AZƏRBAYCAN RESPUBLİKASI TƏHSİL NAZİRLİYİ 
BAKI DÖVLƏT UNİVERSİTETİ 
 
 
 
 
 
 
ARİF MUSTAFAYEV 
 
 
 
 
 
 
 
 
 
 
 
AZƏRBAYCANIN  
MADDİ MƏDƏNİYYƏT TARİXİ 
(etnoqrafik materiallar əsasında tipoloji tədqiqat) 
 
 
 
Bakı Dövlət Universitetinin 90 illik yubileyinə ithaf olunur 
 
 
 
 
 
 
 
 
 
 
 
 
 
 
 
 
 
 
 
BAKI  
«Bakı Universiteti» nəşriyyatı 
2009 
 
 2
 
 
M 84 
 
Elmi məsləhətçi:  akademik Abel Məhərrəmov 
akademik Rasim Əfəndiyev 
     
 
Redaktor:  AMEA-nın müxbir üzvü  
Yaqub Mahmudov  
 
Rəyçilər:    tarix elmləri doktoru Nərgiz Quliyeva  
    tarix elmləri doktoru Tarix Dostiyev  
    tarix elmləri doktoru, professor Rafael Süleymanov  
    tarix elmləri namizədi, dosent Qəzənfər Rəcəbli  
tarix elmləri namizədi, dosent Kərəm Məmmədov  
 
 
 
 
 
M84 
A.H.Mustafayev. Azərbaycanın maddi mədəniyyət tarixi (etnoqrafik materiallar 
əsasında tipoloji tədqiqat). Bakı: «Bakı Universiteti» nəşriyyatı, 2009, 420 səh. 
 
Monoqrafiya Azərbaycanın maddi mədəniyyət tarixinin etnotipoloji tədqiqinə həsr olun-
muşdur. Azərbaycanın tarixi etnoqrafiyasında bu sayaq tədqiqat ilk dəfə aparılır. Əsərdə 
xalqımızın ötən nəsilləri tərəfindən yaradılmış maddi mədəni sərvətlərin tipoloji növləri ilkin 
olaraq tam və əhatəli şəkildə araşdırılmışdır. Maddi mədəniyyət nümunələri təkamülünün dərin 
qatlarını izləmək üçün əsərdə etnoqrafik faktlarla yanaşı, yeri gəldikcə, digər məxəzlərdən, 
xüsusilə arxeoloji, yazılı mənbə, terminoloji, sənətşünaslıq məlumatlarından da istifadə olun-
muşdur. 
Əsər tarix, etnoqrafiya, mədəniyyətşünaslıq, arxeologiya, sənətşünaslıq və digər ix-
tisaslardan olan mütəxəssislər, tarixçi tələbələr, habelə Azərbaycan xalqının mədəni irsi ilə 
maraqlanan geniş oxucu kütləsi üçün nəzərdə tutulmuşdur. 
 
 
 
 
 
 
 
 
 
 
 
 
 
 
2009011
)07(658
0110503020907
−−
−
−
M
M  
 
© «Bakı Universiteti» nəşriyyatı, 2009 
 
 3
 
MÜƏLLİFDƏN 
 
Azərbaycanın maddi mədəniyyət tarixinin tipoloji baxımdan tədqiq olunması ideyası hələ 
keçən əsrin sonlarında meydana çıxmışdır. Elə bu niyyətlə də, Azərbaycan Respublikası Təhsil 
Nazirliyinin 1 fevral 1989-cu il tarixli 76 saylı əmrinə əsasən Bakı Dövlət Universiteti tarix 
fakültəsinin nəzdində onun struktur vahidi kimi Azərbaycanın maddi mədəniyyət tarixi elmi-
tədqiqat laboratoriyası təsis olunmuşdur. 
Belə bir elmi tədqiqat özəyinin yaradılması real həyati ehtiyacdan irəli gəlmişdir. Məlum 
olduğu kimi, XX əsrdə Azərbaycanın bir sıra bölgələrində səmərəli arxeoloji və etnoqrafik çöl-
tədqiqat işləri aparılmış, olduqca dəyərli maddi mədəniyyət nümunələri aşkar edilmişdir. Həmin 
faktik materiallar əsasında ayrı-ayrı abidələrə həsr olunmuş xeyli monoqrafik əsər və çoxsaylı 
məqalələr yazılmışdır. Lakin pərakəndə səciyyə daşıyan bu tədqiqatların nəticələri əsasında 
Ümumazərbaycan məkanında ümumiləşdirici monoqrafik əsər yazılmamışdır. Ən başlıcası isə, 
həmin araşdırmalarda bu problemin tədqiqinin tipoloji aspekti nəzərdən qaçırılmış, əsas diqqət 
ənənəvi maddi - mədəni örnəklərin aşkarlanıb təsbit edilməsinə və onların təsviri şərhinə 
yönəldilmişdir. Bu səbəbdən də, xalqımızın minilliklər boyu yaratdığı nadir mədəni dəyərlərin, o 
cümlədən, zəngin maddi-mədəni örnəklərin təkamül tarixi, xüsusilə də, onun tipoloji zənginliyi 
yetərincə araşdırılmamışdır. Bu çatışmazlığın aradan qaldırılması zərurəti Azərbaycan xalqının 
zəngin maddi mədəni dəyərlərinin təkamül tarixini xüsusi olaraq, tipoloji baxımdan hərtərəfli və 
dərindən tədqiq edən əlahiddə bir elmi mərkəzin yaradılmasını labüd etmişdir. 
Belə bir elmi tədqiqat özəyinin yaranması lüzumu həm də ölkəmizin hüdudlarından 
kənarda elliklə məskunlaşmış soydaşlarımızın yaşadıqları tarixi ərazilərdə: Gürcüstan (Borçalı, 
Başkeçid, Pəmbək), Ermənistan (Göyçə, Dərələyəz, Vedi, Gümrü, Zəngəzur), Dağıstan 
(Dərbənd), İran, İraq, Türkiyə, Orta Asiyada arxeoloji və etnoqrafik çöl tədqiqat işlərinin 
aparılması zərurətindən irəli gəlirdi. Qürbətə düşmüş soydaşlarımız doğma vətənlərindən 
kənarda da qurub yaratmaq əzmlərini itirməmişlər. Əsaslı tədqiqata möhtac olan, lakin uzun 
müddət elmi araşdırma orbitindən kənarda qalan həmin etnomədəni dəyərlərin hərtərəfli və 
dərindən öyrənilməsi lüzumu tarixşünaslığımız üçün olduqca önəmli olub mühüm elmi 
əhəmiyyət kəsb edirdi. Ölkəmizin müstəqillik yoluna qədəm qoyması da bu işıqlı ümidləri xeyli 
dərəcədə artırırdı. Bütün bu amillər respublikamızın ali təhsil sistemindəki tədris müəssisələrinin 
nəzdində Azərbaycan xalqının maddi mədəniyyət tarixini xüsusi olaraq tədqiq və tədris edən 
mükəmməl bir elmi mərkəzin təsis olunmasını təkidlə tələb edirdi. 
Laboratoriya qarşısında Universitetin tarixçi tələbələrini çöl-tədqiqat işlərinə cəlb etmək, 
arxeoloji qazıntı və etnoqrafik araşdırma işlərinin əməli təcrübəsini onlara mənimsətməkdən 
əlavə, həm də Azərbaycan xalqının qədim və zəngin maddi mədəniyyətinin təkamül tarixini 
tipoloji baxımdan tədqiq edib monoqrafiya halında çapa hazırlamaq vəzifəsi qoyulmuşdur. 
İki cilddən ibarət olan və əlyazması halında başa çatdırılan həmin monoqrafiyanın ilk 
cildində Azərbaycanın maddi mədəniyyət abidələrinin təkamül tarixi arxeoloji faktlar əsasında, 
qədim daş dövründən başlamış son orta əsrlərədək izlənilmişdir. Əsərin digər cildində  
Azərbaycan xalqının maddi mədəniyyət örnəkləri etnoqrafik materiallar əsasında təsnif edilərək, 
etnotipoloji cəhətdən müfəssəl tədqiq edilmişdir. Hələlik monoqrafiyanın yalnız etnoqrafik 
cildinin ixtisar variantını lazımi illüstrasiyalarla təchiz edib çapa təqdim etmək mümkün 
olmuşdur. 
Maddi-texniki çətinliklər, kifayət qədər maliyyə məsrəfi və yüksək ixtisaslı texniki 
işçilərdən ibarət mütəxəssis kadrların (rəssam, cizgiçi, memar, bərpaçı, fotoqraf) çatışmaması 
üzündən bu cildin nəşri xeyli müddət yubanmışdır.  
Bununla belə, əsərin nəşrinə yönəlmiş xeyirxah səylər də az olmamışdır. Bu baxımdan ilk 
növbədə monoqrafiyanın yüksək poliqrafiya səviyyəsində çap olunmasında lütfkar səylərini və 
hərtərəfli köməyini əsirgəməyən BDU-nun rektoru, millət vəkili, akademik Abel Məmmədəli 
oğlu Məhərrəmova dərin minnətdarlığımı bildirirəm. 
 
 
 
 4
Azərbaycanın maddi mədəniyyət tarixinin tipoloji baxımdan tədqiq olunmasına rəvac 
verən, onun tədris və təbliğ edilməsinin ilk təşəbbüskarı olmaq etibarı ilə AMEA-nın müxbir 
üzvü, millət vəkili Yaqub Mikayıl oğlu Mahmudovun xidmətlərini minnətdarlıqla xatırlayıram. 
Əsərin işıq üzü görməsində xeyirxah səylərini əsirgəməyən «Bakı Universiteti» 
nəşriyyatının direktoru İslam Şirinova, nəşriyyatın əməkdaşları Ulduza Saniyevaya, Azadə 
İmanovaya və BDU-nun Tarix fakültəsi «Azərbaycanşünaslıq» ETM-in əməkdaşı Sevil 
Heydərovaya səmimi təşəkkürümü bildirirəm. 
Monoqrafiyanın müvafiq bölmələrinə aid rəngli illüstrasiyaların hazırlanmasında 
Azərbaycan Dövlət İncəsənət Muzeyinin, Azərbaycan Xalçası və Xalq Tətbiqi Sənəti Dövlət 
Muzeyinin, «Şirvanşahlar sarayı» kompleksi Dövlət Tarixi-Memarlıq Qoruğu Muzeyinin elmi 
əməkdaşlarının, nəhayət Azərbaycan Milli Kulinariya Mərkəzinin direktoru Tahir 
Əmiraslanovun və peşəkar fotoqraf Mübariz Hüseyn oğlu Dadaşovun təmənnasız köməyi 
olmuşdur. Onların xeyirxah səylərini yüksək qiymətləndirir və minnətdarlığımı bildirirəm. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 5
GİRİŞ 
 
1.Azərbaycanın maddi-mədəni irsinin inkişaf mərhələləri 
 
 İbtidai icma cəmiyyətinin maddi mədəniyyət örnəkləri 
Azərbaycan ərazisinin füsunkar təbii-coğrafi şəraiti biososial varlıq olmaq etibarilə ibtidai 
insanın təşəkkül tapması üçün zəruri şərt olan hər cür əlverişli ekoloji amillərə: mülayim iqlimə, 
zəngin flora və fauna aləminə malik olmuşdur. Məhz ekoloji şəraitin bu cür əlverişli olması 
səbəbindən Cənubi Qafqazın bu dilbər guşəsi tarixən dünyanın ilk sivilizasiya mərkəzlərindən 
birinə çevrilmişdir. Yaşı milyon yarım ili haqlamış dünya şöhrətli Azıx düşərgəsi və onun ibtidai 
sakinlərindən biri hesab edilən azıxantrop olduqca münbit və bol təbii qida mühitində təşəkkül 
tapmışdır. Təbiətin səxavəti üzündən tarixi Azərbaycan ərazisi dünyanın ən qədim sivilizasiya 
beşiklərindən birinə çevrilmişdir. Bu ərazidə zaman etibarı ilə biri-digərini əvəz edən bir sıra 
arxeoloji mədəniyyət örnəyi təşəkkül tapmışdır.  
Ölkəmizin ilk arxeoloji mədəniyyətlərindən biri Kiçik Qafqazın cənub-şərq ətəklərinə 
düşən Quruçay hövzəsində təşəkkül tapmışdır. Quruçay mədəniyyəti daşıyıcıları çaydaşından 
bəsit əmək alətlərinin ilk tipoloji nümunələrini yaratmaqla, yurdumuzun qədim sakinlərinin 
sonrakı sosial-mədəni tərəqqisinə texniki zəmin hazırlamışdır. 
İbtidai icma cəmiyyətinin maddi mədəniyyəti bilavasitə insanın yaranması prosesinin 
gedişində təşəkkül tapmaqla, zaman etibarı ilə o, 1,5-2 milyon ilə yaxın çox böyük tarixi mər-
hələni əhatə edir. İbtidai insanın yaranmasının ilk mərhələsi üçün səciyyəvi olan erkən ovçuluq, 
yığıcılıq, bəsit əmək alətləri və oddan istifadə kimi ümdə mədəni dəyərlər meydana gəlmişdir.  
İnkişaf etmiş ovçuluq, ixtisaslaşmış yığıcılıq, habelə torpağın bəsit becərilməsi (toxa 
əkinçiliyi) və maldarlığın meydana gəlməsindən başlamış ilk sinifli cəmiyyətlərin yaranmasına 
qədərki çox geniş dövrün maddi mədəniyyət tarixinin öyrənilməsi arxeoloji araşdırmalarla 
yanaşı, həm də etnoqrafik tədqiqat orbitinə daxildir. 
Azıx mağarasının Şel və Aşel dövrlərinə aid alt mədəni təbəqələrindən çaydaşından dü-
zəldilmiş ən bəsit əmək alətləri aşkar olunmuşdur. Bunların arasında «giqantolit» adlanan və 
bənzərinə dünyanın paleolit abidələri arasında çox nadir hallarda təsadüf edilən iri (azman) daş 
alətlər diqqəti cəlb edir. Bununla yanaşı, mağaradan yurdumuzun ən qədim sakinlərindən olan 
azıxantroplara məxsus daşdan düzəldilmiş əl çapacağı, kobud çapılmış bizvari alətlər, itiuclular, 
bəsit qaşovlar tapılmışdır.1 Bütün bu faktlar Azərbaycan ərazisində ibtidai insanın uzaq daş 
dövründə təşəkkül tapdığını göstərən nadir maddi mədəniyyət nümunələri olub misilsiz elmi 
əhəmiyyətə malikdir. 
Azərbaycanda paleolit dövrünün maddi mədəniyyət örnəkləri mağara məskənləri və (Azıx, 
Damcılı, Daşsalahlı, Tağlar və s.) açıq tipli düşərgələr (Qayalı, Acıdərə, Şişquzey, Qədirdərə, 
Çaxmaxlı, Marallı və s.), habelə onlardan əldə olunmuş müxtəlif tipoloji növə malik daş alətlərlə 
təmsil olunur.2 
Quruçay mədəniyyəti dövründə daşişləmə texnikasının təkmilləşməsi Mustye və Son 
paleolit mədəniyyətlərinin yaranması ilə nəticələnmişdir. 
Mustye (orta paleolit) dövrünün əmək alətlərini düzəltmək üçün qədim insanlar xammal 
kimi təkcə çay daşından deyil, «obsidian» adlanan vulkan şüşəsindən də istifadə etməyin 
yollarını öyrənib mənimsəmişdilər. Bu fakt yurdumuzda Mustye mədəniyyətinin ən gözəçarpan 
nailiyyətlərindən biri sayılır. Mustye dövrü insanlarının digər sosial uğuru bu dövrün sonlarından 
etibarən qəbilə quruluşunun təşəkkül tapması olmuşdur.3 
Azərbaycanın son paleolit abidələrindən (Tağlar, Damcılı, Yataq yeri) əldə olunmuş maddi 
mədəniyyət nümunələri, əsasən, çaxmaqdaşı, bazalt, obsidian və dolomitdən olub daha təkmil 
texniki üsullarla hazırlanmışdır. Bunların çoxu uzunsov qəlpələrdən düzəldilmiş mikrolit 
alətlərdən (bıçaq, biz, qaşov, kəski və s.) ibarət olmuşdur.4  
Paleolit dövrünün mədəni-texniki uğurları, öz növbəsində, Mezolit mədəniyyətinin təşəkkül 
tapmasına gətirib çıxarmışdır. 
Qədim daş dövrünün başa çatması ilə əlaqədar Azərbaycan ərazisində məskunlaşmış ibtidai 
icmaların həyatında, həm də onların maddi mədəniyyət tarixində yeni bir mərhələ başlanmışdır. 
 
 6
Elmdə «mezolit» adı ilə bəlli olan orta daş dövrü (e.ə. X-VIII minilliklər) ölkəmizin qədim 
sakinlərinin həyatına yeni növ əmək alətlərinin yaranması ilə qədəm qoymuşdur. Mezolit 
mədəniyyətinin ən böyük uğuru ox və kamanın kəşfi olmuşdur.5 Bunun sayəsində ovçuluq 
təsərrüfatında əmək məhsuldarlığı xeyli yüksəltmiş, fərdi ovçuluğa keçmək imkanı yaranmışdır. 
Mezolit dövründə daşişləmə texnikasının təkmilləşməsi nəticəsində həm əmək aləti, həm 
də silah kimi istifadə olunan, elə bu səbəbdən də, universal səciyyə daşıyan daş məmulatının rolu 
getdikcə artmış, həyati əhəmiyyəti daşıyan müxtəlif əməliyyatların yerinə yetirilməsində onların 
faydalı iş əmsalı yüksəlmişdir.  
Qədim və orta daş dövründə məhsuldar qüvvələrin inkişafı mədəni-texniki tərəqqinin 
artmasına gətirib çıxarmışdır. Bunun nəticəsində daşişləmə texnikası daha da təkmilləşmiş, onun 
bir sıra yeni texniki üsulları meydana gəlmişdir. Çapma, qəlpələmə, dişəmə, cilalama, 
pardaxlama kimi texniki üsullar bilavasitə ibtidai icma tarixinin daş dövrü mərhələsində icad 
olunmuşdur. 
Mezolit dövründə xırda ölçülü mikrolit alətlər xeyli təkmilləşmiş, iti ucluqlu (qurama) 
silahqayırma texnikası meydana çıxmışdır. Damcılı və Qobustan tapıntıları buna parlaq 
nümunədir. Bütün bu texniki irəliləyişlər, o cümlədən, ox və kamanın ixtirası tədricən təbiətin 
hazır məhsullarını mənimsəməkdən bilavasitə istehsal təsərrüfatına keçilməsi üçün əlverişli 
zəmin yaratmışdır.6 
Həmin keçid «neolit» adlanan yeni daş dövründə (e.ə.VIII-VI minillik) baş vermişdir. 
Azərbaycanın neolit mədəniyyətinin uğurları təkcə daş alətlərin işlənmə texnikasının 
təkmilləşməsi, daha təkmil alət və silahların hazırlanması ilə bitmir. Bu dövr həm də istehsal 
təsərrüfatının, başqa sözlə, əkinçilik və maldarlığın yaranması ilə səciyyələnir.  
Neolit dövründə oturaq əmək məşğuliyyətinin (toxa əkinçiliyi, ev maldarlığı) və bununla 
əlaqədar oturaq həyat tərzinin bərqərar olması daimi səciyyə daşıyan möhrə, daş və ya çiy kərpic 
ilə hörülmüş ev tiplərinin və kəndlərdən ibarət ilk daimi məskən növlərinin yaranmasını labüd 
etmişdir.  
Neolit mədəniyyətinə xas olan oturaq məişət tərzi üç böyük mədəni nailiyyətin 
yaranmasına gətirib çıxarmışdır. Əvvəla, bununla oturaq əkinçi və maldar tayfalara məxsus icma 
kəndləri və köçəbə tayfalara xas olan elat obalarından ibarət, qan qohumluğuna əsaslanan ilk 
nəsli qəbilə məskənləri yaranmışdır. İkincisi, oturaq məskənlərin meydana gəlməsi vaxtı ilə 
gəzərgi həyat tərzi keçirən qəbilə və tayfaların müəyyən bir məkana bağlanıb qalmasını zəruri 
etmiş, «yurd» anlayışı yaratmışdır. Üçüncüsü, oturaq məişət tərzinin yaranması qarşılıqlı 
ünsiyyət əlaqələrinin və qohumluq münasibətlərinin güclənməsinə əlverişli sosial-mədəni zəmin 
yaratmışdır. Bütün bu mütərəqqi irəliləyişlər isə təsərrüfat fəaliyyəti üçün əlverişli şəraitə malik 
olan məskunlaşma ərazilərində etnikləşmə prosesinin ilk rüşeymlərinin yarandığını göstərirdi. 
Neolit dövrü, habelə, maddi mədəniyyətin zənginləşməsi, onun bir sıra yeni tipoloji 
növlərinin yaranması ilə xarakterizə olunur. Əkinçilik və maldarlıq məhsullarının emalı, 
saxlanması, bişirilib qida halına salınması yeni tip əmək alətlərinin (daş və sümük toxa, həvəng 
və sürtkəclər) yaranmasını, müxtəlif növ qabların (gil, toxuma, dəri) və bişirmə vasitələrinin 
(çölmək, küvəc, küpə, sac, təndir və s.) meydana gəlməsini də labüd etmişdir. 
Yurdumuzun neolit sakinləri mədəniyyət tarixində ilk dəfə olaraq daşı kəsməyi, deşməyi və 
cilalamağı öyrənmişlər. Bu texniki üsullarla daşdan düzəldilmiş toppuz nümunələri Kültəpə, 
Çalağantəpə, Qarğalar təpəsi və digər abidələrdən aşkar olunmuşdur.7 
Təbriz ətrafındakı Yanıqtəpə, Urmiya gölü civarındakı Həsənli kəndi yaxınlığında 
Firuztəpə, Xanlar şəhəri həndəvərində Gillikdağ, Naxçıvan yaxınlığındakı Kültəpə, Abşerondakı 
Qobustan düşərgələri (Ovçular zağası, Ana zağa, Kənizə) və digər neolit abidələri Azərbaycanın 
ibtidai icma dövrü maddi mədəniyyət tarixini saysız-hesabsız yeni tipoloji nümunələrlə 
zənginləşdirmişdir.8 Əkin, biçin və döyümlə əlaqədar əmək alətləri, maldarlıq məhsullarının 
emalı, saxlanması, bişirilməsi ilə bağlı müxtəlif formalı saxsı və dəri qabların ilk bəsit 
nümunələri məhz bu dövrdə ixtira olunub mənimsənilmişdir.9 Daşqura və möhrə hörgülü 
divarlara malik sabit ev tipləri məhz bu dövrdən etibarən dəb düşmüşdür.  
Yeni daş dövründə baş verən texniki irəliləyiş məhsuldar qüvvələrin sonrakı inkişafına 
güclü təkan verməklə taxıl, ət, süd və ağartı məhsullarından ibarət etibarlı qida ehtiyatı 
 
 7
bolluğunun yaranmasına, insanların təbiətdən asılılığının xeyli dərəcədə azalmasına gətirib 
çıxarmışdır.  
Qida məhsullarının bişirilməsi (çörək və xörəkbişirmə) ənənələrinin sabitləşib müntəzəm 
səciyyə alması da Azərbaycanın neolit mədəniyyətinin ən mühüm nailiyyətlərindən idi.  
Əhliləşdirilmiş ev heyvanlarının bir qismindən həm də yük daşımaq üçün ilk dəfə nəqliyyat 
vasitəsi kimi istifadə olunması faktı yenə də neolit dövründən başlanmışdır.  
Neolit dövründə baş verən «aqrar inqilabı»nın gedişində torpağı becərmək üçün bir sıra 
əkinçilik alətləri icad olunmuş, başlıca mədəni bitkilərin becərilməsinə başlanılmış, ev 
heyvanları əhliləşdirilmiş, saxsı məmulatının ilk tipoloji növləri meydana gəlmişdir. Beləliklə, 
insanın təbiətdən asılılığının aradan qaldırılması və ətraf mühitdən səmərəli istifadə olunmasına 
keçid yolunda həlledici addımlar atılmışdır. Bütün bu mütərəqqi irəliləyişlər nəticəsində 
yurdumuzun qədim sakinlərinin bütöv bir kompleks mədəni nailiyyətləri yaranmışdır. 
Neolit dövrünün elə ilk mərhələlərindən etibarən əkinçiliyin maldarlıqdan ayrılması ictimai 
əmək bölgüsünü daha da dərinləşdirmişdir. İbtidai icma tarixində baş verən bütün bu sosial-
mədəni nailiyyətlər öz növbəsində Cənubi Qafqazda etnik və məhəlli xüsusiləşməni xeyli 
gücləndirmişdir. Bunun sayəsində də, hər birinin özünə məxsus sosial-mədəni xüsusiyyətləri və 
texniki əmək vərdişləri olan müxtəlif etnosların yaranması prosesi başlanmışdır. Etnikləşmə 
prosesində əmək məşğuliyyətinin təmayülü də mühüm rol oynamışdır. Oturaq əkinçi tayfalar 
təsərrüfat məişəti və həyat tərzi baxımından maldar elatlardan seçilirdi. 
Qeyd olunan mütərəqqi irəliləyişlər polimetal dövrü insanlarının mədəni tərəqqisində 
müstəsna rol oynamışdır. Dulus kürələrinin təkmilləşməsi hərarətin artırılmasını təmin edən 
körüklü metaləritmə və metalişləmə kürələrinə keçmək üçün yol açmışdır. Bu irəliləyişlər nəticə 
etibarilə Azərbaycanda metallurgiyanın yaranmasına gətirib çıxarmışdır. Kiçik Qafqaz sıra 
dağlarının Azərbaycan ərazisinə düşən filiz yataqlarının mənimsənilməsi sayəsində bu zəngin 
diyar Qafqazın ən qədim metallurgiya ocaqlarından birinə çevrilmişdir. 
E.ə.VI-IV minillikləri əhatə edən eneolit dövrünün mədəni-texniki irəliləyişləri həmin 
prosesləri daha da gücləndirmiş, qan qohumluğuna əsaslanan etnik xüsusiləşməni xeyli dərəcədə 
artırmışdır. 
İlk metal (mis) məmulatının (bıçaq, biz, iynə, sancaq, ox ucluğu) əldə olunması o zamanki 
Azərbaycan icmalarının sosial-iqtisadi həyatında ciddi irəliləyişə səbəb olmaqla, ölkəmizdə tunc 
texnologiyasına keçidin əsasını qoymuşdur. 
Naxçıvan, Mil-Qarabağ, Gəncə-Qazax, Muğan, Qobustan, Urmiyaətrafı ərazilərdən aşkar 
olunmuş oturaq əkinçi və maldar tayfalara məxsus eneolit abidələri (Kültəpə, Şomutəpə, 
Qarğalar təpəsi, Babadərviş, Əlikömək təpəsi, Mişarçay, İlanlıtəpə, Yanıqtəpə, Dəlmətəpə və s.) 
Azərbaycan əhalisinin istehsal təsərrüfatı sahəsində neolit sakinlərinə nisbətən xeyli qabağa 
getdiklərini göstərir.10 Məhsuldar qüvvələrin inkişafı və əhalinin sayının artması ölkənin dağlıq, 
dağətəyi və düzənlik bölgələrində yeni-yeni ərazilərin təsərrüfat cəhətdən mənimsənilməsinə 
şərait yaratmış, qonşu ölkələrlə iqtisadi əlaqələri gücləndirmişdir.  
Mis külçəsi ərintisinə mərgümüş, qalay, qurğuşun və ya sink qatmaqla əldə olunmuş 
tuncun ilk dəfə harada, hansı etnos tərəfindən kəşf olunması tarixi dəqiq bəlli olmasa da, 
Azərbaycanda tuncun istehsalına və ondan daha möhkəm əmək alətləri və silahlar 
hazırlanmasına hələ beş min il bundan əvvəl başlanmasına dair tutarlı arxeoloji dəlillər 
mövcuddur. Hər şeydən əvvəl, qeyd edək ki, Azərbaycanın Kiçik Qafqaz bölgəsi (müasir 
Gədəbəy, Daşkəsən, Dağlıq Qarabağ əraziləri) qədim zamanlardan tuncun əldə olunması üçün 
zəruri xammal olan zəngin mis yataqlarına malik olmuşdur. Görünür, elə Azərbaycanın eneolit 
sakinləri də ilk dəfə mislə məhz burada, Kiçik Qafqaz həndəvərində tanış olmuşlar. 
Azərbaycanda hələ eneolit mədəniyyəti dövründə peyda olmuş dulus kürələrinin sonrakı 
təkmilləşməsi, misəritmə sahəsində əldə edilmiş əməli təcrübə və vərdişlər burada tunc 
texnologiyasının mənimsənilməsi üçün əlverişli zəmin hazırlamışdır. 
Əvvəlcə mis filizinin əridilməsi, bir qədər sonralar isə qatışıq ərinti texnologiyasının 
mənimsənilməsi misgərlik, daha sonra isə tuncgərlik peşələrinin, başqa sözlə, tunc metallurgi-
yasının yaranmasına gətirib çıxarmışdır. Beləliklə, 2 min ildən çox davam etmiş Eneolit 
mədəniyyəti tədricən Erkən tunc dövrü mədəniyyəti ilə əvəz olunmuşdur. Erkən tunc dövründən 
 
 8
(e.ə. IV minilliyin sonu və III minillik) başlayaraq ənənəvi döymə texnikası tökmə üsulu ilə əvəz 
olunmuşdur. Azərbaycanın erkən tunc dövrü abidələrindən tökmə üsulu ilə hazırlanmış əmək 
alətləri və soyuq silahlarla yanaşı, xeyli miqdarda tunc üzüklər, bilərzik nümunələri, qəbzəsinin 
üzəri bəsit oyma və həkketmə üsulları ilə naxışlanmış qılınc və xəncər aşkar olunmuşdur.  
Tunc metallurgiyasının yaranması ilə yanaşı heyvanlardan qoşqu qüvvəsi kimi istifadə, 
toxuculuğun inkişafı, yağ emalı, gil nehrələrin peyda olması, çörəkbişirmə vasitələrinin (gil sac, 
təndir) təkmilləşməsi Erkən tunc dövrü mədəniyyətinin mühüm nailiyyətləri idi. Əkinçilik və 
maldarlıqla yanaşı, sənətkarlığın, xüsusilə metal emalının inkişafı bu mədəniyyətin daşıyıcısı 
olan yerli tayfaların ictimai həyatında ciddi dəyişikliklərə səbəb olmuş, əmlak bərabərsizliyinin 
artmasına, patriarxatın cəmiyyətdə hakim mövqe tutmasına və tayfa başçılarının imtiyazlarının 
artmasına şərait yaratmışdır. 
Azərbaycanın tunc dövrü abidələrindən (Kültəpə, Babadərviş, Qaraköpəktəpə, Qobustan, 
Həmşəra təpələri) misəritmə kürələrinin qalıqları, saxsı və daş qəliblər, puta, saxsı görük ucluğu 
və s. aşkar olunmuşdur. Arxeoloji tapıntılar göstərir ki, Azərbaycanın tunc ustaları mis-
mərgümüş ərintisindən müxtəlif növ təsərrüfat alətləri, silah və bəzək əşyaları düzəltməyin 
texnoloji üsullarına mükəmməl yiyələnmişlər. 
Tunc dövrünün maddi mədəniyyət tarixi özünün inkişaf səviyyəsi və məhəlli etnomədəni 
xüsusiyyətlərinə görə müxtəlif mərhələlərə və bir-birindən fərqli arxeoloji mədəniyyətlərə 
ayrılır. 
Azərbaycanda erkən tunc dövrü Kür-Araz mədəniyyəti ilə xarakterizə olunur. Etnik 
mənsubiyyəti hürrilərə aid olduğu güman edilən bu mədəniyyətə xas olan abidələr ətrafı hasarla 
möhkəmləndirilmiş təpə tipli məskənlərdən ibarət olub, Naxçıvan, Mil, Muğan, Min-gəçevir, 
Qobustan, Urmiyaətrafı ərazilərdə (Göytəpə, Yanıqtəpə) geniş yayılmışdır.  
Kür-Araz mədəniyyəti «təbərzin» adlanan tunc balta, oraq, biz, nizə ucluğu, sancaq 
nümunələri ilə təmsil olunur. Bu mədəniyyətin daşıyıcıları çox vaxt daş, çiy kərpic və ya 
möhrədən tikilmiş dairəvi planlı evlərdə yaşamışlar. Onlar toxa əkinçiliyindən şum əkinçiliyinə 
keçmiş, torpağı iribuynuzlu heyvan (öküz və ya kəl) qoşulmuş xış vasitəsi ilə şumlamışdılar. Bu 
səbəbdən də neolit və eneolit mədəniyyətlərinə xas olan buynuz və ya sümükdən hazırlanmış 
toxalar bu dövrdən etibarən istifadədən çıxmağa başlamışdır. Kətan bitkisi ilk dəfə erkən tunc 
dövründə becərilməyə başlamış, bu dövrdə bəsit suvarma sistemləri yaranmış, bağçılıq meydana 
gəlmişdir.11 
Kür-Araz mədəniyyətinin mühüm nailiyyətlərindən biri də qoşqu nəqliyyatının, xüsusilə, 
ikitəkərli arabaların meydana çıxması olmuşdur. Bu dövrə aid arxeoloji abidələrdən ortasında ox 
keçirmək üçün deşik olan dairəvi lövhəcikdən ibarət saxsı təkərciklər («diyir»), qoşqu heyvanı 
kimi istifadə olunmuş öküz fiqurları və s. tapılması bunu aydın göstərir.12 Dəlidağın 
yamaclarındakı qayaüstü rəsmlər arasında öküz qoşulmuş təkərli araba rəsmi də bu nəqliyyat 
növünün o zaman yükdaşımadakı təsərrüfat rolundan xəbər verirdi. 
Tunc dövründə maldarlığın, xüsusilə də, qoyunçuluğun inkişafı dağlardakı yaylaqlar 
hesabına yeni otlaq sahələrinin mənimsənilməsini zəruri etmişdir. Yaylaq-qışlaq yemləmə 
üsulunun meydana gəlməsi yarımoturaq səciyyə daşıyan köçəbə maldarlıq formasının və köçəbə 
mədəniyyətinin təşəkkül tapmasına səbəb olmuşdur. Bu həm də yaylaqlarda daimi məskən 
tiplərinin meydana gəlməsinə şərait yaratmışdır. Maldarlıq məhsullarının artması sərnic, goduş, 
badya, nehrə və s. kimi bir sıra zəruri qab tiplərinin yaranmasını labüd etmişdir. 
Məhsuldar qüvvələrin sonrakı inkişafı e.ə. II minilliyin əvvəllərində orta tunc dövrünün 
daha yüksək mədəniyyət örnəyinin yaranması ilə nəticələnmişdir. Şəhər tipli ilk yaşayış 
məskənləri – möhkəm müdafiə divarları ilə əhatə olunmuş şəhər-qalalar məhz bu dövrdə 
yaranmış, daş və ağac vəllər, külbəli təndir, dulus çarxı və s. peyda olmuşdur.13 
Əmək məhsuldarlığının artmasına təkan verən bütün bu texniki irəliləyişlər qəbilə üzvləri 
arasında əmlak bərabərsizliyinin artmasına, tayfa əyanlarının meydana çıxmasına sosial-iqtisadi 
zəmin yaratmışdır. 
Orta tunc dövründə metal məmulatı nümunələrinin hazırlanmasında döymə, tökmə, basma, 
oyma, cızma, həketmə, lehimləmə texnikası başlıca yer tutmuşdur. 
E.ə. II minilliyin ikinci yarısında Azərbaycanda son tunc dövrü başlanmışdır. Mingəçevir, 
 
 9
Yaloylutəpə, Xocalı, Qəbələ, Xınıslı, Qaratəpə və s. abidələrdən tapılan metal bəzək əşyaları 
Azərbaycanda zinət istehsalının çox geniş əraziyə yayıldığını göstərir.14 Mingəçevir və 
Xocalıdan tapılmış tunc kəmərlər, həmçinin, Urmiya gölü ətrafındakı Həsənli təpəsindən aşkar 
edilən qızıl cam, Ziviyə mahalından əldə edilən qızıl döşlük zərgərlik sənətinin ən gözəl 
nümunələridir. 
Bu dövrün sosial-iqtisadi inkişafı Xocalı-Gədəbəy, Talış-Muğan və Naxçıvan mədəniyyəti 
adı ilə bəlli olan bir sıra məhəlli arxeoloji mədəniyyətləri törətmişdir. Son tunc dövründə şum 
əkinçiliyi, köçəbə maldarlıq formaları, sənət istehsalı daha da inkişaf etmiş, erkən şəhər 
mədəniyyəti təşəkkül tapmağa başlamışdır. Məhsuldar qüvvələrin artmasına, izafi məhsul 
istehsalına və xüsusi mülkiyyətin meydana çıxmasına şərait yaradan bütün bu mütərəqqi 
proseslər sinifli cəmiyyətin və dövlətin meydana gəlməsinə əlverişli zəmin hazırlamışdır. 
 
Qədim dövrün etnomədəni inkişaf mərhələləri 
Dəmirin peyda olması və onun istehsal xüsusiyyətlərinin mənimsənilməsi bəşər tarixində 
inqilabi rol oynamış, məhsuldar qüvvələrin inkişafına güclü təkan vermişdir. Döymə üsulu ilə 
hazırlanan və daha yüksək mexaniki keyfiyyətlərə malik olan dəmir alət və silahların istehsalı 
çox tezliklə kütləvi səciyyə almışdır. 
Azərbaycanda erkən dəmir dövrü e.ə. I minilliyin əvvəlində başlamışdır. Dəmirin istehsal 
texnologiyasının mənimsənilməsi, dəmir alət və silahların yaranması müasir sivilizasiyanın 
təməlini qoymuşdur. Dəmirdən istifadə Azərbaycanın ənənəvi maddi mədəniyyətinin inkişafı 
tarixində ciddi tərəqqiyə səbəb olmuş, sosial-iqtisadi və texniki tərəqqinin sonrakı gedişatına 
əsaslı təsir göstərmişdir. Bundan sonra daşdan düzəldilmiş kəsərsiz əmək alətləri təsərrüfat və ev 
məişətindən sıxışdırılıb çıxarılmış, tunc məmulatı geniş surətdə dəmir alət və silahlarla əvəz 
olunmuşdur. 
Dəmir dövründə silahsazlıq sənəti gur inkişaf etmiş, xəncər, qılınc, nizələrin müxtəlif 
tipoloji növləri yaranmış, təbərzin və balta tipli soyuq silah növləri təkmilləşmiş, cəng yabası, 
toppuz, qanadlı ox ucluqları, mühafizə ləvazimatı (zireh, dəbilqə, qalxan və s.) meydana 
çıxmışdır. 
Dəmir və poladdan düzəldilən kəsici alətlərin istehsalının genişlənməsi, sənət növlərinin 
təkmilləşdirilməsinə imkan yaratmış, ağacişləmə, tikinti, əkin, biçin işlərinin inkişafına güclü 
təkan vermişdir.  
Dəmir alətlərin istehsalının genişlənməsi nəticəsində məhsuldar qüvvələrin sürətli inkişafı 
cəmiyyətin sosial-mədəni həyatında köklü təbəddülat yaratmışdır. Əmək məhsuldarlığının 
yüksəlməsi nəticəsində izafi məhsul istehsalı artmış, insanın insan tərəfindən istismarı güclənmiş, 
bununla da tayfa quruluşu, ibtidai icma münasibətləri sürətlə dağılmağa başlamışdır. İstehsal 
vasitələrinin hakim azlığın mülkiyyətinə çevrilməsi, sosial təbəqələşmənin dərinləşməsi ilk 
sinifli cəmiyyətlərin və siyasi dövlət qurumlarının yaranması ilə nəticələnmişdir.15 
Azərbaycan ərazisində ilk sinifli cəmiyyətlər onun sosial-iqtisadi cəhətdən ən çox inkişaf 
etmiş cənub ərazilərində, xüsusilə, məhsuldar Urmiyaətrafı bölgələrdə təşəkkül tapmışdır. Əmlak 
bərabərsizliyi və sosial təbəqələşmənin güclü olduğu belə cəmiyyətlərin əmələ gəlməsinin 
başlıca şərtləri hələ e.ə. III minilliyin sonu və II minilliyin əvvəllərində görünməyə başlamışdır. 
Erkən şəhər sivilizasiyasının yaranması həmin cəmiyyətlərin maddi-texniki bazasını təşkil 
etmişdir. Siyasi idarəetmə qurumu səciyyəsi kəsb edən belə cəmiyyətlərin çoxu 
möhkəmləndirilmiş iri şəhər-qalalar əsasında, onların mədəni-iqtisadi təsir dairəsində olan kənd 
və oba tipli məskənlər sayəsində yaranırdı. Yazılı mənbələrdə belə xırda siyasi birliklər arasında 
e.ə. I minilliyin əvvəllərində ən önəmli yer tutan Zamua, Allabriya, Gilzan, Andiya, Zikertu 
çarlıqlarının adı çəkilir.16 E.ə. I minillikdən bəhs edən Assur və Urartu mənbələri Urmiya gölü 
ətrafında çoxsaylı yaşayış məskənləri, şəhər-qalalar və paytaxt əhəmiyyəti kəsb edən, bürclü qala 
divarları, müdafiə istehkamları ilə möhkəmləndirilmiş, möhtəşəm saraylı «çar şəhərləri» 
haqqında məlumat verirlər.17 Assur hökmdarı II Sarqonun e.ə. 714-cü ilə aid kitabəsində Manna 
ərazisində İzirtu, Uşkay, Aniaştaniya, Ulxu, Tarun, Tarmagis kimi şəhər-qalaların adı çəkilir.18 
Bu məlumatların həqiqətə uyğun olduğunu Həsənli, Mərlik, Həftəvan, Qəluraz, Ziviyə, Rezayə, 
Yanıqtəpə və digər abidələrdə aparılan arxeoloji qazıntılardan əldə edilmiş şəhər mədəniyyətinə 
 
 10
xas olan zəngin maddi mədəniyyət nümunələri aydın göstərir.19 
Azərbaycan ərazisində erkən sinifli cəmiyyətlərin təşəkkül tapdığı dövrdə sivilizasiyanın 
daşıyıcıları onun yerli (aborigen) əhalisi: lullubi, kuti, hürrilər və onların sonrakı varislərindən 
sayılan manna tayfaları olmuşdur. 
E.ə. I minilliyin əvvəllərində Azərbaycanın cənub torpaqlarında hakim etnomədəni və 
sosial-siyasi qüvvəyə çevrilmiş manna tayfaları bir qədər sonralar (IX əsrin ikinci yarısı) Urmiya 
gölü ətrafinda zəngin maddi mədəniyyətə malik olan çox qüdrətli Manna dövlətini yaratmışlar.20 
E.ə. I minillikdə Azərbaycanın cənub torpaqlarında Ərdəbil, Qanzak, Fraaspa (Marağa), 
Salmas, Nəriz, Xoy, Naksuana (Naxçıvan) diqqəti çəkən şəhərlər sırasında idi.21 Bunlar erkən 
şəhər mədəniyyətinin daşıyıcıları və onun məhəlli mərkəzləri idi. 
Bu dövrdə Şimali Azərbaycan torpaqlarında dil mənsubiyyəti etibarilə Şimal-Şərqi Qafqaz 
dillərinə yaxın hesab edilən alban tayfalarının22 erkən sinifli cəmiyyətə qədərki maddi 
mədəniyyəti təşəkkül tapmaqda idi. Həmin dövrdə Alban tayfalarının sosial-iqtisadi və mədəni 
həyatında gözə çarpacaq irəliləyişlər baş verməkdə idi. Bu mədəni tərəqqinin ən bariz nümunəsi 
Yaloylutəpə mədəniyyəti idi.  
Antik dövr Azərbaycanın mədəni həyatında mühüm mərhələ təşkil edir. Bu dövrün 
əvvəllərində Azərbaycanın cənub ərazilərində mannalıların etnomədəni varisi hesab olunan 
Atropatena dövləti və onun mədəniyyəti təşəkkül tapmışdır. Həmin vaxt Azərbaycanın şimal 
torpaqlarında alban tayfa ittifaqı əsasında siyasi dövlət qurumunun ilk konturları da yaranmaqda 
idi. Antik dövrün əvvəllərində Azərbaycanın şimal və cənub əyalətlərinin ellin ölkələri orbitinə 
daxil olması ellin mədəniyyəti ilə onun qarşılıqlı mədəni-texniki əlaqə və təmasını xeyli 
gücləndirmişdir.  
Yeni eranın 3-cü əsrinin ilk qərinəsində İranda hakimiyyət başına gələn Sasani sülaləsi çox 
tezliklə genişmiqyaslı işğalçılıq əməliyyatına başlamış və ətraf ölkələri, o cümlədən 
Atropatenanı tutub imperiyanın bir əyalətinə çevirmişdi. Sasanilər, həmçinin, Albaniyanı da zəbt 
etməyə dəfələrlə cəhd göstərmiş, lakin niyyətlərinə tam nail ola bilməmişdilər. Albaniya Sasani 
imperiyasının nüfuz dairəsinə keçsə də, özünün daxili müstəqilliyini Ərəb Xilafətinə tabe olana 
qədər, qismən də olsa, qoruyub saxlaya bilmişdi. 
Alban tayfa ittifaqı hələ e.ə. I minilliyin ortalarında, V-IV əsrlərdən etibarən təşəkkül 
tapmağa başlamışdı. Antik yunan müəllifi Arrian e.ə. IV əsrin 30-cu illərində baş verən 
hadisələrdən bəhs edərkən Atropatın müttəfiqləri sırasında Albaniyada yaşayan kadusilər və 
sakasinlərlə yanaşı, albanların da adını çəkmişdir.23 
Arxeoloji qazıntılar zamanı aşkar edilmiş e.ə. I minilliyə aid qəbir abidələrinin müxtəlifliyi 
(cəsədləri uzadılmış və ya bükülü vəziyyətdə dəfn olunmuş torpaq, çiy kərpic, saxsı təknə, taxta 
qutu, katakomba qəbirləri və s.) dəfn adətləri yerli əhalinin mərasimlərindən fərqlənən qeyri-
alban mənşəli gəlmə tayfaların Albaniya ərazisində məskunlaşmalarını xəbər verir. 
Tədqiqatçıların fikrincə, bu dəfn mərasimlərinin daşıyıcıları müxtəlif vaxtlarda Albaniya 
ərazisinə gəlmiş, əsasən, irandilli etnoslardan: skif, sak, sarmat, massaget (məşqət) və alanlardan, 
qismən də bəzi parfiyalı əhali qruplarından ibarət olmuşdur.24  
Azərbaycan xalqının etnik konsolidasiyası prosesinin cərəyan etdiyi şimal və cənub 
mərkəzlərinin hər ikisində əhalinin böyük əksəriyyətini oturaq məişət tərzinə malik etnoslar 
təşkil etmişdir. Oturaq məişət tərzində nəzərə çarpan yaxınlıq hər iki mərkəzdə yaranan 
etnomədəni sərvətlərin oxşarlığının maddi əsasını təşkil etmişdir. Bu isə hər iki etnik 
konsolidasiya mərkəzinə xas olan maddi mədəniyyət nümunələrinin tipoloji bənzəyişində özünü 
büruzə verirdi. 
Albaniya ərazisinə qeyri-alban mənşəli etnik ünsürlərin yürüşləri antik dövrdə və ondan 
sonra gələn erkən orta əsrlər dövründə də təkrar olunmuşdur. Yeni eranın I əsrində Xəzəryanı 
düzənliklərdə massagetlərin Məsqət çarlığı meydana gəlmişdir.25 
Albaniyada parfiya etnik ünsürlərinin təsiri eramızın I əsrindən VI əsrinədək fasilələrlə 
hakimlik etmiş və alban Arşakilərinə çevrilmiş sülalənin hakimiyyəti dövründə xeyli 
güclənmişdir. 
Albaniyanın siyasi və etnomədəni həyatında gəlmə etnoslar, o cümlədən, irandilli ünsürlər 
müəyyən rol oynasalar da, onlar ölkənin yerli əhalisini assimilyasiyaya uğrada, yerli zəmindəki 
 
 11
etnirk fasiləsizliyi qıra bilmişdilər. Antik dövrdə və erkən orta əsrlərdə alban etnosunun və onun 
«Arran mədəniyyəti» adı ilə bəlli olan etnomədəni irsinin mövcudluğu bunu bir daha təsdiq 
edir.26 
Antik dövrün sonlarından etibarən Albaniya və sabiq Atropatena ərazisinə türkdilli 
tayfaların kütləvi yürüşləri başlanmışdır. Sonralar həmin axınlar müəyyən fasilələrlə də olsa, 
aramsız surətdə davam etmişdir. Türkdilli tayfaların (hun, barsil, suvar, xəzər, qıpçaq, oğuz və 
b.) Cənubi Qafqazdan Kiçik Asiya və İran körfəzinədək çox geniş ərazini əhatə edən bu kütləvi 
axınları gələcək Azərbaycanın etnik simasının müəyyənləşməsində həlledici amil olmuşdur. 
Türkdilli Azərbaycan xalqının təşəkkülü prosesi ölkənin şimal (Albaniya-Arran) və cənub 
(Atropatena-Aderbadaqan) əyalətlərində müxtəlif aborigen ünsürlər zəminində baş versə də, 
onların etnik dəyişdiricisi və qovuşdurucusu mənşə etibarı ilə eyni bir etnos – türkdilli tayfalar 
olmuşdur. Yerli (avtoxton) və gəlmə etnosların erkən orta əsrlərdə baş verən qovuşma prosesi 
ölkənin şimal və cənub etnik mərkəzlərinin hər ikisində eyni vaxtda, həm də etnogenetik 
cəhətdən çoxluq təşkil edən vahid bir etnos əsasında cərəyan etmişdir. 
Türkdilli elatların Azərbaycanın hər iki regionuna eramızın əvvəllərindən başlayaraq, bir 
neçə əsr davam edən müntəzəm miqrasiyası bu sosial-mədəni mərkəzlər arasında baş verən 
etnomədəni inteqrasiya proseslərində birləşdirici, etnogenetik qovuşdurucu rolunu oynamışdır. 
Say etibarilə üstünlük təşkil edən türkdilli gəlmə etnoslar ölkənin hər iki konsolidasiya 
mərkəzində yerli etnik əhali kütləsi ilə qaynayıb qarışmaqla, onun avtoxton sakinlərinə 
çevrilmişlər. Türkdilli elatların Azərbaycana aramsız hicrəti yerli oturaq əkinçi-maldar 
etnosların məişət və mədəniyyətini tarixən köçəri və yarımköçəri maldarlıqla məşğul olan türk 
mənşəli köçəbə əhalinin məişət və mədəniyyəti ilə qovuşdurmuşdur. Bununla da türkdilli 
etnoslar Azərbaycanın şimal və cənub əyalətlərində oturaqlaşıb sabitləşəndən son-ra onların hər 
ikisinə müştərək xas olan mütərəqqi etnomədəni ənənələrin daşıyıcısına və davamçısına 
çevrilmişlər. 
Yüksək şəhər mədəniyyəti, inkişaf etmiş irriqasiya sistemlərinə malik əkinçilik və bağçılıq 
təsərrüfatı, mükəmməl sənət istehsalı yaratmağa nail olmuş oturaq əhalinin minilliklərlə ölçülən 
əməli təcrübəsi türk elatlarının maldarlıq, qoyunçuluq, atçılıq, dəvəçilik təsərrüfatı sahəsində 
əldə etdiyi zəngin empirik təcrübəsi və peşə uğurlarının bir-birinə qovuşması müxtəlif 
mədəniyyət elementlərinin sintezi üçün əlverişli zəmin yaratmışdır. Məhz bu sayaq etnik 
alabəzəkliklə müşayiət olunan etnososial amillərin qarşılıqlı təsiri sayəsində Azərbaycanın maddi 
mədəniyyət tarixi çoxşaxəli və çoxçalarlı xüsusiyyət kəsb etmişdir. Tarix boyu davam edən 
etnomədəni qovuşma prosesləri nəticəsində ölkənin oturaq və köçəbə elat əhalisi olduqca böyük 
sosial-iqtisadi və texniki irəliləyişə nail ola bilmişdir. Beləliklə, ölkə hüdudlarında aramsız 
şəkildə baş verən etnoslararası qovuşma və assimilyasiya prosesləri nəticəsində bir tərəfdən yeni 
etnik birliklərin etnomədəni həyatı zənginləşmiş, digər tərəfdən isə onun dünya sivilizasiyasına 
dəyərli töhfələr bəxş etmək imkanı artmışdır. 
Tarixi taleyin hökmü ilə Azərbaycan əyalətləri əvvəlcə Assur və Midiya, bir qədər sonralar 
isə Əhəməni, Yunan, Roma, Parfiya, Bizans, Sasani mədəniyyətləri ilə sıx təmasda olmuşlar. Bu 
yaxınlıq sayəsində Azərbaycanın maddi mədəniyyət nümunələrini yaradanlar tarixən dünyanın 
qabaqcıl ölkələrinin texniki nailiyyətləri ilə tanış olmaq, onları mənimsə-yib inkişaf etdirmək 
imkanı əldə etmişlər. Bununla da, maddi mədəniyyət tarixinin bir sıra nailiyyətləri üzrə ortaq bir 
müştərəklik təşəkkül tapmışdır. Məhz bu səbəbdən də gavahınlı kotan, dəndəli təkər, at 
qoşulmuş yüngül cəng arabası, iki və ya dördtəkərli yük arabası, dulus kürəsi, körüklü 
metaləritmə və metalişləmə kürələri, dulus çarxı, cəhrə, əl iyi, mütəhərrik toxucu dəzgahları və 
s. kimi mühüm texniki ixtiraların ilk vətənini, onları icad edənlərin mənsubiyyətini dəqiq 
müəyyənləşdirmək olduqca çətindir. Bu gün, antik dövrün mədəni nailiyyətlərindən nəyin yerli, 
nəyin gəlmə və ya əxzetmə olduğunu söyləmək çətin olsa da, danılmaz bir həqiqət bundan 
ibarətdir ki, adları çəkilən maddi mədəniyyət nümunələrinin, demək olar ki, hamısının 
Azərbaycanda yerli istehsal məhsulları olduğunu təsbit edən külli miqdarda arxeoloji faktlar 
aşkar olunmuşdur. 
Antik dövrdən etibarən Azərbaycanın maddi mədəniyyətinin inkişafı daha çox şəhər həyatı 
ilə bağlı olmuşdur. Çünki bu dövrdə sənət istehsalı və sənət məhsulları, əsasən, şəhərlərdə 
 
 12
cəmləşmişdi. Azərbaycanda antik şəhərlərin yaranması ölkənin ümumi mədəni-iqtisadi həyatına, 
o cümlədən, onun maddi mədəniyyətinin tərəqqisinə əsaslı təsir göstərmişdir. Siyasi-inzibati və 
mədəni- ticarət mərkəzlərinə çevrilmiş İzirtu, Ziviyə, Mərlik, Sulduz, Qəluraz, Qazaka, Qəbələ, 
Şamaxı, Dərbənd və başqa şəhərlər sənət məhsulları istehsalı sahəsində yüksək səviyyəyə 
çatmışdılar. Təkcə belə bir faktı xatırlatmaq kifayətdir ki, antik mənbələrdə 30-dan çox alban 
şəhərinin adı çəkilir.27 
Erkən dəmir dövrünün şəhər-qalaları əsasında təşəkkül tapmış antik şəhərlər (Qəbələ, 
Şamaxı, Şəki, Xunan, Dərbənd, Paytakaran və s.) ətraf mahalların mədəni həyatına ciddi təsir 
göstərirdilər. Həsənli və Mərlikdən tapılmış zəngin dulus məmulatı, qızıl və gümüş işləməli 
soyuq silahlar, dəbilqə, qiymətli metallardan düzəldilmiş müxtəlif növ zinət əşyaları, bəzəkli 
parça hissələrinin qalıqları Azərbaycanın o zamankı maddi mədəniyyətinin yüksək 
səviyyəsindən soraq verirdi. Antik dövr abidələrindən aşkar olunmuş arxeoloji materiallar 
arasında Azərbaycanın ətraf ölkələrlə iqtisadi-ticarət əlaqələrini əks etdirən xeyli gətirilmə 
(idxal) məmulatı nümunələrinə də təsadüf olunmuşdur. Onların tipoloji oxşarlarının yerli istehsal 
qalıqları diqqəti cəlb edir. 
 
Feodalizm dövrünün maddi-mədəni örnəkləri 
Feodalizmin erkən mərhələsində maddi mədəniyyət sahəsində antik dövr ənənələri hələ 
davam etsə də, aramsız baş verən ara müharibələri və xarici hücumlar ölkənin ümumi sosial-
iqtisadi həyatına ağır zərbə vurmuş, onun mədəni inkişafını xeyli dərəcədə ləngitmişdi. Bununla 
belə, feodal kəndlərinin natural təsərrüfatla səciyyələnən «avtoxton» istehsal ənənələri ilə antik 
şəhər mədəniyyəti örnəklərinin sintezi prosesi də baş vermişdir. Feodal şəhərlərində cəmləşmiş, 
əsasən də, zadəgan-kübar zümrələrinin sifarişlərini yerinə yetirən sənət ustaları ölkədə ümumi 
mədəni səviyyəni müəyyən etməklə yanaşı, kənd sənətkarlığına da təsir göstərə bilirdilər. 
Belə bir əlamətdar cəhəti də qeyd etmək lazımdır ki, erkən orta əsrlərin sonlarına doğru 
türkdilli vahid Azərbaycan xalqı təşəkkül tapsa da, onun mədəniyyətində hələ də məhəlli 
xüsusiyyətlər güclü olaraq qalmaqda idi. Onun ümumxalq mədəniyyəti səciyyəsi kəsb etməsi 
üçün uzun müddət davam edən mərkəzləşmiş vahid dövlətin yaranması tələb olunurdu. 
Azərbaycan əyalətləri isə çox vaxt ya onun hüdudlarını aşan imperiyaların, ya da kiçik miqyaslı 
məhəlli siyasi qurumların tərkibində olmuşdur. Belə vəziyyət Ərəb Xilafəti dövründə və onun 
süqutundan sonrakı tarixi mərhələlərdə də təkrarlanmışdır. 
VII əsrdə Ərəbistan yarımadasında yeni dini dünyagörüşü olan İslamın peyda olması bəşər 
tarixinin gedişatında ciddi dönüş məqamlarından biri oldu. Ərəb xilafətinin yaranmasının ilk 
çağlarından İslamı yaymaq məramı ilə işğalçı yürüşlərə rəvac verildi. İlk növbədə Sasani 
imperiyası zəbt edilib çökdürüldü. İmperiyanın paytaxtı Mədain şəhəri alınandan sonra ərəb 
qoşunları sabiq Atropatena torpaqları olan Cənubi Azərbaycanı tutdular. Az sonra «Arran» ad-
landırılan Albaniya, yəni Şimali Azərbaycan təslim edildi. İslam etiqadı dini alabəzəkliyin uzun 
müddət hökm sürdüyü bu ərazidə də yayılmağa başladı. Ölkədə yeni dini etiqadın bərqərar ol-
ması sosial-mədəni həyatın bütün sahələrinə ciddi təsir göstərmiş, maddi və mənəvi mədəniyyət 
sahəsində təzə məfkurə tərzinin, yeni bədii-estetik dəyərlərin təşəkkül tapması ilə 
nəticələnmişdir. 
İslamın yayıldığı ölkələrdə tədricən «müsəlman mədəniyyəti» adlanan ümumi bir ortaq 
mədəniyyət örnəyi təşəkkül tapmağa başlamışdır. Bu ortaq mədəniyyətin yaranmasında İslamı 
qəbul etmiş bütün müsəlman xalqlarının, o cümlədən Azərbaycan xalqının sanballı əməyi və lay-
iqli töhfəsi olmuşdur. Daha doğrusu, İslama qədərki Azərbaycan mədəniyyəti tədricən İslam 
məzmunu kəsb etməyə başlamışdır. Mənəvi dəyərlər sahəsində olduğu kimi, maddi mədəniyyət 
sahəsində də İslam rəmzləri (ələm, ay-ulduz, günbəz, ərəb hürufatı və s.) özünə üstün yer tut-
mağa başlamışdır. Həm də bu təmas və təsir mədəni örnəklərin hamısında eyni olmayıb, bir 
sahədə özünü az, digər sahədə çox büruzə vermişdir. 
Memarlıq sahəsində İslam dəyərlərinin təsiredici rolu daha böyük olmuşdur. Sabiq atəşgah 
(atəşgədə), məbəd, kilsə və bütpərəst ibadətgahları əvəzində tanrı məkanı sayılan göy qübbəsini 
xatırladan günbəzli məscidlər, şərəfəli minarələr, tağlı mədrəsələr, xəznəli hamamlar, saray 
kompleksləri, köşklü darvazalar, sərdabə və türbələr ucaldılır, xanəgahlar, hücrə və təkyələr ti-
 
 13
kilirdi. 
Bunlardan əlavə, yaşayış məskəni olaraq, əməli əhəmiyyətini itirməkdə olan qala və qala-
çaların müqabilində Şərq memarlığı üçün səciyyəvi sayılan bürclü və mazğallı istehkamlar, qəsr 
tipli möhtəşəm yaşayış və müdafiə kompleksləri ucaldıldı. 
Erkən orta əsrlər dövrünün əvvəllərində Azərbaycan şəhərlərindəki bazar və çaraslarda 
sərbəst fəaliyyət göstərən tənha sənətkarlardan əlavə, xüsusi saray karxanaları da mövcud idi. 
Hakim zümrələrin mədəni-məişət ehtiyaclarını ödəyən bu karxanaların zərif və texniki cəhətdən 
mükəmməl sənət məhsulları ənənəvi maddi mədəniyyət nümunələrinin inkişafının sonrakı 
gedişinə güclü təsir göstərmişdir. 
Erkən orta əsrlərdə Azərbaycanda 100-dən çox şəhər mövcud olmuşdur. Bunların arasında 
Partav (Bərdə), Qazaka (Şiz), Bakı, Şabran, Xunan, Xalxal, Naxçıvan, Gəncə, Şəmkir, Dərbənd, 
Şirvan mühüm sənət və ticarət mərkəzləri kimi ölkənin mədəni həyatında xüsusi yer tuturdu.28 
VII əsrdən etibarən Azərbaycanın maddi mədəniyyət tarixi tədricən ümumislam 
mədəniyyəti ilə bağlanmağa, onunla müştərək inkişaf etməyə başlamışdır. Maddi mədəniyyətin 
yerli örnəklərinə müsəlman mədəni standartları tədricən öz təsirini göstərməkdə idi. 
İslam dəyərləri Azərbaycanın maddi mədəniyyətinə müxtəlif yollarla, həm də müxtəlif 
tarixi dövrlərdə sirayət etmişdir. Bu mədəni dəyərlərin bir qismi İslamın yayılmasının ilk 
mərhələsində birbaşa ərəb miqrantları və Azərbaycan şəhərlərindəki hərbi qarnizonların 
döyüşçüləri vasitəsilə keçmişdi. Ərəb işğallarının ilk mərhələsində İslamla bağlı maddi və 
mənəvi dəyərlərin ötürülməsində məhsuldar Azərbaycan torpaqlarına ərəblərin kütləvi miqrasi-
yasının mühüm rolu olmuşdur. Əvvəlcə Kufə, Bəsrə və Suriyadan, sonra isə Xilafətin digər 
əyalətlərindən məhsuldar torpaq sahələri əldə etmək üçün buraya kütləvi ərəb axınları baş ver-
mişdir.29 Gəlmə ərəblər Xilafətin siyasi hakimiyyətinə arxalanaraq özlərinin bədəvi məişət tərzi 
ilə yanaşı, müsəlmanlığı qəbul etmiş digər Şərq xalqlardan əxz elədikləri mütərəqqi maddi və 
mənəvi dəyərləri də Azərbaycan əhalisinə sirayət etdirirdilər. Bu dövrdən etibarən yerli əhalinin 
maddi mədəniyyət nümunələri tədricən ərəb terminləri ilə əvəz olunmağa başlamışdır. Bununla 
belə, gəlmə ərəblər (onların izləri Azərbaycanın tarixi və müasir toponimiyasında hələ də qal-
maqdadır) Azərbaycanın türkdilli əhalisi əsasında təşəkkül tapmış etnosunu assimilyasiyaya uğ-
rada bilməmiş, əksinə, onlar özləri tədricən türkləşmiş və azərbaycanlaşmışlar. İslam mədəni və 
mənəvi dəyərlərinin ilk nümunələrinin daşıyıcısı olan həmin ərəblərin mədəni irsi tədricən 
xalqımızın maddi sərvətlərinə qovuşaraq sinkretik mədəni lay əmələ gətirmişdir. 
İslam dəyərləri Xilafətin zəifləməsi və onun süqutundan sonra da müsəlman xalqlarının, o 
cümlədən, azərbaycanlıların mədəni həyatına öz təsirini davam etdirmişdir. Ərəb dili xeyli 
müddət müsəlman ölkələrində, o cümlədən, Azərbaycanda rəsmi kargüzarlıq, şəriət, elmi-ədəbi 
dil olaraq öz təsir gücünü saxladığından maddi mədəniyyətə dair terminologiyanın yaranmasında 
yerli istilahlarla yanaşı, ərəb müştərəkliyindən geniş istifadə olunmuşdur. Bütün bu inteqrasiya 
prosesləri nəticəsində mədəni sərvətlərin sonrakı təşəkkülündə terminoloji və faktoloji cəhətdən 
türk, ərəb və fars müştərəkliyi yaranmışdır. Məhz bu səbəbdən, ortaq müsəlman mədəniyyətinin 
yaranmasında İslamı qəbul etmiş digər qeyri-ərəb mənşəli etnosların, o cümlədən, Azərbaycan 
xalqlarının da sanballı əməyi olmuşdur. 
Feodal cəmiyyətinin sonrakı inkişafı, hakim zadəgan zümrələrin təsərrüfat və məişət ehti-
yacları ilə bağlı olaraq sənət və ticarətin tərəqqisi, nəhayət, şəhər həyat tərzinin qəti surətdə 
bərqərar olması elitar feodal mədəniyyətinin təşəkkül tapmasını labüd etmişdir. Əhalinin çox 
hissəsini təşkil edən və natural təsərrüfat şəraitində maddi sərvətlərin əsas istehsalçıları olan 
geniş xalq kütlələrinin yaratdığı ümumxalq mədəniyyətindən kəskin surətdə fərqlənən bu elitar 
mədəni dəyərlər, əsasən, məhdud bir zümrəyə, əhalinin zadəgan-ruhani təbəqəsinə xidmət edirdi. 
Feodalizmin son mərhələsinədək dönmədən davam edən belə hal Şərq ölkələrində, o cümlədən, 
onun bir parçası olan Azərbaycanda mədəni tərəqqini xeyli dərəcədə ləngitmiş, Qərbi Avropa 
xalqlarının mədəni-texniki yüksəlişi ilə müqayisədə onu kifayət qədər geri salmışdır. 
İnkişaf etmiş feodalizm dövründə Azərbaycanda bir sıra türk mənşəli sülalə dövlətləri 
yaranmışdır. Xilafət tənəzzülə uğrayıb süqut edəndən sonra onun ərazisində yaranmış sülalə 
dövlətlərinin hakimiyyətləri dövründə məhəlli səciyyəli bir sıra mədəniyyət örnəkləri də təşəkkül 
tapmışdır. Albaniya dövlətinin süqutundan sonra onun mədəni mirası üzərində Aran, Şirvan və 
 
 14
Naxçıvan mədəni mərkəzləri təşəkkül tapmışdır. Yerli məhəlli mədəniyyət örnəklərinin yaran-
masında Azərbaycan ərazilərində meydana gələn və çox vaxt bir-birini əvəzləyən siyasi qurum-
ların – Məzyədilər, Kəsranilər və Dərbəndilərin Şirvanşahlar dövləti, Sacilər, Salarilər, 
Rəvvadilər və Şəddadilərin qısa ömürlü siyasi dövlət qurumları, XI əsrdən etibarən onları özünə 
tabe etmiş Səlcüq sultanlığı, Azərbaycanda onun varisi və davamçısı olmuş Eldəgizlər dövlətinin 
siyasi fəaliyyətinin müsbət rolu olmuşdur. 
XIII əsrin əvvəllərində başlanan monqol istilaları Azərbaycanın təsərrüfat həyatına dağıdıcı 
təsir göstərmiş, onun mədəni inkişafını xeyli ləngitmişdir. Elxanilərin hakimiyyəti dövründə 
Qızıl Orda xanları ilə 100 il çəkən müharibələr nəticəsində bu dağıntılar daha da artmışdır. İstila-
çılar əsarət altına saldıqları xalqların minilliklər boyu yaratdıqları mədəniyyət xəzinələrini da-
ğıdır, incəsənət abidələrini, kitabxanaları, suvarma sistemlərini, saray komplekslərini, məscid və 
mədrəsələri yerlə-yeksan edirdilər. Buna baxmayaraq, Azərbaycan xalqı öz tarixinin bu 
məşəqqətli dövründə də mədəni inkişafını davam etdirirdi.  
Elxanilərin hakimiyyətinin ilk çağlarında bütün orta əsr Şərqində ilk dəfə Marağa 
rəsədxanası yarandı. Onun əsasını astronomiya, riyaziyyat və fəlsəfəyə dair bir sıra dəyərli 
əsərlərin müəllifi olan görkəmli Azərbaycan alimi Məhəmməd Nəsirəddin Tusi qoymuşdur. 
Elxanilərin hakimiyyəti dövründə Azərbaycan memarlığı özünün köhnə ənənələrini davam 
etdirərək, bir sıra diqqətəşayan abidələr yaratmağa müvəffəq olmuşdur. Abşerondakı Bayıl, 
Mərdəkan, Ramana, Nardaran qəsrləri, Təbriz şəhərində ucaldılmış əzəmətli Ərk qalası, 
Naxçıvanda Qarabağlar, Bərdədə rəngli kaşı ilə bəzədilmiş məqbərələr, Urmiya və Mərənddə 
tikilmiş möhtəşəm məscidlər o dövrdə yaşayıb - yaratmış Azərbaycan memarlarının sənət 
hünərindən soraq verən ən dəyərli abidələr idi. 
Elxanilərin hakimiyyəti süqut edəndən sonra (1335) onun xarabaları üzərində yaranmış 
qısa ömürlü Çobanilər və Cəlairilər hakimiyyətinə son qoyan (1387) Teymurilərin ağalığı da 
uzun sürmədi (1408). Teymurilər dövründə öz müstəqilliyini, qismən də olsa, qoruyub saxlaya 
bilmiş Şirvan dövləti eyniadlı məhəlli mədəniyyət örnəyinin sonrakı inkişafına əlverişli sosial-
siyasi zəmin yaratmışdır. 
İnkişaf etmiş feodalizm dövründə Azərbaycanda şəhərlərin sayı xeyli artmışdı. XI-XII əsrə 
aid məxəzlərdə Azərbaycan ərazisində şəhər və şəhər tipli yaşayış məskəninin bir qisminin adı 
xatırlanır. Bunların arasında köhnə şəhərlərlə (Şamaxı, Şirvan, Bakı, Şəki, Gəncə, Amaras, 
Naxçıvan, Şabran, Şirvan, Şamaxı, Xunan, Marağa, Təbriz, Ərdəbil, Xoy, Varsan, Miyanə, Sisar, 
Gülsarə, Zəncan, Mimaz, Bərzənd, Nəriz, Cəbrəvan, Salmas, Sarab, Şiz, Əhər, Dihərqan və s.) 
yanaşı, Guştasfi və Muğanın da adı çəkilir.30 
XV əsrdə Azərbaycan əyalətləri Şirvanşahlarla yanaşı, oğuz mənşəli Qaraqoyunlu (1410-
1467) və Ağqoyunlu (1467-1501) tayfalarının hakimiyyəti altında idi. 
Azərbaycanın Son orta əsr maddi mədəniyyət tarixinin ilk çağları Şirvanşah, Qaraqoyunlu 
və Ağqoyunlu hökmdarlarının hakimiyyəti illərinə təsadüf edir. Bu dövrdə tikilmiş möhtəşəm 
memarlıq abidələrinin çoxu zəmanəmizədək gəlib çatmışdır. Bunların arasında orta əsr memar-
lığının incisi sayılan Şirvanşahlar sarayı xüsusi yer tutur. 1565-ci ildə Təbrizdə tikilmiş «Göy 
məscid» Cahanşah Qaraqoyunlu dövrünün ən möhtəşəm abidələrindən idi. 1483-cü ildə 
Ağqoyunlu Yaqub padşah Təbrizdə «Həşt-beheşt» («Səkkiz cənnət») adlanan əzəmətli bir saray 
kompleksi tikdirmişdir.  
XVI əsrin əvvəllərində mərkəzləşmiş Səfəvilər dövlətinin yaranması nəticəsində yadelli 
basqınların azalması, təsərrüfat həyatının canlanması, sənət və ticarətin yüksəlməsi Azərbaycan 
mədəniyyətinin inkişafı üçün əlverişli şərait yaratmışdır.  
 
Azərbaycanın yeni və müasir dövr maddi-mədəni inkşafı 
Azərbaycanın yeni dövr sosial mədəni inkişaf tarixi ölkənin xırda siyasi qurumlara – 
xanlıq, sultanlıq və məlikliklərə parçalanması ilə əlamətdardır. 
XVIII əsrin ortalarında ölkədə xanlıqların yaranması ilə əlaqədar olaraq Azərbaycanın 
mədəniyyət və sənət həyatında yenidən məhəlli xüsusiyyətlər güclənməyə başlamışdır. İri 
xanlıqların paytaxtına çevrilmiş Təbriz, Şamaxı, Şəki, Gəncə, Şuşa, Naxçıvan, Quba, Bakı və s. 
şəhərlər ölkənin mühüm sənət və ticarət mərkəzləri olmaqdan əlavə, həm də məhəlli mədəniyyət 
 
 15
ocaqları sayılırdı. Onları birləşdirən yeganə cəhət bu məhəlli mədəniyyət mərkəzlərinin hamısı-
nın eyni bir məfkurəyə, İslam idealına, İslam dəyərlərinə söykənmələri idi. İslam mənəvi 
dəyərləri 1000 illik tarixi dövr ərzində ölkənin məzmun etibari ilə ümumazərbaycan səciyyəsi 
daşıyan mədəni örnəklərinin hamısına eyni dərəcədə sirayət etmiş, onları Şərqin ümumi 
müsəlman aləmi ilə eyni tellərlə qovuşdurmuşdur.  
Xanlıqlar dövrünün feodal çəkişmələri zamanı şəhərlər arasında iqtisadi-ticarət əlaqələri 
zəifləmiş, ara müharibələri və yadelli basqınları artmış, nəticədə bəzi şəhərlər dağıdılıb tənəzzülə 
uğramışdır. Maddi mədəni irsin ümumxalq məcrasında inkişafı pozulmuşdur. 
Kapitalizmə keçid dövrünün maddi mədəniyyəti daha çox sinfi qütbləşmə və sosial 
təbəqələşmə meyllərinin artması, etnik spesifikliyin azalması ilə səciyyələnir.  
Məlum olduğu kimi, Azərbaycan kapitalist inkişafı yoluna xeyli gec, X1X əsrin ikinci 
yarısında düşməyə başlamışdır.31 Azərbaycan iqtisadiyyatının gur inkişafı ilə səciyyələnən bu 
dövrdə kapitalist münasibətlərinin yaranması ilə yanaşı, Azərbaycan milləti də təşəkkül tapmağa 
başlayır. Bu proseslər nəticə etibarilə mədəniyyətin, o cümlədən, maddi mədəniyyətin milli 
məzmun kəsb etməsinə gətirib çıxarmışdır. Azərbaycan cəmiyyətinin sosial strukturunda əsaslı 
dəyişiklik baş vermiş, milli burjuaziya, ziyalı zümrəsi və fəhlə sinfi meydana gəlmişdir. Bununla 
belə, ən çox hakim burjua-mülkədar zümrələrinin sosial-iqtisadi və mədəni ehtiyaclarına xidmət 
edən yeni formasiya zəhmətkeş xalq kütlələrinin də maddi mədəniyyətinin inkişafına müsbət 
təsir göstərmişdir. Hər şeydən əvvəl, bu təsir öz əksini istehsal proseslərində, o cümlədən, sənət 
istehsalının bəzi sahələrində mexaniki maşın və dəzgahların tətbiqində tapmışdır. Bunu 
Azərbaycanın ənənəvi ipəksarıma və ipəktoxuma sənətləri ilə bağlı olan şərbaf karxanalarının 
timsalında daha aydın izləyə bilirik. Toxucu dəzgahlarının təkmilləşdirilmiş mexaniki növlərinin 
tətbiqi ipək parçaların kəmiyyət və keyfiyyətinə əsaslı təsir göstərmişdir. Digər tərəfdən, kapital-
ist istehsal müəssisələrinə xas olan texniki tərəqqi, ənənəvi maddi mədəniyyət nümunələrinin 
bəsit əl üsulu ilə istehsalını tənəzzülə uğramağa başlamışdır.  
XIX əsrdə Azərbaycan mədəniyyətinin tətbiqi sənətlə bağlı növləri: boyakarlıq, divar 
rəssamlığı, gəctəraşlıq, oymakarlıq, şəbəkəçilik, misgərlik, silahsazlıq, zərgərlik, xalçaçılıq, 
basmaqəlib və qələmkarlıq sahələri xüsusilə yüksək inkişaf səviyyəsinə çatmışdı. 
XIX əsrin ikinci yarısında kapitalist münasibətlərinin inkişafı nəticəsində Azərbaycan 
əhalisinin ictimai tərkibində ciddi dəyişiklik baş vermiş, yeni siniflər, burjuaziya və proletariat 
yaranmağa başlamışdır. Azərbaycan iqtisadiyyatının Ümumrusiya və dünya əmtəə tədavülünə 
cəlb olunması bu prosesi daha da sürətləndirmişdir. Kənd burjuaziyasını təmsil edən 
qolçomaqlar Azərbaycan milli burjuaziyasının tərkibində müəyyən zümrə təşkil edirdi. Digər 
tərəfdən, kəndlərdən şəhərlərə, ilk növbədə isə neft sənayesi mərkəzi kimi böyüməkdə olan 
Bakıya kəsbkarlığa gedən kəndlilərin hesabına proletariata çevirib fəhlə sinfinə qovuşanların 
sayı durmadan artırdı. Kəsbkar axınları təkcə neft mədənləri və neft emaletmə müəssisələrini 
deyil, dağ-mədən sənayesi, gəmi təmiri, maşınqayırma, kənd təsərrüfatı alətləri istehsal edən 
mexaniki zavodları, balıq vətəgələri, ipək emalı, şərab və spirtçəkmə müəssisələrini, tütün və 
ipəktoxuma fabriklərini, dəmiryolu və su nəqliyyatını da əhatə etmişdir. Beləliklə, Azərbaycanda 
burjuaziya kimi, çoxmillətli səciyyə daşıyan fəhlə sinfi də təşəkkül tapmışdı. 
Kapitalist əmək bölgüsünün yaranması, istehsalın təmərküzləşməsi, ümumi bazar 
əlaqələrinin güclənməsi, iqtisadi və mədəni mərkəzlərin meydana çıxması nəticəsində 
Azərbaycan burjua cəmiyyəti və burjua milləti təşəkkül tapmaqda idi. Beləliklə, XIX əsrin ikinci 
yarısında Azərbaycan xalqlarının tarix boyu ümumi ünsiyyət vasitəsi olan dil birliyi (Azərbaycan 
türkcəsi), vahid ərazi, iqtisadi həyat birliyi, mədəniyyət ümumiliyində təzahür edən mənəviyyat 
birliyi zəminində o, millət keyfiyyəti kəsb etmişdir. 
Kapitalizmin son mərhələsi olan imperializmə keçid dövründə maddi mədəniyyətin inkişaf 
meylləri iki istiqamətdə baş vermişdir. Bu cəhət özünü, hər şeydən öncə, sinfi qütbləşmənin 
dərinləşməsində göstərirdi. Digər tərəfdən, həmin meyl müasir Avropa mədəni standartlarının 
Azərbaycanın ənənəvi maddi mədəniyyətinə sirayət etməsində özünü təzahür etdirirdi. Bunun 
nəticəsində ənənəvi maddi mədəniyyət elementlərinin xeyli qismi aradan çıxmağa başlamışdır. 
Bununla belə, Azərbaycanın maddi-mədəni irsinin ayrı-ayrı sahələrində, xüsusilə, kənd təsər-
rüfatı alətləri və bəzi sənət məhsullarının timsalında köhnə ənənələr davam etdirilməkdə idi. 
 
 16
Azərbaycanın maddi mədəniyyət tarixinin müasir dövr mərhələsi imperializmin meydana 
gəlməsi, onun böhranı, Birinci Cahan müharibəsi ilə əlaqədar təsərrüfat düşkünlüyünun artması 
və sosialist sisteminin yaranması ilə səciyyələnir. 
Azərbaycanda Sovet hakimiyyəti qurulandan sonra burjuaziya və mülkədarların bir sinif 
kimi ləğv olunması, habelə ruhanilərin mövqelərinin zəiflədilməsi nəticəsində istismardan azad 
yeni bir cəmiyyət, burjua və qolçomaqlarsız sosialist cəmiyyəti qurulmağa başladı. Zəhmətkeş 
kütlələrə, fəhlə və kəndlilərə, onların içərisindən yetişmiş ziyalılara əsaslanan sosialist milləti və 
onun özünə məxsus sosialist mədəniyyəti təşəkkül tapmağa başlamışdır.  
Keçən əsrin 90-cı illərində Sovetlər Birliyinin süqutu ilə əlaqədar olaraq Azərbaycan 
müstəqillik əldə edəndən sonra onun əhalisinin sosial tərkibində və mədəni həyatında köklü 
dəyişikliklər baş vermişdir. «Vətəndaş cəmiyyəti» qurmaq məramı meydana gəlmişdir. Əslində 
isə Azərbaycan cəmiyyətinin sosial strukturunda ciddi dəyişiklik yaranmış, əhalinin sosial 
tərkibində təbəqələşmə güclənmiş, cəmiyyət yenidən varlı zənginlərə və kasıb zümrələrə 
bölünmüşdür. Bir sözlə, ümumxalq mülkiyyətinə əsaslanan sosialist milləti tədricən öz 
mahiyyətini dəyişib xüsusi mülkiyyətin hökmran rol oynadığı burjua cəmiyyətinə, kapitala 
söykənən burjua millətinə çevrilməyə başlamışdır. Hakim təbəqələrin göz qamaşdıran təmtəraqlı 
həyat tərzi və buna müvafiq «elitar» mədəniyyəti təşəkkül tapmağa başlamışdır. Varlı zümrənin 
ümumxalq mədəniyyətindən uzaqlaşan, bununla da, millilikdən uzaq düşən kosmopolit 
mədəniyyəti daha çox Avropa mədəni standartlarına yaxınlaşmaqdadır. 
 
                                                          
1 М.М.Гусейнов. Древний палеолит Азербайджана. Б.,1985. 
2 M.M.Hüseynov. Daş dövrü və onun Azərbaycanda inkişaf mərhələləri. Bax: Azərbaycanın arxeoloji 
abidələri.B.,1981, s.5-6; Q.M.Əhmədov. Azərbaycan ibtidai icma quruluşu dövründə. Bax: Azərbaycan tarixi. 
B.,1993, s.11. 
3 Q.M.Əhmədov. Göst. əsəri, s.11 
4 Yenə orada, s.12. 
5 M.M.Hüseynov. Göst. əsəri, s.16 
6 Yenə orada, s18: Həmçinin bax: Q.M.Əhmədov. Göst. əsəri, s.12. 
7 О.А.Абибуллаев. Энеолит и бронза на территории Нахичеванской АССР. Б.,1982; И.Г.Нариманов. Культу-
ра древнейшего земледельческо-скотоводческого населения Азербайджана. Б., 1987, с.113-114. 
8 Q.M.Əhmədov. Göst. əsəri, s.13-14; həmçinin bax: C.Rüstəmov. Qobustan dünyası. B., 1994, s. 59. 
9 Q.M.Əhmədov. Göst. əsəri, s.14. 
10 Yenə orada, s.15; Həmçinin bax: O.Həbibullayev. Göst. əsəri; İ.H.Nərimanov. Göst.əsəri; Г.С.Исмаилов. Архео-
логические исследования древнего поселения Баба-Дервиш. Б., 1977; Ф.Р.Махмудов. Культура юго-
восточного Азербайджана в эпоху бронзы и раннего железа (автореф). Тбилиси, 1979; V.Əliyev. Qədim 
Naxçıvan. B., 1979. 
11 Q.M.Əhmədov. Göst əsəri, s.19-21. 
12 Yenə orada.s.21 
13 Yenə orada.s.23. 
14 Г.М.Асланов, Р.М.Ваидов, Г.И. Ионе. Древний Мингечаур. Б., 1959; О.Ш.Исмизаде. Ялойлутепинская 
культура. Б., 1956; Н.В.Минкевич – Мустафаева. Ходжалы-Кедабекская археологическая культура (авто-
реф). Б., 1961; F.L.Osmanov. Qafqaz Albaniyasının maddi mədəniyyəti. B., 1982; Дж.А.Халилов. Материаль-
ная культура Кавказской Албании. 1985. 
15 İ.H.Əliyev. Azərbaycan qədim dövrdə. Bax: Azərbaycan tarixi.B.,1993, s.30-41. 
16 Yenə orada, s.46-47. 
17 S.Qaşqay. Manna dövləti. B.,1993, s.48-53. 
18 ASE, X c., s.521. 
19 S.Qaşqay. Göst. Əsəri; s.10-21, 53-56. 
20 Yenə orada, s.59. 
21 ASE, X c., s.521. 
22 İ.Əliyev. Göst. Əsəri; s.90. 
23 Azərbaycan tarixi. B., 1993, s. 94-95. 
24 Yenə orada. 
25 Yenə orada, s. 95. 
26 Yenə orada. 
27 ASE, I.c. B.,1976, s.216; Həmçinin bax: Азербайджанцы. Историко-этнографический очерк. Б.,1998, с.14; 
S.Qaşqay. Manna dövləti. B., 1993, s. 54. 
28 З.М.Буниятов. Азербайджан VII-IX вв.Б.,1965, с.149. 
29 Yenə orada, s.171. 
 
 17
                                                                                                                                                                                           
30 Историческая география Азербайджана. Б.,1987,с.67-73. 
31 А.С.Сумбатзаде. Промышленный капитализм в Азербайджане. Б.,1969, с.20. 
 17
2. Problemin araşdırılma vəziyyəti və başlıca mənbələri  
Azərbaycanın maddi mədəniyyət tarixi çox geniş elmi-tədqiqat aspektlərinə (arxeoloji, 
etnoqrafik, sənətşünasılq, memarlıq, kulturoloji, qidaşünaslıq, etnolinqvistik, kartoqrafik və s.) 
malikdir. Buna baxmayaraq, onun həm bütöv halda, həm də konkret sahələr üzrə öyrənilməsinə 
çox gec, XX əsrin əvvəllərindən başlanmışdır.  
Azərbaycanın ənənəvi maddi mədəniyyət nümunələrinin bu və ya digər tipoloji növü 
bilavasitə bu ölkənin avtoxton sakinləri, onun yerli əhalisi tərəfindən çox böyük zaman kəsiyində 
yaradılmışdır. Ona görə də bu mədəni sərvətlərin tarixi baxımdan etnomədəni irs olaraq 
araşdırılıb öyrənilməsi vəzifəsi ilk növbədə arxeoloq və etnoqrafların üzərinə düşmüşdür. 
Azərbaycan xalqının qədim və zəngin maddi mədəniyyət tarixini tədqiq etmək üçün 
başlıca faktoloji mənbə bazasını əşyavi məxəzlər: arxeoloji qazıntı və təsadüfi tapıntı 
materialları, muzey eksponatları, şəxsi kolleksiyalar, miniatürlər, divar rəsmləri, əhalinin müasir 
məişətində ilişib qalmış arxaik yaşayış vasitələri təşkil edir. Bu tapıntıların bir qismini 
arxeoloqlar qazıntı yolu ilə yerin altından, digər qismini isə etnoqraflar çöl tədqiqatları (elmi 
səfər) yolu ilə yerin üstündə məskən salmış şəhər və kənd əhalisinin gerçək məişətindən, sorğu-
sual, yaxud bilavasitə müşahidə yolu ilə əldə edirlər. 
Azərbaycanın maddi mədəniyyət tarixinin etnoqrafik aspektdən elmi əsaslarla öyrənilməsi 
Sovet hakimiyyəti illərinə təsadüf edir. Bu işdə 1923-cü ildə N.Nərimanovun təşəbbüsü ilə 
yaradılmış Azərbaycanı Tədqiq və Tətəbbö Cəmiyyətinin fəaliyyəti xüsusi bir mərhələ təşkil 
edir. Öz qarşısına Azərbaycanı elmi baxımdan hərtərəfli və dərindən tədqiq edib öyrənməyi 
məqsəd qoyan həmin Cəmiyyətin üç şöbəsindən biri «Tarix və etnoqrafiya» adlanırdı. Azərbaycanı 
tarixi və etnoqrafik cəhətdən elmi əsaslarla tədqiq etməyə başlayan bu şöbənin işində o zamanki 
milli ziyalılarla (Ü.Hacıbəyov, Ə.Haqverdiyev, H.Zeynallı, T.Şahbazi, N.Quliyev, C.Məmməd-
quluzadə, S.S.Axundov, A.Sübhanverdixanov, M.Baharlı, H.Cəbiyev, H.Sultanov, R.Axundov, 
B.Çobanzadə və b.) yanaşı, V.V.Bartold, A.N.Samoyloviç, N.Y.Marr, İ.İ.Meşşaninov, S.F.Old-
lenburq, M.V.Abramoviç, N.İ.Aşmarin, P.K.Juze, A.İ.Baqri, Q.S.Qubaydulin, Y.Paxomov, V.M.-
Sısoyev və b. görkəmli şərqşünas - alimlər də yaxından iştirak etmişlər. 
Cəmiyyətin 1929-cu ilədək davam edən fəaliyyəti dövründə arxeologiya və etnoqrafiya 
sahəsində Ə.K.Ələkbərov, Q.T.Qaraqaşlı, D.P.Şərifov, İ.M.Cəfərzadə, S.M.Qazıyev kimi ilk milli 
kadrlar mühüm rol oynamışlar. 
Azərbaycanın ənənəvi maddi mədəniyyət nümunələrinin toplanması, tədqiq və təbliğ 
olunması işində 1920-ci ildə təşkil edilmiş Azərbaycan Dövlət Tarixi Muzeyinin müstəsna rolu 
olmuşdur. Xalqımızın zəngin maddi mədəniyyət nümunələrinin toplanıb mühafizə olunmasında 
bu muzeyin xidmətləri  misilsizdir. 
1929-cu ildə Azərbaycanı Tədqiq və Tətəbbö Cəmiyyətinin bazası əsasında Azərbaycan 
Elmi Tədqiqat İnstitutu yaranandan sonra etnoqrafik araşdırmalar onun «Ölkəşünaslıq» 
şöbəsində cəmləşmişdir. Həm Cəmiyyət, həm də Elmi Tədqiqat İnstitutu nəzdində fəaliyyət 
göstərən etnoqrafların köməyi ilə Azərbaycanın azsaylı xalq, etnik və etnoqrafik qruplarının 
(ayrımlar, kürdlər, talışlar, tatlar, rus təriqətçiləri və b.) öyrənilməsi məqsədilə bir sıra tematik və 
kompleksli ekspedisiyalar təşkil olunmuşdur. Həmin tədqiqatların bir qisminin nəticələri o 
dövrdəki nəşrlərdə çap olunmuş,1 yerdə qalan hissəsi əlyazması, fotoşəkil, plan, cizgi və rəsm 
əsərlərindən ibarət olub, Azərbaycan MEA Tarix İnstitutunun elmi arxivində saxlanılır. Bu 
materiallar arasında milli geyimlərə aid sulu boya ilə işlənmiş rəsmlər diqqəti xüsusilə cəlb edir.2 
1932-ci ildə SSRİ EA Zaqafqaziya filialının Azərbaycan şöbəsi təsis olunandan sonra 
etnoqrafik işlər Tarix bölməsinin maddi mədəniyyət seksiyasında cəmləşmişdir.3 Həmin şöbə 
1935-ci ildə SSRİ EA Azərbaycan filialına çevriləndən sonra onun tarix bölməsi Tarix, 
Arxeologiya və Etnoqrafiya institutuna çevrilmişdir.4 Bu illər ərzində Azərbaycanın maddi 
mədəniyyət tarixi və onun ayrı-ayrı sahələri üzrə aparılan elmi tədqiqat işləri çox vaxt təsadüfi 
və pərakəndə səciyyə daşımışdır. Bunların arasında İ.İ.Meşşaninov,5 Ə.K.Ələkbə rov,6 
A.Bukşpan,7 E.Pçelina8 və b. tədqiqatları yeni faktik materialların zənginliyi və konkretliyi 
baxımından diqqəti daha çox cəlb edirdi. 
1945-ci ildə Azərbaycan EA təsis olunandan sonra Tarix İnstitutu nəzdində fəaliyyət 
göstərən arxeologiya şöbəsinin tərkibində etnoqrafik tədqiqat işləri ilə yeganə bir nəfər kiçik 
 18
elmi işçi (R.İ.Babayeva) məşğul olmuşdur. Onun əsas tədqiqat obyekti Quba əhalisinin adət-
ənənələri olsa da, işin gedişində o, Quba əhalisinin məişət və təsərrüfat həyatına, o cümlədən, 
maddi mədəniyyətinə dair də xeyli material toplamışdır.9 Daha sonra R.İ.Babayeva Abşeronun 
toy adətlərinin tədqiqinə başlamış10 və bölgə əhalisinin ənənəvi yeməklərinə və mətbəx qablarına 
dair külli miqdarda faktik material toplamışdır.11 Xüsusilə kənd təsərrüfatı məhsulları və yeməli 
yabanı bitkilərin əldə olunması, qurudulması və saxlanması üsullarına dair müəllifin topladığı 
məlumatlar özünün zənginliyi və yeniliyi ilə seçilir. 
Həmin dövrdə Azərbaycan Tarixi Muzeyinin əməkdaşları da Azərbaycan rayonlarına 
ekspedisiya və səfərlər təşkil etmək yolu ilə xeyli maddi mədəniyyət nümunəsi toplayıb muzeyin 
stend və fondlarını zənginləşdirmişlər. Bununla yanaşı, onlar həm də tədqiqat səciyyəli bir sıra 
işlər görmüşlər. Muzeyin əməkdaşlarından Z.A.Kilçevskaya,12 M.İ.Atakişiyeva13 Azərbaycan 
tikmələri, təkəlduz məmulatı, qadın geyimləri, ev avadanlığı və s. barədə xeyli faktik material 
toplayıb dərc etdirmişlər. 
Müharibədən sonra Azərbaycan Tarixi İnstitutunda etnoqrafik tədqiqatları genişləndirmək 
məqsədilə İ.A.Məcidova və D.S.Səfərova çöl tədqiqat işlərinə cəlb edilmişlər. İ.A.Məcidova 
Abşeronda maldarlıq məhsullarının hazırlanması və saxlanması üsullarını öyrənmək üçün 
yarımadanın 43 kəndindən etnoqrafik çöl materialları toplamışdır.14 
1947-ci ildən etibarən İ.A.Məcidova Şirvan bölgəsinin Küdrü düzündə məskunlaşmış 
maldar padarların məişətini öyrənməklə məşğul olmuşdur. İ.A.Məcidovanın müəyyən etdiyinə 
görə, başlanğıcını Xançoban tayfa birliyindən götürən və 12 qəbilədən (oymaqdan) ibarət olan 
Şirvan padarları vaxtilə Ərdəbil mahalında yaşamışlar. Onlar Küdrü düzünə Muğandan keçib 
gəlmişlər. Müəllif il boyu alaçıqlarda yaşayan padarların təsərrüfat məşğuliyyəti (qoyunçuluq, 
sığırçılıq, atçılıq, dəvəçilik  və s.) ilə yanaşı, onların maddi mədəniyyətinə (geyimlər, bəzəklər, 
yeməklər, qablar, süd məhsulları, onların hazırlanma, saxlanma və istifadə üsullarına) dair 
zəngin etnoqrafik materiallar toplamışdır.15 
Eyni sayaq etnoqrafik çöl materialları Mil düzündən D.S.Səfərova tərəfindən də əldə 
olunmuşdur.16 
XX əsrin 50-ci illərindən etibarən Azərbaycan etnoqrafiyasında peşəkar elmi tədqiqatçılar 
nəsli yetişməyə başlamışdır. Azərbaycanın tarixi etnoqrafiyasının müxtəlif sahələri, o cümlədən, 
maddi mədəniyyət tarixinin ayrı-ayrı məsələlərinə dair ciddi elmi tədqiqat və axtarışlara 
başlanmışdır. H.A.Quliyev,17 T.Ə.Bünyadov,18 Ş.A.Quliyev,19 Q.C.Cavadov,20 Ə.Ə.İzmayılova21 
və b. Azərbaycanın aqrar etnoqrafiyasının mühüm problemlərini araşdırarkən maddi mədəniyyətin 
spesifik sahəsi olan əmək alətlərinin tədqiqinə xüsusi diqqət yetirmişlər. Bu cəhətdən 
Q.C.Cavadovun Azərbaycanın xalq əkinçilik texnikasına həsr olunmuş məqalə və 
monoqrafiyaları təqdirəlayiq tədqiqat işlərindən sayılır. 
Azərbaycanın tarixi etnoqrafiyasının bütün bu uğurları ilə yanaşı, maddi mədəniyyət 
tarixinin bütöv halda, bütün bölgələr üzrə tam şəkildə tədqiq olunmasının elmi prinsiplərinin 
işlənib hazırlanması bilavasitə Q.T.Qaraqaşlının əməli fəaliyyəti ilə bağlı olmuşdur. Onun 
«Azərbaycanın maddi mədəniyyəti» adı ilə təqdim etdiyi monoqrafik tədqiqat işi Kiçik Qafqaz 
əhalisinə həsr olunsa da, əslində o, bütövlükdə Azərbaycan ərazisini əhatə etmişdir. Hətta 
tədqiqat prosesində müəllif bir sıra hallarda maddi mədəniyyətin bu və ya digər elementinin 
tipoloji oxşarlarını vətənimizin hüdudlarından çox-çox uzaqlarda bəlli olan faktlarla tutuşdurub 
müqayisəli şəkildə araşdırmışdır.22 Həmin tədqiqat işinin digər bir əməli əhəmiyyəti də 
Azərbaycanın maddi mədəniyyətini etnoqrafik bölgələr üzrə öyrənmək zərurətinin elmi surətdə 
əsaslandırılmasından ibarət olmuşdur. Bundan sonra Şirvan,23 Gəncəbasar,24 Qarabağ,25 Şəki,26 
Şahdağ xalqları,27 Qərbi Azərbaycan28 və Muğanın29 maddi mədəniyyəti etnoqrafik bölgələr üzrə 
tədqiq olunmağa başlanmışdır. Bunlarla yanaşı, Azərbaycanın maddi mədəniyyətinin ayrı-ayrı 
sahələri həm bölgələr üzrə (M.N.Nəsirli,30 Ə.Ə.İzmayılova,31 Y.Ə.Rüstəmov32), həm də 
bütövlükdə Azərbaycan materialları əsasında  (V.P.Kobıçev,33 M.M.Quliyev,34 T.M.Kərimov,35 
V.Ə.Əhmədova,36 Q.Rəcəbov,37 Ş.A.Quliyev,38 H.A.Quliyev,39 Z.A.Kilçevskaya,40 M.Xalfina-
Qubaydulina41) tədqiq olunmuşdur. 
Bu sayaq məlumatlar Azərbaycanın sənət istehsalı42 və şəhər məişətindən43 bəhs edən 
etnoqrafların tədqiqatlarında da mühüm yer tutur. 
 19
Azərbaycan etnoqrafları, habelə Ermənistan,44 Gürcüstan45 və Dağıstanda46 yaşayan 
azərbaycanlıların da maddi mədəniyyətinin öyrənilməsi sahəsində xeyli işlər görmüşlər. 
Azərbaycanın maddi mədəniyyətinin incəsənət və memarlıq aspektindən tədqiq olunması 
sahəsində də xeyli səmərəli araşdırmalar aparılmışdır. Maddi mədəniyyət elementlərinin, 
xüsusilə ənənəvi geyim və bəzəklərin sənətşünaslıq baxımından elmi əsaslarla dərindən tədqiq 
olunmasında Azərbaycan MEA akademiki R.S.Əfəndiyevin çox böyük zəhməti və səmərəli 
xidməti olmuşdur.47 
Maddi mədəniyyətin ümdə elementləri olan xalça,48 parça,49 zinət,50 keramika,51 ağac,52 
şüşə,53 bədii metal54 məmulatı və s. növlərinin sənətşünaslıq baxımından araşdırılması ənənələri 
sonralar da uğurla davam etdirilmişdir. Bütün bu tədqiqatlar ənənəvi maddi mədəniyyət 
nümunələrinin etnoqrafik aspektinə xeyli dərəcədə aydınlıq gətirmişdir. 
Azərbaycanın ənənəvi inşaat mədəniyyətinin memarlıq aspektlərinin araşdırılması 
sahəsində XX əsrdə olduqca təqdirəlayiq işlər görülmüşdür. Bunların arasında məskənsalma 
(qala, şəhər-qala, kənd, qəsəbə, şəhər, qəsr), xalq yaşayış evləri, ictimai bina və tikililər (saray 
kompleksləri, karvansara, rasta- bazar, körpülər, müdafiə istehkamları), dini-xatirə abidələri 
(məbəd, xanəgah, məscid, təkyə, zaviyə, türbə və s.) ilə bağlı tədqiqatlar xüsusi yer tutur.55 
Peşəkar memarlıqla üzvi surətdə bağlı olan bu sayaq tikililərin inşası həm də əsrlərin, 
minilliklərin dərinliklərindən süzülüb gələn xalq inşaat ənənələrindən nəşət tapmışdır. Ona görə 
də xalqımızın tikinti mədəniyyətinin memarlıq və etnoqrafik aspektləri bir çox cəhətdən bir-
birilə vəhdətdə öyrənilmişdir. 
                                                          
1 Bax: В.А.Рюмин. Талышский край. Б., 1923; Yenə onun. Краткий исторический и этнографический очерк 
Азербайджана. - "Азербайджанский настольный календарь, 1922-1923"; М.Г.Велиев. Население Азербай-
джана. -АНК, 1924-1925 г. Б., 1925г.; Б.В.Миллер. Предварительный отчёт о поездке в Талыш летом 1925 
г.Б., 1926; Г.Ф.Чурсин. Азербайджанские курды (этнографические заметки). -"Изв. Кавказского историко-
археологического Института", т. III, Тиф., 1925; Yenə onun. Талыши (этногhафический очерк). "Изв. КИ-
АИ", т.1Y, Тиф., 1926; Р.Эфендиев. Памятники древности в Нухинском уезде. - "АзКОМСТАРИС", Б., 
1927; Б.В.Миллер. Таты, их расселение и говоры. Б., 1929; А.Губайдулин. К истории шелководства в Азер-
байджане.- "Изв. Общества обследования и изучения Азербайджана", 1927, №5; М.В.Кулиева. Кибитки на 
яйлагах полукочевых тюрок Казахского уезда.-"Изв.ООИАз", 1927, №5; М.Авдеев. Мильско-Карабахская 
степь. Б., 1929; Д.Коллестинов. Кочевое скотоводство. "Изв.ООИАз.", 1926, №3; Коса оглы. Кочевой быт 
Казахского уезда. - ЭВА, 1925 №10-11; А.Карашарлы. Санитарно-бытовые очерки азербайджанской про-
винции: сел. Агджабеди-Хальфараддин Агдамского уезда.- "Изв. ООИАз, 1928, №: 6; Д.Шарифов. Кресть-
янская усадьба 3 и 4 районов Нухинского уезда.-"Изв. ООИАз", 1927, №4. А.К.Алекперов. У айрумов.-
"Изв.ООИАз", 1927, № 5; Yenə onun. Поездка в Зангезур и Нах.край.-"Изв.ООИАз", 1927, №4. 
2 И.М.Джафарзаде. Этнографическая работа в Азербайджанской ССР за 1946-1947 годы. – «Изв. АН Азерб. 
ССР», 1948, № 7, с.54; Yenə onun. Искусственное орошение и народные способы водобснабжения на Аб-
шероне. -ВЭК, Тб., 1952; Yenə onun. 1933-cü il Şamaxı -Nuxa ekspedisiyasının hesabatı. Azərb. MEA TİEA, 
inv.№60. 
3 А.И.Халилов. Великий Октябрь и научный прогресс на примере Азербайджанской ССР. –«Изв. АН Азерб. 
ССР (серия истории, философии и права)», 1987, № 4, с.55. 
4 «Изв. Азерб. филиала АН СССР», 1936, № 1.  
5 И.И.Мещанинов. Пиры Азербайджана. Л., 1931. 
6 А.К.Алекперов. Задачи этнографии Азербайджана. - СЭ, 1932, № 5-6, с.187-195; Yenə onun: К вопросу 
изучения культуры курдов Азербайджана. - "Тр. АзФАН СССР", XXV, Историческая серия. Б., 1936, с.33-
61; Yenə onun: Женская одежда Азербайджана. - Исследования по археологии и этнографии Азербайджана. 
Б., 1960, с.118-133; Yenə onun: Секция истории материальной культуры за первый год работы. - там же, 
с.10-18. 
7 А.Букшпан. Азербайджанские курды. Б., 1932. 
8 Е.Пчелина. По Курдистанскому уезду Азербайджана. - СЭ, 1932, №4. 
9 R.İ.Babayeva. Quba şəhərinin toy adətləri. B., 1946. 
10 Р.И.Бабаева. Материалы для изучения свадебных обрядов на Абшероне в прошлом. - АЭС, вып.1, Б., 1964. 
11 Р.И.Бабаева. Пища населения Абшерона; Yenə onun. Утварь Абшерона. Hər iki əlyazması Azərb. MEA 
TİEA-da saxlanılır. İnv.№3632, f.1, s.10-11. 
12 З.А.Кильчевская. Азербайджанские вышивки XIX века. - МКА, т.1, Б., 1949; Yenə onun. Нухинское выши-
тое покрывало для седла. - ДАН Азерб.ССР, 1946, № 1; Yenə onun. Азербайджанский женский костюм XIX 
века из селения Оджек Халданского района. - МКА, т.II, .Б., 1951; Yenə onun. Азербайджанский женский 
костюм XIXв. из Карабаха.-ВЭК, Тб., 1952. 
13 M.İ.Atakişiyeva. Mingəçevir şəhərinin ətraf kəndlərində ev avadanlığı. - AMM, II c, B., 1951: Yenə onun. На-
родная утварь в селениях и окрестностях г. Мингечаур и Самурского района.- ВЭК; Тб., 1952. 
 20
                                                                                                                                                                                           
14 И.А.Меджидова. Способы изготовления и хранения продуктов скотоводческих хозяйства на Абшероне. – 
НАИИ НАН Азербайджана, инв.№3632. 
15 И.А.Меджидова. Изучение быта и обычаев падарцев-бывших кочевников Ширвана. – НАИИ НАН Азер-
байджана, инв.№3632, ф.1, с.3.д. 1865; Yenə onun. (müştərək): Şirvana elmi səfərin hesabatı. Yenə orada.s.22. 
16 Д.С.Сафарова. Этнография бывших кочевников Мильско-Карабахской степи. - НАИИНАН Азербайджана, 
инв.№ 3632. 
17 Г.А.Гулиев. Земледельческая культура Азербайджана (автореф. докторской диссертации). Б., 1968; Yenə 
onun. Gil saclar haqqında qısa məlumat. – «Azərb.SSR EA Məruzələri», 1955, № 7; Yenə onun. Азербайджан-
ские вышивки. - СЭ, 1959, № 2; Yenə onun. XIX əsr və XX əsrin əvvəllərində Lahıc kəndində mis qab istehsalı. 
– «Azərb.SSR EA Xəbərləri», 1961, № 2; 1962, № 1; Yenə onun. Об Азербайджаской набойке. - СЭ, 1964, № 
2. 
18 T.Ə.Bünyadov. Azərbaycanda qədim nəqliyyat vasitələri. – «Azərb.SSR EA Xəbərləri», 1961, №3; Yenə onun. 
Qədim Azərbaycanda su nəqliyyatı vasitələri. - ATMƏ, IV c.B., 1961; Yenə onun. Azərbaycanda əkinçiliyin 
inkişafı tarixinə dair. B., 1964; Yenə onun. Azərbaycanda maldarlığın inkişafı tarixindən. B., 1969. 
19 Ş.A.Quliyev. Azərbaycanda çəltikçilik. B., 1977; Yenə onun (müştərək): Azərbaycan qara kotanı.-"Azərb.SSR 
EA Xəbərləri", 1964, №6; Yenə onun. Azərbaycanda kəndir lifinin əyrilməsi və eşilməsi üsullarına dair.-AEM, I 
bur., B., 1964; Yenə onun. Azərbaycanda su quşlarının ovlanması haqqında.- AMM, B., 1965; Yenə onun 
(müştərək): Azərbaycanın ənənəvi nəqliyyat vasitələrindən.-« Az.SSR. EA Xəbərləri», 1979 №4. 
20 Q.C.Cavadov.XIX əsr və XX əsrin əvvəllərində Azərbaycanın əkinçilik alətləri. B., 1979; Yenə onun. Народная 
земледельческая техника Азербайджана. Б., 1989; Yenə onun. Azərbaycanda ağacişləmə sənəti haqqında.- 
AEM, III bur., B., 1976. 
21 А.А.Измайлова. О некоторых похотных орудиях Ленкоранского, Лерикского и Астаринского районов.-
"ДАН Азерб.ССР", 1964, №2; Yenə onun. К вопросу о карадамах на территории Азербайджанской ССР в 
XIX- нач. XX вв. - АЭС, вып. I, Б., 1964; Yenə onun. О ведении сельского хозяйства в Ленкоранском, Аста-
ринском и Лерикском районах  Азерб. ССР. - "Изв.АН Азерб.ССР".1962, №9. 
22 К.Т.Каракашлы. Материальная культура азербайджанцев северо-восточной и центральной зон Малого 
Кавказа (историко-этнографическое исследование). Б., 1964; Yenə onun. Женская одежда населения Мало-
го Кавказа в XIX- нач.XX.вв. - АЭС, вып.1.Б., 1964; Yenə onun (müştərək): Об азербайджанских головных 
уборах. – Тр.МИА, т. IX. Б., 1973. 
23 A.N.Mustafayev. Şirvanın maddi mədəniyyəti. B., 1977; Yenə onun. XIX əsr Şirvan evlərinin təsnifatına dair. – 
«Azərb.EA. Məruzələri», 1968, №5; Yenə onun. Şirvanda şaltoxuma dəzgahı. – «Azərb. EA Xəbərləri», 1968, 
№4; Yenə onun. Bir toxuculuq aləti haqqında. – «Azərb. EA Məruzələri», 1969, №10; Yenə onun. Qobustanda 
qədim ev tipi-kühül haqqında.-«Azərb. EA Xəbərləri», 1970 №3-4: Yenə onun. Этнографические наблюдения 
об одном неизученном ремесле в Азербайджане. – «ДАН Азерб ССР», 1977, №2; Yenə onun. Şirvanda xalq 
nəqliyyat vasitələri. - AEM, III bur. B., 1977; Yenə onun. Şirvanda daşişləmə sənətinə dair. - AEM, IV bur. B., 
1981; Yenə onun (müştərək): Qobustanda dəvəçiliyin etnoqrafik tədqiqinə dair. - AEM, V bur. B., 1985; Yenə 
onun. Обработка камня в Ширване. B., 1986.Yenə onun. Şəki sənətkarlar diyarıdır. B., 1987; Yenə onun.  
Azərbaycanda şərbaflıq sənəti. B., 1991; Yenə onun. Azərbaycanda sənətkarlıq. B., 1999; Yenə onun. İngiloyların 
maddi mədəniyyəti (tarixi-etnoqrafik tədqiqat). B., 2005. 
24 Г.А.Гавилов. Материальная культура Азербайджана конца XIX- нач. XX вв. (по материалам Гянджабасар-
ской зоны). - Автереферат канд. дисс. Б., 1969; Yenə onun. XIX əsrin sonu və XX əsrin əvvəllərində 
Azərbaycanda nəqliyyat vasitələrinin bəzi növləri haqqında. - ADU-nun elmi əsərləri, 1967, № 8; Yenə onun. 
İnsan, məişət və mədəniyyət. B., 1981. 
25 Е.Н.Бабаян. Азербайджанская народная одежда конца XIX - нач. XX вв. (по материалам Карабахской зо-
ны). - Автореф. канд. дисс.М., 1967. 
26 К.М.Ибрагимов. Материальная культура Шекинской зоны в конце XIX - нач. XX века. - Автореф. канд. 
дисс. Б..1982; Yenə onun. Şəki bölgəsinin ənənəvi nəqliyyat vasitələri haqqında. -"Azərb.EA Xəbərləri"1980, № 
2; Yenə onun. Şəki zonasının ənənəvi evlərinin öyrənilməsinə dair. "Azərb.EA Məruzələri" 1981, № 3. 
27 И.Г.Шахбазов. Материальная культура народов Шахдагской группы. - Автореф. канд. дисс. Б., 1981; Yenə 
onun. Şahdağ etnoqrafik qrupunun yaşayış evlərinin bəzi xüsusiyyətləri. - "Azərb.EA Xəbərləri"1980, № 1; Yenə 
onun. Şahdağ etnik qruplarının geyim və bəzəkləri. - " Azərb. EA Məruzələri", 1980, № 5. 
28 Ф.И.Велиев. Материальная культура западной зоны Азербайджана в XIX - нач. ХХ в. - Б., 1996; Yenə 
onun. "Durma" yaşayış ev tipi haqqında. – «Azərb. EA Məruzələri», 1987, № 12; Yenə onun. XIX əsrdə 
Azərbaycanın qərb zonasında köç və köç yolları haqqında. – «Azərb. EA Məruzələri», 1989, №2. 
29 H.N.Məmmədov. Muğanın maddi mədəniyyəti. - Namiz. diss. avtoref. B., 2001; Yenə onun. Muğanda xalq 
yaşayış evlərinin tipləri haqqında. - "Azərbaycan tarixi problemləri", B., 1993; Yenə onun. Muğanın maddi 
mədəniyyəti (tarixi etnoqrafik-tədqiqat). B., 2001. 
30 М.Н.Насирли. Сельское поселение и крестъянские жилища Нахичеванской АССР. Б., 1959; Yenə onun. 
Azərbaycan  SSR Şəki-Zaqatala zonası əhalisinin yaşayış evləri. B., 1975; Yenə onun. Azərbaycanın bəzi içkiləri 
haqqında. - AEM.; I bur., B., 1964; Yenə onun. Об азербайджанских постройках круглого плана. - АЕМ. II 
бур. Б., 1966; Yenə onun. Yaşayış evinin mənşəyinə dair. - AEM.III bur. B., 1977; Yenə onun. Bir orta əsr 
yaşayış evi haqqında. - AEM, 1977, III . Yenə onun. О некоторых источниках водоснабжения населенных 
пунктов Азербайджанской ССР. - АЭС, вып. IV, Б., 1981; Yenə onun. Maraqlı tapıntı. - ATM, VIc., B., 1963. 
 21
                                                                                                                                                                                           
31 А.А.Измайлова. К вопросу о карадамах на территории Азербайджанской ССР в XIX- нач. ХХ в. - АЭС, 
вып. I., Б., 1964; Yenə onun. К истории развития жилищ юго-восточных районов Азербайджана. - АЭС, 
вып.III, Б., 1977; Yenə onun. Женская народная одежда Закатальской зоны в конце XIX - нач.XX века. 
«Изв. АН Азерб. ССР», 1974, № 4. 
32 А.А.Рустамов. О поселении и крестъянском жилище азербайджанцев Карабахской зоны. - АЭС, вып. II, Б., 
1966. Yenə onun. Этнографические данные о кягризной системе водобснажения в Азербайджане в XIX- XX 
вв.-YII Международный конгрес антропологических и этнографических наук.т.Y, М., 1970. 
33 В.П.Кобычев. Крестъянское жилище народов Азербайджана в XIX в. - КЭС, вып. Ш, М., 1962. 
34 М.М.Кулиев. Ковроделие Азербайджана по материалам северо-восточных районов Азербайджана - Авто-
реф. канд. дисс. Тб, 1969; Yenə onun. Azərbaycan xalçasının şöhrəti - "Elm və həyat", 1971, 1971, №9. 
35 Т.М.Керимов. Народные транспортные средства Азербайджана в XIX - нач.XX вв. -Б., 2004; Yenə onun. 
XIX əsrdə Azərbaycanda karvan (dəvə) nəqliyyatı haqqında. - "Azərb. EA Xəbərləri"1978, № 4; Yenə onun. 
Azərbaycanda ənənəvi nəqliyyat vasitələri haqqında. - "Azərb. EA Xəbərləri"1979, № 4; Yenə onun. XIX əsrdə 
Azərbaycanda su nəqliyyatı - AEM, IV bur., B., 1981; Yenə onun. Из истории транспортных средств Азербай-
джана. - АЭС, вып. V, Б., 1985. 
36 В.А.Ахмедова. Традиционное хлебопечение в Азербайджане.Б., 1977. 
37 Q.Ə.Rəcəbov. Azərbaycanda süd məhsullarının hazırlanmasının xalq üsulları. - AEM, III bur., B., 1977. 
38 Ş.A.Quliyev. Aəzrbaycanda su quşlarının ovlanması haqqında. - AMM, VI c., B., 1965. 
39 Г.А.Кулиев. Классификация пахотных орудий Азербайджана. - В кн: Земледелие в Центральной и Вос-
точной Европе. Будапешт, 1971. 
40 З.А.Кильчевская. Азербайджанский женский костюм XIX века из Карабаха. - В кн.: Вопросы этнографии 
Кавказа. Тб., 1952, с.183-199. 
41 М.Халфина-Губайдулина. Заметка о пище азербайджанских тюрок. - "Изв.Восточного факультета АГУ", 
1928, № 3. 
42 T.Ə.Bünyadov. Qədim Azərbaycanda ipin boyanması qaydalarına dair. - ATM, YI c., B., 1963; Yenə onun. 
Qədim Azərbaycanda toxuculuq və keçəçiliyin inkişaf tarixinə dair. - AEM, I, B., 1964; H.A.Quliev. 
Azərbaycanda basmanaxış sənəti haqqında. - "Azərb. EA Məruzələri", 1957, № 7; Yenə onun. Azərbaycanda 
toxuculuq sənəti tarixindən - "Azərb. EA Xəbərləri", 1961, № 6-7; Yenə onun. XIX-XX əsrin əvvəllərində Lahıc 
qəsəbəsində mis qab istehsalı. – «Azərb. EA Xəbərləri», 1961, № 2, 1962, № 1; Yenə onun. Metal və xalq 
sənətkarlığı. B., 1968; Ş.A.Quliyev. Azərbaycanda kəndir lifinin əyrilməsi və eşilməsi üsullarına dair. - AEM, 
1bur. B., 1964; Q.C.Cavadov. Azərbaycanda ağacişləmə sənəti haqqında. - AEM, III bur. B., 1978; Yenə onun. 
Azərbaycanda ağacişləmə dəzgahı haqqında. - "Azərb. EA Xəbərləri", 1973, №1; K.Əliyeva. Naxçıvan bədii 
tikmələri. - "Azərb. EA Xəbərləri", 1961, №8; A.N.Mustafayev. Bir toxuculuq aləti haqqında. - "Azərb. EA 
Məruzələri", 1969, № 10; Yenə onun. XIX əsrin sonu - XX əsrin əvvəllərində Şirvanda nəqqatlıq. - "Azərb. EA 
Xəbərləri", 1974, № 1; Yenə onun. Şirvanda şaltoxuma dəzgahı. –«Azərb. EA Xəbərləri», 1968, № 4; Yenə onun. 
Şirvanda tərrahlıq. – «Azərb. EA Xəbərləri», 1976, № 1; Yenə onun. Azərbaycanda sənətkarlıq. B., 1999; Yenə 
onun: К истории изучения ткацкого производства в Азербайджане. – «Изв. АН Азерб.ССР», 1972, № 3; 
Yenə onun. О традиционном станке для изготовления сукна. – «ДАН Азерб. ССР», 1973, № 9; 
С.М.Агамалиева. Гончарство Азербайджана. Б., 1987 və s. 
43 А.А.Пашаев. Город Ордубад в XIX - нач. XX вв. (автореф.канд.дис.) Л., 1988; Yenə onun. Ordubadda 
meyvələrin qurudulmasının xalq üsulları. - AEM, V bur., B., 1985. 
44 Ə.İ.Abdullayev. X1X əsrin əvvəllərində Yerevan quberniyası Şərur-Dərələyəz uyezdində yaşayan azər-
baycanlıların məskənlərinə dair. - ATM, 1 c.B., 1973. 
45 А.М.Набиев.Поселения и жилища азербайджанцев, проживавших в Грузии в конце Х1Х-начале ХХ вв.Тб., 
1981; Yenə onun. К изучению типов и форм сельских поселений азербайджанцев, проживавших в бывшем 
Борчалинском уезде. - "Изв.АН Азерб.ССР", 1977, №3; Дж.Новрузов. Традиционная и современная мате-
риальная культура азербайджанцев, проживающих в Грузии (автореф.канд.дис.).Б., 1991; Yenə onun. О 
растительной пище азербайджанцев, проживающих в Грузинской ССР.-"Изв.АН Азерб.ССР", 1990, №1, 
с.155-159. 
46 Н.В.Даданов. Современная материальная культура азербайджанцев Дагестана (автореф.кандидатской дис-
сертации). М., 1989; С.Ш.Гаджиева, А.Ф.Голдштейн. Жилище дагестанских терекеменцев Х1Х нач. ХХ 
вв.-ДЭС, вып.1, Махач., 1974; А.И.Исламмагомедов. Дореволюционные поселения дагестанских азербай-
джанцев - Быт сельского населения Дагестана (сб.статей). Махач., 1981. 
47 Р.С.Эфендиев. Азербайджанский костюм ХV1-ХYIII вв. (автореф. канд. дис.) Л., 1961; Yenə onun. 
Azərbaycan geyimləri tarixindən (XVI əsr baş geyimləri) - "Azərb. EA Məruzələri", 1959, №9; Yenə onun. 
Azərbaycanın maddi mədəniyyət nümunələri. B., 1960; Yenə onun. Азербайджанский костюм. Альбом. Б., 
1963; Yenə onun. Ювелирное искусство Азербайджана. Б., 1964; Yenə onun. Azərbaycanın bədii sənətkarlığı. 
B., 1966; Yenə onun. Azərbaycan bədii parçaları (XY1-XYIII əsrlər) - "Azərb. EA Xəbərləri", 1968, №3; Yenə 
onun. XY1-XYII əsr Azərbaycan geyim və bəzəkləri - "Qobustan", 1977, №2; Yenə onun. Azərbaycan bədii 
sənətkarlığı dünya muzeylərində. B., 1980; Yenə onun. Azərbaycan xalq sənəti. B., 1984; Yenə onun (müştərək). 
Azərbaycan geyimləri. B., 1997; Yenə onun. Декоративно-прикладное искусство Азербайджана. Авт. доктора 
искусствоведения. Б., 1972. 
 22
                                                                                                                                                                                           
48 L.Kərimov. Azərbaycan xalçası. 1 c., B., 1961, II -III c., B., 1983; Н.А.Абдуллаева. Ковровое искусство Азер-
байджана. Б., 1971; Ковры Азербайджанской ССР (Альбом). М., 1952: А.С.Алиева. Ворсовые ковры Азер-
байджана Х1Х-нач. ХХ века. Б., 1987. 
49 K.M.Əliyeva. Azərbaycanın bədii parça və tikmələri. B., 1990. 
50 S.B.Əsədova. X1X-XX əsrlərdə Azərbaycan zərgərlik incəsənəti. B., 1978; Каталог народно-декоративного 
искусства Азербайджана. Б., 1963. 
51 Н.И.Рзаев. Художественная керамика Кавказской Албании. Б., 1964: Yenə onun. Зооморфные сосуды-
особый вид художественной керамики Кавказской Албании - "Изв. АН Азерб.ССР", 1961, №7: 
Н.Наджафова. Художественная керамика Азербайджана. Б., 1984; Yenə onun. Художественная глазурован-
ная керамика Азербайджана 1Х в.-"Изв.АН Азерб.ССР", 1958, №4. 
52 А.С.Алиева. Художественная обработка дерева. Б., 1986. 
53 Н.И.Рзаев. Художественное стекло Кавказской Албании.-"Доклады АН Азерб.ССР", 1964, №5. 
54 Ювелирные украшения Азербайджана. Б., 1973; Н.И.Рзаев. Ювелирное искусство Кавказской Албании.-
"Доклады АН Азерб.ССР", 1965, №1; Медные орнаментированные изделия Азербайджана. Б., 1973; Вос-
точное оружие. Б., 1973. 
55 Г.М.Ализаде. Народное зодчество Азербайджана и его прогрессивные традиции. Б., 1963; Yenə onun. К 
изучению народного зодчества Азербайджана. Об архитектуре народного жилища Х1Х-ХХ вв. - "Изв.АН 
Азерб.ССР", 1953, №8: L.S.Bretanitski, Ə.V.Salamzadə. Azərbaycan memarlığı abidələri. Naxçıvan MSSR 
abidələri. B., 1951; Л.С.Братеницкий, М.А.Усейнов, А.В.Саламзаде. История архитектуры Азербайджана. 
М., 1963: Л.С.Бретаницкий. К истории Дворца Шекинских ханов.-"Изв.Аз.ФАН СССР", 1944, №5; Yenə 
onun. Оборонительное сооружения Закатальского и Белоканского районов. - Памятники архитектуры 
Азербайджана. т. II, Б., 1950; Yenə onun (müştərək). Поселения и жилища (в разделе "Азербайджан"). - На-
роды Кавказа. т. П.М., 1962; С.А.Дадашев, М.А.Усейнов. Ансамбль Дворца ширваншахов в Баку. М., 1956; 
Yenə onun. Bakının memarlıq abidələri. B., 1955; Ə.S.Salamzadə, Ə.Ə.Sadıqzadə. XYIII-X1X əsrlərdə 
Azərbaycanda yaşayış binaları.B., 1961; М.А.Усейнов, Л.С.Бретаницкий, А.В Саламзаде. История архитекту-
ры Азербайджана. Б., 1960; А.В.Саламзаде. Архитектура Азербайджана ХYI-Х1Х вв. Б., 1964; Yenə onun. 
Архитектура культовых сооружений ХYII-Х1Х вв. -"Искусство Азербайджана", т.YП, Б., 1959; Yenə onun. 
Архитектура народного жилища нагорных районов Азербайджана.-Архитектура Азербайджана. Б., 1952; 
А.В.Саркисов. К изучению народного жилища Азербайджана. - "ДАН. Азерб.ССР", 1949, №5; 
Ш.С.Фатуллаев. Жилые дома в застройке городов Азербайджана на рубеже Х1Х-ХХ вв. Б., 1963; Yenə 
onun. Градостроительство и архитектура Азербайджана Х1Х-ХХ вв. Л., 1986. И.Л.Вартанесов. Жилые до-
ма города Ордубада ХYШ-Х1Х вв. - Памятники архитектуры Азербайджана. Б., 1950; К.М.Мамедзаде. 
Строительное искусство Азербайджана. Б., 1983; В.Г.Мурадов. Градостроительство Азербайджана ХШ-
ХY1 вв. Б., 1984; Р.Д.Салаева. Ордубад-истоки и формирование. Б., 1989: З.Авалов. Архитектура города 
Шуши. Б., 1977; В.Керимов. Оборонительные сооружения Азербайджана. Б., 1998; А.М.Мехтиев. Народ-
ное жилище Азербайджана. Б., 1986; Yenə onun. Деревянное зодчество Азербайджана. Б., 1987. 
 23
İSTEHSAL MƏDƏNİYYƏTİ 
 
 Əmək alətləri və yaraqlar 
İnsanın təşəkkülü prosesində müstəsna rol oynamış əmək və əmək alətləri cəmiyyətin 
inkişafının sonrakı gedişində də özünün əməli əhəmiyyətini itirməmişdir. Əmək fəaliyyəti və 
istehsal sahələri genişləndikcə əmək alətləri də artıb çoxalmış, onların müxtəlif tipoloji növləri 
yaranmışdır. Bununla yanaşı, həyati ehtiyaclar əmək alətlərinin təkmilləşməsini labüd etmiş, 
yaradıcı düşüncəyə təkan vermiş, texniki tərəqqiyə səbəb olmuşdur.  
Ənənəvi əmək alətləri, hər şeydən öncə, tətbiq sahələrinə görə: təsərrüfat-istehsal alətləri, 
ev-məişət alətləri, musiqi alətləri, təbabət alətləri və s. olmaqla müxtəlif tipoloji qruplara 
bölünür. 
Tipoloji zənginlik baxımından bunların arasında təsərrüfat alətləri müstəsna yer tutmuşdur. 
Daha qədim tarixə malik olan təsərrüfat alətləri həm ev, həm də çöl  təsərrüfatı işlərində istifadə 
olunmuşdur. Bu mənada çöl təsərrüfatı işlərinin həcmi çox geniş  olduğundan və buradakı iş-
istehsal proseslərinin çoxnövlü olması səbəbindən burada tətbiq olunan əmək alətlərinin daha 
zəngin tipoloji növ və çeşidləri yaranmışdır. 
Əmək alətləri, habelə hazırlanma materialına görə: daş, sümük, ağac və metal olmaqla 
tipoloji növlərə ayrılır. Erkən metal dövrünə qədərki tarixi mərhələdə daş və sümükdən, qismən 
isə ağacdan düzəldilmiş əmək alətləri təsərrüfat-istehsal fəaliyyətində başlıca yer tutmuşdur. 
Antik dövrdən etibarən dəmir (polad) alətlərin daha mükəmməl tipoloji növləri yaranmışdır.      
Azərbaycan xalqının yeni dövr maddi mədəniyyəti onun sosial-iqtisadi inkişafının ötən 
tarixi mərhələlərdə əldə etdiyi texniki nailiyyətlər üzərində pərvəriş tapmışdır. Nəsildən - 
nəsillərə ötürülən irsi varislik, ənənə mühafizəkarlığı maddi mədəniyyətin bütün sahələrində, o 
cümlədən ənənəvi əmək alətləri və məişət vasitələrində də özünü aydın təzahür etdirir. 
Feodalizm dövrünün əmək alətləri, məişət vasitələri və silahlarının bir qismi yeni dövr-də 
də özlərinin əməli əhəmiyyətini itirməmişdi. 
Yeni dövrün əmək aləti, məişət vasitələri və silahlarının səciyyəvi xüsusiyyəti bundan 
ibarət idi ki, müasir texniki tərəqqi ilə əlaqədar olaraq, onların bir qismi təkmilləşib dəyişikliyə 
uğramaqla, özlərinin əməli əhəmiyyətini xeyli dərəcədə qoruyub saxlaya bilmiş, yeni məişət 
tələblərinə cavab verə bilməyən qismi isə tədricən aradan çıxmış, yaxud yeniləri ilə əvəz 
olunmuşdur. Həyatın bu dəyişməz, dialektik qanunauyğunluğu yeni dövrün maddi 
mədəniyyətinin bütün sahələrində, o cümlədən əmək alətləri və silahların tarixi taleyində də 
aydın izlənilir. 
Azərbaycanın ayrı-ayrı tarixi-etnoqrafik bölgələrində geniş yayılmış, qismən də məhəlli 
səciyyə daşıyan əmək alətləri və ənənəvi məişət vasitələri etnoqraflar tərəfindən ətraflı tədqiq 
olunmuşdur.1 
1.Əkinçilik alətləri.  
Ənənəvi əmək alətləri arasında tipoloji müxtəlifliyinə və istifadə əhəmiyyətinə görə, 
əkinçilik məişəti ilə bağlı təsərrüfat alətləri xüsusi yer tutmuşdur. Zəmanəmizədək bu alətlərin 
geniş tipoloji çeşidi gəlib çatmışdır. 
Şum alətləri. Ənənəvi əkinçilik təsərrüfatında əsasən «bel» adlanan müxtəlif forma və 
quruluşa malik əmək alətlərindən istifadə edilmişdir. Quba-Xaçmaz bölgəsi əhalisi arasında o, 
«qazqır bel», «Quba beli», «Dərbənd beli», «ləzgi beli», Şirvanda «Navahı beli», Şəki-Zaqatala 
bölgəsində «Gülüstan beli», «Qarabağ beli», Naxçıvanda «Şərur beli», «Naxçıvan beli», 
Lənkəran-Astara bölgəsində «şuxm (şum) beli», «əyri bel», «xiling» və b. adlarla məlum idi. 
Bunların hamısı tipoloji cəhətdən qalaqlı bel qrupuna aid edilir. Ən’ənəvi qalaqlı bellər bir 
qayda olaraq, təpkəncli düzəldilirdi. Forma etibarilə onlar xış gavahınını xatırladırdı. Bu tip 
bellər, əsasən, Azərbaycanın düzənlik rayonlarında, xüsusilə bağ-bostan kimi kiçik torpaq 
sahələrinin bellənməsində və çəltik zəmilərinin əkilib becərilməsində daha çox tətbiq olunurdu. 
Torpaq layının dərin qatlarını qazıb çevirə bildiyindən yumşaq torpaq sahələrini əkmək 
üçün «qalaqlı bel» bir növ xış və ya kotanı əvəz edirdi. Azərbaycanın bir sıra bölgələrində belin 
bu növünün «şum beli» adlanması da buradan irəli gəlmişdir. Şumlama əməliyyatını yaxşı yerinə 
yetirə bilmək üçün onun qalağının sağ və ya sol küncləri «təpkən» adlanan qulaqcıqla 
 24
tamamlanırdı. 
XIX əsrin ikinci yarısından etibarən Azərbaycanın bir sıra bölgələrində «təpkəncli» dəmir 
bellər peyda olmağa başlamışdır. Belin bu tipi zavodda kütləvi istehsal olunduğundan «zavod», 
yaxud «rus» beli də adlandırılırdı. Ucuz başa gəlməsinə baxmayaraq təpgəncli bel əkin işində 
uzun müddət «qalaqlı bel» ilə yanaşı işlənmişdir. 
XIX əsrdə əkin təsərrüfatında, xüsusilə bostan və tərəvəz sahələrinin becərilməsində 
müxtəlif quruluşlu metal toxa başlıca əmək aləti olaraq qalırdı. Dəmirin peyda olması ilə 
əlaqədar olaraq, xüsusilə antik dövrdən etibarən dəmir toxa daş və sümük toxaları sıxışdırıb 
aradan çıxarmağa başlamışdır. Metal toxalar dəstək keçirilən küpünə görə «dımıqlı» və «borulu» 
(lüləli) olmaqla iki qrupa bölünür. Lüləli toxalar həcm etibarilə xeyli böyük olub «kətmən» 
adlanırdı. Kətmən əmək məhsuldarlığını artırmaqdan əlavə, həm də nisbətən ağır olduğundan iş 
prosesində əkin sahəsinin dərin qatlarına keçə bilir, bununla da alaq otlarını kökündən kəsib 
çıxarmağa və becərilən bitkinin dibini yaxşı yumşaltmağa imkan verirdi. 
Toxa və kətmənin becərmə-yumşaltma əməliyyatında iş əmsallarının olması nəzərə 
alınaraq, Azərbaycanın aqrar terminologiyasında «toxalama» istilahı ilə yanaşı, «ketmənləmə» 
anlayışı da yaranmışdır. Kətmənləmə əməliyyatı ən çox pambıq, tənbəki, qızıl boya, kətan və s. 
kimi texniki bitkilərin becərilməsində tətbiq olunmuşdur. 
Əvvəllər olduğu kimi, XIX əsrdə də əkinçilikdə qoşqu qüvvəsi ilə işlədilən şum alətləri 
başlıca yer tuturdu. Konstruktiv quruluşuna və əməli vəzifəsinə görə şum alətləri xış və kotan 
olmaqla iki qrupa bölünür. Öz növbəsində quruluş etibarilə xış ulamasız (əyri xış) və ulamalı 
olmaqla iki qrupa bölünür. 
Xış ağacdan düzəldilən ən qədim şum aləti olub Azərbaycanın bütün əkinçilik rayonlarında 
geniş yayılmışdır. Xışın ən sadə və qədim forması kökündən çıxarılmış əyri ağacdan düzəldilirdi. 
Elə bu səbəbdən də, el arasında o, çox vaxt əyri xış adlanırdı. Belə halda bitili ağacın kökü xışın 
kötüyü, gövdəsi isə onun qolu rolunu oynayırdı. Ona təkcə dəstək əlavə olunurdu. Xışın bəsit 
növü olan «əyri xış» əvvəllər uzun müddət gavahınsız işlənmişdir. Məlum olduğu kimi, 
Azərbaycanda dəmir gavahın antik dövrdən etibarən dəb düşmüş və XX əsrin əvvəllərinə qədər 
özünün əməli əhəmiyyətini itirməmişdir. Xüsusilə, ağır və mürəkkəb quruluşlu «qara» kotanın 
işləyə bilmədiyi dağavar torpaqların əkilib becərilməsində gavahınlı xış uzun müddət yeganə 
şum aləti olaraq qalmışdır. 
Ulamalı xış qurama quruluşa malik olub qol, kötük, ulama, dəstək və gavahın olmaqla, 5 
hissədən ibarət düzəldilirdi. Ulamalı xışlar «bazı» adlanan qolunun əyri və ya düz olmasına, 
habelə onun ulama ilə birləşmə üsuluna görə bir-birindən fərqlənirdi. Xışın kötüyünə dəmir 
gavahın əlavə olunması tipoloji cəhətdən onu qismən kotana yaxınlaşdırmışdır. 
Bir qayda olaraq, xış bazısının uc hissəsində 2-3 ədəd oyuq açılırdı. Ulama həmin oyuqlardan 
birinə keçirilmiş «güc ağacı» vasitəsilə əyri qola calanıb birləşdirilirdi. Daha sonra ulamanın başı 
ip və ya çubuqdan hörülmüş «burğu» vasitəsilə boyunduruğa qoşulurdu. Bu məqsədlə çox vaxt 
şilgir və ya tənək burmasından istifadə olunarmış. İmkanlı ailələr çox vaxt bu məqsədlə mal 
gönündən köşə çəkib «kağan» hörərmişlər. Bazı oyuqları bir qayda olaraq, torpağın dərin və ya 
üzdən şumlanmasını tənzimləməyə xidmət edirdi. Dərin şum etmək üçün «güc ağacı» əyri 
bazının birinci oyuğuna keçirilirdi. Bu halda xışın qolu qismən aşağı vəziyyət alaraq, kötüyün 
dabanının bir qədər yuxarı qalxmasına səbəb olurdu. Əkin torpağının ilk və son şırımını salan 
zaman, xış ulaması, adətən, ilk oyuqdan qoşulardı. Bundan fərqli olaraq, qumsal torpaqlar, 
habelə səpilmiş toxumun batırılması üçün aparılan ikinci şumlama prosesi o qədər də dərin şum 
tələb etmirdi. Buna görə də, belə halda xışın ulamasını son oyuqdan qoşardılar. Bir qayda olaraq 
xışın bazı və dəstəyi bilavasitə kötüyə birləşdirildiyindən əkinçilər arasında ona həm də «bazı 
binəsi», yəni «bünövrəsi» deyilirdi. Adətən, xış kötüyünün ucu nazik, arxası isə yoğun və enli 
formada düzəldilirdi. Bəzən xış qolunun kötüyə birləşdirilməsi üçün onun ortasında deşik 
açılırdı. Əyri qolun aşağı ucu kötüyün deşiyinə geydiriləndən sonra onun arxa tərəfinə dəstək 
birləşdirilirdi. Qolun kötükdən çıxmaması üçün onun arxasına ağac paz vurulub bərkidilirdu. 
Xışın şumlama əmsalını artırmaq üçün onun kötüyünə gavahın keçirilirdi. 
Torpağın asan şumlanmasını təmin edən, dəmir gavahının ucu, bir qayda olaraq küt 
üçbucaq formasında olub, burnu nazik və ensiz, küpü isə enli və qalın olurdu. Lakin hansı növ 
 25
torpaq sahəsinin şumlanmasından, yaxud hansı bitki növü üçün şum ediləcəyindən asılı olaraq, 
xış gavahınları böyük və ya kiçik olurdu. Bundan əlavə, gavahınların ucunun oval və yaxud iti 
olması ilə də onlar bir-birindən seçilirdi. Bir qayda olaraq gavahın sifarişlə yerli dəmirçilərə 
düzəltdirilirdi. 
Azərbaycanda istifadə olunmuş xışlar quruluş və formalarına görə, bir sıra məhəlli 
xüsusiyyətlərə malik olmuşlar. Bunların ən təkmil növü «ulamalı xış», «qollu xış», «çatma xış», 
«işkilli xış» və s. adlarla tanınmışdır. Xışın bu növlərinə Azərbaycanın, demək olar ki, əksər 
etnoqrafik bölgələrində rast gəlinirdi. 
Ulamalı xış Şəki-Zaqatala, Qarabağ, Naxçıvan bölgələrində, xüsusilə, geniş yayılmışdır. 
Ulamalı xışın qolu, adətən, onun bazısına calaq əlavə etməklə düzəldilirdi. Bazı calağı 
Azərbaycanın ayrı-ayrı bölgələrində «ulama», «çilə», «çatma», «məsənə», «uzatma» və s. 
adlandırılırdı. Xışın bu növü çox vaxt elə həmin adlarla da fərqləndirilib tanınırdı. 
Ulamalı xış, adətən, kötüyünün arxadan «qulaqlı», dəstəyinin iki əlcəkli düzəldilməsi və 
metal qılınca malik olması ilə fərqlənirdi. Xışın qılıncı torpağı kəsmək, qulaqları torpaq layını 
çevirmək məqsədi güdür, onun qoşa dəstəyi isə alətin sanballığını tənzimləməyə xidmət edirdi. 
Ulamalı xış nisbətən təkmilləşmiş şum aləti olub, torpağı daha yaxşı şumlayırdı. Belə 
xışlardan dağavar və dəmyə torpaqların şumlanmasında daha çox istifadə edilirdi. Adətən, ona 
iki, üç, bə’zən isə dörd boyun öküz qoşulardı.2 
Çəltikçilik təsərrüfatında istifadə edilən xış yüngül və kiçik ölçülü olması ilə fərqlənirdi. 
Suvarılan torpaqların şumlanması nisbətən çətin olduğundan qaim torpağı kəsmək üçün 
xışların qoluna həm də «qılınc» bərkidilirdi. Bundan əlavə xışın kötüyündə «qulaq» adlanan 
ayaq yeri düzəldilirdi. Torpağı dərin şumlamaq üçün dəstəçi (majgəl) ayağı ilə arabir həmin 
«qulağı»n üstündən aşağı basırdı. 
İkinci il təkrar əkilən çəltik sahəsi nisbətən yüngül xışla şumlanırdı. Xalq arasında çəltik 
gərinin şumlanması əməliyyatı «gərvanlama» adlandığından xışın bu növünə, adətən, «gərvan 
xış» da deyilirdi. 
Azərbaycanın ənənəvi şum alətləri arasında istehsal göstəricilərinə görə, kotan xüsusi yer 
tutmuşdur. Xalq arasında o, daha çox «diyircəkli» kotan və ya «qara kotan» adı ilə məlum idi. 
Azərbaycanda şum aləti qədim tarixə malikdir. Diyircəkli kotan xış ilə qara kotan arasında 
bir növ keçid vəsiləsi təşkil edirdi. Onun «xəmsə» adlanan və iki hissədən ibarət olan qolunun 
bir ucu kotanın «kötük» və ya «künə» adlanan binəsinə, digər ucu isə məsənəyə birləşdirilirdi. 
Məsənə isə öz növbəsində qoşa təkərli oxa bərkidilirdi. Diyircəkli kotan kötük (künə, binə), 
xəmsə, məsənə, dəstə (maj, mac, məc), batar, gavahın, qılınc və bir cüt  təkərdən ibarət olub 3-4 
boyun qoşqu heyvanı ilə işlədilmişdir.3 
Zaqafqaziyada hələ VIII-IX əsrlərdən məlum olan qara kotan əkinçilik texnikasının 
inkişafı baxımından təkmilləşmiş və yüksək məhsuldarlığa malik şum aləti hesab olunurdu.4 
Qara kotan aşağıdakı hissələrdən ibarət idi: əyribazı (qol), topal (binə, künə, kötük), taxta 
(çevirən, laydır), dəstək (tutqac, əlcək, mac, maj), daraq, gavahın (dəmir), qılınc (zivinc), təkər 
(çarx, diyircək, ziyrik), kolbasan (çəmbər, alaf taxtası), qır (şoldu), çillə (əjdaha), şilikar, qayış 
(kağan, çançərək), oturacaq taxtası, boyunduruq, çatallar, samı (sinəçula), toxmaq (toppuz, 
pərsəng).5 
Qara kotanı digər şum alətlərindən fərqləndirən başlıca cəhət onun kəsilmiş torpaq layını 
aşırıb çevirməsindən ibarət idi. Əkinçilik təsərrüfatında qara kotanın yüksək şum aləti kimi 
dəyərləndirilməsi də məhz bununla, şum layını çevirməsi ilə bağlı idi. 
Qara kotanın təkərləri ölçü etibarilə biri digərindən böyük olurdu. Onun böyük çarxı «ana» 
və ya «ləgər» (şum) təkəri, kiçik çarxı isə «bala təkər» («bala çarx») adlanırdı.6 Dəndə ağacından 
düzəldilmiş təkər bud, dəndə və top olmaqla üç hissədən ibarət olurdu. Böyük təkər (diametri 50-
53 sm), şırımın içi ilə, kiçik təkər (diametri 35-40 sm) isə şırımın kənarı ilə hərəkət edirdi. 
Bununla da kotanın baş hissəsinin hərəkət müvazinəti tənzimlənmiş olurdu. İlk şırım zamanı 
təkərlər arasındakı fərq kotanın yerə yaxşı batmasına mane olduğundan, adətən, onun kiçik çarxı 
çıxarılır, sonrakı şırımlamada yerinə salınırdı. 
Kotan çarxlarının oxu boyunduruğa 2-2,2 m uzunluğunda ağac «qır» vasitəsilə 
birləşdirilirdi. Qır, adətən, ləgər təkərinə bir qədər yaxın məsafədə oxa keçirilirdi. 
 26
Şumlama zamanı gavahın üçün torpaq layının (ləgər payı) enli və dar götürülməsi qır 
vasitəsilə tarazlanırdı. Bu məqsədlə də qırın oxa keçən hissəsinin sağ və sol tərəfinə ağac para 
(paz) vurulurdu. Şumlama zamanı torpağın ləgər payını enli götürmək lazım gəldikdə para 
soldan, dar götürmək istədikdə isə sağdan vurulurdu. Ləgər layı qırdan əlavə, həm də «kolbasan» 
vasitəsilə tarazlanıb tənzimlənirdi. Bu məqsədlə kolbasanın bir ucu qıra, digər ucu isə oxa 
keçirilməklə, lazım gəldikdə onu sərbəst surətdə irəli və ya geriyə çəkmək mümkün olurdu. 
Kolbasan həm də kotanın qabağına çıxan çör-çöpü və kol-kosu basıb aşağı yatırdırdı.  
Kotan qoşqu heyvanlarına boyunduruq və «çatal» adlanan ağac yedəklər vasitəsilə 
qoşulurdu. Dartı gücünü tənzimləmək üçün qırın altına «əjdaha» adlanan tənzimləyici 
bərkidilirdi. Onun bir ucu xüsusi ağacla qır və kolbasana, digər ucu isə çatala bərkidilirdi. 
Göründüyü kimi, «əjdaha» dartı gücünü təkcə dib kəllərinə deyil, həm də qabaqkı qoşqu 
heyvanlarına eyni dərəcədə paylayırdı. 
Qara kotana, adətən, dörd boyun kəl, bəzən isə 6-8 boyun öküz və ya kəl qoşulurdu. 
Kotana qoşulan birinci boyun dib (hambıl), ikinci boyun çərgov (qaraqayış), üçüncü boyun minik 
(hörük), sonuncu isə uc adlanırdı. 
XIX əsrin sonlarından başlayaraq, Azərbaycanın kənd təsərrüfatında təkmilləşdirilmiş yeni 
tipli metal kotanlar meydana çıxmışdır. Bundan sonra qara kotan tədricən təsərrüfat həyatından 
sıxışdırılıb çıxarılmağa başlamışdır. 
Mala. Şumlanmış torpağın səpinə hazırlanması prosesində bir sıra malalayıcı alətlərdən 
istifadə olunurdu. Azərbaycanda bu tip alətlərin quruluş etibarilə fərqlənən şax mala, ağac mala, 
dişli mala, dırmıx mala, dəmir mala və s. adlarla bəlli olan müxtəlif növləri yaranmışdır.7 
Adətən, şumlanmış sahənin quruluşundan, onun xış və ya kotanla dərin, yaxud dayaz 
şumlanmasından, habelə becəriləcək bitkinin növündən asılı olaraq, müvafiq mala növündən 
istifadə olunurdu. 
Şax mala ağac budaqlarından bağlanıb düzəldilirdi. Bunun üçün şüvüllü ağacın bir və ya 
bir neçə budağı kəsilir və şaxların ucları iplə bir-birinə bağlanırdı. Bu növ saya malalar, əsasən, 
göyəm, əzgil, yemişan, cır alça və s. kimi tikanlı ağac növlərindən düzəldilirdi. Şax mala darı, 
çəltik, noxud, mərci, lərgə və s. kimi «yazlıq» bitkilərin toxumlarının şuma basdırılıb üstünün 
malalanması üçün səciyyəvi mala növü olmuşdur. Bu tip malada əlahiddə «diş» olmadığından, 
onlar səpilmiş toxumun ancaq üstünü örtə bilir, onları şumun dərin qatına sala bilmırdı. Bu 
xüsusiyyətinə görə də şax maladan ən çox yumşaq əkinə malik olan «çala» və «tala» əkinçilik 
sistemlərində geniş istifadə edilmişdir. 
XIX əsr və XX əsrin əvvəllərində Azərbaycanın əkinçilik təsərrüfatında toxuma və ya 
hörmə mala tipi geniş yayılmışdı. Düzənlik ərazilərdə cır üzüm (qora) tənəyi, dağlıq və dağətəyi 
bölgələrdə isə vələs çubuğundan hörülmə mala növü səciyyəvi olmuşdur. Bunun üçün 1,5 metr 
uzunluğunda 3-4 ədəd nisbətən yoğun ağac zolalarını bir-birinə paralel halda yerə uzadıb onların 
aralarını nazik, elastik çubuqlarla hörürdülər. Talış bölgəsində o, çox vaxt «çəpə» adlanırdı. 
Malanın bu növü, əsasən, payız və yaz əkini, xüsusilə də, çəltik əkini üçün şumlanmış sahənin 
səpilib malalanmasında işlədilirdi. 
XIX əsrdə Azərbaycanda ən geniş yayılan mala növlərindən biri də ağac mala olmuşdur. 
Ağac malanın quruluşca ən sadə növü budama mala sayılır. Budama mala düzəltmək üçün 
uzunluğu təxminən 2,5-3 m, diametri isə 10-15 sm olan ağac zolası seçib kəsirdilər. Sonra onun 
budaqları təxminən bir çərək uzununda budanırdı. Ağacın qısa kəsilmiş itmil budaqları «diş» 
rolunu oynayırdı. Ağac malanın hər iki ucu burğu vasitəsilə deşilirdi. Həmin deşiklərə vələs və 
ya tənək çubuğu keçirməklə mala boyunduruğa bənd edilirdi. 
Budama mala sonralar təkmilləşdirilərək, dərin şumlarda tətbiq edilən dişli mala ilə əvəz 
olunmuşdur. Dişli malalar XIX əsr və XX əsrin əvvəllərində Azərbaycanda ən geniş yayılmış 
mala növü sayılırdı. 
Toxum səpilmiş şumun malalanmasında ən təkmil və səmərəli əmək aləti olan dişli mala 
daha çox qara kotanla şumlanmış sahə üçün xarakterik olmuşdur. Dişli mala «sürün-cək» 
adlanan, uzunluğu 2 m, eni 20-25 sm, qalınlığı 8-10 sm olan ağac tirdən və onun ortasına 
keçirilən haçalı qoldan ibarət düzəldilirdi. Malanın dişləri ağacdan olub müəyyən qaydada cərgə 
ilə mala tirinə çalınıb bərkidilirdi. Məlum olduğu kimi, ağac dişli malalar daşlı-kəsəkli əkin 
 27
sahələrində istifadə oluna bilmirdi. Məhz bu səbəbdən onlar dəmir dişli malalarla əvəz 
olunmuşdur. 
Dəmir dişli malanın haça və ya tay qolu 3 m uzunluğunda ağacdan ibarət olub, malanın 
sürünçəyinə keçiriləndən sonra arxası çüy vasitəsilə bərkidilirdi. Bir qayda olaraq, mala qolunun 
sonuna hündürlüyü 60 sm-ə qədər olan «dəstək» bərkidilirdi. İş zamanı malaçı sürüncəyin 
üstündə dayanaraq bir əli ilə dəstəkdən tutur, digər əli ilə heyvanları idarə edirdi.8 
Lənkəran-Astara bölgəsində torpağın əkin üçün hazırlanmasında istifadə edilən çəltik 
malaları quruluş etibarilə başqa bölgələrdə yayılmış malalardan xeyli fərqlənirdi. Həmin malalar 
burada peşkovil, goranda, çəpə, dişli mala olmaqla müxtəlif adlarla tanınırdı. 
Peşkovil və goranda, əsasən, birinci şumdan, çəpə isə ikinci şumdan sonra çəltik ləklərinin 
şumunu əzib yumuşaltmaq üçün işlədilirdi. Bumalardan sonra əkin sahəsini yumşaltmaq məqsədi 
ilə dişli mala və nəhayət axırda «çəpə» adlanan hamar maladan istifadə edilirdi.9 
Goranda mala növü peşkovilə nisbətən daha böyük olub onun alt işlək hissəsi gəzli 
düzəldilirdi. 
Çəpə malanın qollarının araları diametri təxminən 1,5-1,8 sm olan elastik çubuqlarla 
hörülürdü. Onun ortasından və hər iki başından eşilmiş tənək çubuğu keçirməklə boyunduruğa 
qoşurdular.  
Biçin və döyüm alətləri. Yetişdirilmiş taxıl məhsulunun yığılması əməliyyatı əkinçilik 
təsərrüfatında başlıca yer tuturdu. Azərbaycanda başlıca biçin aləti çin və oraq olmuşdur. Çin və 
oraq metal tiyə və «dəstək», yaxud «sap» adlanan ağac tutacaqdan ibarət olub, dəmirçi tərəfindən 
hazırlanırdı. Forma və quruluşlarına görə bir-birinə oxşar olan oraq və çin arasında mühüm fərq 
bundan ibarət idi ki, çin dişli, oraq isə dişsiz düzəldilirdi. Çinin tiyəsi dəmirçi tərəfindən dişənir, 
oraq isə daş bülöv vasitəsilə itilənirdi. 
Orağın böyük ölçülü növü «mərəndi» adlanırdı. Dəmir oraq peyda olandan sonra onun 
bəsit tipoloji növü olan «qurama» dişli oraqlar, tədricən aradan çıxmışdır.  
Biçin məqsədilə «kərənti» və ya «dəryaz» adlanan uzun dəstəkli əmək alətindən də istifadə 
edilirdi. Adətən, ot biçinində işlənən dəryaz qısa bəlimli taxıl növlərinin biçilməsi prosesində də 
istifadə edilirdi. Bir qayda olaraq onun dəstəyinin ortasına «əlcək» adlanan tutacaq bərkidilirdi. 
Azərbaycanın etnoqrafik bölgələrində geniş yayılmış universal döyüm aləti ağac vəl 
olmuşdur. Vəl ağır və möhkəm oduncaqlı ağacdan, əsasən, palıddan düzəldilirdi. Yerli iqlim 
şəraitindən, taxıl növünün bəlimindən və qoşqu qüvvəsindən asılı olaraq, vəlin tay və qoşa 
olmaqla, quruluşca iki növünə təsadüf olunurdu. Vəl taylarının uzunluğu təxminən 1,5-1,7 m-ə 
qədər, eni 60-70 sm, qalınlığı isə 7-8 sm olurdu. Döyüm prosesini sürətləndirmək və məhsuldar 
etmək üçün vəlin işlək alt hissəsində açılmış gəzlərə xırda daş parçaları pərçimlənirdi. Bəzən bu 
daşları xırda metal parçaları ilə də əvəz edirdilər. Bu isə döyüm prosesini xeyli tezləşdirməyə 
imkan verirdi. 
Vəlin qabaq hissəsi bir qədər yuxarıya doğru qatlanmış vəziyyətdə düzəldilirdi. Bunun 
sayəsində vəlin xırmanda hərəkəti nizama salınır və küləşin topalanıb bir yerə yığılmasının 
qarşısı alınırdı. Vəlin qabaq hissəsində «vəlbənd» adlanan düzbucaqlı formalı xüsusi çıxıntı 
düzəldilirdi. Vəli boyunduruğa qoşmaq üçün vəlbəndin kənarlarında kərt açılırdı. Vəlbəndə 
keçirilən ip və ya zəncir vasitəsilə vəl boyunduruğa birləşdirilirdi. Vələ, adətən, tək at və ya bir 
boyun öküz qoşulardı. 
Taxıl döyümündə vaxtilə daş vəldən də istifadə olunmuşdur. Daş vəl, əsasən, bazalt 
daşından hazırlanırdı. Onun uzunluğu təxminən 70-80 sm, eni 50-60 sm, qalınlığı 18-20 sm, 
ağırlığı isə 70-80 kq-a qədər olurdu.10  
Əsasən, dağavar bölgələrdə işlənən daş vəlin girdə növünə də təsadüf olunurdu. Qabırğalı 
formada yonulmuş girdə vəli hərəkət etdirmək üçün onun hər iki başında oyuq açılırdı. Daş vəlin 
ağac çərçivəsinin ox rolunu oynayan çıxıntıları həmin oyuqlara keçiriləndən sonra o, 
boyunduruq və ya gərdənbəndə qoşulurdu.  
Taxıl döyümündə istifadə edilən ənənəvi əmək alətlərindən biri də carcar olmuşdur. 
Naxçıvan bölgəsində geniş yayılmış  carcar üç əsas hissədən: çərçivə, pərli ox və oturacaq 
olmaqla üç hissədən ibarət düzəldilirdi. Dördbucaqlı formada olan carcar çərçivəsinin ortasına 
pərli ox keçirilirdi. Çarçarın eni 1 m, uzunu 2-2,5 m olurdu. Carcar xırmanda bir boyun qoşqu 
 28
qüvvəsi vasitəsimlə hərəkət etdirilirdi. Çarçar hərəkət etdikcə ox fırlanır və dəmir dişlər küləşi 
doğrayıb əzirdi. Lakin carcar vasitəsilə sünbüllər kifayət qədər əzilmədiyindən onların bir qismi 
«diri» qalırdı. Ona görə də, taxıl sünbülü xırdalanıb «dənə düşəndən» sonra, çox vaxt carcardan 
sonra xırmanda ağac vəl sürülürdü.11 
Xırmanda taxıl döyümü zamanı ağac yaba, şana, kürək,  xəlbir, şadara, hövsər və b. əmək 
alət və vasitələrindən istifadə edilirdi. Qədim tarixə malik olan bu alətlərin, demək olar ki, 
hamısı XIX əsrə qədər gəlib çatmışdır.  
Taxıl döyülüb qurtarandan sonra sovrulub bir kənara «tığ» yığılır, xırmanda qalan saman 
yığan vasitəsilə topalanır, sonra da səbət və ya çalı araba ilə daşınıb samanlığa yığılırdı. 
Digər dənli bitkilərdən fərqli olaraq, çəltik döyülüb bəlimdən çıxarılandan sonra həm də 
sərilib qurudulur və təkrar dibək və ya ding vasitəsilə döyülüb qılafdan təmizlənirdi. 
Bütün bu proseslər bitəndən sonra dənli bitkilər kirkirə və ya dəyirman vasitəsilə üyüdülüb 
yarma, yaxud un halına salınırdı. Azərbaycanda unüyütmə vasitələrinin tarixən su dəyirmanı və 
həngli dəyirman olmaqla iki başlıca tipoloji növü yayılmışdır. Həm də su də-yirmanının alt 
çarxlı növü səciyyəvi olmuşdur. «Malakan dəyirmanı» adlanan yan çarxlı su dəyirmanları XIX 
əsrin ikinci yarısından etibarən dəb düşmüşdür. Digər dənli bitkilərdən fərqli olaraq düyü dibək 
vasitəsilə əzilib üyüdülür və un halına salınırdı. 
Çəltiyi qılafdan təmizləmək üçün nisbətən geniş yayılmış döyüm alətlərdən biri də ding 
olmuşdur. Azərbaycanda tarixən dingin ayaq və əl dingi olmaqla iki əsas növü yayılmışdır.  
Ding yerli ustalar tərəfindən palıd, qoz, şabalıd və möhkəm oduncaqlı ağac növlərindən 
hazırlanırdı. Ayaq dinginin qabaq hissəsində girdə çala, arxa hissəsində bir cüt qol olurdu. Ding 
ağacı ox vasitəsilə həmin qolların arasına salınır və təpmə yolu ilə qaldırılıb-endirilirdi. Dibəyin 
dişli dimdiyi çalaya doldurulmuş çəltiyə dəydikcə onu qılafdan ayırıb təmizləyirdi. 
Çəltiyi  vaxtı ilə su dingi vasitəsilə  də döyüb təmizləmişlər. Bu tip dinglər Azərbaycanın 
bütün çəltikçilik bölgələrində geniş yayılmışdı. Quruluşuna və istehsal gücünə görə su dingi ayaq 
dingindən fərqlənirdi. Su dingi nov, pər (su çarxı), şapalaqlı ox, ding qolu, döyəc və 5-6 ədəd 
girdə çaladan ibarət düzəldilirdi. 
Dinglərin çarxına birləşdirilmiş ox fırlandıqca onun üzərindəki şapalaqlar dingin qollarına 
toxunaraq onları müəyyən qədər yuxarıya qaldırıb buraxırdı. Beləliklə, qollar zərblə aşağı enib 
ding çalasındakı çəltik dənlərinin qabığını çıxarırdı. Su dingləri, adətən, 4-6 qollu düzəldilirdi.12 
Ənənəvi əmək alətlərinin böyük bir qismi sənət istehsalı ilə bağlı olmuşdur. Sənət və peşə 
sahələrində işlənən əmək alətlərinin zəngin tipoloji növləri zəmanəmizədək gəlib çatmışdır. 
2.Sənətkarlıq alətləri  
Azərbaycan xalqı özünün çoxəsrlik tarixi ərzində zəngin sənət irsi yaratmışdır. Ayrı-ayrı 
sənət sahələrində istehsal prosesinin tələbindən asılı olaraq, tarixən müxtəlif növ əmək alətləri 
yaranmışdır. Çox vaxt universal səciyyə daşıyan bu alətlərin bir qismi ev peşəsi və sənət 
istehsalının müxtəlif sahələrində müştərək işlənmişdir. Bununla belə, xüsusi peşə yönümlü əmək 
alətləri də az deyildi. 
Daşişləmə sənətində sal daşın çıxarılması və daşınması prosesində külüng, ling, bel, kürək, 
para (paz), yanpara (nalçaq), qalaqburun, gürz, gırdın və s. kimi əmək alət və vasitələrindən 
istifadə edilmişdir. 
 Daşyonma prosesində adətən, daş baltası, dişək (təvər-dişək), düsəri, dəzgə, künyə, gireh 
və s. işlənirdi. Bəzək daşının cilalanıb hazırlanmasında iri və narın dişli törpü, yastı, üçgül, 
dördgül, yuvarlaq formalı («bülül») yeyə, ülgü, künyə, pərgar və s. istifadə olunurdu.13 
Ağacişləmə sənətində müxtəlif növ kəsici, deşici, yonucu, oyucu, kərtləyici alətlər başlıca 
yer tutmuşdur. Ağacın kəsilib doğranması prosesində xüsusi meşə baltası, nacaq və batman 
balta işlənirdi. Tay və qoşa üzlü baltalardan fərqli olaraq nacaq kiçik tiyəli və yüngül olurdu. 
Polad tiyəli dəmir baltalar antik dövrdən etibarən dəb düşməklə, tipologi baxımdan tunc təbərzini 
xatırladırdı. Bunlardan əlavə, ağac həm də kərki vasitəsilə yonulurdu. Ağacişləmə sənətində «əl 
kərkisi» və «ayaq kərkisi» olmaqla, ölçü etibarilə bir-birindən fərqlənən iki cür kərki işlənirdi. 
Ağac materiallarının yonulmasında tətbiq olunan əmək alətlərinin ən mürəkkəb növü 
«xarrat dəzgahı» adlanan mexaniki yonma çarxı olmuşdur. Ağacişləmə sənətində yeganə 
mexaniki əmək aləti sayılan xarrat çarxının əl və su düvvəsi ilə hərəkət etdirilən iki növü 
 29
zəmanəmizədək gəlib çatmışdır. 
Ağac məmulatının yonulub hamarlanmasında dartı və rəndə, mexaniki yonma işində lisə 
və əydi, oyuq açmaq üçün burğu (burov), lobur, matqab və müxtəlif formalı isgənə nö-vündən 
istifadə edilmişdir. 
Ağac ustaları, xüsusilə, xarratlar hazırladıqları məmulatları formaya salmaq və onlara 
bəzək vermək üçün lisə, əydi, tişə, xətkeş və s. əmək alətindən istifadə edirdilər. 
Saxsı məmulatı istehsalında tətbiq edilən əmək alətləri arasında başlıca yeri dulus çarxı 
tutmuşdur. Onun «əl» və «ayaq» çarxı olmaqla, iki növünə təsadüf edilir.  
Yuvarlaq şəkildə olan əl çarxının üst səthi hamar, alt üzü isə qabarın formada olmaqla 
çıxıntılı düzəldilirdi. Əl çarxının itmil formalı mərkəz çıxıntısı onu fırlatmaq üçün ox rolunu 
oynamışdır. 
Azərbaycanın dulusçuluq sənəti mərkəzlərində ayaq çarxının yastı və konusvarı olmaqla, 
iki forması geniş yayılmışdır. 
Dulus ustaları iş prosesində ağacdan düzəldilmiş müxtəlif formalı «dulus bıçağı»ndan 
istifadə etmişlər. Hündür ölçülü qabların dibini hamarlamaq üçün tranc, dar boğazlı qabların 
boğazını formalaşdırmaq üçün qarğı çilik məmulatını hamarlanma və bəzək tərtibatında satıl, iy, 
lələk, qaraqulaq tikanı və b. əmək alətləri işlənirdi.14 
Metalişləmə sənəti sahələrində əmək alətlərinin daha geniş tipoloji növləri yaranmış və 
böyük bir qismi zəmanəmizə qədər gəlib çatmışdır. 
Mis məmulatının hazırlanmasında tətbiq olunan istehsal proseslərinin (misin əridilib «qırs» 
halına salınması, istidöymə yolu ilə onların yastılanması, çarxlama, naxışlama, qalaylama və s.) 
tələbinə müvafiq olaraq, misgər dükanlarında müxtəlif növ tutucu, kəsici, tapdayıcı, sıxıcı, 
hamarlayıcı alətlərdən istifadə olunmuşdur. 
Misəritmə prosesində qoşa və tay körük, kürə, müxtəlif ölçülü gil qəlib, ərintini qəliblərə 
tökmək üçün böyük və bala çömçə, ərintidə kənar qatışığı təmizləmək üçün uzun dəstəkli ödrənc 
və s. istifadə olunurdu.15 Misgərlik sənətində ən ümdə proseslərdən biri əridilmiş mis qırsların 
«tapun» adlanan uzun dimdikli tov çəkisi vasitəsilə kollektiv surətdə tapdanıb yastı təbəqə halına 
salmaqdan ibarət idi. Qırsın tapdayıb yastılanması prosesi və kəsilib pəstaha halına salınması 
«qiblə» zindan üzərində, müxtəlif növ çəkic, kəlbətin, qayçı (gaz) vasitəsilə icra edilirdi. Pəstaha 
soyuduqca onu tov kürəsində qızdırıb təkrar döyürdülər. 
Mis məmulatının ayrı-ayrı hissələri müxtəlif növ zindan («qiblə» zindan, «qulaqlı» zindan) 
üzərində döyülüb müvafiq formaya salınandan sonra «calğa» adlanan həmin hissələrin kənarı 
gaz vasitəsilə doğranıb dilimlənirdi. Calğaların «dəndə» adlanan qıraq dilimləri «yastıdodaq» 
kəlbətin vasitəsilə «içəri-geri» olmaqla əyilib qatlanırdı. Bundan sonra calğa dəndələri bir-birinə 
keçirilərək ağız-ağıza birləşdirilir və zindan üzərində tapun ilə tapdanıb aşağı yatızdırılırdı. Bu 
əməliyyat başa çatandan sonra calğaların calaqları lehinlənib bir-birinə birləşdirilirdi. 
Mis məmulatının bir qismi hazır olandan sonra çarxa verilib hamarlanır və onların 
səthindən çəkic izləri itirilirdi. Ona görə də ənənəvi mis məmulatları istehsal texnologiyası 
baxımından «çarxı» və «qaratapdaq» olmaqla iki qismə bölünürdü. Bütün bunlardan əlavə, mis 
qabların bir qismi «həkkak» və ya «yazıçı» adlanan nəqqaş tərəfindən polad qələm və həkkak 
çəkici vasitəsilə naxışlanıb bəzədilirdi. Üzərində əlavə əməliyyat aparıldığı üçün naxışlanmış 
qablar «izafə», naxışsız qablar isə «xara» adlanırdı. 
Dəmir məmulatının hazırlanmasında müxtəlif çeşidli istehsal ləvazimatı və alətlər: körüklü 
kürə (qoşa və tay körük), zindan («qiblə zindan», «yumru zindan», «qulaqlı zindan», «nalbənd 
zindanı»), məngənə, tutqac (qədgir), müxtəlif formalı kəlbətin (yastıdodaq kəlbətin, sac 
kəlbətini, novlu kəlbətin, nal-mıx kəlbətini), çəkic (gürz, tayəlli, naldöyən, mıxkəsən, nalbənd 
çəkici), sünbə, qəlib, qələm, qayçı (taydəstə, qoşadəstə, ayaq qayçısı), yeyə (balıqbeli, bülül, 
yastı, üçgül, dördgül), törpü (iri, miyanə, narın dişli), çarx (xart), girə, qıra və s. işlənirdi.16 
Ənənəvi metalişləmə sənətində istifadə olunmuş əmək alətləri tipoloji zənginliyə malik 
olmaqla yanaşı, həm də onların xeyli qismi tətbiq sahələri üzrə spesifik səciyyə daşımışdır. 
Nalbənd, təkərçi və yaxud zərgərlərin işlətdikləri əmək alətləri bir-birindən xeyli dərəcədə 
fərqlənirdi. 
Ənənəvi zərgərlik sənətində zərgər kürəsi, körük, məngənə, zindan, çəkic, kəlbətin, həddə, 
 30
simkeş, zərrədin, zərrəbin, qələm, biz, sümbə, bıçaq, matqab, buta, hövnə, yeyə, maqqaş, məhək 
daşı və s. kimi müxtəlif növ əmək alətlərindən istifadə edilmişdir. 
Gön-dəri məmulatının hazırlanması başqa sözlə, dabbaqlıq sənətində istifadə olunan əmək 
alətlərinə sıyırğac, şüfrə, bıçaq (gorda), tişə, qaşov, qırov, vərəçü, doğanaq, xərcü, xortaçü, 
sığalçü, oxlov, qulaba, çapasəng və s. daxil idi.  
Bunlardan əlavə, papaqçılıq, kürkçülük, başmaqçılıq, çəkməçilik, çarıqçılıq, pinəçilik, 
sərraclıq, qaltaqçılıq, palanduzluq, həllaclıq və b. sənət sahələri bir sıra spesifik əmək alətləri ilə 
bağlı olmuşdur. Məsələn, başmaqçı dükanlarında əndazə (ülgü), qəlib, çərməki, mixət, xul, kərki, 
pədaval, biz, iynə, gazan, tüktəpən və s. vasitəsilə icra olunan əməliyyatların çoxu «dəzgə» 
adlanan alçaq miz üzərində görülürdü. Yaxud sərraclıq sənətində cəldə, pərgar, sünbə, şaxək, 
iynə, biz başlıca yer tuturdu. 
Toxuculuq, boyaqçılıq, hörmə, tikmə kimi sənət sahələri bir sıra dəzgahlara, əmək aləti və 
istehsal ləvazimatına malik idi. 
Toxucu dəzgahlarının sabit və mütəhərrik, üfiqi və şaquli olmaqla, müxtəlif tipoloji növləri 
yaranmışdır. 
3.Musiqi  alətləri 
Azərbaycan xalqı özünə məxsus zəngin musiqi mədəniyyəti və musiqi alətləri yaratmışdır. 
Hazırda Azərbaycan nəinki təkcə Şərq aləmində, hətta bütün dünyada gündən-günə çiçəklənən 
və inkişaf edən zəngin musiqi mədəniyyətinə malik bir ölkə kimi tanınmaqdadır.17 
Həyati gerçəkliyi xoş, oynaq və həzin təranələrlə əks etdirən musiqi sənəti insanların 
mənəvi aləmini zənginləşdirən, onların qəlbində emosional duyğular oyadan qüdrətli sosial amil 
olmaq etibarilə xalqımızın məişətində əsrlər boyu mədəni-tərbiyəvi və səfərbəredici rol 
oynamışdır. 
Tarix boyu xalq həyatını müşayiət edən, onun özünün fəal iştirakı ilə yaradılmış həmin ritm 
və təranələri səsləndirib ifa etmək üçün bir sıra müsiqi alətləri də yaradılmışdır. Zaman keçdikcə 
təkmilləşib müasir kamil görkəmə düşmüş həmin alətlər səsləndirmə üsul və vasitələrinə görə 
simli, nəfəsli (üfürülmə) və zərb  musiqi alətləri olmaqla üç əsas qrupa ayrılır. 
 Simli musiqi alətləri. Ənənəvi simli musiqi alətlərini qopuz, saz, tar, kamança, tənbur, 
ud, rübab, çəng və s. ilə təmsil etmişdir. Bununla yanaşı, vaxtilə Azərbaycanda «setar» adlanan 
üçsimli musiqi alətindən də istifadə olunmuşdur. Musiqişünaslar onu tənburun bir növü və sazın 
ulu əcdadı hesab edirlər.18  
Simli musiqi alətləri səsləndirmə vasitəsinə görə yaylı (kamanəli), barmaq və ya mizrab 
(təzanə) ilə çalınan «dartma» alətlərə bölünür. 
Bunlardan əlavə, Azərbaycanda yayılmış simli musiqi alətləri sırasında zahiri görkəmi 
etibarilə qanonu xatırladan, həm simli, həm də zərb aləti kimi istifadə olunan santura da təsadüf 
edilir. Santur bir cüt kiçik çubuğun ucunu simlərə toxundurmaqla çalınırmış. Nizami Gəncəvinin 
əsərlərində dönə-dönə vəsf edilən çoxsimli qanon kimi, santur da sonralar dəbdən düşüb işlək 
əhəmiyyətini itirmişdir. 
Simli musiqi alətlərinin ən qədim tipoloji növü qopuz və tənbur olmuşdur. Xalq çalğı 
alətlərinin bu arxaik növlərinin hər ikisi ilk vaxtlar üçtelli, yəni üçsimli olmuşdur. Sonralar 
zaman keçdikcə xalq içərisindən çıxmış peşəkar çalğıçılar onları təkmilləşdirərək simlərin sayını 
artırmış  və beləliklə də, çoxsaylı səs rezonansı əldə etmək mümkün olmuşdur. Simlərin 
artırılması öz növbəsində onların çanağının, qolunun və sim bağlanan aşıqlığının təkmilləşib 
dəyişməsinə gətirib çıxarmışdır. Bütün bu təkmilləşmələr nəticə etibarilə simli musiqi alətlərinin 
saz, tar, ud, kamança və s. kimi zəngin tipoloji növlərinin yaranması ilə nəticələnmişdir. 
Saz. Azərbaycan xalq çalğı alətlərinin ən məlahətli melodik səs tembrinə malik növü 
olmaq etibarilə öz başlanğıcını qopuzdan alan saz çox böyük təkamül yolu keçmişdir. Saz 
havacatının (zil, bəm, dəm) zənginləşməsi ilə əlaqədar olaraq sazın simlərinin və pərdələrinin 
sayı artmışdır. Bu səbəbdən də onun «çanaq» adlanan gövdəsi böyümüş, qolu uzanmışdır. 
Bir qayda olaraq, sazı peşəkar sazbəndlər bağlamışlar. Hər eldə, obada peşəkar sazbəndlər 
çalışırdı. Saz «çanaq», «boğaz», «qol» və «aşıx» adlanan qulaqcıqlar olmaqla, quruluş etibarilə 
dörd hissədən ibarət yonulub hazırlanmışdır. Ölçüsündən asılı olaraq ona 5-6 ədəddən 10-15 
ədədə qədər «tel» adlanan sim qoşulur. Simləri bağlamaq üçün, saz çanağının arxasına 
 31
buynuzdan düzəldilmiş ürək formalı xırda «nal», onun qolunun baş hissəsinə isə «aşık»lar 
keçirilir. Simləri nizama düzüb sazın üst səthindən bir qədər aralı saxlamaq üçün çanağın arxa 
tərəfinə və qolun «aşıxlığ»ına xərək bərkidilir. Mal buynuzu və ya xırda taxta parçasından 
kərtlənib düzəldilən xərək simlərin səslənən hissəsinin uzunluğunu məhdudlaşdırmaqla yanaşı, 
onların səs ehtizazını çanağa ötürür və beləliklə də, səsi gücləndirməyə xidmət edir. Bütün 
bunlardan əlavə, müxtəlif tembrdə səs rezonansı yarada bilmək üçün sazın qoluna qoç 
bağırsağından düzəldilmiş 10-14 ədəd «pərdə» bağlanır. Sazın bəm və ya zil çalınmasından asılı 
olaraq, onlar baş pərdə, orta pərdə, şah pərdə, yastı pərdə, ayaq pərdə və beçə pərdə olmaqla 
bir-birindən fərqləndirilir.  
Sazın çanağı, adətən, damarları çox sıx olan, elə bu səbəbdən də yüksək səs rezonansı 
yarada bilən tut ağacından yonulub hazırlanır. Sazın çanağı 3-4 mm qalınlığında əymə 
«qabırğa»lardan quraşdırılıb bağlanır. Bunun üçün əvvəlcə yaş tut ağacından arxa tərəfi enli, 
qabağa doğru tədricən nazilib trapez forması kəsb edən qabırğalar yonulub hazırlanır, son-ra 
onlar «əymə» adlanan metal qəliblər vasitəsilə əyilib müvafiq görkəmə salınır. Qabırğaların 
elastikliyini artırmaq üçün əvvəlcə onlar qaynar suda «bişirilib» kövrəkliyi azaldılır. Daha sonra 
onların hər birini azca əyib müvafiq qəlibə bağlayır və bir neçə gün belə vəziyyətdə saxlayırlar.  
Sonra sarğını açıb əymə bucağını bir qədər də daraldır və qabırğanı qəlibə yenidən sarıyırlar. Bu 
əməliyyatı bir neçə dəfə təkrar etməklə çanağı əmələ gətirəcək qabırğaların hər biri əyilib lazımi 
həddə çatdırılır və kölgə yerdə qurudulur. 
Növbəti mərhələdə qabırğa əymələri sumbata kağızı ilə sürtülüb hamarlanır və ağız-ağıza 
düzülür. Bir qayda olaraq, əymələrin ensiz qabaq başı sazın qövsvari formalı «boğaz»ına, enli 
arxa hissəsi isə çanağın «daban taxtası»na ağac çüy vasitəsilə bərkidilir. Bundan əlavə, çanağın 
2-3 yerindən qabırğa əymələri məftil «badaq»lar vasitəsilə bir-birinə tikilir. 
Sazın qolu qoz ağacından yonulub müvafiq formaya salınandan sonra  onun «aşıxlıq» 
adlanan kəlləsində matqab vasitəsilə müvafiq sayda deşiklər açılır və həmin deşiklərə taxtadan 
düzəldilmiş «aşıx» (qulaq) keçirilir. Qolun arxa ucu azca kərtlənib yonulandan sonra ağac 
yapışqanı vasitəsilə çanağın «boğaz»ına yapışdırılır. 
Saz çanağının üstü nazik (2-3 mm) taxta lövhə ilə qapanır. Sazın üzlüyü ağac yapışqanı ilə 
çanağın üst kənarlarına yapışdırılır. 
Ölçüsündən asılı olaraq «tavar», «orta» və «cürə» olmaqla, sazın müxtəlif növünə təsadüf 
edilir. 
Saz gilənar ağacının qabığından düzəldilmiş elastik təzanə vasitəsilə çalınır.  
Simli alətlərin digər tipoloji növləri də quruluş və çalğı prinsipi etibarilə sazı, yaxud onun 
əcdadı sayılan tənburu xatırladırdı. Bunların arasında başlıca fərq çalğı alətinin çanağının və 
aşıxlığının forma və quruluşunda, simlərin sayında, qismən də çalma üsul və vasitələrində nəzərə 
çarpır. Məhz bu səbəbdən də xalq çalğı alətlərinin ifaçıları çox vaxt «sazəndə» adlanır. 
Tar – müsəlman ölkələrində geniş yayılmış simli müsiqi aləti olsa da, Azərbaycan tarı 
təkmillik səciyyəsinə görə onların hamısından seçilir. 
Sazdan fərqli olaraq, tarın çanağı bütöv kötükdən, həm də iki gözdən ibarət yonulub 
hazırlanmaqdan əlavə, onun çanağının üzü taxta lövhə vasitəsilə deyil, kamançasayağı balıq 
dərisi və ya mal ciyərinin pərdəsi ilə örtülür. 
Tarın qolunu çanağa düzgün oturtmaq üçün bala çanağın içərisinə xüsusi dayaq taxtası 
bərkidilir. 
Tar qolunun aşıxlığı da formasına görə sazdan və digər simli alətlərdən fərqlənir. Onun 
aşıxlığı düzbucaqlı qutunu xatırladır. 
Üzərinə müxtəlif səs rezonansına malik simlər düzülmüş tar mal buynuzundan yonulmuş 
mizrab vasitəsilə səsləndirilib ehtizaza gətirilir.  
Simli alətlərin ikinci qrupuna «kəmanə» adlanan yay vasitəsilə, sürtmə yolu ilə çalınan 
alətlər (kamança, tənbur, rübab) daxildir. 
 Kamança – simli musiqi alətləri içərisində çanağının kürəvi formada olmasına, qolunun 
pərdəsiz qalmasına və nazik çubuğa bağlanmış bir çəngə at saçağından hazırlanmış kamanə 
vasitəsilə çalınma üsuluna görə seçilir. Kamança çalınma tərzinə görə də fərqlənir. Sinədə 
çalınan saz və tardan fərqli olaraq o, sol qıçın üzərində, «şiş» adlanan ucu düyürcəkli xüsusi 
 32
metal mil vasitəsilə dik tutulur və kamanənin köməyi ilə səsləndirilir. Son dərəcə təsirli səs 
tembrinə malik olan kamança lirik musiqi növlərinin ifasında xüsusilə gözəl təsir bağışlayır.19 
Tənbur – üçsimli qədim musiqi aləti olub zahiri görünüşü etibarilə sazı xatırladır. 
Tənburun çanağı saza nisbətən xeyli kiçik, qolu isə ondan uzun olmuşdur. Tənburun simləri sağ 
əlin şəhadət barmağına taxılmış «naxunək» adlanan polad halqanın qarmağı ilə dartılıb ehtizaza 
gətirilməklə səsləndirilmişdir.20   
Rübab - Simli musiqi alətlərinin qədim növlərindən olan rübab vaxtilə Yaxın Şərq 
xalqlarının musiqi məişətində geniş yayılmışdır. Orta əsrlərdə Azərbaycanın kübar məclislərində 
də rübab çox sevilən musiqi alətlərindən olmuş və klassik şairlərimiz tərəfindən dönə-dönə vəsf 
edilmişdir. 
Müsəlman ölkələrində geniş intişar tapmış rübab ilk vaxtlar 3 simlə çalınmışdır. Zaman 
keçdikcə rübabın səs rezonansını artırmaq üçün ona bir neçə əlavə sim də qoşulmuşdur. Müasir 
rübablar mal buynuzundan qayrılmış mizrabla səsləndirilir.21  
Ud – mizrabla çalınan 5-6 simli musiqi aləti olub orta əsrlərdə Yaxın Şərq ölkələrində 
geniş yayılmışdır. Çanağının və kəlləsinin formasına görə digər simli musiqi alətlərindən 
fərqlənən ud, əsasən, elitar kübar məclisləri üçün səciyyəvi çalğı aləti sayılır. Mütəxəssislərin 
fikrincə, çox qədim tarixə malik olan ud əvvəllər dördsimli olmuş, müasir ud isə altısimli musiqi 
alətidir.22  
Bunlardan əlavə, vaxtilə Azərbaycanda bir sıra simli musiqi alətləri də mövcud olmuşdur 
ki, onlar məhdud miqyasda yayılmaqla, sonralar tədricən aradan çıxmışdır. Belə alətlərin 
sırasında çoxsimli qanon (72 sim) və santur mühüm yer tutmuşdur.  
Görkəmli Azərbaycan şairləri Nizami və Füzuli tərəfindən məhəbbətlə vəsf edilən bu çalğı 
alətləri ilə yanaşı, keçmişdə hakim zümrələr arasında cəng də dəbdə olmuşdur.  Cəngin ilk vətəni 
Misir hesab olunur. Sonralar o, buradan İran və digər Şərq ölkələrinə yayılmışdır.23 
Orta əsrlərdə qanon və santur kimi, cəngi də dinləməyi, onun məlahətli səsindən xoşhal 
olub məstanə şerlər söyləməyi şairlər də çox sevərdilər. Bu cəhətdən Nizami Gəncəvinin cəngin 
vəsfinə həsr olunmuş aşağıdakı şeiri olduqca səciyyəvidir: 
Çaldıqca badamgöz dilbər nəğməkar, 
Simlərin üstünə tökülər saçlar. 
Nazla dilləndikcə o ipək simlər 
Sökülüb tökülə ipək geyimlər. 
Sən qəzəl deyəsən gələrək dilə, 
O da cavab verə çəngin səsi ilə.24 
 
Çəngin səsindən cuşa gəlib qəzəl söyləyən şairin bu beytlərindən bəlli olur ki, əvvəla, 
keçmişdə çəngi, əsasən, dilbər nəğməkar, yəni müğənni qadınlar özləri çalardılar; ikincisi, 
çəngin telləri XII əsrdə hələ də ipəkdən çəkilirmiş; üçüncüsü, çəng müstəqil çalınan musiqi aləti 
olmaq etibarilə oxunan, yaxud bədahətən söylənilən qəzəli melodik halda müşayiət edərmiş. 
Qövsvari formalı əyri qola və ona birləşdirilmiş düz dayağa malik olan çəngə müxtəlif 
uzunluqda ipək tel və ya simlər bağlanarmış. XV əsrdə yaşamış görkəmli musiqişünas 
Əbdülqədir Maraği «Həft-cam» əsərində çəngə 24 ədəd sim qoşulduğunu söyləyir.25 
Çəng musiqi məclislərində öz mövqeyini XVII əsrdə hələ də itirməmişdir. Musiqi 
alətlərinin tarixi ilə məşğul olan mütəxəssislərin fikrincə, son orta əsrlərdə çəngin üçbucaq 
formalı 6 simli və düzbucaqlı qutuya bənzəyən çoxsimli növləri mövcud olmuşdur.26 Sonralar 
çəng tədricən musiqi məclislərində öz mövqeyini itirib aradan çıxmışdır. 
Bərbət – saza bənzər simli musiqi alətlərindən olub qədim tarixə malikdir. Ərəb mənşəli 
adından bəlli olur ki, Azərbaycanda o, İslam dininin yayılması ilə əlaqədar olaraq, erkən orta əsrlərdə 
peyda olmuşdur. Nizami və Xaqani əsərlərində adının çəkilməsi bir daha göstərir ki, XII əsrdə bərbət 
hələ də musiqi məclislərində dəbdə olan simli çalğı alətlərindən biri idi. Son-ralar klassik şairlər 
tərəfindən adının çəkilməməsi onun istifadədən çıxdığını göstərir. 
Ənənəvi musiqi alətlərinin, o cümlədən simli çalğı alətlərinin tipoloji növlərinin xeyli 
qismi ərəb mənşəli istilahlarla adlanmaqla, ümumi müsəlman mədəniyyəti ilə üzvi surətdə 
bağlıdır. Məlum olduğu kimi, müsəlman mədəniyyətinin təşəkkülündə və sonrakı inkişafında 
 33
Azərbaycan xalqı yaxından, fəal iştirak etmişdir. Bu yaxınlıq və doğmalıq müsəlman möhürü 
daşıyan ümumi musiqi mədəniyyətinə xas olan çalğı alətlərinin oxşarlığında aydın izlənilir.  
Bir sıra simli musiqi alətlərinin təkmilləşməsində və onların yeni tipoloji növlərinin 
yaranmasında Azərbaycanın görkəmli musiqi xadimlərinin də sanballı əməyi olmuşdur. Bu 
cəhətdən Azərbaycan musiqişünaslarından Səfiəddin Urməvinin, Əbdülqədir Marağinin, 
Sadıqcan adı ilə məşhur olan görkəmli tarzən Mirzə Sadığın xüsusilə böyük xidmətləri olmuşdur. 
Məsələn, böyük Azərbaycan musiqişünası Səfiəddin Urməvi (1230-1294) «muğni» və «nüzhə» 
adlı çoxsimli musiqi alətlərini icad etmişdir.27 Zahiri görünüşcə çəngə bənzəyən muğni 81 simə 
malik olmuşdur.28      
Nəfəsli musiqi alətləri tipoloji zənginliyə malik olub, sümsü, tütək, zurna (züy), ney, nay, 
kərənay, balaban (bülban), tulum, ərgənun, seypur, nəfir, şahnəfir, mizmar, musiqar və s. ilə 
təmsil edilmişdir.  
Bunların arasında materialının bəsit (qarğı) olmasına və asan əldə edilməsinə görə sümsü, 
tütək və ney daha kütləvi səciyyə daşımışdır. Bu alətləri icad edənlər də, onları səsləndirənlər də 
sadə əmək adamları olmuşlar. Elə bu səbəbdən də el arasında tütəyə çox vaxt «çoban tütəyi» də 
deyilir.  
Tütək – Sümsü kimi, tütək də qarğıdan düzəldilmişdir. Sümsüdən azca böyük olan 
(uzunluğu 30-35 sm) tütəyin üfürülən ucuna ağacdan yonulmuş nazik «dilçək» keçirilir və bunun 
sayəsində hava axınının fasiləsizliyi və qənaətlə sərf olunması təmin edilir.  
Tütəyin üzərində 7, altında 1 deşik açılır və bunları barmaqla qapayıb açmaqla, ondan 
çıxan səsin ucalığı, ahəstəliyi və məlahəti tənzimlənir. Hazırda tütək təkcə qarğıdan deyil, ağac 
və misdən də düzəldilir. 
Balaban - çox qədim zamanlardan Azərbaycanda geniş yayılmışdır. Fərdi üfləmə musiqi 
aləti olmaq etibarilə o, həm sazəndə dəstəsinin tərkibində müşayiətçi (dəmkeş), həm də müstəqil 
çalğı aləti kimi istifadə olunmaqdadır.  
Əsasən, toy-düyün və digər el şənliklərində istifadə olunan balaban tut və ya ərik ağacından 
tütəksayağı lülə formasında düzəldilməklə, üzərində 8, altında bir ədəd deşik açılır. Üfürülmüş 
hava axınını tənzimləmək üçün onun başına qarğı qabığından yonulub düzəldilmiş müştük 
taxılır. Müştüyün dilçəkləri yastı hala salındığından el arasında ona «yastı balaban» da deyilir. 
Musiqi avazının kökünü dəyişdirmək üçün müştüyün ortasına mütəhərrik xərək keçirilir. Orta 
əsrlərdə balaban Yaxın Şərq ölkələrində «bülban» adı ilə geniş yayılmışdır.29 
Ney - qarğı, ağac və ya bürüncdən lülə formasında düzəldilməklə, uzunluğu 60-70 sm-ə 
çatır. Onun üzərində 3-dən 6-ya qədər girdə deşik açılır. Bu deşiklərin qapanıb açılması ilə səs 
təranələrinin müxtəlif ucalıqda çıxması təmin olunur.  
Nəfəsli musiqi alətlərinin bu tipoloji növlərinin hər üçü həm forma və quruluş etibarilə, 
həm də çalğı-səsləndirilmə tərzinə görə bir-birinə çox yaxın olub təklikdə səsləndirilə bilir. 
Onların hər birinin köməyi xudmani çalğı məclisini yola vermək, musiqisevərlərin könlünü 
oxşamaq olurdu. 
Nay - Tipoloji cəhətdən, xüsusilə çalğı tərzinə görə, neyə çox yaxın olan nəfəsli musiqi 
alətlərindən biri olmaq etibarilə nay çox gur, uca-zil səsi ilə seçilmişdir. Nayın lüləsinə bərk hava 
axını üfürməklə, çox uca, həm də gur səs havacatı əldə olunmuşdur. Elə bu səbəbdən də, onu 
əmin-amanlıq, toy-düyün məclislərində səsləndirmək olmurdu. Güclü hava axını nayın lülə 
boşluğunda gur və uca səs titrəyişi əmələ gətirərək, təranəni zilə ucaldırdı. Elə bu səbəbdən də o, 
hərbi çalğıçılar dəstəsi üçün səciyyəvi musiqi aləti sayılmışdır.30 
Nayın harayı köçəbə∗ türk tayfaları arasında tarixən səfərbəredici siqnal, köç və ya yürüş 
üçün xəbərdarlıq işarəsi rolunu oynamışdır. 
Kərənay - Adı «böyük nay» mənasını bildirən bu nəfəsli musiqi aləti 3 m-ə qədər 
uzunluqda olub mis və ya tuncdan sonluğu genələn boru formasında düzəldilmişdir. Kərənayı 
çalmaq üçün onun yuxarı başına müştük taxılırdı. Kərənayın səs avazı olduqca gur, şiddətli və 
güclü olub çox uzaqlara yayılarmış. Keçmişdə kərənay əsas etibarilə hərbi musiqi aləti kimi 
işlədilmişdir.31 Keçmiş musiqi məişətində kərənaydan, həmçinin rəsmi xəbərləri əhaliyə 
                                                          
∗ Azərbaycanda tarixən yaylaq və qışlaq şəraitində otarma maldarlıq təsərrüfatı ilə məşğul olmuş, mütəhərrik 
məişət tərzi keçirmiş elat əhalisi «köçəbə» adlanmışdır. 
 34
çatdırmaq məqsədilə bazar və meydanlarda car çəkmək, yaxud kəndirbaz oyunları və xalq 
tamaşalarına camaatı səsləyib toplamaq üçün istifadə edərmişlər. 
Kərənay son orta əsrlərdə Azərbaycanda özünün işlək əhəmiyyətini hələ də itirməmişdir. 
Görkəmli alman səyyahı E.Kempfer 1683-cü ildə Azərbaycanda olarkən kərənaydan istifadə 
olunduğunu və onun uzunluğunun 2 m-ə çatdığını xəbər vermişdir.32 
Sonralar müsəlman ölkələrinin bir qismində, o cümlədən Azərbaycanda kəranay özünün 
əməli əhəmiyyətini itirib aradan çıxmışdır. 
Azərbaycanın ənənəvi boru formalı nəfəsli musiqi alətləri arasında güclü səs tembri ilə 
seçilən zurna, şeypur, nəfir, şahnəfir xüsusi yer tutmuşdur.  
Zurna. Toy-düyün, böyük ziyafət məclisləri, kütləvi el şənlikləri, adətən, zurna sədaları ilə 
yola verilmişdir. 
Ərik ağacından yonulub ağzı gen, arxası dar olub boru formasında hazırlanan zurnanın 
üzərində 7, altında 1 ədəd deşik açılır. Həmin deşiklər barmaqların ucu ilə örtülüb açıldıqca 
zurnaya üfürülmüş hava axını müxtəlif səciyyəli səslərin ahəngdar avazını əmələ gətirir. Hava 
axınını tənzimləyib onun fasiləsizliyini təmin etmək və beləliklə də, küyü ahəngdar musiqi 
təranələrindən ibarət səslər əmələ gətirməyə sərf etmək üçün zurnanın nazik ucuna müştük 
keçirilir. Müştük qarğı qabığından yonulmuş bir cüt nazik lövhəcikdən ibarət olub, ağacdan 
düzəldilmiş «xərək» vasitəsilə tənzimlənir. 
Mütəhərrik vəziyyətdə olan xərəyi müştük boyunca irəli-geri çəkməklə, qarğı dilçəklərinin 
arasındakı boşluğun ölçüsü dəyişdirə bilir. Beləliklə, zurnanın zil səsini bəm həddinə endirmək 
imkanı yaranır. Zurnanın müştüyünə, həmçinin, sümükdən yonulma,  sikkə formalı dairəvi 
lövhəcik keçirilir. 
Qədim tarixə malik olan zurnanın «asəfi», «ərəbi», «əcəmi», «qaba», «qara», «səhabi», 
«cürə» zurna olmaqla müxtəlif növləri yaranmışdır.33 
Zurnanın nisbətən böyük növü «sur», «surna», yaxud «surnay» adlanmaqla, daha güclü, 
şiddətli və qulaq batırıcı səsə malik olmuşdur.34 
Nəfir. Misdən boru şəklində düzəldilmiş nəfəsli alətlərdən olan nəfirin səsi kərənaya 
nisbətən az gurultu vermişdir. Kərənaydan bir qədər qısa olan nəfirin kəl buynuzu təki əyilmiş 
növü «şahnəfir» adlanmışdır. Mütəxəssislərin fikrincə, vaxtilə şahnəfiri məhz kəl buynuzundan 
düzəldirmişlər.35 
Nəfirin müştüyü zurnasayağı qarğı qabığından yonulub hazırlanmışdır. Kərənay və şeypur 
kimi nəfir də hərbi səciyyəli nəfəsli musiqi aləti olub XIX əsrdən etibarən istifadədən çıxmışdır. 
Şeypur. Ərəbcə boru mənasını ifa edən şeypur istilahı, həmçinin, hərb sənəti üçün 
səciyyəvi nəfəsli musiqi alətini bildirmişdir. Əsasən döyüşün başlanması, yaxud bitməsi siqnalını 
bildirmək məqsədilə işlənmişdir. Kərənay kimi, misdən uzun boru şəklində düzəldilən şeypurun 
ağzı xeyli gen olmuşdur. Hərbi musiqi aləti sayılan şeypurdan, həmçinin ölkənin üzərini düşmən 
təhlükəsi alan zaman haray qoparan səfərbəredici musiqi aləti kimi də istifadə olunmuşdur. 
Keçmişdə Şərq şəhərlərində şeypur əhalini rəsmi hökm və sərəncamlardan hali etmək üçün də 
işlənmişdir. 
Tulum. Qədim tarixə malik nəfəsli musiqi alətlərindən biri olmaq etibarilə tulum  
mürəkkəb təkamül yolu keçmişdir. Zəmanəmizədək gəlib çatmış tulum iki hissədən - aşılanmış 
davar dərisindən tikilib içərisinə hava üfürülən tuluqdan və onun qollarına keçirilmiş zurnaya 
bənzər nəfəsli musiqi alətindən ibarətdir. Tulumda, musiqi çalmaq üçün, adətən, ona bir ədəd 
qarğı lülə, 1-2 ədəd müştük keçirilirdi. Lülə vasitəsilə tulum vaxtaşırı hava ilə doldurulur, 
müştüklərə taxılmış lülələrdən biri ilə musiqi çalınır, digəri ilə züy tutulur. Bunun üçün tulumçu 
onu qoltuqda tutub sıxmaqla içindəki havanı aramsız olaraq çalğı alətinə ötürür və sağ əlin 
barmaqları ilə istənilən havanı çalır, bu halda sol əlin barmaqları ilə digər tütəkdə züy tuturdu. 
Musiqar. Qədim musiqi alətlərindən biri olan musiqar zəmanəmizədək gəlib çatmamışdır. 
Musiqar biri digərindən azca uzun olan, 8 ədəd ağac lülədən ibarət olmuşdur.36 Lülələrə hava 
üfürməklə onlardan müxtəlif tembrə malik ahəngdar səslər çıxarılırdı.   
Zərb musiqi alətləri. Çox geniş tipoloji növə malik olan zərb musiqi alətləri çıxardıqları 
səsin səciyyəsinə görə, gumbultulu və cingiltili olmaqla iki qrupa ayrılır. Bu alətlərin bir qismi 
hərb sənəti ilə üzvi surətdə bağlı olmuş, müəyyən bir hissəsi isə mülki səciyyə daşımaqla məişət 
 35
şənliklərində, xüsusilə, toy-düyündə səsləndirilmişdir. 
Birinci qrup zərb alətləri kus, boxul, nağara (qoşa nağara), təbil, dəf (qaval), dünbək, dairə 
və s. ilə təmsil olunmuşdur.  
Kus – Azərbaycanda zərbə vurmaq yolu ilə səsləndirilən ən qədim musiqi alətlərindən biri 
olmaq etibarilə kusun silindrşəkilli sağanağı çox böyük olmuşdur. Gövdəsi təbili xatırladan kus 
mis və ya bürüncdən hazırlanardı.37 Hərbi səfər zamanı böyük gövdəli kus öküz və ya kəl 
arabasında aparılar və iki nəfər təbilçi tərəfindən başı toppuzlu toxmaq vasitəsilə 
səsləndirilərdi.38 Bir qayda olaraq, kusun üzərinə aşılanmış gön çəkərdilər. Çox vaxt toppuz və 
ya dəyənəyin başına parça, yaxud dəri dolayarmışlar. Bəzən kus öküz vətərindən düzəldilmiş 
şallaq vasitəsilə səsləndirilərmiş.39 
Kusun haray-həşir qoparan gurultulu səsini mötədil hala salmaq üçün onun gövdəsi köşə ilə 
dartılıb tor şəklində bağlanardı. 
Hərbi musiqi aləti olmaq etibarilə kusun nərə qoparan guppultusu savaş zamanı 
döyüşçülərin qanını coşdurur, zəfər əzmini artırırdı. Elə bu səbəbdən də, döyüş zamanı kus çox 
vaxt digər hərb çalğı alətləri olan kərənay, nəfir, sur, şeypur ilə birgə çalınardı. 
Musiqişünas mütəxəssislərin fikrincə, keçmişdə kusun böyük, orta və kiçik olmaqla, 
müxtəlif ölçüləri mövcud olsa da, onların hamısı eyni ad daşımışdır.40 E.Kempfer XVII əsrin 
sonlarında Azərbaycanda olarkən kusun uzunsov formalı böyük ölçülü növünü təsbit etmişdir.41  
Təbil. Zərb musiqi alətlərinin ən geniş yayılmış qədim növü təbil sayılır. Əvvəllər təbilin 
sağanağı ağac və ya saxsıdan olmuş, hər iki başına aşılanmış dana dərisi (kosala) çəkilmişdir. 
İbtidai təbillərin sağanağı çox böyük, həm də ellips formasında, ortası isə  xaşal olmuşdur.42 
Təbil yumru başlı dəyənək vasitəsilə çalınmışdır. 
Sonralar təbil mis və ya bürüncdən hazırlanmaqla, onun forması dəyişib qıf halına 
düşmüşdür. Ən başlıcası isə, aşılı dəri təkcə onun gen ağzına çəkilmişdir. Təbilin səsinin 
gurultusunu gücləndirmək məqsədilə onun üz pərdəsi dartılı halda saxlanılır. Bunun üçün üz 
pərdəsinin kənar halqalarına keçirilmiş köşə vasitəsilə təbilin gövdəsi çal-çarpaz bağlanır.43  
Kus kimi, təbilin də üz pərdəsi çox vaxt qurd dərisindən çəkilərdi. Onu, həmçinin dəyənək  
vasitəsilə səsləndirərdi.44  
Təbilin qıfvari kiçik növü «təbil-bas» adlanmaqla, ən çox quş ovu zamanı istifadə olunardı. 
Bu səbəbdən də o, çox vaxt «şahin təbili» adlanmışdır. Şahin, tərlan, qırğı və digər «öyrədilmiş» 
əl quşları vasitəsilə ov edən ovçular onu atın yəhərinin sol böyrünə bağlayar və səsləndirməklə 
ov quşunu geri çağırardılar.45 
Keçmişdə təbil-bas, həmçinin məişət musiqi aləti kimi toy-düyün, ailə şənliklərində də 
istifadə edilmişdir. Məişət şənliklərində çalınan kiçik təbil «nəqrəzan» da adlanardı.46 
Nağara. Gumbultulu səs çıxaran zərb alətlərinin bir qismi kiçik sağanaqlı olmaları ilə 
səciyyələnir. Bunların arasında nağara xüsusi yer tutur. Nağaranın silindrvari sağanağı əvvəllər 
saxsıdan, sonralar əymə, nazik ağac lövhədən hazırlanmışdır. Onun sağanağının hər iki başına 
aşılanmış dəridən üz pərdəsi çəkilir. 
Nağara digər musiqi alətlərinin müşayiəti ilə çalınmaqla əl, yaxud qoşa çubuqla 
səsləndirilir. Balaban və ya sazı müşayiət etdikdə o əllə, zurnanı müşayiət etdikdə isə çubuqla 
çalınır. 
Ölçüsündən asılı olaraq nağaranın «böyük», «bala», «cürə» adları ilə bəlli olan müxtəlif 
növləri yaranmışdır. Bundan əlavə, onun «qoşa nağara», yaxud «döyrə» («daray») adlanan 
xüsusi tipoloji növləri də yaranmışdır. 
Qoşa nağara – biri kiçik, digəri böyük olmaqla bir-birinə bağlanmış bir cüt nağaradan 
ibarətdir. Qoşa nağaranın gövdəsi saxsıdan, üz pərdəsi aşılı dəridən olub bir cüt çubuq vasitəsilə 
çalınır. Nağarasayağı onların da gövdəsinə çal-çarpaz ip bağlanır. Həmin iplər vasitəsilə 
nağaraların üz pərdələri dartılı vəziyyətdə saxlanılır. 
Doxul. Qoşa nağaradan fərlqli olaraq, doxulun ağac sağanaqlarının hər iki başına aşılı dəri 
çəkilərdi. Həm də doxulun üz pərdələri çox vaxt qurd dərisindən çəkilərdi. Doxulun bu növü 
daha gur səslənər və hərbi siqnal aləti kimi istifadə olunardı.47  
Dəf (qaval). Dairəvi formaya malik olan dəfin sağanağı ərik ağacından düzəldilir. Onun 
sağanağının diametri 35-45 sm, eni 6-7 sm-ə çatır. Girdə sağanağın bir tərəfinə balıq dərisindən 
 36
üz çəkilir, içərisinə isə cingiltili səs çıxarmaq üçün hərləmə halqacıqlar bərkidilir. Əvvəllər 
halqacıq əvəzinə sağanağın dövrəsinə zınqırovlar bərkidilərmiş.48  
Dumbul. Girdə sağanaqlı zərb alətlərinin geniş yayılmış tipoloji növlərindən biri də 
dumbuldur. Onun sağanağının hər iki tərəfinə buzov və ya qoyun dərisindən üz çəkilir. 
Dumbulçu (dumbul vuran) onun hər iki tərəfinə çubuqla zərbə vuraraq səsləndirir. 
Dümbək – girdə sağanaqlı zərb alətlərinin ən kiçik ölçülü növü olan dümbək əl ilə, daha 
doğrusu, barmaqların ucu ilə səsləndirilir.  
İkinci qrup, yəni zərb alətlərinin bir qismi zəmanəmizədək gəlib çatmışdır. Orta əsr nəzm 
əsərlərində «dəray», «çərəs», «sinc», «zəng», «zınqırov» və s. kimi cingiltili səs çıxaran zərb 
alətlərinin adlarına təsadüf olunur. Bu alətlərin bir qismi əxzetmə yolu ilə Azərbaycana da 
keçmişdir. Onların çoxu hərb musiqi alətlərinin tərkib hissəsi kimi işlənmişdir.  
Çərəs - Avropa mənşəli zərb aləti olub, orta əsrlərdə Azərbaycana keçmişdir. Nizami 
Gəncəvi «Xosrov və Şirin» poemasında onun xoş səsini gecə quşlarının avazına bənzətmişdir.49  
Dəray. Çərəs kimi dəray da əxzetmə zərb aləti olub, müstəqil səsləndirilmir, digər çalğı 
alətlərini, xüsusilə, hərbi musiqi alətlərini müşayiət edərmiş. Musiqişünaslar orta əsr klassik şairlərin 
əsərlərindəki məlumatları təhlil edərək, rus və hind dərayı olmaqla, bu zərb alətinin müxtəlif 
növlərinin mövcud olduğunu söyləyirlər.50 
Məzhər – dərvişlərə məxsus zərbli musiqi aləti sayılırdı. Keçmişdə dərvişlər oxuyub-
oynayan zaman məzhərin ritmik sədaları altında rəqs edərdilər. 
Qaşığek. Bəsit zərb alətlərindən biri də qaşıqlar vasitəsilə səsləndirilən  və cingiltili ritmik 
səslər çıxaran qaşığek olmuşdur. Bunun üçün bir cüt qaşığın içərisinə xırda zınqırovlar 
doldurulandan sonra onları ağız-ağıza qoyub qapayır və silkələyib səsləndirirdilər. Çox vaxt 
çalğıçı digər əlində tutduğu mili qaşıqlara vurmaqla yeni növ səslənmələr əldə edirdi.51  
Lakqıtı. Bu məhəlli səciyyəli bəsit, həm də çox nadir musiqi alətlərindən biri olmaq 
etibarilə qədim tarixə malikdir. O, düzbucaqlı formaya malik taxta qutudan ibarət olub, çubuqla 
çalınardı. Bir cüt çubuğu boş qutuya vurduqca ahəngdar səslər çıxarılır.  
Lakqıtı ilk dəfə Lerik rayonunun dağ kəndlərindən musiqişünas Əhməd İsazadə tərəfindən 
aşkar olunmuşdur.52    
Sinc - cingiltili musiqi alətlərinin qədim tarixə malik tipoloji növlərindən biri sayılan sinc 
mis, bürünc və gümüş qatışığından hazırlanmış, boşqab formalı bir cüt böyük nimçədən 
ibarətdir. Nimçələri bir-birinə vurmaqla səsləndirildikcə və cingiltili səs avazı əldə edilir. 
Zəng (şaxşax) Rəqqasələr, adətən, rəqs edən zaman havacatın ritminə müvafiq cingiltili 
səslər çıxarmaq üçün biləklərinə və topuqlarına «şaxşax» adlanan xırda zınqırovlardan ibarət 
sarğı və ya halqalar bağlayardılar.   
 
Ev-məişəti ləvazimatları 
XIX əsr və XX əsrin əvvəllərində Azərbaycan əhalisinin təsərüfat həyatı əkinçilik, 
bağçılıq, maldarlıq, quşçuluq, balıqçılıq, ovçuluq, sənətkarlıq və s. məşğuliyyət sahələri ilə üzvi 
surətdə bağlı olub, bir sıra zəruri məişət vəsitəsinin mövcud olmasını tələb edirdi. 
Şəhər və kənd əhalisinin keçmiş məişətində istifadə olunan əmək alətlərinin bir qismi 
müştərək səciyyə daşımaqla, həm əkin təsərrüfatında, həm də sənət dükanlarında işlənilmişdir. 
Bu mənada ənənəvi əkinçilik alətlərinin xeyli qismi (bel, kürək, yaba, toxa, şətə və s.), habelə 
kəsici (balta, dəhrə, kərki), deşici (burğu, matqab, iskənə), döyücü və tapdayıcı (ding, çəkic, 
toxmaq, əzmə və s.) alətlər eyni zamanda keçmiş şəhər və kənd ailələlərinin zəruri məişət 
ləvazimatı sayılırdı. Bunlardan əlavə, bir sıra ev müxəlləfatı, xüsusilə, əzmə, döymə, üyütmə, 
çalxalama və bişirmə əməliyyatlarında (həvəng-dəstə, kirkirə, əzmə, sacayaq, sac, kiyə, kürsü, 
təndir, ərsin, qıra və s.) sırf ev məişəti səciyyəsi daşıyan əmək vasitələri idi. Bütün bunlarla 
yanaşı, keçmiş ev məişətində qənd çanağı, qənd çəkici, qayçı (qənd qayçısı, xov qayçısı, parça 
qayçısı, qırxılıq), qaşov, çanaq (daqqa) və s. kimi zəruri məişət vasitələri mühüm yer tutmuşdur. 
Azərbaycan əhalisinin ev məişətində etnoqrafik bölgələr üzrə bir sıra fərqli xüsusiyyətlər 
yaranmışdır. Ölkənin əksər bölgələrində, xüsusilə, mərkəzi aran və şərq bölgələrində şəhər və 
kənd əhalisinin məişət həyatının başlıca prosesləri: yemək, yatmaq, ev işləri görmək, asudə vaxt 
keçirmək, məşvərət, söz-söhbət və s. döşəmə üzərində baş verdiyindən onun səliqə-səhmanlı 
 37
saxlanmasına, həsir, keçə (nəməd), palaz, xalça ilə döşənməsinə xüsusi diqqət yetirilər, divar 
boyunca, döşəkçə (nimdər), nüşti, mütəkkə, balınc (nazbalış) düzülərmiş. Belə evlərdə soyuq 
vaxtlarda döşəmənin ortasında kürsü quraşdırılar, üzərinə xüsusi «kürsü yorğanı» salınarmış. 
Bundan fərqli olaraq, bir sıra bölgələrdə yaşayış evində taxt (login), çarpayı, bəzi şəhər 
evlərində miz, masa və s. qoyularmış. Məhəccərli taxta çarpayılara ən çox ziyalı evlərində 
təsadüf edilərmiş. 
Keçmiş şəhər evlərində körpələr üçün beşik, kənd evlərində isə nənni (yüyrük) ən ümdə 
məişət vasitələri sayılırdı. Bütün bunlardan əlavə, yaşayış evlərinin çoxunda rəhil, sandıq və 
mücrü ümdə məişət vasitələri idi. 
Ənənəvi məişət vasitələri arasında müxtəlif növ pərdə və örtüklər (qapı-pəncərə, taxça və 
camaxatan pərdələri), pərdəbaşı, sallamanc, zərəndaz, yük üzü, gərdək, namazlıq, canamaz, 
süzəni, boxçalıq və mühüm yer tutmuşdur. 
Varlı, əsilzadə evlərində sulu qəlyan, kasıb evlərində «dəmi» adlanan çubuq qəlyan zəruri 
məişət vasitəsinə çevrilmişdir. Qəlyana od vurmaq üçün satıl, çaxmaqdaşı və qov onu müşayiət 
edərdi.  
Evlərin işıqlandırılmasında mis və ya gildən hazırlanmış, qara çıraq, qəndil, lopa başlıca 
yer tuturdu. Varlı, kübar evlərində qəndil ilə yanaşı, çil-çıraq, buxurdan, şamdan, piydan və s. 
mühüm məişət ləvazimatı sayılırdı. 
Keçmiş ev məişətində müxtəlif tipoloji növə malik nəhrələr («çalxar», «arxıd», gil nəhrə) 
başlıca yer tutmuşdur. 
Ev məişətinin zəruri əmək vasitələri sırasında daraq, cəhrə, əliyi, hörmə milləri, sürtkəc və 
kirkirə kütləvi səciyyə daşımışdır.   
XIX əsr və XX əsrin əvvəllərində şəhər və kənd  əhalisinin ev məişətində gərək olan zəruri 
ləvazimat və avadanlıqlar xammalın səciyyəsinə görə daş, ağac, gil, metal, dəri və hörmə-
toxuma məmulatları kimi təsnif olunur.  
XIX əsrdə daş ən sərfəli tikinti materialı olmaqdan əlavə, həm də təsərrüfat və ev 
məişətində özünün əməli əhəmiyyətini itirməmişdi. Ondan hələ də müxtəlif məqsədlərlə istifadə 
olunurdu. Su daşı, xırman daşı, kirkirə, hovuz, axur, həvəng, dibək, əzmə, bülöv və s. daş 
məmulatı keçmiş məişətdə özünün əməli əhəmiyyətini hələ də saxlamışdı.53 K.Xatisov XIX əsrin 
sonlarında Zaqafqaziyada daşişləmə sənətinin ən çox inkişaf etmiş mərkəzləri arasında, Bakı, 
Naxçıvan, Qazax, Cəbrayıl və Şamaxı qəzalarını xüsusi olaraq qeyd edir.54 
Ev məişətində istifadə olunan daş məmulatı içərisində su daşı xüsusi yer tuturdu. O, 
«gəvək» adlanan məsaməli daş növündən yonulurdu. Həcmindən asılı olaraq belə daşlar 15-20 
litrədək su tuturdu. Adətən, daşdan süzülən su damcılarını toplamaq üçün onun alt hissəsi sferik 
formada düzəldilirdi. Süzülmüş suyu bir yerə toplamaq üçün su daşı ağac çərçivə üzərində 
quraşdırılır və onun altında iri tutumlu saxsı və ya mis qab qoyulurdu. Çox vaxt süzülmüş suyun 
sərin qalmasını təmin etmək üçün su damcıları çərçivənin altında basdırılmış saxsı küpə 
tökülürdü. Bu, suyun sərin qalmasını təmin edirdi. Su daşı XIX əsrdə də başlıca olaraq, 
Azərbaycanın düzənlik, qismən isə bulaq suyu çatışmayan dağətəyi yaşayış məskənlərində geniş 
yayılmışdı. Aran kəndlərində bulanıq çay (arx) suyunu süzmək üçün su daşı əvəzsiz durultma 
vasitəsi sayılır. 
Keçmiş ev məişətində tez-tez təsadüf edilən dibək nisbətən bərk daş növündən yonulub 
hazırlanırdı. Forma etibarilə o, su daşını xatırlatsa da, ondan xeyli kiçik və dərin olurdu. Dibəyin 
müxtəlif ölçülü növləri fərqli məqsədlərlə istifadə olunmuşdur. Onun ən kiçik ölçülü növü əzmə 
məqsədi ilə həvəng kimi istifadə olunurdu. Bu halda ona daş və ya ağacdan «dəstək» əlavə edilir 
və. Belə halda o, «həvəngdəstə» adlanırdı. 
Ənənəvi daş məmulatı arasında əzmə və üyütmə vasitələri xüsusi yer tuturdu. Bunların 
arasında dən daşı («əzmə») və kirkirə (əl dəyirmanı) kütləvi səciyyə daşımışdır. Keçmiş ev 
məişətində daş məmulatının bu növlərinə bütün ailələrdə rast gəlinirdi. 
Azərbaycanın bir sıra bölgələrində daşdan «girgino» adlanan yuvarlaq formalı damdaşı və 
xırmandaşı düzəldilirdi. 
Daş mədənlərinə yaxın olan kəndlərdə daşdan, həmçinin, hovuz, nov, novça (şırdan), axur, 
qıstab və s. hazırlandığı qeydə alınmışdır. 
 38
Daşdan, habelə xatirə abidələri (başdaşı, sinədaşı, sənduqə) düzəldilirdi. Bu ənənələr indi 
də davam etdirilməkdədir. Təkcə sənduqə sinə daşı ilə əvəz olunmuşdur. Bundan əlavə, orta 
əsrlərdə qəbirüstü abidə kimi geniş yayılmış at və qoç heykəlləri son orta əsrlərin axırlarında 
aradan çıxmağa başlamışdır. 
Azərbaycanda ağac məmulatı istehsalı qədim tarixə malikdir. Azərbaycan meşələri istehsal 
əhəmiyyətli ağac növlərinin - qarağac, palıd, göyrüş, vələs, çökə, dəmirağacı, zoğal, alça, 
yemişan, əzgil, şabalıd, qoz, fındıq, fıstıq (pir) və s. zəngin ehtiyatına malikdir. Bu qiymətli 
xammaldan tarixən müxtəlif növ ev avadanlığı və mətbəx ləvazimatı hazırlanmışdır. 
Əhalinin keçmiş məişətində, xüsusilə varlı ailələrdə ağacdan düzəldilmiş beşik, miz, masa, 
taxt (ağac çarpayı, login) kürsü və s. kimi ev avadanlığı mühüm yer tuturdu. Məişət 
müxəlləfatının bu növləri şəhər əhalisi arasında, ələlxüsus kübar ailələrdə daha geniş yayılmışdı. 
Yüngül və qaim ağac növlərindən hazırlanan nehrəni düzəltmək üçün yoğun ağac 
kötüyünün tərəfdən onun içini «əydi» adlanan xüsusi alətlə yonub çıxarırdılar. Sonra onun hər 
iki başına girdə qapaq düzəldib bərkidirdilər. Ağac nehrə «çatma» və ya «çatma ayağı» adlanan 
3 ədəd başı haça ağacdan asılmaqla çalxanırdı. Bunun üçün çatmalar başbaşa çatılandan sonra 
nehrə sicim vasitəsilə onlardan asılır və içərisi ağartı ilə doldurulurdu. 
Ağacdan düzəldilmiş cürbəcür mücrü, sandıq, sandıqça, rəhil, ovşala qaşığı və s. kimi 
məişət əşyaları zərif oyma nəqşlərlə bəzədilirdi. 
Keçmiş məişətdə işlənən ağac məmulatı arasında taxıl çanağı (daqqa), qənd çanağı, 
həvəngdəstə xüsusi yer tuturdu. 
Qənd çanağının ortasındakı çıxıntının üzərində xüsusi qənd çəkici ilə qənd sındırılırdı. 
Qənd çanağı formaca girdə və dördkünc olmaqla, iki cür hazırlanırdı. Kəllə qənd iri qəlpələrə 
parçalandıqdan sonra tabağa tökülüb qənd çanağında xırda doğranırdı. 
Azərbaycanda saxsı məmulatı istehsalı özünün əməli əhəmiyyətini sonralar da qoruyub 
saxlamışdır. Ev məişətinin elə bir sahəsi yox idi ki, orada dulus məmulatı işlənməsin. Bu cəhət 
orta əsrlərdə Azərbaycanda olmuş Avropa səyyahlarının da diqqətini cəlb etmişdir.55 Zəngin 
çeşidə malik olan dulus məmulatı hər şeydən öncə, məişət ehtiyaclarını təmin etməkdən irəli 
gəlmişdir. Ona görə də Azərbaycanın dulus ustaları əhalinin zəruri məişət və təsərrüfat 
ehtiyaclarını ödəmək üçün müxtəlif növ saxsı məmulatı istehsal etmişlər.  
Ənənəvi metal məmulatının xeyli hissəsini dəmir əşyalar təşkil edirdi. Bunların böyük 
əksəriyyəti qədim tarixə malik olub, əhalinin ev məişəti və təsərrüfat həyatında geniş yer 
tutmuşdur. Bunların arasında balta, dəhrə, çapacaq, bıçaq, qəndqıran çəkic, ərsin, qıra (koğa) və 
s. mühüm yer tuturdu. 
Bundan əlavə, keçmiş ev məişətində bir sıra dəmir məmulatı: sac, sacayağı, şiş, qiyməkeş 
(poladdan), bıçaq, qırxılıq, qənd qayçısı, parça qayçısı, qırxılıq, manqal, maşa, xəkəndaz və s. 
işlənirdi. 
XIX əsrdə dəmir məmulatının başlıca istehsal mərkəzləri arasında Şamaxı qəzasının 
Dəmirçi və Əhən kəndləri, Yelizavetpol (Gəncə) qəzasının Bayan, Quşçu, Seyid və Daşkəsən 
kəndləri,56 Cavanşir qəzasının Kasapet kəndi, Cəbrayıl qəzasının Hadrut kəndi, Şuşa qəzasının 
Ağdam icması, Nuxa qəzasının Küsnət kəndi xüsusilə fərqlənirdi.57 
Ənənəvi dəmir məmulatı arasında başlıca çörəkbişirmə vasitəsi olan sac mühüm yer 
tuturdu. 
Dairəvi formada olub, ortası azacıq qabarıq şəkilə salınmış sacda yayma (yuxa), xamralı, 
lavaş, çitqa və s. çörək növləri bişirməkdən əlavə, ət, göy və balqabaq qutabı, fəsəli, kökə, 
maxara və s.də bişirilirdi. Keçmişdə sac bütün ailələrdə işlənirdi.58 Xüsusilə köçəbə (elat) məişəti 
üçün sac ən sərfəli çörəkbişirmə vasitəsinə çevrilmişdir. Metal sac mənşə etibarilə qədim dövrün 
gil saclarından törəmişdir. 
Sacayağı, adətən, üç ayaqlı olub dəmirdən düzəldilirdi. Sacı onun üstünə qoymaqdan 
əlavə, qazan, çölmək və ya sapılcada xörək bişirən zaman sacayağıdan istifadə olunurdu.  
Şiş uzunu üç çərək, eni 0,5 sm olan dəmir çubuqdan döyülüb düzəldilən şişin ucu iti, baş 
tərəfi buruqlu, yaxud halqavari vəziyyətdə hazırlanır. Asmaq üçün ona məftildən əlavə halqa 
düzəldilirdi. Şiş, əsasən, kabab bişirmək üçün istifadə olunardı. Bundan əlavə, yuxa çörəyi 
bişiriləndə xəmir yaymasını əks üzünə şiş vasitəsilə çevirərdilər. Bir qayda olaraq kabab şişi 
 39
«dəst» halında düzəldilərdi. 
Qiyməkeş, adətən, poladdan hazırlanmaqla, sulğucu ağac dəstəyə keçirilirdi. Müxtəlif 
formada düzəldilən qiyməkeşin bəzisinin ucu sivri olub, geri qatlanır, bəzisinin isə ucu dördkünc 
şəkildə hazırlanırdı. Qiyməkeşin digər bir növü odun baltasına oxşamaqla, uzun dəstəklə 
tamamlanırdı. Qiyməkeş sümük çapmaq, göyərti və ya heyvan ətini «qiymə» halına salmaq və s. 
məqsədlərlə işlənirdi. 
Bıçaq. Mətbəx bıçaqlarının tiyəsi poladdan, dəstəyi ağacdan hazırlanır. Belə bıçaqlarla ət, 
kartof, soğan, kələm, xiyar və s. kimi qida məhsulları soyulub doğranılır. Boyvəboy bütöv tiyəli 
mətbəx bıçaqları ilə yanaşı, açılıb-bükülən («qatlanma») bıçaqlar çox vaxt cibdə gəzdirildiyindən 
«cib bıçağı»da adlanır.59 
Qəmə qatlanmayan bıçaqların bir növü olub ölçüsünün kiçik olması ilə xəncərdən 
fərqlənirdi. Mətbəx bıçağından fərqli olaraq, qəmənin tiyəsi ikiağızlı olmaqdan əlavə, həm də 
ayrıca qinda saxlanılırdı. Qəmə çox vaxt xəncər əvəzinə kəmərdən asılaraq fərdi soyuq silah 
növü kimi də işlənmişdir. 
Qənd çəkici, adətən, ikibaşlı düzəldilirdi. Onun bir başı yumru, digəri isə yastı və iti olur. 
Qənd çəkicinin dəstəyi çox vaxt dəmirdən lülə formasında düzəldilirdi. Sonralar ağac dəstəkli 
qəndqıranlar dəb düşmüşdür. Çəkicin yumru başı ilə kəllə qənd sındırılır, iti ucu  ilə qəlpələr 
qırılırdı.60 
Qənd qayçısı ölçü etibarilə böyük və kiçik düzəldilirdi. Onların bir qisminin ağızı mişar 
kimi diş-diş olurdu. Böyük qənd qayçısı vasitəsilə iri qənd parçaları sındırılır, kiçikləri ilə parça 
qənd xırdalanırdı.61 
Qayçı, həmçinin müxtəlif böyüklükdə hazırlanırdı. Məişət qayçısının (dərzi, bərbər, bığ) 
qolları ortadan biri-birinə bəndlənirdi. Qayçıdan əsasən paltar biçmək, saç, bığ düzəltmək və s. 
məqsədlər daşıyırdı.62 Bundan əlavə, «ilmə» (xov) qayçısı və «qırxılıq» adlanan təsərrüfat 
qayçısından da istifadə olunurdu. İlmə (xov) qayçısının ucu dimdikli düzəldilməklə, xalçanın 
xovunu qırxmaq üçün işlədilirdi. 
Ərsin ev məişətində ən çox işlənən kəsici və qaşıyıcı hacat olub iki cür hazırlanırdı. Kiçik 
ölçülü xəmir kəsən ərsinin ağız tərəfi yastı, əl tutan dəstəyi isə buruq-buruq düzəldilirdi. Xəmir 
ərsinindən fərqli olaraq, təndir ərsininin bir başı qarmaq şəklində olub «koğa» və ya «qıra» 
adlanırdı. 
Maşa. Mətbəx maşası, əsasən, od götürmək, közü çəkib  sərmək, yaxud bir yerə toplamaq 
üçün istifadə edilirdi. Maşa iki cür hazırlanırdı. Onun köz tutan başı yastı düyməciklə 
tamamlanırdı. Maşanın qolları aşağı gəldikcə aralanırdı. Mətbəx maşasından fərqli olaraq 
«qəlyan maşası» kiçik ölçülü düzəldilirdi.  
Dudkeş. Közün alovlanması, tüstüsünün yaxşı çıxması və hərarətin artırılması məqsədi ilə 
«dudkeş» adlanan tüstüçəkən borudan istifadə olunurdu. Dudkeş çox sonralar, soba, samovar 
peyda olandan sonra məişətə daxil olmuşdur. Dudkeş, adətən, tənəkə dəmirdən düzəldilirdi. 
Xəkəndaz hər bir ailədə zəruri ev ləvazimatı sayılırdı. Xəkəndaz misdən və ya tənəkə 
dəmirdən olmaqla iki cür düzəldilirdi. Xəkəndazın yarım arşın uzunluğunda borusayaq dəstəyi 
və ortası getdikcə enlənən çökək çalovu olurdu.  
Maqqaş ev məişətində müxtəlif məqsədlərdə işlənirdi. Varlı ailələr üçün maqqaş 
gümüşdən hazırlanırdı. Şəkərbura hazırlanıb qurtarandan sonra onun yanları və üzəri maqqaş 
vasitəsilə naxışlanırdı. Keçmişdə Dərbənd çörəyinin hər tərəfi maqqaşla naxışlanırdı.63 Ev 
məişətində, xüsusilə məşşatə qadınlar maqqaş vasitəsilə həm də üz-qaş alırdılar. 
Çəngəl (qarmaq) – qoşa və tay olmaqla iki cür düzəldilirdi. Çəngəlin yuxarı başı qövsvari 
şəkildə əyri olub ağacdan asılırdı. «Qəssab çəngəli»ndən fərqli olaraq «tilov» adlanan balıq 
qarmağının ucunda dil düzəldilir. 
Keçmişdə Abşeron əhalisinin su təchizatında quyu suyu mühüm yer tuturdu. Quyudan su 
çıxarmaq üçün aşılı göndən hazırlanmış dol, habelə su daşımaq üçün istifadə edilən tuluq ən 
sərfəli vasitə sayılırdı. Vaxtilə, Abşeron neftini dəvə karvanları vasitəsilə uzaq ölkələrə iri 
tuluqlarda daşıyırdılar. 
Zəngin xammal ehtiyatına malik olan Azərbaycanda müxtəlif növ hörmə və toxuma 
məmulatlardan da istifadə olunmuşdur. Sucar sahələrdə yetişən lifli bitkilər (lığ, ziyəlağ, dala, 
 40
cil), elastik ağac çubuqları, şilgir, tənək, dənli bitkilərin küləşi hörmə işində yaxın keçmişədək 
əməli əhəmiyyətini itirməmişdi. Ev məişətində geniş yayılmış ciyəbənd, zənbil, kövsərə, süfrə, 
tərəzi gözü hörmə üsulla hazırlanırdı. Çubuqdan hörülən səbət, tərəcə, salğar, çilovsüzən və s. 
özünün təsərrüfat və məişət əhəmiyyətini əsrlər boyu saxlamışdır.64 
Toxuma məişət vasitələrinin tipoloji növü daha zəngin idi. Bunların arasında yun və keci 
məmulatı xüsusi yer tuturdu. Xurcun, heybə, məfrəş, çuval, kisə, siyəzi və s. keçmiş məişətdə 
geniş yayılmışdı. 
 
Yaraqlar 
Təhlükədən qorunmaq, yaxud başqasına hücum edib ona xətər yetirib zərərsizləşdirmək 
üçün döyüş-savaş vasitəsi olan silah çox qədim zamanlardan meydana gəlmişdir. 
Hələ daş dövrü insanları dəyənək, toppuz, toxmaq, koğa, çomaq, yaba, sapand, sapand 
daşı, yay-ox və s. kimi bəsit zərbə, sancma və atma silah növləri düzəltmişlər. Onlar hətta daş və 
ya sümük «xəncər» kimi ilk kəsici-deşici silah növlərinin hazırlanması texnikasına da yiyələnə 
bilmişdilər. Azərbaycanın daş dövrü abidələrindən aşkar olunmuş çoxsaylı ibtidai silah növləri 
qədim insanların silahqayırma sahəsindəki ilk əməli təcrübəsindən soraq verir. 
Azərbaycan ərazisinin zəngin təbii və mədəni sərvətləri tarix boyu yadelli işğalçıların 
diqqətini özünə cəlb etmişdir. Ona görə də, yerli əhali aramsız olaraq, bitib-tükənmək bilməyən 
saysız-hesabsız hərbi yürüş və hücumlara məruz qalmışdır. Hətta o, dünya ağalığı təmənnasına 
düşmüş cahangir dövlətlərin, qüdrətli imperiyaların dəfələrlə münaqişə məkanına, hərbi 
əməliyyat meydanına çevrilmişdir. 
Hər dəfə məmləkət üçün təhlükə, təcavüz qorxusu yaranıb, savaş məqamı yetişəndə igid 
ərlər, mərd ərənlər silaha sarılıb vətən torpağını, onun sərvətlərini qorumalı olmuşlar. Savaş 
meydanlarında yağı düşmənlə üz-üzə gələn mərd igidlər əliyalın deyil, kəsərli, təkmil yaraqlarla 
silahlanar, hünər göstərib ad-san çıxarardılar. Məhz bu səbəbdən də, ölkəmizin qədim sakinləri 
daima silah-sursat, əsləhə tədarükü qayğısına qalır, onları təkmilləşdirməyə çalışırdılar. Bütün bu 
səylərin nəticəsində ölkəmizdə müdafiə və hücum silahlarının müxtəlif tipoloji növləri 
yaranmışdır. Yurdumuzun müxtəlif guşələrində aparılan arxeoloji qazıntılar zamanı qədim daş 
dövründən başlamış son orta əsrlərədək ənənəvi yaraqların zəngin tipoloji növləri aşkar 
olunmuşdur. 
Arxeoloji materialları yazılı mənbələrdəki məlumatlarla tutuşdurduqda bəlli olur ki, 
dəmirin kəşf olunmasından sonra, xüsusilə, antik dövrdə qonşu Şərq ölkələrində olduğu kimi, 
Azərbaycanda da soyuq silahların bütün tipoloji növlərinin təşəkkülü prosesi başa çatmışdır. 
Bundan sonra ənənəvi yaraq istehsalında baş verən irəliləyiş onların tipoloji dəyişməsində deyil, 
əsasən, keyfiyyət etibarilə təkmilləşməsində özünü büruzə vermişdir. 
Yunan coğrafiyaşünası Strabon e.ə.I əsrdə baş vermiş bir döyüşdə albanların 60 min piyada 
və 22 min nəfərlik süvari qoşunla Roma sərkərdəsi Pompeyə qarşı vuruşduqlarını xəbər verərək 
yazırdı ki, alban döyüşçüləri yay-ox, zirehli geyim, uzunsov qalxan və üzərinə gön çəkilmiş 
dəbilqədən istifadə edirdilər.65 
Alban döyüşçülərinin o zamankı silah növlərindən bəhs edən Strabon süvari həvəskarı olan 
albanların savaş zamanı zirehə bürünmüş atlardan istifadə etdiklərini də xəbər verməyi 
unutmamışdır.66 
Roma tarixçisi Plutarx e.ə. 66-cı ildə romalıların Albaniyaya hərbi yürüşündən bəhs 
edərkən Alban hökmdarının qardaşı Kozisin 60.000 piyada və 12 min süvaridən ibarət orduya 
başçılıq etdiyini və Roma sərkərdəsi ilə əlbəyaxa döyüşdə nizə ilə onu vurub ölümcül 
yaraladığını xəbər verir.67 
Azərbaycanın qədim və antik dövrə aid arxeoloji abidələrindən (Mingəçevir, Şamaxı, 
Nüydi, Qırlar, Uzunboylar adlı yaşayış yerlərindən, habelə Qəbələ, Quba, Şəmkir, Lənkəran və 
Lerik rayonlarındakı nekropollardan) külli miqdarda soyuq silah və əsləhə növləri: qılınc, 
xəncər, yay-ox, nizə, mizraq (cida), cəng yabası, sapand daşları, «durbaş» adlanan ikipərli nizə 
ucluqları, kəməndsalan, kəməndqaytaran, habelə bir sıra müdafiə ləvazimatı: dəbilqə, cövşən, 
qolçaq, qalxan və s. aşkar edilmişdir.68 Bu cəhətdən Ağsu rayonundakı Qırlar kəndi 
yaxınlığındakı şəhərgahda aparılmış arxeoloji qazıntılar zamanı qəbir abidələrindən aşkar edilən 
 41
silah-sursat növləri xüsüsi maraq doğurur. Buradakı torpaq qəbirlərdən iki ədəd dəmir qılınc, iki 
ədəd xəncər, nizə və ox ucluqları, sümükdən düzəldilmiş kaman hissələri, ikibarmaqlı cəng 
yabası, sapand daşları, hətta kəsici silahları itiləmək üçün bülöv daşı da tapılmışdır.69 
Azərbaycan ərazisində arxeoloji abidələrdən əldə olunmuş soyuq silah və sursat qalıqlarını 
yazılı mənbə və etnoqrafik məlumatlarla tutuşdurduqda məlum olur ki, ənənəvi yaraq növləri 
təkcə tipoloji cəhətdən deyil, istehsal texnologiyasına görə də böyük təkamül yolu keçmişdir. 
Azərbaycan yaraqlarının təkamül tarixində baş verən bu irəliləyiş hücum (kəsici, deşici, 
atma, vurma və s.) və müdafiə səciyyəli soyuq silahların bütün tipoloji növlərində aydın nəzərə 
çarpır. Hətta odlu silahlar (qumbara, top, tüfəng, tapança və s.) meydana çıxandan xeyli sonralar, 
ta son orta əsrlərin sonlarınadək ənənəvi soyuq silah və əsləhə növləri özlərinin əməli 
əhəmiyyətini itirməmişdir. 
Azərbaycanda soyuq silah istehsalına çox erkən başlanmışdır. Arxeoloji materiallar 
yurdumuzun qədim sakinlərinin hələ daş dövrünün ilk çağlarından başlayaraq, son orta 
əsrlərədək müxtəlif növ soyuq silahlar: cida (mizraq), nizə, toppuz, sapand, kaman, ox, təbərzin, 
cəng yabası, daş və gil kürəciklər düzəltdiklərini əyani şəkildə təsbit edir. 
İbtidai silahların böyük əksəriyyəti minilliklər boyu daşdan, xüsusilə çaxmaq daşından və 
sümükdən düzəldilmişdir. Daş dövrü abidələrindən aşkar edilmiş silah növləri arasında belə ox 
və nizə ucluqları çoxluq təşkil edir. Bununla belə, qədim dövründə silah istehsalı hələ əmək 
alətləri istehsalından tamamilə ayrılmamışdı. Məhz bu səbəbdən də daş ustalarının əməyi 
universal səciyyə daşımaqla, onlar həm əmək alətləri, həm də hücum və müdafiə silahları 
(xüsusilə onların ucluqlarını) düzəldirdilər. 
Tunc dövründən etibarən soyuq silah növləri: xəncər, qılınc, nizə, təbərzin, cəng yabası və 
s. metaldan hazırlanmağa başlamışdır. Bu silahların hazırlanması spesifk istehsalı 
texnologiyasına malik olub, xüsusi əmək vərdişləri peşə səriştəsi tələb edirdi. Məhz bu andan 
etibarən silahsazlıq əlahiddə sənət sahəsinə çevrilmişdir.  
Qeyd etmək lazımdır ki, «yaraq» anlayışı məhz döymə və tökmə üsulu ilə həzırlanmış metal 
silahların yaranmasından sonra meydana çıxmışdır. Tuncdan hazırlanan soyuq silahların 
meydana gəlməsi hərb sənətinin inkişafına güclü təkan vermişdir. 
Dəmirin meydana gəlməsi məhsuldar qüvvələrin inkişafını sürətləndirməklə yanaşı, həm 
də xüsusi mülkiyyətin möhkəmlənib bərqərar olmasına, bu isə öz növbəsində qənimət əldə etmək 
məqsədi güdən münaqişə və hərbi toqquşmaların baş verməsinə, qəsbkar müharibələrin, hərbi 
yürüşlərin artmasına əlverişli zəmin yaratmışdır. Belə vəziyyət bir tərəfdən döyüş silahlarının 
təkmilləşməsini və onların tipoloji növlərinin artmasını labüd edir, digər tərəfdən isə xüsusi növ 
hərbi ləvazimatın (dəbilqə, qolçaq, «cövşən» adlanan cəng köynəyi, qalxan və s.) meydana 
çıxmasını şərtləndirmişdir. 
Arxeoloji abidələrdən aşkar olunmuş soyuq silahların zəngin tipoloji növü (nizə, cida və ox 
ucluqları, təbərzin, qılınc, xəncər, cəng yabası, dava köynəyi, dəbilqə, qolçaq, qalxan və s.) 
qədim manna, atropaten və alban döyüşçülərinin yüksək hərb texnikasından və silahqayırma 
ustalarının səmərəli əməli təcrübəsindən soraq verir. Soyuq silah və döyüş ləvazimatının sonrakı 
inkişafına poladın kəşf edilməsi xüsusi təkan vermişdir. Xüsusilə, antik dövrdən etibarən 
xaspolad əldə etmə texnologiyasının mənimsənilməsi ənənəvi silahqayırma istehsalının gur 
inkişafına səbəb olmuşdur. 
Orta əsr silah ustaları ənənəvi hücum və müdafiə silahlarını daha da təkmilləşdirməklə 
yanaşı, eyni zamanda qədim dövrün hərbi texnikasını yeni silah və sursat növləri (toppuz, kürz, 
şeşpər, əmud, mancanaq, qumbara və s.) ilə zənginləşdirmişlər. Orta əsr hərb sənətində barıtın 
tətbiqi yeni silah növlərinin yaranmasında müstəsna rol oynamışdır. 
Məlum olduğu kimi, barıt dünyada ilk dəfə Çində ixtira olunmuşdur. XII əsrdə ərəblər, XIY 
əsrdə isə avropalılar ondan odlu silahlar hazırlamağa başlamışlar.70 Azərbaycana odlu silah 
(tüfəng və «zənburək» adlanan top), görünür, ilk dəfə Şərq ölkələrindən keçmişdir. Son orta 
əsrlərdə Azərbaycan silahqayıranlarının cəbbəxanasına bir sıra odlu silah növlərin (müxtəlif tipli 
tüfənglər, tapança, zənburək və s.) daxil olmuşdur.. Bununla da, soyuq silahların tətbiqi və hərbi 
əhəmiyyəti tədricən azalmağa başlamışdır. 
Ənənəvi silahqayırma sənəti, başlıca olaraq, şəhərlərdə və şəhər tipli qəsəbələrdə 
 42
cəmləşmişdir. Son orta əsrlərdən başlayaraq mərkəzi dövlət nəzdindəki silah karxanalarından 
əlavə, ölkənin ayrı-ayrı bölgələrində fərdi silahsazlar da fəaliyyət göstərirdi. Ölkəmizdə yerli 
silahqayırma sənəti Rusiya işğalınadək davam etmişdir. Şimali Azərbaycan şəhərləri arasında 
Şamaxı, Şəki, Şuşa, Naxçıvan, Ordubad, Bakı, Gəncə, Lənkəran, Quba ustaları bu sahədə xüsusi 
şöhrət qazanmışdılar. 
XIX əsrin 30-cu illərinə aid bir mənbədə Şamaxı şəhərində 26 nəfər silahqayıran ustanın 
işlədiyi xəbər verilir. Bunlardan 5 nəfəri təbərzin, 9 nəfəri xəncər, 12 nəfəri isə qundaq ustası 
idi.71 XIX əsrin birinci yarısında Azərbaycanın bir sıra şəhərlərində silah ustalarının sayının 
artmasına baxmayaraq, bu irəliləyiş, əsasən, soyuq silah, xüsusilə xəncər istehsalının 
genişlənməsi hesabına baş vermişdi. 1849-cu ildə Şamaxı şəhərində silah ustalarının sayı 66 
nəfərə çatırdı.72 
İşğala məruz qalmasına baxmayaraq, Azərbaycanın digər şəhərlərində də silahsazlıq sənəti 
davam etməkdə idi. 1848-ci ildə təkcə  Şəkidə 13 nəfər silahqayıran usta çalışırdı.73 Həmin 
dövrdə Şuşa, Naxçıvan, Ordubad şəhərlərinin hər birində hələ də 2-3 nəfər silah ustası işləyirdi.74 
XIX əsrin birinci yarısında Azərbaycanda odlu silah istehsalı məhdud səciyyə daşımasına 
baxmayaraq, bir sıra istehsal mərkəzlərində o yüksək inkişaf səviyyəsinə çatmışdı. Uzun lüləyə 
malik olan yerli tüfənglər möhkəmliyi, sərrast atəşi və gülləsinin uzaq məsafəyə süzməsi ilə 
fərqlənirdi. O.V. Markqrafın yazdığına görə, Qafqaz müharibəsi (1817-1864) zamanı yerli 
tüfənglər məhz bu cəhətdən rus qoşunlarının silahlandığı süngülü tüfənglərdən üstün idi.75 
XIX əsrin 20-30-cu illərində Azərbaycanda odlu silah istehsalı mərkəzləri arasında Lahıc 
kəndi xüsusilə fərqlənirdi. Həmin dövrdə burada 8 silah emalatxanası fəaliyyət göstəriridi.76 O 
zamankı statistik ədəbiyyatda «zavod» adı ilə təqdim edilən həmin emalatxanaların hər birində 
silahsaz ustadan başqa bir neçə nəfər kargər və şagird çalışırdı. Lahıc ustalarının hazırladığı 
silahlar bütün Şirvan, Şəki, Quba, Qarabağ, Bakı əyalətlərində, Dağıstan və İranın bir sıra 
yerlərində məşhur idi.77 Bu tip kustar silah «zavod»ları Azərbaycanın digər şəhərlərində də 
qeydə alınmışdır. O Yevetskinin yazdığına görə XIX əsrin 30-cu illərində Şəkidə bir neçə silah 
zavodu (emalatxana –A.M.) işləyirdi.78 D.Zubaryevin yazdığına görə, Qarabağın Çiləbürt 
mahalında tüfəng və tapança lüləsi hazırlamaqla 1 nəfər usta məşğul olurdu. Onun 4 nəfər 
köməkçisi var idi. Bundan başqa, Vəng və Şeşgirt kəndlərinin hərəsində bir nəfər tüfəng süngüsü 
hazırlayan usta var idi.79 
XIX əsrin son rübündə Azərbaycanda silah istehsalının kəskin surətdə azaldığı nəzərə 
çarpır. Silahsazlıq sahəsində baş verən tənəzzül təkcə Lahıc və Şamaxı karxanalarını deyil, digər 
silah istehsalı mərkəzlərini də bürümüşdü. Akademik Ə.S.Sumbatzadə arxiv sənədlərinə 
əsaslanaraq, XIX əsrin 80-ci illərində Şamaxıda 2 nəfər, Bakıda 3-4 nəfər, Lənkəranda 2 nəfər, 
Gəncədə 8 nəfər, Şuşada 1 nəfər, Şəkidə 11 nəfər silah ustası işlədiyini xəbər verir.80 XIX əsrin 
80-ci illərində az miqdarda silah ustası kənd yerlərində də qeydə alınmışdır. 1885-1886-cı illərdə 
Ərəş qəzasının Ağdaş kəndində 3-4 nəfər silah ustasının çalışdığı və bunlardan 3 nəfərinin 
bilavasitə xəncər istehsalı ilə  məşğul olduğu o zamankı dövri mətbuatdan aydın görünür.81 
Xəncər istehsalı sahəsində sabiq Nuxa qəzasının Küsnət kəndi də məşhur idi. Küsnət ustalarının 
hazırladığı xəncərlər nəinki yerli bazarlarda satılır, habelə Şuşa və Tiflis şəhərlərinə də ixrac 
olunurdu.82 XIX əsrin 80-ci illərində Qutqaşendə (indiki Qəblə şəhəri –A.M.) cidalı əsa 
hazırlanır, Xaçmaz kəndində isə odlu silah-tüfəng istehsal olunurdu.83 
Silah istehsalına dair mövcud statistik materiallar XIX əsrin ikinci yarısında Azərbaycanda 
tüfəngsazlıq sənətinin tənəzzülə uğradığını göstərir. Ə.S.Sumbatzadə bu tənəzzülün başlıca 
səbəbini həmin dövrdə Avropa və Rusiyanın silah zavodlarında istehsal olunan daha təkmil odlu 
silahların satışının genişlənməsi ilə izah edir.84 Bu cəhət, yəni odlu silah istehsalının azalması 
faktı XIX əsr müəlliflərinin də diqqətindən yayınmamışdır. Həmin dövrdə Zaqafqaziyada tüfəng 
və tapança istehsalının tənəzzülə uğramasının səbəbini K.Xatisov nisbətən ucuz başa gələn Tula 
və Belçika ixrac mallarının rəqabətində görürdü.85 A.S.Piralov isə yerli silahqayırma sənətinin 
tənəzzülə uğramasının başlıca səbəbini Rusiya və xaricdən ixrac olunan yüksək keyfiyyətli 
zavod məmulatının rəqabəti ilə yanaşı, Qafqaz müharibəsindən sonra burada odlu silah 
istehsalının qadağan edilməsində görürdü.86 Yerli silah istehsalının, o cümlədən tüfəngsazlıq 
sənətinin süqut etməsi səbəbləri arasında bu amil daha önəmli rol oynamışdır. 
 43
Silahqayırma sənətində başlıca məsələlərdən biri yüksək keyfiyyətli poladın əldə edilməsi 
və ondan istifadə üsulunun mənimsənilməsi idi. Silahın keyfiyyəti hər şeydən öncə, onun 
hazırlandığı xammaldan asılı olduğundan istər soyuq, istərsə də odlu silah istehsalçıları bu cəhətə 
xüsusi diqqət yetirirdilər. Ona görə də silahqayırma sənətində xammal tədarükü zamanı çox vaxt 
xam dəmirə nisbətən işlənib sıradan çıxmış köhnə metal məmulatı qırıntılarına daha çox 
üstünlük verilirdi. Xüsusilə istifadə nəticəsində korlanıb sıradan çıxmış «nalpara»∗ adlanan 
köhnə nal parçaları silah ustalarının ən etibarlı xammal növü sayılırdı. Məhz bu səbəbdən də 
keçmişdə nalbəndlər köhnə nalları toplayıb silah ustalarına satırdılar. Səbəbi indiyədək tam 
aydınlaşdırılmayan bu empirik təcrübənin səmərəli cəhəti bundan ibarət idi ki, nalparadan 
xaspolad daha asan əldə edilirdi. Görünür, işlənmə zamanı reaksiya nəticəsində nalın kimyəvi 
tərkibində dəmirin miqdarı azalır və o, polad keyfiyyəti kəsb edirdi. Yüksək istehsal keyfiyyətinə 
malik olan köhnə xammalı polada qatmaqla, silah istehsalı üçün zəruri olan olduqca sərfəli yeni 
metal-dəmirqarışıq polad əldə olunurdu. Silah ustaları xaspolad keyfiyyəti kəsb etmiş bu metal 
növünü çox vaxt «qaynaq dəmiri» adlandırırdılar. Xalq empirik təcrübəsi əsasında hazırlanan 
yeni metal əslində dəmirdən daha çox sərtlik xassəsini itirmiş yumşaq poladı xatırladırdı. 
Qaynaq yolu ilə əldə olunmuş metalın bu xüsusiyyəti isə silah istehsalı üçün olduqca vacib 
şərtlərdən sayılırdı. 
Bununla belə, köhnə dəmir ehtiyatının kifayət etməməsi üzündən yerli silah emalatxanaları 
xam dəmir və polad tədarükü qayğısından tam azad deyildilər. Yerli dəmir istehsalı çətin, həm 
də baha başa gəldiyindən və məhdud səciyyə daşıdığından Azərbaycanın silah emalatxanalarında 
idxal yolu ilə əldə olunan əcnəbi xammala daim ehtiyac hiss olunurdu. Orta əsrlər boyu 
Azərbaycana dəmir və polad Türkiyə və Rusiyadan ixrac olunmuşdur.87 Türkiyə vasitəsilə 
gətirilən polad Osmanlı imperiyasının müxtəlif guşələrində (Rumıniya, Bolqarıstan, Suriya və s.) 
hasil olunmasına baxmayaraq, Azərbaycana «Osmanlı poladı», yaxud «Dəməşq poladı» adı ilə 
daxil olurdu. Həm də silah ustaları daha çox Dəməşq poladına üstünlük verirdilər. 
XYIII-XIX əsrlərdə Azərbaycanın silahqayırma emalatxanalarının xammal təchizatından 
bəhs edərkən belə bir faktı da qeyd etməliyik ki, Qərbi Azərbaycanda daha çox yerli, Daşkəsən 
dəmiri, ölkənin şərq əyalətlərində isə Rusiyadan idxal olunmuş xammal üstünlük təşkil edirdi. 
Lakin XYIII əsrin əvvəllərindən başlayaraq işğalçılıq siyasətini genişləndirən Rusiya qonşu 
ölkələri silah istehsalından məhrum etmək və onları hərbi cəhətdən zəif salmaq üçün Şərq 
ölkələrinə dəmir və polad ixracını məhdudlaşdırmağa çalışırdı. I Pyotr İran və Xəzərsahili 
əyalətlərin əhalisini silah istehsalı üçün zəruri xammaldan məhrum etmək məqsədilə özünün 
1717 və 1719-cu il tarixli fərmanları ilə buraya dəmir ixracını qadağan etmişdi. Bu 
məhdudiyyətlər XYIII əsrin ortalarınadək davam etmişdir.88 Yalnız Rusiyaya sadiq olan bəzi 
yerli hakimlər mərhəmət əlaməti olaraq Rusiyadan dəmir almaq səlahiyyəti əldə etmişdilər. 
Y.Veydenbaumun söylədiyinə görə, XYIII əsrin 70-ci illərində Xəzərsahili vilayətlərin əhalisi 
çox baha qiymətə olan dəmir, polad və qurğuşunu acgözlüklə alırdı.89 A.S. Piralovun yazdığına 
görə, cüzi metal qırıntısına burada çox vaxt olduqca qiymətli bir əşyanı almaq mümkün idi.90 
XIX əsrdə silah istehsalı üçün zəruri olan xammal Azərbaycana başlıca olaraq, Bakı 
vasitəsilə Rusiyadan gətirilirdi.91 
Azərbaycanın xam dəmir və polad təchizatında sonralar da Rusiya həlledici rol oynamışdır. 
Y.Veylenbaum akademik Abixə istinad edərək, Qafqazda dəmir filizi yataqlarından çox qədim 
zamanlarda istifadə olunduğunu söyləsə də, burada dəmirə həmişə böyük ehtiyac olduğunu, yerli 
əhalinin uzaq ölkələrdən ixrac edilən bu xammalı çox yüksək qiymətə aldığını xəbər verirdi.92 
XIX əsrin 40-cı illərində Bakı şəhəri regionda dəmir ticarətinin başlıca mərkəzinə 
çevrilmişdi. İran və Zaqafqaziya üçün zəruri olan xam dəmirin hamısı əvvəlcə Bakıya gətirilir, 
sonra buradan quru və su nəqliyyatı vasitəsilə hər yana daşınırdı. Yerli dəmir istehsalı baha başa 
gəldiyindən və onun istehsalı məhdud səciyyə daşıdığından rus dəmiri burada heç bir rəqabətlə 
qarşılaşmırdı.93 
Ənənəvi silahların təsnifatı. İstifadə məqsədlərinə və səciyyəsinə görə ənənəvi yaraqlar 
soyuq və odlu silah olmaqla iki böyük qrupa bölünür. Soyuq silahlar öz növbəsində hücum 
                                                          
∗ İstifadə nəticəsində yararsız hala düşmüş nal silah ustaları arasında nalpara adlanırdı.  
 44
(həmlə) və müdafiə (mühafizə) yaraqları olmaqla iki qismə ayrılır. 
Hücum silahları atma (kəmənd, yay-ox, sapand, nizə,  «durbaş» adlanan haça nizə), 
sancma (cəng yabası, cida), çapma (təbərzin, qılınc, xəncər) və zərbə (toppuz, gürz, əmud, 
şeşpər) olmaqla müxtəlif məqsədlərlə istifadə olunurdu. Ənənəvi müdafiə-mühafizə vasitələrinə 
zireh («cövşən» adlanan dava köynəyi, qolçaq, dəbilqə və qalxan) daxil idi. 
Orta əsrlərdə Azərbaycanda xəzinəyə (şah, xan, sultan) məxsus zireh karxanalarından əlavə, iri 
şəhərlərdə fərdi zireh emalatxanaları da fəaliyyət göstərmişdir. 
Azərbaycanın ənənəvi odlu silahları (tüfəng, tapança, top) həmçinin, atəşsaçma üsuluna 
görə «çaxmaqlı» və «pistonlu» olmaqla iki qismə bölünür.  
Odlu silahlar meydana gələndən sonra ənənəvi soyuq silahların (nizə, ox, kaman, təbərzin, 
toppuz, şeşpər və s.) bir qismi aradan çıxmış, yalnız xəncər və qılınc istehsalı davam 
etdirilmişdir. Odlu silah istehsalının genişlənməsi nəticəsində bir sıra əsləhə növləri (dəbilqə, 
qalxan, qolçaq, cövşən və s.) həmçinin, gərəksiz olmuşdur. 
Odlu silahların meydana gəlməsi ilə əlaqədar Azərbaycanın ənənəvi silahqayırma sənətində 
ixtisaslaşma baş vermiş, tüfəngsazlar tədricən soyuq silah ustalarından ayrılmağa başlamışdır. 
XIX əsrin ikinci yarısından etibarən Azərbaycanın silahqayırma sənətində daha bir ciddi 
dəyişiklik də baş vermişdir. Qafqaz müharibəsindən sonra odlu silah istehsalının qadağan 
olunması94 ilə əlaqədar olaraq, soyuq silah istehsalı daha çox bıçaqçılıq, odlu silah istehsalı isə 
çilingərlik səciyyəsi kəsb etməyə başlamışdır.  
Soyuq silahlar. Ənənəvi soyuq silahların xeyli hissəsini çox qədim tarixə malik olan bəsit 
zərbə vasitələri (dəyənək, toxmaq, kötək, zopa və s.) təşkil etmişdir. Lakin ağacdan 
düzəldilmələri səbəbindən onların ilk nümunələri zəmanəmizədək gəlib çatmamışdır. Bununla 
belə, zərbə silahlarının təkmilləşmiş növlərinin xeyli hissəsi (toppuz, toxmaq, şeşpər, gürz, 
əmud) mənşə etibarilə dəyənək və toxmaqla bağlı olub, son orta əsrlərə qədər özlərinin əməli 
əhəmiyyətini itirməmişdir. 
Qədim və orta əsr hərb sənətində kütləvi səciyyə daşıyan yaraq növləri arasında atma 
silahlar (sapand, yay-ox, nizə və s.) başlıca yer tutmuşdur. 
Sapand uzaqvuran atma silahların ən bəsit növü olub çox qədim zamanlarda  meydana 
çıxmışdır. Yumru və oval formalı xırda çay daşları vaxtilə atma silah növü - mərmi kimi 
işlənmişdir. 
İlk vaxtlar əllə atılan daşın hədəfə çatma məsafəsini uzatmaq məqsədi ilə «sapand» adlanan 
xüsusi daşatma vasitəsi icad olunmuşdur. 
Neolit dövründə meydana gəldiyi güman olunan sapand üç hissədən: daş qoyulan «aya» və 
hər tayının uzunluğu 1 metrə çatan bir cüt hörmə «qol»dan ibarət hazırlanırdı. 
Qədim dövrdə sapandın qolu və enli «aya»sı lifli bitkilərdən, elastik ağac sıyrımından, 
sonralar isə ip və ya köşədən hörülərmiş.   
Sapand daşını atmaq üçün onun qollarından birinin ilgəkli ucunu sağ əlin şəhadət 
barmağına keçirib, digər ucunu əldə tutur və ayasına qoyulmuş daşı baş üzərində bir neçə dəfə 
fırladandan sonra ilgəksiz qolunu sərbəst buraxırdılar. Bunun nəticəsində daş sapandın ayasından 
çıxır və süzüb uzaq məsafəyə düşürdü. 
Tir-kaman. Atma silahların tipik nümunəsi olan yay-ox hələ mezolit dövründə bəlli idi. 
Mezolit abidələrindən çaxmaq daşından qəlpələmə üsulu ilə düzəldilmiş xeyli saplaqlı ox 
ucluqlarına təsadüf edilmişdir. Bu fakt, yəni daş saplaqlı ucluqların aşkar olunması atma 
silahların təkmilləşdiyini göstərməklə yanaşı, yay (kaman) və oxdan hələ mezolit dövründən 
etibarən istifadə olunduğunu təsbit edir. Şübhə yoxdur ki, ucu sürtmə yolu ilə itilənib şiş hala 
salınmış və ocaqda ütülərək möhkəmləndirilmiş ağac çubuq uzun müddət ucluqlu oxu əvəz 
etmişdir. 
Maraqlı haldır ki, sonralar tuncdan düzəldilən ox ucluqları həm tipoloji cəhətdən, həm də 
forma və quruluş etibarilə çaxmaq daşından hazırlanan saplaqlı və qoşa qanadlı ox ucluqlarını 
təkrar etmişdir. Ox ucluqlarının bu cür qanadlı və itmil formada düzəldilməsi oxun havada yaxşı 
süzüb uzaq məsafəyə çatmasını təmin etməkdən əlavə, həm də hədəfə dərin batmasına və onun 
ölümcül yaralanmasına imkan vermişdir. 
Dəmir dövründə istehsal olunan ox ucluqları tipoloji cəhətdən, xüsusilə də forma və 
 45
quruluş etibarilə özlərinin daş və tunc sələflərindən o qədər də fərqlənmirdi. Qəlpələmə və yaxud 
tökmə üsulu ilə hazırlanan daş və  ya tunc ucluqlardan fərqli olaraq, dəmir (polad) ucluqlar 
«istidöymə» texnikası ilə düzəldilirdi. 
Qədim tarixə malik olan fərdi döyüş vasitələrindən biri də kəmənd olmuşdur. Məlum 
olduğu kimi, qədim və orta əsrlərin döyüş taktikasında ordu başçısını, yaxud onun sərkərdələrini 
kəməndə salmaqla, atdan yıxıb tutmaq, beləliklə də, sərəsgərini itirmiş döyüşçüləri tərən-pərən 
salmaq üsulundan geniş istifadə olunurdu. Bu taktiki fənd əlbəyaxa döyüş əməliyyatlarında çox 
vaxt rəqibi çaş-baş salmaqla qələbənin əldə olunmasına və düşmənin basılmasına təminat 
yaradırdı. Ona görə də keçmişdə döyüşən orduda digər hərbi təlim və savaş fəndlərini təmrin 
edib mənimsətməklə yanaşı, sərrast kəmənd atmağı bacaran mahir kəməndçilər yetişdirilməsinə 
də qayğı göstərilirdi. Xüsusilə düşməni at belində təqib edərkən kəməndin halqasını rəqibin 
başına keçirmək əməliyyatını sərrast icra edə bilmək üçün «durbaş» adlanan uzun dəstəkli (4-
5m), iki barmaqlı yabaya oxşayan döyüş vasitəsindən istifadə olunurdu. Azərbaycanın orta əsr 
məişətinə, o cümlədən hərb sənətinə dərindən bələd olan Nizami Gəncəvinin məşhur «hanı o 
kəmənd ki, durbaşı olmasın» mətləli beytindəki misradan aydın olur ki, o zamankı döyüşlərdə 
düşmənin sərəsgərini kəməndə salıb tutmaq və bu yolla savaşı udmaq üçün kəməndlə yanaşı, 
«durbaş» adlanan silah növü də gərək olurmuş.95 
Durbaşdan həm də düşmən kəməndini dəf edib ondan qorunmaq üçün müdafiə vasitəsi 
kimi də istifadə olunmuşdur. Bütün bunlardan əlavə, keçmişdə əsilzadə şəxslər ov zamanı bərk 
qaçan heyvanları (ceyran, cüyür, tur) kəməndə salmaq üçün durbaşdan istifadə edərmişlər. 
Nizə. Qədim və orta əsr hərb sənətində tətbiq olunmuş atma-sancma səciyyəli hücum 
silahları arasında nizə xüsusi yer tutmuşdur. Nizənin təkamül tarixinə nəzər saldıqda bəlli olur ki, 
o, ibtidai insanların vəhşi heyvanları ovlamaq üçün istifadə etdikləri ucu yonulub şiş hala 
salınmış toxmaqdan törəmişdir. Qədim insanlar ov aləti kimi işlətdikləri cidavari toxmağın təsir 
gücünü artırmaq məqsədi ilə ona daş və ya sümük ucluq, sonralar isə metal ucluq əlavə etmişlər. 
Bununla da ağac toxmaq tədricən ikili səciyyə kəsb edərək ov alətindən soyuq silah növünə 
çevrilmişdir. 
Nizənin bir növü olan polad ucluqlu cida Azərbaycanda ərəb işğalları dövründən etibarən 
«mizraq» adlanmışdır. Yarpaqvari quruluşa malik olan cida (mizraq) ucluğu bir qayda olaraq, 
ağac dəstəyə keçirilirdi. Ona görə də, onun «küp» rolunu oynayan saplağı boru formasında 
düzəldilirdi.  
Nizə tipli soyuq silah növləri əlbəyaxa döyüşlərdə həm sancma, həm də atma silah kimi 
istifadə olunmuşdur. Uzun dəstəkli nizə daha çox süvari silahı sayılırdı. Lakin əlbəyaxa döyüşdə 
ondan piyadalar da istifadə edirdilər. Kütləvi silah növü olması səbəbindən antik dövrə aid əsgər 
qəbirlərinin hər birində 7-10, bəzən daha çox nizə ucluqlarına təsadüf edilir.96 Alban döyüş-
çülərinin vaxtı ilə istifadə etidikləri yarpaqvari nizə ucluqları ən çox Mingəcevir, Şamaxı, 
Qəbələ, Nüydi, Uzunboylar, Qırlartəpə və digər arxeoloji abidələrin nekropollarındakı torpaq 
qəbir- lərindən tapılmışdır.97 
Düşməni yaxın və uzaq məsafədən vurub yaralamaq üçün istifadə olunmuş alban 
nizələrinin ucluqları dəfnə yarpağı forma- sında uzunsov düzəldilmişdir. Müxtəlif ölçüyə malik 
olan nizə ucluqları, bir qayda olaraq, iki hissədən: boruşəkilli küp və ucu itmil hala salınmış yastı 
tiyədən ibarət düzəldilirdi. Nizə ucluğunun tiyəsinin ortası azca qabarıq olmaqla yanlara doğru 
getdikcə nazilir və kənarları iti kəsərli lövhə halını alırdı. Tiyənin bu forması onun hədəfə yaxşı 
sancılmasını təmin edirdi. 
Kəsici silahlar. Qədim və orta əsr hərb sənətinin ən kəsərli və geniş yayılmış kəsici və 
deşici yaraq növü xəncər və qılınc idi. 
Qılınc. Əlbəyaxa savaşın ən dəyərli, həlledici silah növü olmaq etibarilə qılınc hələ tunc 
dövründə meydana çıxmışdır. Azərbaycanın tunc dövrü abidələrindən xeyli miqdarda tunc qılınc 
aşkarlanmışdır. 
Tunc qılınclar tökmə-qəlib üsulu ilə düzəldilməklə uzun tiyə və «qəbzə» adlanan qısa 
dəstəyə malik idi. Tunc qılıncların tiyəsi, adətən, düz və ikiağızlı hazırlanır, onların qəbzəsinin 
üzərinə ağac, sümük və ya mis üzlük çəkilib bəzədilirdi. 
Mənşə etibarilə xəncərdən törəyən qılınc, əsasən, tiyəsinin uzun və enli olmasına, habelə 
 46
qəbzəsinin formasına görə ondan fərqlənirdi. 
Düz tiyəli qılıncın uzunluğu 80-90 sm, bəzən də 1 m olurdu. Qılıncın qəbzəsinin hər iki 
üzünə ağac və ya sümük üzlük, bəzən bundan əlavə,  qının ucuna xüsusi formalı metal ucluq 
bərkidilirdi.  
E.ə.I minilliyin əvvəllərindən etibarən qılınclar dəmir və poladdan istidöymə üsulu ilə 
hazırlanmağa başlamışdır. Arxeoloji materiallardan göründüyü kimi, erkən dəmir dövrünə aid 
qılıncların qəbzəsinin tuncdan, düz və ikiağızlı uzun tiyəsinin isə dəmirdən hazırlandığı nəzərə 
çarpır. Bundan fərqli olaraq, antik dövr qılınclarının qəbzəsi dəmirdən, tiyəsi isə dəmirqarışıq 
poladdan düzəldilmişdir. 
Tiyəsinin formasına, görə polad qılınclar əyri və düz tiyəli olmaqla, bir-birindən seçilmişdir. 
Qədim türklərə məxsus olan əyri tiyəli qılınclar «gorda», yaxud «yatağan» adlanmışdır. Əyri tiyəli 
qılınclar, adətən, birağızlı düzəldilirdi. 
Ərəb işğalları dövründə Azərbaycanda «qəddarə» adlanan uzun və düz tiyəli qılınc növü 
xüsusilə geniş yayılmışdı. 
Qılınc, bir qayda olaraq, tiyəsinin formasına müvafiq qında saxlanırdı. 
Xəncər. Əlbəyaxa döyüşdə digər soyuq silahlarla yanaşı, ikiağızlı xəncərlər başlıca yer 
tuturdu. İkili səciyyə daşıyan xəncər- dən həm hücum, həm də müdafiə məqsədiilə istifadə 
olunmuşdur. Adətə görə keçmişdə həddi-büluğa çatandan sonra bütün kişilər yanlarında xəncər 
gəzdirirdilər. 
Dəstək (qəbzə) və tiyə olmaqla iki hissədən ibarət düzəldilən xəncərin tiyəsi nisbətən qısa, 
düz və ikiağızlı olmaqla, uca doğru tədricən nazilib itmil forma kəsb edirdi. Bu da onun sancma-
deşmə silah növü kimi işlənməsi lüzumundan irəli gəlirdi. Elə bu səbəbdən də sancılarkən qan 
çıxsın deyə xəncər tiyəsinin ortasına «nov» salınırdı. Xəncər tiyəsi bəzən qoşa novlu hazırlanırdı. 
Xəncər tiyəsi müxtəlif ölçülərdə düzəldilirdi. Qısa tiyəli xən- cər növü «qəmə» adlanırdı. 
Qəmənin tiyəsi bir qədər də qısa olub bıçaq kimi istifadə edildikdə «qəməlti» adlanırdı. 
Qəmədən fərqli olaraq, qəməlti kəsici əmək aləti olmaqdan əlavə, yeri gəldikdə sancma silah 
növü kimi də işlənirdi. 
Qılınc kimi, xəncər də qında gəzdirilirdi. Bu məqsədlə xəncə- rin qınının yuxarı hissəsinə 
xüsusi olaraq metal «bənd» düzəldilib bərkidilirdi. 
Keçmişdə xəncər yaraq olmaqdan əlavə, həm də kişilərin ənənəvi üst geyim komplektini 
tamamlayan dekorativ bəzək növü sayılırdı. Bu səbəbdən də onun qınının və qəbzəsinin yaraşıqlı 
görünməsinə xüsusi diqqət yetirilirdi. Odur ki, çox vaxt onların səthi zərgərlik üsulu ilə bəzədilib 
süstləndirilirdi. Orta əsrlərdə zadəgan zümrələri arasında qın və dəstəyi nəfis şəkildə bəzədilmiş 
polad xəncərləri qeyrət, hünər və alicənablıq nişanəsi kimi bir-birinə hədiyyə etmək dəb halını 
almışdı. 
Təbərzin. Kəsici silahların tipik nümunələrindən biri olan təbərzin hələ tunc dövründə 
meydana gəlmişdir. Tunc təbərzin ilk vaxtlar tökmə-qəlib üsulu ilə, antik dövrdən etibarən isə 
həm də istidöymə üsulu ilə düzəldilmişdir. 
Soyuq silahların istehsal texnologiyası. XIX əsrdə Azərbaycanın silahqayıran ustaları ən 
çox qılınc və xəncər hazırlayırdılar. Zaqafqaziyada soyuq silah istehsalının yüksək kamillik 
səviyyəsinə çatdığını XIX əsr tədqiqatçıları dönə-dönə etiraf etmişlər.98 S. Qulişambarov bu 
cəhətdən Şamaxı, Göyçay və Quba qəzalarının xüsusilə fərqləndiyini və əmək alətlərinin bəsit 
olmasına baxmayaraq, bu sənətkarların çox zərif silah-sursat hazırladığını qeyd edirdi.99 
Ədəbiyyat materiallarından anlaşıldığı kimi, XIX əsrdə qılınc və xəncər tiyəsini «sığa» 
adlanan poladqarışıq dəmirdən xüsusi üsulla hazırlayırmışlar. V.Leqkobıtovun yazdığına görə, 
yerli silah ustaları tiyə üçün düzəltdikləri metal şığanın istehsal tex- nologiyasını məxfi 
saxlayırdılar.100 Əbdürəhim adlı bir nəfər Lahıc silahsazının emalatxanasında onun apardığı 
müşahidəyə görə, tüfəng və tapança lüləsi kimi, qılınc və xəncər tiyəsi də yarıbayarı polad və 
nalpara qatışığından hazırlanırmış. Bu məqsədlə onları qızdırıb döyməklə, əvvəlcə nazik və enli 
lövhələr (şığa-A.M.) hazırlayır, sonra onları üst-üstə qoyub yenidən qızdırıb döyməklə yuvarlaq 
və uzunsov zolağa çevirirdilər. Daha sonra zolağı qızdırır və bir ucunu məngənə vasitəsilə sıxıb 
sabit saxlayır, digər ucunu kəlbətinlə burub eşirdlilər.101 Xəncər və ya bıçaq 1-2, qılınc tiyəsi isə 
4-5 ədəd metal eşməsindən hazırlanırdı. 
 47
 Növbəti mərhələdə şığa eşməsi yastılanıb «pəstəha» halına çatdırılırdı. Lakin «yatağan» 
üçün əvvəlcə o, əyilib müvafiq görkəmə salınırdı. Düz tiyəli qılıncdan fərqli olaraq, «yatağan»ın 
əyri tiyəsi ortadan başlayaraq uca doğru tədricən geriyə tərəf əyilib qövsvari görkəm almışdı.  
Tiyə halına düşmək üçün pəstəha bir neçə dəfə kürədə qızdırılıb zindan üzərində 
döyülürdü. Həm də bu halda təkcə tiyənin özü deyil, habelə onun dəstəyi də döyülüb müvafiq 
görkəmə salınırdı. Tiyənin beli və «qəbzə»si nisbətən qalın olur, kəsər hissəsi isə tədricən nazilib 
iti hala düşürdü. 
Qəbzə döyülüb müvafiq görkəm alandan sonra ona ağac, buynuz və ya sümükdən «üzlük» 
çəkilirdi. Bunun üçün qəbzənin maha vasitəsilə üzərində iki-üç yerdən deşik açılırdı. Qılınc və 
xəncər qəbzəsinə çox vaxt qoz və ya çinar ağacından hazırlanmış qoşa üzlük  bərkidilirdi. 
Düz tiyəli qılıncların «qəddarə» adlanan böyük və ağır növü çox vaxt qoşa novlu 
hazırlanırdı. Qəddarəni, adətən, süvari döyüşçülər, ən çox isə sərkərdə və hökmdarlar kəmər və 
ya qurşaq- larında gəzdirirdilər. 
Qılınc və xəncər tiyəsi «yarma-şığa» üsulu ilə də hazırla- nardı. Bu halda tiyənin küpü 
poladqarışıq dəmirdən, kəsər hissəsi isə xalis polad şığadan döyülüb düzəldilirdi. Bunun üçün 
usta əvvəlcə, «qaynaq dəmiri»ndən silahın tiyəsinə müvafiq pəstəha hazırlayırdı. Sonra onu 
qızdırıb arasını yarır və «ağzına» polad şığa kəsib qoyurdu. Daha sonra onları təkrar-təkrar 
qızdırıb döyməklə, bir-birinə qaynaq edirdi. Bir qayda olaraq, soyuq silahların tiyəsi tənəkar 
vasitəsilə qaynaq edilirdi. Yarmaşığa üsulu ilə ən çox təkağızlı silahların tiyəsi hazırlanırdı. Bu 
üsul silahın elastikliyini artırmaqla yanaşı, onun sərtliyini və sınma ehtimalını azaldırdı. 
Tiyə istehsalı ovxarlama və suyatutma əməliyyatları ilə başa çatırdı. Digər kəsici alətlərdə 
olduğu kimi, soyuq silahların tiyəsi də, bir qayda olaraq, isti halda ovxalanırdı. Törpü, iri və narın 
dişli yeyələr vasitəsilə icra olunan bu əməliyyat nəticəsində tiyənin ağzının kəsər hissəsi nazilib 
tələb olunan iti həddə çatdırıldı. 
Tiyənin sərtlik xassəsi kəsb etməsi və iti qalması suya tutmaq yolu ilə təmin edilirdi. 
Poladın növündən asılı olaraq, soyuq silahların tiyəsi müxtəlif vasitələr (su, hava, neft, ərinmiş 
yag və s.) ilə suya tutulurdu. Tiyənin kəsərliyi və tələb olunan sərtlik xassəsi ustanın 
məharətindən, suvermə əməliyyatına onun düzgün əməl etməsindən asılı idi. Belə ki, suyunu çox 
götürmüş tiyə sərtliyindən tez sınır, az su almış tiyə isə çarxa verilərkən onu «qılov vurur» və 
tezliklə korşalırdı. 
Ənənəvi tiyə istehsalında ciddi əməl olunan texnoloji proseslərdən biri də zağlama ildi. 
Tiyə, adətən, 2-3 gün zağ məhlulunda qalırdı. Bunun sayəsində zağın kimyəvi təsiri nəticəsində  
tiyənin tərkibindəki dəmir qismən aşınır, xalis polad nisbəti isə sabit qalırdı. «Cövhərləmə» 
adlanan bu üsul ilə hazırlanmış tiyə olduqca yüksək qiymətləndirilirdi. 
Tiyənin itilənmə əməliyyatı xart daşı, bülöv və satıl vasitəsilə görülürdü. Tiyə əvvəlcə 
çarxa verilir, sonra satıla çəkilirdi. 
Xəncər və qılıncın itiliyi, başqa sözlə, həm də onu hazırlayan sənətkarın ustalıq məharəti 
tük və ya ipək yaylıq vasitəsilə sınaqdan keçirilirdi. Havada yaylığı kəsə bilən tiyə el arasında iti, 
onu hazırlayan usta isə kamil sənətkar sayılırdı. 
Xəncər və qılınc ustaları tiyənin forma və quruluşuna müvafiq qın da hazırlayırdılar. Qın 
şam, şümşad və ya qoz ağacından yonulmuş qoşa lövhədən ibarət olub üzərinə aşılanmış dəri, 
yaxud məxmər üzlük çəkilirdi. Üzlük, adətən, qına çiriş vasitəsilə yapışdırılırdı. Qının möhkəm 
qalması üçün onun ucuna «dürcək» adlanan metal ucluq bərkidilirdi. Gülmıx vasitəsilə qına 
bərkidilən ucluq çox vaxt gümüşdən düzəldilirdi. Qarasavad üsulu ilə bəzədilmiş qın ucluqları, 
adətən, sifarişlə yerli gümüşbəndlərə düzəltdirilirdi. Qının bəndi metaldan düzəldilir və xırda 
gülmıxla ona bərkidilirdi. Qını kəmərdən asmaq üçün bəndin üst kənarına halqa keçirilirdi. 
Keçmişdə soyuq silahların qəbzə və qınını zərgərlik üsulları (xamətkarlıq, qarasavad, 
minalama, aynalama və s.) ilə bəzətdirmə ənənə halını almışdı.  
XIX əsrin sonunda Zaqafqaziyada silahsazlığın, xüsusilə soyuq silah istehsalının güclü 
inkişaf etmiş mərkəzləri arasında Nuxa və Cəbrayıl qəzaları mühüm yer tutmuşdur. K.Xatisovun 
yazdığına görə bu qəzalarda silahsazlıq kustar sənət səciyyəsi daşımışdır.102 
Odlu silahlar. Azərbaycanda odlu silah istehsalı son orta əsrlərdə, həm də əxzetmə yolu ilə 
meydana gəlmişdir. Azərbaycanın silah ustaları müxtəlif yollarla ölkəyə düşmüş odlu silahların 
 48
(zənburək, tüfəng, tapança) hazırlanma texnologiyasını çox tezliklə mənimsəmişdilər. Lakin 
odlu silahlar arasında tüfəng istehsalı kütləvi səciyyə daşıdığından Azərbaycanda silahqayırma 
sənətinin bu sahəsi, əsasən, tüfəngsazlıq istiqamətində inkişaf etmişdir. 
Azərbaycanın tüfəng ustaları müxtəlif sistemli döyüş və ov tüfəngləri, çaxmaqlı və pistonlu 
tapançalar hazırlayırdılar. Bundan əlavə, onlar asudə vaxtlarında müxtəlif sistemli əcnəbi 
silahların təmiri ilə də məşğul olur və çilingər vəzifəsini də yerinə yetirirdilər. 
Tüfəngsazlıq. Etnoqrafik materialların təhlili vaxtilə Azərb- aycanda həm çaxmaqlı, həm də 
pistonlu tüfənglərin (aynalı, süzəni, qoşalülə və təklülə) müxtəlif tipoloji növlərinin dəbdə 
olduğunu göstərir. 
Tüfəngsazlıq sənətində işlənən istehsal ləvazimatı və əmək alətlərinin («dəzgə» adlanan 
miz, onun başına bərkidilmiş ənbur, kötük, zindan, müxtəlif ölçülü sarğı milləri, çəkiclər, 
kəlbətin, simkeş, iskənə, yeyə, matqab, arşın, künyə, mıx, pinç və s.) böyük əksəriyyətini usta özü 
düzəldir, yaxud çilingər dükanlarından satın alırdı. Lülənin zağlanmasında istifadə olunan 
kimyəvi maddələr əczaçı dükanlarından, qara neft isə çarvadarlardan satın alınırdı. 
Çaxmaqlı tüfəng lülə, çaxmaq, qundaq və lülə yatağı olmaqla müxtəlif hissələrdən ibarət 
düzəldilirdi. 
Lülə və çaxmaq istehsalı ilə bilavasitə «lüləkeş» adlanan silah ustasının özü, qundağın 
hazırlanması ilə «qundaqsaz» məşğul olurdu. Ədəbiyyat materiallarından göründüyü kimi, XIX 
əsrin əvvəllərində odlu silaha tələbat hələ böyük olduğundan çox vaxt çaxmaq hazırlayan usta - 
«çaxmaqsaz» müstəqil işləyirdi.103 Kustar tüfəng istehsalı tənəzzülə uğrayandan sonra silahsaz 
nəinki lülə və çaxmaq düzəltməklə, habelə qundaq hazırlamaqla da özü məşğul olurdu. 
Qeyd etmək lazımdır ki, pistonlu tüfənglər dəb düşəndən sonra çaxmaqlı tüfənglər 
özlərinin əməli əhəmiyyətini tamam itirməmişdi. Sərrast atəşi və gülləsinin uzaq məsafəyə 
süzməsi ilə fərqlənən çaxmaqlı tüfənglər uzun müddət ov silahı kimi istifadədə qalmışdır. 
Odlu silahların istehsal texnologiyası.104 Çaxmaqlı tüfənglərin metal hissəsi lülə və 
çaxmaq olmaqla iki hissədən ibarət hazırlanandan sonra ona sünbə əlavə olunurdu. Tüfəng lüləsi 
«yuvarlaq» və «tilli» olmaqla iki cür hazırlanırdı. Lülənin uzunluğu 105-110 sm, diametri 
«odluq» adlanan küp hissədə 3 sm, ucda 2,5 sm-ə çatırdı. Çaxmaqlı tüfənglərin lüləsinin içərisi, 
adətən, xırsız (yivsiz) düzəldilirdi. 
Azərbaycan silahsazlığında, lülə «sarıma» üsulu ilə hazırlanırdı. Bunun üçün ilk növbədə 
iki barmaq enində şığa düzəldilirdi. Şığa, bir qayda olaraq, biri dəmir, digəri polad olmaqla, bir 
cüt metal çubuqdan döyülüb hazırlanırdı. İstidöymə yolu ilə tapdanıb yastı hala salınmış şığa 
spiralvarı formada ülgü milinin üzərinə sarınırdı.105 Bunun üçün əvvəlcə ülgü mili və şığanın ucu 
birlikdə ənbura bağlanırdı. Tüfəng lüləsinin daxili boşluğunun ölçüsündən asılı olaraq, müxtəlif 
kalibrdə (24, 20, 16, 12, 8 mm diametrə malik) lülə milindən istifadə olunurdu. Sarıma 
əməliyyatı başa çatandan sonra usta ənburu boşaldır və ülgü milini pəstəha halına düşmüş 
sarğının arasından sıyırıb çıxarırdı. Sonra sarğı kürədə qızdırılaraq onun ara birləşmələri tənəkar, 
bürünc, sink və qalay vasitəsilə qaynaq edilib birləşdirilirdi. Qaynaqetmə əməliyyatı sayəsində 
sarğı boru şəklinə düşürdü. 
Lüləni tilli (8 və ya 6 guşəli) hala salmaq istədikdə onu təkrar ənbura qoşub üzərini əvvəlcə 
iri, sonra narın dişli yeyə ilə yeyələyirdilər. 
Lülənin odluq hissəsinin üst kənarında, adətən, nişangah məqsədi ilə 1 sm hündürlüyündə 
qövsvari «gəz», onun ucunda isə kiçik «arpacıq» düzəldilirdi. Daban gəzinin ortasında açılmış 
dar deşik nişangah rolunu oynayırdı. 
İkinci mərhələdə lülənin daxili boşluğu yonulub hamarlanırdı. Sənət dili ilə bu əməliyyat 
«həddələmə» adlanırdı. Bunun üçün lülə yenidən ənbura bərkidilir və onun içərisi «həddə» 
adlanan yonucu alətlə yonulub hamarlanırdı. Lülə boşluğunun diametrindən asılı olaraq müvafiq 
ölçülü həddədən istifadə olunurdu. Lülə boşluğunun tam hamar olması üçün əvvəlcə onun içərisi 
iri dişli, sonra isə narın dişli həddə ilə yonulurdu. Yonma əməliyyatını asanlaşdırmaq və 
həddənin korşalmasına yol vermə- mək üçün iş prosesində arabir lülənin içərisi qara neftlə 
yaglanırdı. 
Lülənin həddələnmə əməliyyatı başa çatandan sonra atəş açılması, başqa sözlə barıtı 
alışdırmaq üçün onun odluğunda matqabla dar deşik açılırdı. 
 49
Üçüncü mərhələdə lülənin xarici səthi işlənib hamar hala salınırdı. Bu məqsədlə onun səthi 
əvvəlcə yeyələnir, sonra sumbata ilə sürtülüb hamarlanırdı. 
Bəzən sifarişçinin tələbi ilə lülə həm də zağlanırdı. Bunun sayəsində onun estetik məziyyəti 
və əmtəə dəyəri xeyli artırdı. Tüfəng ustaları lüləni sulfat duzu (göydaş) vasitəsilə zağlayıb 
cövhərə tuturdular. 
Silah ustalarının verdiyi məlumata görə, keçmişdə Quba qəzasında lülə istehsalı sahəsində 
Suvacal kəndi bütün mahalda məşhur olmuşdu.106 Suvacal ustalarının hazırladığı zağlı lülələr 
yüksək keyfiyyəti ilə seçilirdi. 
Çaxmaqlı tüfənglər spesifik alışdırma sisteminə malik olduğundan onların çaxmağı 
pistonlu silahlardan köklü surətdə fərqlənirdi. Bu tip tüfənglərdə odluğa tökülmüş barıt çaxmaq 
daşından əmələ gələn qığılcım sayəsində od alırdı. Çaxmağın formasının müəyyənləşməsində 
onun bu funksiyası, yəni çaxmaq daşını özü ilə birgə hərəkət etdirməsi mühüm rol oynamışdır.  
Məlum olduğu kimi, çaxmaq dörd hissədən: onu geriyə qanıran şeytan, bir cüt polad yay, 
onu yaydan çıxarıb qəflətən irəli atan tətik və çaxmaq daşını saxlayan qoşa çənədən ibarət 
düzəldilirdi. Çaxmaqdaşı çənə dişlərinin arasına pərçimlənib pinç vasitəsilə bərkidilirdi. Çaxmaq 
daşı onun zərbəsi nəticəsində qığılcım çıxarırdı. Çaxmağın şeytan, tətik və çənəsi ayrıca 
hazırlanıb qoşa yaylara qoşulurdu. Bir qayda olaraq, yaylardan biri şeytanın, digəri isə tətiyin 
dabanına bənd edilirdi. 
Çaxmaqlı tüfənglərin qundağı və lülə yatağı qundaqsaz tərəfindən yonulub lazımi görkəmə 
salınandan sonra lüləyə bitişdirilirdi. Tüfəngin lüləsi 6 ədəd metal halqa vasitəsilə qundaq və lülə 
yatağına bəndlənirdi. 
Çaxmaqlı tüfənglər bir qayda olaraq, sünbə vasitəsilə lülənin ağızından doldurulurdu. 
Keçmişdə çaxmaqlı tüfənglər dəbdə da vaxtlarda atəşə ara verməmək üçün hər bir döyüşçüyə 
ayrıca «sünbəkeş» təhkim edilirdi. 
Atəş açmaq üçün şeytan vasitəsilə çaxmağı geri qanırıb odluğun deşiyinin üstünü açır və 
oraya barıt dəbbəsindən bir qədər barıt tökürdülər. Çaxmaq daşı tez qığılcım versin deyə çox 
vaxt ləpiyin ön hissəsinə də azca barıt sürtülürdü. Tətiyi çəkdikdə çaxmağın dabanı yaydan çıxır 
və ləpiyə toxunub qığılcım əmələ gətirməklə yanaşı, dərhal odluğun deşiyini qapayırdı. 
Qığılcımdan od tutan barıt yana-yana odluqdan «xəznəyə» keçir və oradakı barıtı alışdırmaqla 
atəş açılmasına səbəb olurdu. 
Sünbə və barıt dəbbəsi daima çaxmaqlı tüfənglərin yanında hazır saxlanırdı. Barıt 
dəbbəsini əksər hallarda buynuz və ya aşılı göndən, bəzən gümüşdən düzəldirdilər. 
Çaxmaqlı tüfənglərdə işlənən barıt yerli ustalar tərəfindən kustar üsulla hazırlanırdı.107 
 
                                                          
1 К.Т.Каракашлы. Материальная культура азербайджанцев северо-восточной зоны Малого Кавказа (истори-
ко-этнографическое исследование). Баку, 1964; M.İ.Atakişiyeva. Mingəçevir şəhərinin ətraf kəndlərində ev 
avadanlığı. - Материальная культура Азербайджана. ЫЫ бур., Бакы,1954; Р.И.Бабаева. Утварь Абшерона.- 
Азерб. МЕА ТİЕА, f.3632,; H.A.Quliyev. XIX əsrdə və XX əsrin əvvəllərində Lahıc qəsəbəsində mis qab istehsalı. 
- «Azərbaycan SSR EA Xəbərləri», 1962, №1; A.N.Mustafayev. Şirvanın maddi mədəniyyəti (tarixi-etnoqrafik 
tədqiqat). Bakı,1977; Yenə onun: Azərbaycanda sənətkarlıq (tarixi-etnoqrafik tədqiqat), Bakı,1999; Yenə onun. 
İngiloyların maddi mədəniyyəti (tarixi-etnoqrafik tədqiqat). B., 2005; H.A.Həvilov İnsan, məişət, mədəniyyət. 
Bakı,1981; Yenə onun: Azərbaycanın maldarlıq mədəniyyəti. Bakı,1987; К.М.Ибрагимов. Материальная культу-
ра Шекинской зоны в конце ХIХ-начале ХХ века (историко-этнографическое исследование). Автореферат 
дис.канд.истор.наук. Баку, 1982; В.А.Ахмедова. Традиционное хлебопечение в Азербайджане (историко-
этнографическое исследование). Баку,1997; С.М.Агамалиева. Гончарство Азербайджана. Баку,1987; 
Ф.И.Велиев.Материальная культура западной зоны Азербайджана в XIX-начале XX вв. (по материалам Ка-
захского, Таузского и Шамхорского районов).Б.,1990; H.N.Məmmədov.Muğanın maddi mədəniyyəti.Bakı,2001.  
2 Q.C.Cavadov. Azərbaycanın şum alətlərinin təsnifatına dair. «Azərb. EA Xəbərləri (tarix, fəlsəfə və hüquq 
seriyası)»,1979,№ 3,s.57; Г.Д.Джавадов. Народная земледельческая техника Азербайджана. Б., 1989. 
3 Q.C.Cavadov. Göst.əsəri,s.57 
4 Ş.Quliyev,Y. Rüstəmov,T.Bünyadov. - Azərbaycan qara kotanı. Azərb. EA Məruzələri, 1964, № 6, s.82-85. 
5 Г.Дж. Джавадов. Народная земледельческая техника Азербайджана. Баку, 1989, с.95. 
6 Yenə orada, s.98. 
7Г.А.Гулиев. Земледельческая культура Азербайджана (иторико-этнографическое исследование). Авторефе-
рат, Баку, 1968,с.18; щямчинин бах: Г.Д.Джавадов. Орудия боронования Азербайджана (Х1Х-начало ХХ в.). 
«Советская этнография»,1977,№ 4,с.68-78. 
 50
                                                                                                                                                                                           
8 T.Bünyadov. Azərbaycanda əkinçiliyin inkişafı tarixinə dair. B., 1964, s.18. 
9 Ş.A.Quliyev. Azərbaycanda çəltikçilik (tarixi-etnoqrafik tədqiqat). B.,1977, s.44-45. 
10 Ş.A.Quliyev. Qarabağdan tapılan daş vəllər. Azərb.SSR EA-nın Məruzələri. 1968, № 11, s. 79.  
11 Azərbaycan etnoqrafiyası. I c., Bakı, 1988, s. 72. 
12 Yenə orada, s.105. 
13 A.N.Mustafayev. Daşişləmə. Bax: Azərbaycan etnoqrafiyası. I c. B., 1988, s.335. 
14 С.М.Агамалиева. Гончарство Азербайджана (историко-этнографическое исследование), Баку,1987, с.39-40. 
15 H.Quliyev, N.Tağızadə. Metal və xalq sənətkarlığı. Bakı,1968, s.33-34. 
16 A.N.Mustafayev. Azərbaycanda sənətkarlıq (tarixi-etnoqrafik tədqiqat). B.,1999, s.179-181. 
17 Ə.Bədəlbəyli. İzahlı monoqrafik musiqi lüğəti. B., 1969, s.5. 
18 Yenə orada, s.66 
19 Ə.Bədəlbəyli. Göst.əsəri, s.43. 
20 Yenə orada, s.69-70. 
21 Ə.Bədəlbəyli. Göst.əsəri, s.62-63. 
22 Yenə orada. s.72-73. 
23 К.Закс. Музыкальная культура Вавилионии и Ассурии.- Музыкальная культура древнего мира. М.,1937, 
с.105. 
24 Nizami Gəncəvi. Yeddi gözəl. B.,1941, s.242. 
25 Bax: Ə.Bədəlbəyli. Göst., əsəri, s.78. 
26 С.Абдуллаева. Народные музыкальные инструменты Азербайджана. Б., 1972, с.14. 
27 Ə.Bədəlbəyli. Göst.əsəri, s.52, 57 
28 Yenə orada. 
29 Yenə orada, с.31. 
30 К.Касимов. Музыкальные инструменты в Азербайджане - Искусство Азербайджана. т.II, Б., 1943, с.55. 
31 Ə.Bədəlbəyli. Göst. əsəri, с.44. 
32 Bax:Yenə orada. 
33 Ə.Bədəlbəyli. Göst. əsəri, с.41. 
34 Yenə orada, с.67. 
35 Yenə orada, s.55. 
36 Q.Qasımov. Göst. əsəri, s.54; həmçinin bax: S.Abdullayeva. Göst. əsəri, s.19. 
37 Q.Qasımov. Gös. əsəri, s.56. 
38 Ə.Bədəlbəyli. Göst. əsəri, s.45. 
39 Q.Qasımov. Göst. əsəri, s.56. 
40 Yenə orada, s.57. 
41 Yenə orada. 
42 Ə.Bədəlbəyli. Göst. əsəri, s.68. 
43 S.Abdullayeva. Göst. əsəri,s.29. 
44 Q.Qasımov. Göst. əsəri, s.58. 
45 Yenə orada. 
46 Ə.Bədəlbəyli. Göst. əsəsri, s.55. 
47 Q.Qasımov. Göst. əsəri, s.57. 
48 Ə.Bədəlbəyli. Göst. əsəri,s.32. 
49 Nizami Gəncəvi. Xosrov və Şirin, s.117. 
50 Q.Qasımov. Göst. əsəri, s.56-58. 
51 Ə.Bədəlbəyli. Göst. əsəri, s.33. 
52 T.Ə.Bünyadov. Əsrlərdən gələn səslər. B.,1975, s.119. 
53 A.N.Mustafayev. Daşişləmə. - Azərbaycan etnoqrafiyası. I c., B., 1988, s.337; Yenə onun. Azərbaycanda 
sənətkarlıq, s.75-77. 
54К.И.Хатисов. Кустарные промыслы Закавказского края. - Отчеты и исследования по кустарной промыш-
ленности России. т. II, СПб, 1894, с.340.  
55 Путещественники об Азербайджане. II c. Azərb. Respub. MEA İEA., inv.№, s.153. 
56 K.Xatisov. Göst. əsəri, s.323. 
57 Yenə orada, səh.325. 
58 R.İ.Babayeva. Göst. əsəri, s.31; M.İ.Atakişiyeva. Göst. əsəri, s.174. 
59 R.İ.Babayeva. Göst. əsəri. 
60 Yenə orada, s.33. 
61 Yenə orada. 
62 Yenə orada. 
63 Yenə orada, s.35. 
64 A.N. Mustafayev. Azərbaycanda sənətkarlıq, s.262.  
65 Страбон. География. XI kitab. Q.A.Stratovskinin tərcüməsi. M.-L., 1964, s.476. 
66 Strabon. Göst. əsəri, XI китаб, s.14, 92. 
67 Плутарх. Помпей. - Сравнительное жизнеописание. т.II, М., 1963, с.395. 
 51
                                                                                                                                                                                           
68 F.Osmanov. Azərbaycanın antik dövr hərb tarixindən.- «Tarix və onun problemləri», B., 1997, №1, s.167-171. 
69 Ф.Л.Османов, Г.Дж. Джабиев. Античные памятники Гырлартепе. Б., 1985, с.8. 
70 Федоров. В.Г. Эволоюция стрелкового оружия, ч.1, М.,1938. 
71 Обозрение Российских владений за Кавказом. ч.III, СПб,1836, с.321. 
72 Azərbaycan Respublikası Milli Arxivi. F.10, s.1.iş 14,v.1-901. 
73 Yenə orada, f.37, s.1, iş.25, v.1-439. 
74 А.С.Сумбатзаде. Промышленность Азербайджана в XIX в. Б., 1964, с.167. 
75 О.В.Маркграф. Очерк кустарной промышленности Северного Кавказа. М., 1882, с.206-207. 
76 ОРВЗК, III his. СПб, 1836, s.122. 
77 Yenə orada, s.124. 
78 О.Евецкий Статистическое описание Закавказского края. СПб, 1835. 
79 Д.Зубарев. Карабахская провинция. Bax. ОРВЗК, III his., s. 299-300. 
80 Ə.S.Sumbatzadə. Göst. əsəri, s.169-170.  
81 «Qafqaz» qəz., 1882, №310. 
82 Yenə orada. 
83 Yenə orada. 
84 Ə.S.Sumbatzadə. Göst. əsəri, s.170. 
85 К.Хатисов. Кустарные промыслы Закавказского края. - Отчеты и исследования по кустарной промышлен-
ности в России, т. II СПб., 1894, с.326. 
86 А.С.Пиралов. Краткий очерк кустарных промыслов Кавказа. - Кустарная промышленность России. т. II, 
СПб., 1913, с.85. 
87 Yenə orada, s.83. 
88 Yenə orada. 
89 Е.Вейденбаум. Заметки об употреблении камня и металлов Кавказских народов. - Изв. КОИРГО, т. IY, 
1891, №5. 
90 A.S.Piralov. Göst əsəri, s.84. 
91 ОРВЗК, III his. s. 123. 
92 Е.Veydenbaum. Göst. əsəri, s.257. 
93 С.Гулишамбаров. Обзор фабрик и заводов Бакинской губернии. Тифлис, 1890, с.235. 
94 А.С.Piralov. Göst əsəri, s.85. 
95 Nizami Gəncəvi, İskəndərnamə. B., 1983, s.43. 
96 F.L.Osmanov, F.Ə. İbrahimov. Nüydidən tapılmış antik dövr alban silahları haqqında.- «Azərb. EA Xəbərləri», 
1976, №4, s.55.  
97 F.Osmanov. Azərbaycanın antik dövr hərb tarixindən.- «Tarix və onun problemləri». B., 1997, №1, s.168. 
98 K.Xatisov. Göst. əsəri, s.320. 
99 S.Qulişambarov. Göst. əsəri, s.237. 
100 ОРВЗК, III his.,s.123. 
101 Yenə orada, s.122-123. 
102 K.Xatisov.  Göst əsəri, s.325-326. 
103 ОРВЗК, III his., s.299. 
104 Məlumat Qusar rayonunun Yuxarı Ləgər kəndinin sakini, tüfəngsaz Yunis İsa oğlu Yunisovdan alınmışdır. 
105 Bu işlə məşğul olan usta «lüləkeş» və ya «lüləbükən» adı ilə qeydə alınmışdır. Bax. N.Quliyev, N.Tağızadə. 
Metal və xalq sənətkarlığı, B., 1968, s.87.  
106 Məlumat qundaqsaz Məmməd Heydər oğlu Novruzovdan (Quba şəhəri) alınmışdır. 
107 А.Н.Мустафаев. Некоторые сведения о кустарном производстве пороха в селе Афурджа. Bax: Тезисы 
докладов конференции «Великий Октябрь и развитие археологической и этнографической науки в Азер- 
байджане». Б., 1877, с.111-112.  
 52
BƏZƏK  MƏDƏNİYYƏTİ: TƏTBİQİ  SƏNƏT MƏMULATI 
 
Hörmə məmulatı 
 
Hörmə və toxuma məmulatı istehsalının zəruri şərti olan xammal (elastik çubuq, qamış, 
qarğı, lığ, ziyəlığ, pizə, dala, kətan, kənaf, yun, pambıq, ipək) ehtiyatının bolluğu cəhətdən 
Azərbaycan tarixən tükənməz imkanlara malik olmuşdur. 
Ənənəvi hörmə və toxuma məşğuliyyəti məhz belə zəngin xammal bazası əsasında 
yaranmışdır. Obyektiv tarixi səbəblər üzündən XIX əsrdə texniki cəhətdən qabaqcıl kapitalist 
ölkələrindən nisbətən geridə qalmasına baxmayaraq, Avropada sənaye çevrilişi baş verənədək 
Azərbaycan dünyanın ən önəmli toxuculuq mərkəzlərindən biri olaraq qalırdı. XIX əsrdə 
Azərbaycanın ənənəvi toxuma istehsalının bir sıra sahələri, xüsusilə parça toxuculuğu tənəzzülə 
uğrasa da, xalça sənəti özünün köhnə şöhrətini davam etdirməkdə idi. 
Hörmə və toxuma məşğuliyyəti sahəsində xammal növləri üzrə qədim zamanlardan baş 
vermiş və bütün orta əsrlər boyu davam edən peşə ixtisaslaşması XIX əsrdə hələ də özünün 
əməli əhəmiyyətini itirməmişdir. Bu mənada qədim kökləri hələ Mezolit dövründə izlənilən 
hörmə məşğuliyyəti1 həsir, tor, kövsərə, zənbil, ciyəbənd, lığarştən, kəndir, buraz, çatı, sicim, 
örkən, rəşmə, çətən (cığ), salğar, səbət, çəpərə və s. timsalında XX əsrin əvvəllərinədək özünün 
əməli əhəmiyyətini qoruyub saxlamışdır. Hətta bir sıra zəruri geyim ləvazimatı (əlcək, corab, 
badış, qolçaq, şərf, köynək, içlik, bağ, cövşən) və s. uzun müddət hörmə üsulu ilə hazırlanmışdır. 
Hörmə üsulu ilə habelə zəncirə, qotaz, sərmə, qıyı, qaytan, şərid və s. kimi ağlabənd məmulatı 
düzəldirmişdir. Bunların hər birinin özünə məxsus xammal növü və hörmə texnologiyası 
təşəkkül tapmışdır. 
Hörmə məmulatlarının hazırlanmasında təbii və becərmə yolu ilə əldə edilən müxtəlif 
xammal növlərindən istifadə olunmuşdur. Bunların arasında sucar sahələrdə bitən lifli bitkilər 
(lığ, ziyəlığ, cil, dala, pizə və s.), habelə elastik ağac çubuqları və sıyrımları, şilgir, dənli 
bitkilərin küləşi, kətan, kənaf (çətənə, kəndir), pambıq lifi ən qədim xammal növləri olub, yaxın 
keçmişədək özlərinin əməli əhəmiyyətini itirməmişlər. Lığ və ziyəlığdan, adətən, eşmə üsulu ilə 
yumru ciyə (lığarştən) hazırlanırdı. Bundan əlavə, ondan hörmə yolu ilə yastı ciyə düzəldilirdi. 
Bunlar Lənkəran bölgəsi əhalisinin ev məişətində hələ də istifadə olunmaqdadır.  Həsir 
toxuculuğunda əriş məqsədi ilə istifadə olunan eşmə ciyə (lığarştən), yaxud vaxtilə ev məişətində 
geniş yer tutan ciyəbənd, zənbil, kövsərə, süfrə, tərəzi gözü və s. hazırlanmışdır. Lığ hörmə 
məşğuliyyətinin qədim kökləri mezolit dövründə izlənir.  
Qədim dövrün hörmə ənənələri çubuq, qamış və qarğıdan hörülən səbət (saman səbəti, 
meyvə səbəti, dəngi səbət, dən səbəti), tərəcə, çətən, salğar, çilovsüzən və s. kimi məişət 
əşyalarının timsalında XIX əsrədək gəlib çatmışdır. Onların hazırlanması sahəsində əldə 
olunmuş əməli təcrübə kənd əhalisinin ev məişətində yaxın keçmişədək qalmaqda idi. 
Eşmə və hörmə materialı kimi, digər lifli bitkilər: kətan, kəndir, pambıq, habelə yun və keci 
sapdan istifadə edilməsi faktı çox qədim tarixə malik olmaqla, XIX əsrə qədər özlərinin əməli 
əhəmiyyətini qoruyub saxlamışlar. Bunların arasında yun, kətan və pambıq hörmə məmulatı 
istehsalında istifadə olunmaqdan əlavə, daha çox toxuma materialı kimi işlənmişdir.Başqa sözlə 
desək, lifli bitkilər, yun və ipək toxuculuq sənətinin başlıca xammalına çevrilmişlər. Bütün 
bunlardan əlavə, yun həm də basma (həllaclıq) sənətinin başlıca xammalı olmuşdur.  
 
Toxuma məmulatı 
 
Mezolit dövründə hörmə texnikasının təkmilləşməsi və bəsit əl iyi (teşi) vasitəsi ilə 
əyriciliyin meydana gəlməsi sayəsində yun ip, kəndir və bir qədər sonralar isə pambıq lifindən 
hazırlanan iplik, erkən orta əsrlərdən başlayaraq ipək teli (keçi sap) toxuma məmulatlarının 
başlıca xammalına çevrilmişdir.  
İp əyirmək üçün yun əvvəlcə didilib daraq vasitəsi ilə daranır, kətan döymə yolu ilə 
soyulub liflənir, pambıq isə çiyiddən təmizlənib mahlıc halına salınırdı. Beləliklə, dəzqah 
toxuculuğu, başqa sözlə, parça və xalça-palaz istehsalı üçün ölkədə əlverişli zəmin yaranmışdır. 
 53
Bütün bu texniki  irəliləyişlər, basma (basmaqəlib) və qələmkarlıq məmulatlarının yaranmasına 
da təkan vermişdir.  
Mingəçevir qazıntılarından tunc dövrünə aid parça qalıqlarının tapılması faktı2 artıq həmin 
dövrdə parça istehsalı sahəsində dəzgah toxuculuğunun mövcud olduğunu söyləməyə əsas verir.  
Bəsit toxucu dəzgahı olan yer hanası hörmə əməliyyatından əriş-arğac sisteminə malik, 
çal-çarpaz keçirmə üsulu ilə icra olunan  toxuma texnikasına keçməyə imkan vermişdir. Tədricən 
yer hanası ilə yanaşı, dik hana da meydana qəlmişdir. 
Məhsuldar qüvvələrin sonrakı inkişafı nəticəsində baş verən texniki irəliləyişlər təpkən 
vasitəsilə hərəkət etdirilən mütəhərrik toxucu dəzgahlarının yaranmasına gətirib çıxarmışdır. 
Məlum olduğu kimi, üfüqi dəzgahların ayaqla işlədilən mütəhərrik növü ilk dəfə hələ yeni 
eranın I-III əsrlərində meydana gəlmişdir.3 Onun ilk vətəni ərazi və mədəni-tarixi əlaqə 
baxımından Azərbaycana yaxın olan Mesopotamiya, Suriya və İran olduğu güman edilir.4 İlk 
orta əsrlərdə Azərbaycanın İranla siyasi-inzibati və mədəni-texniki əlaqələri nəzərə alınarsa, nirə 
və şana sisteminə malik, təpkənli toxucu dəzgahlarının ölkəmizdə məhz həmin dövrdə 
yayıldığını söyləmək olar.5 Bu faktı erkən orta əsrlərə aid arxeoloji qazıntılardan əldə olunan 
parça qalıqlarının texnoloji təhlili də aydın göstərir. Antik dövr və orta əsrlərə məxsus parça 
toxuculuğu üçün səciyyəvi olan bu tip təpkənli mütəhərrik dəzgahlar XIX əsrdə Azərbaycanda 
hələ də istifadə olunmaqda idi. Həm də Azərbaycanda «şərbaf dəzgahı», «cecim dəzgahı», 
«mahud dəzgahı», «şal dəzgahı», «kətan dəzgahı», «xalça (palaz) hanası», «yer hanası» «bağ 
dəzgahı» («şalabəndçü», «xonçar dəzgahı», «dağar») və s. adlarla bəlli olan və təkmillik 
baxımından bir-birindən seçilən toxucu dəzgahlarının müxtəlif tipoloji növləri mövcud 
olmuşdur. Toxucu dəzgahlarının bu bəsit növləri müxtəlif tarixi dövrlərdə yaransa da, onların 
çoxu XIX əsrə qədər gəlib çatmışdır. 
Ənənəvi dəzgah toxuculuğu, tipoloji cəhətdən parça və xalça-palaz məmulatı istehsalı 
olmaqla iki istiqamətdə inkişaf etmişdir.         
Parçalar. Azərbaycanda tarixən saya və güllü (naxışlı) olmaqla, əsasən, iki növ parça 
istehsal olunmuşdur. Toxuma materialına, başqa sözlə, xammal növünə görə, ənənəvi parçaların 
yun, kətan, pambıq, ipək və bunların qatışığı olmaqla, müxtəlif tipoloji növlərinə təsadüf olunur.  
İstehsal texnologiyası baxımından Azərbaycanın ənənəvi parça növlərinin hamısı əriş 
(uzatma, çillə) və arğac (atma, lülə, araqatı) olmaqla, toxuma liflərinin bir-birinə perpendikulyar 
keçirilib, çal-çarpaz edilməsi nəticəsində hazırlanmışdır. Qədim ənənələrə malik olan əriş-arğac 
sistemli toxuma texnologiyası XIX əsr və XX əsrin əvvəllərinədək özünün əməli əhəmiyyətini 
itirməmişdir. Parçaya bəzək vurmaq üçün əlavə naxış sapından (xov) Azərbaycan toxucuları, 
demək olar ki, istifadə etməmişlər. Bunun müqabilində Azərbaycanın dəzgah toxuculuğunda 
parçaların bədii–dekorativ məziyyətini artırmaq məqsədi ilə boyaq, qələm və ya qəlib vasitəsilə 
naxışsalma üsullarından geniş istifadə olunmuşdur. Qədim tarixə malik olan bu istehsal ənənələri 
XIX əsrdə də davam etdirilməkdə idi. 
Bəsit səciyyə daşıyan boyama əməliyyatından fərqli olaraq, qələmkarlıq və basmaçılıq 
(basma-qəlib) işi nisbətən mürəkkəb istehsal texnologiyasına malik olub xüsusi peşəkarlıq tələb 
edirdi. Ona görə də evlərdə və ya küp boyaqxanalarında icra olunan və ikili səciyyə daşıyan 
boyaqçılıq sənətindən fərqli olaraq, qələmkar və basma-qəlib məmulatı xüsusi dükan və ya 
karxanalarda hazırlanırdı. Digər tərəfdən, boyama əməliyyatı həm məmulat toxunmazdan əvvəl, 
həm də toxunub hazır hala düşəndən sonra tətbiq olunduğu halda, qələmkar və ya basma-qəlib 
üsulu ilə naxışsalma əməliyyatı yalnız hazır parça üzərində icra olunurdu. 
Parçaların boyama üsulu ilə bəzədilib yaraşıqlı hala salınması təcrübəsi çox böyük təkamül 
yolu keçmişdir. 
Bəsit xalq üsulu ilə, həm də, əsasən, təbii boyaqlar vasitəsi ilə icra olunan ev 
boyaqçılığından fərqli olaraq, küp boyaqxanalarında hər cür rəng və onların müxtəlif çalarları 
boyanırdı. Ona görə də ev şəraitində çətin əldə edilən rəngablar (tünd göy, mavi, yaşıl, alqırmızı 
və s.) üçün küp boyaqxanalarına müraciət olunurdu. 
Məlum olduğu kimi, toxuma prosesindən çıxmış xam parça bir sıra əlavə tamamlama 
əməliyyatlarından (ağartma, boyama, naxışsalma, habelə yuyulub təmizləmə) keçirdi. Toxuma 
liflərinin növünə (yun, kətan, pambıq, ipək) görə, bu əməliyyatların hər birinin özünə məxsus 
 54
fərqli texnoloji istehsal xüsusiyyətləri yaranmışdı. Məsələn, yun ip, iplik və ya parça isti, ipək isə 
soyuq boyama üsulu ilə boyanırdı. Pambıq və kətan parçaların da özünə məxsus boyaq maddələri 
və boyaq üsulu təşəkkül tapmışdır. 
Xammalın növündən asılı olaraq, ənənəvi toxuculuq məşğuliyyətinin müxtəlif sahələri: 
həsir, xalça-palaz, ağlabənd, (şərid, bağ) və parça toxuculuğu təşəkkül tapmışdır.  
Azərbaycanda parça (kətan, qumaş, yun, ipək) istehsalının şalbaflıq, kətançılıq, bəzzazlıq 
və şərbaflıq olmaqla, tarixən dörd sahəsi yaranmışdır. Hətta bunların bir qisminin daxilində 
məmulat növləri üzrə dar ixtisaslaşma da baş vermişdir. Məsələn, ipək parçaların istehsalı keci 
və xam ipək toxuculuğu olmaqla, bir-birindən fərqli istiqamətlərdə inkişaf etmişdir. 
Azərbaycanda ipəkçilik təsərrüfatı erkən orta əsrlərdən etibarən təşəkkül tapdığından keçi 
toxuculuğunun tarixi də həmin dövrə təsadüf edir. Keci sapdan zəngin çeşiddə cecim məmulatı 
toxunmuşdur. 
Keci sap bişirmə üsulu ilə baramadan hasil olunmuş pilədən əl iyi vasitəsi ilə əyirilirdi. 
Cecim istehsalı, əsasən, kümdarlıqla məşğul olan kəndlərdə geniş yayılmışdı. Digər kəndlərin 
əhalisi onu ya satınalma, ya da mübadilə yolu ilə əldə edirdi.  
Keçmişdə kümdar qadınlar öz ailələrinin ehtiyacını ödəmək, qismən isə satış məqsədi ilə 
keci sapdan «həmyan», «obagəzər», «alaköynək», «şalvar», «çuxa», «tətinlik», «xasqırmızı», 
«aloyşa», «alaca», «yorğan üzü», «döşək üzü» və s. adlarla bəlli olan müxtəlif növ cecim tipli 
parçalar toxuyurdular. 
Keçmiş ev məişətində, xüsusilə, əhalinin kasıb təbəqələri arasında cecim toxunuşlu 
parçalara tələbat böyük idi. Evin döşəməsi üzərinə düzülmüş nimdər (döşəkcə), mütəkkə, balınc, 
püşti, dör döşəyi, yataq döşəyi, kürsü yörğanı, yorğan üzü, süzəni, camaxadan və taxça üçün 
pərdə, yük örtüyü, buxarı qabağı, canamaz, süfrə, gərdək və s. cecim tipli parçalardan 
düzəldilirdi. Bir sıra geyim növləri (köynək, şalvar, arxalıq, çuxa, qurşaq, dolaq), habelə heybə, 
yəhərqaşı, çul, ladı, gərək torbası, duz torbası, çanta və s. kimi məişət ləvazimatı cecimdən 
düzəldilirdi.6 
Keci məmulatından fərqli olaraq, xam ipəkdən toxunan parçaların istehsalı ilə «şərbaf» 
adlanan peşəkar ustalar, həm də xüsusi şərbaf karxanalarında məşğul olurdular. 
Şərbaf karxanalarında toxuma və naxışlama proseslərinin tələbindən asılı olaraq müxtəlif 
növ əmək alətləri və dəzgahlardan istifadə olunmuşdur. Bir qayda olaraq, xam ipək telləri 
mançılıq vasitəsilə baramadan açılıb sarınandan sonra bir sıra texniki əməliyyatlardan keçirdi. 
Bütün bunlardan sonra xam ipək toxuma prosesinə məruz qalmaqla, mütəhərrik şərbaf 
dəzgahları vasitəsi ilə zərif ipək parçalara çevrilirdi. 
Dar peşə ixtisaslaşması xam ipək toxuculuğu daxilində də baş vermişdir. Bunun 
nəticəsində basmaqəlib üsulu ilə əlavə bəzək vurulmuş kəlağayı istehsalı xüsusiləşib ayrıca 
istehsal sahəsinə çevrilmişdi. Hətta orta əsrlərdə Azərbaycanın ipək toxuculuğunda bu və ya 
digər parça məmulatı (diba, zərbaf, zərxara, atlaz, tafta, mov, darayı, qanovuz və s.) istehsalı 
üzrə də dar peşə ixtisaslaşması baş verdiyi nəzərə çarpır. Məsələn, güləbətin, yəni qızıl və ya 
gümüş telləri sarınmış xüsusi növ ipək tellərindən hazırlanan zərbaf və zərxara tipindən olan 
parçaların toxuma texnologiyası digər ipək parçalardan seçilirdi. Hətta diba nisbətən mürəkkəb 
istehsal texnologiyasına malik olduğundan «dibac», yəni diba toxuyan peşəkar ustalar tərəfindən 
toxunurdu.7  
Ənənəvi parça növləri bəzən bu və ya digər geyim üçün nəzərdə tutulub ədədi qaydada 
toxunulurdu. Belə halda geyim növü ilə parçanın adı eyniləşirdi. Məsələn, bir ədəd çuxa və ya 
şalvara yetəcək ölçüdə, ədədi qaydada toxunan mahud, yaxud şal parça tikəsi müvafiq geyim 
növünün adı ilə «çuxa» və ya «şalvar» adlanırdı. Gəncə-Qazax bölgələrində «məndulə» adı ilə 
yayılmış arxalıq kənardan gətirilmə eyniadlı yun parça növündən tikildiyi üçün əhali arasında 
həmin istilahla tanınırdı. Eyni hal cecim tipli parçalarda da nəzərə çarpırdı. Cecim toxunuşlu 
«yorğan üzü», «döşək üzü», «canamaz», «yük pərdəsi», «taxça pərdəsi», «mütəkkə üzü» və s. bu 
qəbildən olub ədədi qaydada toxunur və eyni istilahla həm parçanı, həm də məmulat növünün 
adını bildirirdi. 
Kətan məmulatı. Qədim tarixə malik olan bəsit burma, eşmə və hörmə vərdişləri 
sahəsində əldə edilən ilk əməli təcrübə sonralar əyirmə üsulunun yaranmasına və bu zəmin 
 55
əsasında geyim və digər məişət vasitələri üçün zəruri olan parça toxuculuğunun meydana 
gəlməsinə səbəb olmuşdur. Toxuma texnikasının tədricən təkmilləşib inkişaf etməsi bol ehtiyata 
malik olan lifli bitkilərdən səmərəli şəkildə istifadə olunmasını zəruri etmişdir. 
Toxuculuğun başlıca xammalı olan ip (sap) əyirmək üçün o zamana qədər bəlli olan lifli 
bitkilər arasında ən önəmlisi kətan (kənaf) olmuşdur. Azərbaycanın ayrı-ayrı bölgələrində 
müxtəlif adlarla (kəndir, çətənə, vic, sigəzi və s.) bəlli olan bu lifli bitkinin istehsal xassələrinin 
mənimsənilməsi, xüsusilə onun saplağını təşkil edən elastik və zərif liflərin cecədən ayrılıb 
təmizlənməsi yollarının tapılması parça toxuculuğunun meydana gəlməsi üçün zəmin 
yaratmışdır. Bununla da yurdumuzun qədim sakinlərinin həyatında müstəsna rol oynayan yeni 
bir fəaliyyət sahəsi açılmışdır. Bu mənada Azərbaycan ərazilərinin dağətəyi rütubətli sahələrində 
yabanı halda bitən lifli bitkilər müstəsna rol oynamışdır. Bu bitkilərdən əldə edilən nazik və zərif 
tellər ibtidai parça toxuculuğunun ilk, həm də ən sərfəli xammalı olmuşdur. Yabanı kətan lifinin 
emal olunma üsullarının və texniki vasitələrinin təkmilləşməsi həm də onun becərmə yolu ilə 
yetişdirilməsinə gətirib çıxarmışdır. 
Kətan bitkisinin mədəni yolla becərilməsi onun liflərinin keyfiyyətinə yaxşı təsir 
göstərmişdir. 
Azərbaycanda mədəni kətan bitkisinin becərilmə tarixini dəqiq müəyyənləşdirmək üçün 
faktik materiallar kifayət etmir. Doğrudur, qədim Mingəçevirdə arxeoloji qazıntılar zamanı tunc 
dövrünə aid kətan toxunuşlu parça qalıqlarına təsadüf edilmişdir.8 Bununla belə, onun yabanı, 
yaxud mədəni kətan lifindən toxunduğunu söyləmək çətindir. Çünki botaniki tədqiqatlar 
nəticəsində qədim Mingəçevir ətrafında yabanı kətan bitkisinin yetişdiyi müəyyən olunmuşdur.9 
Bu mənada Azərbaycan ərazisi tarixən yabanı kətanın qədim vətənlərindən biri olmuşdur. 
Məlum olduğu kimi, mədəni kətanın boyu, deməli həm də lifləri 2-3 m-ə çatmaqla, yabanı 
kətandan fərqlənir.  
Kətanın saplağını əmələ gətirən elastik liflər onu tikmə, hörmə və toxuma işlərinin ən 
sərfəli xammal növünə çevirmişdir. 
Azərbaycanda kətan parça toxuculuğu təkcə qədim dövrdə deyil, erkən orta əsrlərdə10 və 
ondan sonra gələn tarixi mərhələlərdə də davam etdirilmişdir. Yazılı mənbələrdən göründüyü 
kimi, Azərbaycanda kətan və kənaf istehsalı X əsrdən etibarən əhəmiyyətli dərəcədə azalmışdır. 
İ.P.Petruşevski bu tənəzzülün səbəbini həmin dövrdən etibarən ölkədə pambıqçılığın inkişafı və 
pambıq parça istehsalının artması ilə izah etmişdir.11 Bununla belə, inkişaf etmiş orta əsrlərdə 
Azərbaycanda kətan parça istehsalı məhdudlaşsa da, o tamam aradan çıxmamışdır. XIII əsr 
coğrafiyaşünası Yaqut əl-Həməvi o zamankı Dərbənd şəhərindən bəhs edərkən xəbər verir ki, 
burada və onun ətraf əyalətində kətandan elə paltarlar hazırlanır ki, beləsi nə Aranda, nə də 
Azərbaycanda yoxdur.12 
XVIII əsrin sonlarına aid arxiv sənədlərində Dərbənd əyalətindən bəhs olunarkən burada 
pambıq və ipəklə yanaşı, meşələrlə əhatə olunmuş dağ kəndlərində kətan (kəndir) becərilməsi 
barədə məlumat verilir.13 XVIII əsrdə «kəndir» adı ilə tanınan kətan bitkisinin Quba xanlığının 
dağ kəndlərində hələ də becərildiyi barədə məlumat vardır.14 XVIII əsrin sonlarına aid başqa bir 
mənbədə kətan bitkisinin az miqdarda Qazax və Şəmşəddin sultanlıqlarında da becərildiyi xəbər 
verilir.15 
XIX əsrin əvvəllərində Quba əyalətinin Tip mahalına daxil olan Küpçal, Üçkün və Qəçrəş 
kəndlərində kətan (kəndir) bitkisinin əkilib becərildiyi və bundan 200 pud kəndir lifi hasil olduğu 
xəbər verilirdi.16 Quba əyalətində kətan (kəndir) bitkisinin becərilməsi faktı XIX əsrin 
əvvəllərinə aid başqa bir mənbədə də təsbit olunur.17  
XIX əsrin ikinci yarısında Azərbaycanda kətançılıq məhdud miqdarda da olsa, fərdi kəndli 
təsərrüfatlarında davam etdirilirdi. XIX əsrin 80-ci illərinə aid bir mənbədə Quba qəzasının şimal 
hissəsindəki Üçkün, Qəçrəş, Küpçal, Susay, Gəray, Gican və Düztahir kəndlərində kətan 
(kəndir) əkilib becərildiyi xəbər verilir.18 Bu lifli bitkinin, habelə, qəzanın cənub hissəsindəki 
dağətəyi, qismən də dağ kəndlərində becərildiyi bildirilir.19 
Quba qəzasında kəndir lifindən əyirilmiş sapdan «sigəzi» adlanan kobud kətan parça növü 
toxunmaqdan əlavə, ev məişətində gərək olan bir sıra zəruri məişət və təsərrüfat ləvazimatı 
(buraz, tay kəndiri, yük kəndiri, çidar, cilov, çatı, sinə-çula, ciyə, təlis, xaral, çuval, xurcun, 
 56
kəndir palazı, balıq və quş toru və s.) hazırlandığı etnoqrafik ədəbiyyatda öz əksini tapmışdır.20 
Məlum olduğu kimi, qədim zamanlarda istifadə olunan əyirmə və eşmə (burma) 
vasitələrinin böyük bir qrupu müəyyən təkmilləşmə və dəyişmələrə uğrayandan sonra 
zəmanəmizədək gəlib çatmışdır. Xammalın növündən asılı olaraq, bunlar forma, ölçü və çəki 
etibarı ilə bir-birindən müəyyən qədər fərqlənsələr də, işləmə prinsipinə və tipoloji oxşarlıqlarına 
görə çox yaxın olmuşlar. Hətta onların bəziləri universal səciyyə daşımaqla həm kətan, həm yun, 
həm pambıq, həm də ipək əyirmə və ya eşmə (bükdərmə) əməliyyatlarında müştərək istifadə 
olunmuşlar. Əl iyi (teşi, əyircək, dük), yaxud müxtəlif quruluşlu cəhrə (dövr) bu cür universal 
əyirmə və eşmə vasitələri sırasına daxil idi. Bu əmək alətləri ilə yun, kətan, pambıq və ipək 
(keci) əyirib bükdərmək olurdu. Bu alətlərlə yanaşı, hər bir xammal növünün özünə məxsus 
spesifik əmək alətləri də yaranmışdı. Belə alətlərə kətan və ipək emalı sahəsində daha çox 
təsadüf edilirdi. 
Kətan (kəndir) sap istehsalında tətbiq olunan əmək alətlərinin böyük bir qismi 
Azərbaycanın cənub-şərq və şimal-şərq bölgələrində XIX əsr və XX əsrin əvvəllərinədək 
qalmaqda idi. 
Lənkəran-Astara bölgəsində talış dilində «vic» və ya «vış» adlanan kətan (kəndir) lifi «vişo 
adlanan» xüsusi lifləyici dəzgah vasitəsilə hazırlanırdı. Bunun üçün kətan dəstələrini vışonun 
çənəsi arasına salıb döyəcləməklə, əzişdirir və onların saplaqlarını cülədən ayırırdılar. Sonra 
kətanın saplağının özəyini təşkil edən cülə qırıntılarını liflərdən tamam təmizləmək üçün onları 
miz üzərində «lato» adlanan taxta bıçaq (cüləkeş, sıyırğac) vasitəsilə təkrar-təkrar sıyırırdılar. 
Liflərin uzun və qısasını bir-birindən ayırmaq üçün çox vaxt kəndir lifi daraq vasitəsilə 
daranırdı. Darama prosesi zamanı liflər həm də cülə qırıntılarından təmizlənir və «əlçim» 
adlanan xalis piltə halına düşürdü. Əlçimlənmiş kətan piltəsindən əl iyi21 və ya cəhrə vasitəsilə 
«kec», yaxud «kej» adlanan zərif kətan sapı hasil olunurdu. Kej həm tikiş, həm də parça, palaz, 
xaral, kisə, süfrə və s. toxuma məqsədilə istifadə olunurdu. 
Bir qayda olaraq,  vicin (kəndir lifinin) daraqda qalan kilkəsindən «ciyə» adlanan yoğun ip 
(kəndir) əyirilirdi. Kilkə piltələrindən talışların «lanqa» adlandırdığı dördpərli əyircək vasitəsilə 
ciyə hasil edilirdi.  
Qədim tarixə malik olan lanqanın qolları bir-birinə keçiriləndən sonra ox vasitəsilə ortadan 
birləşdirilirdi. Oxun ucuna bərkidilmiş qarmağa bənd edilən ciyəni burub eşməklə, kec (keş), 
yəni kəndir ipi hasil edilirdi. 
Kətan lifindən əyrilmiş kecdən parça toxumaqdan əlavə, bir sıra zəruri məişət və təsərrüfat 
vasitələri də hazırlanırdı. 
Kecin bərk bükdərilmiş növündən «navşa» adlanan ikibaşlı əmək aləti vasitəsilə «səl» (quş 
toru), «nəvet» (sallama balıq toru), «muloşq» (atma tor), «domja» və s. hörülüb hazırlanırdı. 
Kecdən habelə «kargah» adlanan dəzgahda şalvar və tuman üçün bağ toxunurdu. 
Vicdən, habelə dük (əyircək, teşi) vasitəsilə nazik sap  əyrilirdi. Kecin nazik növündən 
qadınlar kargah, yaxud «giş dəzgahı» adlanan hanada eyniadlı kətan parça növü (giş) 
toxuyurdular. Keçmişdə gişdən qadın və kişi geyim dəsti tikilib hazırlandığını qocalar indi də 
xatırlayırlar. 
Kec və ya ciyə qatışığından «çaxçu» (çarxçu) adlanan xüsusi eşmə dəzgahında müxtəlif 
yoğunluqda kəndir (tay kəndiri, yük kəndiri, sicim, buraz, kəmənd və s.) eşilib hazırlanırdı.22  
Azərbaycanın şimal-şərq bölgəsində daha çox «kəndir» adı ilə bəlli olan kətan lifinin 
əyrilməsi və eşilməsi əməliyyatlarında istifadə olunmuş əmək alətləri Talış bölgəsindəki 
alətlərdən xeyli fərqlənirdi. Burada, əvvəla kətan bitkisinin saplağı xüsusi lifləyici dəzgahın 
köməyi ilə deyil, toxmaq (dəyənək) vasitəsilə, bəsit döymə üsulu ilə döyəclənib lifdən ayrılırdı. 
İkincisi, əzilmiş kətan saplağının lifləri cülədən əl ilə seçilib təmizlənirdi. 
Bunlardan əlavə, Quba kəndlərində cod xassəli kəndir lifini yumşaldıb zərif hala salmaq 
üçün onu dəmir dişləri çıxarılmış əl və ya ayaq dingi vasitəsilə ehmalca döyəcləyirdilər. Hətta 
kəndir lifi az olduqda, onu ding vasitəsi ilə deyil, əldə övkəşdirmə üsulu ilə yumşaldırdılar.23 
Quba bölgəsində kətan lifininin əyrilməsinin müxtəlif üsul və vasitələri qeydə alınmışdır. 
Əlharayı xırda-para tikiş işlərini görmək (çarıq tikmək, xaral, kisə ağzını gözəmək, yamaq 
salmaq, palan-navar tikmək, «sigəzi» adlanan kətan kisənin yanını calamaq və s.) üçün çilik 
 57
vasitəsilə, bəsit burma üsulu ilə qısa ölçülü nazik ciyə hazırlanırdı. Bunun üçün lif cəngəsindən 
bir qarış boyda uzadıb ucunu çiliyə bənd etdikdən sonra onu sağ əl ilə fırladırdılar. Çilik 
fırlandıqca çəngədən ayrılan lifi burub ip, ciyə və ya sap halına salırdı. İpin nazik və ya yoğun 
əyrilməsi burulmaqda olan kəndir liflərinin sayı ilə müəyyən edilirdi. 
Kəndir lifini əyirməyin nisbətən təkmilləşmiş üsulu fırlağan və ya vəlvələ vasitəsi ilə 
əyirmə olmuşdur. Bu arxaik üsul və alətlərin bir qismi zəmanəmizədək gəlib çatmışdır.24 
Üç hissədən (gövdə, onun uclarına keçirilmiş dəstək və iydən) ibarət olan fırlağan 
vasitəsilə ip əyirmə daha geniş yayılmaqla, kütləvi səciyyə daşımışdır. Dəstək vasitəsi ilə 
fırlağanı hərəkətə gətirib fırlatdıqca onun iyinə bənd edilmiş kəndir lifi burulub uzanır və ipə, 
yaxud sapa çevrilirdi. Kəndir lifi burulub uzandıqca fırlağanın iyinə sarınıb dükçə əmələ 
gətirirdi. 
Kətan lifini əyirməyin digər bir səmərəli əmək aləti Qubanın dağ kəndlərində geniş 
yayılmış, «vəlvələ» adlanan pərsəngli əyircək olmuşdur. Yeri gəlmişkən qeyd edək ki, Şahdağ 
xalqları keçmişdə vəlvələdən təkcə kətan (kəndir) lifi deyil, həm də lazım gəldikdə yun ip 
əyirərmişlər. 
Vəlvələ bir qarış uzunluğunda ağac hərləncəkdən, onun ortasına keçirilmiş ox rolunu 
oynayan dəstəkdən, hərləncəyin hər iki ucunda açılmış gəzlərə siyirtmə bağlanan 25-30 sm 
uzunluğunda əyircək ipindən ibarət olurdu. Hərləncəyin sürətlə fırlanmasını təmin etmək üçün 
onun bir başına pərsəng daşı bağlanırdı. Çox vaxt uzunsov və hamar çaydaşından ibarət olan 
pərsəng hərləncəkdən 6-7 sm-ə qədər  ondan aralı qalırdı.25  
Çarx. Kəndir lifinin əyirilməsi və eşilməsi əiəliyyatının ən təkmil və qismən də 
mexanikləşdirilmiş vasitəsi çarx olmuşdur. Quruluşuna və işləmə prinsipinə görə, Şəki 
(Vəndam), Lənkəran (Hişkədərə) və Quba (Yuxarı Ləgər) bölgələrində qeydə alınmış kəndir 
çarxı arasında elə bir ciddi fərq yox idi. 
Çarx (çaxçu, çarxa) «kötük» adlanan düzbucaqlı formalı, 10-12 sm qalınlığında taxta 
lövhədən ibarət olmuşdur Onun üzərinə mütəhərrik vəziyyətdə spiralvari yivə malik 4 ədəd eyni 
ölçülü ağac çarx bərkidilirdi. Bundan əlavə o,  «qıra» (girə, qırça) adlanan və üzərində, 4 ədəd 
növü olan tənzimləyicidən və bir ucu qarmaqlı «midbar»dan ibarət olurdu. Çarxların fırlanması 
üçün onların hər biri başı qapaqlı ox vasitəsi ilə kötüyə birləşdirilirdi. Çarxların hər birinin ucuna 
metal qarmaq bərkidilir və halqavarı bağlanmış uzun ciyə vasitəsilə fırladılırdı. Bütün bunlardan 
əlavə, axırıncı çarxın yivinə dolanmış ciyənin səviyyəsini tənzimləyib sabit saxlamaq üçün kötük 
üzərinə xırda haça və qövsvarı ağac qarmaq taxırdılar. 
Kəndir çarxı vasitəsilə həm əyirmə, həm də eşmə əməliyyatı yerinə yetirilirdi.  
Bir qayda olaraq, çarxı 2 nəfər müştərək işlədirdi. Onlardan biri çarxların yivlərinə 
dolanmış ciyəni dartmaqla onları hərəkətə gətirib fırladır, «qıraçı» adlanan ikinci nəfər isə 
qucağında tutduğu kəndir lifinin ucundan bir qədər burub uzatmaqla, çarxın qarmağına bənd edib 
dal-dalı olmaqla, tədricən geri çəkilirdi. Bu halda çarxçı dolama ciyəni əllə dartdıqca çarxlar 
mexaniki surətdə fırlanır və kəndir cəngəsindən ayrılmış lifləri burub ip, yaxud sap halına salırdı. 
Əyrici geri çəkilib çarxdan uzaqlaşdıqca kəndir lifləri əyrilib uzanırdı. 
Mexaniki surətdə fırladılan çarx əmək məhsuldarlığının yüksəldilməsinə imkan 
verdiyindən çox vaxt bükdərmə əməliyyatı da onun köməyi ilə icra olunurdu. Bu halda əyrilmiş 
kəndir ciyələrini qoşalaşdırıb, ikiqat, üçəm və ya dördqat olmaqla, hər birinin ucunu çarxlardan 
birinin qarmağına bənd edirdilər. Çarxlar hərəkətə gətirilib fırlandıqca qıraçının qıra vasitəsilə 
tutduğu tayları eşib bir-birinə dolayırdı. Kəndir taylarının dolaşmaması üçün onların hər biri 
qıranın üzərindəki novlara salınırdı. Qıraçı çarxa tərəf irəlilədikcə onunla midbar arasında qalan 
kəndir hissəsi eşilib bir-birinə dolanırdı. 
Beləliklə, kətan lifindən həm ciyə, həm də kətan parça toxumaq üçün sap hazırlanırdı. 
Nazik və zərif olan kətan sapından mütəhərrik toxuma dəzgahlarında müxtəlif növ kətan 
parçalar toxunurdu. 
Pambıq parçalar (qumaşlar). Antik dövrdən başlayaraq Azərbaycanda pambıqçılıq 
təsərrüfatının meydana gəlməsi və inkişafı burada yeni bir toxuma materialının yaranmasına 
səbəb olmuşdur. Azərbaycanda pambıq parça toxuculuğunun yaranmasına təkan verən amillər 
sırasında pambıq mahlıcından ibarət xammal ehtiyatının bolluğu ilə yanaşı, ölkənin mülayim-isti 
 58
iqlim şəraitində əhalinin sərin pambıq parçalara tələbatının böyük olması faktı da mühüm rol 
oynamışdır. Azərbaycanın təbii-iqlim şəraiti üçün pambıq parçalar həm geyim, həm də ev 
məişəti üçün ən sərfəli toxuma materialı sayılırdı. 
Ev məişətində, xüsusilə də ənənəvi geyim dəbində pambıq parçalara tələbatın böyük olması 
həm də əhalinin orta və kasıb təbəqələrinin maddi imkanı ilə bağlı olmuşdur. Bahalı ipək və yun 
parçaları əldə etmək imkanı məhdud olan ictimai zümrələr pambıq parçalarla kifayətlənməli 
olurdular. 
Ənənəvi pambıq parçalar arasında başlıca yeri bez tutmuşdur. Azərbaycanda pambıq bitkisi 
sanki bez üçün becərilib yetişdirilirdi. Yun və kətan parçaları kimi, bez toxuculuğu da yerli 
xammal əsasında təşəkkül tapmışdır. Məlum olduğu kimi, pambıqdan toxunan parçaların ən 
arxaik növlərindən biri kərbas olmuşdur. Bu istilahın mənşə etibarı ilə sanskrit dilində «pambıq» 
mənasını bildirən «karpassi» sözündən törədiyini nəzərə alan mütəxəssislər onun hind mənşəli 
olduğunu və hələ e.ə. IV əsrdə Hindistandan İrana və digər qonşu ölkələrə keçdiyini güman 
edirlər.26 Bununla yanaşı, orta əsrlərdə Azərbaycanda ərəb mənşəli «qütni», yəni pambıq 
mənasını bildirən zərif parça toxunduğu bəlli olur.27 
M.X.Heydərov yazılı mənbələrə istinad edərək, qütninin kərbasa nisbətən daha zərif 
olduğunu, hətta bəzən ipək və ya güləbətin qatışığı ilə toxunduğunu da xəbər verir.28 Görünür, 
hələ ərəb işğalları dövrünə qədər Azərbaycanda pambıq parça istehsalı geniş yayılmış və onun 
toxuma texnikasında xeyli dərəcədə təkmilləşmə baş verilmişdir. 
Görünür, sonralar tədricən «kərbas» və «qütni» ifadələri aradan çıxıb işlək formasını 
itirmiş, müvafiq surətdə «bez» və «ağ» istilahları ilə əvəz olunmuşdur. «Ağ» təkcə rənginə görə 
deyil, həm də zərif toxunuşu ilə kobud və qaba bezdən fərqlənirdi.  
Ənənəvi pambıq parçaların boyama üsulu ilə hazırlanan bir sıra növləri: kisəyi və fitə son 
orta əsrlərdən etibarən tədricən şilə və qədək ilə əvəz olunmağa başlamışdır. Şilə və qədəyin dəb 
düşməsində, şübhəsiz ki, bez istehsalının geniş yayılması və kütləvi səciyyə daşıması faktı 
mühüm rol oynamışdır. 
 Məlum olduğu kimi, xam bezi qırmızı rəngə boyamaqla, ondan şilə, tund göy və ya mavi 
rəngə boyadıqda isə qədək əldə edilirdi. Bezdən hazırlanan şilə çox vaxt fitə kimi istifadə 
olunduğundan, görünür, nazik ağdan, yaxud bahalı ipək parçalardan fitə hazırlanmasına ehtiyac 
qalmamışdır. Bunun müqabilində məhdud miqdarda istehsal olunan nazik ağ («hümayin ağı») 
başlıca olaraq, çit və qələmkar parçaların hazırlanmasına sərf olunmuşdur. 
Göründüyü kimi, ənənəvi pambıq parça növlərinin bir qisminin adı dəyişib yerli istilahlarla 
əvəz olunsa da, onların istehsalı dayanmamışdır. 
XIX əsrdə Azərbaycanın ənənəvi pambıq parça istehsalında tarixən olduğu kimi, yenə də 
Gəncə, Naxçıvan və Ordubad görkəmli yer tuturdu. Qeyd etmək lazımdır ki, XIX əsrin ikinci 
yarısından etibarən ölkəyə Avropa və Rusiyadan ixrac olunan ucuz manufaktura mallarının 
idxalı ilə əlaqədar olaraq, Azərbaycanda ümumən pambıq parça istehsalı tənəzzülə uğramışdır. 
Bununla belə, həmin əsrin sonlarına doğru Naxçıvan qəzasında hələ də pambıq becərilir və evdar 
qadınlar ondan parça toxuyurdular.29 Bu dövrdə bez və ağ istehsalı Şamaxı və Şuşa şəhərlərində 
də davam etdirilməkdə idi. 
XIX əsrin 30-cu illərinə aid yazılı məlumatlar Azərbaycanda pambıq parça istehsalının 
ümumi vəziyyəti barədə dolğun təsəvvür yaradır. Bu dövrdə bez istehsalı, əvvəllər olduğu kimi, 
şəhərlərdə «bəzzazxana» adlanan bez karxanalarında kustar üsul ilə hazırlanmaqdan əlavə, bir 
sıra kəndlərdə ev peşəsi formasında hələ də qalmaqda idi. Bu faktı o dövrə aid mənbələrdən əxz 
olunmuş məlumatlardan da aydın görmək olur. XIX əsrin 30-cu illərində sabiq Qazax 
sultanlığından bəhs edən bir mənbədə xalça, palaz, şal və s. kimi yun məmulatları ilə yanaşı, hər 
bir ailədə bez toxunduğu xəbər verilir.30 
Ənənəvi pambıq parça, o cümlədən, bez istehsalında şəhər karxanaları (bəzzazxanalar) 
başlıca yer tuturdu. XIX əsrin 30-cu illərinə aid statistik məlumatlarda vaxtilə Azərbaycanın iri 
toxuculuq, o cümlədən, pambıq parça istehsalı mərkəzlərindən olmuş Gəncə şəhərində 164 nəfər 
toxucu işlədiyi xəbər verilir.31 Şəhərdə parça toxucularının xeyli hissəsini bəzzazlar (bez 
toxuyan ustalar) təşkil edirdi. Onlar müxtəlif çeşiddə qumaş parçalar: ağ bez, qırmızı bez, 
calamaya və s. toxuyurdular. Mənbənin yazdığına görə, həmin dövrdə Gəncənin toxucu 
 59
karxanalarında ildə 2000 ədəd ağ bez, 200 ədəd qırmızı bez (şilə-A.M.), 400 ədəd «calamaya» 
adlanan nazik ağ toxunurdu.32 Bundan əlavə, Gəncə əyalətinin əksər kəndlərində də bez 
toxunurdu. Bu cəhətdən Samux mahalı əhalisi xüsusilə fərqlənirdi. Onlar əla xalçalar, ipək və 
yarımipək parçalar toxumaqla yanaşı, «calamaya» adlanan yüksək keyfiyyəti pambıq parça (zərif 
ağ) da istehsal edirdilər.33 
Əvvəllər olduğu kimi, XIX əsrdə də pambıq parça, xüsusilə, onun qalın növü olan bez 
istehsalı Azərbaycanın hər yerində, həm şəhər karxanalararında, həm də kəndlərdə geniş 
yayılmışdı. Əksər bölgələrdə bezi qadınlar toxuyurdular. Onlar cecim və şal kimi, bezi də bəsit 
yer hanasında toxuyurdular. Bundan fərqli olaraq, bəzzazlığın inkişaf etdiyi bir sıra bölgələrdə 
bez xüsusi culfa dəzgahında, «bəzzaz» və ya «culfa» adlanan peşəkar kişi toxucular tərəfindən 
toxunurdu. Həm də bu halda bezin boyanıb şilə və ya qədək halına salınması əməliyyatı ilə 
bilavasitə bəzzaz özü deyil, «şiləçi» adlanan peşəkar küp boyaqçıları məşğul olurdular. 
Azərbaycanda tarixən pambıq parça, o cümlədən, bez istehsalının klassik vətəni Naxçıvan 
olmuşdur. Bölgə öz üstünlüyünü uzun müddət qoruyub saxlaya bilmişdir. XIX əsrin ikinci 
yarısında Azərbaycanın digər bölgələrində pambıq parça istehsalı tənəzzülə uğrayıb aradan 
çıxdığı halda, Naxçıvanda bez toxuculuğu həm kustar sənət, həm də ev peşəsi formasında hələ 
də davam etməkdə idi. Maraqlı haldır ki, burada bez toxuculuğu təkcə şəhər və şəhər tipli 
qəsəbələrdə deyil, həm də kəndlərdə əmtəə istehsalı səciyyəsi daşımaqla satış məqsədi 
güdmüşdür. XIX əsrin 80-ci illərinə aid bir mənbədə göstərilirdi ki, Naxçıvan qəzasının 3 
mahalında o zaman bez istehsalı ilə məşğul olan kənd toxucularının sayı 910 nəfərə çatırdı. 
Bundan əlavə, Naxçıvan və Ordubad şəhərlərində də xeyli culfa, başqa sözlə, bez toxuyan 
(bəzzaz) cəmləşmişdi.34 Bir qədər əvvəllərə aid başqa bir mənbənin yazdığına görə, Çar Rusiyası 
Cənubi Qafqazı ələ keçirib bu yerlərə sahib olan zaman Naxçıvan şəhərində 40 nəfər bəzzaz 
işləyirdi.35 XIX əsrin 30-cu illərinə aid arxiv sənədində isə həmin dövrdə Naxçıvan şəhərində, 
ümumiyyətlə, toxucuların sayının 126 nəfər olduğu və Ordubadda çalışan 145 nəfər bəzzazla 
birlikdə isə hər iki şəhərdə 271 nəfər culfa işlədiyi xəbər verilirdi.36  
XIX əsrin sonlarından bəhs edən başqa bir mənbənin yazdığına görə, o zaman Ordubad 
əhalisinin yarısı toxuculardan ibarət olub İrəvan və digər quberniyaların əhalisini pambıq parça 
ilə təmin edirdi.37 
XIX əsrin birinci yarısında pambıq parça, o cümlədən, bez və ağ parça istehsalı 
Azərbaycanın digər şəhərlərində (Gəncə, Şamaxı, Şuşa, Şəki, Quba, Dərbənd və b.) hələ 
qalmaqda idi. 
Şəhər bəzzazxanalarında olduğu kimi, Bakının Əmircan, Bülbülə və Suraxanı kəndlərində 
də bezi kişilər,38 həm də mütəhərrik culfa dəzgahında toxuyurdular. Lakin pambığın çiyiddən 
təmizlənməsi, onun yay ilə atılıb mahlıc halına salınması, əl iyi və ya cəhrə vasitəsi ilə əyrilib-
bükdərilməsi, hətta kələflənib boyanması əməliyyatları ilə qadınlar məşğul olurdular. 
Etnoqrafik materiallardan məlum olduğu kimi, kənd bəzzazları pambığın çiyidini əllə 
çıxarıb təmizləyirdilər. Bundan fərqli olaraq, bez istehsalı ilə daimi məşğul olan peşəkar şəhər 
karxanalarında pambığı çiyiddən təmizləmək üçün, adətən, «cıyrıq» adlanan çiyidtəmizləyən 
alətdən istifadə olunmuşdur. 
1829-cu ilin məlumatına görə, Şuşa şəhərində 80 toxucu dəzgahı olan 28 bez karxanası 
fəaliyyət göstərirdi. İl ərzində həmin karkanalarda hər birinin uzunu 10 arşın, eni 7 gireh olan 
8000 ədəd bez toxunurdu.39 
Həmin dövrdə bez, alaca və digər pambıq parça növlərini toxumaq üçün Dərbənd şəhərində 
115 culfa dəzgahı fəaliyyət göstərirdi. Burada toxunan bezin hər bir tikəsinin uzunluğu 9 - 10 
arşına qədər olurdu. Keyfiyyətindən asılı olaraq, onun hər bir topu (tikəsi) 2 manat 50 qəpikdən 5 
manatadək müxtəlif qiymətlərə satılırdı.40 Bu faktdan bir daha bəlli olur ki, o zaman bezin 
müxtəlif çeşidləri toxunulurmuş. 
Quba qəzası rəisinin 1841-ci il hesabatında qəzada toxunan yun məmulatları (xalça, palaz, 
məfrəş, xurcun, şal, corab və s.) ilə yanaşı, bir sıra pambıq parça növləri: bez, xasa (kisəyi) və 
qızıl boya ilə şəhər boyaqxanalarında qırmızı rəngə boyadılan bürmət istehsalından bəhs 
olunur.41 Qeyd etmək lazımdır ki, bu fakt pambıq parçaların «xasa» və «bürmət» adlanan tipoloji 
növləri barədə XIX əsr mənbələrində təsadüf olunan ilk məlumat sayılır. 
 60
Həmin dövrdə Şamaxı şəhərində fəaliyyət göstərən bez karxanalarından əlavə, bir sıra 
kəndlərdə pambıqdan tuman, köynək, örtük üçün bez və ya digər parçalar toxunulurdu.42 Mənbə 
müəllifinin yazdığına görə, Rusiyada kətan necədirsə, burada da bez eləcə adi idi.43 
XIX əsrin 30-cu illərində Şamaxı şəhərində ağ və qara rənglərdə olmaqla, iki cür bez 
toxunurdu. Ağ bezin hər bir tikəsinin uzunu 12 arşın, eni 1,25 arşın, qara bezin isə uzunu 10 
arşın, eni 3/4 arşın olurdu.44 Burada bezdən əlavə, hər birinin uzunu 8 arşına çatan yorğan üzü də 
toxunurdu.45 Şamaxının bez (culfa) dəzgahlarının hər birində 2 nəfər işləməklə, gün ərzində 3 
ədəd bez və ya yorğan üzü toxumaq olurdu.46 Əmək məhsuldarlığının səciyyəsi barədə aydın 
təsəvvür yaradan bu faktdan məlum olur ki, şəhər karxanalarındakı bez dəzgahları mütəhərrik 
quruluşa, yəni təpkən vasitəsilə hərəkətə gətirilən nirə-şana sisteminə malik olmuşdur. 
V.Leqkobıtov Şamaxı bezinin yuyulub təmizlənməsi və ağardılması proseslərinin ətraflı 
təsvirini də vermişdir. Onun yazdığına görə, bez toxunub qurtarandan sonra təmiz suda diqqətlə 
yuyulub sıxılır, daha sonra ikili-birli nisbətində götürülmüş əhəng və qəlyədaşı məhlulunda 
qaynadılırdı. Hər birinin uzunu 10-12 arşın olan 10 top bezə 1 batman əhəng, yarım batman 
qəlyədaşı sərf olunurdu. Ağardılmış bez yenidən təmiz suda yuyulub qurudulurdu.47  
 Daxili tələbatla əlaqədar olaraq, bez istehsalı Azərbaycanın şimal-şərq bölgəsində XIX 
əsrin ortalarında hələ də davam etdirilməkdə idi. Bölgədə həm yerli, həm də satınalınma pambıq 
mahlıcı işlənirdi. XIX əsrin 30-cu illərində Quba əyalətində daxili istehlak üçün hər il 2500 pud 
pambıq istehsal olunurdu.48 Qubanın bir çox kəndlərdə bundan bez toxunurdu.49 
Yenə həmin dövrdə Dərbənd əyaləti əhalisinin xeyli hissəsi ipək və bez istehsalı ilə məşğul 
olurdu.50 Təkcə Dərbənd şəhərində fəaliyyətdə olan 115 toxucu dəzgahında bez, alaca və digər 
pambıq parçalar toxunurdu.51 
Xəzər vilayəti rəisinin 1841-ci ilə dair hesabatında Şirvan, Talış, Quba qəzalarının fərdi 
kəndli təsərrüfatlarında becərilən pambıq məhsulunun bir hissəsinin ev məişətində istifadə 
edilməsi, yerdə qalan hissəsinin isə yerli bez istehsalına sərf olunmaq, yaxud xarici ölkələrə ixrac 
edilmək üçün satış bazarlarına çıxarılması barədə məlumat verilirdi.52 Bakı qəza rəisinin 1842-ci 
ilə dair hesabatında isə Abşeronda məhdud miqdarda becərilən pambığın bir hissəsindən bez 
toxunduğu, qalan qisminin isə satış məqsədi ilə Quba əyalətinə göndərildiyi xəbər verilir.53 
Yerli xammal əsasında işləyən pambıq parça müəssisələrində ən çox bez toxunurdu. XIX 
əsrə aid rəsmi sənəd və ədəbiyyatlarda onlar, adətən, karxana, yaxud «bez karxanası» kimi 
təqdim odunurdu. O dövrün arxiv materiallarında 1843-cü ildə Şirvanda 35, Dərbənddə isə 10 
bez karxanasının fəaliyyət göstərdiyi xəbər verilirdi.54 XIX əsrin ortalarında Gəncə şəhərindəki 
bez karxanalarında təkcə calamaya, yəni nazik ağ toxuyan 30 dəzgah fəaliyyət göstərirdi.55 
Faktlardan göründüyü kimi, Rusiya tərəfindən işğal olunandan xeyli sonra da 
Azərbaycanın ənənəvi pambıq parça istehsalı davam etdirilməkdə idi. Lakin xaricdən ixrac 
olunan və ucuz başa gələn manufaktura mallarının rəqabəti nəticəsində yerli bəzzazxanalar 
tədricən tənəzzülə doğru gedirdi. 
Məlum olduğu kimi, Azərbaycanın ənənəvi pambıq parçalarının ən geniş yayılmış kütləvi 
növü olan bezi hər bir ailədə evdar qadınlar yer hanası, yaxud culfa dəzgahında toxuyub ailənin 
daxili istehlakına sərf etdirdi. Bundan əlavə, bez həm də şəhərlərdə cəmləşmiş xüsusi 
karxanalarda «bəzzaz» adlanan peşəkar ustalar tərəfindən toxunurdu. Karxana bezi mütəhərrik 
culfa dəzgahında toxunduğundan keyfiyyət etibarı ilə yer hanasında toxunan ev bezindən üstün 
tutulurdu. 
Bez toxumaq üçün pambıq, ilk növbədə əl ilə, yaxud «cıyrıq» adlanan xüsusi çiyid çıxaran 
alət vasitəsilə çiyiddən təmizlənib mahlıc halına salınırdı. Naxçıvan bölgəsində isə gec açılmış 
pambıq qozaları çalxov vasitəsilə gərzəkdən təmizlənirdi. Bundan sonra əl iyi və ya cəhrə 
vasitəsilə mahlıcdan sap və ya iplik əyirilirdi. Çox vaxt sap öz təbii rəngində, bəzən isə qara, 
qırmızı və ya göy rəngə boyanılandan sonra toxunurdu. 
Adətən, «arşınnüma» qaydada toxunan bezin hər topu çox vaxt 8 və ya 10 arşın, bəzən isə 
12 arşına çatırdı. Bezin eni, adətən, 1 arşın, yaxud ondan 1 çərək az və ya çox toxunurdu. 
Bez mahlıcın öz təbii rəngində toxunduqda o, əhəng və qəlyədaşı məhlulu vasitəsilə bir 
daha ağardılırdı. Ağartma əməliyyatı bezin keyfiyyətinə və zahiri görkəminə təsir göstərməklə 
yanaşı, həm də boyanan zaman rəngi yaxşı götürməsinə kömək edirdi. 
 61
Bezin əriş və arğacı bəzən toxunmazdan əvvəl müxtəlif rənglərə boyanırdı. Bu səbəbdən 
də, boyalı sapdan müxtəlif çeşiddə zolaqlı, yaxud xanəli pambıq parçalar toxunurdu. Buna 
müvafiq olaraq, zolaqlı toxunmuş bez «təfsilə», onun xanəli bəzəyə malik olan və ədədi qaydada 
toxunan növü isə «çadraşan», yaxud «codana» adlanırdı. Yerli bez istehsalı aradan çıxandan 
sonra onun aşağı növü sayılan və ədədi qaydada toxunan codana həm də çadra kimi istifadə 
olunmuşdur. 
Təfsilə toxumaq üçün əriş düzümünü əmələ gətirən sapların rəng çaları hər dəfə müəyyən 
saydan sonra növbəli sürətdə al-dəyişik edilirdi. Bunun sayəsində parça toxunduqca onun 
üzərində uzun zolaqlar əmələ gəlirdi. Parçanın zolaqlarını köndələn şəkildə salmaq lazım 
gəldikdə isə əriş düzümü eyni rəngdə sabit saxlanılır, onların arasından keçirilən müxtəlif rəngli 
arğac sapları müəyyən saydan sonra dəyişdirilirdi. 
Pambıq parçada bəzək zolaqlarının enli və ya dar salınması, yaxud bir-birini əvəzləməsi 
əriş düzümündə, yaxud arğac keçirmələrində eyni rəngli sapların miqdarını dəyişdirmək yolu ilə 
tənzimlənirdi. 
Təfsilənin bəzək zolaqları bəzən müxtəlif rəngli arğac saplarını eyni qaydada əvəzləmə 
yolu ilə əmələ gətirilirdi. Təfsilənin bu çeşidi «miləmil» adlanırdı. 
Keçmiş məişətdə milə-mil təfsilə ən çox yorğan, döşək, mütəkkə, nimdər üçün mitil və ya 
üzlük məqsədi ilə işlənirdi. Bəzən onu qadın geyim tiplərində astar çəkmək  məqsədi ilə istifadə 
edirdilər. 
Miləmil toxunuşlu təfsilə Orta Asiya xalqları arasında «süzəni» adı ilə geniş yayılmışdı. 
Həm də təfsilədən fərqli olaraq, süzəni təkcə pambıqdan deyil, ipəkdən də toxunulurdu. 
Çadraşan təfsilədən fərqli olaraq, şahmatsayağı xanəli toxunurdu. Bunun üçün toxuma 
prosesində həm əriş düzümü, həm də arğac keçirmələri müxtəlif rəngli sapların köməyi ilə 
müəyyən saydan sonra aldəyişik edilirdi. Xanələrin ölçülərinin böyük və ya kiçik olması 
müxtəlif rəngli əriş-arğac saplarının müəyyən saydan sonra aldəyişik edilməsi, başqa sözlə, 
onların sayının azaldılıb artırılması yolu ilə təmin edilirdi. 
Çadraşan, əsasən, çadra (çarşab) məqsədi ilə istifadə olunmaqdan əlavə, həm də boxça, 
fitə, bəzən qətfə kimi də işlənirdi. Elə bu səbəbdən də çadraşan ədədi qaydada toxunub satılırdı. 
Məmulatın növündən, başqa sözlə, hansı məqsədlə istifadə edilməsindən asılı olaraq, o müxtəlif 
ölçülərdə toxunurdu. 
Keçmiş məişətdə istifadə olunan yerli qumaşlar arasında mitqal və çit mühüm yer 
tutmuşdur. 
Mitqal. Əsli ərəbcədən olan «mitqal» sözünün Azərbaycan etnoqrafik mühütinə nə vaxt 
düşməsi dəqiq bəlli olmasa da, orta əsr mənbələri onun bu ad altında istehsalının Azərbaycanın 
başlıca toxuculuq mərkəzlərində geniş yayıldığını göstərir. 
Azərbaycanın ənənəvi pambıq parça növləri arasında mitqal xüsusi yer tutmuşdur. Nazik, 
həm də çox sıx toxunmuş pambıq parça növü olmaq etibarı ilə mitqal bezdən xeyli fərqlənirdi. 
Bu səbəbdən də o, çox və yüksək qiymətləndirilirdi. Mitqal, əsasən, alt paltarının tikilməsinə sərf 
olunurdu. Lakin ondan çox vaxt basmaqəlib üsulu ilə çit və qələmkar parçalar hazırlamaq üçün 
xammal kimi istifadə olunurdu. Məhz bu səbəbdən də bilavasitə təbii halında məişətdə az işlənən 
mitqal basma, yaxud qələmkarlıq məmulatlarının hazırlanmasına sərf olunduğundan xalq 
arasında o, çox vaxt «xam mitqal» adlanırdı. 
Pambıq sapının ən nazik növündən tənzif, onun ikiqat və ya üçəm bükdərilmiş növündən 
isə calamaya (nazik ağ) istehsal olunurdu. Calamaya sıx toxunmuş pambıq parça növü olub, ən 
çox Gəncədə toxunmuşdur. 
Codana. Bezin nistəbən yoğun sapdan toxunmuş qaba növü «codana» adlanırdı. Adətən, 
codana özünün təbii rəngində az istifadə olunurdu. Codananı çox vaxt mavi (göy) rəngə 
boyamaqla, ondan çadra hasil olunurdu. Bu səbəbdən də codana çox vaxt ədədi qaydada, başqa 
sözlə, çadra ölçüsündə (2x1,5 arşın) toxunurdu. 
Xalis pambıq mahlıcından toxunan qumaşlarla yanaşı, XIX əsrin əvvəllərində şəhər 
karxanalarında ipək və pambıq qatışığı ilə bir sıra parça növləri: kəsənfə, namazı, tətinlik, alaca 
və s. toxunduğu ədəbiyyat materiallarından aydın görünür.56  
Digər ənənəvi parça növləri (yun, ipək,kətan) kimi, pambıq parçalar da toxunub hazır 
 62
olandan sonra bir sıra texnoloji əməliyyatlardan (yuyulub təmizlənmə, ağardılma, bişirilib 
sıxlaşdırılma və s.) keçirdi. Bundan əlavə, hazır pambıq parçaların böyük qismi habelə boyama, 
yaxud basma-qəlib üsulu ilə naxışlanıb bəzəkli hala salınır, beləliklə də dekorativ-tətbiqi sənət 
məhsuluna çevrilirdi. 
Bunların arasında boyaq məmulatı (şilə, qədək) xüsusi yer tuturdu. Pambıq parçaların 
naxışlanıb bəzədilməsi ilə xüsusi karxanalarda, həm də peşəkar boyaqçı və qəlibkeş ustalar 
məşğul olurdular. Bu məmulat növlərinin hər birinin özünə məxsus bəzək texnologiyası təşəkkül 
tapmışdır. 
Pambıq parça məmulatının bəzi növlərinin bəzədilib naxışlanmasında isə həm boyama, 
həm də basmaqəlib (basmanaxış) üsullarından müştərək istifadə olunmuşdur. 
Etnoqrafik materialları əbədiyyat məlumatları ilə tutuşdurduqda məlum olur ki, XIX 
əsrədək gəlib çatmış ənənəvi pambıq parçalar (bez, codana, calamaya, mitqal, ağ) ən çox 
boyama, qismən isə basmaqəlib üsulları ilə bəzədilmişdir. Boyaq üsulu ilə bezdən şilə, qədək, 
bezin qaba (cod) növü olan codanadan isə çadra hazırlanırdı. «Calamaya» və ya «humayın ağı» 
adlanan zərif ağdan basma-qəlib üsulu ilə çit hazırlanırdı. 
Azərbaycan əhalisinin kasıb zümrələrinin məişətində boyama üsulu ilə ağ bezdən 
hazırlanan şilə və qədək o dərəcədə mühüm yer tutmuşdur ki, ilk baxışda elə görünürdü ki, sanki 
burada bez yalnız boyaq materialı məqsədi ilə kasıblar üçün toxunulurmuş.  
Ağardılmış bezi qırmızı rəngə boyamaqla, ondan şilə, mavi (göy) rəngə boyadıqda isə 
qələk əldə edilirdi. Adlarının etimoloji mənası Azərbaycan dilinin leksik materialı ilə o qədər də 
səsləşməyən bu pambıq parça növləri57 XIX əsrdə Azərbaycan əhalisinin müxtəlif sosial 
zümrələrinin geyim mədəniyyəti və məişətində hələ də mühüm yer tutmaqda idi. Şilədən bir sıra 
qadın geyimləri tikilməkdən əlavə, həm də balınc və mütəkkə üzü, taxça və camaxatan pərdəsi 
düzəldilir, habelə ondan boxça və hamam fitəsi kimi də istifadə olunurdu.  
Keçmişdə qədəkdən ən çox köynək, bulaşa, kişi arxalığı tikilərmiş. Bu mənada qədək bir 
növ kasıb libası, abır paltarı üçün ən münasib və sərfəli parça materialı sayılarmış. Bununla belə, 
yerli bez istehsalı kənardan, ən çox isə Rusiyadan idxal olunan ucuz pambıq və kətan parçaların 
rəqabətinə dözməyib XIX əsrin ikinci yarısından etibarən tənəzzülə uğramağa başlamışdır. 
Bununla əlaqədar olaraq, yerli bezdən hazırlanan şilə və qədək istehsalı da aradan çıxmışdır. 
Ucuz fabrik parçalarının idxalı nəticəsində tənəzzülə uğrayan bezdən fərqli olaraq, codana 
daha möhkəm və davamlı olması səbəbindən xeyli müddət özünün istehsal əhəmiyyətini qoruyub 
saxlamış və kənardan idxal olunan ucuz manufaktura ağının rəqabətinə dözə bilmişdir. 
Codananın möhkəmliyini təmin etmək üçün, adətən, onun uzatma və atmacı nisbətən yoğun 
əyrilməkdən əlavə, həm də möhkəm bükdərilirdi.58  
Pambıq parçalara, xüsusilə də, zərif toxunuşlu ağ (hümayin ağı) və basma üsulu ilə ondan 
hazırlanan çit parçalara əhalinin varlı təbəqələrinin də məişət və geyim tələbləri böyük idi. Ona 
görə də pambıq parçalara əhalinin müxtəlif zümrələrinin geyim və məişət tələbatı bütün orta 
əsrlər boyu dəyişməz olaraq qalmışdır. Bütün bu amillər Azərbaycanda pambıq bitkisinin 
becərilməsini və ondan müxtəlif növ qumaş parçalar toxunmasını zəruri etmişdir. 
Lakin XIX əsrin sonlarına doğru nəinki yerli pambıq parçalar, habelə ipək qatışığı ilə 
toxunan ənənəvi qumaşlar tənəzzülə uğrayıb aradan çıxmışdır. Əvvəlcə İngiltərədən, sonralar isə 
Mərkəzi Rusiyadan idxal olunan yüksək keyfiyyətli fabrik parçaları ucuz başa gəlmələri 
səbəbindən tədricən yerli pambıq parça istehsalını sıxışdırıb aradan çıxarmışdır.59 A.S.Piralovun 
yazdığına görə, bunun üçün, yəni yerli pambıq parçaların istehsalının aradan çıxmasına yarım 
əsrədək vaxt gərək olmuşdur. Kustar pambıq parça istehsalı ilə bərabər pambıq bitkisinin 
becərilməsi də aradan çıxmağa başlamışdır.60 
İpək parçalar. Azərbaycanın ənənəvi ipək parçaları keci və xam ipək telindən toxunmaqla, 
tarixən iki tipoloji növdə istehsal olunmuşdur. Buna müvafiq olaraq, burada ipək emalının 
texnoloji cəhətdən bir-birindən fərqlənən əyirmə və sarıma olmaqla, iki başlıca forması təşəkkül 
tapmışdır. Bu səbəbdən də Azərbaycanda tarixən istehsal texnikası və inkişaf səviyyəsi cəhətdən 
bir-birindən xeyli dərəcədə fərqlənən keci (cecim) və xam ipək toxuculuğu təşəkkül tapmışdır. 
Ənənəvi ipək toxuculuğunun bu formalarının hər birinə xas olan fərqli texnoloji xüsusiyyətlər 
istehsal proseslərinin hər bir mərhələsində: baramanın açılması, ipək tellərinin ilkin emalı, xam 
 63
ipəyin bişirilməsi, çillə və ara ipəyinin hazırlanması, toxuma texnologiyası, boyama və 
naxışsalma üsul və vasitələrində aydın nəzərə çarpırdı. 
Keci (cecim) məmulatı. Şəhər şərbafxanaları ilə üzvi surətdə bağlı olan və mütəhərrik 
toxucu dəzgahlarında istehsal olunan, həm də kişi məşğuliyyəti kimi təşəkkül tapmış xam ipək 
toxuculuğundan fərqli olaraq, keci (cecim) məmulatı kümdar qadınlar tərəfindən, bəsit quruluşlu 
toxuma dəzgahlarında, əsasən də, yer hanasında toxunmuşdur. Keçmişdə keci məmulatı istehsalı 
baramaçılığın inkişaf etdiyi kümdar kəndlərdə daha geniş yayılmışdı. 
Sarıma üsulu ilə hasil olunan xam ipək telindən fərqli olaraq, keci sap hazırlamaq üçün 
barama əvvəlcə kül və sabun məhlulunda bişirilib pilə halına salınırdı. Pilə həm salamat, həm də 
«çıxdaş» baramadan bişirilib hazırlana bilirdi. Lakin əməli işdə saf barama, əsasən, xam ipək 
istehsalına sərf olunduğundan pilə ən çox çıxdaş (tompal, çatal, kəmsarıq, kəpənəkləmiş və s.) 
baramadan hazırlanırdı. 
Pilə «bişirilib» hazır olandan sonra evdar qadınlar əl iyi (teşi, əyircək, tağalaq, diyir, 
fırlağan) vasitəsilə onu əyirib keci sap halına salardılar. Bəzən keçi sap şərbaflar arasında «dövr» 
adlanan böyük çarxlı cəhrə vasitəsi ilə əyrilib bükdərilmişdir. Lakin əmək məhsuldarlığının 
yüksək olmasına baxmayaraq, əməli işdə cəhrəyə nisbətən daha zərif keci sap əyirməyə imkan 
verən əl iyinə üstünlük verilirdi. 
Məlum olduğu kimi, əl iyi (teşi) üzərinə dolanıb dükcə halına salınmış keci teli mafraq 
olurdu. Ona görə də onu bir neçə qatdan ibarət olmaqla, eşmə yolu ilə bükdərir və beləliklə də, 
toxuma və ya tikmə əməliyyatı üçün yararlı olan müvafiq yoğunluqda sap halına salırdılar. 
Bunun üçün üzərinə keci teli sarınmış bir neçə ədəd əl iyini qazan, ələk və ya xəlbirə qoyub 
hərəsindən bir tel götürməklə, əvvəlcə onları açıb yumaq halına salır, sonra da ikiqat, üçəm və ya 
dördqat olmaqla başqa bir boş teşi, yaxud cəhrə vasitəsilə eşib bükdərirdilər. Sənət dili ilə bu 
əməliyyat «tovlama» və ya «tov vermə» adlanırdı. 
Keci sapı teşi vasitəsilə tovlayıb bükdərmək üçün kümdar əyirmə prosesində olduğu kimi, 
baş və şəhadət barmağının köməyi ilə teşinin başını burub buraxmaqla onu havada fırladırdı. Bu 
halda teşinin başına bənd edilmiş keci sapın sol əldə tutulan hissəsi burulub eşilir və bir-birinə 
sarınmaqla daha möhkəm sapa çevrilirdi. Beləliklə, cecim məmulatı toxumaq üçün zəruri olan 
lazımi yoğunluqda keci sap hasil olunurdu. 
Keci sap təkcə pilədən əyirmə üsulu ilə deyil, islaq baramadan sarıma yolu ilə də hasil 
olunurdu. Keci sap hazırlamaq üçün qazana tökülmüş barama tam bişirilməyib, sadəcə isti suda 
isladılma yolu ilə yapışqan məhlulundan təmizlənirdi. Sonra islaq baramalardan 3-4 ədədini 
telçəkən ilə döyəcləyib, hərəsindən bir tel ayırır və uclarını birləşdirərək əl iyi (teşi) üzərinə 
sarıyırdılar. Teşi sağ əldə fırladıldıqca baramaların «sərto» adlanan baş teli açılıb sapa çevrilir və 
teşi üzərinə sarınırdı. Barama üzərindəki 36 m-ə qədər uzunluğu olan ipək telinin saf hissəsi 
açılıb tükənənə qədər sarıma prosesi davam etdirilirdi. Baramalardan hansının baş teli tez 
tükənərdisə, digər xam baramanın baş telini tapır və sarınmaqda olan tellərə «qat» verirdilər. 
Əsas diqqət ona yetirilirdi ki, sarığa gedən ipək tellərinin sayı azalmayıb sabit qalsın. Əks 
təqdirdə sarıq ipəyinin teli gah nazik, gah da yoğun düşməklə, xam keçi qeyri bərabər yoğunda 
hasilə gəlirdi. Bu isə sarıq telinin mafraqlaşmasına səbəb olmaqla, həm də toxuma prosesində 
parçanın keyfiyyətinə mənfi təsir göstərirdi. Sarıma yolu ilə xam ipək teli hasil etməyin bü bəsit 
üsulu Qarabağ kümdarları arasında yaxın keçmişədək qalmaqda idi.61 
Xam ipək teli əldə etməyin digər sadə bir üsulu da hər iki başı aypara formasında yonulub 
çökək hala salınmış, sarğı lövhə vasitəsi ilə sarıma üsulu olmuşdur. Bu məqsədlə isti suda 
isladılıb yapışqandan təmizlənmiş 3-4 ədəd baramanın hər birinin baş telini tapıb birlikdə sarğı 
lövhəciyinin deşiyindən keçirəndən sonra telləri dartıb uzadır və lövhəcik üzərinə sarıyırdılar. 
Sarıma prosesi bu qayda ilə davam etdirildikcə baramadan çözülüb tükənmiş tellər yenisi ilə 
əvəz olunurdu. Bu üsul ilə hazırlanmış xam ipək telindən müxtəlif növ zərif ipək parçalar, o 
cümlədən çarşab, yorğan və döşək üzü toxunurdu.62  
Keci sapdan qadınlar evdə hana qurub müxtəlif növ ipək məmulatı toxuyardılar. Dik 
hanadan fərqli olaraq, yer hanasının «uzatma» adlanan əriş tellərini lazımi qədər uzatmaq olurdu. 
Ona görə də keci məmulatı müxtəlif ölçülərdə toxuna bilirdi. Bununla belə o, hüdudsuz deyildi. 
Bir qayda olaraq, yer hanasında toxunan məmulatların, o cümlədən, keci parçaların uzunluq 
 64
ölçüsü hananın əriş uzatmalarının iki mislinə bərabər olurdu. Əgər yer hanası 5 arşın məsafədə 
qurulardısa, onda toxunmuş parçanın boyu 10 arşın alınırdı. Əgər yer hanasında əriş tayları 6 
arşın məsafədə qurulardısa, belə halda parça 12 arşın uzununda toxunmuş olurdu. Bu ölçülər isə 
keci parçadan hazırlanacaq məmulatın boyuna müvafiq gəlirdi. Elə bu səbəbdən də keci parçalar, 
adətən, ədədi qaydada, həm də bu və ya digər məmulat növünün ölçüsünə, başqa sözlə, onun 
biçilib tikilməsinə kifayət edəcək müvafiq ölçüdə toxunurdu. Ona görə də cecim toxunuşlu keci 
parçalar çox vaxt bu və ya digər geyim növünün («şalvar», «köynək», «çuxa», «çarşab», 
«qurşaq» və s.), yaxud məişət vasitəsinin («yorğan üzü», «döşək üzü», «mütəkkə üzü» və s. ) 
adını daşıyırdı. 
Keci sapdan toxunmuş geniş çeşiddə ipək məmulatı arasında cecim, tətinlik, xasqırmızı, 
aloyşa, alaca, habelə geyim adları ilə bəlli olan çuxa, şalvar, köynək və s. mühüm yer tuturdu. 
Keçmiş məişətdə keçi məmulatının tipoloji növləri arasında cecimə tələbat xüsusilə çox 
böyük idi. Şəhər və kənd evlərində döşəmə üzərinə sərilmiş dördöşəyi, nimdər, mütəkkə, balınc, 
püşti, habelə yataq döşəyi, yorğan üçün üz, taxça və camaxadan pərdəsi, yük örtüyü, buxarıbaşı, 
gərdək, canamaz, boxça, süfrə və s. məqsədlərlə ən münasib və sərfəli parça materialı keci 
sapdan toxunmuş cecim sayılırdı. Bunlardan əlavə, heybə, yəhərqaşı, ladı, çul, gərək torbası, duz 
torbası və s. kimi zəruri məişət ləvazimatı cecimdən düzəldilirdi. Bütün bunlarla yanaşı, sarıma 
üsulu ilə əldə olunmuş xam ipək telindən yer hanasında toxunmuş cecim tipli parçalar keçmiş 
məişətdə cah-calal, qiymətli ev müxəlləfatı sayılırdı.63 Keci sapdan toxunmuş məmulatlar, hər 
şeydən öncə, özünün yüksək keyfiyyəti, yumşaq, möhkəm və davamlı olması ilə səciyyələnirdi. 
Mütəxəssislərin fikrincə, cecim məmulatı möhkəm və dözümlü olduğundan keçmiş ev 
məişətində yarım əsrə qədər işlənirdi.64 Bundan əlavə, al-əlvan boyanmış keci saplarının köməyi 
ilə müxtəlif nəqşli cecimlər toxumaq olurdu. 
«Qafqaz» qəzetinin yazdığına görə, cecim istehsalında Şuşa qəzasının Lənbəran və 
Ağcabədi kəndləri xüsusilə fərqlənirdi.65 Burada ondan yorğan-döşək üzü kimi istifadə 
olunduğunu xəbər verən mənbənin yazdığına görə, bu kəndlərin əhalisi cecimi, əsasən, öz 
ailələrinin ehtiyacını ödəmək məqsədilə toxuyur və çox nadir halda satışa çıxarırdılar.66 
XIX əsrin ikinci yarısından etibarən Azərbaycanda əmtəə-pul münasibətlərinin inkişafı ilə 
əlaqədar olaraq, satlıq cecim istehsalının artdığı müşahidə olunur. Bunun nəticəsində də üfiqi 
cecim dəzgahının quruluşunda bəzi dəyişiklik baş verdiyi nəzərə çarpır. Mütəhərrik şərbaf 
dəzgahlarına xas olan şana, nirə və dəftin üfüqi cecim hanasına da tətbiq olunmağa başlamışdır. 
Bunun sayəsində yer hanasında toxuma prosesi sürətlənmiş və beləliklə də, cecim istehsalında 
əmək məhsuldarlığının artmasına şərait yaranmışdır.  
Cecim tipli parçalar saya və bəzəkli olmaqla, iki cür toxunur və iki qrupa bölünürdü. Saya 
(bəzəksiz) cecimi, adətən, tək qadın toxuyurdu. Lakin mürəkkəb naxışlı ornamental cecim 
növlərinin istehsalında toxucunun yanında ipək tellərini aralayan daha bir nəfər «yançı» adlanan 
köməkçi işləyirdi.67 
Cecim istehsalında istifadə olunan dəzgah tipoloji cəhətdən ev toxuculuğunun digər 
sahələrində işlənən şaquli və üfüqi dəzgahlarla oxşarlıq təşkil edirdi. Digər parça (şal, kətan, bez) 
növləri kimi, cecim toxunuşlu parçalar da ən çox üfiqi əriş (uzatma) düzümünə malik yer 
hanasında toxunurdu. Bununla belə, ədəbiyyat məlumatlarından aydın olur ki, şaquli əriş 
düzümünə malik dik hana vasitəsilə cecim toxuculuğu da mövcud olmuş və XIX əsrin sonlarına 
qədər davam etmişdir. N.N.Şavrovun yazdığına görə, XIX əsrin sonlarında Şamaxı və Göyçay 
qəzalarının Kürətrafı kəndlərində toxucu dəzgahının bu tipinə, nagahan halda da olsa, hələ də 
təsadüf edilirdi.68 
Keci məmulatı istehsalının bu arxaik formasında tətbiq olunan dik hana tipoloji cəhətdən 
xalça hanası ilə, demək olar ki, eyni idi.69 Şaquli quruluşa malik cecim hanası bir qədər ensiz 
qurulması və qollarının nisbətən yüngül və nazik olması ilə böyük qolu, ağır xalça hanasından 
seçilirdi. 
Keçmişdə qadınların böyük ilham və məhəbbətlə toxuduqları alabəzək cecimlər də xalça 
kimi, hər bir ailənin iqtisadi tavanasının göstəricisi sayılırdı. 
Cecim naxışları çox vaxt həndəsi səciyyə daşımaqla, köndələn, qismən də uzun zolaqlardan 
ibarət olurdu. Cecim naxışlarının tipik növü olan alabəzək dar və ya enli, yaxud bunların 
 65
müxtəlif sayaqla bir-birini əvəzləyib qovuşmasından ibarət tərtiblənirdi. Bunun üçün, əsasən, əriş 
düzümü zamanı müxtəlif rəngli sapların alabəzək tərtibatından istifadə olunurdu. Bununla 
yanaşı, cecim toxuculuğunda nəbati məzmunlu digər naxış-bəzək nümunələrinə də təsadüf 
olunurdu. Belə olan halda alabəzək zolaqlar cecim üçün fon təşkil edir, ara ipəyi (atma) 
vasitəsilə əmələ gətirilən nəbati məzmunlu ornamental rəsmlər isə parça məmulatının naxış 
xüsusiyyətini və çeşni əlamətini qabarıq surətdə təzahür etdirirdi. Məhz bu səbəbdən cecim 
çeşniləri zolaqların səciyyəsinə görə deyil, məhz həmin ornamental bəzəklərə görə «dırnaqlı», 
«gül yarpağı», «qönçəli», «butalı», «badamlı», «tovuz» və s. adlarla fərqləndirilirdi. 
Cecim məmulatı təkcə bəzək-naxış xüsusiyyətlərinə görə deyil, habelə istehsal 
texnologiyası baxımından da bir-birindən seçilirdi. Belə ki, cecimlərin bir qismi «ikiüzlü», 
müəyyən hissəsi isə «birüzlü» toxunurdu. Bu da onların istifadə olunma məqsədlərindən irəli 
gəlirdi. İkiüzlü toxunan cecimlər el arasında «həmyan» adlanmaqla, daha keyfiyyətli olur və 
yüksək qiymətləndirilirdi. Onun istehsalına xeyli artıq xammal və əmək sərf olunurdu. Bəzək 
tərtibatı baxımından ikiüzlü («həmyan») cecimin müxtəlif çeşniləri: «tovuz», «məlikəli», 
«alaköynək», «belibağlı», «obagəzər» və s. mövcud olmuşdur.70  
Keçmişdə zolaqlı həmyan ən çox Şuşa qəzasının Lənbəran kəndində istehsal olunarmış. 
Zolaqlı cecimin «obagəzər» adlanan digər növü isə yenə də həmin qəzanın Ağcabədi və 
Xəlfərəddin kəndlərində toxunarmış.71 
«Köynək» və ya «alaköynək» adlanan cecim növü həmyanla eyni ölçülərdə, yəni 8 gireh 
enində və 12 xan arşını uzununda toxunurdu.72 
Şalvar, arxalıq, çuxa tikmək üçün nəzərdə tutulan eyniadlı keci parçalar, həmçinin, 
həmyansayağı ikiüzlü, lakin yekrəng toxunarmış. 
Bunlardan fərqli olaraq, «yorğan» və ya «döşəküzü» (eni yarım arşın, uzunu 6 xan arşını) 
həm bişirmə kecidən, həm də sarıma xam ipəkdən, bəzən isə bunların hər ikisinin qatışığından 
toxunurdu. Belə halda, adətən, əriş (uzatma) tayları xam ipək telindən, ara ipəyi isə keci sapdan 
ibarət olurdu.  
Bəzək tərtibatına görə, döşək üzü «gül yarpağı» və «dırnaqlı» adlanmaqla iki çeşiddə 
toxunurdu. Döşək üzü xam ipək qatışığı ilə toxunduqda «çarqat», yəni dörd qat adlanırdı. Onun 
əriş uzatmaları bir qayda olaraq, dörd qatdan ibarət bükdərilirdi. 
Bəzəkli cecimlərdən fərqli olaraq, «saya» adlanan naxışsız döşəküzü «ağyerli» və 
«ağəbirli» olmaqla iki çeşiddə toxunurdu.73 
Birüzlü toxunan cecimlərin tipik nümunəsi «saya» adlanan keci parça növü, adətən, 
yekrəng, həm də nazik və bəzəksiz toxunurdu. Az dözümlü və mafraq olan saya cecimin 
istehsalına qismən az material (keci sap, boyaq) sərf olunduğundan o, nisbətən ucuz başa gəlir və 
aşağı qiymətləndirilirdi.  
Xam ipək məmulatı. Yazılı mənbələr orta əsrlərdə Azərbaycan şəhərlərində istehsal 
olunmuş ipək parçaların bir qrupunun adını zəmanəmizə çatdırmışdır. Onların bir qismi 
(siqlatun, xitai) gəlmə mənşəyə malik olub, Azərbaycanda hələ monqol işğallarından xeyli 
əvvəllər istehsal olunmağa başlamışdır.  
 Azərbaycanda baramaçılıq məşğuliyyəti və bu zəmin əsasında ipək istehsalının hələ erkən 
orta əsrlərdə geniş yayıldığı nəzərə alınarsa, onda burada ipək parçaların zəngin çeşidlərinin 
mövcud olduğunu söyləmək olar. Lakin həmin dövrə dair yazılı məxəzlərin qıtlığı və mövcud 
mənbələrdə ümumən toxuculuq sənətinə, o cümlədən də ipək toxuma istehsalına dair 
məlumatların kasad olması səbəbindən yerli ipək parçaların növləri, eləcə də onların adları 
barədə müfəssəl məlumat azdır. Azərbaycandan bəhs edən erkən orta əsr ərəb, fars, erməni 
mənbələri burada ipək, o cümlədən xam ipək məhsulunun bolluğu və ipək parçalar toxunduğu 
barədə konkretlikdən çox uzaq olan ümumi məlumat verməkdən irəli getmir. 
Erkən orta əsrlərdə Azərbaycanda xam ipəkdən toxunma zərif parça növləri barədə 
məlumatın məhdud olmasının bir səbəbi də əhalinin böyük əksəriyyətinin məişətində ev istehsalı 
olan keci parçaların üstün yer tutması ilə izah olunur. Baramadan keci sap hazırlamağı və ondan 
cecim tipli parçalar toxumağı, demək olar ki, hamı bacarırdı. Kütləvi istehsal səciyyəsi daşıyan 
keci parçaları əldə etmək hamıya müyəssər olduğu halda, xam ipəkdən karxana şəraitində, 
mütəhərrik toxucu dəzgahlarında hazırlanan yüksək keyfiyyətli, zərif ipək parçaların başlıca 
 66
müştərisi cəmiyyətin azlıq təşkil edən yuxarı zümrələri idi. Başqa sözlə, yüksək keyfiyyətli ipək 
parçalar məhdud daxili bazara malik olmaqla, əsasən, ixrac üçün istehsal olunmuşdur. 
İnkişaf etmiş feodalizm dövründə Azərbaycanın xam ipək parçalarına həm daxili, həm də 
xarici bazarda tələbat artdığından onların zəngin çeşidi və tipoloji növləri yaranmışdır. Orta əsr 
mənbələri Azərbaycan şəhərlərində istehsal olunmuş ipək parçaların xeyli qisminin adlarını 
dövrümüzə çatdırmışdır. 
Bədi-texniki xüsusiyyətlərinə görə, Azərbaycanın kustar ipək parçaları istehsal texnikası 
baxımından güləbətin və tafta toxunuşlu olmaqla iki qrupa bölünür. 
Güləbətin parçalar. Azərbaycanın orta əsr şəhərlərində qızıl və gümüş telləri sarınmış 
güləbətin sapla çox geniş çeşiddə qiymətli ipək parçalar toxunmuşdur. Yazılı mənbələrdə 
müxtəlif adlarla təqdim edilən zərbaf (parça), zərxara, diba, kimxa (kəmxa), kitayi (xətayi) və b. 
güləbətin parçalar bu qəbildən idi.74 
Tafta toxunuşlu adi ipək parçalardan fərqli olaraq, güləbətin parçaların toxuma 
texnologiyası daha mürəkkəb olmuşdur. Bu mənada güləbətin parçaların istehsalına xeyli gec, 
erkən orta əsrlərin sonu və inkişaf etmiş feodalizm dövrünün əvvəllərində başlandığı güman 
edilir. Bunun üçün sosial-iqtisadi zəmin məhz bu dövrdə yaranmışdır. Feodallaşma prosesi 
gücləndikcə cəmiyyətin yuxarı təbəqələrinin yüksək geyim dəbləri və təntənəli məişət şəraiti 
«güləbətin» ilə toxunulmuş al-əlvan naxışlı, yüksək bədii keyfiyyətə malik parçalar tələb edirdi. 
Şəhər əhalisinin, ilk növbədə onun ali zümrələrinin kübar məişət tələbləri artdıqca güləbətin 
parçaların çeşidləri çoxalır, toxuma texnologiyası təkmilləşirdi. Güləbətin parçaların toxuma 
texnikasında qızıldan çəkilmiş, yaxud qızıl suyuna tutulmuş zərif metal tellər başlıca yer 
tutduğundan çox vaxt bu qəbildən olan digər ipək parçaların (diba, parça, kumxa, xara, zərxara, 
xitayi və s.) hamısı ümumi bir ad altında «zərbaf» adlanırdı. 
Orta əsrlərdə Azərbaycan şəhərlərində güləbətin sap istehsalı ilə xüsusi məşğul olan və 
«şirmakeş» adlanan peşəkar ustalar çalışırdı. Zərbaf karxanalarını güləbətin sapla onlar təmin 
edirdilər. Bəzən isə zərbafxananın özündə çalışan sirmakeşlər güləbətin hazırlayırdılar. 
Rusdilli mənbələrdə zərbaf bəzən «parça» adı ilə də təqdim olunmuşdur.75 Bu halda zərbaf, 
o cümlədən digər güləbətin toxunuşlu parçalar ədədi qaydada, standart ölçülərdə istehsal olunub 
satışa çıxarılırdı. Hətta yazılı mənbələrdən digər ipək parçaların, məsələn, atlaz, məxmər, darayı 
və s. bəzən güləbətin qatışığı ilə toxunduğu məlum olur.76 
Zərbaf, yəni güləbətin toxunuşlu parçaların növündən asılı olaraq, onların tərkibində qızıl 
və gümüşün miqdarı fərqli olurdu. Yazılı mənbələrdə onun orta növünün tərkibində qızıl telinin 
miqdarı 5, yuxarı növündə 10, əla növündə 15 faiz təşkil etdiyi xəbər verilir.77 Bu səbəbdən də 
güləbətinin əla növü ilə toxunmuş zərbaf çox yüksək qiymətləndirilməklə, hökmdar, xan, bəy, 
sultan saraylarının qapı, pəncərə və divarlarının bəzədilməsində istifadə olunurdu. Ondan habelə 
örpək, külah, arxalıq (qaftan), küləcə, xələt və digər yaraşıqlı geyimlər tikilirdi. 
XVII-XVIII əsrlərə qədər istehsalı davam etmiş güləbətin toxumalı parça növlərindən biri 
də kimxa (kəmxa) olmuşdur. Mütəxəssislərin (F.Akkerman) fikrincə, kimxanın toxuma texnikası 
Yaxın və Orta Şərq ölkələrinə XIII əsrdən gec olmayaraq Çindən keçmişdir.78 Lakin 
M.X.Heydərov “Əcayib əd-dünya” əsərinə istinad edərək, onun əxz olunma tarixini XII əsrə aid 
edir.79 Müəllifin fikrincə, Yaxın Şərq ölkələrində kimxa istehsalının ən məşhur mərkəzlərindən 
biri Təbriz şəhəri olmuşdur.80 
Yeri gəlmişkən qeyd edək ki, orta əsrlərdə kimxa Azərbaycana yaxın və uzaq qonşu olan 
bir sıra Şərq ölkələrində, o cümlədən Kiçik Asiya şəhərlərində də toxunulurdu. Sıx toxunuşlu, 
qalın parça növü olan kimxa Anadolu türkləri arasında «kemha» adı ilə bəlli olmuşdur. 
Mənbələrdən məlum olduğu kimi, burada «gülüstani kemha», «dolabi kemha», «tabi-dehi 
kemha», «yekrəng kemha», «sadə kemha», «alaca kemha» olmaqla, onun rəng çaları, bəzək 
tərtibatı, toxuma sıxlığı müxtəlif olan bir sıra növləri istehsal olunmuşdur.81 Hətta toxuma 
texnikası baxımından kimxanın birüzlü və ikiüzlü növlərinə də təsadüf edilirdi. Bir qayda olaraq 
bəzəkli toxunan kimxanın rəng etibarı ilə də çoxsaylı boya çeşidləri (qızılı, qırmızı, yaşıl, sarı, 
narıncı, ağ, qəhvəyi, zəfəranı, zoğalı) mövcud olmuşdur.82 Maraqlı haldır ki, kimxa bəzəkləri 
arasında üstünlük təşkil edən nəbati motivi ornament nümunələri (süsən, zanbaq, qızıl gül, çiçək, 
yarpaq və s.) ilə yanaşı, zoomorf bəzəklərə (durna, tovuz quşu, bülbül, göyərçin), hətta şəriət 
 67
yasaqlarına baxmayaraq, insan rəsmlərinə də təsadüf edilirdi. Məlum olduğu kimi, monqol 
işğallarından sonra hakim ideologiya olmaq etibarı ilə İslam dini ehkamlarının mövqeyi bir 
müddət zəiflədiyindən toxuma məmulatları və digər dekorativ–tətbiqi sənət nümunələri üzərində 
zoomorf motivi bəzək nümunələri və insan surətlərinin təsvirinə şəriət qadağaları aradan 
qalxmağa başlamışdır. Belə təsvirlər əvvəllər olduğu kimi, daha «şeytan əməli» sayılmırdı. 
Orta əsrlərdə, xüsusilə monqol istilasına qədər Azərbaycan şəhərlərində (Gəncə, Təbriz, 
Ərdəbil, Naxçıvanda) toxunan güləbətin parçalar arasında diba xüsusi yer tutmuşdur. Hətta 
dibanın güləbətinsiz toxunmuş saya növü də mövcud olmuşdur. Mənbələrdə «diba-i zərbaf», 
«diba-i xətai», «diba-i siyah» adlarına rast gəlmək olur.83 Mütəxəssislər «dibai xətai» istilahına 
əsaslanaraq, bu parça növünün istehsal texnikasının XI-XII əsrlərdə, başqa sözlə, səlcuq 
hökmranlığı dövründə Çindən keçdiyini güman edirlər.84 Hətta «Əcayib əd-dünya» və İbn əl-
Əsirdə tez-tez adı çəkilən «xitai» (xətai) parça növü «dibai xətai»nin qısaldılmış variantı, onun 
sinonimi hesab edilir.85 
Tafta toxunuşlu parçalar. Orta əsrlərdə Azərbaycanda xam ipəkdən güləbətinsiz toxunan 
ipək parçaların çox geniş çeşidi (atlaz, tafta, darayı, məxmər, kisəyi, fitə, qanovuz, alaca və s.) 
yaranmışdır. Bunların hər birinin də özünə məxsus toxuma texnikası, rəng və bəzək-nəqş 
xüsusiyyətləri mövcud olmuşdur. Güləbətinsiz parça növlərinin hamısı istehsal texnikası 
baxımından taftasayağı toxunmuşdur.  
Atlaz. İnkişaf etmiş feodalizm dövrünün yüksək keyfiyyətli ipək parçaları arasında atlaz 
spesifik toxuma texnikasına görə, xüsusi yer tutmuşdur. Uzatma (çillə) düzümünün sıxlığına 
görə atlaz yalnız kimxadan geri qalırdı. Bu mənada o, ən sıx toxunuşlu ipək parçalardan biri 
sayılırdı. Digər ipək parçaların toxuma texnikasından fərqli olaraq, atlaz toxumasının çarpazları 
hər dəfə 7 tay uzatmadan (çillə tayından) bir olmaqla «ağız» açır və ara ipəyi onların arasına 
düşürdü. Elə bu səbəbdən də çillə və ara ipəyinin çarpazları seyrək düşdüyündən onun səthi 
hamar alınırdı. Onun adı da buradan, ərəbcə «hamar» mənasını bildirən «atlaz» sözündən 
göturulmuşdur.86 
XII-XIII əsrlərdə Azərbaycanda atlaz istehsalının mühüm mərkəzləri Təbriz və Gəncə 
şəhərləri olmuşdur.87 Monqol işğalından sonra da Təbriz şəhəri Şamaxı ilə yanaşı, atlaz 
toxuculuğunun ən qabaqcıl mərkəzlərindən biri olaraq qalırdı.88 XVI-XVII əsr mənbələrində 
atlaz istehsalının mühüm mərkəzləri sırasında (Çin, Türkiyə, Bursa, Yezd) ilə yanaşı, tez-tez 
Təbriz və ya Qızılbaş atlazının adı çəkilir.89 
İstehsal texnikasına və bəzək-nəqş xüsusiyyətlərinə görə, vaxtilə atlazın nəbəti və həndəsi 
motivli bəzək ünsürlərinə malik çox zəngin çeşidləri toxunmuşdur. Bəzən atlaz üzərində insan 
surətinin əks olunması faktlarına da təsadüf edilirdi.90 Hətta atlaz üzərində güləbətin sapla 
müxtəlif motivli tikmə nümunələri hazırlanırdı. Həmin tikmələrin ölçülərindən (böyük, orta və 
kiçik) asılı olaraq, atlazın keyfiyyətində və qiymətində fərq nəzərə çarpırdı.91 
Tafta. Azərbaycanın ənənəvi xam ipək parçaları arasında ümumən tafta toxunuşlu parçalar 
üstün yer tutmuşdur. Bunların böyük əksəriyyəti enli və dar zolaqların şaquli kəsişməsindən 
əmələ gələn böyük və ya kiçik ölçülü xanələrdən ibarət olurdu. Bununla yanaşı, taftanın yekrəng 
olmaqla, müxtəlif boya çalarları da mövcud olmuşdur. 
Mütəxəssislər tafta istilahının orta əsrlərdə Yaxın Şərqin məşhur toxuculuq mərkəzlərindən 
biri olmuş Yəzd şəhəri yaxınlığındakı Tafta kəndinin adından götürüldüyünü güman edirlər.92  
Tafta müxtəlif rənglərdə, bəzəksiz (saya) və bəzəkli (güllü) olmaqla, iki cür toxunmuşdur. 
Səfəvilər dövründə Şamaxıda toxunmuş və Moskvaya ixrac olunan yekrəng tafta Rusiyada 
«Şemaxeyka» adı ilə məşhur olmuşdur. O zamanlar burada Ərbədil taftası da şöhrət 
qazanmışdır.93  
Çox vaxt bəzəksiz (saya) toxunan hamar tafta bəzən güləbətin tikmə ilə bəzədilirdi. Yalnız 
qara rəngli taftaya bəzək vurulmurdu.94 
Darayı. Toxuma texnikası baxımından tafta ilə oxşar olan ipək parçaların geniş yayılmış 
növlərindən biri də darayı olmuşdur. Darayı çox vaxt zolaqlı, yaxud, zolaqların şaquli 
kəsişməsindən əmələ gələn xanələrdən ibarət toxunurdu. Hətta bəzən onun toxumalarını 
güləbətin tellərlə bəzəyirdilər. Bu səbəbdən də rusdilli tarixi sənədlərdə o, «darayı-zərbaft» adı 
ilə təsbit olunmuşdur.95 
 68
Tafta kimi, darayı da müxtəlif rəng çalarlarında, ən çox isə yaşıl və mavi rənglərdə, həm də 
bir və ya ikiüzlü toxunarmış.96 
Məxmər. Azərbaycanın ənənəvi ipək parçaları arasında məxmər də mühüm yer tutmuşdur. 
Mürəkkəb istehsal texnikasına malik olan və bu səbəbdən də baha başa gələn məxmərin başlıca 
müştəriləri feodal cəmiyyətinin hakim təbəqələri idi. Onların dəbdəbəli məişət tərzi üçün 
məxmər ən münasib bahalı parça növü sayılırdı. Məxmərin qısa xovları onu xoşagələn, 
ürəyəyatımlı etmişdi. 
Orta əsrlərdə Təbriz şəhəri məxmər parçaların başlıca istehsal mərkəzinə çevrilmişdi. 
Mənbələrdə o, çox vaxt «Təbriz məxməri» adı ilə təqdim olunurdu.97  
Keçmişdə məxmər, adətən, «həlil məxmər» adı ilə müxtəlif rəng çalarında (qırmızı, qızılı, 
zoğalı, göy, mavi, abı, yaşıl, qəhvəyi və s.) toxunmuşdur.98 Bəzən məxmər güləbətin sap qatışığı 
ilə də toxunurdu. Həlil məxmər ev məişətində və qadın geyim dəstində istifadə olunmaqdan 
əlavə, həm də müxtəlif növ tikmələrdə yerlik material kimi işlənmişdir. 
Fitə. Monqol istilasına qədər Azərbaycan şəhərlərində, ən çox isə Xoy, Naxçıvan, Urmiya 
və Uşniyədə istehsal olunan ipək parçalardan biri də fitə olmuşdur.99 Ərəb mənşəli bu istilah, 
görünür, həmin parçanın hamamda fitə məqsədi ilə istifadə olunması ilə bağlı yaranmışdır.100 
Maraqlı haldır ki, fitə təkcə ipəkdən deyil, pambıqdan da toxunurdu. Hətta bəzən bezi qırmızı 
rəngə boyamaqla hasil edilən şilə də fitə məqsədi ilə istifadə edilirdi. 
Yüngül və nazik ipək parça növü olan fitə istehsal texnikası baxımından kisəyini 
xatırladırdı. Son orta əsr mənbələrində fitə istehsalı mərkəzləri arasında Təbriz, Ərdəbil və 
Şamaxı şəhərlərinin adı xüsusi olaraq vurğulanırdı.101 
Alaca. Orta əsrlərdə Ərdəbildə «alaca» adlanan zolaqlı rəngli, ucuz ipək parça növü 
toxunduğu yenə də o dövrün mənbələrindən bəlli olur.102 
XIX əsrin əvvəllərində Rusiya tərəfindən işğal olunandan sonra Azərbaycanın sosial-
iqtisadi vəziyyətinin dəyişməsi ilə əlaqədar olaraq, yuxarıda adları çəkilən ənənəvi ipək parça 
növlərinin bir qisminin istehsalı dayanmış, bir qismi isə başqa adlarla toxunmağa başlamışdır. 
Bu işdə iki amil, işğaldan sonra Azərbaycanın başlıca toxuculuq mərkəzlərində ümumən şəhər 
təsərrüfatının, o cümlədən, toxucu karxanalarının tənəzzülə uğraması və xaricdən, xüsusilə, 
Avropa və Rusiyadan ucuz manufaktura malları və fabrikdə toxunma parçaların idxalının 
güclənməsi mühüm rol oynamışdır. Maşınlı sənaye istehsalı olan və daha mükəmməl toxuma 
texnikasına malik manufaktura mallarının rəqabətinə tab gətirməyən kustar şərbafxana 
məhsulları öz müştərilərini itirdiyindən tədricən tənəzzülə uğrayıb aradan çıxırdı. Bununla belə, 
XIX əsrdə Azərbaycanın bir sıra şərbaflıq mərkəzlərində ipək karxanaları ənənə gücü hesabına, 
rəqabət şəraitində də olsa, öz fəaliyyətlərini hələ də davam etdirirdilər. 
XIX əsrdə Şamaxı şəhəri və onun ətraf kəndləri (Basqal, Mücü və b.) yenə də karxana 
toxuculuğunun, xüsusilə, ipək parça istehsalının başlıca mərkəzi olaraq qalmaqda idi. Belə bir 
faktı xatırlatmaq kifayətdir ki, 1843-cü ildə təkcə Şamaxı şəhərində 220 şərbaf karxanası 
işləməkdə idi.103 
XIX əsrin 30-cu illərindən bəhs edən bir mənbədə Köhnə Şamaxıda104 ipək parça toxuyan 
650 dəzgah, Şirvanın başlıca şərbaf kəndləri sayılan Əlvənd, Zərdab, Ağsu və Basqalda 50 
ipəktoxuma dəzgahı fəaliyyətdə idi.105 Bu dəzgahlarda ənənəvi ipək parça növləri olan darayı, 
tafta, mov, ipək örtük, örpək, kəlağayı, zolaqlı çadra, cecim və digər ipək parçalar toxunurdu. 
Bunların arasında Şamaxının mov və darayısı ən yuksək keyfiyyətli parçalar sayılırdı.106 
Mənbənin yazdığına görə, Şamaxı karxanalarının ipək malları keçmişdə o qədər böyük şan-
şöhrət qazanmışdı ki, hətta İran parçaları arasında onlar ən yüksək keyfiyyətli ipək məmulatı 
hesab olunurdu.107 
Mənbədə Şamaxı şərbafxanalarında toxunan ipək parçaların ənənəvi ölçüləri, onların 
istehsalına sərf olunan xam ipəyin miqdarı, maliyyə məsrəfləri və qiymətləri barədə də müfəssəl 
məlumat verilir. Məsələn, 32 misqal xalis xam ipəkdən hər birinin uzunluğu 3 arşın olan 26 ədəd 
tafta toxunurdu.108 Yaxud 30 misqal xam ipəkdən hər birinin uzunluğu 7 arşın olan 11 ədəd 
darayı toxunurdu. 38 misqal xam ipəkdən hər bir tikəsinin uzunu 7 arşın olan 26 ədəd böyük 
ölçülü mov, 30 misqal ipəkdən yenə 30 ədəd orta ölçülü mov toxumaq olurdu.109 
 Mənbələrdən göründüyü kimi, o zaman kəlağayı və çarşab (örtük), həmçinin, ədədi 
 69
qaydada toxunurdu. Mənbənin yazdığına görə, 54 misqal xalis ipək telindən hər birinin uzunu 
2,25 arşın, eni 1,75 arşın olan 34 ədəd kələğayı hasilə gəlirdi.110 
Şamaxı karxanalarında toxunan ipək parçalar, xüsusilə, darayı və tafta yerli bazarlarda 
satılmaqdan başqa, Moskva, Həştərxan, Tiflis, Bakı, Quba, Dərbənd, Şəki, Şuşa şəhərlərinə 
göndərilir, kələğayı və çarşab isə bütün bunlardan əlavə, həm də Türkiyə və İrana ixrac 
olunurdu.111 
XIX əsrin ilk qərinəsində Gəncədə satılan Şamaxıya məxsus ipək parçalardan bəhs 
olunarkən onların ölçüləri, rəng və bəzək çeşidləri, habelə toxuma texnikası barədə ötəri, lakin 
olduqca gərəkli məlumat verilir. Bu məlumatlardan aydın olur ki, o zaman Şamaxıda eni 1 arşın, 
uzunu 10 arşın olan zolaqlı rəngli mov parça toxunulurmuş. Yaxud, darayının «cüfttel» adlanan, 
eni 1,25 arşın, uzunu 10 arşına çatan tünd yaşıl və mavi rəngli növləri istehsal olunurmuş. 
Şamaxı taftası müxtəlif rənglərdə olmaqla, eni 4 çərək, uzunu 4 arşın ölçüdə toxunurmuş. 
Kələğayı alabəzək olmaqla, eni və uzunu 1 arşından 2,5 arşınadək müxtəlif ölçülərdə 
toxunulurmuş. Yorğan üzü 2,5 arşın eni və 3 arşın uzunu olmaqla, həmçinin, ədədi qaydada 
istehsal olunurmuş.112 
İpək parça istehsalı Azərbaycanın digər şəhərlərində də davam etdirilirdi. XIX əsrin 30-cu 
illərində təkcə Şuşa şəhərində 132 toxucu dəzgahı olan 42 şərbaf karxanası fəaliyyət göstərirdi. 
1829-cu ildə həmin karxanalarda 7200 ədəd müxtəlif növ ipək parça, 740 ədəd kələğayı, 6100 
ədəd kəmsənfə toxunmuşdur. İpək parçaların (darayı, çadra, kəmsənfə və s.) hər topunun eni 4 
çərəkdən 1 arşınadək, uzunu isə 25 arşın ölçülərdə toxunurdu.113  
Kəmsənfə pambıq qatışıq qırmızı parça olub, uzatması ipək telindən, atmacı isə pambıq 
sapdan toxunur, əsasən də köynək və şalvar tikmək üçün işlənirdi.114  
Həmin dövrdən bəhs edən digər bir mənbədə vaxtilə Dərbənd şəhərində ipək parça 
toxumaq üçün 200 dəzgah olduğu və həmin dəzgahlarda müxtəlif rənglərdə tafta və darayı 
toxunduğu, habelə həmin parçaların keyfiyyət etibarı ilə Şamaxı mallarından heç də geri 
qalmadığı xəbər verilir.115 
Yuxarıda gətirilən faktlardan göründüyü kimi, Azərbaycanın ənənəvi ipək parçalarının bir 
qismi (atlaz, tafta, darayı, mov, qanovuz, yorğanüzü, çarşab, çadra, kəlağayı ) XIX əsrin 
sonlarına, başqa sözlə, yerli şərbaf karxanaları tənəzzülə uğrayıb aradan çıxana qədər davam 
etmişdir. Bunların arasında təkcə kəlağayı istehsalı uzunömürlü və davamlı olmuşdur. 
Azərbaycanın kustar ipək parça istehsalının tənəzzülə uğramasının başlıca səbəblərindən 
biri maddi-texniki baxımdan zəif olan yerli şərbafxanaların Rusiyadan ixrac olunan ucuz və 
yaraşıqlı parçaların rəqabətinə dözməməsi olmuşdur. Bu işdə xarici bazarda xam ipəyə və 
barama məhsuluna tələbatın artması ilə əlaqədar yerli bazarlarda ipəyin qiymətinin kəskin 
surətdə bahalaşması da mühüm rol oynamışdır. Belə şəraitdə yerli şərbaflar üçün elə bir mənfəət 
götürə bilmədikləri kustar ipək parçaları toxuyub satmaqdansa, heç bir zəhmət çəkmədən onu 
xammal halında satmaq sərfəli idi. Xam ipək məhsulunun qiymətinin bahalaşması nəticəsində 
məhdud maliyyə məsrəfinə malik olan və heç bir yerdən kredit yardımı ala bilməyən yerli 
şərbaflar öz fəaliyyətlərini əvvəlki miqyasda davam etdirmək imkanından məhrum olmuşdular. 
Belə şəraitdə onlar ya ipək parça istehsalını azaltmaq məcburiyyətində qalır, ya da karxananı 
tamam bağlamalı olurdular.116 
Azərbaycanın ənənəvi ipək parça toxuculuğunda kəskin tənəzzül XIX əsrin 90-cı illərinin 
ortalarında başla mışdır.117 Bakı qubernatorunun 1882-ci ilə dair hesabatında bildirilirdi ki, 
əvvəllər külli miqdarda istehsal olunan ipək parçalar demək olar ki, daha hazırlanmır və xaricə 
ixrac olunmur, yaxud çox məhdud miqdarda göndərilir. Buranın yüksək keyfiyyətli mov və 
qanovuz parçaları xarici fabriklərin çox vaxt Zaqafqaziya baramasından toxunan aşağı 
keyfiyyətli, bekar malları ilə əvəz olunmuşdur. Əgər Zaqafqaziyanın həmin xam ipəyi yerlərdə 
emal olunub toxunsa, əhali bundan külli miqdarda gəlir götürə bilər, dövləti isə xaricdən ipək 
parça idxal etmək xərclərindən azad edərdi.118 Lakin bu hal baş verə bilməmiş, Azərbaycanın 
başlıca şərbaflıq mərkəzi olan Şamaxı qəzasında ipək parça istehsalının tənəzzülü davam 
etmişdir. S.İ.Qulişambarov Azərbaycanın ənənəvi ipək parça istehsalının bu dövrki tənəzzülünün 
əsas səbəbini Moskvanın fabrik mallarının, xüsusilə də, Asiya məzmunlu nəqşlərə malik 
parçalarının burada peyda olmasında görürdü. Moskva ipək parçalarının idxalı nəticəsində yerli 
 70
parçalar o dərəcədə qiymətdən düşmüşdür ki, bu karxanaların nə üçün hələ də işləməsi təəccüb 
doğurur.119 Həmin fikri görkəmli ipəkçilik mütəxəssisi N.N.Şavrov da səsləndirərək yazırdı ki, 
yerli parçaların satışı olduqca məhdud səciyyə daşımaqla, Moskvanın ucuz və yüksək keyfiyyətli 
toxuma məhsulları tərəfindən sıxışdırılıb istifadədən çıxarılırdı.120 
Bir zamanlar Azərbaycana şan-şöhrət qazandıran ənənəvi ipək parça istehsalının düçar 
olduğu acınacaqlı taleyinə acıyan H.B.Zərdabi yazırdı: Şirvan xanlarının keçmiş paytaxtı Şamaxı 
şəhəri həmişə ipək toxuculuğunun mərkəzi olmuşdur. Şamaxılılar sözün əsl mənasında elə 
beləcə, kəndlərdə olduğu kimi, ipək toxumaqla məşğul olan adi kustarlar deyildilər, onlar yalnız 
bu sənətlə yaşayan peşəkar toxuculardır. Ona görə də fabrikin yerli ipək toxuculuğuna mənfi 
təsiri kəndlərdə və Şamaxı şəhərində eyni deyildi. Kənd kustarları ipək toxuma fəaliyyətlərini 
tərk edib, kənd təsərrüfatı ilə məşğul olmağa başladıqları halda, şamaxılılar ucuz fabrik 
məhsulları tərəfindən sıxışdırılan mov və qanovuz istehsalını dayandırmış, bunun əvəzində 
yorğanüzü, örpək, şərf və digər məmulatlar istehsal etməyə başlamışlar. Bir sözlə, şamaxılılar 
fabrikə qarşı müharibə elan etmişlər, bu onlar üçün həyati məsələ olduğundan həmin mübarizəni 
aparmağa məcbur olmuşlar.121  
Yun parçalar. Azərbaycan əhalisinin geyim mədəniyyəti və ev məişətində vaxtı ilə 
yundan toxunma parça, xalça-palaz və basma (həllaclıq) məmulatı önəmli yer tutmuşdur. 
Etnoqrafik materialların təhlilindən bəlli olur ki, Azərbaycan əhalisinin sosial-iqtisadi 
həyatında mühüm rol oynamış çoxsaylı ev peşələri və kustar sənət sahələri arasında əsrlər boyu 
yun məmulatı istehsalı başlıca yer tutmuşdur. Bu isə təsadüfi olmayıb, bir sıra amillərlə üzvi 
surətdə bağlı idi. Ölkədə yun məmulatı istehsalının hərtərəfli inkişafına, hər şeydən öncə, həmin 
məmulatlara əhalinin daxili tələbatı, başqa sözlə, zəruri geyim və məişət ehtiyacları güclü təkan 
vermişdir. Belə vəziyyət isə ilk növbədə, Azərbaycanın sosial-iqtisadi həyatından, burada tarixən 
təşəkkül tapmış təsərrüfat tipinin xüsusiyyətindən irəli gəlmişdir. Azərbaycanın oturaq və köçəbə 
əhalisinin qoyunçuluq məşğuliyyəti ilə üzvi surətdə bağlı olan xammal ehtiyatının bolluğu 
tarixən burada yun məmulatı (parça, xalça-palaz, keçə, çopoz, yapıncı) istehsalının inkişafına 
əlverişli zəmin yaratmışdır. 
Etnoqrafik materiallardan anlaşıldığı kimi, Azərbaycanda yun məmulatı istehsalının 
meydana gəlməsində, hər şeydən öncə, müxtəlif növ xammal ehtiyatının: qoyun yunu, dəvə yunu, 
qəcil və s.  yanaşı, təbii boyaq bitkilərinin bolluğu da həlledici rol oynamışdır.  
Azərbaycanda yun ehtiyatının bolluğu barədə aydın təsəvvür əldə etmək üçün belə bir faktı 
xatırlatmaq kifayətdir ki, XIX əsrin sonlarında təkcə Bakı quberniyasında 2 milyon baş qoyun 
saxlanılırdı. Hər il bu təsərrüfatlardan 250 min pud yun hasil olunurdu.122 Buraya o zamankı ölkə 
ərazisinin ikinci yarısını əhatə edən Yelizavetpol (Gəncə-A.M.) quberniyasındakı 1 milyon və 
Naxçıvan qəzasındakı 80 min baş qoyun123 da əlavə olunarsa, Azərbaycanın həmin dövrdəki yun 
ehtiyatının ümumi miqdarı barədə tam təsəvvür yaranmış olar. Belə bol xammal ehtiyatı 
zəminində yun məmulatının müxtəlif növləri və çoxsaylı çeşidləri yaranmaya bilməzdi. 
Yun məmulatı toxuculuğunu labüd edən digər mühüm bir amil də ölkədə çöl təsərrüfat 
işlərindən azad qadın əməyindən ibarət külli miqdarda asudə ehtiyat əmək qüvvələrinin mövcud 
olması idi. Əsas məşğuliyyəti ev-məişət işləri ilə məhdudlaşan evdar qadınların keçmiş guşənişin 
həyatı onları ailədən aralanıb, digər kənar işlərlə, xüsusilə faydalı ictimai fəaliyyətlə məşğul 
olmaq imkanındın məhrum etmişdi.124 Belə şəraitdə onlar ev toxuculuğu ilə məşğul olmaq, öz 
əməklərini toxuyub-tikməyə sərf etməklə fərdi istedad və qabiliyyətlərini təzahür etdirmək 
imkanı əldə edirdilər. O zamankı digər Şərq qadınları kimi, Azərbaycan qadınlarının da sosial 
vəziyyəti, onların şəriətlə məhdudlaşdırılan guşənişin həyatı ailədən kənar işlərlə məşğul olmağa 
imkan vermirdi. Ona görə də onlar ömür-günlərini ev işlərinə həsr etməli, ev peşələrinə 
yiyələnməli, bütün səy və bacarıqlarını tikib-toxumağa sərf etməli olurdular. Belə bir faktı 
xatırlatmaq kifayətdir ki, 1900-cü ildə Yelizavetpol quberniyasında təkcə xalça-palaz toxuculuğu 
ilə 100 min nəfərə qədər qadın məşğul olurdu.125 Onlar təkcə xalça-palaz məmulatı deyil, həm də 
parça (şal, cecim, örkən, dolaq, patava və s.) toxuyurdular.  
XIX əsrdə Azərbaycanın fərdi qoyunçuluq təsərrüfatlarından əldə edilən yunun bir hissəsi 
rəvac ticarət məhsulu kimi, xaricə ixrac edilir126, yerdə qalan hissəsindən isə yerli istehlak 
məhsulları: hörmə, basma və toxuma (parça, xalça) mallar hazırlanırdı. 
 71
Məlum olduğu kimi, Azərbaycanda tarixən müxtəlif qoyun cinsləri (bozax, herik, dönmə, 
mazıx, balbaz, qaradolaq, qala, şahsevən və b.) yetişdirilmişdir. Qoyun cinslərindən asılı olaraq 
yunun keyfiyyətində fərq nəzərə çapırdı. Bundan əlavə, qırxım mövsümündən asılı olaraq, qoyun 
yunu qaba və ya zərif, cod və yaxud yumşaq, liflərin uzun («yanağı»), yaxud qısa («küzəm») 
olması, habelə rəng çaları (ağ, boz, çal,qara, qonur, qumral və s.) etibarilə bir-birindən 
fərqlənirdi. Bu və ya digər məmulat növünün hazırlanmasında yun növlərinin hər birinin istehsal 
xüsusiyyətləri, hansı məqsəd üçün istifadə edilməyə yararlı olduğu nəzərə alınırdı. Yunun 
istehsal xassələri arasında onun liflərinin uzun və ya qısa olması mühüm əhəmiyyət kəsb edirdi. 
Bu səbəbdən uzun lifli «yolma» yun, adətən, «qırxma» yundan fərqləndirilirdi.127  
Yun ipin boyağı yaxşı götürməsi yunun rəng çalarından və zəriflik xüsusiyyətindən xeyli 
dərəcədə asılı idi. Ona görə də bu və ya digər məmulat növü üçün xammal tədarükü zamanı bu 
cəhıətə xüsusi diqqət yetirilirdi. Məsələn, quzu küzəmi həddən ziyadə zərif olub hər cür rəngi, 
xüsusilə də qara boyanı yaxşı götürür və şəvə parıltısı verirdi.128 
Yuxarıda adları çəkilən yun növlərinin hər birinin özünə məxsus ənənəvi tətbiq sahəsi 
mövcud idi. Yun toxuculuğu mərkəzlərində qısa lifli quzu küzəmi başlıca olaraq, şal və ya 
mahud istehsalına, subay davar üzəmi keçə, yapıncı, çopoz basmaq üçün, yapağı yun xalça-palaz 
toxuculuğuna, xüsusilə, arğac və ilmə ipinə sərf olunurdu. 
Toxuma məqsədi ilə yuyulub çubuq və ya yay vasitəsilə atılmış yun, əvvəlcə daraq ilə 
daranıb əlçimlənir və «piltə» halına salınırdı. Sonra əlçim edilmiş yun piltələri əl iyi (teşi) və ya 
cəhrə ilə əyrilib yalınqat ip halına salınırdı. Sonra yalınqat ip bir neçə qatdan ibarət yumaqlanıb 
bükdərilirdi.129 
Azərbaycanda cəhrənin bütöv və qurama toplu olmaqla, müxtəlif tipoloji növləri 
yayılmışdır. Xarrat çarxı vasitəsi ilə xüsusi peşəkar ustalar tərəfindən yonulub hazırlanan bütöv 
toplu cəhrədən fərqli olaraq, qurama cəhrəni dülgərlikdən az-çox səriştəsi olan hər bir kəs özü də 
düzəldə bilirdi. 
Ənənəvi ipəyirmə vasitələri təkcə əl iyi və cəhrədən ibarət olmamışdır. Keçmişdə 
Azərbaycanın bir sıra etnoqrafik bölgələrində vəlvələ, fırlağan, novşa, dük və s. kimi bəsit 
ipəyirmə vasitələrindən də istifadə olunduğu qeydə alınmışdır.  
Yun ip toxuma prosesinə qədər daha bir sıra texniki əməliyyatlara məruz qalırdı. İlk 
növbədə o, işin tələbindən asılı olaraq, ikişər, üçəm, yaxud dördqat edilməklə yumaqlanır, sonra 
bükdərilib «qırtız» vasitəsilə qırtızlanır, nəhayət axırda boyanmaq üçün kələf halına salınırdı.130 
Yun ipin təbii boyaqlar vasitəsi ilə müxtəlif rənglərə boyanması sahəsində Azərbaycan 
toxucuları çox zəngin əməli təcrübə əldə etmişdilər. Nəsildən-nəslə keçərək davam edən bu 
empirik xalq təcrübəsi boyaqçılıq sənətinin, xüsusilə, peşəkar küp boyaqçılığının yaranması ilə 
nəticələnmişdir. 
Mövcud statistik materialları nəzərdən keçirdikdə bəlli olur ki, vaxtilə Azərbaycan 
əhalisinin geyim dəbində şal, mahud və cecim tipli parçalar mühüm yer tutmuşdur. XIX əsrin 
80-ci illərindən bəhs edən mənbələrdə təkcə Qazax qəzasında hər il 5000 ədəd,131 Şamaxı və 
Göyçay qəzalarında isə 5000-dən 6000-ə qədər satlıq şal132 istehsal olunduğu xəbər verilir. 
Maraqlı haldır ki, Azərbaycanın qərb, qismən də şərq və cənub bölgələrində şalı yer 
hanasında qadınlar, mərkəzi (Şirvan) bölgəsində isə mütəhərrik şal dəzgahında, həm də «şalbaf» 
adlanan kişi ustalar toxumuşlar. «Qafqaz təqvimi»nin 1856-cı ilə aid buraxılışından göründüyü 
kimi, Bakı qəzasının 3 kəndində (Əmircan, Bülbülə və Suraxanı) cəmləşmiş parça (bez, mahud) 
toxuculuğu ilə, həmçinin kişilər məşğul olurmuş.133 Başqa bir mənbədə isə mahud (şal) 
toxuculuğu ilə qəzanın digər kəndlərində qadınların məşğul olduğu xəbər verilir.134 Bu 
faktlardan belə məlum olur ki, keçmişdə Abşeronun əksər kəndlərində yer hanasında qadınlar 
«qılıncı şal», Əmircan, Bülbülə və Suraxanıda isə mütəhərrik şal, yaxud mahud dəzgahında 
kişilər «təpmə şal» toxumuşlar. 
Zəmanəmizədək çox məhdud sayda yun parça növü gəlib çatmışdır. Həmin parça növlərini 
və onların adlarını əks etdirən istilahların yeknəsəq səciyyə daşımasının səbəblərini nəzərdən 
keçirdikdə aydın olur ki, bu məsələdə Azərbaycan təbiətinin çox vaxt isti keçən iqlim şəraiti ilə 
yanaşı, həm də burada çox geniş çeşidə malik olan digər parça növlərinin (pambıq, ipək, kətan) 
hərtərəfli inkişafı mühüm rol oynamışdır. Əlbəttə, adları yazılı mənbələrdə qalmamış, yaxud 
 72
yaddaşlardan silinmiş ənənəvi yun parça növləri də az deyildir. Görkəmli fransız səyyahı Jak 
Şarden orta əsrlərdə Azərbaycan və İranda yüzlərlə parça növü istehsal olunduğunu xəbər 
verir.135 Onların çoxunun adı zəmanəmizədək gəlib çatmamışdır. Azərbaycanın ənənəvi yun 
parçaları da bu qəbildən idi. 
Şal. Orta əsr məxəzlərində, xüsusilə ərəbdilli mənbələrdə «suf» kimi təqdim edilən yun 
parça növü zəmanəmizə «şal» adı ilə gəlib çatmışdır. Məlum olduğu kimi, yazılı mənbələrdə 
sufun, başqa sözlə, yun parçanın müxtəlif növlərinin adları (mürəbbe, mühəttəm, təfsilə136, mahi-
zire137 və s.) xatırlansa da, onların çox cüzi bir qismi dövrümüzə qədər qalmışdır. Bunun 
müqabilində ənənəvi yun parçaların şal, mahud, dügürd, məndulə və s. adlarla tanınan, toxuma 
texnikasına və xammal növünə görə bir-birindən müəyyən qədər fərqlənən müxtəlif növləri 
zəmanəmizə gəlib çatmışdır. Bununla belə, Azərbaycan etnorafik gerçəkliyində yun parçaların 
hamısı çox vaxt ümumi bir ad altında «şal», onu toxuyan usta isə «şalbaf» adlanmışdır. Həm də 
şalbaf, əsasən, mütəhərrik şal, yaxud mahud dəzgahında yun parça toxuyan ustaya deyilirdi. Bir 
qayda olaraq, şalbaflıq sənəti ilə kişilər məşğul olurdu. Onlar həm şal, həm də mahud 
toxuyurdular. Bundan fərqli olaraq, yer hanasında toxunan «qılıc şal» və ya «yer şalı» adlanan 
nisbətən qaba parça növünü, bir qayda olaraq, evdar qadınlar istehsal edirdilər.  
Digər ənənəvi parça növləri kimi, yer şalı da «ədədi» qaydada toxunarmış. Bu da yun 
parçanın boyunun bu və ya digər məmulat növünün biçilib-tikilməsinə kifayət etməsi 
lüzumundan irəli gəlirdi. Bununla belə, şal parçalar həmişə tam vahid ölçüdə toxunmurdu. 
İstehsal mərkəzlərindən və toxucunun istəyindən asılı olaraq şalın ölçülərində müəyyən qədər 
fərq nəzərə çarpırdı. Məsələn, Yelizavetpol (Gəncə-A.M.) qəzasının 1841-ci ilə dair statistik 
icmalından göründüyü kimi, o zaman qəzanın demək olar ki, hər bir kəndində qadınlar xalça, 
palaz, çul, çuval, məfrəş və s. ilə yanaşı, «mahud» adlanan çox zərif və yüksək keyfiyyətli şal 
toxuyurdular. Onun hər bir ədədinin uzunu 7 arşın, eni 4 çərəyə çatırdı. Keyfiyyətindən asılı 
olaraq, şalın hər bir ədədi o zamanın pul məzənnəsi ilə 7 manatdan 10 gümüş manatadək 
qiymətləndirilirdi.138 
Ənənəvi şal toxuculuğunda «yer şalı» istehsalı daha geniş yayılmışdır. Ev peşəsi səciyyəsi 
daşıyan şal istehsalının bu forması hər bir ailənin daxili tələbatının ödənilməsi məqsədi 
güdmüşdür. Ölkədə uzun müddət davam edən natural təsərrüfat şəraiti də bunu labüd edirdi. 
Digər tərəfdən, əmtəə-pul münasibətlərinin zəif inkişafı da ev peşələrinə, o cümlədən yer şalı 
istehsalına əlverişli zəmin yaratmışdır. Belə halda evdar qadınlar öz ailələrinin istehlakı üçün 
gərək olan şal parçanı özləri toxumalı olurdular.139 
 XIX əsrdə Azərbaycanda şal istehsalı, demək olar ki, bütün bölgələrdə geniş yayılmışdı. 
Lakin onun qabaqcıl mərkəzləri arasında Qazax, Gəncə, Şamaxı, Göyçay, Quba, Şuşa, Cəbrayıl, 
Cavad, Zəngəzur, Naxçıvan qəzaları xüsusi yer tuturdu. Bununla belə, şal istehsalının həcminə 
və inkişaf səviyyəsinə görə, bunların arasında müəyyən fərq nəzərə çarpırdı. Məsələn, xammal 
(yun) ehtiyatının bolluğu baxımından daha çox fərqlənən Qazax, Şamaxı və Göyçay qəzalarında 
şal istehsalı texniki inkişaf səviyyəsinə görə bir-birinə bənzəmirdi. XIX əsrin 80-ci illərində 
Qazax qəzasında ildə 5000 ədəd şal140 toxunsa da, onun istehsalçıları evdar qadınlar olmaqla, ev 
peşəsi səciyyəsi daşıyırdı. Həmin dövrdə Şamaxı və Göyçay qəzalarında isə hər il bazara 5-6 min 
ədəd satlıq şal çıxarılırdı.141Mənbənin yazdığına görə, Şirvanın dağ kəndlərində (Ximran, 
Həftasiyab, Cülyan, Daxar-Mulux, Zarat-Xeybəri, Aşağı Zarat, Məlhəm və b.) xüsusi olaraq 
«bazarı şal» toxunurdu.142Bazarı şal istehsalı ilə yanaşı, Şirvanın aran kəndlərində, xüsusilə də 
elat obalarında qadınlar yer hanasında «yer şalı» və ya «qılıncı şal» adlanan, nisbətən kobud yun 
parça, toxuyurdular. 
Əmtəə istehsalı səciyyəsi daşıyan «bazarı şal» mütəhərrik toxucu dəzgahında, həm də çox 
vaxt arşınnüma toxunurdu.  
Satış məqsədi ilə istehsal olunan şal toxunub hazır olandan sonra «bişirilirdi». Bunun üçün 
təzə toxunmuş xam şal təknəyə tökülmüş isti suda ayaqla tapdanıb toxumaları sıxlaşdırılırdı. Bu 
səbəbdən də el arasında şalın bu növü çox vaxt «təpmə şal», həmin proses isə «təpmə» və ya 
«basma» adlanırdı. Şirvan əhalisi arasında o, daha çox «basma şal» adı ilə tanınırdı. 
Ara ipi uzatma taylarının çarpazları arasından əllə ötürülən yer hanasından fərqli olaraq, 
mütəhərrik dəzgahlarda ara ipi «məkik» vasitəsilə keçirilirdi. Məkik uzatma taylarının ara 
 73
boşluğu ilə gah sağdan sola, gah da soldan sağa sürətlə ötürüldükcə onun milinə keçirilmiş 
lülədən çözələnib açılan ara ipi uzatma çarpazlarının «ağzına» düşürdü. Bu halda külkə-
bağaradan asılmış şanalı dəftin vasitəsilə ara ipini çəkib irəli gətirmək və beləliklə də, əvvəlki 
toxumaya yapışdırmaq mümkün olurdu. Hər dəfə uzatma çarpazlarının vəziyyətini nirə vasitəsilə 
dəyişdirəndən sonra çarpazların təzə əmələ gətirdiyi «ağız» boşluğuna yenidən ara ipi 
ötürülürdü. Bu sayaqla növbəti ara ipi şana vasitəsilə özündən əvvəlki ötürməyə yaxınlaşdırılıb 
sıxlaşdlırıldıqca parça toxuması əmələ gəlməyə başlayırdı.143 
Şal toxunub irəli getdikcə dəzgahın «küngah» adlanan oturacağında  əyləşmiş ustadan 
uzaqlaşırdı. Ona görə də şalbaf toxuma əməliyyatını dayandırıb şalın hazır hissəsini pəlkeş 
vasitəsilə «nəvərd» adlanan dolağac oxuna dolayırdı. Sonra əvvəlki qayda ilə toxuma prosesi 
davam etdirilirdi. 
Basma (təpmə) şal istehsal texnologyası baxımından mahuddan bir o qədər də seçilmirdi. 
Məhz bu səbəbdən də XIX əsrə aid rusdilli mənbədərdə çox vaxt onların hər ikisi «sukno», 
yaxud yerli terminologiya ilə «şal» adlandırılırdı.  
Təpmə şal yalınqat, əmələ və ikiqat olmaqla, üç növdə toxunurdu. Yalınqat şalın uzatma və 
atması birqat əyrilmiş ipdən, əmələ şalın uzatması ikiqat bükdərilmiş ipdən, ara atması isə birqat 
ipdən toxunurdu. «Dügürd» adlanan ikiqat şalın həm uzatması, həm də atmacı iki tay ipdən 
ibarət bükdərilir və çox sıx toxunurdu. Dügürdun sıx toxunmasını təmin etmək üçün dəftinin 
zərbələri möhkəm vurulurdu. 
Təpmə şalın çeşidlərinin hər biri texniki keyfiyyət etibarilə digərindən fərqlənirdi. Ona 
görə də təpmə şal növlərinin hər birinin özünə məxsus tətbiq sahəsi yaranmışdı. İkiqat şal 
möhkəm və sıx toxunmaqla ən çox çuxa və xirqə tikmək üçün sərf olunurdu. Əmələ şaldan 
şalvar, yalınqat şaldan isə arxalıq tikərmişlər.144 
Mahud istehsalını şaldan fərqləndirən başlıca cəhət onun atma və uzatma iplərinin daha 
nazik (zərif) əyirilib bükdərilməsi, ən başlıcası isə toxunmazdan əvvəl qara, yaxud göy (mavi) 
rəngə boyanması olmuşdur. 
Bəzən mahudun həm atması, həm də uzatması ikiqat ipdən bükdərilməklə, çox sıx 
toxunurdu. Elə bu səbəbdən də, mahudun bu növü el arasında çox vaxt «dügürd» adlanırdı. 
İstehsal keyfiyyətlərinə görə, dügürd təkcə yalınqat və ya əmələ mahuddan deyil, habelə 
«təpmə» (basma) və ya «qılıncı» şaldan yüksək tutulurdu.  
Qoyun və quzu güzəmindən əlavə, keçmişdə şal (mahud) parça daha zərif liflərə malik olan 
dəvəyunu ipindən də toxunurdu. Ən çox başlıq tikmək, yaxud qurşaq üçün istifadə edilən dəvə 
yunundan toxunmuş şal zəriflik baxımından dügürdə bərabər tutulardu. Lakin dügürddən fərqli 
olaraq, onun nə atması, nə də uzatması boyanmayıb, öz təbii rəngində toxunurdu. 
Yun cecim. Bütün bunlardan əlavə, yun ipdən, bəzən isə ipək qatışığı ilə alabəzək cecim 
toxunurdu. Həm də zolaqlı toxunan cecimlərlə yanaşı, bir sıra cecim istehsalı mərkəzlərində, 
xüsusilə qoyunçuluq və baramaçılığın müvazi inkişaf etdiyi Kür və Araz çayları boyu 
düzənliklərdə alabəzək cecim toxuculuğu geniş yayılmışdı. Şirvan bölgəsində cecimin mürəkkəb 
bəzək kompozisiyasına malik növünün istehsal mərkəzləri arasında Əlvənd kəndi məşhur 
oldluğundan el arasında o, «Əlvənd şalı» adı ilə də tanınırdı. 
Tirmə. Kustar üsul ilə karxana şəraitində toxunmuş yun parçaların ən yüksək növü tirmə 
(tirməşal) olmuşdur. Şərq ölkələri üçün daha çox səciyyəvi olan bu parça növü vaxtı ilə 
Azərbaycanın cənub şəhərlərində, ən çox isə Təbriz karxanalarında toxunmuşdur. Varlı, zadəgan 
ailələrin qadın libasında (tuman, ləbbadə, küləcə, arxalıq, baş örpəyi, qurşaq və s.) başlıca yer 
tutan tirmədən, həmçinin, məişətdə tirmə süfrə, tirmə zərəndaz, taxça, qapı-pəncərə pərdəsi də 
hazırlanırdı. Varlı kişilər keçmişdə tirmə qurşaq bağlamağı xoşlayırmışlar. Kübar qadınların 
başmaqlarının üzü çox vaxt tirmə parçadan tikilərmiş. 
XIX əsrdə Avropa ölkələrindən ixrac olunan yüksək keyfiyyətli fabrik mahudu ticarət xətti 
ilə yayıldıqca Azərbaycanın yerli şalbaf məhsulları, o cümlədən mahud və tirmə istehsalı 
tədricən tənəzzülə uğrayıb aradan çıxmağa başlamışdır. Bununla belə, XIX əsrin ortalarında 
Şamaxı şəhərində hələ də 20- ə qədər mahud karxanası fəaliyyətini davam etdirməkdə idi.145  
 
Qələmkar parçalar 
 74
Azərbaycanın ənənəvi pambıq parçaları arasında qələmkarlıq üsulu ilə bəzədilib 
hazırlanmış məmulat növləri xüsusi yer tuturdu. Qələmkar süfrə, pərdə, canamaz, dəsmal 
(məhrəba) və s. yaxın keçmişədək Azərbaycanın şəhər və kənd əhalisinin ev məişətində ən zəruri 
bəzək məmulatı olaraq qalmaqda idi. XIX əsrin ikinci yarısında Avropa və Rusiyadan fabrik 
istehsalı olan ucuz pambıq parçaların idxalının güclənməsinədək yerli qələmkar parçalar 
özlərinin əməli əhəmiyyətini qoruyub saxlaya bilmişdi. 
Qələmkar məmulatının bəzədilib hazırlanması nisbətən mürəkkəb texnoloji proses olub 
spesefik iş üsulu və müəyyən qədər peşə səriştəsinə malik ixtisaslı usta əməyi tələb edirdi. Ona 
görə də qələmkar parça məmulatının istehsalı kütləvi səciyyə ala bilməmiş və xüsusi qələmkar 
dükanlarında cəmləşmişdi. 
Son orta əsrlərdə Azərbaycanın qələmkar və basma parça istehsalı mərkəzləri arasında 
Təbriz, Marağa, Naxçıvan xüsusilə fərqlənirdi.146 Orta əsrlərdə Azərbaycanın qələmkar parça 
istehsalı mərkəzləri arasında ənənəvi pambıqçılıq mərkəzləri sayılan Təbriz, Mərənd, Marağa, 
Naxçıvan, Ordubad, Gəncə xüsusilə fərqlənirdi.147 Ö.Çələbinin yazdığına görə, Naxçıvanın 
qələmkar parçaları, basma çit süfrələri bütün dünyada məşhur olmuşdur.148  
Qələmkar süfrə, taxça, pəncərə, qapı pərdəsi, canamaz, dəsmal (məhrəba) və s. özünün 
əməli əhəmiyyətini XIX əsrdə hələ də itirməmişdir. Bunlar keçmiş ev məişətinin ən zəruri 
ləvazimatı sayılırdı. Ənənəvi nəqqaşlıq sənətinin mühüm sahələrindən biri olmaq etibarilə 
qələmkarlıq peşəsinin özünə məxsus istehsal texnologiyası yaranmışdır. 
Hər şeydən əvvəl, qeyd etmək lazısdır ki, qələmkarlıq məmulatı çox vaxt «ədədi» 
qaydada toxunur, sonra müxtəlif naxış motivləri ilə bəzədilirdi. Bəzən isə arşınnüma toxunmuş 
pambıq parçaları (ağ, bez, mitqal) satın alan qələmkar usta onu müvafiq ölçüdə kəsib «kargah» 
adlanan çərçivəyə çəkir və üzərində qatı boya ilə lazımi naxışlar salırdı. 
Bir qayda olaraq, qələmkar boyası məmulat üzərinə yaxılmazdan əvvəl parça (bez və ya 
mitqal) əhəng və qəlyədaşı qatışığından hazırlanmış xüsusi qələvi  məhlulda bişirilib ağardılır və 
toxumaları sıxlaşdırılırdı. Bunun üçün xam bez və ya mitqal əvvəlcə soyuq suda yuyulub çirkdən 
təmizlənir, sonra əhəngqarışıq qəlyədaşı məhlulunda qaynadılırdı. Parçanın ağarıb «bişdiyi» bəlli 
olandan sonra onu sərib qurudur və kargaha çəkib üzərində qarğı qələm vasitəsi ilə müvafiq 
nəqş-bəzək əməliyyatı aparılırdı.  
Ədəbiyyat məlumatlarından göründüyü kimi, Şamaxı bəzzazları hər 10 top bezin 
bişirilməsi üçün bir batman əhəng, yarım batman qəlyədaşı sərf edirdilər.149 Qeyd edək ki, 
ağardıcı məhlulun ikili-birli nisbətdə hazırlanması qaydasına şiləçilik sənətində də ciddi əməl 
olunurdu.150  
Qələmkar boyası, adətən, solmayan təbii boyaq bitkilərindən, həm də rəngaba nisbətən 
qatı hazırlanırdı. Bunun sayəsində boyanın rəngi parçanın astar üzünə keçmirdi. Tələb olunan 
naxış motivinin mühit xətlərinə müvafiq olaraq, qatı boya xüsusi qələm vasitəsilə məmulat 
üzərinə yaxılırdı.  
Qarğıdan düzəldilmiş qələmkar qələminin nazik və enli ucu həm də dilimlənib çərtlənir 
və fırça halına salınırdı. Nəqş xəttlərinin enli və ensiz düşməsi qələmin köməyi ilə təmin edilirdi. 
Bunun üçün qələmi, nəqşin mühit xəttləri üzrə çəp və ya düz çəkmək lazım gəlirdi. Ucu boyağa 
batırılmış qələmi parça üzərinə çəp vəziyyətdə çəkdikdə nəqş xətləri nazik, düz çəkdikdə enli 
düşürdü. 
Qələmkarlıq məmulatlarının hazırlanmasında həm süjetli, həm də ornamental nəqş 
motivlərindən geniş istifadə olunmuşdur. Bununla belə, süjetli məmulat növləri çox vaxt sifarişlə 
hazırlandığından onların istehsalı müəyyən qədər məhdud səciyyə daşıyırdı. Adətən, bu 
məmulatların haşiyəsində Quran və ya Şərq şairlərinin əsərlərindən əxz olunmuş ibrətamiz 
kəlamlar yazılırdı. Ən ümdəsi isə bundan ibarət idi ki, qələmkar ustaların əlində ərəb əlifbasının 
müxtəlif yazı xətlərinin özü nəqşə çevrilirdi. 
Süjetli məmulatlardan fərqli olraq, kütləvi səciyyə daşıyan və satış məqsədilə istehsal 
olunan məmulat növləri, adətən, ornamental naxış nümunələri ilə bəzədilirdi. Bu bəzək 
nümunələri arasında buta, qönçə, zanbaq, budaq, badam, sərv ağacı və b. bəzək motivlərinə 
daha çox təsadüf edilirdi. Bəzən isə məmulatın bəzədilməsində həndəsi və astral səciyyəli nəqş 
ünsürlərindən də istifadə olunurdu. 
 75
Qələmkar istənilən rəsm və ya nəqşin «rədd» adlanan mühit xətlərini əvvəlcə ütümə yolu 
ilə ucu qaraldılmış sivri qələm vasitəsilə parça və ya məmulat üzərinə çəkəndən sonra həmin 
izlərin üzərini boyağa batırılmış yastı uclu qarğı qələmlə boyayıb bəzəkli hala salırdı. Bu mənada 
qələmkar usta həm rəssamlıq, həm də nəqqaşlıq əməliyyatlarını müştərək icra etmiş olurdu. 
Nəqş ünsürünün tələbindən asılı olaraq, qələmkarlıq sənətində ucu müxtəlif ölçüdə 
yonulmuş qələm növlərindən istifadə olunurdu. Bəzəyin ara doldurmalarını çəkib tamamlamaq 
üçün ucu yarıqlanmış, yaxud ucuna əski dolanmış xüsusi qələm növündən istifadə olunurdu.151  
 
Basma məmulatı 
 Azərbaycanın ənənvi basma məmulatı «basmaqəlib» və «təpmə» olmaqla, texniki 
cəhətdən iki üsulla istehsal olunmuşdur. Bunların hər birinin özünəməxsus istehsal texnologiyası 
yaranmışdır. 
Basmanaxış parçalar. Basma üsulu ilə pambıq və ipək (kəlağayı) məmulatının 
bəzədilməsi dekorativ tətbiqi sənətin mühüm sahələrindən biri olub, XX əsrin əvvəllərinə qədər 
davam etmişdir. 
Parçaları basmanaxış üsulu ilə bəzəmək ənənəsinin tarixi çox qədim zamanlara gedib 
çıxır. E.ə.V əsrdə yaşamış görkəmli yunan tarixçisi Herodot Qafqazdan bəhs edərkən yazırdı ki, 
bu yerlərin meşələrində elə ağaclar bitir ki, yerli əhali onların yarpaqlarını əzərək su ilə qarışdırır 
və bu məhlul ilə paltarlarına naxışlar vururdu. Bu naxışlar silinməyib parça köhnələnə qədər 
qalırdı.152 
Basma bəzəklər parça üzərinə xüsusi naxış çeşnilərinə malik qəliblər vasitəsi ilə 
köçürülürdü. Ona görə də sənətkarlar arasında bu texniki üsul çox vaxt «basmaqəlib» adlanırdı. 
Gəncə, Şəki, Naxçıvan şəhərləri, Şamaxı və onun ətraf kəndləri (Basqal və Mücü) parça üzərinə 
ağac qəliblərlə basma naxışlar köçürtmə işində mahir idilər.  
Basma qəliblər xüsusi qəlibkeş ustalar tərəfindən, əsasən, tilişkə və çat verməyən armud 
ağacından hazırlanırdı. Bu məqsədlə ağacdan müəyyən ölçüdə «pəstaha» kəsilir, polad qələm və 
çəkic vasitəsilə qazma və qaşıma yolu ilə onun üzərinə lazımi naxış-bəzək motivi salınırıdı. Çox 
vaxt hər bir rəng üçün ayrıca qəlib nümunələri hazırlanırdı.153 
Basmanaxış ünsürləri «haşiyə» («kənarə»), «köbək» (göl), «xonça» və «ara sahə» (aralıq) 
olmaqla, səciyyə etibarilə bir-birindən fərqlənirdi. Bunların hər birinin bəzək tələbinə müvafiq 
qəlib nümunələri hazırlanırdı. Bu səbəbdən də basma məmulatının bəzədilməsi prosesində bu 
qəlib növlərinin hər birinin özünə məxsus yeri var idi. Məsələn, haşiyə qəlibləri köbək (göl) və 
xonça bəzəklərində, yaxud aralıq sahələrin naxışlanmasında işlənmirdi. Bütün bunlardan əlavə, 
ədədi qaydada hazırlanan basma qəlib nümunələri haşiyəsiz naxışlandıqda xüsusi «künc» 
qəlibləri ilə bəzədilirdi. Bunun sayəsində naxış çeşnisi tamamlanıb bitkin hala gətirilirdi. 
Üzərindəki bəzəklərin səciyyəsinə görə, basma qəliblərin hər birinin müxtəlif çeşni 
nümunələri yaranmışdır. Bu baxımdan «haşiyə» («kənarə) qəliblərinin ən çox istifadə olunan 
səciyyəvi nəqş növləri aşağıdakı bəzək nümunələrindən ibarət idi. 
Çiçək haşiyə. Qəlibin bu növü uzun və ensiz olub, içərisində səkkiz ləçəkli gül, yarpaq və 
ya, üç ləçəkli qönçədən ibarət bitki mənşəli naxışlar olurdu. Bu qəliblərlə parçanın kənar 
haşiyəsinə naxış basırdılar.154 
«Kölgə» buta. Qəlibin hər iki kənarında bir-birindən azca aralı, xırda nöqtələr düzülürdü. 
Qəlibin ortasında isə yenə də nöqtələrdən ibarət yan-yana düzülmüş xırda butalar olurdu. Qəlibin 
bu növü, haşiyə bəzəyində daha çox istifadə olunurdu. 
Yarpaq haşiyə. Parçanın kənar haşiyəsini bəzəmək üçün işlənən ensiz qəlib növü olub, bir 
tərəfi əyri xətlərdən, əsas naxış ünsürü isə içərisindəki yarpaqşəkilli, tağvari formalardan ibarət 
olurdu. Hər bir tağın üstündə beş ədəd xırda nöqtə qoyulurdu. Tağların birləşmə yerində 
paxlavaşəkilli xırda xonçalar düzülürdü.155  
Quyrum haşiyəsi. Kələğayı və ya pambıq parçaların kənarına naxış basmaq üçün işlədilən 
ensiz qəlib olub, bir tərəfi dalğavari, fasiləsiz xətlərdən, digər tərəfi isə təkrar olunan quyrumlu 
bitki naxışlarından ibarət olurdu. 
Basmaqəlib əməliyyatlarında künc naxışları xüsusi yer tuturdu. Bu məqsədlə işlənən künc 
qəliblərinin aşağıdakı növləri daha geniş yayılmışdı. 
 76
Künc gülü. Ürəkvarı formada olmaqla, kənarında yan-yana xırda nöqtələr düzülürdü. 
Qəlibin ortasında əyri xətlərdən düzəldilmiş bəzəkli xonçalar kiçik ürəkcik və halqalarla 
əhatələnirdi. Bu tip qəliblərlə məmulatın yalnız küncləri bəzədilirdi. 
Künc-paxlava. Kənarları həndəsi xətlərlə bəzədilmiş və aşağı tərəfində qoç buynuzuna 
bənzəyən naxışları olan, düzbucaqlı üçbucağa oxşar qəlib növü idi. Onun ortası paxlavanı 
xatırladan sınıq xətlərlə bəzədilirdi. Belə qəliblərlə məmulatın küncləri bəzədilirdi. 
Badambuta. Basmaqəliblərin bir qismi müştərək səciyyə daşımaqla, məmulatın həm 
ortasında, həm də künclərində işlədilirdi. Badambuta da belə qəliblərdən idi. O, içərisində dörd ədəd 
badama oxşar buta yerləşən uzunsov qəlib növü idi.  
Köbək dövrəsi. Ürək şəklinə bənzəyən bu qəlibin ortasında uzunsov bir medalyon 
(xonça), onun sağ və solunda isə budağa oxşar əyri xətlər olurdu. Bu qəlib növü məmulatın ya 
künclərinə, ya da xonçanın ətraflarına naxış basmaq üçün işlədilirdi. Elə bu səbəbdən də 
basmaqəlib ustaları onu «aralıq» qəlibləri qrupuna aid edirdilər. 
Şah buta (bala buta). Ölçü etibarı ilə bir-birindən fərqlənən bu uzunsov qəliblərin 
kənarları düz xətlərlə diş-diş kəsilmiş, ortasında butadan ibarət güllü xonça motivi əmələ 
gətirilmişdir. Bu qəliblə haşiyədən bir qədər aralı olmaqla, parçanın istənilən yerinə, xüsusilə, 
haşiyə və köbək arasındakı boşluqlara naxış basılırdı. 
Basmaqəlib üsulu ilə parça üzərinə naxış və ya bəzək salma əməliyyatı xüsusi 
hazırlanmış «boyaq yağı» və «rəngab» vasitəsi ilə görülürdü. Bunun üçün ilk növbədə «boyaq 
yağı» hazırlanırdı. Bu məqsədlə müəyyən nisbətlərdə götürülmüş saqqız, mal piyi və arı 
mumunu qarışdırıb mis qazan və ya tiyanda qaynadırdılar.  
Karxana şəraitində boyaq yağını, adətən, kiçik tavalara bölüb isti qalmaq üçün vam yanan 
kömür kürəsi və ya köz üzərində saxlayırdılar. Hər bir basmanaxış ustasının əlinin altında daima 
isti saxlanılan yağ tavası olurdu. Məhz bu səbəbdən də kəlağayı istehsalnda basma-qəlib ustası 
çox vaxt «tavakeş» adlanırdı. Bu da təsadüfi deyildi. Çünki basmanaxış əməliyyatı bilavasitə 
tavada isti saxlanılan və məmulat üzərinə basıldıqdan sonra tezliklə donub silinməz, qalın örtük 
əmələ gətirən yağ vasitəsilə icra olunurdu. Sənət dili ilə bu əməliyyat «gül götürmə» adlanırdı. 
Basmaqəlib məmulatı yekrəng və çoxrəng olmaqla, müxtəlif növdə hazırlınırdı. Basma 
əməliyyatı həm pambıq parça, həm də ipək, əsasən də, kəlağayı üzərində aparılırdı. 
Çit. Ənənə olaraq, bez toxunuşlu, nazik pambıq parçalardan basma qəlib üsulu ilə al-
əlvan bəzədilmiş çit hazırlanırdı. 
Çitsaz ustalar başlıca olaraq, nəbati naxışlı qəliblərdən istifadə edirdilər. Bu səbəbdən də 
el arasında ona çox vaxt «güllü çit» deyilirdi. 
Çitin basmaqəlib üsulu ilə naxışlanıb bəzədilməsi əməliyyatı texnoloji baxımdan kəlağayı 
ilə eyni idi. Onların hər ikisinin bəzədilməsi əməliyyatı xüsusi boyaq yağı və müxtləif növ 
rəngablar vasitəsilə görülürdü. Bundan əlavə, bu prosesdə müxtəlif naxışlı qəlib və istehsal 
ləvazimatından istifadə olunurdu.  
Basmaqəlib üsulu ilə bəzədilmiş toxuma məmulatı arasında kəlağayı (çarqat) istehsalı 
mühüm yer tutmuşdur. 
Kəlağayı (çarqat) ədədi qaydada toxunub qurtarandan sonra basmaqəlib üsulu ilə al-
əlvan boyalarla naxışlanıb bəzəkli hala salınırdı. Kəlağayı üzərində ornamental səciyyəli 
müxtəlif nəqş nümunələri düzəldilmiş ağac qəliblər vasitəsi ilə bəzədilirdi. Kəlağayının 
bəzədilməsi müxtəlif rənglərdən “gül götürmə” prinsipi əsasında icra olunduğundan xüsusi 
tərkibə malik “kəlağayı yağı”və rəngablardan istifadə edilirdi. 
“Qəlibsaz” adlanan peşəkar ustalara sifarişlə düzəltdirilən kəlağayı qəlibləri tətbiq 
sahəsinə və bəzək-nəqş səciyyəsinə görə haşiyə (kənarə, yelən), xonça (köbək) və aralıq olmaqla 
üç qrupa bölünürdü. Bundan əlavə, hər bir kəlağayı istehsalı mərkəzinin özünə məxsus məhəlli 
naxış motivləri də mövcud olmuşdur. Çox vaxt bu və ya digər kəlağayı çeşnisi onun istehsal 
mərkəzinin adını (Şamaxı, Basqal, Şəki, Gəncə, Təbriz, Herat və s.) daşıyırdı. 
Basmaqəlib əməliyyatı qoruyucu kəlağayı yağı və soyuq rəngablar vasitəsi ilə icra 
olunurdu. Basma əməliyyatı ilk növbədə kəlağayının kənar haşiyəsinin əmələ gətirilməsindən 
başlanırdı. Bunun üçün “ağzəmin” adlanan hamar səthli saya qəlibi qoruyusu yağa batırıb tarıma 
çəkilmiş kəlağayının haşiyəsi boyunca, dalbadal olmaqla, onun üzərinə basır və beləliklə də 
 77
yeləni növbəti rəngabların təsirindən qoruyurdular. Bəzən isə yeləndə kəlağayının öz rəngində ağ 
güllərdən, yaxud çiçək və ya ləçəklərdən ibarət bəzək motivi əmələ gətirmək üçün müvafiq 
nəqşli qəlibi kəlağayı yağına batırıb haşiyə boyunca onun üzərinə basırdılar. Bunun sayəsində 
kəlağayının haşiyəsində boyaq götürməyən örtük təbəqəsi əmələ gəlirdi. Kəlağayı “gül” 
götürmək məqsədi ilə növbəti rəngaba salınarkən yağ örtüyünün altında qalan sahələr boyağın 
təsirindən qorunub, qəlibin bəzək dekoruna malik müvafiq “gül”lər əmələ gətirirdi. Haşiyə 
naxışları tamamlanana qədər bu əməliyyat təkrar olunurdu. 
Kəlağayının xonça və aralıq sahələrinin bəzəkləri də bu qaydada müvafiq bəzək-nəqş 
ünsürlərinə malik qəliblər vasitəsilə bəzədilirdi. Bu qayda ilə kəlağayını müxtəlif rəngablara 
salıb hər bir rəngdən “gül” götürmə yolu ilə onu bəzəyib nəqşli (güllü) hala salırdılar.  
Kəlağayını sabunlu suda yuyub təmizlədikdə yağ ləkələrinin altında qorunub qalmış 
güllər aşkara çıxır və müvafiq bəzək ünsürünə çevrilirdilər. 
Təpmə (keçə) məmulatı. Ənənəvi basma məmulatının ikinci qrupunu “təpmə” üsulu ilə 
hazırlanan keçə məmulatı təşkil etmişdir. 
Vaxtilə Azərbaycanda geniş yayılmış basma (təpmə) məmulatı kənd əhalisi, xüsusilə də 
köçəbə elat obalarında uzun müddət özünün əməli əhəmiyyətini itirməmişdir. Keçmişdə 
həllaclıq (basma) sənəti hətta ətraf elat mahalları ilə üzvi surətdə bağlı olan bir sıra şəhərlərdə də 
intişar tapmışdır. Lakin elat əhalisinin oturaqlaşması prosesinin güclənməsi ilə əlaqədar olaraq 
XIX əsrin ikinci yarısında şəhər həllacxanalarında hazırlanan keçə məmulatına tələbat xeyli 
azalmağa başlamışdır. Hətta bu  tələbat ilbəil o dərəcədə azalmışdır ki, əhalinin basma 
məmulatına olan ehtiyacını kəndbəkənd, oba-oba gəzib dolaşan səyyar həllaclar layiqincə ödəyə 
bilirdilər. Bunu Naxçıvan və Ordubad şəhərlərində fəaliyyət göstərən həllac dükanlarının 
timsalında aydın izləmək olur. Akademik Ə.S.Sumbatzadənin arxiv sənədlərinə istinadən 
yazdığına görə, 1831-ci ildə Naxçıvan şəhərində 16 nəfər həllac işlədiyi halda, 1865-ci ildə 
onların sayı azalıb 4 nəfərə enmişdi.156 Yaxud 1832-ci ildə  Ordubad şəhərində 29 nəfər həllac 
fəaliyyət göstərdiyi halda, 1864-1865-ci illərdə onlardan yalnız 8 nəfəri işləyirdi.157 
 Həmin dövrdə Bakı və Şamaxı şəhərlərində 10 nəfərədək həllac işlədiyi halda, XIX əsrin 
80-90-cı illərində onların hamısı öz fəaliyyətlərini dayandırmışdır. Belə vəziyyət ölkənin digər 
şəhərlərində də müşahidə olunmaqda idi.158 
  XIX əsrin 70-90-cı illərində Şuşa şəhərində keçə məmulatı (qəlib,yapıncı) istehsal edən 3 
həllacxana fəaliyyət göstərirdi.159 Qeyd etmək lazımdır ki, XIX Azərbaycan şəhərlərində 
həllaclığın zəif inkişaf etməsinin başlıca səbəbini akad. Ə.S.Sumbatzadə ümumən keçmişdə yun 
məmulatı istehsalının əyalətlərdəki kəndli təsərrüfatlarında cəmləşməsində görürdü.160 
 Basma məmulatı istehsalı tarixən keçə (nəməd), yapıncı (kəpənək), xıllıq, çopoz, tərlik, 
badış (topuqluq), papaq (çəltari) və s. ilə təmsil olunmuşdur.  
Keçə. Keçmişdə keçə saya və bəzəkli (nəməd) olmaqla iki növdə hazırlanırdı. Keçə 
məmulatının basılması prosesi tədarük olunmuş xammalın (yun, qəzil) yuyulmasından 
başlanırdı. Bu işi, adətən, qadınlar görürdü. Bunun üçün axar suyun (çay, arx) dayaz sahilində 
yunu suya sərib çubuq və ya “sırpıç” adlanan toxmaq vasitəsi ilə döyəcləmə (sırpıçlama) üsulu 
ilə yuyub çirkdən təmizləyirdilər. Axar su olmadıqda yunu durğun su hövzəsinin kənarında yerə 
sərib üzərinə su səpir və yenə də sırpıçlama üsulu ilə yuyub təmizləyirdilər. Yunu bəzən “bədo” 
adlanan mineral tərkibli bulaqların suyu ilə yuyub kirovdan təmizləyirdilər. Qələvi tərkibli suda 
yunun çirkabı daha tez və təmiz yuyulurdu. 
 Yuyulmuş yun sərilib qurudulandan sonra çeşidlənirdi. Yun təkcə rəng çalarına və 
keyfiyyətinə görə deyil, habelə qoyunun gövdəsinin hansı hissəsindən, başqa sözlə, liflərinin 
uzun və qısa olmasına görə də ayrılıb çeşidlənirdi. 
 Qoyun yununun ilkin çeşidləmə əməliyyatına hələ qırxım mövsümündə başlanırdı. 
Qırxımdan asılı olaraq, qoyun yunu yapağı (yaz yunu) və küzəm (payız yunu) olmaqla iki növə 
ayrılırdı. 
 Hətta küzəm yun davarın yaşına görə quzu (toğlu) və  qoyun küzəmi olmaqla iki qismə 
ayrılırdı. Elastik və yumşaq olması səbəbindən quzu küzəmi keyfiyyətcə daha yüksək tutulur və 
bilavasitə şal istehsalına sərf olunurdu. 
 Payız istehsalından əldə edilən “yapağı” yun hörmə-toxuma məmulatından əlavə, həm də 
 78
basma (təpmə) məmulatının hazırlanmasına sərf olunurdu. 
 Bir qayda olaraq basma məmulatının hazırlanması əməliyyatı ilə “həllac” adlanan 
peşəkar  ustalar məşğul olurdular. Onlar yunu ilk növbədə daraqdan keçirmədən “yay” adlanan 
atıcı alət vasitəsi ilə atıb pərqulandırırdılar. 
 “Təpmə” (basma) əməliyyatı döşəmə üzərində, palaz və ya həsir üstünə yunun bərabər 
qalınlıqda sərilməsindən başlanırdı. Bu məqsədlə çox vaxt bezdən tikilmiş xüsusi ölçülü “qəlib 
torbası”ndan istifadə olunurdu. Əvvəlcə yun layı torbanın üstünə yayılıb səriləndən sonra onu 
torba qarışıq loğalaqlayır və beləliklə də torbanın alt qatını onun üstünə çevirirdilər. Sonra 
torbanın içində qalmış yun loğalağını açıb yenidən həllac oxu üzərinə dolayırdılar. Uzunu 3 m, 
diametri 10-12 sm-ə çatan hamar ox üzərinə dolanmış yun loğanası dağılmasın deyə onu iplə 
möhkəm sarıyırdılar. 
 Çox vaxt, xüsusilə şəhər həllacxanalarında bu məqsədlə “karxana” adlanan ayrıca otaq və 
ya dəyə ayırırdılar. Loğalağı, adətən,karxananın hamar döşəməsi üzərində 3 nəfər həllac 
təpikləyə-təpikləyə irəli-geri istiqamətdə bir qədər diyirləyəndən sonra onun sarıq və dolağını 
açıb sərir seyrək və aladəmgil yerlərini bərpa edəndən sonra üstünə isti su çiləyib təkrar 
loğalaqlayırdılar. Loğalağı yenidən palaza bürüyüb örkən vasitəsi ilə əvvəlkindən də bir qədər 
bərk sarıyandan sonra təpmə əməliyyatı davam etdirilirdi. 
 Bu qayda ilə su çiləmə prosesini bir neçə dəfə təkrar etməklə, loğalağı aramsız olaraq 
təpikləyib diyirləyirdilər. Təpmə əməliyyatı nəticəsində yun layları bir-birinə möhkəm yapışaraq 
bərk kütlə halına düşürdü.  
 Gəzərgi həllaclardan fərqli olaraq, şəhər həllacxana- larında çox vaxt keçə qara rəngə 
boyadılırdı. Bununla belə, keçmişdə Qazax və Gəncə qəzalarında varlı ailələr alaçıqlarının üstünü 
ağ rəngli keçə qəliblərlə örtməyi üstün tutarmışlar. Bu səbəbdən də onlar ağ rəngli yundan keçə 
qəlibləri basmağı sifariş edərmişlər. 161  
 Saya keçənin səthi hamar və bəzəksiz olurdu. Standart ölçülərdə basılıb hazırlanan keçə 
qəlibləri istifadə məqamından asılı olaraq, bir qədər fərqli formada basılırdı. Ən çox trapes 
formalı keçə qəlibləri dəbdə olmuşdur. Alaçıq tipli evlərin üstünü örtmək üçün belə qəlib 
forması daha sərfəli sayılırdı. Evin döşəməsinə, çarpayı, taxt və ya kürsü üzərinə salmaq, yaxud 
alaçıq qapılığı üçün düzbucaqlı formaya malik qəlib növü də hazırlanırdı. 
 Keçmiş məişətdə keçə qəlibin üzünə yer palazı və ya şəddə çəkməklə ondan “kürsü 
yorğanı” düzəldənlər də az deyildi. 
XIX əsrin sonlarına doğru yerli keçəçiliyin tədricən tənəzzülə uğradığı müşahidə olunur. 
Bu işdə 1889-cu ildə Tiflis şəhərində buxar maşınları ilə işləyən keçə fabrikinin fəaliyyətə 
başlaması162 faktı mühüm rol oynamışdır. Bu məsələdə köçəbə elat əhalisinin oturaqlaşması 
prosesi, habelə getdikcə, atlı nəqliyyatın rolunun azalması faktı da az rol oynamamışdır. 
Nəməd. İstehsal texnologiyası baxımından saya keçə- dən o qədər də fərqlənmirdi. 
Bunların arasında başlıca fərq bəzək-nəqş tərtibatında və düzbucaqlı formada basılmasında 
nəzərə çarpırdı. Trapes formada olan saya qəlibdən fərqli olaraq, evin döşəməsinə, çarpayı və ya 
taxt üstünə salınan nəməd  düzbucaqlı formada 2,5-3 m x 1,5-2 m ölçülərdə, həm də bəzəkli 
basılırdı. Nəməd bəzəkləri həm ornamental nəqşlərdən, həm də heyvan (qoç, at, dəvə və s.) 
rəsmlərindən ibarət olurdu. Bunun üçün nəmədin yerliyini təşkil edən yun layının aralarına bu və 
ya digər rəsmin mühit xətləri boyunca fərqli rəngdə yun döşənirdi. Nəməd basılıb hazır olanda 
fərqli rəng çalarına malik yun layı onun səthində müvafiq bəzək-nəqş ünsürü əmələ gətirirdi.          
 Tərlik. Keçmişdə uzun müddət dəbdə olmuş minik və yük yəhəri üçün kiçik ölçülərdə 
tərlik və palan-navar basılıb hazırlanırdı. 
Yapıncı. Əsrlər boyu elat məişəti üçün səciyyəvi mövsümi geyim növü olmuş yapıncının 
saçaqlı və saçaqsız (saya) olmaqla iki  tipoloji növü hazırlanmışdır. Bunların hər ikisi 
zəmanəmizədək gəlib çatmışdır. 
Saçaqsız (saya) yapıncı daha qədim tarixə malik olub keçəsayağı basılıb hazırlanırdı. 
Lakin keçədən fərqli olaraq onun qəlibi nisbətən qısa, həm də trapez formasında basılırdı. 
Yapıncını çiyinə almaq üçüq onun kənar qanadlarını bir qarış ölçüdə öz üzərinə qatlayıb çiyin 
birləşmələrini bir-birinə tikirdilər. 
Yeri gəlmişkən qeyd edək ki, Azərbaycanın Şimal-Qərb bölgəsində geniş yayılmış çopoz 
 79
da eyni texniki üsulla, lakin bir qədər fərqli formada basılıb hazırlanmışdır. Belə ki, çiyinə alınan 
yapıncıdan fərqli olaraq, çopozu əyinə geydiklərindən onun qəlibi qollu basılırdı. Bundan fərqli 
olaraq xıllıq qolsuz basılır, lakin qol yeri qoyulurdu.  
Bunlardan fərqli olaraq, saçaqlı yapıncının qəlibinin ovand üzü uzun saçaqla örtülürdü. 
Bu səbəbdən də onun layının altına əlavə saçaq layı döşənirdi. Bundan sonrakı basma əməliyyatı 
saya keçə və ya nəməd istehsalında olduğu kimi davam etdirilirdi. 
Basma əməliyyatı başa çatandan sonra qəlibin saçaqları daranıb düzəldillərək nizamlanır 
və səliqəyə salınırdı. Qəlibin astar üzündən bayıra çıxan tüklərin ucu qayçı ilə qırxılıb hamar 
hala salınır, yaxud ütülüb mucullanırdı. 
Bütün bu əməliyyatlar başa çatandan sonra saçaqlı qəlibin kənar qanadlarını öz üzərinə 
qatlayıb çiyindən bitişdirir və yaxa yarığının ətrafına tumac, yaxud parçadan köbə tikilirdi. 
Yapıncını boğazın altında bağlamaq üçün köbənin hər iki ucu qaytanla tamamlanırdı. 
Yapıncı qəlibi basılıb hazır olandan sonra, adətən, qara rəngə boyanırdı. Hətta onun 
qəlibi qara rəngli yundan basılmış olsa belə, yenə də onu qara rəngaba salırdılar. Boyaqdan əvvəl 
yapıncı qəlibi suda yuyulub təmizlənirdi. Nadir halda əsilzadə varlı şəxslər sifarişlə ağ rəngli 
yapıncı basdırırdılar. Belə halda yapıncının qəlibi seçmə, xalis ağ yundan basılırdı. 
 
Xalça-palaz məmulatı 
Azərbaycanın ənənəvi yun toxuculuğunda məişət əhəmiyyətinə və iqtisadi sərfəliliyinə 
görə, tarixən xalça-palaz məmulatı müstəsna yer tutmuşdur. 
Mütəxəssislərin fikrincə, xalçanın ilk vətəni qədim Misir olmuş, sonralar o, buradan 
Kiçik Asiya, İran və Hindistana keçmişdir.163 
Azərbaycanda xalçaçılıq sənətinin meydana gəlmə tarixi siyasi-inzibati və mədəni 
cəhətdən vaxtilə qədim Şərqlə sıx bağlı olan qonşu İran və Kiçik Asiya ölkələri ilə eyni dövrə 
təsadüf edir. E.ə.Y-IV əsrlərdə yaşamış yunan alimi Ksenefont farsların məşhur Midiya 
xalçalarını işlətdiklərini xəbər verirdi.164 
Midiya dövlətinin mövcud olduğu dövrdə onun sosial-iqtisadi və mədəni cəhətdən inkişaf 
etmiş inzibati-ərazi vahidləri sırasında sabiq Manna vilayətlərini əhatə edən Kiçik Midiya 
(Atropatena) ərazisinin, başqa sözlə, Azərbaycanın cənub əyalətlərinin mühüm yer tutduğunu 
nəzərə alsaq, burada xalça toxuma sənətinin xeyli əvvəl, hələ Manna dövründə meydana 
gəldiyini söyləmək olar. Bununla belə, Azərbaycanda xalça-palaz toxuculuğu miladdan əvvəl I 
minilliyin ibtidasına təsadüf etsə də, Albaniya, başqa sözlə, Şimali Azərbaycan ərazisində onun 
gur inkişafı erkən orta əsrlərin əvvəllərinə aid edilir.165 Mingəçevir ərazisində aparılan arxeoloji 
qazıntılar zamanı aşkar olunmuş maddi mədəniyyət qalıqları (hana hissələri, xalça və palaz 
toxuması, yun ip qalıqları) antik dövrün sonu və erkən orta əsrlərin əvvəllərində Azərbaycan 
əhalisinin ev məişətində xalça-palaz məmulatının mühüm yer tutduğunu söyləməyə əsas verir.166 
Tarixi mənbələrdən bəlli olduğu kimi, xalçaçılıq sənəti sonralar, xüsusilə inkişaf etmiş 
feodalizm dövrü və son orta əsrlərdə daha yüksək inkişaf səviyyəsinə çatmışdır. Ərəb 
müəlliflərinin verdiyi məlumata görə, Bərdədə toxunan xalçaların misli bərabəri yox idi.167 X 
əsrdə Naxçıvan, Xoy, Ərdəbil və Muğan özünün yüksək keyfiyyətli xalça məmulatı ilə geniş 
şöhrət qazanmışdı.168Muğan özünün çuval və palaz məmulatları ilə, Naxçıvan, Xoy, Salmas 
şəhərləri zili və xalçaları ilə, Ərdəbil, Şirvan isə özlərinin ipək və yun məmulatları ilə məşhur 
idi.169  
X-XIII əsrin yazılı mənbələri monqol hücumlarından əvvəl Azərbaycan şəhərlərində çox 
geniş çeşiddə xalça-palaz məmulatı toxunması barədə aydın təsəvvür yaradır.170 
«Hüdud əl-aləm» əsərində həmin dövrdə Şirvan və Xursan əyalətlərində «məxfuri» 
adlanan müxtəlif növ xovlu xalçalar və palazlar toxunduğu xəbər verilir.171  
İnkişaf etmiş feodalizm dövründə Azərbaycanda xalça istehsalının kütləvi səciyyə 
daşıdığını belə bir faktdan da aydın görmək olur ki, monqollar Azərbaycanı işğal edəndən sonra 
buradan minlərlə xalça qarət edib aparmışdılar.172  
M.X.Heydərov son orta əsr mənbələrinə istinad edərək Azərbaycanda XVI-XVII 
əsrlərdən etibarən Təbriz xalçaları arasında gümüşü güləbətin qatışığı ilə ipək xalça istehsalına 
başlandığını müəyyən etmişdir.173 İngilis səyyahı A.Cenkinson 1562-ci ildə Şirvan bəylərbəyi 
 80
Abdulla xan Ustaclının yay düşərgəsində olarkən onun çadırında zəngin bəzəkli xalçalar 
döşəndiyini və onların üzərinə qızıl və gümüş tellərlə toxunmuş kvadrat formalı bir xalça 
salındığını xəbər verir.174  
XVI əsrin 70-ci illərində Şirvanda olmuş başqa bir ingilis səyyahı C.Deket yazırdı ki, 
burada elə bir adam, hətta belə adi bir insan tapmaq olmazdı ki, o xalça üzərində oturmasın, 
yaxud otaqlarına xalça döşəməmiş olsun.175 
Zəmanəmizədək gəlib çatmış xalçalar, əsasən, xalis yundan toxunmuşdur. Bununla belə, 
orta əsrlərdə ipək qatışığı, xüsusilə güləbətin (qızıl və ya gümüş telləri) ilə toxunmuş xalçalara da 
təsadüf olunur. Hətta son vaxtlar xalçaların ərişinin bəzən pambıq iplikdən düzülməsi hallarına 
da rast gəlinirdi. 
Azərbaycanın ənənəvi dekorativ-tətbiqi sənət növləri arasında özünün bəzək-nəqş 
zənginliyi, rəng əlvanlığı, kompozisiya kamilliyi ilə seçilən xovlu xalça nümunələri öz 
növbəsində bəzək tərtibatı baxımından ornamental və süjetli olmaqla, iki qrupa bölünür.  
Azərbaycanın şimal əyalətləri üçün daha çox ornamental xalçalar səciyyəvi olmuşdur. 
Bundan fərqli olaraq, ölkənin cənub əyalətlərində, xüsusilə də, Təbriz xalçaçılıq mərkəzində 
həndəsi və nəbati nəqş motivlərinə malik ornamental xalçalarla yanaşı, zoomorf və antropomorf 
motivli süjetli xalçalar geniş yayılmışdır. 
Azərbaycan xalçaları bədii-texniki xüsusiyyətlərinə, toxuma materialına, rəng əlvanlığına 
və nəqş motivlərinin səciyyyəsinə görə, oxşar cəhətlərə malik olsalar da, onlar həm də fərdi 
yaradıcılıq mərkəzinin məhəlli xüsusiyyətlərini özlərində daşıyırdılar. Bu və ya digər məhəlli 
ərazinin xalçaçılırı əməli işdə, adətən, özlərinə yaxın qonşuların nəqş-çeşni nümunələrini seçib 
örnək götürürdülər. Beləliklə də, fərdi bəzək-çeşni xüsusiyyətlərinə malik məhəlli  xalça istehsalı 
mərkəzləri təşəkkül tapırdı. Bu mərkəzlərin hər birinə xas olan xalçalar təkcə çeşni cəhətdən 
deyil, habelə texniki xüsusiyyətlərinə (ilmə sıxlığı, xovların uzun və ya qısa olması, əriş və arğac 
ipinin nazik, yaxud yoğun əyrilməsi, onların bərk və ya boş bükdərilməsi, müxtəlif rəng 
çalarlarının bir-birilə uyuşdurulması və s.) görə də bir-birindən seçilirdi. Bu cür fərqlı xalçaçılıq 
mərkəzlərinin formalaşmasında orta əsrlərdə Azərbaycanda feodal pərakəndəliyinin hökm 
sürməsi üzündən sənət sahələrində məhəlli xüsusiyyətlərin güclənməsi, əyalətlər arasında 
iqtisadi-ticarət və mədəni əlaqələrin zəif olması mühüm rol oynamışdır. Ona görə də Azərbaycan 
xalçaları tipoloji xüsusiyyətlərinə görə, müxtəlif məhəlli istehsal mərkəzlərinə ayrılır. Öz 
növbəsində hər bir böyük xalça istehsalı mərkəzinə xas olan ornamental xalçalar çeşni 
xüsusiyyətlərinə görə, bir neçə qrup və yarımqrupa ayrılır. Bunların hər birinin də özünə məxsus 
nəqş-bəzək çeşniləri və buna müvafiq adları yaranmışdır.176 
Azərbaycanın orta əsr xalçaçılıq sənətində süjetli xalçaların yaranması keyfiyyət etibarı 
ilə yeni mərhələ təşkil edirdi. Süjetli xalça toxuculuğu, xüsusilə, Təbriz şəhərindəki xalça 
karxanalarında daha yüksək inkişaf səviyyəsinə çatmışdır. Yüksək bədii-texniki məziyyətləri və 
kompozisiya kamilliyi ilə seçilən süjetli xalça toxuculuğunun çiçəklənməsi XVI əsrə, Təbriz 
miniatür məktəbinin fəaliyyətinin parlaması dövrünə təsadüf elir. O dövrün mahir xalça ustaları 
Təbriz rəssamlarının miniatürləri əsasında orijinal süjetli bədii xalçalar toxuyurdular.177  
Üzərində müxtəlif məişət və ov səhnələri təsvir olunan süjetli xalçalar, həmçinin, Şirvan, 
Gəncə və Qarabağda da istehsal olunurdu. Bu tipdən olan süjetli xalçalarda məişət səhnələri ilə 
yanaşı, klassik ədəbiyyat əsərlərindən götürülmüş kompozisiya motivləri də öz əksini tapmışdır. 
Azərbaycanın dekorativ-tətbiqi sənətinin ən güclü sahəsi olmaq etibarı ilə xalça 
toxuculuğu özünün əməli əhəmiyyətini sonralar da itirməmişdir. 
XIX əsrdə Azərbaycanda xalçaçılıq sənətinin güclü inkişaf etdiyi istehsal mərkəzləri 
arasında Quba, Bakı, Şamaxı, Göyçay, Qazax, Gəncə, Şuşa, Zəngəzur, Cəbrayıl qəzaları və 
Zaqatala dairəsi xüsusi yer tuturdu.178  
XIX əsrin 80-ci illərinə aid dövri mətbuatdan bəlli olur ki, o zaman Azərbaycanın 
qabaqcıl qoyunçuluq mərkəzlərindən biri olmaq etibarı ilə Qazax qəzasında hər il 2000-dək 
xalça, bir o qədər də palaz, 100-ə qədər çul toxunurdu.179 
XIX əsrin 40-cı illərinə aid arxiv sənədlərindən məlum olur ki, Yelizavetpol (Gəncə- 
A.M.) qəzasının, demək olar ki, bütün kəndlərində qadınlar qoyun yunundan şal, mahud ilə 
yanaşı, xalça, palaz, çuval, məfrəş və s. toxuyurdular.180 
 81
Yun toxuculuğu ölkənin digər əyalətlərində də kifayət qədər yaxşı tərəqqi etmişdi. XIX 
əsrin 30-cu illərinə dair statistik məlumatlardan bəlli olur ki, Rusiya tərəfindən işğal olunana 
qədər Bakı qəzasında hər il 600 ədəd xalça, 1200 palaz toxunurdu.181 Mənbənin verdiyi 
məlumata görə, əyalətin bütün kəndlərində qadınlar al-əlvan bəzəkli, əla növ xalça, palaz, 
mafraş, çuval toxuyurdu. Abşeron xalçaları arasında Əmircan və Bülbülə kəndlərində toxunan 
xalçalar çeşni gözəlliyinə və texniki keyfiyyətinə görə, xüsusilə fərqlənirdi.182 Mənbələrin 
verdiyi məlumata görə, Abşeron xalçaları arasında çeşni gözəlliyi, rəng əlvanlığı, ilmə sıxlığı 
baxımından Əmircan və Bülbülə xalçaları ilə yanaşı, Suraxanı xalçaları da diqqəti cəlb edirdi.183  
Azərbaycanda yun, xüsusilə də xalça toxuculuğunun inkişaf etmiş mərkəzlərindən biri də 
Quba əyaləti olmuşdur. XIX əsrin 30-cu illərində burada hər il 850 xalça, 1700 ədəd palaz 
toxunurdu.184 Ən yaxşı palaz və sumaxlar İmamqulu kəndində, ən əla xalçalar isə Çiçi kəndində 
toxunurdu. Xalça, palaz, məfrəş, xurcun, heybə, demək olar ki, Quba qəzasının bütün 
kəndlərində toxunurdu. 
XIX əsrin sonu və XX əsrin başlanğıcında Quba qəzasında xalça toxuculuğundan bəhs 
edən bir mənbədə bütün Qafqazda ən yaxşı xalçaların bu qəzada toxunduğu və hər il buradan 
xaricə 15420 ədəd xalça məmulatı ixrac olunduğu xəbər verilir.185 Təkcə Quba şəhərində bu işlə 
200 ailə məşğul olur və ildə 300 ədəd xalça toxuyurdu.186 Bütövlükdə qəzada 1479 ailə, başqa 
sözlə, 4200 nəfər bilavasitə xalça toxuculuğu ilə məşğul olurdu.187 
Qəzanın xalçaçılıq sənətində məmulat növləri üzrə müəyyən qədər ixtisaslaşma getdiyi 
nəzərə çarpır. Belə ki, xalça, demək olar ki, bütün kəndlərdə toxunurdu. Bundan əlavə, sumax 
başlıca olaraq Hil, Yasab, Həzrə, Cibir, İmamqulu, Çiçi, Alpan, Ləcət və Zeyxurda, palaz Hil, 
Yasab, Həzrə, Ləcət, Çiçi, Pirəbədil, Xudat və Alpanda, xurcun isə ən çox Cimi kəndində, 
qismən isə Yasab, Həzhrə, Qonaqkənd və Cibirdə istehsal olunurdu.188  
Yun məmulatı istehsalı Lənkəran qəzasında qoyunçu- luqla məşğul olan dağ və dağətəyi 
mahallarda (Səbircan, Zuvand, Dırıq), qismən isə düzənlk ərazidəki Ərkivan mahalında yaxşı 
inkişaf etmişdi. Qəzada qadınlar yundan xalça, palaz, kilim, cecim (nazik palaz), şal, çadır, 
örkən, sicim, məfrəş, xurcun, çul, corab toxuyur, həllaclar keçə basırdı lar.189 
Xammal ehtiyatının bolluğu üzündən yun məmulatı toxuculuğu Şamaxı və Göyçay 
qəzalarında daha geniş yayılmışdır. Demək olar ki, hər bir kənddə xalça, gəbə, cecim, sumax, 
çuval, xurcun, mafraş toxunur, çatı, cidar hazırlanırdı.190 
XIX əsrin 80-ci illərində müxtəlif çeşnili xalçaların Şirvanın hər bir kənd və köçəbə 
icmasında toxunduğunu xəbər verən bir mənbədə bildirilirdi ki, çox nadir halda kənd evlərində 
xalça və digər məmulatlar toxumaq üçün hana olmazdı.191 Mənbənin yazdığına görə, ən yaxşı 
xalçalar bölgənin Qarayazı, Zərdab, Mollakənd və Ərəbqədim kəndlərində toxunurdu.192 
Yun toxuculuğu Şirvana qonşu olan Ərəş mahalı və Şəki qəzasında da geniş yayılmışdı. 
Burada xalça, palaz, cecim, çul, çuval, məfrəş, şal toxuculuğu ilə qadınlar məşğul olurdular. Ən 
yaxşı xalça və cecim Kürətrafı kəndlərdə, xüsusilə, Eymur, Qarxun, Ağyazı, habelə Nuxa 
qəzasının Vardanlı kəndində toxunurdu. Bu məmulatlar nisbətən aşağı keyfiyyətdə olub, çox 
vaxt hər bir ailənin daxili istehlakına sərf olunur, nadir hallarda satışa çıxarılırdı. 193  
Mənbələrdən bəlli olduğu kimi, yun məmulatı istehsalı XIX əsrin birinci yarısında 
Şəkinin qonşuluğunda olan Alazan vadisində nisbətən zəif inkişaf etmişdir. 1841-ci ilin 
məlumatına görə, Balakən dairəsi əhalisi öz istehlakı üçün yundan keçə, xirsək, çuval, xurcun, 
corab, cecim hazırlayırdı.194 Lakin XIX əsrin ikinci yarısında bölgədə vəziyyət dəyişmiş, 
Azərbaycanın digər qəzalarında olduğu kimi, Zaqatala dairəsində də yun məmulatı istehsalı 
əhəmiyyətli dərəcədə genişlənmişdir.195 1900-cü ilə aid bir arxiv sənədində hər il Zaqatala 
dairəsində 11250 pud yun hasil olunduğu, bunun 4250 pudunun xaricə ixrac edildiyi, 7000 
pudunun yerli əhali tərəfindən yun məmulatlarının (şal, cecim, xalça, palaz, keçə, yapıncı, 
çopoz) hazırlanmasına sərf olunduğu xəbər verilir.196 Burada yun cecimdən xurcun, heybə, ipək 
cecimdən isə yorğan üzü hazırlanarmış.197Digər tərəfdən dairədə keçə məmulatı (qəlib, yapıncı, 
çopoz) istehsalı,  başqa sözlə, həllaclıq sənəti geniş yayıldığından xalça-palaz toxuculuğu 
məhdud səciyyə daşımışdır. Bu fakt arxiv sənədlərində də öz əksini tapmışdır. 1900-cü ilə aid bir 
sənəddə bildirilirdi ki, Zaqatala dairəsində xalça-palaz istehsalı nisbətən məhdud səciyyə da-
şımış, bunun müqabilində xurcun, çuval, çul toxuculuğu daha geniş yayılmışdı.198 
 82
Yundan müxtəlif toxuma məmulatlarının hazırlan- ması Qarabağ bölgəsində, xüsusilə 
onun düzənlik ərazilərində tarixən geniş intişar tapmışdır. Bölgənin dağ və dağətəyi kəndlərində 
qoyunçuluq təsərrüfatı zəif inkişaf etdiyindən bu kəndlərin əhalisi xammal baxımından korluq 
çəkirdi. Bunun müqabilində Mil-Qarabağ düzənliyinin oturaq və köçəbə əhalisi bol yun 
ehtiyatına malik olduğundan burada müxtəlif növ yun məmulatı (şal, mahud, xalça, palaz, 
mafraş, xurcun, çuval və s.) istehsalı geniş yayılmışdı.199 
Mənbənin yazdığına görə, yun məmulatlarının hazırlanması ilə bağlı bütün proseslər 
(yunun yuyulyb təmizlənməsi, daranması, əyrilməsi, bükdərilməsi, yumaqlan ması, kələflənməsi, 
boyanması və s.) hər bir evdə qadınlar tərəfindən görülürdü. Yalnız bir sıra çətin əldə edilən 
rənglər kənarda, küp boyaqxanalarında boyatdırılırdı.200  
Yun məmulatı istehsalı xüsusilə bölgənin Cəbrayıl qəzası kəndlərində daha geniş 
yayılmışdır. Burada yundan ən çox xalça, palaz, mahud (şal), habelə xurcun, mafraş, çuval, 
corab, cecim, örkən  toxunur, sicim hörülürdü.201 
Azərbaycanın ənənəvi xalça-palaz məmulatı bədii-texniki xüsusiyyətlərinə görə xovlu 
(ilməli) və xovsuz (ilməsiz) olmaqla iki tipoloji növdə hazırlanmışdır. Xovlu xalçalar, istehsal 
texnologiyası baxımından palaz məmulatından xeyli dərəcədə fərqlənmişdir. 
Palaz məmulatı xovsuz olub, yalnız əriş və arğac iplərinin müəyyən qaydada 
çarpazlaşdırılıb bir-birilərinin arasından keçirilməsi yolu ilə toxunub hazırlanırdı. Xovlu 
xalçaların istehsalında bunlardan əlavə al-əlvan boyanmış «ilmə» ipindən də istifadə olunurdu. 
Nisbətən sadə toxuma texnikasına malik olan palaz tipli xalçalara çox geniş çeşiddə 
məmulat növləri: palaz, kilim (çiyi kilim), zili, vərni, sumax, şəddə, yəməni, xirsək, cecim, habelə 
heybə, xurcun, çuval, məfrəş, çul, ladı, duz torbası, çanta və s. ilə təmsil olunurdu. 
Məişət əhəmiyyətinə görə, ənənəvi xalçaçılıq sənətində palaz məmulatı toxuculuğu daha 
önəmli yer tutmuşdur. Çoxsaylı tipoloji növə malik olan palaz məmulatı az miqdarda xammal 
məsrəfi tələb etməkdən əlavə, həm də tez toxunub başa gəldiyinə görə iqtisadi cəhətdən də 
sərfəli idi. Məlum olduğu kimi, xalçaya nisbətən palaz məmulatının əriş düzümü seyrək olub 
ilməsiz, həm də bir qədər boş toxunurdu. Palaz məmulatı həm də az boyaq məsrəfləri tələb 
edirdi.  
Toxuma texnikasına, bəzək-nəqş tərtibatına görə palaz məmulatı saya və güllü olmaqla 
iki tipoloji növdə toxunurdu. 
Saya palazlar, bir qayda olaraq, əriş və arğacın bir-birinə bəsit keçirtmə («çalkeçir») 
üsulu ilə toxunurdu. Adətən, ikiüzlü toxunan saya palazın arğac ipi əpiş düzümünün alt və üst 
taylarını təkbir qaydada çalkeçir etməklə toxunduğundan onun astar üzü də avand üzü kimi, eyni 
ilə hamar görkəm kəsb edirdi. İkiüzlü toxuma texnikası əsasında hasilə gələn saya palazlar el 
arasında «yer palazı» da adlanırdı.202 Çox vaxt o, döşəmə, yaxud taxt üzərinə salınırdı.  
Yer palazı tarixən zolaqlı və zolaqsız olmaqla, bəzək tərtibatı etibarı ilə iki növdə 
toxunmuşdur. Zolaqsız palazın həm əriş, həm də arğac ipləri eyni rəngdə, yaxud oxşar rəng 
çalarında olurdu. Bundan fərqli olaraq, zolaqlı palazların əriş və ya arğacı müxtəlif rəngli iplərin 
hər dəfə müəyyən saydan sonra dəyişdirilib təkrarlanması yolu ilə toxunurdu. Zolaqlar bəzən 
yalnız əriş taylarının rəng görüntüsünü müəyyən saydan sonra əvəzləmək, yaxud arğacın rəngli 
iplərini dəyişdirmək yolu ilə əldə olunurdu. Bunun sayəsində əriş uzatması vasitəsilə salınan 
alabəzək zolaqlar palazın boyu uzunu, arğac iplərinin köməyi ilə əmələ gətirilən rəngli zolaqlar 
isə köndələn vəziyyətdə düşürdü. Cecim toxunuşlu palazların hamısı bu bəsit texniki üsulla 
hazırlanırdı. 
Azərbaycan kürdlərinin arasında geniş yayılmış yəməni, ikiüzlü toxuma texnikası ilə 
istehsal olunur və «çiyi kilim» adlanırdı. Adətən, örkən toxuculuğunda da bu texniki üsuldan 
istifadə olunurdu. 
Bəzən palazın həm ərişi, həm də arğacı müəyyən saydan sonra dəyişən rəngliiplərdən 
tərtiblənirdi. Zolaqların bu cür şahmatsayağı kəsişməsi yolu ilə toxunan palaz növü «şəddə» 
adlanmışdır. Eyni rəngli əriş və arğac iplərinin miqdarını artırıb azaltmaqla şəddə xanələrinin 
ölçüləri dəyişdirilirdi.203  
Kilim. Güllü palazların tipik növü birüzlü toxunan kilim olmuşdur. Güllü palazın istehsal 
texnologiyası cecim toxunuşlu saya palazdan xeyli fərqlənirdi. Əvvəla, güllü palaz növlərinin 
 83
hamısı birüzlü toxunurdu. İkincisi, arğac ipi əriş düzümünün bir tərəfindən digər kənarına 
birbaşa ötürülən saya palazdan fərqli olaraq, güllü palaz toxuculuğunda hər bir bəzək-nəqş 
ünsürü ayrıca arğac ipi vasitəsilə əmələ gətirilirdi. 
Azərbaycanda kilimin toxuma texnologiyası və nəqş-dəzək kompozisiyası baxımından 
bir sıra tipoloji növləri təşəkkül tapmışdır. Kilim tipli məmulat növləri «mürəkkəb keçirtmə», 
«dolama», «ilgəkli dolama», «dərmə», «qıyıq» və s. olmaqla, müxtəlif texniki üsullarla 
toxunurdu. 
Mürəkkəb keçirtmə üsulu ilə toxunan birüzlü palazların geniş yayılmış tipoloji növləri 
arasında kilim, zili, vərni və sumax mühüm yer tutmuşdur. Bununla yanaşı, Azərbaycannın bir 
sıra bölgələrində məhdud məhəlli ərazilərdə yayılmış «xirsək», «kunt» və s. kimi yerli adlarla 
tanınan birüzlü kilim nümunələrinə də təsadüf olunur.  
Dolama, yaxud dərmə texnikası ilə birüzlü toxunan kilimlərdə nəqş ünsürü ilməsayağı 
rəngbərəng boyanmış xüsusi bəzək ipinin köməyi ilə əmələ gətirilirdi. Nəqşin müvafiq 
hissələrinin rəng uyarının tələbindən asılı olaraq, bəzək iplərinin sərbəst ucu, bir qayda olaraq, 
məmulatın astar üzünə çıxarılırdı. 
Mürəkkəb toxuma texnikası ilə hazırlanan güllü palazın əriş taylarını aralamaq üçün dal 
ağacı əvəzinə, qısa çiliklər işlənirdi. Cərgə ilə çin-çin toxunan xalça ilməsindən və ya birbaşa 
ötürülən arğac keçirtmələrindən fərqli olaraq, güllü palazın bəzək ipləri əriş taylarının arasından 
çilik vasitəsilə keçirilirdi. 
Adətən, 2-3 nəfər tərəfindən müştərək toxunan kilim ən çox dərmə, yaxud dolama (o 
cümlədən, ilgəkli dolama) texnikası əsasında hazırlandığından onun bəzək ünsürləri xalçasayağı 
birbaşa, çin-çin deyil, müstəqil surətdə bu və ya digər bəzək növü tamam oluncayadək ayrı-
ayrılıqda toxunurdu. Ona görə də kilim toxuyan qadınların hər biri bilavasitə özünün öhdəsinə 
düşən bəzək ünsürünü müstəqil surətdə, yançını gözləmədən toxuyub başa çatdırırdı. Bununla 
belə, bəzək ipi ilə toxunan kilim istehsalında yeri gəldikcə birbaşa ötürülən arğac 
keçirmələrindən də istifadə olunurdu. 
Vərni. Toxuma texnologiyasına görə, digər kilim növlərindən nazik toxunması və yüngül 
olması ilə fərqlənirdi.. Ona görə də, keçmişdə vərni pərdə, örtük,  yük üzü, habelə alaçıq tipli 
evlərdə «divar bəzəyi» kimi istifadə olunmuşdur. Bu cəhətdən vərni yun cecimi xatırladırdı. 
Azərbaycanda vərninin başlıca istehsal mərkəzləri Qazax və Qarabağ bölgələri olmuşdur.  
Sumax. Kilim qrupuna daxil olan ənənəvi xovsuz xalçaların tipoloji növlərindən biri olub 
«qıyıq» texniki üsulu ilə toxunmuşdur. Ornamental bəzək tərtibatına görə, xovlu xalçaları 
xatırladırdı. Bəzək-nəqş ünsürləri xovlu xalçalarda olduğu kimi, orta «göl»də və onu dövrələyən 
kənar haşiyədə (yeləndə) cəmləşirdi. Sumağın «göl» adlanan ara sahəsi müxtəlif formalı 
(çoxbucaqlı, düzbucaqlı, kvadrat, paxlavaşəkilli), böyük və kiçik ölçülü xonçalardan ibarət 
tərtiblənirdi. Göl xonçalarında stilizə edilmiş nəbati motivlər və heyvanat, o cümlədən quş 
təsvirləri üstün yer tuturdu. 
Gölün ətrafını dövrələyən haşiyə «dolanqaç» adlanan S-vari bəzək ünsürlərindən ibarət 
dar qurşaqla əhatə olunurdu. 
Dəvə çulu, həmçinin, qabağı yarıq olub iki hissədən ibarət toxunurdu. 
Mütəxəssislərin fikrincə, Azərbaycanda sumağın ilk vətəni Şirvan bölgəsi olmuş, sonralar 
buradan o, ölkənin digər mahallarına, eləcə də İran və Dağıstana yayılmışdır.204 XIX əsrlərdə 
Azərbaycanda sumax istehsalı ən çox Quba bölgəsində sabitləşmişdir.     
Şəddə həm sadə «keçirtmə», həm də «ilməli dolama» olmaqla iki cür toxunurdu. Şəddə 
çox vaxt saya palaz kimi, bəsit toxuma texnikası ilə də hazırlanırdı.  
Bəzək-nəqş tərtibatına görə, şəddənin bəsit («xanəli») və süjetli olmaqla iki tipoloji növü 
təşəkkül tapmışdır. 
Süjetli şəddələrin bəzək tərtibatında «atlı» (süvari) və ya yüklü «dəvə karvanı», sarvan 
(karvanbaşı), habelə onları müşayiət edən keşikçi dəstəsini əks etdirən rəsmlər başlıca yer 
tutmuşdur. Bəzən şəddə bəzəklərinin əsasını biləyində şahin quşu tutmuş ovçular və onların 
yanında hərəkət edən ov tulalarının stilizə edilib həndəsiləşdirilmiş təsvirləri təşkil edirdi.  
Palaz məmulatının bir sıra tipoloji növü spesifik toxuma texnikasına malik idi. Bu cəhət 
məişət müxəlləfatının (məfrəş, çuval, xurcun, heybə) hazırlanmasında daha çox nəzərə çarpırdı. 
 84
Azərbaycanın qərb bölgəsində, o cümlədən toxuma texnikası baxımından Qazax xalçaçılıq 
mərkəzinə çox yaxın olan Borçalı, Qarayazı və Göyçə mahallarında geniş dəbdə olan qıyıq 
məfrəş, dərmə çuval bu sayaq mürəkkəb toxuma texnikası ilə hazırlanırdı.  
Xalça. Əriş və arğac ipindən əlavə, «xov» və ya «ilmə» adlanan xüsusi bəzək ipi vasitəsi 
ilə, mürəkkəb dolama-bəndləmə üsulu ilə toxunan xovlu xalçaların ornamental və süjetli 
olmaqla müxtəlif tipoloji növləri və bunların hər birinin özünə məxsus çoxsaylı bəzək çeşniləri 
yaranmışdır. Xalı, o cümlədən, dəst xalı, xalça (gəbə), xalı-balası, fərş, taxtüstü, namazlıq, 
yəhərüstü (qacarı), çul, ladı və s. xovlu xalçaların texniki və əməli cəhətdən fərqlənən tipoloji 
növləri idi.  
Xalı. Xovlu xalçalar arasında ölçü və forma etibarı ilə xalı tipoloji cəhətdən xüsusi yer 
tutmuşdur. Uzunluğu 5-6, bəzən isə 7 m-ə çatan, eni 1,5-2 m olan xalı düzbucaqlı formada 
toxunurdu. Əksər hallarda ornamental nəqş motivləri ilə toxunan xalı, adətən, «divar xalçası» 
kimi istifadə olunurdu. Adətən, tək xalı qonaq otağının arxa divarına tutulur və beləliklə də 
otağın daxili sahmanı yaraşıqlı hala salınırdı.  
Bundan əlavə, keçmişdə bir sıra zadəgan evlərində «tənəbi» (qonaq otağı) adlanan böyük 
salonun döşəməsinə salmaq üçün ayrıca «dəst xalı» toxutdurulması dəb halını almışdı. Məsələn, 
Qarabağ bəyzadələrinin evlərində qonaq otağının ölçüsünə müvafiq olaraq, döşəmə üzərinə 
sərilmiş dəst xalça komplektinə uzunu 5-6, bəzən 7 arşın, eni 2 arşın olan bir ədəd orta (miyanə) 
xalı, bir cüt «kənarə» adlanan yanxalı (uzunu orta xalının boyuna bərabər, eni 1 arşın), bəzən isə 
bunlardan əlavə «kəlləlik» və ya «kəllayi» adlanan «sərəndaz» daxil idi. Bəzən isə dəst xalıya 
kəlləliyin ölçüsünə müvafiq toxunmuş «ayaqlıq» («payəndaz») əlavə edilirdi. 
Gəbə. Boyca xalıdan xeyli kiçik olan (3-4 arşın), lakin ondan bir qədər enli (2,5-3 arşın) 
toxunan gəbə Azərbaycanın əksər etnoqrafik bölgələrində «xalça» adı ilə geniş yayılmış və 
kütləvi istehsal səciyyəsi daşımışdır. Ev məişətində təklikdə işlənə bildiyindən əhalinin müxtəlif 
ictimai zümrələrinin evində xalça çoxluq təşkil edir və üstün yer tuturdu.205  
Bəzək-nəqş kompozisiyasına görə, Azərbaycanın ornamental xalçaları xonçalı və 
xonçasız olmaqla iki tipoloji qrupa bölünür. Daha qədim tarixə malik olan xonçasız xalçaların 
bir sıra çeşniləri zəmanəmizədək gəlib çatmışdır. 
Gəbənin «taxtüstü» adlanan xüsusi bir növü taxt və ya çarpayının ölçüsünə müvafiq 
toxunurdu. Adətən, onun bir qədər kiçik ölçüdə (boyu 3 arşın, eni isə 1,5 arşın) toxunmuş növü 
ailənin özü üçün nəzərdə tutulurdu.  
Namazlıq (canamaz) xüsusi olaraq namaz qılanlar üçün nəzərdə tutulduğundan xeyli 
kiçik ölçüdə (1x 0,8 m), həm də yüngül olsun deyə nazik toxunurdu. Xalçanın bu növü fərdi 
səciyyə daşıdığından çox vaxt sifarişlə toxutdurulurdu. Taxtüstü kimi, canamaz da, adətən, satışa 
çıxarılmırdı. Namazlığın bəzək tərtibatında «mehrab» nəqş motivi üstünlük təşkil edirdi. 
Yəhər xalçası. «Qacarı» və ya «yəhərüstü» adlanan yəhər xalçası da çox vaxt sifarişlə 
toxutdurulurdu. Yəhərin ölçüsünə müvafiq olaraq, yəhər xalçası xırda toxunmaqdan əlavə, həm 
də onun ön hissəsində yəhərin qaşına keçirilmək üçün balaca yarıq qoyulur, ətraflarından isə 
saçaqlar sallanırdı. 
At çulu. Varlı şəxslərin adlı-sanlı minik atı üçün sifarişlə çul toxutdurmaq ənənə halını 
almışdı. Çulun qabaq ətrafları atın boynunu və sinəsini, arxa hissəsi isə belini və yanlarını 
örtməli olduğundan onun forması buna müvafiq olaraq qabaq tərəfdə qoşa qanadlı toxunurdu.  
Azərbaycanın ənənəvi ornamental xalçaları bədii-texniki xüsusiyyətlərinə görə Quba, 
Şirvan, Bakı, Qarabağ, Gəncə, Qazax, Naxçıvan, Təbriz, Ərdəbil olmaqla, müxtəlif məhəlli 
qruplara ayrılır.206 Bunların hər birinə xas olan xalçalar ilmə sıxlığına, xovların uzun (hündür) və 
qısa (gödək) olmasına, habelə bəzək-nəqş motivlərinin səciyyəsinə görə bir-birindən seçilirdi. 
Aralarındakı məhəlli fərqlərə baxmayaraq, texniki əlamətlərinə görə, bunların bir qismi bir-
birinə çox yaxın olub, bədii-texniki xüsusiyyət etibarı ilə vahid xalça istehsalı mərkəzi əmələ 
gətirmişdir. Bu cəhəti nəzərə alaraq mütəxəssislər Azərbaycanın xovlu xalçalarını Quba-Şirvan, 
Gəncə-Qazax, Qarabağ və Təbriz olmaqla, dörd böyük istehsal mərkəzi üzrə qruplaşdırmışlar.207 
Adları çəkilən xovlu xalça istehsalı mərkəzlərindən hər birinin özünə məxsus «çeşni» 
adlanan çoxsaylı bəzək-nəqş kompozisiyası yaranmışdır. Bununla belə, ornamental xalçaları 
birləşdirən bir sıra oxşar cəhətlər də təşəkkül tapmışdır. Onların hamısında bəzək elementləri, 
 85
adətən, iki sahədə: «göl» adlanan mərkəz hissədə və onu dövrələyən «yelən» adlanan kənar 
haşiyədə cəmləşirdi.  
Çeşni növündən asılı olaraq, xovlu xalçaların yelən və göl sahələrinin nəqş ünsürləri 
həndəsi və ya nəbati motivi olması, forma və ölçüləri, habelə ilmələrin rəng uyarı etibarı ilə bir-
birindən seçilirdi. Hətta eyni bir çeşni əsasında toxunmuş xalça ilmələrinin rəng uyarında 
toxucunun fərdi zövqündən, xoşlayıb seçdiyi boya çalarından asılı olaraq, nəqşlərin icrasında 
bənzərsizlik gözə çarpırdı. Buradan da eyni bir xalça çeşnisinin çox vaxt bu və ya digər 
xalçaçılıq mərkəzinin adını daşıyan çoxsaylı çeşidləri yaranmışdır. Xüsusilə, toxucu öz işinə 
yaradıcı münasibət bəslədikdə, onun toxuduğu çeşni növündən asılı olmayaraq, hər bir xalça 
nümunəsi bənzərsiz dekorativ-tətbiqi sənət əsərinə çevrilirdi. Xalça toxucularının müxtəlif 
nəsilləri tərəfindən dönə-dönə toxunub təkrarlanan və hər dəfə də yeni-yeni nəqş və rəng 
çalarları əlavə edilən həmin bənzərsiz çeşni örnəklərinin bir qismi zamanın sınaqlarından 
keçərək dövrümüzə qədər gəlib çatmışdır. 
Ornamental çeşnili xalçaların yeləni, adətən, zolaq halında, bir neçə haşiyədən ibarət 
toxuna bilirdi. Belə halda yeləni əmələ gətirən orta haşiyənin zolağı xeyli enli olmaqla, adətən, 
iri ölçülü nəqş ünsürlərindən ibarət toxunub doldurulurdu. Mərkəz (orta) zolağın hər iki yanı 
boyunca onu əhatə edən ensiz haşiyələrin «dar» zolaqları xırda nəqş ünsürlərindən ibarət 
toxunurdu. Dar zolaqların hər ikisi, çox vaxt nəqş nümunələri və rəng oxşarlığı cəhətdən biri 
digərini təkrarlayırdı.  
Ornamental tipli xonçalı xalçalarda yelənin kənar haşiyələri, adətən, xalçanın «göl» 
nəqşlərinin yerliyi ilə ümumi rəng vəhdəti təşkil edirdi. Bəzi xalça çeşnilərində isə üç hissədən 
ibarət yelən zolaqlarından əlavə, onların kənarı boyunca 2-3 ilmə çinindən ibarət yekrəng (qara, 
qırmızı, sarı, narıncı, göy, mavi, ağ və s.) «dirək»lər toxunurdu,  
Xonçalı xalçaların dekorativ-bəzək kompozisiyasının əsas məğzini «göl» nəqşləri təşkil 
edirdi. Bu səbəbdən də gölün bəzək-nəqş motivi ümumən bu və ya digər xalça çeşnisinin başlıca 
müəyyənedici əlaməti sayılırdı. 
Xalça məmulatının məhəlli xüsusiyyətləri. Azərbaycanın ənənəvi xalçaçılıq 
mərkəzlərində tarixən təşəkkül tapmış məhəlli xalça qruplarının hər biri təkcə texniki cəhətdən 
deyil, habelə özünə məxsus çoxsaylı məhəlli çeşni nümunələri ilə seçilirdi.  
Quba-Şirvan xalçaları qısa xovlu toxunması, zəngin ornamental bəzəklərə malik olması, 
rəmzi mahiyyətli nəqş ünsürlərinin çox olması və rəng əlvanlığı ilə seçilir. Bu qrupa daxil olan 
xalça çeşnilərində «medalyon» adlanan xonça motivli xırda ölçülü nəqş nümunələri üstün yer 
tutur.  
Quba xalçalarının 35 çeşnisi qeydə alınmışdır.208 Qonaqkənd və Dəvəçi xalçaları, 
həmçinin, bədii-texniki xüsusiyyətlərinə görə, Quba xalçaları ilə tipoloji oxşarlıq təşkil edir. 
«Şahnəzərli», «Qonaqkənd», «Qımıl», «Qırız», «Cek», «Alnan», «Zeyvə», «Köhnə Quba», 
«Minarə» və b. çeşnilərin əsasını xonça bəzək-nəqş kompozisiyası təşkil edir. Quba xalçalarının 
tipik çeşni nümunələri arasında «Pirəbədil» («Herat Pirəbədil», «Burma Pirəbədil»), «Çiçi» 
(«Qollu Çiçi», «Sırt Çiçi», «Xırdagül Çiçi») çeşnili xalçalarda xırda bəzək ünsürləri üstün yer 
tutmuşdur. 
Şirvan qrupu xalçalarının 25-ə qədər çeşnisi təşəkkül tapmışdır.209 Salyan və sabiq 
Qəbələ mahalı xalçaları tipoloji cəhətdən Şirvan xalçalarına çox yaxındır. Bu yaxınlıq isə təkcə 
iqtisadi-mədəni əlaqələrdən deyil, həm də tarixən həmin mahalların, siyasi-inzibati cəhətdən 
Şirvanla bağlı olmasından, çox vaxt isə inzibati cəhətdən onun tərkibinə daxil olması faktından 
irəli gəlirdi. Vahid mədəni–təsərrüfat tipi təşkil edən Şirvan əyalətinin təbii-tarixi şəraiti mədəni 
proseslərə, o cümlədən maddi mədəniyyət ünsürlərinə əsaslı təsir göstərmiş, onların 
təşəkkülündə ümumi oxşar cəhətlərin yaranmasına səbəb olmuşdur.  
Şirvan xalçaları texniki cəhətdən Quba qrupu xalçalarına çox yaxın olsalar da, çeşni 
rəngarəngliyinə görə onlardan qismən fərqlənir. Quba xalçalarında olduğu kimi, Şirvan qrupuna 
daxil olan xalça çeşnilərində də xonça və xırda-naxış motivli bəzəklər üstün yer tutmuşdur. 
«Şirvan», «Şamaxı», «Qobustan», «Salyan», «Qəbələ», «Ərciman, «Mərəzə», «Sorsor», 
«Şilyan» və s. kimi toponimik adlarla bəlli olan xalça çeşniləri buna əyani misaldır. Bu çeşnilərlə 
yanaşı, Şirvan qrupu xalçalarına «Namazlıq» və «Bəndi- rumi» kimi orijinal kompozisiyalı 
 86
ornamental xalça çeşniləri də daxil idi.  
Bütün bunlardan əlavə, Şirvan xalçalarında, həmçinin, kəlağayı nəqşlərinə xas olan 
«buta» motivli bəzək ünsürləri: «gülabdan buta», «çiçəkli buta», «şah buta», «bala buta», 
«badamı buta», «qoşa buta», «əyri» yaxud «qarmaq buta» və s. üstünlük təşkil etmişdir.210  
Abşeron xalçaları texniki cəhətdən Quba-Şirvan xalçaları ilə tipoloji oxşarlıq təşkil 
etsələr də, çeşni xüsusiyyətlərinə görə onlardan müəyyən qədər seçilirdi. Abşeronun xonça 
çeşnili xalçaları ən çox Suraxanı, Novxanı, Fatmayı, Goradil, Xızı, Fındığan və b. kəndlərdə 
hazırlanmaqla, eyniadlı çeşnilərdən ibarət olmuşdur. Bundan başqa, Abşeron bölgəsində «Xilə-
əfşan», «Xilə-buta» çeşnili xalçalar da çox geniş yayılmışdır.211 
Gəncə-Qazax xalçaları hündür xovlu olmaları ilə səciyyələnir. Bu xalçaçılıq mərkəzinin 
ornamental xalçaları təkcə ceşni cəhətdən deyil, ilmə sıxlığı baxımından da Azərbaycanın digər 
məhəlli xalçaçılıq mərkəzlərinə məxsus xalça çeşnilərindən seçilirdi.  
Gəncə xalçalarının çoxsaylı çeşniləri arasında «Köhnə Gəncə», «Topalhəsənli», 
«Samux», «Gədəbəy», «Çıraqlı», «Çaylı» və b. çeşnilər daha məşhur idi.212  
Qazax xalçalarının başlıca ornamental xüsusiyyətlərindən biri «göl» ətrafında geniş rəng 
fonunun yaradılmasından ibarət idi. Şıxlı, Salahlı, Kəsəmən (Dağkəsəmən), Qaymaqlı, 
Ağköynək, Çaylı, Canallı, Qazaxbəyli, Xanlıqlar, Kəmərli, İncəli, Əskipara, Poylu kəndləri 
Qazax xalçalarının başlıca istehsal məntəqələri olmuşdur. Həmin kəndlər həm də eyniadlı xalça 
çeşnilərinin vətəni sayılır. Tarixən Qazax sultanlığına yaxın qonşu olmuş, elə bu səbəbdən də sıx 
etnomədəni əlaqələrə malik olan Borçalı mahalında toxunan ornamental xalçalar («Qarayazı», 
«Qaçağan», «Təhlə», «Qaraçöp», «Kəpənəkçi», «Kosalı») həm texniki cəhətdən, həm də çeşni 
xüsusiyyətlərinə görə Qazax xalça qrupuna çox yaxın idi.  
Qarabağ xalçaları, həmçinin, xovlarının hündür biçilməsi, ilmə sıxlığının az olması və 
nisbətən boş toxunması ilə fərqlənirdi. Burada tarixən «dəst xalça» hazırlamaq dəb halını almış 
və bu ənənə uzun müddət davam etmişdir. Bu xalçalar böyük ölçülü toxunmaqla yanaşı, həm də 
özünün nəbati motivli nəqş çeşniləri ilə Azərbaycanın digər etnoqrafik bölgələrində yayılmış 
xalça növlərindən seçilirdi. «Nəlbəki gül», «Balıq», «Dərya-nur», «Açma-yumma», «Ləmpə», 
«Saxsıda güllər» və s. kimi diqqəti cəlb edən ornamental çeşnilər Qarabağ xalçalarının ən gözəl 
nümunələri sayılır.213 
XIX əsrin sonu və XX əsrin əvvəllərində beynəlxalq və Ümumrusiya bazarında 
Azərbaycan xalçalarına tələbat hədsiz dərəcədə artmışdı. O dövrün ticarət əməliyyatlarında xalça 
məmulatı, əsasən də təbii boyaqlarla xalis yundan toxunan xovlu əl xalçaları ən rəvac ixracat 
məhsuluna çevrilmişdi. Bu səbəbdən də, xalça alverini inhisara almaq yolu ilə yüksək mənfəət 
əldə etməyə çalışan xalça möhtəkirləri nəınki qədim çeşnili köhnə Azərbaycan xalçalarını 
əhalidən dəyər-dəyməz qiymətə alır, habelə ucqar kəndlərə salışdırdıqları dəllalları vasitəsilə 
hana üstündən hələ kəsilib götürülməmiş yarımçıq xalçalara müştəri düşüb qabaqcadan onun 
sövdəsini edirdilər. Xalça möhtəkirlərinin müxtəlif yollarla əldə edib iri tacirlərə satdıqları 
Azərbaycan xalçaları yenidən daha yüksək qiymətlərlə Avropa ölkələri və Amerika bazarlarına 
çıxarılırdı. Məhz bunun sayəsində Azərbaycan xalçalarının bir çox misilsiz nümunələri dünyanın 
müxtəlif ölkələrinə yayılaraq, şəxsi kolleksiya və əcnəbi muzeylərin fəxri eksponatına 
çevrilmişdir. London, Nyu-York, İstanbul, Tehran, Vyana və digər şəhərlərdəki muzeylərdə fəxri 
yer tutan Təbriz, Ərdəbil, Şirvan, Qarabağ xalça nümunələri XVI-XVII əsrlərin tarixi 
yadigarlarıdır. Bu cəhətdən Təbriz xalça məktəbinin əlvan naxışlı xalçaları ilə yanaşı, Qarabağın 
«Qoca», Şirvanın «Şamaxı», Qubanın «Alpan» çeşnili xalçaları xüsusilə fərqləndiyindən əcnəbi 
sənət həvəskarlarının marağını özünə cəlb edilmişdir. XIII-XVIII əsrlərdə Azərbaycanda 
toxunmuş xalçaların böyük bir qrupu İstanbuldakı «Türk İslam Muzeyi»ndə qiymətli sənət 
əsərləri kimi nümayiş etdirilməkdədir.214 1539-cu ildə Təbriz xalça ustaları tərəfindən toxunmuş, 
56 kvadrat metr həcmin də əzəmətli bir xalça nümunəsi çox nadir sənət əsəri kimi Londondakı 
Viktoriya və Albert muzeyində saxlanılır.215 Bu nadir sənət incisi özünün təkrarsız çeşni 
gözəlliyi, bədii-texniki kamilliyi, kompozisiya tamlığı, rəng əlvanlığı və incə dekor zərifliyi ilə 
insanı valeh edir.  
1530-cu ildə Ərdəbildə Şeyx Səfi məscidi üçün toxunmuş xalı hazırda Nyu-Yorkdakı 
Metropoliten incəsənət muzeyində saxlanılır. 
 87
Azərbaycanın digər xalçaçılıq mərkəzləri də dünya muzeylərinə çoxlu sənət töhfələri 
bəxş etmişdir. XVII əsrdə Şirvanda toxunmuş ornamental xalça nümunəsi hazırda Amerikanın 
Pensilvaniya muzeyində, yenə həmin dövrə aid digər bir Qarabağ xalçası isə Almaniyanın 
Drüsseldorf muzeyində nümayiş etdirilir. 1732-ci ildə yenə də Qarabağda toxunmuş başqa bir 
xalça Münhendə şəxsi kolleksiyada saxlanılır. 1712-ci ildə Qubada toxunmuş xalça isə 
Koliforniya ştatının Nort Hollivud şəhərində şəxsi kolleksiya nümunələri arasına düşmüşdür.  
XVIII-XIX əsrlərdə toxunmuş Qazax, Qarabağ, Quba xalçalarının bir çox nümunələri 
Istanbul, Münxen, London, Vyana və digər şəhərlərdəki sənət muzeylərinin qiymətli eksponatına 
çevrilmişdir.216 
Azərbaycanın süjetli xalçaları da beynəlxalq ticarət meridianlarına çox erkən çıxmış və 
hazırda dünya muzeylərində nadir incəsənət əsərləri kimi fəxri yer tutmaqdadır. Bu cəhətdən 
«Ovçuluq» adlı süjetli xalçalar daha geniş yayılmışdır. XVI əsr Təbriz xalçaçılıq məktəbinin 
məhsulu olan «Ovçuluq» adlı süjetli xalça (XVI əsr), Qarabağın «Qoca» (XVII əsr), Şirvanın 
«Şamaxı» adlı xalçaları hazırda Nyu-Yorkdakı Metropoliten İncəsənət Muzeyinin nadir 
eksponatları arasında görkəmli yer tutur.217 «Ovçuluq» mövzusuna həsr olunmuş və 1522-ci ildə 
Təbrizdə güləbətin qatışığı ilə, olduqca nəfis şəkildə toxunmuş başqa bir süjetli xalça 
Londondakı Viktoriya və Albert muzeylərində xalq dekorativ-tətbiqi sənətinin nadir nümunəsi 
kimi nümayiş etdirilir.218 
Naməlum el sənətkarları tərəfindən böyük ilham və məhəbbətlə yaradılan ornamental və 
süjetli xalça çeşniləri misilsiz incəsənət nümunələri olub, özünün milli-etnik mənsubiyyətini 
bənzərsiz fərdi bəzək-nəqş dekoru vasitəsi ilə dünyaya bəyan edir. Bu qüdrətli el sənətkarları 
yaratdıqları sənət örnəkləri üzərində özlərinin imza–möhürbənd etiketlərini qoymağı rəva 
bilməsələr də, bu nəfis sənət əsərlərində Azərbaycan təbiətinin füsünkar mənzərələrini, onun 
əhalisinin zəngin məişətinin əsrarəngiz səhnələrini xalça üzərinə köçürməklə, sənət istehsalının 
real tarixini, mədəniyyət irsinin pozulmaq bilməyən gerçək salnaməsini yadigar qoymuşlar.  
      
Ağlabənd məmulatı 
Azərbaycanda ənənəvi  bəzək vasitələri tarixən ləl-cəvahiratla süslənmiş zinət istehsalı ilə 
yanaşı güləbətin, keci sap, ip, yaxud iplik vasitəsi ilə hazırlanmış ağlabənd məmulatı 
istiqamətində inkişaf etmişdir. 
Ağlabənd məmulatının zəngin tipoloji növləri bafta, şərid (qaragöz, çapara), zəncirə, 
sərmə (sirma), şahpəsənd, qaragöz, qotaz, bağ və s. yaranmışdır. Bunların hər birinin özünə 
məxsus istehsal texnologiyası təşəkkül tapdığı kimi, ənənəvi tətbiq sahələri də yaranmışdır. 
Bafta. Əsasən, güləbətin sapla bafta dəzgahında, peşəkar baftaçı ustalar tərəfindən j enli 
və ensiz («dar bafta») olmaqla iki cür toxunmuşdur. 
Güləbətin, bir qayda olaraq, qızıl və gümüşdən çəkilmiş metal tellərin ipək sapa 
sarınması yolu ilə hazırlanırdı. Keçmişdə Azərbaycanın bir sıra şəhərlərində (Təbriz, Şamaxı) 
«sirmakeş» adlanan peşəkar güləbətin ustaları fəaliyyət göstərirdilər. Onların hazırladıqları 
güləbətin sapı satın alıb bafta toxuyur, yaxud güləbətin tikmələrdə işlədirdilər.  
Bafta güləbətin sapla toxunduqda qızılı və ya gümüşü rəngdə düşürdü. Onu ağ, çəhrayı, 
narıncı, qırmızı, al qırmızı rəngli ipək (keci) sapla da toxumaq olurdu. 
Bafta başlıca olaraq, qadın üst geyimlərinin, həm də bayır-bayramlıq libasının 
bəzədilməsində istifadə olunmuşdur.Bafta bəzək vasitəsi olmaqdan əlavə, həm də əməli məqsəd 
daşıyırdı. Adətən, onu arxalıq tipli üst geyimlərinin yaxasına, ətəyinə, yan çapıqlarının 
kənarlarına bəndləməklə əl tikişlərinin üstünü örtüb görünməz edir və yaraşıqlı hala salırdılar. 
Bundan əlavə, kübar qadınların tumanının ətəyinə enli baftadan «ətəklik», çutqunun önünə 
tutmaq üçün «qabaqlıq» düzəldirdilər. 
Çapara. Baftanın ipək (keci) sapla toxunmuş bəsit növü «çapara» adlanır və üst 
geyimlərinin bəzədilməsində bafta əvəzinə  işlədilirdi. Kiçik ölçülü hananı xatırladan çapara 
dəzgahında toxunan bu bəzək növü qara rəngli sapla həndəsi səciyyəli nəqş nümunələri 
(çoxbucaqlı, dördbucaqlı, paxlava və s.) ilə bəzədildikdə «qaragöz» adlanırdı. 
Dağlıq Şirvanda o, çapara dəzgahından əlavə, içərisi samanla doldurulmuş dağar və 
toppuzu xatırladan xırda ağac çiliklər vasitəsi ilə də toxunurdu.  
 88
Bağ. Keçmişdə, adətən, kişi şalvarı, habelə qadın tumanları «nifəli» tikildiyindən onlar 
enli  bağ vasitəsi ilə beldən bağlanırdı. Ona görə də milli geyimlər dəbdən düşənə qədər əhalinin 
ev məişətində müxtəlif rəngli keci sap və ya ipdən toxunan başı qotazlı bağa ehtiyac böyük idi. 
Bu ehtiyacı nəzərə alaraq hər bir evdə qız-gəlin al-əlvan rəngli keci saplardan şalvar (tuman) 
üçün bağ toxuyardı. 
Dağlıq Şirvanda bağ toxumaq üçün «şalabəndçü» adı ilə bəlli olan düzbucaqlı quruluşa 
malik xüsusi toxuma-hörmə alətindən istifadə olunmuşdur. Dik dayanan çapara dəzgahından 
fərqli olaraq bağ dəzgahı maili vəziyyətdə, qucaqda tutulub toxunurdu. Dəzgahın qollarına 
keçirilmiş üst oxu mütəhərrik, alt oxu isə sabit vəziyyətdə dayanırdı. Dəzgah qollarının yuxarı 
başında açılmış şaquli düzümə malik deşiklər üzrə üst oxunun mövqeyini dəyişdirməklə, bağın 
boyunu uzadıb-qısaldabilirdilər. 
Toxuma prosesi «rəxt» adlanan qarğı paralarından düzəldilmiş bir çərək uzununda yastı 
və hamar pərlər vasitəsilə görülürdü.219  
Qaytan (şərid).Keçmişdə Azərbaycan əhalisinin ev məişətində yastı şərid mühüm yer 
tutmuşdur. Şəridin ensiz növü olan qaytan alt və üst geyimlərinin yarıq və çapıqlarını bağlayıb 
çözmək məqsədi ilə geniş istifadə olunmuşdur. Çox vaxt qaytan ilgə-düymə əvəzinə işlənirdi. 
Qolçaqlı arxalıq, atmaqol çuxanın qolaltı yarıqları, çutqu qulaqları məhz qaytan vasitəsi ilə 
bağlanırdı. Hətta önlüyün kənar qulaqcıqları, döşlüyün «üzəngi» adlanan boyun asması, təsək 
üzəngisi çox vaxt qaytandan düzəldilirdi. 
Şərid, habelə «gözək» və ya «çubuq bağı» adı ilə elat məişətində də geniş yayılmışdır. 
Alaçıq tipli evlərin çubuqlarını bir-birinə bağlamaq üçün xüsusi olaraq hazırlanmış rəngbərəng 
qısa «çubuq ipi»ndən istifadə olunarmış. Qarabağ maldarları arasında daha çox «gözək» adı ilə 
tanınan çubuq ipinin hər iki ucu al-əlvan boyalı iplərdən düzəldilmiş qotaz ilə tamamlanırdı. 
Bütün bunlardan əlavə, çuval, xurcun, heybə, məfrəş, duz torbası və s. kimi toxuma qabların ağzı 
yenə də ucu qotazlı gözək ipi ilə bağlanırdı. Keçmiş məişətdə dolaq ipi və çariq bağı çox vaxt 
yastı qaytandan düzəldilirdi. 
Gözək və ya qaytanın 2-3 ibarət bükdərilmiş iplərini bir neçə tağa ayırandan sonra 
sünbülvari formada hörürdülər.          
 
Tikmələr 
 Azərbaycanın ənənəvi maddi mədəniyyətinin zəngin bədii təsvir vasitələrinə malik olan 
ən zərif, incə sahələrindən biri tikmə («çəki») olmuşdur. Bədii tikmələr əsrlər boyu qız-gəlinlərin 
sevimli məşğuliyyət növünə, əyləncə vasitəsinə çevrilmişdir. Keçmiş məişətdə qadınların ictimai 
həyatdan uzaq olan guşənişin həyat tərzi də tikmə sənətinə maraq oyanmasında mühüm rol 
oynamışdı. Digər tərəfdən, ölkədə bədii tikmələr üçün gərək olan xammal (müxtəlif növ yun, 
kətan, pambıq, ipək  parçalar, al-əlvan boyaqlı ip və sap, qızıl və ya gümüş tellərindən ibarət 
güləbətin, pilək, pərək, muncuq, inci, mərcan, mirvari və s.) ehtiyatının bolluğu tikmə sənətinin 
meydana gəlməsini və inkişafını labüd edən amillərdən idi. Ən nəhayət, Azərbaycanda şəhər 
məişətinin və geyim mədəniyyətinin bər-bəzək tələb edən yüksək inkişaf səviyyəsinə çatması 
faktı da bədii tikmələrə marağı artırmışdır. Xüsusilə, kübar qadınların zinətlə süslənmiş geyim 
dəsti və məişət əşyaları tikmə üsulu ilə bəzədilib daha da yaraşıqlı görkəmə salınırdı. Cavan qız-
gəlinlər həyatları boyu böyük həvəs və hövsələ ilə əllərində olan müxtəlif növ bədii təsvir 
vasitələrindən istifadə edərək, öz geyim və məişətlərini bəzəyib, könül oxşayan yaraşıqlı hala 
salmağa çalışırdılar. Qızlar, adətən, gələcək adaxlı və ya nişanlıları, habelə onların ailə üzvləri 
üçün pul kisəsi, tənbəki kisəsi, üzərlik qabı, saat qabı, daraq qabı, yük üzü, yastıq (balınc) üzü, 
mütəkkə üzü, müxtəlif növ örtük və pərdələr: qapı-pəncərə, camaxadan, taxça pərdəsi, zərəndaz, 
sallamanc, süzəni, sürmədan, ətir qabı və qələmdan kisəsi, canamaz, möhür qabı, quran qabı, 
qayçı qabı, oymaq qabı, araqçın, külah, təsək, habelə zimpuş, at çulu və s. kimi cer-cehiz tədarük 
edib bəzəyir, divar çəkiləri tikib hazırlayırdılar.  
Dekorativ bəzək nümunələri olmaq etibarı ilə əhalinin məişətində tikmələrə tələbat 
artdıqca tədricən o, xırda əmtəə istehsalı səciyyəsi kəsb edir, həvəskar məşğuliyyət növündən 
peşəkar sənət sahəsinə çevrilirdi. Başqa sözlə, tarix boyu ev peşəsi səciyyəsi kəsb edən tikmə 
(çəki) istehsalı evlərdən fərdi dükan və karxanalara köçməyə başlamışdır. Bununla da o, gəlirli 
 89
dolanma vasitəsinə, sərfəli məşğuliyyət növünə çevrilmişdir. Bundan sonra tikmə sənəti ilə təkcə 
qadınlar deyil, həm də kişilər məşğul olmağa başlamışdır. Kişi məşğuliyyətinə çevrilən andan 
etibarən tikməçilik  dekorativ-tətbiqi sənətin ən kütləvi növünə çevrilmiş, peşəkar sənət sahəsi 
kimi fəaliyyət göstərmişdir. 
Yazılı mənbə və etnoqrafik materiallardan bəlli olduğu kimi, Azərbaycanda bədii tikmə 
texnikası XIX əsrdə də özünün əməli əhəmiyyətini itirməmiş, həm həvəskar ev peşəsi, həm də 
peşəkar sənət növü kimi öz fəaliyyətini davam etdirmişdir.  
Peşəkar tikmə dükanları əvvəllər olduğu kimi, XIX əsrdə də, əsasən, şəhərlərdə və iri 
sənət-ticarət mərkəzlərində cəmləşmişdi. Bu da təsadüfi deyildi. Belə ki, keçmişdə tikmə-bəzək 
məmulatının əsas müştəriləri şəhər əhalisinin kübar zümrələrindən, bir də əcnəbi müsafir və 
tacirlərdən ibarət idi. Bu səbəbdən də ağlabənd, zəminduz (güləbətin tikmə) və təkəlduz (ilməli 
tikmə) dükanları, əsasən, şəhərlərdə fəaliyyət göstərirdi. Bu həm də bədii tikmə üçün gərək olan 
zəruri xammal növlərini istənilən vaxt şəhərin rəvac satış bazarına malik olan ticarət 
dükanlarından tapıb əldə etmək imkanı ilə bağlı idi.  
Tikmə-bəndləmə əməliyyatı «yerlik» məqsədi ilə seçilmiş yekrəng ipək, yun, kətan və 
pambıq parça, habelə bu parçalardan tikilmiş geyim, məişət və şəxsi əşyalar üzərində müxtəlif 
rəngli sap, güləbətin tellər, pilək, pərək, muncuq, qiymətli daşlar, habelə rəngbərəng kiçik parça 
tikələri vasitəsilə nəqş-bəzək nümunələri yaratmaqdan ibarət idi. Tikmə əməliyyatı təkcə parça 
üzərində deyil, aşılı gön-dəri və keçə məmulatları üzərində də görülürdü. 
«Qarmaq», yaxud «qüllab» adlanan tilişkəli polad iynənin meydana gəlməsi, habelə 
toxuculuq və boyaqçılıq sənətlərinin sonrakı inkişafı tikmə texnikasının xeyli dərəcədə 
təkmilləşməsinə və tikmələrin cazibədarlığının artmasına gətirib çıxarmışdır. 
Azərbaycan tikmələri həm bəzək materialının növünə, həm də işlənmə texnikasının 
səciyyəsinə görə, tipoloji cəhətdən bir-birindən fərqlənirdi. Bundan əlavə, tikmə ilə «çəki» 
arasında da müəyyən fərq var idi. Belə ki, divar çəkilərinin nəqş-bəzək ünsürləri, adətən, ulduzlu 
iynə ilə, həm də parça üzərində, tikmələr isə həm xam parça, həm də hazır məmulat (geyim və 
məişət vasitələri) üzərində icra olunurdu. Ona görə də, nəqşləri bəsit tikiş texnikası ilə rəngli 
yalnız saplar vasitəsilə salınan «çəki»dən fərqli olaraq, tikmələrin bəzəkləri həm bəxyələmə 
(ilməsalma), həm də bəndləmə üsulu ilə icra olunurdu. 
Bəxyələmə tikiş növlərinə ilmə, cülmə («quş gözü»), sırıma, (qoşa və ya təksırıq), sınıq, 
düz, dalğalı tikiş («ilanyolu») və s. daxil idi. 
Bəndləmə texnikası ilə əvvəlcədən hazırlanmış bədii təsvir vasitələri (muncuq, inci, 
mirvari, pilək, pərək, «pitik» adlanan parça tikələri  və s. adi sapla bu və ya digər nəqşin rəddi 
əsasında məmulat üzərinə bənd edilirdi. 
Bədii təsvir vasitələrinə, başqa sözlə, bəzək materialının növünə görə, Azərbaycan 
tikmələri güləbətin və ya rəngli sap vasitəsilə salınan bəzək ünsürlərindən ibarət olmaqla 
müxtəlif tipoloji növlərə ayrılırdı. 
Bəxyələmə (ilmə-cülməli) tikmələrin çox geniş çeşidi: «təkəlduz», («ilməli», «gəzmə», 
«doldurma»), «məlilə» («nağda»), «cülmə», «güləbətin», «zəminduz», «örtmə», «sırıma», 
«xanduz» (şəbəkəli) və s. təşəkkül tapmışdır. 
Bundan fərqli olaraq, bəndləmə tikmələr pilək, pərək, sərmə, bafta, hərəmi, şəms, 
şahpəsənd, çapara, qaragöz və s. kimi bəzək elementlərinin müəyyən nəqş motivinin rəddi üzrə 
məmulat üzərinə bənd etmə yolu ilə əldə olunurdu. Xırda doğranmış parça tikələrinin (pitik) 
nəqş motivi üzrə məmulat üzərinə otuzdurulub (qondarılıb) bərkidilməsi də bəndləmə texnikası 
ilə icra edilirdi. 
XIX əsrdə Azərbaycanda peşəkar tikmə sənəti, əsasən, Şamaxı, Bakı, Naxçıvan, Şəki, 
Şuşa, qismən də Gəncə, Qazax, Lənkəran şəhərlərində cəmləşmişdi. Bu dövrdə bədii tikmə 
sənəti iki istiqamətdə: Şəkidə qüllabduzluq (təkəlduzluq), Bakı və Şamaxıda isə güləbətin tikmə 
üzrə davam etdirilməkdə idi.220 Şəki və Gəncə şəhərlərində təkəlduz tikmələrin «gəzmə» və 
«doldurma» növləri geniş yayıldığı halda, Şamaxı, Təbriz, Bakı, bir qədər sonralar isə Şuşa 
şəhəri üçün güləbətin tikmə texnikası («zəminduz», «məliləduz») daha çox səciyyəvi olmuşdur. 
İlməli tikmənin hər iki tipi Azərbaycanın digər şəhərlərində də geniş yayılmışdı.221 Bunlardan 
fərqli olaraq, «xanduz» adlanan222 şəbəkəli tikmə növü məhəlli səciyyə daşımaqla, başlıca 
 90
olaraq, Lənkəran-Astara bölgəsində yayılmışdır. 
Təkəlduz tikmə. XIX əsrdə Azərbaycanın ənənəvi bədii tikmələri arasında təkəlduz tikmə 
növü xüsusi yer tuturdu. Təkəlduz tikmələrdə nəbati və ya həndəsi motivli nəqş-bəzək 
nümunələri müxtəlif rəngli sapların köməyi ilə parça üzərində ardıcıl olaraq, mühit xətti üzrə 
davam etdirilən ilməvari ilgəklər vasitəsilə salınırdı. Təkəlduz tikmələrdə ən çox təsadüf edilən 
həndəsi formalı nəqş-bəzək elementləri arasında xırda dairəciklər, halqalar, üçbucaq, dördbucaq, 
paxlava, beş, altı və səkkiz guşəli ulduz, sınıq, düz, yaxud dalğavari xətlər mühüm yer tuturdu. 
Təkəlduz ustalarının istifadə etdiyi nəbati nəqşlər arasında müxtəlif gül: qızılgül, nərgiz, qərənfil, 
lalə, süsən, zanbaq, bənövşə və çiçəklər nar, heyva, alça çiçəyi, sünbül, yarpaq, habelə quş 
bülbül, tovuz quşu, göyərçin, tutuquşu, turac, hophop, şanapipik, qırqovul, qumru,  kəklik, 
sağsağan rəsmləri mühüm yer tuturdu. Bəzən bu tip tikmələrdə ceyran, cüyür, at, əfsanəvi əjdaha 
təsvirlərinə də təsadüf olunurdu. Nadir hallarda bir sıra məişət əşyaları (gülabdan, kuzə, ətirqabı, 
surmədan daraq, qayçı və s.) tikmə rəsmlərinə çevrilirdi. Bir sözlə, qədim və orta əsrlərdə dəbdə 
olmuş ənənəvi nəqş nümunələri həvəslə təkrarlanırdı. Təkəlduz ustaları arabir astral səciyyəli 
bəzək nümunələrinə (günəş, ay, ulduz) də müraciət edirdilər. 
Basmaqəlib üsulunda olduğu kimi, təkəlduz tikmələrin də bəzək-nəqş ünsürləri haşiyə, 
köbək (göl) və ara bəzəyi olmaqla, bir-birindən seçilib fərqlənirdi.  
Tikmə prosesində əvvəlcə haşiyə bəzəkləri üzrə naxışın əsas mühit xətləri işlənir, daha 
sonra isə ara boşluqları doldurulurdu.  
Təkəlduz ustaları qasnaq (sağanaq, kargah) və qarmaq (qüllab) olmaqla iki sadə əmək 
alətidən istifadə edirdilər. Hər hansı bir məmulat və ya parça üzərinə naxış salmaq üçün əvvəlcə 
parçanı qasnağa tarım çəkib onun üzərinə ikinci bir kiçik dövrəli qasnağı kip otuzdururdular. 
Sonra parçanın üzərinə müvafiq naxışın konturları salınırdı. Bunun üçün tikiş iynəsi ilə deşilmiş 
kağız əndazəni üstünə qoyub  təbaşir tozu ilə naxışın rəddini məmulat və ya parça üzərinə 
köçürürdülər. Bu əməliyyat qurtardıqdan sonra usta sol əli ilə qasnağın altında qarmağı, sağ əli 
ilə onun üstündə bəzək sapını tuturdu. Sonra sapı qarmağa ilişdirib, parçanın altına çəkməklə 
ilmə salırdı. Beləliklə, qüllab vasitəsi ilə əmələ gətirilən zəncirvari ilmə cərgələri davam 
etdirilərək  məmulat üzərində rəddi salınmış bəzək motivinə müvafiq naxış kompozisiyası 
yaradılırdı.223 
Təkəlduz tikmə növü ilə ən çox divar çəkiləri (dekorativ süzəni), taxça pərdəsi, örtük, 
süfrə, mütəkkə və balınc (nazbalınc) üzü, yəhərüstü (zimpuş) bəzədilirdi. 
Adətən, təkəlduz bəzəkləri «gəzmə» və «doldurma» olmaqla, iki texniki üsul ilə icra 
edilirdi. Mürəkkəb naxışlı bəzək motivinin tələbindən asılı olaraq, bəzən bu üsullar birgə tətbiq 
olunurdu. 
Təkəlduz tikmə üçün «yerlik» məqsədi ilə birrəng (yekrəng) məxmər, qanovuz, darayi və 
s. kimi yerli ipək parçalardan istifadə edilirdi. Tikmə sapı, əsasən, ipək, ən çox isə kecidən 
hazırlanırdı. Bundan əlavə, bəzən «yalınqat» əyrilmiş yun ipdən də tikmə sapı kimi istifadə 
edilirdi. 
Bir qayda olaraq, tikmə sapı naxış kompozisiyasının rəng uyarından asılı olaraq, 
əvvəlcədən müvafiq rənglərə boyanırdı. Boyaq (rəngab) üçün, əsasən, bitki mənşəli (nəbati) 
boyaqlara üstünlük verilirdi. Nəbati boyaqlar solmadıqları kimi, həm də rəng ayrıntılarının 
parlaqlığı və şəffaf olmaları ilə seçilirdi. Xalçaçılıq sənətində olduğu kimi, tikmə ustaları da yerli 
və kənardan gətirilmə nəbati boyaqların xüsusiyyətlərinə və onlardan rəngab əldə etmə 
qaydalarına, habelə ümumən boyama texnologiyasına dərindən bələd idilər. 
Cülmə tikmə. Bəxyələmə texnikası əsasında hazırlanan tikmələrin məhəlli növlərindən 
biri də cülmə idi. Cülmə tikmələr ən çox Naxçıvan bölgəsində geniş yayılmışdı. Bu texniki üsul 
ilə parça, yaxud əyin-baş geyimlərinin müvafiq hissələrinə (yaxa, ətək, qolağzı, cib və ətəyin yan 
yarıqlarının kənarına) bəzək salınırdı. Bunun üçün müxtəlif rənglərə boyadılmış keci, yun və ya 
pambıq sapların köməyi ilə məmulat üzərinə rəddi salınmış naxış növünün mühit xətti üzrə 
ardıcıl davam etdirilən xırda və narın dairəciklər (cülmələr) əmələ gətirilərək lazımi bəzək-nəqş 
motivi yaradılırdı.  
Cülmə tikmə üçün qırmızı rəngli tafta və ya tirmə parça üzərində ağ rəngli sapla həndəsi, 
yaxud nəbati motivli naxışlar salmaq daha çox səciyyəvi olmuşdur. 
 91
Cülmə texnikası ilə ən çox baş geyimləri (araqçın, şəbkülah, təsək) bəzədilirdi. Bəzən don 
(arxalıq), tuman və küləcənin ətək, yaxa və qolağzı da cülmə tikməsi ilə bəzədilirdi.224 
Güləbətin tikmə üsulu XIX əsrdə Şamaxı, Şuşa, qismən də Naxçıvan şəhərində xüsusilə 
geniş inkişaf etmişdir. XIX əsrdə güləbətin tikmə, həmçinin, Gəncə, Şəki və Lənkəran 
şəhərlərində də yayılmışdır. Lakin orta əsrlərdə onun klassik vətəni Şamaxı və Təbriz şəhərləri 
olmuşdur. 
Güləbətin tikmə «hamar» və «qabarıq» olmaqla, iki cür hazırlanırdı. «Zəminduz» adlanan 
hamar tikmə texnikası ilə məmulatı bəzəmək üçün, adətən, «kargah» (dəzgah) adlanan 
düzbucaqlı formaya malik ağac çərçivə və ulduzlu tikiş iynəsindən istifadə olunurdu. «Yerlik» 
parça materialı kimi, başlıca olaraq, sıx toxunuşlu, yekrəng parçalardan, ən çox isə qırmızı, 
qəhvəyi, bənövşəyi, mavi və ya yaşıl rəngli məxmər işlədilirdi. Bundan əlavə, müxtəlif rəngli, 
zərif toxunuşlu mahud, habelə tirmə və atlaz, hətta tumac zəminduz tikmə texnikası üçün yerlik 
ola bilirdi. 
Zəminduz tikmə növünü hazırlamaq üçün əvvəlcə parçanı tarım vəziyyətdə kargaha çəkir, 
sonra onun üzərinə kağızdan kəsilmiş lazımi naxış motivinə malik əndazə qoyur və adi sapla 
onları kökləyib bir-birinə bənd edirdilər. Sonra qızılı və ya gümüşü rəngli güləbətin sapla 
kökləmə tikişə paralel surətdə bəxyələmə texnikası ilə nəqş motivini doldururdular. 
Güləbətin tikmənin bu texniki üsulu ilə ən çox qadın üst libası, baş geyimləri, ev məişət 
müxəlləfatı, hətta at yəhərinin bəzək ləvazimatı (zinpuş, çul) tikilib bəzədilirdi. Keçmişdə nişanlı 
qızların cehiz tədarükü içərisində güləbətin tikməli şəxsi məişət əşyalarının olması adət halını 
almışdı. Nişanlı qızın cer-cehizləri arasında bu sayaq tikmə nümunələrinin olması həm də gəlinin 
əl qabiliyyətinin göstəricisi sayılırdı. 
Məliləduz tikmə növü «örtmə» texniki üsulu ilə icra olunurdu.225 Məlilə tikmədə güləbətin 
saplar bir-birinin yanına paralel, həm də çox sıx bəndləməklə qabarıq görkəm alırdı. Naxışların 
parça üzərində bir qədər qabarıq çıxması üçün bir neçə qatdan ibarət yoğun sapdan, hətta 
qaytandan da istifadə edirdilər.226 Keçmişdə güləbətin tikmə texnikasının bu növü daha çox 
haşiyə bəzəklərində tətbiq edilirdi.  
Güləbətin tikmədə işlənən qızılı və gümüşü tellər ya xalis halda, ya da iplik və ya ipək sapa 
sarınmaqla istifadə olunurdu. Keçmişdə Azərbaycanın bir sıra şəhərlərində ağlabənd ustalar 
çalışırdı. Onlar paltara vurulan başlıca bəzək vasitələri (bafta, hərəmi, qaragöz, çapara, şəms, 
şahpəsənd, sərmə və s.) hazırlamaqla yanaşı, həm də qızıl və gümüş teli çəkib ondan tikmə üçün 
«güləbətin» sapı istehsal edirdilər. Güləbətin sapa tələbatın çox olması ilə əlaqədar olaraq, bəzən 
bu işlə xüsusi olaraq, «sırmakeş» adlanan peşəkar simkeşlər məşğul olurdu. Onlar metal tellərin 
zəruri elastikliyini əldə etmək üçün yüksək əyarlı gümüşdən istifadə edirdilər. Qızılı rəngli 
güləbətin tel hasil etmək üçün çox vaxt gümüş tellər xüsusi olaraq hazırlanmış «qızıl suyu»na 
salınıb boyanırdı. 
Güləbətin tikmələrin parlaqlığını nəzərə çarpdırmaq məqsədilə, bir qayda olaraq, tünd 
yerlikli qalın parçadan (məxmər və ya mahuddan) istifadə olunurdu. 
«Örtmə» üsulu ilə tikmə texnikası təkcə güləbətin sapla deyil, yoğun əyrilmiş və müxtəlif 
rənglərə boyadılmış keci sap və ya yun iplə də icra olunurdu. Xüsusilə, mürəkkəb bəzək-nəqş 
kompozisiyasına malik olan «örtmə» tikmələrdə buna daha çox təsadüf edilirdi. 
Birüzlü tikiş texnikası ilə icra olunan güləbətin örtmədən (məliləduz, nağda) fərqli olaraq, 
müxtəlif rənglərə boyadılmış adi saplarla icra olunan «örtmə» tikmələr həm birüzlü, həm də 
ikiüzlü tikilə bilirdi. 
Muncuqlu tikmə. XIX əsrdə Şuşa, Gəncə, Şamaxı, qismən də Bakı şəhərlərində geyim və 
xırda məişət əşyaları çox vaxt muncuqlu tikmə texnikası ilə bəzədilirdi. Muncuqlu tikmə 
məxmər, qanovuz, mahud, qismən də kətan parçalar üzərində işlənirdi. Bu məqsədlə 
«tozmuncuq» adlanan xırda  muncuqlar təkbətək, yaxud düzüm halında olmaqla, iki üsulla, həm 
də cərgə ilə parça üzərinə bənd edilirdi. İstənilən bir nəqşi parça və ya məmulat üzərinə 
köçürmək üçün ilk növbədə onun ümumi mühit xətti çəkilib hazırlanır, sonra qabaqcadan sapa 
düzülmüş müəyyən saylı muncuq düzümləri həmin xətlər üzrə lazımi yerə bəndlənirdi. Bunun 
sayəsində müxtəlif rəngli xırda muncuqların sayını və mövqeyini dəiyşməklə məmulat üzərində 
lazımi nəqş əldə edilirdi. 
 92
Kübar qadınların və yüksək mənsəbli kişilərin əyin və baş geyimləri eyni üsulla ləl-
cavahiratla tikilib bəzədilirdi. 
Pilək tikmə üsulundan, əsasən, buxarı, güzgü, taxça və bəzi məişət örtüklərinin, habelə 
xırda əşyaların (pul kisəsi, yelpik, araqçın və s.) bəzədilməsində istifadə olunurdu. 
Pilək nazik, yastı və dairəvi formalı xırda əlvan metal lövhəciklərdən ibarət olub zərgər və 
ya gümüşbənd tərəfindən kəsilib hazırlanırdı. Pilək düzümləri vasitəsilə parça və ya məmulat 
üzərində, adətən, romb, üçbucaq, dairə şəklində müxtəlif həndəsi naxışlar əmələ gətirilirdi. Pilək 
məmulatı iki cür: ya başdan-başa naxış ünsürlərini parça üzərinə doldurmaqla, ya da onları 
yalnız bəzəyin mühit xətləri üzə düzüb bəndləməklə hazırlanırdı.227 
Tikmənin bu növü Gəncə, Şamaxı, Şəki və Naxçıvanda daha çox dəbdə olmuşdur.228 
Xanduz milli tikmələrin məhəlli növü olub, əsasən, Lənkəran-Astara bölgəsində geniş 
yayılmışdır.229 Bu texniki üsulla, başlıca olaraq, süfrə hazırlanırdı. Tikmə növünün adı da 
buradan yaranmışdır. 
Xanduz tikmə üsulunda əvvəlcə parçanın toxuma telləri müəyyən qaydada çıxarılıb 
şəbəkələnir, sonra onun üzəri iynə, iki ədəd qasnaq və müxtəlif rəngli ipək, iplik, yun sap 
vasitəsilə işlənirdi. 
Şəbəkələnmiş parça çox vaxt tikmə həvəskarlarının özləri tərəfindən hazırlanırdı. Bu 
məqsədlə kətan parçanın əriş və arğacı say hesabı ilə, təkəmseyrək olmaqla, çıxarılıb seyrəldilir 
və şəbəkə halına salınırıdı. Sonra həmin şəbəkəli parça vasitəsilə məmulat üzərində lazımi naxış 
salınırdı. Bunun üçün usta əvvəlcə şəbəkəli parçanı qasnağa (kargaha) kip keçirilmiş məxmər, 
atlaz, ağ, kətan və s. parça üzərinə qoyur, sonra əlində olan hazır naxış nümunəsinə baxaraq, 
rəngli saplarla bəzəyi say hesabı ilə işləməyə başlayırdı. O, yeni ilmə əldə etmək istədikdə iynəni 
say üzrə şəbəkəli saplardan eninə və bir də uzununa götürürdü. Çox vaxt iynə şəbəkəyə çəpəki 
keçirilirdi.230 Bunun sayəsində süfrə bəzəkli hala düşürdü. 
Qondarma bəzək üsulu Azərbaycanın ayrı-ayrı bölgələrində «oturtma» və ya «qurama» 
adlanırdı. Ən sadə və bəsit naxış növü olan qondarma texnikası çox qədim zamanlardan məlum 
idi. Daha çox köçəbə elat məişəti üçün səciyyəvi olan «qondarma» texniki üsulunun yaranma 
tarixi dekorativ tətbiqi sənətin ilk çağlarına gedib çıxır. Qədim insanların öz məişətlərini bəzəyib 
yaraşıqlı hala salmaq barədə ilk bəsit təsəvvürləri məhz qondarma bəzək texnikasının yaranma 
mərhələsindən başlanmışdır. Bunu arxeoloji qazıntılardan əldə olunmuş yapma naxışlı saxsı 
məmulatları da təsdiq edir.  
Orta əsrlərdə varlı zümrələrə, xüsusilə, hökmdar və bəyzadələrə məxsus çadır və alaçıq 
örtükləri «qondarma»(«oturtma») texniki üsulu ilə bəzədilmişdir. .XYII əsrdə Azərbaycanda 
olmuş əcnəbi səyyahlar (A.Oleari, İ.Streys) yol qeydlərində bu barədə heyranlıqla bəhs etmişlər.  
Qondarma (oturtma, qurama) üsulu ilə «pitik» adlanan xırda doğranmış, həndəsi və ya 
nəbati nəqş formasına malik materialları (keçə, dəri, parça, yun, pambıq) müəyyən qaydada 
məmulat üzərinə oturdub bəndləyir və beləliklə də, lazımi görkəmə malik bəzək-nəqş motivi əldə 
edilirdi. Naxçıvan bölgəsində bu məqsədlə hətta oturtma materialı kimi, baramadan da istifadə 
olunduğu təsbit edilmişdir.231 
Bu bəzək üsulunda təsvir materialı əvvəlcədən müəyyən formada doğranıb hazırlanandan 
sonra nəqş kompozisiyasına müvafiq olaraq, məmulat üzərinə otuzdurulub (qondarılıb) ətrafları 
«basdırma» tikiş növü ilə bəndlənirdi. 
Qondarma nəqş ünsürlərinin qabarıq olması üçün çox vaxt pitiklərin altına pambıq, yun və 
ya barama qoyulur, sonra onların ətrafları «yerlik» üzərinə bənd edilirdi. 
XIX əsrdə bu texniki üsul ilə divar bəzəkləri (çəki), yük üzü, süfrə, tapança qabı, yəhəraltı 
və s. əşyalar bəzədilmişdir. 
Zərənduz tikmə. Azərbaycanın ənənəvi bədii tikmə növlərindən biri də pərək tikmə 
olmuşdur. Bəndləmə tikmə qrupuna daxil olan zərənduz (pərək) tikmə növü zərgərlik sənəti ilə 
üzvi surətdə bağlı olmuşdur. XIX əsrdə «zərənduz» tikmə növü daha çox Şəki, Şamaxı və 
Lahıcda geniş yayılmışdı.  
Zərənduz tikmənin təsvir vasitələrini döymə (çaxma) və basma (qəlibkarlıq) üsulu ilə əlvan 
metallardan hazırlanmış müxtəlif formalı naxış ünsürləri təşkil edirdi. Zərənduz tikmələrin təsvir 
vasitələri pilək və pərək olmaqla, iki cür hazırlanırdı. Bunun üçün bəzək ünsürləri əvvəlcədən 
 93
kəsilib hazırlanandan sonra onlar müəyyən olunmuş naxış kompozisiyası üzrə parçaya bənd 
edilirdi. 
 Zərənduz tikmə texnikası ev məişətində ən çox taxca, mürcü, sandıqça,  güzgü, buxarı, 
yük və s. örtüklərinin bəzədilməsində tətbiq edilirdi. XIX əsrdə zərənduz tikmə üsulu ilə qadın 
üst paltarlarının ətək, bilək və yaxası da bəzədilirdi. Bunun üçün bədii metal lövhəcikləri ya 
bilavasitə paltar üzərinə müəyyən qaydada düzülüb bəndlənir, ya da ayrıca, ensiz parça zolağının 
üzərinə bərkidiləndən sonra üst geyiminin ətək və ya yaxasına bənd edilirdi. Sonuncu halda o, 
«ətəklik» yaxud «yaxalıq» adlanırdı. 
Zərənduz tikmələrin başlıca bədii təsvir vasitələri olan metal pərəklər müxtəlif formalı: 
buta, paxlava, üçbucaq, dördbucaq, dairə, quş, kəpənək, balıq və s. kimi rəsmi bəzəklərindən 
ibarət hazırlanırdı. Buta (şahbuta, gülbuta, gülbənd) və qoza şəkilli pərəklər qadın üst 
geyimlərinin yaxasını bağlamaq üçün istifadə etdikdə, «düymə» və ya «həbbab» adlanırdı. 
Keçmişdə kübar qadınların arxalıq, ləbbadə, çəpkən və nimtənə tipli üst geyimlərinin yaxasına 
«qoza» düymələr düzüb bəzəmək dəb halını almışdı.  
 Paxlava şəkilli pərəklər vasitəsilə bəzək üsulu Naxçıvan bölgəsində «bəndi-rumi» adı ilə 
geniş yayılmışdı.232 Görünür, romb (paxlava) şəkilli bu bəzək motivi Rum elindən keçmə olub, 
çox qədim tarixə malik mədəni-ticarət əlaqələrini əks etdirirdi. 
 
                                                          
1 Qobustanda son mezolit dövrünə aid 8 ədəd iti uclu sümük alət tapılmışdır. Görkəmli arxeoloq C.Rüstəmovun 
fikrincə, həmin alətlər hörmə işində istifadə olunmuşdur. 
2Г.М.Асланов, Р.М.Ваидов, Г.И.Ионе. Древний Мингечаур.Б.,1958,с.84. 
3Н.Пигулевская. Города Ирана в раннем средневековье. М.,1956,с.239. 
4Ю.Б.Юсифов. Характер и организация ремесла в Ассурии, Урарту и Мидии.- Azərb.SSR EA Tarix 
institutunun əsərləri, 14 c.,B.,1960, s.24. 
5 A.N.Mustafayev. Azərbaycanda sənətkarlıq. B., 1999, s.260. 
6A.N.Mustafayev. Azərbaycanda şərbaflıq sənəti. B.,1991, s.48-49. 
7М.Х.Гейдаров. Города и городское ремесло Азербайджана XIII-XVII в. Б., 1982, с.133. 
8Г.М.Асланов, Р.М.Ваидов, Г.И.Ионе. Древний Мингечаур. Б., 1959, с.152; С.М.Казиев. Археологические 
памятники Мингечаура, как исторический источник для изучения истории Азербайджана - «Изв.АН Азер-
байджанской ССР (серия общественних наук)», 1950, №7; Т.И.Голубкина. Ажурные ткани кувшинного по-
гребения Мингечаура - СА,1971,с.257. 
9 В.А.Петров. О растительных остатках Мингечаура - Azərbaycan EA İctimai Elmlər Bölməsində 4 may 1949-
cu ildə oxunmuş məruzənin stenoqramı,  s.3-4.  
10 R.M.Vahidov. Mingəçevir III-VIII əsrlərdə. B., 1961, s.84-85. 
11И.П.Петрушевский. Земледелие и аграрные отношения в Иране в ХIII –XIV вв. М.-Л.,1960,с.193. 
12 Йакут ал-Хамави. Муджам ал-Булдан (Сведения об Азербайджане ). Б.,1983,с.15. 
13 Центральный Государственный военно-исторический архив. Ф-ВУА, д.18474, Л.,19-20. 
14Г.Б.Абдуллаев. Из истории Северо-Восточного Азербайджана в 60-80 г. XVIII в., Б.,1958, с.17. 
15 С.Д.Бурнашев. Описание земель Азербайджанских в Персии и их политическое состояние. Курск,1973,с.4. 
16 В.Легкобытов. Кубинская провинция.-ОРВЗК,ч.IY,СПб.,1836,с.132-133. 
17С.Броневский. Новейшие географические и исторические известия о Кавказе. ч. П, М., 1823, с.380. 
18П.В.Котляревский. Экономический быт государственных крестьян северной части Кубинского уезда Ба-
кинской губернии - МИЭБГКЗК, т.II, ч.2, Тиф., 1886, с.347. 
19П.Н.Ягодынский. Экономический быт государственных крестьян южной части Кубинского уезда Бакин-
ской губернии - МИЭБГКЗК, т.П, ч.1, Тиф.,1886, с.193. 
20Ətraflı məlumat üçün bax: Ş.A.Quliyev. Azərbaycanda kəndir lifinin əyirilməsi və eşilməsi üsullarına dair. - AEM, 
I bur., B., 1964, s.147-160. 
21 Talışlar arasında əl iyi «dük»adlanır. Çox güman ki, «dükçə» sözü də buradan yaranmışdır. 
22A.N.Mustafayev. Lənkəran bölgəsinə 1978-ci il etnoqrafik səfərinin hesabatı, s.15 
23 Ş.A.Quliyev. Göst. əsəri, s.150. 
24 Yenə orada, s.152. 
25 Yenə orada, s.153; 1-ci tablo, 3-4-cü şəkillər. 
26 İ.P.Petruşevski. Göst. əsəri, s.194. 
27 Аджаиб ад-дуня. Рукописный фонд ЛОИИ АН СССР, рук. №А-253, л, 200б. (Bax: M.X. Heydərov. Göst. 
əsəri, s.167.) 
28 M.X.Heydərov. Göst. əsəri, s.167-168. 
29К.А.Никитин. Город Нахичеван и Нахичеванский уезд.-СМОМПК, вып.П,Тиф.,1882,с.136. 
30 Д.Зубарев. Казахская дистанция.-ОРВЗК, ч.П,СПб., 1836, с.246-247. 
31 AKAK, II c., Tif., 1867, 1197-ci məlumat. 
 94
                                                                                                                                                                                           
32 Елисаветпольский округ. - ОРВЗК, ч. II, Тиф.1836, с.389.  
33 Yenə orada. 
34 Записки КОИРТО, т.XYIII, вып.I, Тиф.,1886,с.21. 
35В.Г.Статистическое описание Нахичеванской провинции. СПб.,1833.с.194. 
36 AR MDTA, f.24, s.3, iş 11,v.16-18, iş 20,v.12-16 
37С.Гулишамбаров. Обзор фабрик и заводов Закавказского края. СПб., 1894; П.Петрович (М.Авдеев). Хлоп-
ководство в Закавказье. Тиф.,1912, с.8. 
38 Кавказский календарь на 1856,Тиф.,1855, с.505. 
39Д.Зубарев. Карабахская провинция. –ОРВЗК. ч.Ш,СПб.,1836, с.311-312. 
40В.Легкобытов. Дербентская провинция. - ОРВЗК, ч.IY, СПб., 1836, с.179. 
41 СПб., МДТА, f.1268, s.1, iş 222, v.52-53. 
42В.Легкобытов. Ширванская провинция.-ОРВЗК, ч.Ш, СПб., 1830, с.118-119. 
43 Yenə orada, s.118-119. 
44 Yenə orada, s.119. 
45 Yenə orada. 
46 Yenə orada. 
47 Yenə orada. 
48 В.Легкобытов. Кубинская провинция. - ОРВЗК, ч.IY, СПб, 1836, с.132. 
49 Yenə orada, s.138. 
50 В.Легкобытов. Дербентская провинция. - ОРВЗК, ч.IY,СПб.,1836, с.178. 
51 Yenə orada, s.179. 
52 ЦГИА РФ, f.1284, iş 108,v.13-14: iş 109,s.695,v.19. 
53 ЦГИА РФ, f.1268, s.1, iş 218,v.5. 
54 ЦГИА ГР, f.2,s.2, iş 2537,v.63-64. 
55 Кавказский календарь на 1854 г. Тиф.,1853, с.237. 
56 Елисаветпольский округ.-ОРВЗК, ч.П, СПб., 1836, с.388. 
57 Şilə-ərəbcə «qırmızı parça» mənasında işlənmişdir. 
58A.N.Mustafayev. Azərbaycanda sənətkarlıq, B., 1999, s.281-282. 
59 А.С.Пиралов. Краткий очерк кустарных промыслов Кавказа.-Кустарная промышленность России, т.П, 
СПб.,1913, с.17. 
60 Yenə orada. 
61A.N.Mustafayev. Qarabağ bölgəsinə 1987-ci il etnoqrafik səfərin hesabatı, s.5. 
62 СМОМПК, вып.ХI, Тиф.,1891, с.89-90; həmçinin, bax: Н.Н.Шавров. Описание Кавказского шелководства , 
s.27-28. 
63 Г.И.Мириманов. Кустарные шелковые промыслы в Шушинском уезде.-«Труды КШС», YIII 
c.,Тиф.,1896,с.94.  
64 СМОМПК, вып.XI,Тиф.,1891, с.125. 
65 «Qafqaz» qəzeti, 1882, № 310. 
66 Yenə orada. 
67 СМОМПК, вып.XI, Тиф.,1891,с.125. 
68 Н.А.Абелов. Экономический быт государственных крестьян Геогчайского и Шемахинского уезда Бакин-
ской губернии.- МИЭБГКЗК, т.YI, Тиф.,1887,с.175: Н.Д.Калашев. Геогчайский уезд.-СМОМПК, XI,bur., 
s.125,N.N. Şavrov. Göst.əsəri, s.26. 
69 N.N.Şavrov. Göst. əsəri, s.25. 
70 A.N.Mustafayev. Göst. əsəri, s.288-289. 
71 H.İ.Mirimanov. Göst. əsəri, s.94. 
72 N.A.Abelov. Göst.əsəri, s.175; СМОМПК, XI bur. Tiflis, 1891, s.127. 
73 СМОМПК, вып.XI,Тиф.,1891,с.127. 
74Ətraflı məlumat üçün bax: M.X.Heydərov. Göst.əsəri,s.153-159. 
75П.И.Савваитов. Описание старинных царских утварей, 1896, с.39; Армяно-русские отношения. Сборник 
документов. Т.1, Ереван, 1953, с.99, 183 
76Əcayib əd-dünya, v.190-a; İbn əl-Əsir. Tarix əl-Kamil. B.,1940, s.211-212; Армяно-русские отношения. Сб.док. 
т.1, 176,183; P.İ.Savvaitov. Göst. əsəri, с.38-39. 
77Təzkirət əl-mülük, s.36-37.(Bax: M.X.Heydərov. Göst. əsəri, s.155) 
78F.Akkerman. Səlcuq və Səfəvilər dövrü toxuculuğunun bəzi problemləri - SRA, vol V, s.2046-2047 (Bax: 
M.X.Heydərov. Göst. əsəri, s.155). 
79 M.X.Heydərov. Göst. əsəri, s.155. 
80Yenə orada, s.156. 
81Fəhri Dalsar. Türk sənayi və Ticarət tarihində. Bursada ipekçilik. İstanbul, 1960, s.27. 
82 В.Клейн. Иноземные ткани, бытовавшие в России до XYI в. и их терминология. М.,1925,с.54; Памятники 
дипломатических и торговых отношений Московской Руси с Персией. Сб. докум.т.1,СПб,1890,с.213: т.Ш, 
СПб., 1898, с.11-12, 168-169; Е.С.Зевакин. Очерки по истории Ирана и Азербайджана XI-XVIII вв., 
Б.,1938,ч.1,с.85. 
 95
                                                                                                                                                                                           
83Əcaib əd-dünya, v.114,190 a, b, 199, 200 b (M.X.Heydərov. Göst.əsəri, s.158) 
84 M.X.Heydərov. Göst. əsəri, s.158 
85Əcayib əd-dünya, v.199 a, b, 200 b; İbn-əl-Əsir. Göst.əsəri, s.211 (M.X.Heydərov. Göst. əsəri, s.158) 
86 V.Kleyn. Göst.əsəri, s.48. 
87 Əcayib əd-dünya, v.199 a, b, 220 b. 
88 Памятники дипломатических и торговых сношений Московской Русии с Персией т.1,СПб.,1890, с.157; 
т.Ш,СПб.,1898,с.617. 
89 Yenə orada; həmçinin bax: V Kleyn, Göst.əsəri, s.48-50. 
90 Памятники… т.Ш,с.617. 
91Армяно-русские отношения. Сб.документов. т.1, Ереван, 1953, с.176, 183. 
92 М.Х.Гейдаров. Ремесленное производство в городах Азербайджана в XVII в. Б.,1967,с.60. 
93P.İ.Savvaitov. Göst. əsəri, с.148.  
94Y.B.Tavernier. Voyaqes en Perse. Paris, 1930, с.242: (Bax: M.X.Heydərov.Göst.əsəri,s.162); V.Kleyn. Göst.əsəri, 
s.62-63. 
95P.İ.Savvaitov. Göst.əsəri,с.83; Памятники… т.Ш, с.485, 640-641. 
96 Памятники… т.III,с.168-169. 
97 Хождение купца Феодота Котова в Персию. М.,1958, с.8; Эвлия Челеби. Путешествия, т.П, с.254; Армяно-
русские отношения,т.1,с.180. 
98 Памятники… т. III, с.75,168,169,250,251. 
99 Əcayib əd-dünya, v.191 a, 210 b, 221 b. 
100Bax: К.Х.Баранов. Арабско-русский словарь. М., 1953; Ərəb və fars sözləri lüğəti. B.,1966. 
101Армяно-русские отношения в ХVII в.т.1, с.180-183, 198; Я.Я.Стрейс. Три путешествия. М.,1936, с.245; -
Ö.Çələbi. Göst.əsəri, s.254. 
102Армяно-русские отношения в XVI в.Сб. док., т.1, с.117, 119. 
103ЦГИА РФ. Департ.Общих дель МВД по Совету, №1284, iş,109, v.58-59. 
1041734-cü ildə Nadir Şamaxı şəhərini dağıdıb Ağsuda yeni şəhər saldırdığından Şirvanın bərpa olunmuş əvvəlki 
mərkəzi Köhnə Şamaxı adlanırdı. 
105В.Легкобытов. Ширванская провинция.-ОРВЗК, ч.Ш,СПб.,1836,с.110-111. 
106Yenə orada, s.111. 
107 Yenə orada, 109. 
108 Yenə orada, s 112. 
109 Yenə orada, s.113. 
110 Yenə orada, s.114. 
111 Yenə orada, s.115. 
112Елисаветпольский округ.-ОРВЗК,ч.П, СПб.,1836, с.398. 
113Д.Зубарев. Карабахская провинция.-ОРВЗК,ч. III, СПб.,1836, с.311-312. 
114 Yenə orada, s.311. 
115В.Легкобытов. Дербентская провинция. - ОРВЗК, ч.IY,СПб.,с.178-179. 
116 Записки Кавказского Общества Сельского хлзяйства, №1, Тифлис, 1895, с.38. 
117 А.С.Сумбатзаде. Промышленность Азербайджана в XIX в.Б., 1964, с.85. 
118 ЦГИАЛ, ф.1263,iş 4334, v.223-224 (Ə.S.Sumbatzadə. Göst. əsəri, s.87). 
119 S.İ.Qulişambarov. Göst.əsəri, s.331-332. 
120Н.Н.Шавров. Исследование Кавказского шелководства.- Тр.КШС за 1887 и 1888 гг. Тиф, 1888, с.251. 
121 Г.Б.Зардаби. Кустарные шелкоткацкое производство в г.Шемахе и его уезде. Газ. «Каспий», 1902, №107. 
122 Гулишамбаров. Обзор фабрик и заводов Бакинской губернии. Тиф., 1880, с.245. 
123К. Хатисов. Кустарные промыслы Закавказского края. – Отчеты и исследования по кустарной промыш-
ленности России. II ч., СПб,1894, с. 265. 
124С. Гулишамбаров. Обзор фабрик и заводов Закавказского края. Тиф., 1894, с.253. 
125 Ə.S. Sumbatzadə. Göst. əsəri, s.27.  
126 К.Хатисов. Göst., əsəri, с.267; Кавказский календаръ на 1896 г. Тиф.,1896. с.71. 
127A.N.Mustafayev. Azərbaycanda sənətkarlıq. B.,1999,s.264. 
128 Yenə orada, s.265. 
129 Yenə orada. 
130 Yenə orada, s.266. 
131 «Qafqaz» qəzeti, 1882, № 310. 
132 Н.А.Абелов. Экономический быт государственных крестьян Геокчайского и Шемахинского уездов Ба-
кинской губернии.- МИЭБГКЗК, т.VI, ч.II, Тиф., 1886,с.178.  
133 Кавказский календарь на 1856 г. Тиф., 1855, с.505. 
134 Записки КОИРТО, т.XVIII, 1886-1887г. вып. I, Тиф., 1886, с.18-19.  
135 J.Charden.Voyages du Chevalier Charden en Perse. Vol. 3, Amsterdam, 1735, с.117-120 (Bax: М.Х.Гейдаров. 
Города и городское ремесло Азербайджана  XIII-XVII веков. Б.,1982, с.172). 
136 Azərbaycan etnoqrafik mühitində «təfsilə» pambıq parça növü kimi təsbit olunmuşdur. 
 96
                                                                                                                                                                                           
137 Ərəbdilli mənbələrdə verilən məlumata görə, «suf-i mürəbbe» və mahi-zire» yun parçanın ən yüksək növləri 
olmuşdur. Bax: (M.X.Heydərov. Göst. əsəri, s.173.). Müasir anlama görə həmin parçalar mahuda bərabər 
tutulmuşdur. 
138 СПб. МДТА, ф.1268, c.I, ş 212, v.52 əks üzü (Ə.S.Sumbatzadə, Göst. əsəri, s.43). 
139 Yenə orada, s.266-267. 
140 «Qafqaz» qəzeti, 1883, №310 
141Yenə orada, 1882, №311; Н.А.Абелов. Экономический быт государственных крестьян Геокчайского и Ше-
махинского уездов Бакинской губернии.- МИЭБГКЗК, т. VI, ч.11, Тиф., 1886, с.176  
142 Yenə orada, s.178. 
143 A.N.Mustafayev. Göst. əsəri, s.268-269. 
144 Yenə orada, s.269. 
145 Ə.S. Sumbatzadə. Göst əsəri, s.61. 
146М.Х.Гейдаров. Города и городское ремесло Азербайджана XIII-XVII вв. Б., 1982, с.172; Ö.Çələbi. Göst. 
əsəri, IIc. s. 236-237.  
147 Azərbaycan tarixi, I c., s.151. 
148 О.Челеби. Книга путешествия. Вып.3, М.,1983, с.115. 
149 Обозрение Российских владений за Кавказом. ч. III, СПб.,1836,с.119.  
150A.N.Mustafayev. Azərbaycanda sənətkarlıq. B., 1999, s.284. 
151 Yenə orada, s.284.  
152В.В. Латышев. Известия древних писателей о скифии и Кавказе. Т. I. СПб, 1890,с.7. 
153 H.A.Quliyev. Azərbaycanda basmanaxış sənəti haqqında - Azərb. SSR. EA-nın məruzələri, 1957 , №7, s.820. 
154 Yenə orada. 
155 Yenə orada, s.822. 
156 Ə.S.Sumbatzadə, Göst. əsəri, s.60. 
157 Yenə orada. 
158 Ə.S.Sumbatzadə. Göst. əsəri, s.60. 
159П.А.Орлов. Указатели фабрик и заводов окраин России. СПб., 1895, с.135. 
160 Ə.S.Sumbatzadə. Göst. əsəri, s.60. 
161С.Гулишамбаров. Обзор фабрик и заводов Закавказского края. Тиф., 1893, с. 249.  
162 S.Qulişambarov. Göst. əsəri, s.251. 
163 А.С.Пиралов. Краткий очерк кустарных промыслов Кавказа. – Кустарная промышленность России. т.II, 
СПб.,1913, с.50. 
164Ксенефонт. Киропедия, VIII, 8,,15,16. Bax: С.И.Руденко. Культура населения горного Алтая в скифское 
время. М.,-1953, с. 352; С.Б. Ашурбейли. Очерк истории средневекового Баку. Б.,1964, с.208.  
165 К.В.Тревер. Göst. əsəri, s.45; Z.M. Bünyadov. Göst əsəri, с.150. 
166 R.M.Vahidov. Göst. əsəri, s.86; СМОМПК, 38- бур., Тиф, 1908. с.15.  
167 СМОМПК, вып.38.с.28-30. 
168 Худуд ал-алем (Рукопись А.Туманского). Л., 1930, 325. 
169 Yenə orada. 
170А.А.Ализаде. Социально-экономическая и политическая история Азербайджана в XIII-XIV вв. Б., 1956, 
с.194. 
171 Hüdud əl-aləm, s.32. 
172 M.X. Heydərov. Göst. əsəri, s.178. 
173 Yenə orada, s. 180. 
174Английские путешественники в Московском государстве в XVI веке. Л., 1937, с.203. 
175 Yenə orada, s.247. 
176 L.Kərimov. Azərbaycan xalçasi. 1-ci bur., B., 1961. 
177 K.Кэримов. Султан Мухаммед и его школа. М.,1970. с.11-12. 
178 K.Xatisov. Göst. əsəri, s.284. 
179 «Qafqaz» qəzeti, 1882, № 310. 
180 СПб МДТА, f.1268, с.1iş 212, v.52 əks üzü (Bax: Ə.S.Sumbatzadə. Göst. əsəri, s.43).  
181Бакинская провинция. –ОРВЗК, ч.IV, СПб.,1836, с.62. 
182 СПб. МРДТА, f. 1268, с.68, иш 218,в.7. 
183 Кавказский календарь на 1856 г. Тиф., 1855, с.505; Записки КОИРТО, т.VIII, 1886-1887 г., вып.I, 
Тиф.,1886, с.18-19.  
184 Кубинская провинция. –ОРВЗК, ч.IV, СПб., 1836, с.138.  
185 Ковровый промысл в Кубинском уезде Бакинской губернии. Тиф., 1902, с.4. 
186 Yenə orada, s.61.  
187 Yenə orada. s.33,67. 
188 Yenə orada. s.30. 
189Д.Кистенев. Кустарная производительность и посторонние заработки крестъян в Ленкоранском уезде. - 
«Труды КОСХ», Тиф.,1891, №9-10, с.395-396.  
 97
                                                                                                                                                                                           
190 Н.А.Абелов. Экономический быт государственных крестъян Геокчайского и Шемахинского уездов Ба-
кинской губернии.- МИЭБГКЗК, т.VI,ч.II, Тиф., 18886, с.176; Газ. «Кавказ», 1882, №311, с.2-3. 
191 N.A.Abelov. Göst. əsəri, s.176. 
192 Yenə orada, с.176. 
193 Газ. «Кавказ», 1882, № 311. 
194 СПб. МДТА, f.1268, s.1, iş 189, v.21. 
195 Ə.S. Sumbatzadə. Göst. əsəri, s.38-39. 
196 СПб.МДТА, f.1268, s.1,iş189, v.21. 
197 Yenə orada. 
198 Yenə orada. 
199 Газ. «Кавказ», 1882, №310. 
200 Yenə orada. 
201 СМОМПК, вып.XI, Тиф., 1891, с. 111-113. 
202 A.N.Mustafayev. Göst. əsəri, s.274. 
203 Yenə orada, s.275. 
204L.Kərimov. Göst.əsəri,  I c. B-L-1961; К.Алиева Безворсовые ковры. Б.,1983. 
205 Yenə orada, Göst əsəri. s.274. 
206Н.А. Абдуллаева. Ковровое искусство Азербайджана. Б., 1971, с.18-19. 
207 L.Kərimov. Azərbaycan xəlçəsi. I c., B.,1961.  
208 A.S.Əliyeva. Göst. əsəri, s.59. 
209 А.С.Алиева. Ворсовые ковры Азербайджана XIX -нач. XX вв. (авторреферат). Б.,1987, с.49. 
210 A.N.Mustafayev. Göst.əsəri, s.279. 
211 A.S.Əliyeva. Göst.əsəri, s.69-71. 
212 Yenə orada , s.75 
213 Yenə orada, s.80. 
214 L.Kərimov. Göst.əsəri, s.16.  
215Л. Керимов. К изучению Азербайджанского искусства. - «Изв. АН Азерб. ССР», 1954, №7, с.123-125. 
216 M.X.Heydərov. Göst. əsəri, s.181. 
217 L. Kərimov. Azərbaycan xalçasi, I c., L. 1961, şək.2. 
218 R. Əfəndiyev. Azərbaycanın bədii sənətkarlığı dünya muzeylərində. B.,1980, s.75.  
219 Ətraflı bax: A.N.Mustafayev. Bir toxuculuq aləti haqqında. - Azərb. EA Məruzələri, 1969, №10, s. 75-78. 
220 А.С.Пиралов. Краткий очерк кустарных промыслов Кавказа. СПб., 1913, с.55; Azərbaycan etnoqrafiyası, I 
c. B., 1988, s.446 
221 Azərbaycan etnoqrafiyası. I c., B., 1988, səh. 446-447. 
222 Farsca «xan» -süfrə, «duz» isə tikmə deməkdir. 
223 Azərbaycan etnoqrafiyası, s.446. 
224G. Əliyeva. Naxçıvan bədii tikmələri.- «Azərb. EA Xəbərləri (İctimai elmlər seriyası)», 1961, №8, s.104-106. 
225 Naxçıvan bölgəsində məlilə tikmə texnikası «nağda» adlanırdı. Bax: G.Əliyeva. Göst.əsəri, s.103.  
226 Azərbaycan etnoqrafiyası, I c., B.,1988, s.147.  
227 Yenə orada. 
228 Г.А.Гулиев. Азербайджанские вышивки.- «Советская этнография», 1959, № 2, с.119. 
229 Azərbaycan etnoqrafiyası. I c., s.447. 
230 Yenə orada. s.447,450. 
231 G.Əliyeva. Göst. əsəri, s.102. 
232Yenə orada, s.105.  
 98
İNŞAAT MƏDƏNİYYƏTİ: 
YAŞAYIŞ MƏSKƏNLƏRİ VƏ EVLƏR  
  
Məskənlər 
Məskən insanların uzun müddət yurd salıb məişət və təsərrüfat həyatı qurduğu, yaşayış 
evləri və yardımçı binalar, su təchizatı, əlaqə yolları və s. ilə təchiz olunmuş, zaman keçdikcə 
abadlaşdırılıb müvafiq görkəmə salınmış insan düşərgəsi olmaq etibarı ilə çox böyük təkamül 
yolu keçmişdir. Yaşayış evləri, təsərrüfat tikililəri və fərdi həyətlər daimi məskənlərin başlıca 
məişət göstəriciləri sayılır. Bütün bunlardan əlavə yollar, küçə və döngələr, meydanlar, sənət və 
ticarət dükanları, ictimai və dini binalar iri məskənlərin mühüm nişanəsi idi. 
Qədim zamanlardan başlayaraq məhsuldar qüvvələr inkişaf edib təkmilləşdikcə 
məskənlərin tipoloji cəhətdən bir-birindən fərqlənən müxtəlif növləri və formaları yaranmışdır. 
Məskən tipləri cəmiyyətin sosial-iqtisadi inkişaf səviyyəsi, istehsal münasibətləri və təbii-coğrafi 
şəraitlə üzvi sürətdə bağlı olduğundan hər bir tarixi dövrün və məhəlli məskunlaşma bölgəsinin 
özünəməxsus məskən növləri təşəkkül tapmışdır. 
Məişət həyatının səciyyəsinə görə insan məskənləri müvəqqəti və daimi olmaqla iki 
qismə bölünür. Bu bölgü Azərbaycanın tarixən təşəkkül tapmış yaşayış məskənləri üçün də 
səciyyəvi idi. 
Qədim daş dövrünə aid arxeoloji qazıntılardan bəlli olduğu kimi, ölkəmizin ərazisində ilk 
məskən növləri çox vaxt mövsümi və müvəqqəti səciyyə daşıyan açıq düşərgə, təbii mağara, 
qayaaltı və qayaarası sığınacaqlar olmuşdur. Daş dövrü insanları uzun müddət bu tip bəsit 
məskənlərdə yaşamışlar. Elmi ədəbiyyatda belə məskənlər daha çox «düşərgə», yaxud «insan 
düşərgəsi» adı ilə tanınır. 
Yurdumuzun ibtidai sakinləri ilk vaxtlar məhz belə açıq düşərgə və təbii mağaraları 
özlərinə məskən, yurd yeri seçmişlər. Arxeoloqlar Azərbaycan ərazisindən qədim insanların 
məskunlaşdığı bu tip arxaik məskən növlərinə aid çoxlu abidə aşkar etmişlər. 
Azərbaycan ərazisində Paleolit və Mezolit dövrlərinə aid xeyli ibtidai insan məskəni 
(Azıx, Tağlar, Buzeyir, Daşsalahlı, Damcılı düşərgələri) aşkar olunmuşdur.1 Bunların arasında 
təkcə ölkəmizdə deyil, Avroasiyada da ən qədim maddi mədəniyyət izlərini özündə əks etdirən 
Azıx mağarası müstəsna yer tutur. Mədəni təbəqələrin xronoloji diapozonu, başqa sözlə, məişət 
həyatının uzun müddət davam etməsi baxımından Azıx düşərgəsi dünyanın ən qədim insan 
məskənləri arasında özünəməxsus yer tutur. Azığın ilk sakinləri «homo habilis», yəni «bacarıqlı 
insan» tipinə mənsub olmuşlar. 
Təbii mağara məskənlərinin mühüm bir xüsusiyyəti də öz sakinlərini tez-tez dəyişmələri 
olmuşdur. Mağara məskənləri sonralar, hətta feodalizm dövründə də özlərinin əməli 
əhəmiyyətini itirməmişdi. Lakin qədim dövrün mağara məskənlərindən fərqli olaraq, 
təhlükəsizlik məqsədi ilə salınmış mağara tipli orta əsr kəndləri, əsasən, daimi səciyyə daşıyır və 
yalnız yaylaq mövsümündə sakinləri onu qismən tərk edirdilər. 
Azərbaycanda mağara məskənlərinin tarixən iki növü-uca dağların sıldırım yamaclarında 
yaranmış təbii mağara və dağətəyi (yayla) ərazilərdə salınmış süni kühül tipli məskən növləri 
təşəkkül tapmışdır. Ölkəmizin ərazisində belə məskənlərin bəzi nümunələri zəmanəmizədək 
gəlib çatmışdır. Süni mağara düşərgələri başlıca olaraq Laçın və Zəngəzur dağlarında,2 
kühüllərdən ibarət elat məskənləri isə Qobustanda3 qeydə alınmışdır. Mağara və ya kühül tipli 
məskənlərin üstünlüyü bundan ibarət idi ki, əvvala, onların inşa olunmasında əlavə tikinti mate-
rialları sərf edilmirdi. Bu səbəbdən də onlar ucuz başa gəlirdi. İkincisi, bu tip məskənlərdə qışda 
isti, yayda isə sərin olduğundan atmosfer və hava şəraiti baxımından yaşayış üçün olduqca sərfəli 
sayılırdı. Elə bu səbəbdən də sosial-iqtisadi inkişafın aşağı səviyyədə olduğu bölgələrdə mağara 
(kühül) tipli məskənlər zəmanəmizədək gəlib çatmışdır. 
Azərbaycanın Mustye dövrü (100 min-35 min il bundan əvvəl) mağara və açıq tipli 
düşərgələri Daşsalahlı, Tağlar, Köçəsgər, Qədirdərə ilə təmsil olunur. Mustye dövründə daş 
alətlər xeyli təkmilləşmiş və tipoloji cəhətdən yeniləri ilə əvəz olunmuşdur. Bu dövrdən etibarən 
yurdumuzun qədim sakinləri ilk dəfə sümük alətlərdən istifadə etməyə başlamış və od əldə 
etməyi öyrənmişlər.4 
 99
Yer kürəsində buzlaşma dövrünün başlanması və iqlim şəraitinin dəyişməsi ilə əlaqədar 
olaraq, insanlar açıq tipli düşərgələri tərk edib yenidən təbii mağaralarda məskən salmışlar. 
İnsanlar arasında erkən əmək bölgüsü, ibtidai icma və nəsli qəbilə quruluşunun ilk 
mərhələsi Mustye dövrü ilə bağlanır. Bu dövrün ibtidai insanları antropoloji cəhətdən neandertal 
tipinə məxsus olmuşdur. Arxeoloqlar tərəfindən ölkəmizin ərazisində Mustye dövrünə aid xeyli 
abidə aşkar edilib öyrənilmişdir. 
Son Paleolit (35 min – 12 min il bundan əvvəl) məskənləri Qazax rayonu ərazisində 
Damcılı mağarası, Şıxlı kəndi yaxınlığındakı Yataq düşərgəsi, habelə Qobustan düşərgələri 
(Firuz, Ana zağa, Ovçular zağası) ilə təmsil olunur.5 
Zaman keçdikcə məhsuldar qüvvələr inkişaf edir, əmək alətləri təkmilləşir, məşğuliyyət 
növlərində, tədricən də olsa, dəyişiklik baş verirdi.  
Bu dövrün insanları ovçuluq məşğuliyyəti ilə əlaqədar olan gəzərgi məişət tərzindən 
oturaq həyata keçməyə başlamışlar. Bununla əlaqədar olaraq təbii mağaralarla yanaşı, qazma və 
daxma («daqura») tipli evlərdən ibarət ilk süni məskənlər yaranmağa başlamışdır. Bu hal ov 
heyvanları tükənmiş ovlaq sahələrini dəyişmək, yeni qida mənbələri axtarmaq zərurətindən irəli 
gəlmişdir. Süni tikililərdən ibarət yerüstü düşərgə məskənlərinin meydana gəlməsində qədim 
kökləri hələ Azıx mağarasının aşel dövrü təbəqəsində izlənilən daşqura hörgü texnikasının 
mühüm rolu olmuşdur. Yerüstü daxmalar ya bəsit «daşqura» texnikası ilə, ya da «pərdi – basma» 
üsulu ilə tikilirdi. Hər iki ev tipinin etnoqrafik paralelləri Azərbaycanda yaxın keçmişədək qal-
maqda idi. Onların sonrakı təkamülü daimi səciyyəli qəbilə məskənlərinin yaranması ilə 
nəticələnmişdir. 
Son Paleolit dövründə matriarxat (nəsli qəbilə quruluşu) özünün ən yüksək inkişaf 
mərhələsinə çatmışdır. O zamankı nəsli məskənlərin əsasını ana ətrafında cəmləşmiş qəbilə 
icmaları təşkil edirdi.  
Müvəqqəti sığınacaq kimi istifadə olunan və öz sakinlərini tez-tez dəyişən təbii mağara, 
qayaaltı oyuq və açıq tipli düşərgələrdən fərqli olaraq, süni tikililərdən (qazma, kühül, daxma) 
ibarət qəbilə məskənlərində məişət həyatı qismən də olsa, daimi səciyyə daşıyırdı. Əvvəllər 
olduğu kimi, bu məskənlərin sakinlərinin başlıca məşğuliyyəti yenə də yığıcılıq, ovçuluq və 
balıqçılıq olaraq qalırdı. O zamankı insanların təsərrüfat və ev məişəti də məhz bu məşğuliyyət 
növlərinə uyğun idi. Ovlaq sahəsinin qida ehtiyatı tükəndikdə onlar tərk etmək məcburiyyətində 
qalırdılar. 
Mezolit dövründə (12-9 min əvvəl) buzlaqların əriməsi iqlim şəraitinin dəyişməsinə 
səbəb olmuş, heyvan və bitki aləminin artıb, təxminən müasir vəziyyətə düşməsi ilə 
nəticələnmişdir. Azərbaycanda Mezolit dövrü məskənləri başlıca olaraq Damcılı və Qobustan 
düşərgələri ilə təmsil olunur. Bu dövrün daş alətləri mikrolit (trapesiya, seqment, üçbucaq for-
malı) lövhəciklərdən düzəldilməklə, sümük və ya ağac dəstəyə malik olmuşdur. 
Ovetmə vasitələrinin təkamülü tarixində sıçrayış sayılan kaman və ox bu dövrdən 
etibarən yaranmağa başlanmışdır. Qazax rayonundakı Damcılı yaşayış yerindən tapılmış çax-
maqdaşı və «obsidian» adlanan dəvəgözü daşından hazırlanmış ox ucluqları artıq Mezolit 
dövründə ox və kamanın ixtira edildiyini göstərir.  
Mezolit dövrünün əmək prosesində baş verən sosial-texniki irəliləyişlər nəticəsində ibti-
dai insanlar dəstə halında yaşayış tərzindən ana nəslindən ibarət qəbilə icmasına qədər inkişaf 
edərək, müasir antropoloji əlamətlərini kəsb etmiş, zəkalı, düşünən insana (homosapiensə) 
çevrilmişdir. Fərdi ovetməyə imkan verən kaman kollektiv əməyin məzmununa təsir 
göstərməkdən əlavə, həm də məhsuldar qüvvələrin sonrakı inkişafına güclü təkan vermişdir. İb-
tidai icma tarixində baş verən bütün bu irəliləyişlər yeni bir inkişaf mərhələsinə keçid üçün 
zəmin hazırlamışdır. 
Neolit dövrünün ən mühüm tarixi nailiyyəti qədim insanların təbiətdəki hazır məhsulları 
mənimsəmə məşğuliyyətindən (yığıcılıq, ovçuluq, balıqçılıq) istehsal təsərrüfatına keçmələri 
olmuşdur. Cəmiyyət tarixində irəliyə doğru çox böyük sıçrayış olan bu dövrdə bir sıra dənli 
bitkilər becərilməyə başlamış, toxa əkinçiliyi meydana gəlmişdir. Neolit dövrü insanları 
tərəfindən heyvanların əhliləşdirilməsi tədricən maldarlıq təsərrüfatının yaranması ilə 
nəticələnmişdir. Beləliklə, qədim insanların azuqə və xammal təminatında ciddi dönüş baş ver-
 100
miş, saxsı qab istehsalı, bəsit toxuculuq məşğulliyəti yaranmış, cilalı daş baltalar meydana çıx-
mışdır. 
Əkinçilik və maldarlıq məşğuliyyətinin yaranması ilə bağlı olaraq, Neolit dövründə 
oturaq məişət tərzi getdikcə güclənirdi. Beləliklə, süni tikililərdən ibarət daimi yaşayış 
məskənləri – kənd tipli məskənlərin ilk prototipi yaranırdı. Bunlar patriarxal qəbilə 
məskənlərindən ibarət idi. Süni tikililərdən ibarət ilk qəbilə məskənlərinin meydana gəlməsi 
məhz Neolit dövrünə təsadüf edir. Azərbaycanda Neolit məskənləri Qobustan, Gillikdağ, Xanlar 
düşərgəsi, Damcılı, Yanıqtəpə və Həsənlinin alt təbəqəsində aşkar olunmuşdur. 6 
Azərbaycan qəbilələrinin sosial-iqtisadi həyatında baş verən mütərəqqi irəliləyişlər 
əhalinin təsərrüfat məşğuliyyəti və məişət tərzində ciddi dəyişikliklərin yaranmasına gətirib çıx-
armışdır. İstehsal təsərrüfatının, xüsusilə əkinçilik və maldarlığın yaranması ilə əlaqədar olaraq 
oturaq məişət həyatının bərqərar olması daimi məskənlərin meydana gəlməsini labüd etmiş, onun 
iqtisadi əsasını təşkil etmişdir. 
Azərbaycanda Eneolit dövrünün oturaq yaşayış məskənləri, əsasən, Urmiya gölü 
ətrafında, Naxçıvan ərazisində (Kültəpə), Mil-Muğan (Kamiltəpə, Əlikömək təpəsi) və Gəncə-
Qazax düzənliyində (Şomutəpə, Töyrətəpə, Qarğalar təpəsi, Cinni təpə, Babadərviş) aşkar 
edilmişdir. Arxeoloji tədqiqatlar nəticəsində müəyyən olunmuşdur ki, Eneolit dövründə 
Azərbaycanın əkinçi-maldar tayfaları daha çox düzənlik ərazilərdə, başlıca olaraq, Kür çayından 
cənubda yığcam halda məskunlaşmışlar. Erkən əkinçi məskənlərinin yaranması üçün o zaman 
bu ərazilər olduqca əlverişli təbii şəraitə malik olmuşdur. E.ə. VI minilliyin II yarısından IV 
minilliyin ortalarınadək bu yerlər başdan-başa «yaşayış təpələri»ndən ibarət Eneolit məskənləri 
ilə örtülmüşdür. Oturaq həyat tərzinin möhkəmlənməsi ilə əlaqədar olaraq, bəzi məskənlər iri 
yaşayış məntəqələrinə çevrilmişdir. E.ə. IV minilliyin ortalarında Azərbaycan düzənliklərində 
təbiətin dəyişməsi, xüsusilə quraqlıq başlaması ilə əlaqədar olaraq, qədim əkinçi məskənləri tərk 
edilərək burada həyat dayanmışdır.7 Lakin bir müddət keçəndən sonra, düzənliklərdə iqlim 
şəraiti dəyişib məskunlaşma üçün əlverişli hala düşmüşdür. 
Azərbaycanın Eneolit məskənlərində iki inşaat-memarlıq üslubu – düzbucaqlı və dairəvi 
plana malik kərpic hörgülü tikililər təşəkkül tapmışdır. Yastı damlı, düzbucaqlı evlərə malik 
məskənlər daha çox Urmiya ətrafı üçün, ikinci tip kəndlər isə Kür vadisi, xüsusilə, onun orta ax-
ını ətrafındakı ərazilər üçün səciyyəvi olmuşdur.8 
Tuncun kəşfi ilə bəşəriyyət tarixində yeni mədəni-tarixi mərhələ başlanmışdır. Tunc 
alətlərin istehsalı Azərbaycanın oturaq əkinçi-maldar tayfalarının tarixi təkamülündə əhəmiyyətli 
rol oynamışdır. Bu irəliləyiş yaşayış məskənlərinin səciyyəsinə də öz təsirini göstərmişdir. 
İlk tunc dövründə əkinçi-maldar tayfalara məxsus Kür-Araz mədəniyyəti təşəkkül tapmış-
dır. Bu mədəniyyətin Azərbaycan ərazisində başlıca məskənləri Göytəpə, Yanıqtəpə, Kültəpə, 
Mingəçevir, Babadərviş, Günəştəpə, Qaraköpəktəpə, Mişarçay, Dairə, Sərkərtəpə, Qəflətəpə ol-
muşdur. Arxeoloji qazıntılar zamanı bu abidələrdən dairəvi və düzbucaqlı formada, hörgülü bina 
qalıqları, ocaq yerləri, tunc əmək aləti və s. əşyalar tapılmışdır. 
Azərbaycan ərazisində orta tunc dövrünə aid Üzərliktəpə, I və II Kültəpə, Qaraköpəktəpə 
yaşayış yerləri aşkar olunmuşdur. Bu mədəniyyət əkinçi-maldar tayfaların yeni təsərrüfat forma-
larına (yarımköçəri maldarlıq) keçmələri ilə səciyyələnir. Bol çəmənliklərdən ibarət geniş ot-
laqlara malik olan dağlıq ərazilərin məskunlaşılması yarımköçəri maldarlıq təsərrüfatının yaran-
masına, ayrı-ayrı tayfaların əlində heyvan sürülərinin toplanmasına, tayfa üzvləri arasında əmlak 
bərabərsizliyinin meydana çıxmasına səbəb olmuşdur. Bu sərvətlərin qorunması zərurəti yaşayış 
məskənlərinin möhkəmləndirilməsinə tələbatı artırmışdı. Bütün bu amillər öz növbəsində, 
yaşayış məskənlərinin yeni tipoloji növlərinin yaranması ilə nəticələnmişdir. 
Siklop tikililərdən ibarət möhkəmləndirilmiş istehkamlı yaşayış yerləri ilk dəfə məhz bu 
dövrdə yaranmağa başlamışdır.9 
Tunc dövrünün son mərhələsinə aid Azərbaycan ərazisində Xocalı, Gədəbəy, Mingəçevir, 
Naxçıvan, Qazax rayonu ərazilərində çoxlu yaşayış məskəni aşkar edilmişdir. 
Dəmirin kəşfi ilə əlaqədar olaraq, məhsuldar qüvvələrin sonrakı inkişafı ibtidai icma qu-
ruluşunun dağılmasına və ilk sinifli cəmiyyətin yaranmasına səbəb oldu. Dəmir alətlər meşə 
sahələrini əkin üçün yararlı hala salmaq və suvarma sistemlərini genişləndirmək üçün geniş im-
 101
kanlar açdı, ağacişləmə, evtikmə, nəqliyyat vasitələrinin (qayıq, araba, kirşə) inkişafına, hərbi 
texnikanın təkmilləşməsinə səbəb oldu. Dəmir alətlərdən istifadənin genişlənməsi nəticəsində 
məhsuldar qüvvələrin inkişafı ibtidai icma quruluşunda köklü təbəddülat yaratdı. Əmək 
məhsuldarlığının yüksəlməsi nəticəsində izafi məhsul istehsalı artmış, insanın insan tərəfindən 
istismarına şərait yaranmış, tayfa quruluşu sürətlə dağılmağa başlamışdı. Cəmiyyətdə ictimai 
təbəqələşmə dərinləşdikcə tayfa zadəganları zəhmətkeş xalq kütləsindən ayrılır, istehsal 
vasitələri hakim azlığın mülkiyyətinə çevrilirdi. Tayfaların və tayfa ittifaqlarının yaranması ilə 
nəticələnən bu proses getdikcə dərinləşir, ilk dövlət qurumlarının rüşeymləri yaranırdı. Belə 
şəraitdə artmaqda olan münaqişə və hücumların qarşısını almaq üçün yaşayış məskənləri təbii 
istehkam və müdafiə divarları ilə əhatə olunurdu. Azərbaycanın dağlıq rayonlarında qalıqları 
hələ də durmaqda olan siklop tikililəri bu ərazilərdə yarımoturaq həyat tərzi keçirən o zamanki 
maldar tayfalara məxsus olmuşdu10.  
Azərbaycan ərazisində qala tipli yaşayış məskənləri də məhz bu dövrdə yaranmışdır. 
Azərbaycanın bir sıra bölgələrində həmin qalaların qalıqları zəmanəmizədək gəlib çatmışdır. 
Sənət və ticarətin inkişafına təkan verən ilk sinifli cəmiyyətin meydana gəlməsi yaşayış 
məskəninin yeni tipinin – şəhər və qəsəbə tipli məskənlərin yaranmasına əlverişli zəmin hazır-
lamışdır. Azərbaycanda şəhər tipli ilk yaşayış məskənləri hələ e.ə. I minilliyin əvvəllərində mey-
dana gəlmişdir. Assur və Urartu mixi yazılarında e.ə. I minillikdə Mannada çoxlu şəhərlər, 
habelə istehkamlı və saraylı «şah şəhərləri» olduğu barədə xəbər verilir.11 
İlk dəmir dövründə Azərbaycanda kənd tipli çoxsaylı yaşayış məskənləri ilə yanaşı, bir-
birindən fərqlənən müxtəlif şəhərlər: şəhər-qala, onların ətrafında əmələ gələn şəhər tipli qəsəbə 
və «şah şəhərlər» (yəni paytaxt) mövcud olmuşdur. II Sarqonun (e.ə. 714-cü il) kitabələrində 
Manna ərazisində İzurtu, Uşkay, Aniaştaniya, Ulxu, Tarun, Tarmagis (Təbriz) şəhər-qalaların 
olduğu xəbər verilir.12 
Sosial-iqtisadi inkişaf etibarı ilə öz dövrünə görə nisbətən irəlidə olan Atropatenada 
şəhərsalma təcrübəsi xeyli inkişaf etmişdi. Tarixi mənbələr Qazaka, Fraaspa, Fanaspa, Anqazana 
kimi bir sıra şəhərlərin adını zəmanəmizə çatdırmışdır.13 Arxeoloji tədqiqalar nəticəsində Urmiya 
ətrafında bir sıra şəhər-qalaların qalıqları tapılmışdır. Həsənli və Həftəvan təpələri, Mərlikdə 
aparılmış qazıntılar nəticəsində şəhər mədəniyyəti üçün səciyyəvi olan çoxlu maddi mədəniyyət 
nümunəsi aşkar edilmişdir. E.ə.I minillikdə Azərbaycanın cənub əyalətlərində Ərdəbil, Qandzak, 
Fraaspa (Marağa), Salmas, Nəriz, Xoy, Naksuana (Naxçıvan) şəhərləri yaranmışdır.14 
E.ə. I minilliyin ikinci yarısında Azərbaycanın şimal əyalətlərində Alban dövlətinin mey-
dana gəlməsilə Arran və Şirvan əyalətlərində bir sıra şəhərlər yaranmışdı. Plini (I əsr) və 
Ptolomey (II əsr) Albaniyanın baş şəhəri Qəbələnin (Kabalaka, Xabala) adını çəkirlər. Ptolomey 
o zaman Albaniyada 29 şəhər və yaşayış məntəqəsinin olduğunu xəbər verirdi.15 Bunların aras-
ında Qəbələ ilə yanaşı, Kamaxiya (Şamaxı), Paytakaran (Beyləqan), Şəki, Xunan, Dərbənd və 
adları xüsusi vurğulanırdı.16 
Orta əsrlərdə Azərbaycanın feodal şəhərlərinin sayı daha da artmışdı. Bu şəhərlərin 
çoxu sənət və ticarət bazası əsasında yaranmışdı. Azərbaycanın ilk orta əsr şəhərlərinin bir qismi 
siyasi-inzibati mərkəz, böyük bir qismi isə ticarət və sənət mərkəzi kimi formalaşmışdı. 
Orta əsr şəhərləri, bir qayda olaraq, istehkam səciyyəsi daşıyan mazqallı qala divarları ilə 
əhatə olunurdu. Bakı, Şabran, Xunan, Bərdə, Xalxal, Gəncə, Şəmkir, Dərbənd və b. şəhərlər 
buna misaldır. 
İslam dininin yayılmasından sonra Azərbaycan şəhərləri qədim memarlıq xüsusiyyətlərini 
saxlamaqla yanaşı, ümumislam şəhərləri görkəmi kəsb etməyə başlayır. Qədim atəşgahların, 
məbəd və kilsələrin yerində məscid və minarələr ucaldılır, mədrəsə, təkyə, xanəgahlar meydana 
gəlirdi. Bu dövrdə qala divarları ilə əhatə olunmuş Azərbaycan şəhərləri üç hissədən ibarət idi: 
İçqala (narınqala), Şəhristan (əsilzadələrin yaşadığı hissə) və rabat (sənətkarlıq və ticarət 
məhəllələri). 
XI-XII əsr mənbələrində Azərbaycanda 70-dən çox şəhərin adı çəkilir.17 Böyük 
şəhərlərdə 200-300 min əhali yaşayırdı. Şamaxı Şirvanşahlar, Təbriz, Naxçıvan Atabəylər, 
Gəncə Şəddadilər dövlətinin mərkəzi (paytaxtı) idi. 
Monqol yürüşlərinə qədər Azərbaycanın cənub əyalətlərində Təbriz, Ərdəbil, Xalxal, 
 102
Marağa, Mərənd, Urmiya, Xoy, Salmas, Dəhhərqan, Zəncan, Mianə, Kağızkunan, Əhər, Sərab, 
Cabravan, Cənzək, Unar, Şiz, Bəz, Uşniya, Aran, Qazaka, Kiran, Şirvanda Şamaxı, Şabran, Şar-
van, Dərbənd, Bakı, Arranda Bərdə, Gəncə, Varsan, Beyləqan, Bərzənd, Şəmkir, Naxçıvan, 
Qəbələ şəhərləri xüsusilə fərqlənirdi.18 
XIII əsrdə monqol istilaları nəticəsində Azərbaycan şəhərlərinin çoxu tənəzzülə uğrayır, 
şəhər əhalisi xeyli azalır, köçəri təsərrüfat artmağa başlayır. Bu talançı hücumlar nəticəsində 
Azərbaycanın bir sıra orta əsr şəhərləri tamamilə süquta uğrayır. 
XIV əsrdən etibarən Azərbaycan şəhərləri yenidən dirçəlməyə başlayır. XV-XVI əsrlərdə 
Təbriz, Gəncə, Ərəş, Ərdəbil, Culfa, Bərdə, Bakı, Naxçıvan, Marağa, Dərbənd, Şamaxı 
şəhərlərində əhali xeyli artmış, sənət və ticarət canlanmışdı. 
XVI əsrin sonlarında başlanan ümumi iqtisadi böhranla əlaqədar Azərbaycan şəhərləri 
yenidən tənəzzülə uğrayır. 
Xanlıqlar dövründə (XVIII əsrin ikinci yarısı) ölkədə hökm sürən pərakəndəlik və re-
gionçuluğun güclənməsi ilə əlaqədar şəhərlər arasında iqtisadi, siyasi, mədəni əlaqələr zəifləyir. 
Feodal çəkişmələri və yadelli basqınlar nəticəsində bir sıra şəhərlər tənəzzülə uğrayıb dağılır. 
XIX əsrdə Azərbaycanın şimal torpaqlarının Rusiyaya ilhaq edilməsindən sonra iqtisadi 
və ticarət əlaqələrinin güclənməsi nəticəsində burada şəhər həyatı yenidən canlanmağa başlayır. 
Xüsusilə kapitalist münasibətlərinin inkişafı Şimali Azərbaycan şəhərlərinin feodal sükunətini 
pozub onların iqtisadi həyatına  sənaye müəssisələrindən ibarət yeni istehsal ünsürləri daxil et-
mişdir. Şəhərləri yağı hücumlarından qoruyan bürclü, mazqallı qala divarları özlərinin əməli 
əhəmiyyətini itirmişdi. 
Bununla belə, Azərbaycan əhalisinin az bir hissəsi kapitalist inkişafı yoluna düşmüş iri 
şəhərlərdə yaşayırdı. Bu dövrdə ölkənin şəhər həyatını hələ də köhnə feodal şəhərləri müəyyən 
edirdi. Sənaye istehsalı və sənaye müəssisələrindən məhrum olan, köhnə sənət və ticarət 
məşğuliyyətinə malik olan xırda əyalət şəhərləri hələ də qalmaqda idi. 
Əhalinin böyük əksəriyyəti kənd təsərrüfatı istehsalı ilə məşğul olmaqla, kənd və oba tipli 
məskənlərdə yaşamaqda davam edirdi. Bununla belə, XIX əsrin sonu və XX əsrin əvvəllərində 
Azərbaycan kəndlərinin çoxu natural təsərrüfat qapalılığından ayrılıb əmtəə istehsalına ba-
şlamışdı. Ona görə də bu kəndlər əmtəə-pul münasibətlərinə qoşulmuş yeni yaşayış məskənləri 
idi. Bu məskənlərdə sosial təbəqələşmə dərinləşdikcə kənd icmaları daxilində qolçomaq və muz-
dur təbəqələrinin sayı artır, icma torpaqlarının alınıb-satılması, qolçomaqlar tərəfindən onların 
zəbt edilməsi faktları çoxalırdı. Bütün bu proseslər köhə feodal kəndlərinin sosial quruluşuna və 
zahiri simasına, evlərin memarlıq görkəminə təsir göstərməmiş deyildi. 
Azərbaycan kəndində sosialist istehsal münasibətlərinin bərqərar olması, icma torpaqları 
üzərində dövlət mülkiyyətinin yaranması və ictimai təsərrüfatların meydana gəlməsi nəticə 
etibarilə torpaqların sahibsizləşməsinə, özünün əsil becərənindən məhrum olmasına gətirib çıx-
armışdır. Sosialist ictimai mülkiyyətinə əsaslanan kolxoz kəndləri və sovxoz qəsəbələrinin 
sakinləri sabiq kənd icmalarından fərqli olaraq, torpaq mülkiyyətindən felən məhrum olmaqla, 
onun işçi qüvvəsinə, mülkiyyətsiz istehsalçısına çevrilmişdir. 
Bütün bunlara baxmayaraq, sosialist kəndinin böyük bir qisminin memarlıq tərkibi bir 
sıra yeni istehsal qurğuları və ictimai binalar (kolxoz və ya sovxoz idarəsi, kənd soveti, klub, ki-
tabxana, qiraətxana, məktəb, uşaq bağçası, dükan, feldşer, həkim-tibb məntəqəsi və s.) ilə 
zənginləşmişdir. 
Sovet hakimiyyəti illərində kəndlərin simasını müəyyənləşdirən yaşayış evi və fərdi 
kəndli həyətlərində ciddi dəyişiklik baş vermiş, yaraşıqlı, memarlıq görkəmi diqqəti cəlb edən 
müasir, yaşayış binaları inşa olunmuşdur. Bu baxımdan müasir Azərbaycan kəndi qabaqcıl kapi-
talist ölkələrinin kənd tipli yaşayış məskənlərindən az fərqlənirdi. Başlıca fərq kəndli 
təsərrüfatlarının xarakterində, məskənlərin plan quruluşunda və abadlığında nəzərə çarpırdı. 
Azərbaycanda ənənəvi yaşayış məskənlərinin tarixən təşəkkül tapmış əlahiddə bir qru-
punu mövsümi məskənlər təşkil etmişdir. Müvəqqəti səciyyə daşıyan mövsümi məskənlər tarixi 
inkişafın sonrakı mərhələlərində, heyvandarlıq təsərrüfatının inkişaf edib xüsusi forma kəsb 
etməsi ilə əlaqədar olaraq meydana gəlmişdir. Azərbaycanda onlar elat məskənləri (oba, binə, 
yataq, qışlaq və s.) formasında təzahür etmişdir. Bunlardan əlavə, Azərbaycanda, xüsusilə, Abşe-
 103
ron yarımadasında mövsümi məskənlərin şəhərətrafı bağlar olmaqla xüsusi bir növü də təşəkkül 
tapmışdır. Bağ tipli məskənlərin yaranmasında təsərrüfat məşğuliyyətindən daha çox iqlim 
amilləri başlıca rol oynamışdır. Bir qayda olaraq, yay mövsümündə kapitalist Bakısının imkanlı 
ailələri Abşeron kəndləri yaxınlığındakı bağ evlərinə köçürdülər. Belə evlər geniş yaşayış mas-
sivini təşkil edirdi. Bu mənada Abşeronda bağ evlərinin salındığı yaşayış massivləri tipoloji 
cəhətdən müvəqqəti yaşayış məskəni səciyyəsi daşıyırdı. Belə məskən tipləri Böyük və Kiçik 
Qafqaz yaylalarında daha geniş yayılmışdı.  
İnsan məskənləri ilk növbədə təbii-coğrafi şəraitlə üzvi surətdə bağlı olsa da, zaman 
keçdikcə sosial-iqtisadi amillərin təsiri ilə inkişaf edərək, müəyyən tipoloji dəyişmələrə məruz 
qalmışdır. Ona görə də hər bir məhəlli məskunlaşma bölgəsinin sosial-iqtisadi inkişaf 
səviyyəsindən asılı olaraq məskən növləri təşəkkül tapmışdır. 
Mövsümü məskənlərin tipik nümunəsi olan şəhərətrafı bağ kəndlərinə köçmə ənənəsi, 
Abşeron bölgəsində Sovet hakimiyyəti illərində də davam etdirilmişdir. Bu xüsusilə, Bakı əhalisi 
üçün daha çox səciyyəvi hal almışdır. Ənənə olaraq, yayda Bakının bürkülü havasından qorun-
maq üçün əhalinin xeyli qismi «bağ» adlanan dənizkənarı kəndlərə köçür və isti yay mövsümünü 
«bağ evləri»ndə keçirirdi. Havalar sərinləşib soyuqlar başlayanda bağ evlərinin sakinləri onu tərk 
edirdilər. Küləkdöyən balaxanıya malik bu mafraq divarlı evlər, daşqura barı ilə əhatələnirdi. 
Meynə və meyvə bağlarının kölgəli şəraitində yaşayış üçün əlverişli olan sərinlik yaradırdı. Bağ 
mövsümü başa çatandan sonra əhali bağları tərk edib, şəhərə köçürdü. 
Müvəqqəti səciyyəli mövsümi məskənlərin Azərbaycanda geniş yayılmış növü maldar 
(köçəbə) elat əhalisinə məxsus poligen səciyyəli oba və binə tipli məskənlər olmuşdur. Etno-
qrafik faktlardan göründüyü kimi, yüngül çubuq konstruksiyalı alaçıqlardan ibarət olan oba tipli 
elat məskənləri mövsümi səciyyə daşımışdır. Elat (köçəbə) əhalisi qışlaqlardan yaylaqlara doğru 
və əksinə hərəkət etdikcə yol boyunca yığma-sökmə inşaat ünsürlərinə malik alaçıqlar tikməklə 
köç düşərgələri salırdı. Yazdaq və ya küzdək düşərgəsi kimi səciyyələndirilən bu müvəqqəti 
məskənlər köç yolları boyunca tədricən öz yerini dəyişirdi. Bundan fərqli olaraq, qışlaq tipli 
məskənlər sabit yaşayış evi (külfət qazması, gəmrə, aradoldurma, çubuq-çitəmə ev) və təsərrüfat 
tikililərinə (pəyə, mal gəmrəsi, qoyun qazması, banıstan, küz, samanlıq, anbar, quraqlıq, vana, 
kəriskə, təndirxana və s.) malik olurdu. 
Adları çəkilən müvəqqəti səciyyəli məskən növləri köçəbə məişət tərzi keçirən maldar 
elat əhalisinə məxsus olub, sonralar oturaqlaşma prosesinin güclənməsi nəticəsində onların 
əsasında bir sıra törəmə kəndlər yaranmışdır. Həm də törəmə kəndlər bilavasitə qışlaqlardakı 
binə, qazma, oba və ya yataqlar əsasında əmələ gəlirdi. Bunun səbəbi isə, hər şeydən öncə, qış-
laqlardakı təsərrüfat üçün yararlı daimi torpaq fonduna – əkin və hənd sahələrinə malik olması 
ilə izah edilir. 
Şəhər, qəsəbə və kəndlərdən ibarət olan daimi məskən tipləri böyük təkamül yolu 
keçmişdir. Bu məskənlər ailə vahidlərinin sayına görə böyük, orta və kiçik olmaqla üç qrupa 
bölünürdü. Daimi məskənlər arasında say etibarilə 50-60 ailədən ibarət orta kəndlər çoxluq təşkil 
etmişdir. 
Coğrafi yerləşmə mövqeyinə görə, əkinçi (rəncbər) və maldar əhaliyə məxsus dağ, 
dağətəyi (yayla) və aran (düzən, küdrü) kəndləri bir-birindən fərqlənmişdir. Coğrafi vəziyyətinə 
görə, kənd tipli məskənlərin sahilboyu (dəniz, çay, arx kənarı), yamac, meşəiçi (tala), dərəboyu, 
vadi, küdrü və s. olmaqla müxtəlif tipoloji növləri yaranmışdır. 
Dağ kəndlərinin təsərrüfat həyatında tarixən maldarlıq məşğuliyyəti üstün yer tutmuşdur. 
Əsrlər boyu maldarlıq təsərrüfatının ekstensiv səciyyə daşıması üzündən bu kəndlərin əhalisinin 
bir qismi kənddən kənara, mövsümü iş dalınca miqrasiya etməli olmuşdur. Daxili miqrasiya, 
əsasən, dağ-aran istiqamətində baş verdiyindən dağ kəndlərinin «artıq» əhalisi qışlaqlarda daimi 
məskunlaşırdı. 
Təsərrüfat məişətinin səciyyəsindən asılı olaraq kənd tipli məskənlər əkinçi-rəncbər, elat 
və vətəğə kəndlərinə ayrılırdı. Bununla belə, Azərbaycanda qatışıq səciyyəli əkinçi-maldar 
kəndlər bütün tarixi dövrlərdə üstünlük təşkil etmişdir. Qatışıq kəndlərin səciyyəvi bir 
xüsusiyyəti də törəmə məskən tipləri olan oba, binə, yataq, qışlaq əmələ gətirmələri olmuşdur. 
Zaman keçdikcə, əlverişli şərait yetişdikcə bu müvəqqəti, yaxud mövsümi məskənlərin bir çoxu 
 104
daimi kəndlərə çevrilirdi. Quba bölgəsində dağ kəndlərinin, xüsusilə Şahdağ ətrafındakı 
kəndlərin əhalisi tarixən heyvan sürülərini qış otlaqlarında bəsləmək üçün Müşkür və Şabran 
düzlərində «yataq» adlanan çoxsaylı qışlaqlara malik idi. Sonralar bunların bir çoxu müstəqil 
kənd icmalarına çevrilmişdi. Alazan vadisindəki muğal, avar, ingiloy, saxurlara məxsus 
kəndlərdə binə təsərrüfat formasının geniş yayılması nəticəsində ətraf meşələrdə bir sıra 
«törəmə» kəndlərin salınmışdır.  
Yeni tip törəmə məskənlər, habelə karvan yolları üzərindəki karvansaralar, XIX əsrin 
sonlarından isə poçt və dəmir yolları üzərindəki dayanacaqlar, yaxud dənizboyu vətəgələr 
əsasında da yaranırdı. 
Beləliklə, Azərbaycanın ənənəvi yaşayış məskənlərinin təkamül yoluna nəzər saldıqda 
aydın olur ki, burada hər bir tarixi dövrün sosial-iqtisadi inkişaf səviyyəsinə uyğun olaraq aşağı-
dakı məskən tipləri formalaşmışdır: mağara düşərgələri, qayaarası yarıq və qayaaltı oyuqlardan 
ibarət  sığınacaqlar, açıq düşərgələr, qalalar, qalaçalar (siklop tikililəri), qəsrlər, kəndlər, elat 
obaları (binə, yataq, sığırxana, qışlaq), qəsəbə və şəhərlər. Bütün bunlardan əlavə, Abşeronda 
«bağlar» adı ilə bəlli olan mövsümi məskən növləri də mövcud olmuşdur. 
Bunların bir qismi ibtidai icma quruluşunun ilk mərhələləri üçün səciyyəvi olub genetik 
cəhətdən monogen səciyyə daşımışdır. Məskunlaşmanın ilk mərhələsi üçün səciyyəvi olan təbii 
mağara, qayaaltı sığınacaq və açıq düşərgələr hələ daimi yaşayış məskəni səciyyəsi daşımırdı. 
Mövsümi səciyyə daşıyan bu məskənlərin sakinləri tez-tez dəyişə bilirdi. İbtidai insanların ilk 
məşğuliyyət növü olan yığıcılıq və ovçuluq təsərrüfatları mahiyyət etibarı ilə daimi 
məskunlaşmanı istisna edirdi. Bu və ya digər ərazidə qida məhsulları tükəndikcə insanlar yeni 
«xam ovlaq sahələri» axtarmaq məcburiyyətində qalır və bu səbəbdən də yaşayış yerlərini tez-tez 
dəyişməli olurdular. Yığıcılıq və ovçuluq hakim mövqe tutduğu mənimsəmə təsərrüfatı dövründə 
ana ətrafında cəmləşmiş nəsli icmalardan ibarət qəbilə məskənləri yeganə məskən tipi olmuşdur. 
Süni tikililərdən ibarət oturaq tipli ilk daimi yaşayış məskəni olan qəbilə kəndləri istehsal 
təsərrüfatına keçilməsi ilə əlaqədar olaraq, insanların əkinçilik və maldarlıq üçün yararlı olan 
müəyyən torpaq sahələrinə bağlanması nəticəsində meydana gəlmişdir. Arxeoloji qazıntılar 
nəticəsində Azərbaycan ərazisində aşkar neolit və eneolit məskənləri kiçik qəbilə 
məskənlərindən ibarət olub, qan qohumlarından ibarət monogen səciyyə daşımışdır. 
Nəsli icmanın zəifləməsi ilə əlaqədar patriarxal qəbilə məskənləri kimi təşəkkül tapan 
icma kəndləri tunc və ilk dəmir dövründə özlərinin monogen səciyyəsini hələ də saxlamışdılar. 
Bu tip məskənlər yenə də qan qohumluğuna əsaslanırdı. Lakin tunc dövründən etibarən 
sənətkarlığın inkişafı ilə əlaqədar olaraq, ictimai əmək bölgüsünün dərinləşməsi, sənətkarlığın 
əkinçilik və maldarlıqdan ayrılması qonşuluq icmasının meydana gəlməsinə sosial-iqtisadi zəmin 
yaratmışdır. Qonşuluq prinsipi əsasında təşəkkül tapmış, yaxud tədricən özünün monogen 
səciyyəsini dəyişib poligen tərkibə malik məskənlərin meydana gəlməsində müxtəlif miqrasiya-
lar da mühüm rol oynamışdır. 
Sinifli cəmiyyətin və dövlətin yaranması ərəfəsində Azərbaycan ərazisində iri tayfa ittifaqları 
meydana çıxmışdı. Tayfalararası mübarizə və çəkişmələr yaşayış məskənlərinin 
möhkəmləndirilməsini, çətin keçidli yerlərdə salınmasını, təbii istehkamlardan məharətlə istifadə 
olunmasını tələb edirdi. Kiçik Qafqaz dağlarında aşkar olunmuş bir sıra qala və qalaçalar, siklop 
tikililəri məhz həmin tarixi şəraitin məhsulu idi. İlk sinifli cəmiyyət dövründə xarici təhlükə ami-
li sovuşmadığından, basqın və hücumlara məruz qalmaq təhlükəsi hələ də qalırdı. Belə şəraitdə 
şəhərlərin, o cümlədən mərkəz və paytaxt əhəmiyyətli şəhərlərin ətrafına istehkam səciyyəli 
«qala-barı» adlanan bürclü və mazqallı möhtəşəm müdafiə divarları çəkilirdi. Məskənlərin 
istehkamlı qala divarları ilə əhatə olunması ənənəsi sonralar da, xüsusilə bütün orta əsrlər boyu 
davam etmişdir. 
Orta əsrlərdə Azərbaycanda məskunlaşmanın səciyyəsini təkcə qala divarları ilə əhatə ol-
unmuş feodal şəhərləri deyil,patriarxal məskənlər, başqa sözlə, qan qohumluğuna əsaslanan çox-
saylı monogen məskənlər və qonşuluq prinsipi əsasında təşkil olunmuş poligen kəndlər müəyyən 
edirdi. 
Feodalizm dövründə Azərbaycanın yaşayış məskənlərinin ümumi kütləsində müvəqqəti 
səciyyə daşıyan oba tipli monogen məskənlər də xüsusi yer tuturdu. 
 105
Azərbaycanın orta əsr sosial strukturunda zadəgan zümrəsinin sabitləşib möhkəmlənməsi 
ilə əlaqədar olaraq, qəsr tipli məskən növləri (Abşeron qəsrləri) meydana gəlmişdir. Bununla 
yanaşı, sənət və ticarətin inkişafı qəsəbə tipli feodal məskənləri və karvan yolları üzərində xırda 
karvansaralar yaranmışdır. Karvan yolları üzərində qərar tutan və müsafirlərini tez-tez dəyişən 
yolkənarı karvansara- lar feodal məskənlərinin xüsusi bir növünü təşkil edirdi. 
Azərbaycanda kapitalist münasibətləri gec inkişaf etmiş və çox tezliklə sosialist istehsal 
münasibətləri ilə əvəz olunmuşdur. Bununla belə, kapitalist münasibətləri Azərbaycanın köhnə 
feodal şəhərlərinə müəyyən qədər sənaye xarakteri verməyə müvəffəq olmuş, kəndlərin bir qis-
mini əmtəə dövriyyəsinə cəlb etməklə, onları sənət və ticarət mərkəzinə çevirmiş, liman, vətəgə 
qəsəbələrinin yaranmasına səbəb olmuşdur. Quberniya və qəza şəhərlərindən ibarət bir sıra inzi-
bati-mədəni mərkəzlərlə yanaşı, əmtəə istehsalı yoluna qədəm qoymuş irili-xırdalı kəndlər, 
dəmiryolu boyunca salınmış dayanacaqlar Azərbaycanın başlıca kapitalist tipli yaşayış 
məskənləri sayılırdı. Sovet hakimiyyəti qurulandan sonra bu proses başqa bir məcrada davam 
etmiş, yeni kolxoz kəndləri, sovxoz qəsəbələri, sosialist şəhərləri (Sumqayıt, Daşkəsən, 
Mingəçevir, Əlibayramlı və b.) yaranmışdı. 
Məskən formaları. Evlərin və fərdi həyətlərin yerləşmə vəziyyətinə görə məskənlərin 
«cərgəsiz» (dağınıq- pərakəndə, kom, kom-sıx, sıx-pilləvari, tala-yığım, dairəvi) və «cərgəvi» 
(küçə sistemli) olmaqla müxtəlif formaları təşəkkül tapmışdır. 
Şəhər və kənd tipli yaşayış məskənləri sosial-iqtisadi inkişaf baxımından da bir-birindən 
fərqlənmişdir. Belə ki, kəndlərin sosial-iqtisadi topoqrafiyasına yaşayış massivindən başqa, 
əhalinin təsərrüfat məşğuliyyəti ilə bağlı «hənd» sahəsi də daxil idi.  
Məskənlərin daxili quruluşu. Böyük təkamül yolu keçmiş yaşayış məskənlərinin daxili 
quruluşuna məhəllə, camaat meydanı (mərəkə), gingə yeri, came və məhəllə məscidləri, karvan-
sara, bazar meydanı, rastabazar, çaras, qəbiristanlıq və s. daxil idi. 
Keçmiş şəhər və kənd icmalarının sosial tərkibi hakim zümrələrdən (xan, bəy, hampa, 
mülkədar, tiyuldar, qolçomaq, maaf, ruhani), zəhmətkeş sosial qruplardan (rəiyyət, rəncbər, əkər, 
tərəkəmə, nökər, qaravaş, sənətkar) və tüccar təbəqəsindən (tacir, arşınmalçı, bafayçı, çərçi, 
sövdəgar, çarvadar) ibarət idi. Bundan başqa, kənd icmalarına mütəmadi olaraq mülkiyyət 
hüququ olmayan «qoşma», «qoraba» və ya «əncümən» adları ilə bəlli olan gəlmə əhali də qoşu-
lurdu. Onların xeyli hissəsi kənd icmasının «nökər» və «qaravaş» adlanan xidmətçi sosial qru-
punu əmələ gətirirdi. 
Yuxarıda qeyd olunan sosial zümrə və qruplar, əsasən, qatışıq halda, bəzən isə ayrıca 
məskunlaşmaqla, yaşayış məskəninin bu və ya digər məhəlləsini əmələ gətirirdilər. Xüsusilə 
sənət-peşə yığcam halda, birgə məskunlaşırdılar. Belə halda şəhərin həmin məhəlləsi onların 
peşə adını daşıyırdı. 
Yaşayış məskənlərinin sosial topoqrafiyasında başlıca yeri məhəllələr tuturdu. Bir qayda 
olaraq, şəhər və kənd məhəllələri böyük (patriarxal) ailə icmasından («külfət», «xizan», «qo-
hum-əqrəba» və s.) və kiçik fərdi ailələrdən ibarət olurdu. 
Kənd məhəllələri əksər hallarda qan qohumlarından ibarət olub monogen səciyyə daşıy-
ırdı. Patronimik ailələrin böyüyüb bölünməsi nəticəsində məhəllələrin tərkibi tədricən yeni ailə 
vahidləri hesabına artıb sıxlaşırdı. Məskənin mövcud yaşayış sahəsinin məhdudluğu üzündən 
bəzən təzə yaranan ailə vahidləri və onların təsərrüfatları köhnə məhəlləyə sığışa bilməyib ondan 
kənara, ən çox isə yaxın qışlaqlara köçürdü. Zaman keçdikcə bunlar özləri də böyüyüb artır və 
müstəqil inzibati-təsərrüfat vahidinə, başqa sözlə, ayrıca xırda kəndə çevrilirdi. Belə kəndlər el 
arasında «para», yaxud «törəmə» kənd hesab olunurdu. Beləliklə, eyni bir patronim kökdən 
əmələ gələn icmalar çox böyük məskunlaşma arealını təşkil edirdi. Sabiq Qazax mahalında Kür-
boyu kəndlərinin böyük əksəriyyəti çayın sol sahilində yerləşən Qarayazı düzündəki qışlaqlarda 
xeyli «törəmə» kənd əmələ gətirmişdir. 
Azərbaycan etnoqrafik gerçəkliyi qan qohumluğu əsasında təşəkkül tapmış patronim 
icmaların böyük, orta və kiçik (bala) olmaqla üç növünü zəmanəmizə çatdırmışdır. 
Böyük patronimlər Azərbaycanın müxtəlif bölgələrində «tirə», «el», «oymaq», «toxum», 
«əqrəba», «qəriyə», «tabun», «əqvam», «qövm» və s. istilahlarla adlanırdı.  
Orta patronimlər «tayfa», «övladı», «ata uşağı», «oğulları», «suban» terminləri ilə tan-
 106
ınırdı. Bəzi etnoqrafik bölgələrdə tayfa böyük, əqrəba isə kiçik, yaxud orta patronim vahid hesab 
olunurdu.  
Kiçik patronimlər «nəsil», «uşağı», «köbək», «gil», «lər» (lar), «nebi» və s. istilahlarla 
ifadə edilən qohum qruplardan ibarət idi. Bu səbəbdən də yaşayış məskənlərinin məhəllə ərazi-
bölgüləri (coğa, com, comalaq, dingə, məhəllə, bölgə və s.) çox vaxt patronimik bölmələr (tirə, el, 
oymaq, toxum, əqrəba) ilə uyğun gəlmir, ondan böyük və yaxud kiçik olurdu. Bəzi hallarda isə 
məhəllə-ərazi bölgüləri patronimik vahid (oba, oymaq, təbəh, köbək) ilə tam üst-üstə düşürdü. 
Məsələn, indiki Kürdəmir rayonunun Sorsor və Alıcanlı kəndində «oba» həm patronimik vahid, 
həm də məhəlləni bildirən ərazi bölgüsü sayılırdı. Sabiq Zərdab icmasına daxil olan Yarməmməd 
bağı nəsli və ərazi bölgüsünü bildirən müxtəlif oymaqlara, Abbasxanlı kəndi isə təbəhlərə 
bölünürdü. Etnoqrafik müşahidələrdən bəlli olduğu kimi, yuxarıda sadalanan terminlər sinonim 
deyildilər. Onların bəziləri məhəllədən xeyli böyük olub bir neçə patronim qrupu əhatə edirdi. 
Bəzən isə məhəllə patronim vahidə mütabiq gəlmirdi. Məsələn, Kürdəmir icması bir sıra co-
ğalara, onların hər biri isə, öz növbəsində, məhəllələrə bölünürdü. Bundan fərqli olaraq, Növcü 
kəndi iki coğadan ibarət olmuşdur: onların hər birisi isə bir neçə dəngəyə, bunlar da, öz 
növbəsində, məhəllələrə bölünmüşdü. Yaxud, Muradxan icması comalara, onlar isə dəngələrə 
bölünmüşdü. 
Şirvan düzündəki bir sıra kənd icmalarında (məsələn, Növcü, Şilyan, Çaxırlı) dəngə həm 
də bir neçə məhəlləni əhatə edirdi. 
Şirvanın Qaraqoyunlu, Topçu, Göylər icmasında isə dəngə məhəllə ilə eyniləşirdi, yəni 
kəndin hər dəngəsi bir məhəllədən ibarət idi. Şıxməzid icmasında isə tamam bunların əksinə 
olaraq, dəngə məhəllədən xeyli kiçik idi. Başqa sözlə desək, burada məhəllə dəngələrə ayrılırdı. 
Etnoqrafik materiallar göstərir ki, Şirvanda kənd icmasının ən böyük və qədim sosial 
bölgüləri «coğa» və «com» olmuşdur. Muğan kəndlərində isə ən böyük sosial struktur vahidi 
«tirə» idi. Bu bölmələrdə ailə nüfuzunun sayı artıb böyüdükcə onlar torpaq sahəsi əldə etmək 
məqsədilə tirədən ayrılıb yeni məhəllə əmələ gətirirdilər. Beləliklə, zaman keçdikcə yeni 
dəngələr, daha sonra isə onun tərki- bində yeni məhəllələr yaranırdı. 
«Oba», «binə», «qışlaq», «qazma» və digər sosial struktur vahidləri maldarlıq təsərrüfatı 
ilə bağlı olub, elat icmalarının daxili bölmələrini bildirirdi. Bu təsisatlar çox vaxt monogen 
səciyyə daşıyır və patronim adlarla ifadə olunurdu. Digər tərəfdən «oymaq» və «təbəh» bölgüləri 
patronim səciyyə daşımaqla, yarımköçəri elat icmalarına məxsus qan qohumluğu münasibətlərini 
də bildirirdi. Şirvan düzündəki Yarməmməd bağı vahid elat icması olub müxtəlif oymaqlara 
bölünürdü. Abbasxanlı kəndinin isə hər məhəlləsi bir təbəhdən ibarət idi. Həm də təbəhlər biri - 
digərindən o qədər aralıda yerləşirdi ki, onların hər biri ayrıca coğa, com və ya obanı xatırladırdı. 
Bu sayaq elat icmalarının bir qismi zaman keçdikcə böyüyüb müstəqil kəndə çevrilmişdi. 
Bəzi coğalar isə yaşayış məskəninin daxili bölgüsü olaraq qalmış və onun böyüyüb 
genişlənməsini təmin etmişdir. 
Bir qayda olaraq, yaşayış məskənlərində məhəllələr çox vaxt patronim adlar daşımışdır. 
Bu isə yenə də monogen səciyyəli yaşayış məskəni daxilində vaxtilə çox güclü olmuş, lakin 
zaman keçdikcə zəifləyib unudulmuş qan qohumluğu əlaqələrini əks etdirirdi. 
Bəzən məhəllə ya özünün coğrafi vəziyyətinə (Yuxarı baş, Aşağı baş, Orta dəngə, Aşağı 
məhəllə, Çökək məhəllə, Çuxur məhəllə və s.), ya məhəllənin əsasını təşkil edənlərin peşə 
mənsubiyyəti (Misgərlər, Dabbaqlar, Dəmirçilər, Kömürçülər, Çarvadarlar məhəlləsi)  ilə ad-
landırılır, yaxud köçüb tərk etdikləri köhnə məskənin (Gəncəli, Ağdaşlı, Kolanılı, Sarablı, 
Qəbələli, Ərdəbilli və s.) adını daşıyırdı. Tayfa adlarını (şahsevənlər, padarlar, udulu, göyçəli və 
s.) daşıyan məhəllələr də az deyildi. 
Səciyyəvi haldır ki, böyük yaşayış arealı təşkil edən çoxsakinli iri kənd icmaları başlıca 
olaraq, Azərbaycanın düzənlik rayonlarında təşəkkül tapmışdır. İndiki Ağsu rayonunun Növcü 
kəndi üç para kənddən, keçmiş Kürdəmir icması 12, Zərdab icması isə 18 para kənddən ibarət 
olmuşdur. H.Zərdabinin yazdığına görə, keçən əsrin 50-ci illərində Zərdab 600 evli bir kənddən 
ibarət idi. Suvarma suyunun çatışmaması üzündən kənd əhalisi əkinçiliklə intensiv məşğul ola 
bilmirdi. Onlar taxıl əkini üçün hər il daşqın sularının çəkilməsini gözləyirdilər. Ona görə də 
Zərdablıların başlıca məşğuliyyəti ipəkçilik idi. Kür çayı boyunca 10 verst məsafədə onların tut 
 107
bağları var idi. İldə bir dəfə, yaz gələndə ipək qurdu bəsləmək üçün onlar öz tumcarlıqlarına 
köçüb orada küm tikir və barama yetişdirirdilər. Bu iş başa çatandan sonra geri dönüb, yenidən 
evlərinə qayıdırdılar. Lakin XIX əsrin ortalarında zərdablıların təsərrüfat həyatında dəyişiklik 
yarandı. Çar hökuməti Kür çayında balıq ovunu məhdudlaşdırdı. Bu hal zərdablıları öz bağlarına 
köçməyə, həmin sahələri ağac və kolluqdan təmizləyib, ipəkçiliklə yanaşı, əkinçiliklə də məşğul 
olmağa vadar etdi. Əkin sahələrini suvarma suyu ilə təmin etmək üçün sonralar Kür çayı 
üzərində çarx və nasos stansiyaları qurulmağa başlanmışdır. Əkinçilik müntəzəm qulluq tələb 
etdiyindən zərdablılar əkin sahələrini tərk edib geri qayıtmayır və bu yerlərdə məskunlaşıb yeni 
kəndlər salırdılar.19 
Köhnə kənddən qopub ayrılmış bu 18 para kənd Zərdabla birlikdə vahid kənd icması 
təşkil edirdi. Göründüyü kimi, «törəmə» kəndlərin yaranması prosesində sosial-iqtisadi amillər, 
təsərrüfat məşğuliyyətində yaranan dəyişiklik həlledici rol oynamışdır. 
Ənənə olaraq törəmə kəndlər «bala», «kiçik», «düz», «aşağı», «yuxarı», «dağ», «dərə», 
«orta», «ikinci», «yeni» «təzə», «köhnə», «əski», «para» və s. sözlər qoşmaq yolu ilə çıxdıqları 
ilkin əsli kənddən fərqləndirilirdi. Bəzən isə əski (köhnə) kəndlərin ondan qopub ayrılmış 
patronimlərə «para» kəlməsi qoşulmaqla (Əskipara, Üçpara, Beşpara, Altıpara, Doqquzpara və 
s.) ifadə olunurdu. Bu halda icmanın tərkib hissələrini əmələ gətirən patronım qrupların sayı, 
yaxud onların təzə və ya köhnə olması müəyyənləşirdi. 
 
Həyətlər 
Azərbaycanda özünəməxsus lokal xüsusiyyətləri ilə səciyyələnən ənənəvi yaşayış 
məskənlərinin bu və ya digər tipinin formalaşmasında təbii-coğrafi şəraitin (ərazinin topoqrafik 
quruluşu, inşaat materialı ehtiyatları) və sosial-iqtisadi amillərin (əhalinin təsərrüfat 
məşğuliyyəti, maddi və mədəni-texniki həyat səviyyəsi, xalq memarlıq ənənələri və s.) mühüm 
rolu oynamışdır. 
Məskənlərin sosial quruluşuna və tərkib hissələrinin səciyyəsinə xüsusilə əhalinin 
təsərrüfat məşğuliyyəti (əkinçilik, maldarlıq, ovçuluq, bağçılıq, baramaçılıq, vətəgə balıqçılığı, 
ticarət, nəqliyyat, sənətkarlıq, sənaye istehsalı və s.) ciddi təsir göstərmişdir. Bu cəhətdən 
Azərbaycanın dağ, dağətəyi və düzən (aran) məskunlaşma ərazilərindəki şəhər və kəndlər fərdi 
həyətlərin səciyyəsinə görə bir-birindən xeyli dərəcədə fərqlənirdi. Məskənlərin quruluşuna 
sosial-iqtisadi amillərin həlledici təsiri kənd və oba tipli məskənlərdə deyil, habelə şəhər və şəhər 
tipli qəsəbələrdə də aydın nəzərə çarpırdı. 
Fərdi yaşayış və təsərrüfat tikililərini, habelə bağ-dirrik sahəsini əhatə edən fərdi 
həyətlər20 yaşayış məskənlərinin daxili quruluşunda başlıca yer tutmuşdur. Əslində oturaq 
əhaliyə məxsus olan məskənlər ətrafı möhrə, daş və ya kərpiç barı, çəpər, yaxud aradoldurma 
hasarla dövrələnmiş qapalı, yaxud da açıq tipli həyətlərdən ibarət olmuşdur. 
Hər bir məskən növü özunə məxsus torpaq fonduna malik idi. XIX əsrin sonlarında Yeli-
zavetpol (indiki Gəncə) quberniyasında dövlət kəndlərində 58895 tüstü vahidi və ya həyət ol-
muşdur. Onların 944253 desyatin torpaq payı vardı. Başqa sözlə, hər həyətə orta hesabla 16,03 
desyatin torpaq sahəsi düşürdü. Bakı quberniyasının dövlət kəndlərində isə 70584 həyətin 
1103421 desyatin torpağı vardı. Burada hər bir tüstü vahidinə orta hesabla 15,63 desyatin torpaq 
payı düşürdü. Zaqatala dairəsində 14.573 həyətin 131.317 desyatin torpaq sahəsi vardı və hər 
ailəyə 9,01 desyatin torpaq payı düşürdü.21 
Azərbaycanın relyef şəraitindən, əhalinin təsərrüfat məşğuliyyətindən və digər sosial-
iqtisadi amillərdən asılı olaraq, həyətyanı sahələr müxtəlif forma, ölçü, həcm və tərkib 
hissələrinə malik olmuşdur. Şəhər və kənd həyətlərinin əksəriyyəti düzbucaqlı formaya malik 
olsa da, bununla yanaşı, formasız, çoxkünclü, girintili-çıxıntılı mülklərə də rast gəlinirdi. 
Azərbaycanın aran və dağ kəndlərindəki həyətlər forma və tərkib etibarilə bir-birindən 
fərqlənirdi. Aran kəndlərində məskunlaşma sahəsinin geniş olması üzündən həyətlər müəyyən 
forma kəsb etdiyi halda, dağ kəndlərində həyətlər darısqal olmaqdan əlavə, həm də yerin topo-
qrafik quruluşu ilə əlaqədar olaraq, qeyri-müəyyən forma kəsb edirdi. Hətta torpaq sahəsinin 
qıtlığı üzündən sərt mailiyə malik olan dağ yamacında salınmış bəzi kəndlərdə həyət anlayışı öz 
mahiyyətini dəyişib alt cərgədəki qonşunun damı ilə əvəz olunurdu. 
 108
Kəndli həyətləri nəinki forma cəhətdən, habelə həcm etibarilə də bir-birindən seçilirdi. 
Belə ki, həyət sahibinin iqtisadi vəziyyətindən və təsərrüfat məişətinin səciyyəsindən asılı olaraq, 
onların ölçüləri müxtəlif idi. Varlı ailələrin təsərrüfatları böyük olduğundan onların həyətləri də 
geniş sahəni əhatə edirdi. 
Kəndli həyətləri təkcə ictimai təbəqələrin sosial-iqtisadi vəziyyətinə görə deyil, habelə 
məskunlaşma ərazisinin təbii-coğrafi vəziyyətinə görə də bir-birindən fərqlənirdi. Belə ki, dağ 
kəndlərinə nisbətən aran və dağətəyi məskənlərdə istifadəyə yararlı torpaq sahəsinin bolluğu 
həyətlərin nisbətən geniş sahəni əhatə etməsinə təsir göstərmişdir. Məsələn, Naxçıvan bölgəsinin 
düzən kəndlərində əksər həyətlərin sahəsi 20x30 m və ya 40x80 m arasında idisə, dağ 
kəndlərində fərdi həyətlərin sahəsi 10x20 m və 30x40 m hüdudlarına çatırdı. Dağ kəndlərində 
bəzən 10x10 m həcmində olan kiçik həyətlərə də rast gəlinirdi.22 
Dağ kəndlərində həyətlərin kiçik həcmdə olması və ya həyətyanı sahənin tamam olma-
ması faktı təkcə Azərbaycan üçün deyil, həmçinin, Ümumqafqaz səciyyəsi daşımışdır.23 
Fərdi həyətlərin həcm etibarı ilə müxtəlif ölçülərdə olmasında əhalinin təsərrüfat 
məşğuliyyəti də mühüm rol oynamışdır. Kənd əhalisinin əkinçi və maldar qruplarının həyətlərinə 
nisbətən kustar sənətkarların (misgər, dülgər, dabbaq, toxucu, dəmirçi və s.) həyəti xeyli kiçik 
olurdu. Məsələn, Girdiman və Pirsaat çaylarının yuxarı hövzəsini əhatə edən Dağlıq Şirvanın 
təbii şəraiti intensiv əkinçilik və maldarlıq üçün az əlverişli olduğundan, burada həyətyanı torpaq 
sahələri xeyli kiçik idi. Bu səbəbdən də, dağ kəndlərinin əhalisi yaşayış ehtiyaclarını təmin 
etmək məqsədilə müxtəlif peşə və sənət növləri (şərbaflıq, şaltoxuma, xalçaçılıq, misgərlik, 
zərgərlik, dəmirçilik, nalbəndlik, dabbaqlıq, sərraclıq, dülgərlik, xarratlıq, kömürbasma, daş-
yonma və s.) ilə məşğul olurdu.24 Abşeronda əhalinin yay fəslində dəniz sahili bağlara köçməsi 
ənənəsi buradakı həyətlərin kiçik həcmdə formalaş- masına öz təsirini göstərmişdir.25 
Əhalinin təsərrüfat məişəti nəinki həyətlərin həcminə, habelə onların tərkibinə də təsir 
göstərmişdir. Bir qayda olaraq, suvarma suyu çatışmayan və maldarlıqla məşğul olan kəndli 
ailələrinin həyətində əkin-dirrik sahəsi olmurdu. Belə həyətlərdə təsərrüfat-məişət bölməsi 
nisbətən geniş sahəni əhatə edirdi. Çünki maldarlıq təsərrüfatı tövlə, ağıl, pəyə, küz, göyəbaxan, 
samanlıq, quraqlıq, talvar və s. kimi  bir sıra təsərrüfat tikililərinin olmasını tələb edirdi.  
Kustar sənət istehsalına malik kəndlərdə həyətlərin tərkibində ayrıca istehsal bölməsinin 
olması labüd idi. Bu isə həmin həyətlərdə emalatxana və anbar tipli bir sıra yardımçı təsərrüfat 
tikililərinin inşa edilməsi zərurətindən irəli gəlirdi. Məlum olduğu kimi, fərdi həyət daxilində bu 
və ya digər peşə (sənət) növünə aid emalatxana, karxana, ticarət dükanı və s. tikililərin olması 
ustanın işini xeyli yüngülləşdirirdi. Belə halda usta iş prosesində istədiyi vaxt ailə üzvlərinin 
köməyindən istifadə edə bilir, istehsal alətləri və vasitələri həmişə ailənin nəzarəti altında olur, 
ustanın material axtarıb tapmasına vaxt imkanı yaranırdı. 
Baramaçılıqla məşğul olan kəndli həyətlərində isə «gərlik» və ya «tumcarlıq» adlanan 
bağ bölməsi nisbətən geniş sahəni tuturdu. 
Əkinçilik və bağçılıqla məşğul olan kəndli həyətləri geniş yaşıllıq bölməsi ilə seçilirdi.  
XIX əsr və XX əsrin əvvəllərində Azərbaycanın əksər bölgələrində kəndli həyətləri 
məişət-təsərrüfat və əkin-ziraət bölməsinə malik idi. Həyətin məişət bölməsi etnoqrafik 
ədəbiyyatda çox vaxt «inşaat bölməsi», əkin-ziraət bölməsi isə «yaşıllıq» adlanırdı. 
Məişət bölməsinin tərkibinə yaşayış binası, təsərrüfat tikililəri və istehsal-məişət işlərinin 
icra edildiyi «eşik» daxil idi.26  
Fərdi həyətlərin məişət bölməsi sabit mövqeyə malik olmayıb, həyətin müxtəlif səmtini 
təşkil edirdi. Bu səbəbdən də həyətin ümumi plan quruluşunda yaşayış evi və təsərrüfat tikililəri 
yerləşmə vəziyyətinə görə müxtəlif səciyyə kəsb edirdi. 
 Çox vaxt yaşayış evi bilavasitə həyətin küçə səmtində yerləşirdi. Belə halda evin arxa və 
ya kəllə divarı küçəyə baxırdı. Bunun sayəsində, adətən, evin daxili fəzası küçənin tozlu ha-
vasından və kənar, naməhrəm nəzərdən qorunurdu. Digər tərəfdən də, həyətyanı sahənin 
içərisində yerləşən təsərrüfat tikililəri ilə daxili əlaqə güclənirdi. 
 İkinci halda yaşayış binası həyətyanı sahənin daxilində, təsərrüfat tikililəri (quraqlıq, 
altıaçıq, tövlə, pəyə, qəhəl və s.) isə bilavasitə həyətin küçə səmtində tikilirdi. 
 Üçüncü halda yaşayış evi təsərrüfat binaları ilə birlikdə eyni cərgədə, həyətin küçə 
 109
səmtində yerləşməklə, onların arxası küçəyə baxırdı. Belə planlaşdırmada təsərrüfat binaları 
evdən aralı tikilir və ev ilə onların arasında «alaqapı» adlanan darvaza yerləşirdi.  
Bəzən isə təsərrüfat tikililəri evə bitişik olurdu. Belə halda evin yaxınlığında, həyət hasa-
rında  ayrıca darvaza qurulurdu. 
İkimərtəbəli yaşayış binasına malik həyətlərdə evin birinci mərtəbəsi təsərrüfat və mal 
tövləsi məqsədləri üçün ayrılır, ikinci mərtəbənin otaqları yaşayış-məişət məqsədilə istifadə ol-
unurdu. Belə olan təqdirdə ikinci mərtəbənin altında həyətə daxil olmaq üçün darvaza 
düzəldilirdi.27 Bu halda yaşayış və təsərrüfat binalarının arxa divarı eyni zamanda küçə barısını 
əvəz edirdi. Keçmişdə izafi tikinti xərclərinə yol verməmək məqsədilə bu təcrübədən geniş 
istifadə olunmuşdur. Həmin ənənə indi də özünün əməli əhəmiyyətini itirməmişdir. Bir qayda 
olaraq, belə həyətlərdə evin səmti küçəyə deyil, həyətə baxırdı. Bu isə ailənin ev-məişət 
həyatının naməhrəm nəzərdən iraq olması, küçədə əmələ gələn tozlu havanın mənzilə yayılması-
nın qarşısını almaq və həyətyanı təsərrüfatla sıx əlaqə yaradılması saxlamaq məqsədi güdürdrü. 
Bəzi kəndlərdə evin məişət bölməsinin həyətin müxtəlif səmtini, o cümlədən onun 
mərkəzini təşkil etməsi hallarına da təsadüf edilirdi. 
Adətən, həyətdaxili bölmələr («tayalıq», «eşik», «ocaqlıq», «təndirxana» «bostan», «dir-
rik», «bağça» və s.) bir-birindən çəpər, tapan, çubuq-hörmə və s. kimi arakəsmələrlə təcrid ol-
unurdu. Həyətin bağ, bostan, tərəvəz əkini yerləşən yaşıllıq sahəsi çox vaxt «əkin-dirrik» və ya 
«ziraət» bölməsi adlanırdı. 
Kənd tipli məskənlərdə, adətən, həyətin məişət bölməsində ev heyvanlarının saxlanması 
üçün müvafiq yer ayrılır və arakəsmə vasitəsilə başqa bölmələrdən təcrid edilirdi. Həyətin bu 
hissəsi çox vaxt «mal məhləsi» də adlanırdı.28 Heyvanların saxlanması və yemlənməsi ilə 
əlaqədar həmin bölmədə pəyə, tövlə, vana, kərəskə, ağıl, küz, talvar, samanlıq və s. tikilirdi. 
«Mal məhləsi», əsasən, həyətin giriş qapısı səmtində yerləşirdi. 
Həyətin məişət bölməsinin xeyli hissəsini tutan «eşik» çox vaxt bilavasitə yaşayış binası-
nın qarşısında yerləşməklə, əkin-ziraət bölməsi ilə eyvan arasında orta mövqe tuturdu. Eşikdən, 
həmçinin, isti mövsümdə «açıq mətbəx» kimi də istifadə olunurdu. Çox vaxt açıq yay mətbəxi 
ağac və ya meynə kölgəsində yerləşirdi. Təndir və açıq ocaq yay mətbəxinin əsas ünsürlərini 
təşkil edirdi. 
Məişət bölməsində, həmçinin, quraqlıq, altıaçıq, kümxana, kəndi, taxıl quyusu, anbar, 
god və s. yerləşirdi.  
Bağçılığın inkişaf etdiyi kəndlərdə çox vaxt əkin-ziraət bölməsi eyvana bitişik olduğun-
dan eşik evin həyət qapısına yaxın səmtdə yerləşirdi. Belə planlaşdırma həyətyanı torpaq 
sahəsindən qənaətlə istifadə etməyə imkan verirdi. 
Həyətlərin bağ-dirrik bölməsi bağ, gərlik, xiyaban, tumcar adlanmaqla müxtəlif növ 
meyvə (alma, armud, xurma, gavalı, fındıq, şabalıd, üzüm və s.), tərəvəz (soğan, keşniş, reyhan, 
şüyüd, turp, sarımsaq, badımcan, pomidor və s.) və bostan (yemiş, qarpız, xiyar və s.) bitkiləri 
yetişdirilirdi.  
Suvarma əkinçiliyinin intişar tapdığı çayboyu və arxboyu yaşayış məskənlərində 
həyətlərin yaşıllıq bölməsi, adətən, meyvə bağından əlavə tərəvəz-bostan əkini sahəsini əhatə 
edirdi. Bu ənənəyə indi də ciddi əməl olunmaqdadır. Bağ-bostan sahəsinə malik həyətlərdə 
həmin bölmə çox vaxt ümumi həyətyanı torpaq sahəsi ilə birlikdə hasara alınırdı.  
Təsərrüfat tikililərinin həyət daxilində mövqeyi həyətyanı sahənin bağçılıq və bostançılıq 
üçün nə dərəcədə istifadə edilməsindən asılı idi. Başqa sözlə, həyət daxilində aşayış və təsərrüfat 
tikililərinin sıx əlaqəsi relyeflə yanaşı, həm də əhalinin məşğuliyyəti ilə bağlı olmuşdur. 
Aran (düzən) kəndlərində həyətlərin yaşıllıq bölməsində, həmçinin, bulanıq çay, arx su-
yunu durultmaq üçün qoşa vəziyyətdə torpaq hovuz («höyüt») düzəldilirdi. 
Həyətdaxili bölmələr (məişət, əkin, eşik, ocaqlıq, mal məhləsi və s.) bir-birindən çox vaxt 
arakəsmə vasitəsilə ayrılırdı. Bu hal başlıca olaraq, oturaq əkinçi və maldar kəndlər üçün 
səciyyəvi olmuşdur. Elat obalarında, adətən, yaşıllıq, xüsusilə əkin-ziraət bölməsi olmur, məişət 
bölməsi isə maldarlıq təsərrüfatı üçün nəzərdə tutulan tikililərlə məhdudlaşırdı. Bu tikililərin 
çoxu (pəyə, ağıl, küz, göyəbaxan və s.), qışlaqda, arxac isə yaylaqda, həm də yaşayış evinin 
(qazma, alaçıq və s.) bilavasitə qarşısında və ya ona bitişik inşa edilirdi. Həyə hüdudları o qədər 
 110
də bilinməyən qışlaq və yataqlarda çobanların yaşayış evləri elə səmtləşdirilirdi ki, onların qapı-
ları qoyun damlarına doğru yönəlirdi. Bunun sayəsində qoyunçuluq təsərrüfatı daim çobanın 
nəzarət altında saxlanılırdı. 
Qışlaq və yaylaqlarda hər bir obanın örüş-otlaq  sahəsinin hüdudları qəti müəyyən ol-
unub, «otarası» və ya «oyuq» adlanan mərzlə bir-birindən ayrılırdı.29 Bir sözlə, elat obalarında 
yaşayış və təsərrüfat tikililərinin ətrafına hasar və ya çəpər çəkilmirdi. Belə halda onlar «açıq 
həyət» tipi təşkil edirdi. Q.T.Qaraqaşlı Kiçik Qafqaz bölgəsində dağ kəndlərini müşahidə 
nəticəsində, belə bir qənaətə gəlir ki, ayrım məskənlərinin inkişafının ilkin mərhələlərində, yəni 
torpaq üzərində icma mülkiyyətinin hələ də mövcud olduğu dövrdə həyətlər hasara alınmırdı.30 
Bu səbəbdən də, hasarsız (çəpərsiz) həyət, bir qayda olaraq, «eşik» adlanırdı. Ümumiyyətlə, 
keçmişdə Azərbaycanın dağ kəndlərində həyətlərin hasarla əhatə edilməsi hallarına az təsadüf 
edilirdi. 
Etnoqrafik materiallardan anlaşıldığı kimi, XIX əsr və XX əsrin əvvəllərində 
Azərbaycanda poligen səciyyəli məskənlər üstünlük təşkil etmişdir. Belə kəndlər qan qohumu 
olmayan ayrı-ayrı patronimik qruplara məxsus məhəllələrdən ibarət olmuşdur. Məlum olduğu 
kimi, patronimiya böyük ailələrin bölünüb parçalanması nəticəsində yaranmış qan qohumların-
dan ibarət bir neçə böyük və kiçik ailədən təşəkkül tapırdı. Böyük ailədən ayrılıb müstəqil 
təsərrüfat vahidinə çevriləndən sonra evli qardaşlar bir-birindən çox da uzaqlaşmır, özlərinin 
keçmiş iqtisadi, ictimai və mənəvi əlaqələrini qoruyub saxlayırdılar.31 Adətən, eyni patronimi-
yaya daxil olan qan qohumlarından ibarət ailə vahidləri əqrəba, nəsil, toxum, ata uşağı, külfət, 
xizan, tabun, çilək və s. adlanırdı. Keçən əsrin ortalarında Zaqatala mahalında olmuş 
A.F.Poserbski yazırdı ki, «hər bir toxum sanki bir ümumi ailədir».32 Ayrımlar arasında uzun 
müddət etnoqrafik müşahidələr aparmış Q.T.Qaraqaşlı ayrım qocalarının belə bir ifadəsini xatır-
ladırdı: «Bir məhlədə olanların hamısı bir çiləkdir, yəni bir kökdən, bir nəsildəndir».33 
Azərbaycan kəndlərində məhəllələr əksər hallarda patronimiyanın əsasını qoyan ilk 
əcdadın adı ilə, bəzən də peşə, sənət əlaməti əsasında adlandırılırdı. Məsələn: Qazax rayonunun 
Quşçu Ayrım kəndi 7 çiləkdən (Ellazlı, Cəbrayıllı, Qoğallı (Muradlı), Mahıclı, Cırdaxanlı, 
Təbərli, Şahmuradlı)34, Şirvanda Zarat kəndi hər birində bir «atauşağı» olan 8 təbədən (Səmhəli, 
Xıdırlı, Səmədli, Zamanlı, Arıqlar, Dadaşlı, İmaməlili, Zərbəlili), Çaylı kəndi 6 obadan (Qara-
ismayıllı, Niyazlı, Hacıməmmədli, Qəhirli, Qululu, Qasımlı)35, Muğandakı Muradbəyli kəndi 5 
əqrəbadan (Daşdılı, Qaracalı, İbili, Mustafalı, Novruzlu) ibarət idi.36 Şəki rayonunun Yuxarı 
Köynük kəndində məhəllələrin adını bildirmək üçün patronimiyanın əsasını qoyan şəxsin adına 
«uşağı» istilahı qoşulurdu. Burada Müdhəddin uşağı, Axund uşağı, Şahmurad uşağı məhəllələri 
indi də mövcuddur.37 Naxçıvanda Şərur rayonunun Muğancıq kəndi üç tayfadan (Çölməkçi, İr-
zalı, Məşədiməmmədli) ibarət olmuşdur.38 Abşeronun qədim kəndlərindən sayılan Əmircan 
kəndində müxtəlif nəsil (Şərifli, Şıx Nəcəfli, İsfəndiyarlı, Bünyadlı, Həsənli, Tanrıverdili, Sulta-
nabadlı, Cozalılar, Muradlı, Tağılı, Şükür-Əlili, Telemxanlı, Davudbəyli və Dəmirqayalı) adını 
daşıyan 14 məhəllə qeydə alınmışdır.39 Ağcabədi rayonunun Hüsülü kəndi iki nəslin (Köçərilər, 
Ağaməmmədli) məskunlaşması nəticəsində yaranmış, İmişli rayonunun Köpəktala kəndi isə üç 
nəslə (Pənahlı, Talıbxanlı, Şəmmədli) mənsub idi. 40 Bu kəndlərdəki məhəllələr həmin nəsillərin 
adını daşıyırdı. 
Məlum olduğu kimi patronimiya üçün tarixən təsərrüfat birliyi səciyyəvi olmuşdur. Pa-
tronimiya üzvləri torpaq vergisi verməklə, torpaqdan və sudan, otlaq və çəmənliklərdən icma 
qaydasında istifadə edirdilər. Onlar kənd təsərrüfatı və ev-məişət işlərində, icma 
mükəlləfiyyətlərinin yerinə yetirilməsi, tikinti üçün ağac tədarükü, ev tikmək, taxıl səpini, 
yığımı, döyümü, ot çalımı zamanı, suvarma arxlarının təmiri vaxtı və s. işlərdə bir-birinə yaxın-
dan, təmənnasız kömək edirdilər. Əkin-şum işlərində çox vaxt onlar öz xüsusi əmək alətlərini 
birləşdirir, «kotan birliyi», «əvrəz», «ortaqlıq», «şəriklik» və s. adı ilə bəlli olan qarşılıqlı yardım 
formalarından istifadə edirdilər. 
P.N.Yoqodinski Bakı qəzasının Pirəkəşkül kəndindəki patronimik qrupların təsərrüfat 
birliyi məsələsinə toxunaraq qeyd edir ki, bu kənddə icma torpağı kəndin dörd məhəlləsinə uy-
ğun olaraq dörd yerə bölünür.41 D.L.Kistenev Lənkəran qəzasında icma torpağının ayrı-ayrı qo-
hum qruplar arasında bölündüyünü yazırdı.42 Patronomiya üzvlərindən birinə bədbəxtlik, 
 111
xoşagəlməz hadisə üz verdikdə hamı buna şərik çıxır və onu sanki öz başına gəlmiş hadisə hesab 
edirdi. Ailələrdən birinə maddi ziyan dəydikdə (məsələn, evi yanarkən, heyvanı itərkən və s.) 
patronimiya üzvləri ona yardım edib mərhəmət göstərirdi.43 
Patronimiya üçün mənəvi-ideoloji birlik də səciyyəvi idi. Kəndin hər bir patronimik 
məhəlləsinin «gimgə» adlanan öz yığıncaq, söz-söhbət yeri vardı. Hətta bəzən hər bir patronimi-
yanın özünün ayrıca etiqad və pərəstiş yeri-piri, ibadət yerləri, məscid və qəbiristanlıq sahəsi var 
idi. Hazırda məhəllələrin sayı qədər pirləri və qəbiristanlıqları olan kəndlər hələ də qalmaqdadır. 
Məsələn, Quba rayonunun Dərə Çiçi kəndinin sakinləri ölülərini öz kəndlərində deyil, Sırt Çiçi 
qəbiristanlığında basdırırlar. Bu onu göstərir ki, Dərə Çiçi əhalisinin ilk məskəni Sırt Çiçi kəndi 
olmuşdur.44 Onlar öz yaşayış yerlərini dəyişsələr də, ideoloji birliklərini qoruyub saxlamışlar. 
Patronimiyanın mənəvi birliyi özünü keçmişdə bütün Qafqaz regionunda geniş yayılmış 
və «qisas» adı ilə bəlli olan qan intiqamı məsələsində də büruzə verirdi. Məlum olduğu kimi, pa-
tronimiya üzvlərinin bir-birinin mənafeyini qoruması («qanlılıq») keçmişdə bütün Qafqaz 
xalqlarına xas olmuşdur. Bu adət, həmçinin, xalqımızın məişətində uzun müddət qalmışdır. Pa-
tronimiya daxilində anlaşılmazlıqlar baş verdikdə, adətən, nəslin ağsaqqalı bu mübahisələri yol-
una qoyurdu. Qanlılar ayrı-ayrı patronimiya üzvləri olduqda, bir qayda olaraq, onları hər iki pa-
tronimiya ağsaqqallarının iştirakı ilə barışdırırdılar. Bu cür barışıq məhlə və ya kəndin ümumi 
camaat meydanında həll edilirdi.  
Kənd meydanı, adətən, kəndlərin ortasında yerləşir və kəndarası daxili yolların çoxu bu-
rada qovuşurdu. Məscid, bazar, xırdavat və qəssab dükanları həmin meydanın ətrafında 
yerləşirdi. Göründüyü kimi, yaşayış məskənlərinin daxili quruluşu, onların tərkib hissələri təkcə 
məhəllə və fərdi həyətlərdən ibarət olmayıb, həmçinin, əhalinin sosial-iqtisadi həyatı ilə bağlı bir 
sıra ictimai yerlər də əhatə edirdi. 
Patronimiyanın mənəvi birliyi özünü nigah münasibətlərində də göstərirdi. Keçmişdə çox 
vaxt cavanların qohum qruplar daxilində evlənməsinə, başqa sözlə, endoqam nigahlara üstünlük 
verilirdi. Başqa nəsildən gətirilən gəlin «yad qızı» sayılır və o, böyük ailədə araya «kösöv 
atır»dı.45 Bununla yanaşı keçmişdə, Azərbaycanın şəhər və kəndlərində ekzoqam nigahlar da 
geniş yayılmışdı. Elə zərb-məsələ çevrilmiş «yaxşını özgəyə verməzlər-heyifdir, pisi özgəyə 
verməzlər-eyibdir» kəlamı bunu aydın göstərir. 
Tədqiq edilən dövrdə təkcə Azərbaycan kəndləri deyil, həm də şəhərlər patronimik 
məhəllələrə bölünmüşdü. Belə bir digər bölgü keçmişdə şəhərlərin idarə olunmasını da nisbətən 
asanlaşdırırdı. Bakı, Gəncə, Şamaxı, Şuşa, Naxçıvan və digər iri şəhərlərin məhəllə bölgüsünü 
xatırladan patronimik adlar indi də qalmaqdadır. 
Əhalinin müxtəlif ictimai təbəqə və sosial qruplarının ayrı-ayrı məhəllələrdə 
məskunlaşması, nəinki Azərbaycan, həmçinin, Ümumşərq səciyyəsi daşımışdır. Şəhər əhalisinin 
məşğuliyyət növü, etnik və ya etnoqrafik qrup mənsubiyyəti, habelə onların məskunlaşma 
mövqeyi və s. nəzərə alınaraq şəhər məhəllələri müxtəlif adlar daşımışdır. Məsələn, keçmişdə 
Şamaxı şəhəri Ərəblər, Ərdəbilli, Dərəməhlə, Cilaməhlə, İmamlı, Ağçılar, Şeyxzahirli, Şeyxna-
mazlı, Sarı torpaqlı, Şapırlı, Yuxarı qala və b. adlar ilə on beş məhəlləyə bölünürdü.46 Gəncə 
şəhərində Ozanlar, Bağbanlar, Şərbaflar, Zərrabi, Toyuqçular və s. Nuxada (indiki Şəkidə) 
Şərbaflar, Dabbaqlar, Duluzlar, Əfqanlar və s. məhəllələr mövcud olmuşdur.47 Hər məhəllədə çox 
vaxt ayrıca məhlə məscidi, hamam, mədrəsə və bu kimi ictimai və dini səciyyə daşıyan binalar 
olurdu. Adətən, ictimai binalar, ya kompleks halında məhəllənin mərkəzi hissəsində, ya da onun 
müxtəlif yerlərində ayrı-ayrılıqda yerləşirdi. Məhəllə məscidləri yalnız dini ayinlərin icra olunması 
üçün deyil, eyni zamanda, bir sıra ictimai və mədəni tədbirlərin həyata keçirilməsi məqsədilə də 
istifadə olunurdu. Buna uyğun olaraq, adətən, məscid məhəllənin hər tərəfi ilə əlaqəsi olan sahədə 
yerləşir və onun qarşısında kiçik meydança olurdu. Meydança ətrafında məsciddən başqa bulaq, 
hovuz, kölgəli ağaclar, bəzi hallarda isə mədrəsə binası yerləşirdi. 
Məhəllə məscidləri, adətən, bu və ya digər məhəllənin adı ilə adlandırılırdı. Bu isə həmin 
dini binaların təkcə şəhərin memarlıq simasının formalaşmasında deyil, həm də ümumən, ayrı-
ayrı məhəllələrin təşəkkülündə onların mühüm rol oynadığını göstərir. Məsələn, köhnə Bakının 
«İçəri şəhər» adlanan hissəsində məhəllələrin, demək olar ki, hamısı bu və ya digər məscidin adı 
ilə adlandırılırdı: Cümə məscidi məhəlləsi, Şah məscidi məhəlləsi, Məhəmmədyar məscidi 
 112
məhəlləsi, Hacı Qayib məscidi məhəlləsi, Hamamçılar məscidi məhəlləsi, Sınıqqala məscidi 
məhəlləsi, Qasım bəy məscidi məhəlləsi, Böyük Qasım bəy məscidi məhəlləsi, Şıx İbrahim 
məscidi məhəlləsi.48 
Bakının «Bayır şəhər» adlanan şəhristan hissəsində məhəllələrin meydana gəlməsində 
yuxarıda göstərilən amillərin mühüm rol oynaması barədə H.Sarabski xüsusi olaraq bəhs edir. O, 
Təzəpir məscidi məhəlləsinin burada ziyarətgahın meydana çıxması ilə, Hüseynqulu bulağı 
məhəlləsini burada şirin (şit) sulu quyunun aşkar edilməsi ilə, Məhəmmədli məhəlləsinin 
Bakının eyniadlı kəndindən maldar əhalinin burada məskunlaşması ilə, Palçıqlı məhəlləsinin bu-
radakı çökək çuxurda küçə sularının axıb lil-palçıq yaratması ilə, Kərpicbasan məhəlləsinin bu-
rada çiy kərpic kəsilməsi ilə bağlı adlandırıldığını xəbər verir.49 
Məhəllələrə çəkilən və bəzi hallarda yüksək memarlıq görkəmi ilə fərqlənən bulaqlar, 
küçələrin yaşıllıq sahələri, daşdöşənməsi və başqa abadlıq tədbirləri şəhərlərin ümumi görkəmini 
xeyli gözəlləşdirirdi. XIX əsrin sonlarında Şamaxının təsvirinə həsr edilmiş bir ədəbiyyatda 
göstərilirdi ki, şəhər küçələri üzü hamarlanmış tavadaşlarla döşən- mişdir.50  
Həyət hasarları. Tədqiq edilən dövrdə hər bir ailə öz həyət sahəsinin dövrəsini çəpər və 
ya barı ilə hasarlayırdı. Azərbaycanda yerli xammal ehtiyatından, əhalinin məşğuliyyət növü və 
məişət tərzindən asılı olaraq, hasarların  müxtəlif növü (daşqura, möhrə, qala-barı, kol çəpər, 
tapan, qarğı (qamış) çitəmə, çubuq-hörmə, çax-çax, aradoldurma və s.) qeydə alınmışdır. 
Dağ kəndlərində həyətlərin ətrafına çox vaxt çaydaşından hörülmüş alçaq barı çəkirdilər. 
«Daşqura» adlanan belə barını bənna deyil, hər kəs özü hörürdü.51 Qaratikan, böyürtkən 
kolluqları bol olan dağətəyi, çayboyu yaşayış məskənlərində kəndli həyətlərinin dövrəsi, əsasən, 
«kol» çəpərlə çəpərlənirdi. Ağac materialı bol olan meşəlik ərazilərdə «ağac» hasar, «çubuq-
hörmə» və ya «tərəcə» çəpər, «çax-çax» və s. geniş yayılmışdı. 
Düzən (aran) kəndlərində həyətlərin ətrafını möhrə və ya çiy kərpicdən hörülmüş barı ilə 
hasarlayırdılar. Alazan vadisi kəndlərində hörgülü barı «cəbir» adlanırdı.52 
Aran kəndlərində qamış əsas inşaat materialı olduğundan burada hasar düzəltmək üçün 
qamış və qarğıdan geniş istifadə olunmuşdur. Bu məqsədlə təzə biçilmiş qamışdan əvvəlcə 
«tapan» düzəldirdilər. Tapanın möhkəm olması üçün qamış qomlarının başını çəp vəziyyətdə 
əyərək xüsusi qaydada bir-birinə keçirirdilər. Bu səbəbdən də çəpərin bu növü el arasında 
«sındırma çəpər» adlanırdı.53 Aran kəndlərində çəpər bəzən bitili qarğıdan da düzəldilirdi. Bu 
məqsədlə yaz başı, hələ bitki oyanmamış qarğını kəsir və həyətin kənarı boyunca qazılmış 
xəndəyin yumşaq torpaq örtüyü üzərinə köndələn vəziyyətdə uzadıb üstünü torpaqlayırdılar. Nəm 
torpağa kök salmış qarğı buğumlarından tədricən pöhrələr göyərib qalxırdı. Köhnə çəpərin 
arasından boy atan həmin budaqlar bir müddətdən sonra sıx çəpər halına düşürdü. El arasında 
buna «bitili çəpər» deyilirdi. Bitili çəpərin başqa bir növü böyürtkan kolundan əmələ gəlirdi. 
Şəhər həyətlərinin hasarı, əsasən, daş, möhrə, çiy və ya bişmiş kərpiclə hörülürdü. 
Azərbaycanın şimal-qərb bölgəsində «cəbir» adlanan daş və ya kərpic hörgülü həyət barılarını 
yağmurdan qorumaq məqsədilə, onların üstü qamış, küləş və ya kirəmitlə maili vəziyyətdə 
örtülürdü. Həyət barılarının üstünə bəzən bişmiş kərpic düzülür, yaxud divarın üstü balıqbeli 
formasına salınıb qalın suvanırdı. 
Meşəiçi və meşəətrafı yaşayış məskənlərində geniş yayılmış «çubuq-hörmə» çəpərlərin 
müxtəlif növü qeydə alınmışdır. Onların bəziləri tək və ya qoşa çubuqla çəpərəsayağı hörülürdü. 
«Təpmə çəpər» adlanan qom çəpər eşmə çubuq qomları ilə hörüldüyündən çox yaraşıqlı 
görünürdü.  
Həyət hasarlarının bir növü də ağas zolalarından düzəldilən və «zobalağ» adlanan çax-
çax hasardan ibarət idi. Zobalağ hasar düzəltmək üçün 4-5 ədəd ağac zolası (diametri 9-12 sm) 
həyətin kənarı boyunca bir-birindən müəyyən məsafədə aralı basdırılmış payalara sıyrım və ya 
çubuqla sarınıb bağlanırdı. Azərbaycanın bir sıra bölgələrində bu cür hasar çox vaxt «çax-çax» 
adlanırdı. Çax-çax hasarların başqa bir növü isə ağac zolalarını həyətin dövrəsi boyunca 
basdırılmış yoğun dirəklərə dəlib keçirtmə üsulu ilə düzəldilirdi. 
Kol çəpərlərin «payalı», «tirli», «xəndəkli» və s. olmaqla, müxtəlif növləri yaranmışdı. 
Kol çəpər düzəltmək üçün həyətin dövrəsinə əvvəlcə bir ucu itmil ağac payalar basdırılır və 
onlara qaratikan, böyürtkən basması, göyəm şaxı və s. taxılırdı. Sonra çəpərin bayır tərəfindən 
 113
xəndək qazılır və onun torpağı çəpərin dibinə tökülməklə möhkəmləndirilirdi.  
Ağac budaqlarından düzəldilmiş tirli çəpər, əsasən, meşəiçi kəndlərdə geniş yayılmışdı. 
Həyət qapısı. Hər tərəfdən çəpər, hasar və ya barı ilə dövrələnmiş fərdi həyətlərin xarici 
mühitlə əlaqəsi müxtəlif növ keçid və qapılar vasitəsilə həll edilmişdir. 
XIX əsr və XX əsrin əvvəllərində Azərbaycan kəndlərində həyətə giriş hər bir ailənin 
iqtisadi tavanasından və təsərrüfat məşğuliyyətindən asılı olaraq, tək və ya qoşalaylı darvaza, 
yaxud çubuq, qarğı, qamış və s. kimi yüngül materiallardan hörülmüş çitəmə qapı vasitəsilə həll 
olmuşdur. Keçmişdə varlı həyətlərində darvaza daha geniş yaylmışdı. Belə qapılar el arasında 
«alaqapı» da adlanır. 
 Həyətə daxil olub çıxarkən hər dəfə darvazanın ağır taylarını açıb örtməmək üçün əksər 
hallarda onun yanında, bəzən də darvaza laylarının birində adam keçə biləcək balaca qapı 
qoyulurdu. Buna el arasında «ara qapı», yaxud «əl qapısı» deyilirdi. Əl qapısı, həmçinin, həyətin 
bir bölməsindən digərinə keçmək və yaxud qonşu həyətə gediş-gəliş yaratmaq məqsədilə də 
qoyulurdu. 
Darvazalar, əsasən, həyətə nəqliyyat vasitələrinin (araba, yüklü at, dəvə və s.) sərbəst 
daxil ola biləcəyi qədər geniş və hündür düzəldilirdi. Əkinçilik, bağçılıq və maldarlıqla məşğul 
olan kəndli ailələrinin əksəriyyətinin həyətinə giriş geniş darvaza vasitəsilə mümkün olurdu.  
Ağac darvazalar «dabanlı» və «asma» olmaqla iki cür düzəldilirdi. Bunların arasında 
həngamə vasitəsi ilə çərçivə tayının midbarından asılan darvazalar xüsusi yer tuturdu. 
Darvazaların daha mürəkkəb quruluşa malik olub varlı həyətləri üçün səciyyəvi idi. Bu 
darvazalar həyət hasarının münasib yerində quraşdırılmış dördkünc formalı, ikimərtəbəli tikilini 
xatırladırdı. Darvazanın bürclü alt mərtəbəsi qoşaqapı, üst mərtəbəsi isə iki tərəfə, bəzən isə dörd 
tərəfə pəncərə açırımı olan tək otaqdan ibarət düzəldilirdi. Üst mərtəbəyə divariçi daş və ya ağac 
pilləkənlə qalxılırdı. Köşklü darvazalırn damı dördsinəli və yanxanalı çardaqdan ibarət olurdu. 
Çardağa, adətən, taxta və ya divariçi hörmə pilləkən qalxırdı. Köşklü darvazaların ikinci 
mərtəbəsindəki otaq qaraulxana vəzifəsi daşıyırdı. 
Şirvanın bəzi kəndlərində (Göylər, Çağan, Quşçu, Sündü, Çuxanlı və s.) darvaza sütunları 
ağacdan deyil, yonma daşdan hörülüb ucaldılırdı. Daş sütunlu darvazalar daha çox varlı həyətləri 
üçün səciyyəvi idi. 
Şəhərlərdə həyət qapıları kənd darvazalarından bir qədər kiçik, lakin ikilaylı olurdu. 
Adətən, bu qapıların bir və ya hər iki tərəfində oturmaq üçün daş, yaxud kərpicdən  xüsusi 
«kürsü» hörülürdü. 
Həyət qapılarının bayır üzündən, adətən, «taqqılbab» adlanan qapıdöyən və minik atını 
bağlamaqdan ötrü midbar (dəmir halqa) asılırdı. Sifarişlə yerli dəmirçilərə düzəltdirilmiş 
yaraşıqlı dəmir «taqqılbablar» əməli vəzifə daşımaqdan əlavə, eyni zamanda qapının bədii 
tərtibatını tamamlayırdı. Buna görə də keçmişdə yerli dəmir ustaları tərəfindən hazırlanan 
taqqılbabların incə zövqlə işlənmiş çox müxtəlif formalarına təsadüf edilirdi. Şimal-Şərqi 
Azərbaycanda alaqapıların bir qisminin üzərində taxtadan kəsilmiş simvolik günəş təsviri 
bərkitmək dəb halını almışdır. 
Darvazanı arxadan bağlamaq üçün onun laylarının orta bərabərində «kilid» adlanan 
qarmaqlı ağac siyirmə və ya halqa-cəftə düzəldilirdi. Bundan əlavə, həyət qapıları arxadan divariçi 
«siyirtmə», yaxud ağac ling vasitəsilə də bağlanırdı. 
Qoşa laylı darvazalardan fərqli olaraq, alaqapı çox vaxt tək laylı düzəldilirdi. Darvaza 
kimi, alaqapı da həyətyanı hasarda ayrıca, bəzən də ikimərtəbəli yaşayış evinin tərkib hissəsi 
kimi onun altında düzəldilirdi. Etnoqrafik materiallar göstərir ki, yaşayış binasından ayrıca, onun 
yanında qurulmuş alaqapılar daha geniş yayılmışdı. 
Alaqapıların üstü çox vaxt «yastı», bəzən də «tağ» şəklində düzəldilirdi. Tağlı alaqapılar 
həm bədii tərtibatı, həm də memarlıq görkəmi etibarı ilə diqqəti daha çox cəlb edirdi. Keçmişdə 
əsilzadə varlı ailələrin həyətində çatma tağlı alaqapılar daha geniş yayılmışdı. Bu tip alaqapıların 
cinahları, adətən, kərpic və ya daş hörgülü sütun şəklində qurulurdu. 
 
Yaşayış evləri 
Ev insanın zəruri həyati ehtiyaclarını (yemək, yatmaq, təhlükədən, yağış-yağmurdan, 
 114
şaxta-borandan qorunmaq, istirahət etmək və s.) ödəməyə xidmət edən ən mühüm məişət vasitəsi 
olmuşdur. İnsanın əməli fəaliyyətinin ilk məhsullarından olan yaşayış evləri və onların müxtəlif 
tipoloji növləri məhsuldar qüvvələrin inkişaf səviyyəsi, təbii-coğrafi şərait, ictimai münasibətlər, 
ailə formaları, təsərrüfat məişəti və cəmiyyətin, ümumən, sosial quruluşu ilə üzvi surətdə bağlı 
olmuşdur. 
Tarixi-etnoqrafik anlamda ev təbii və süni surətdə düzəldilmiş məişət sahəsi, sığınacaq 
yeri olub, məhsuldar qüvvələrin sonrakı inkişafı nəticəsində çox böyük və mürəkkəb təkamül 
yolu keçmişdir. Yerli inşaat materiallarından səmərəli istifadə etmək yolu ilə düzəldilmiş süni 
tikililərdən ibarət olan müxtəlif ev tipləri təkcə insanları namünasib hava şəraitindən (soyuq, 
şaxta, boran, qar, yağış, külək, qızmar günəş şüası və s.) mühafizə etmək və onların 
təhlükəsizliyini qorumaq məqsədi güdməyib, həm də onların ən zəruri həyati ehtiyaclarını (qida 
məhsulları ehtiyatını qoruyub saxlamaq, onları emal edib yeməli hala salmaq, yemək bişirmək, 
çay-çörək yemək, yatmaq, dincəlmək və s.) təmin etmək məqsədi daşımışdır. 
Məhsuldar qüvvələrin inkişafı ilə üzvi surətdə bağlı olan yaşayış evi cəmiyyətdə əmlak 
bərabərsizliyinin yaranması və sosial təbəqələşmənin dərinləşməsindən sonra həm də sosial 
göstəriciyə, özünün mükəmməl memarlıq görkəmi ilə nüfuz, şöhrət rəmzinə çevrilmişdir. 
Azərbaycanda daş dövrü insanları yaşayış məqsədilə uzun müddət təbii mağara, qayaaltı 
oyuq və qayalararası yarıqları özlərinə sığınacaq etmişlər. Yağmur və soyuq küləklərdən 
qorunmaq üçün onlar daş, ağac şaxı, heyvan dərisi və vasitələrlə qayaarası yarıq və qayaaltı 
oyuqların açıq sahələrini tutmaqla, sığınacaq yerində özlərinə məişət rahatlığı  düzəltmişlər. Bütün 
bu səylərin sayəsində ilk inşaat vərdişləri yaranmış, tikinti mədəniyyətinin ilk bəsit rüşeymləri 
təşəkkül tapmağa başlamışdır. Sonralar ibtidai insan məskənləri çay vadiləri və yaşayış üçün 
əlverişli digər münbit sahələrə yayıldıqca daşqura, çim, möhrə ev, koma, dəyə və s.-dən ibarət ilk 
bəsit ev tipləri meydana çıxmışdır. 
Azıx mağarasının aşel dövrü mədəni təbəqəsindən aşkar edilmiş daşqura divar qalığı 
Azərbaycanda hörgü texnikasının çox qədim tarixə malik olduğunu göstərir. Daşqura hörgü 
texnikasının meydana gəlməsi inşaat tarixində irəliyə doğru ilk mütərəqqi addım olub, hörgülü 
divarın yaranmasına təkan vermişdir. 
İnşaat materialları. Azərbaycan xalqının ənənəvi evtikmə mədəniyyətində yerli tikinti 
materialları başlıca yer tutmuşdur. Məlum olduğu kimi, bu və ya digər ev tipinin 
formalaşmasında sosial-iqtisadi amillərlə yanaşı, məskunlaşma ərazisinin mövcud inşaat 
materialı imkanları həlledici rol oynamışdır. Məhz buna görə də, tarixən Azərbaycanın hər bir 
etnoqrafik bölgəsində əlaltı inşaat materiallarının səciyyəsinə müvafiq olaraq müxtəlif ev tipləri 
formalaş- mışdır. Bununla belə, yaşayış binalarının tipoloji növlərinin yaranmasında əhalinin 
həyat tərzi və əmək məşğuliyyəti həlledici rol oynamışdır. Təsərrüfat məşğuliyyətinin fərqli 
növləri: oturaq əkinçilik, köçəbə maldarlıq, ovçuluq, balıqçılıq, sənətkarlıq və s. davam etdikcə 
daimi və müvəqqəti (səyyar) səciyyə daşıyan müxtəlif ev tipləri özlərinin əməli-məişət 
əhəmiyyətini qoruyub saxlamışdır. 
Azərbaycan xalqının inşaat təcrübəsində tarixən bitki (ağac, qarğı, qamış, avar, lığ, küləş, 
saman), gil (möhrə, çiy kərpic, bişmiş kərpic, kirəmit, kaşı), daş və mineral qatışıqlar (singir, ağ 
gil, gəc, əhəng, kirənc, mineral boyaqlar, şüşə), habelə heyvan mənşəli dəri, keçə və s. 
materiallarından səmərəli şəkildə istifadə olunmuşdur. Bu materialların hər biri istifadə tarixi və 
tətbiq məqamı (təməl, divar, dam, döşəmə, tavan, qapı-pəncərə, baca, buxarı, eyvan və s.) ilə 
fərqlənir. Bütün bu ənənəvi inşaat ünsürləri zəmanəmizədək özlərinin əməli əhəmiyyətini 
qoruyub saxlamışdır. 
Bitki mənşəli materialların böyük əksəriyyəti, habelə heyvan dərisi və yundan 
hazırlanmış keçə çox qədim zamanlardan başlıca örtük materialı kimi ibtidai insanların karına 
gəlmişdir. Qamış, qarğı, avar, küləş hələ daş dövründən başlayaraq örtük materialı kimi çardaq, 
talvar və daldalanacaqlarda yaxın keçmişə qədər tətbiq olunmaqda idi. Sonralar ağacın inşaat 
imkanları daha da artmışdır. O, çubuq, şüvül, kərən (tir), dirək, haça, qoc, pərdi və s. 
məqsədlərlə divar, dam, çardaq, sütun, talvar, taxtaban, qapı, pəncərə, çərçivə, nərdivan, pilləkan 
və s. düzəltmək üçün işlənmişdir. O, hətta bir sıra ağac konstruksiyalı ev tiplərinin (cımqa, 
bağdatı, kərtmə, daxal, alaçıq və s.) əsasını təşkil etmişdir. İnşaat təcrübəsində ağac, habelə 
 115
«kətil» adlanan antiseysmik qurşaq kimi də işlənmişdir. Bütün bunlardan əlavə keçmişdə 
ağacdan, xüsusilə palıdın qara özəyindən çatma damlarda «taxtapuş» adlanan örtük materialı 
kimi istifadə olunmuşdur. 
Ənənəvi inşaat materialları arasında gil, qum, habelə mineral süxurlar mühüm yer 
tutmuşdur. Gildən həm divar hörgü materialı (möhrə, kərpic), həm bəzək tərtibatı (kaşı, kəc, 
gilabı, suvaq), həm də yapışdırıcı məhlul mala kimi istifadə olunmuşdur. Hətta qədim tikililərdə 
gildən döşəmə örtüyü də düzəldilmişdir. 
Tikinti təcrübəsində gildən səmərəli istifadənin ən qədim və bəsit vasitəsi möhrə 
olmuşdur. Azərbaycanda möhrə texnikası Naxçıvan, Muğan, Mil-Qarabağ və Gəncə-Qazax 
düzənliyində arxeoloji qazıntılar zamanı hələ neolit və eneolit dövrünə aid abidələrindən aşkar 
edilmiş yaşayış və təsərrüfat tikililərində tətbiq edilmişdir. Ucuz və asan başa gəldiyi üçün 
Azərbaycanın düzənlik bölgələrində, xüsusilə, cənub əyalətlərində möhrə texnikası yaxın 
keçmişə qədər özünün əməli əhəmiyyətini itirməmişdir. 
Eneolit dövründən etibarən gildən kərpic düzəldilməyə başlanmışdır. Azərbaycanın 
eneolit abidələrində çiy kərpicin, əsasən, düzbucaqlı formada, həm də ən çox 35-40x17-20x9-10, 
bəzən isə 50-55x22-25x9 sm ölçülərdə hazırlandığı qeydə alınmışdır. Əlikömək təpəsində 
aparılan arxeoloji qazıntılar zamanı abidənin eneolit təbəqəsindən aşkar olunmuş kərpiclər 
düzbucaqlı formadadır.  
Çiy kərpic, əsasən, samanqatışıq palçıqdan hazırlanırdı. Bəzi abidələrdə onun palçığına 
qum qatıldığı müşahidə olunur. Kültəpə, Şomutəpə, Qaratəpə, Töyrətəpə, Qarğalar təpəsi, 
Çalağantəpə, İlanlıtəpə və b. abidələrdən bu cür düzbucaqlı kərpiclə tikilmiş divar qalıqları aşkar 
olunmuşdur. Sonralar, xüsusilə, Azərbaycanın orta tunc dövrü arxeoloji abidələrində 
(Üzərliktəpə, Kültəpə) kvadrat formalı kərpiclərin dəb düşdüyü müşahidə olunur. 
Antik dövrdən etibarən Azərbaycanın inşaat sənətində bişmiş kərpic və kirəmit (sufal) 
tətbiq olunmağa başladığı nəzərə çarpır. Mütəxəssislərin fikrincə qədim Albaniyada kirəmit 
istehsalına ellinizm dövründə başlanmışdır.54 Qəbələdən 2300 il bundan əvvələ aid uzunu 75 sm 
olan yastı, novşəkilli və ikiçatılı kirəmit növləri, e.ə. I əsrə aid kvadrat (39x39x5 sm) və 
düzbucaqlı (39x19x5 sm) formalı bişmiş kərpic aşkar olunmuşdur.55 Antik dövrün kvadrat 
kərpiclərinin ölçüləri ilk orta əsrlərdə və ondan sonrakı dövrlərdə də davam etmişdir. Lakin bu 
tip kərpiclərə ilk dəfə Sasani dövrü abidələrində təsadüf edildiyindən elmi ədəbiyyata o, «Sasani 
kərpici» adı ilə daxil olmuşdur. Orta əsrlərin sonrakı mərhələrində bişmiş kərpicin ölçüləri (19-
22x19-22x4,5-5 sm) xeyli kiçilmişdir.56 Bununla belə, orta əsr tikililərində böyük ölçülü kvadrat 
kərpiclərdən istifadə olunması ənənəsi xeyli müddət davam etmişdir. 
Kaşı, inşaat materialı kimi, ilk dəfə Azərbaycanın orta əsr memarlıq abidələrində təsadüf 
olunur. 
 Şüşə, həmçinin, professional memarlıqla bağlı olub, tikinti işində çox sonralar, son orta 
əsrlərdə tətbiq olunmuşdur. Əsilzadə zadəgan zümrəsinə məxsus olan şəbəkəli evlərdə, əsasən, 
rəngli mikro şüşələrdən istifadə olunduğu nəzərə çarpır. 
Gəc, əhəng, kirənc yapışdırıcı (bərkidici) vasitə olmaq etibarı ilə mala və suvaq materialı 
məqsədi ilə nisbətən sonralar, əsasən, bişmiş kərpic və daş hörgüsündə tətbiq olunmağa 
başlanmışdır. Azərbaycanın eneolit dövrü inşaat təcrübəsində əhəng ilk vaxtlar boyaq-bəzək 
məqsədilə işlənmişdir. Ondan mala məqsədi ilə istifadə olunması xeyli sonrakı dövrlərə təsadüf 
edir. Azərbaycanda əhəng məhlulundan hazırlanmış ən qədim mala qalığı hələlik antik 
Qəbələdən (e.ə. I əsr) aşkar olunmuşdur.57 
Evlərin tipoloji təsnifatı. Azərbaycan ərazisində qədim zamanlardan başlayaraq əlaltı 
inşaat materiallarından səmərəli istifadə olunmaqla, öz dövrünün məişət tələblərinə cavab verən 
müxtəlif ev tipləri təşəkkül tapmışdır. Bunların çoxunu mükəmməl inşaat texnikasına malik olan 
və daimi səciyyə daşıyan hörgülü evlər, az bir hissəsini isə səyyar səciyyə daşıyan yüngül çubuq 
konstruksiyalı müvəqqəti ev tipləri təşkil edirdi. 
Mükəmməl memarlıq quruluşuna malik daimi (hörgülü) evlərin tək və çoxotaqlı olmaqla 
tarixən müxtəlif tipoloji növləri yaranmışdır. Bundan əlavə, daimi yaşayış evləri plan 
quruluşuna, yerləşmə vəziyyətinə və hündürlük səciyyəsinə görə də bir-birindən fərqlənmişlər. 
Məhz buna görə də tarixi təkamül nəticəsində daimi evlərin yeraltı (kühül, qazma, gəmrə, 
 116
pəyəbaşı, tövlə-səki, qaradam) və yerüstü (zirzəmili, səkili, kürsülü, dəkkəlüstü və mərtəbəli) 
olmaqla müxtəlif tipoloji növləri formalaşmışdır. 
Azərbaycanın ayrı-ayrı etnoqrafik bölgələrində əhalinin sosial-iqtisadi və mədəni-texniki 
səviyyəsinin müxtəlif olması üzündən ənənəvi ev tiplərinin xeyli qismi XIX əsrin sonu və XX 
əsrin əvvəllərinədək gəlib çatmışdır. 
Arxaik ev tiplərinin böyük qismi (kühül, qazma, daxma, daxal, daşqura, koma, kolux və 
s.) kənd, xüsusilə də elat məişəti ilə üzvi surətdə bağlı olub nəsli-qəbilə evləri kimi 
sabitləşmişdır. Bunlardan əlavə köçəbə elat məişəti çubuq-çətən konstruksiyalı alaçıq tipli ev 
nümunələrini də mühafizə edib zəmanəmizə çatdırmışdır. 
Kühül  tipli evlər çox qədim dövrdə qazma texnikasının meydana gəlməsi nəticəsində 
yaranmışdır. Böyük torpaq kütləsini çapıb kənara çıxarmaq üçün, ilk növbədə qazma 
texnikasının, xüsusilə də əmək alətlərinin təkmilləşməsi tələb olunurdu. Qədim tarixə malik olan 
kühüllərin bəzi nümunələri özlərinin yaşayış və təsərrüfat əhəmiyyətini yaxın keçmişədək 
saxlamışdır. 
Mənşə etibarilə təbii mağaralardan törəmiş kühüllər öz forma və quruluşunu da elə 
buradan götürmüşdür. Təbii maqara və suni kühüllərin tipoloji oxşarlığı da məhz buradan irəli 
gəlmişdir. Zaman keçdikcə məişət və təsərrüfat ehtiyaclarına müvafiq olaraq kühüllərin quruluşu 
daha da təkmilləşmişdir. 
Azərbaycanda kühüllərdən ibarət süni tipli yaşayış və təsərrüfat tikililəri Qobustan 
yaylasında və Kiçik Qafqazda (Zəngəzur, Laçın, Minkənd, Qaladərəsi, Mişni) zəmanəmizə qədər 
gəlib çatmışdır.58 Qobustanda kühüllərin düzbucaqlı və girdə olmaqla iki forması qeydə 
alınmışdır.59 
Oturaq həyata keçilməsi ilə əlaqədar olaraq ev tipləri daha da inkişaf edib təkmilləşmiş və 
onların müxtəlif tipoloji növləri yaranmışdır. Tikinti işində yeni-yeni inşaat materiallarından 
istifadə olunması evlərin yeni tiplərinin yaranması ilə nəticələnmişdir. Neolit və Eneolit 
dövründə yaşayış evlərində möhrə və daş (çaydaşı, laydaşı, dənizdaşı, kötürdaş) ilə yanaşı, çiy 
kərpic tətbiq olunmağa başlanmışdır. Evlərin divarına içəridən və çöldən samanqatışıq palçıq 
mala ilə suvaq çəkmək ənənəsi də məhz bu dövrdə meydana çıxmışdır. Azərbaycanda hörgülü 
divarlara malik daş, möhrə, kərpic evlər hələ neolit dövründə meydana gəlsə də, onların geniş 
yayılması Eneolit dövrünə təsadüf edir. 
Daimi səciyyə daşıyan hörgülü evlər istehsal təsərrüfatının yaranması ilə bağlı olub 
patriarxal ailə icmalarına məxsus idi. Arxeoloji araşdırmalardan anlaşıldığı kimi, Eneolit 
qəbilələri bir-birinin yanında planlaşdırılmış təkotaqlı, nadir hallarda isə ikibölməli evlərdə 
yaşayırdılar. Qəbilələr tez-tez təcavüzə məruz qaldıqlarından ailə icmalarına məxsus evlərin və 
təsərrüfat tikililərinin bir-birinin yanında və ya yaxınlığında tikilməsi ənənə halını almışdı. 
Azərbaycan ərazisində Eneolit dövrünə aid aşkar olunmuş çoxtəbəqəli yaşayış yerləri məhz bu 
cür sıx məskunlaşmanın nəticəsində yaranmışdır. Kür və Araz çayları vadilərində məhz bu cür 
dördkünc, yaxud dairəvi planda tikilmiş möhrə və ya kərpic evlər geniş yayılmışdır. Belə evlərin 
ən tipik nümunələrinə Urmiya gölü ətrafında, Naxçıvan, Mil-Muğan, Qarabağ, Gəncə-Qazax 
abidələrində təsadüf olunur.60 
Tunc dövründə Azərbaycanın dağlıq rayonlarının təbii ehtiyatlarının təsərrüfat cəhətdən 
mənimsənilməsi sayəsində bu ərazilərdə məskunlaşmanın xeyli sürətləndiyi nəzərə çarpır. Məhz 
bunun nəticəsində maldar əhaliyə aid edilən meqalit (yun. medas – böyük, litos – daş) tikililər: 
siklop, menhir, dolmen meydana gəlmişdir.61 
Tunc dövründə hörgü texnikası daha da təkmilləşməyə başlamışdır. Kəsici alətlərin 
meydana gəlməsi nəticəsində inşaat işində ağac materiallarından istifadə etmək imkanları xeyli 
artmışdır. Son tunc və İlk dəmir dövründə bu proses daha intensiv şəkil almışdır. Bu işdə 
xüsusilə, poladın əldə olunması və ondan kəsici alətlər (balta, kərki, çapacaq, dəhrə) 
düzəldilməsi müstəsna rol oynamışdır. Məhz bunun nəticəsində e.ə. I minillikdən etibarən ağac 
və qamışdan tikilmiş ev tipləri (cımqa, kərtmə, cığ, çubuq-hörmə, daxal və s.) əhalinin 
məişətində artmağa başlamışdır. 
İlk sinifli cəmiyyətin yaranması ərəfəsində tayfa ittifaqlarının meydana gəlməsi o dövrün 
sərt məişət tələblərinə uyğun yeni ev tiplərinin (qalaça, qəsr, siklop tikililər) geniş yayılmasını 
 117
labüd etmişdi. İnşaat texnikası sahəsində gözə çarpan ən mühüm irəliləyiş hörgülü divarlara 
malik ev tiplərinin yaranması olmuşdur. 
Daş və ya kərpic hörgülü evlərə keçid ümumən inşaat mədəniyyəti tarixində mühüm 
dönüş məqamlarından biri olub, yaşayış binasının boy (kəllə, arxa, ön) və arakəsmə divarlarının, 
beləliklə də, evlərin daxili yerləşgələrinin  meydana gəlməsi ilə nəticələnmişdir. Yaşayış evində 
qalın boy divarlarının peyda olması sonralar bir sıra divariçi məişət ünsürlərinin (buxarı, taxça, 
camaxatan, dolab, rəf, çıraqdan, qapı-pəncərə açrımları və s.) yaranmasına imkan vermişdir. 
Ənənəvi divar açrımları təkcə Azərbaycanda deyil, ümumən Şərq ölkələri üçün də səciyyəvi 
olub, evin daxili sahmanında səliqə, məişət rahatlığı yaranmasına xidmət edirdi. Bütün bunlardan 
əlavə, hörgülü divarların peyda olması nəticəsində vaxtı ilə dirəklər üzərində qurulan dam və 
çardaq örtüklərinin konstruktiv quruluşunun dəyişməsinə səbəb olmuşdur. Bununla da evlərin 
daxili fəzası çoxsaylı ağac dirək və sütünlardan azad olmuşdur. Bu texniki irəliləyişlər nəticə 
etibarı ilə hörgülü evlərin memarlıq məziyyətlərinin artırılmasına şərait yaratmışdır. 
Hörgülü evlərin meydana gəlməsi həm də oturaq məişət həyatının və onunla bağlı 
təsərrüfat məşğuliyyətinin sabitləşdiyini göstərən mühüm əlamətlərdən biri idi. Azərbaycanda 
hələ neolit dövründən meydana gəlməyə başlayan və sonralar getdikcə daha da sabitləşib 
möhkəmlənən istehsal təsərrüfatı sabit ev tiplərinin və onların ətrafında yardımçı təsərrüfat 
tikililərinin yaranmasını labüd etmişdir. Bu irəliləyişlər nəticəsində neolit dövrünün sonu və 
eneolit dövründən etibarən yaşayış evləri yardımçı təsərrüfat tikililəri ilə birlikdə kompleks 
səciyyəsi kəsb etməyə başlamışdır. Həmin dövrə aid arxeoloji abidələrdən xeyli yaşayış evi 
kompleksi aşkar olunmuşdur. Yaşayış və təsərrüfat tikililərinin vahid memarlıq planında həllinin 
sonrakı gedişi onların ikimərtəbəli tikilməsini labüd etmişdir. Bu halda mərtəbələr arasında 
əlaqənin müxtəlif variantlarda həll edildiyi nəzərə çarpır. 
Çubuq konstruksiyalı, dəri və ya keçə örtüklü mövsümi evlər, əsasən, köçəri və 
yarımköçəri maldarlığın inkişafı nəticəsində meydana çıxmışdır. Xüsusilə qoyunçuluğun inkişafı 
keçə istehsalına geniş imkan yaratmışdı. Yaylaq və qışlaqlar arasında mütəmadi surətdə 
hərəkətdə olan köçəbə maldarların səyyar məişət tərzi üçün çubuq konstruksiyalı evlər daha 
münasib (yüngül, asan və tez başa gələn) yaşayış evi olduğundan onlardan sonralar da 
istifadədən düşməmiş, daha da təkmilləşmişdir. Beləliklə quruluş və forma etibarı ilə onların bir-
birindən fərqlənən müxtəlif tipoloji növləri: alaçıq, dəyə, muxur, qara keçə, çadır və s. 
yaranmışdır. 
Alaçıq tipli səyyar evlərlə yanaşı, elat qışlaqlarında qazma, çovustan, pəyəbaşı (tövlə-
səki), kümə, daxma, daxal, tapan, qom və digər adlarla bəlli olan bəsit ev tipləri də təşəkkül 
tapmışdır. Azərbaycanın müxtəlif etnoqrafik bölgələrində elat yaşayış evlərinin bu və ya digər 
nümunəsi yaxın zamanlaradək qalmaqda idi. 
İbtidai icma quruluşunun son mərhələsində qəbilə icmaları və patriarxal ailələrə məxsus 
olan qaradam (xaçkəran) və qazma tipli böyük külfət evləri tədricən fərdi ailələrin yaşadığı kiçik 
və təkotaqlı evlərlə əvəz olunmağa başlanmışdır. Qəbilə quruluşunun dağılması ərəfəsində əmlak 
bərabərsizliyinin artması və siniflərin meydana gəlməsinə səbəb olan sosial təbəqələşmənin 
güclənməsi qədim ev tiplərinin inkişafında mühüm rol oynamışdır. Qəbilə başçılarına və icma 
aristokratiyasına məxsus mükəmməl konstruksiyalı hörgülü evlər plan quruluşuna və inşaat 
texnikasına görə icmanın digər üzvlərinin yaşadığı bəsit konstruksiyalı arxaik ev tiplərindən 
seçilirdi. 
Sinifli cəmiyyətin yaranması ərəfəsində Azərbaycanın maldar və əkinçi tayfalarına 
məxsus qaradam tipli mürəkkəb memarlıq quruluşuna malik külfət evləri hələ də qalmaqda idi. 
Patriarxal böyük ailələr üçün səciyyəvi olan qaradamların böyük tutumu onların qalmasını labüd 
edən mühüm amillərdən idi. Patriarxal böyük ailələr qaldıqca qaradamlar da qalmaqda davam 
edirdi. 
Məhsuldar qüvvələrin sonrakı inkişafı nəticəsində inşaat texnikasının təkmilləşməsi 
sayəsində yerüstü evlərin müxtəlif tipləri: daxal, tatı, tövlə-səki, hambalalı, qoclu, dirəkbarı, 
kərtmə, cımqa, şirvani, salyani, damda-baca, günbəzli ev və başqa adlarla bəlli olan yaşayış 
binalarının bir-birindən fərqli müxtəlif tipoloji növləri yaranmışdır. Digər tərəfdən maldar 
əhaliyə məxsus səyyar evlərin çoxu özlərinin əməli əhəmiyyətini saxlamışdı. 
 118
Ənənəvi ev tipləri qapı, pəncərə, orta ocaq, baca, buxarı, habelə bir sıra zəruri məişət 
ünsürlərinə (taxça, yük yeri, camaxatan, dolab, rəf və s.) malik olmaq baxımından fərqli 
xüsusiyyət kəsb edirdi. 
İnşaat texnikasının sonrakı təkamülü nəticəsində hörgülü evlərin zirzəmili, kürsülü, 
yerüstü, dəkkəlüstü, təkotaqlı, dəhlizli, eyvanlı, bir və ikimərtəbəli, küləfirəngili və s. olmaqla, 
çoxsaylı tipoloji növləri yaranmışdır. Bəzən yaşayış evləri təsərrüfat tikililəri ilə vahid inşaat 
kompleksi təşkil edirdi. 
 Çoxotaqlı evlər əksər hallarda yan-yana üfüqi, bəzən isə şaquli vəziyyətdə alt-üst 
mərtəbəli olmaqla, iki cür quruluşda planlaşdırılırdı. İkimərtəbəli evin üst mərtəbəsi, adətən, 
yaşayış, alt mərtəbəsi isə məişət və təsərrüfat (anbar, tövlə, təndirxana, mətbəx və s.) 
məqsədlərlə istifadə olunurdu. 
Zirzəmili evlər, əsasən, şəhər və şəhər tipli qəsəbələr üçün səciyyəli olmuşdur. Bir qayda 
olaraq imarət tipli daş evlər zirzəmili tikilirdi. Bu halda zirzəmi təsərrüfat məqsədi ilə, ən çox isə 
anbar kimi istifadə olunurdu. 
Xalq yaşayış evləri, habelə dam örtüyünün formasına (yastı, balıqbeli, günbəzli, 
damdabaca, çatma damlı) və örtük materialına (torpaq, qamış, lığpuş, taxtapuş, sufal (kirəmit), 
tənəkə) görə də bir-birindən fərqlənirdi. 
Yaşayış evinin tipindən asılı olaraq, onların memarlıq ünsürləri (bünövrə, divar, döşəmə, 
dam, eyvan, başmaqçıxan, pilləkan və s.), inşaat texnikası, işıqlandırma və qızdırılma sistemləri 
bir-birindən seçilirdi.  
Ənənəvi yaşayış evləri, habelə otaqların düzülüş qaydasına (kəllə-baş, əndərun-birun, 
dəhlizli, tövlə-səki, alt-üst, balaxanılı, ləməli və s.) görə də fərqlənirdi. 
Evlərin tipi onun məişət bölmələrinə (yataq, yemək, qonaq otağı, mətbəx, dəhliz, eyvan, 
seyvan, küləfirəngi, pilləkan qəfəsəsi, ləm və s.) əsaslı təsir göstərmişdir. Bir sıra zəruri divar 
açrımları və evin daxili sahmanını tənzimləyən məişət ünsürləri (camaxatan, taxça, dolab, 
çıraqdan, sərdan, rəf, yük yeri, çarpayı, taxt, habelə döşəməyə salınmış həsir, keçə, nəməd, 
xalça-palaz, dör-döşəyi, nimdər, püştü, mütəkkə) ənənəvi ev tipləri ilə üzvi surətdə bağlı 
olmuşdur.. 
Ənənəvi ev tiplərinin bir qismində ocaq evin ortasında, baca onun damında, qapı-pəncərə 
cənub və ya cənub-şərq səmtindəki divarda yerləşirdi. 
İnşaat texnikasının təkmilləşməsi və buxarının meydana gəlməsi nəticəsində orta ocağın 
ənənəvi mövqeyi dəyişmişdir. Bununla əlaqədar olaraq, həm də qaradam (xaçkəran), damdabaca 
evlərə xas orta baca tədricən özünün əməli əhəmiyyətini itirib aradan çıxmışdır. Bəzi ev 
tiplərində (qaradam, damdabaca, alaçıq və b.) isə orta baca özünün funksional əhəmiyyətini uzun 
müddət qoruyub saxlaya bilmişdir. Mədəni-texniki tərəqqi artdıqca buxarının müxtəlif tipoloji 
növləri (yanlama, asma, küncbasma, divariçi) yaranmış və onların bədii tərtibatı təkmilləşmişdir. 
İnşaat təcrübəsinin təkmilləşməsi, yeni tikinti materiallarının (yonma daş, bişmiş kərpic, 
sufal, əhəng, gəc, kirənc, singir və b.) tətbiqi nəticəsində yoxsul icma üzvlərinə məxsus bəsit ev 
tipləri ilə yanaşı, «imarət» adlanan varlı evləri və qəsrlər meydana gəlmişdir. Orta əsr Abşeron 
qəsrləri, bir sıra feodal şəhərlərində hələ də qalmaqda olan bəy, xan evləri və saray kompleksləri 
buna parlaq nümunədir. 
Azərbaycanda antik şəhərlərin yaranması ikimərtəbəli, yaxud kürsülü (səkili) evlərin 
artmasına təkan vermişdir. Yonma daş və ya bişmiş kərpicdən tikilən iki, yaxud çoxotaqlı, geniş 
pəncərəli şəhər evlərində buxarı, taxça, dolab, camaxadan, yük yeri, rəf kimi bir sıra zəruri 
məişət ünsürlərinin peyda olması mənzilin daxili sahmanında xoşagəlimli səliqə yaradılmasına 
imkan vermişdir. Azərbaycanın şəhər və kənlərində kirənc mala ilə hörülmüş bu sayaq evlərin 
müxtəlif nümünələri son zamanlaradək qalmaqda idi. 
Feodalizm dövründə şəhərlərdə evtikmə təcrübəsi daha da təkmilləşməklə, kənd evlərinə 
də təsir göstərmişdir. Bu evlərdə mətbəx, anbar, təndirxana, balaxana və s. təsərrüfat-məişət 
ünsürləri tədricən arakəsmə divarla digər otaqlarından ayrılmağa başlamışdır.  
Birmərtəbəli evlərdə məişət və təsərrüfat tikililəri çox vaxt yaşayış binası kompleksindən 
kənarda inşa edilirdi. İkimərtəbəli binalarda isə, adətən, evin alt mərtəbəsində dükan və ya 
emalatxana, yaxud tövlə yerləşir, üst mərtəbədəki otaqlar yaşayış məqsədilə istifadə olunurdu. 
 119
Orta əsrlərdə Azərbaycan şəhərlərində feodal sarayları və əyanlara məxsus imarət tipli 
yaşayış binaları geniş yayılmışdı. Xalq memarlıq ənənələrindən bəhrələnən saray tipli binalar, 
adətən, peşəkar bənna və memarların köməyi ilə inşa olunurdu. Azərbaycanda bu tip binaların 
tikintisi daş və kərpic memarlığı olmaqla, iki istiqamətdə inkişaf etmişdir.  
Şirvan-Abşeron memarlıq mərkəzi daş tikililəri ilə səciyyələnirdi. Aran, Təbriz, Marağa 
və Naxçıvan inşaat mərkəzləri isə kərpic memarlığı ilə diqqəti cəlb edirdi. Hər iki halda saray 
kompleksinin memarlıq görkəminə, onun daxili və zahiri tərtibatına xüsusi diqqət yetirilirdi. Orta 
əsrlərdə imarət tipli kərpic binaların divar hörgüsündə kaşı üzlüklərdən istifadə olunduğu nəzərə 
çarpır. 
Feodalizm dövrünə xas olan səksəkəli, sərt həyat tərzinin tələblərinə uyğun yeni ev 
tiplərindən biri də qəsr olmuşdur. Qəsrlər, adətən, müdafiə üçün əlverişli ərazilərdə tikilməklə, 
özlərinin uca və möhtəşəm müdafiə divarları ilə diqqəti cəlb edirdi. Qəsrlərin ətrafında çox vaxt 
xəndək qazılır, bənd atılır, bürclü qala divarları çəkilirdi. Qəsrlər təkcə yaşayış məqsədi 
güdməyib, həm də zaman keçdikcə tədricən dini, ictimai, təsərrüfat tikililəri və müdafiə 
qurğuları ilə tamamlanaraq mürəkkəb memarlıq kompleksinə çevrilmişdir. Orta əsrlərdə 
Azərbaycanda bir sıra qəsrlər: Bayıl qəsri (XIII əsr), Mərdəkan qəsri (XIII əsr), Ramana qəsri 
(XIV əsr) tikilmişdir. Son orta əsrlərdə artileriyanın inkişafı ilə əlaqədar qəsr tipli tikililər 
özünün müdafiə əhəmiyyətini itirmiş, onun bir sıra memarlıq elementləri (bürc, mazğallı qala 
divarları) dekorativ bəzək ünsürünə çevrilmişdir. Sonralar müdafiə qəsrləri şəhər və şəhərətrafı 
möhtəşəm saray kompleksləri ilə əvəz olunmuşdur. 
Planlaşdırma baxımından feodal şəhərlərində yaşayış evlərinin müxtəlif tipləri 
yaranmışdır. Bunların arasında islam dininin naməhrəmlik tələblərinə uyğun olan əndərun-birun 
tipli evlər xüsusi yer tuturdu. Belə evlərdə «qonaq otağı» və «məişət» bölmələri dal-qabaq 
olmaqla, iki cərgədə planlaşdırılırdı. 
Son orta əsrlərdə Azərbaycan şəhərlərində şəbəkəli ev nümunələrinin geniş yayılması 
əlamətdar hala çevrilmişdir. Hakim zümrələr bu tip evlərin biri-birindən yaraşıqlı, mükəmməl 
nümunələrini tikdirir, sanki, bu sahədə bir-biri ilə bəhsə girirdilər. Şəki xan sarayı, 
Şəkixanovların evi, Qarabağda Pənahəli xanın sarayı, Əsədbəy və Xan qızı Xurşid banu 
Natəvanın evləri xalq memarlarının yüksək bədii düşüncə və inşaat ustalığından soraq verir. 
XIX əsrin sonları və XX əsrin əvvəllərindən başlayaraq ölkədə yaranan mədəni-texniki 
tərəqqi ilə əlaqədar olaraq, əhalinin sosial-məişət şəraitində baş verən irəliləyişlər ənənəvi ev 
tiplərində bir sıra yeni elementlərin (ləmə, balaxana, tənəbi, eyvan, seyvan, aynabənd, külafirəngi, 
mətbəx, dəhliz və b.) yaranmasına, beləliklə də yaşayış binasının kompleks halına düşməsinə 
səbəb olmuşdur. 
Azərbaycanda kapitalizmin inkişafı ilə əlaqədar olaraq, ev tikintisi sahəsində əlverişli 
inşaat bazası yaranmışdır. Şəhər və qəsəbələrin ətrafında daş karxanaları, kərpic zavodları, 
kirənc, əhəng, gəc, sement istehsalı müəssisələri yaranmış, dəmir yolu və su nəqliyyatının 
inkişafı sayəsində ağac materialı təchizatı kökündən dəyişmişdi. Kapitalist cəmiyyətinin müxtəlif 
sinfi təbəqə və sosial zümrələrinə, xüsusilə burjua – mülkədarlara (qolçomaqlara), fəhlə və 
kəndlilərə məxsus evlər təkcə memarlıq-plan quruluşuna və bəzək tərtibatına görə deyil, habelə 
daxili sahmanına, avadanlığına, abadlığına, yaraşıqlı və işıqlı olmasına görə bir-birindən kəskin 
surətdə fərqlənirdi. Kapitalist münasibətlərinin daha da dərinləşməsi və sosial təbəqələşmənin 
güclənməsi yaşayış evlərinin, ümumi mənzərəsinə möhtəşəmlik bəxş etməklə yanaşı, yoxsulluq, 
səfalət də gətirmişdir. Evlərin təkcə memarlıq quruluşu deyil, onların daxili sahmanı, avadanlıq 
və məişət müxəlləfatı da sosial təbəqələrin iqtisadi tavanasına uyğyn olaraq bir-birindən 
fərqlənirdi. 
XX əsrin əvvəllində Bakı şəhərinin sürətlə böyüməsi və burada əhalinin artması ilə 
əlaqədar olaraq, kirayə yolu ilə gəlir əldə etmək məqsədi ilə fərdi həyətlərdə və satınalma yolla 
əldə olunmuş torpaq sahələrində müasir şəhər məişəti tələblərinə uyğun çoxmərtəbəli mülk evləri 
tikdirən sahibkarların sayı artmışdı. Digər tərəfdən, milyonlar səltənətinə çevrilmiş neft şəhəri 
olan Bakıda böyük sənaye sahibləri fəhlələr üçün ayrıca yaşayış qəsəbələri saldırır, «barak» tipli 
evlər tikdirməli olurdular. Normal məişət rahatlığından məhrum olan baraklardan ibarət bu sayaq 
qəsəbələr, adətən, neft mədənlərinin yaxınlığında, çox vaxt isə onların aralarındakı neft-qaz 
 120
qoxulu namunasib iqlim şəraitinə malik olan sahələrdə salınırdı. 
 
Təsərrüfat tikililəri və məişət qurğuları 
Azərbaycan əhalisinin çoxsahəli təsərrüfat məşğuliyyəti (əkinçilik, bağçılıq, bostançılıq, 
maldarlıq, quşçuluq, ovçuluq, balıqçılıq, ev peşəsi və sənət istehsalı) tarixən burada bir sıra 
təsərrüfat binaları və məişət qurğularının yaranmasını labüd etmişdir. Böyük əksəriyyəti 
zəmanəmizədək gəlib çatmış həmin tikililər əhalinin məşğuliyyət sahələrinə müvafiq olaraq 
müxtəlif səciyyə daşımışdır. Ona görə də həmin tikililəri tipoloji cəhətdən təsnif etmək üçün ilk 
növbədə onları məşğuliyyət növləri üzrə qruplaşdırmaq tələb olunur. Bu baxımdan əkinçilik, 
maldarlıq və sənət istehsalı ilə bağlı tikililərin zəngin tipoloji növləri yaranmışdır.. 
Əkinçilik və bağçılıq məşğuliyyəti ilə bağlı yaranmış yardımçı təsərrüfat tikililərinin bir 
qismi (anbar, quraqlıq, taxtaban, təndirxana, kümxana və s.) universal səciyyə daşımaqla həm 
kənd, həm də şəhər əhalisinin ev məişəti üçün səciyyəvi tikililər sayılır. 
Bu qəbildən olan təsərrüfat və məişət tikililərinin bir qismi sırf məhəlli səciyyə daşımışdır. 
Məsələn, Naxçıvan diyarında geniş yayılmış «təndirəsər», «qəfəxana», «yandamı», yaxud 
Lənkəran və Muğan bölgələri üçün səciyyəvi olmuş «ləmə» (talvar) yardımçı məişət 
tikililərindən sayılırdı.  
Bu cür məhəlli səciyyə daşıyan məişət qurğularından biri də Alazan vadisində «daqqa», 
Quba-Xaçmazda «god» adı ilə bəlli olan yoğun kötükdən düzəldilən taxıl çəlləyi olmuşdur. 
Azərbaycanın bəzi bölgələrində buna «dəbbə» də deyilirdi. Çəlləyin bu növü başlıca olaraq 
meşəiçi və meşəətrafı kəndlərdə geniş yayılmışdır. Vaxtılə taxıl saxlamaq məqsədi ilə istifadə 
olunan «səbət anbar» da məhəlli səciyyə daşımaqla, meşəətrafı kəndlərdə geniş yayılmışdır. 
Bunun əksinə olaraq, taxıl, un saxlamaq məqsədi ilə düzəldilən «kəndi» (gil anbar), əsasən, ağac 
materiallarından korluq çəkən aran kəndlərində təsadüf edilirdi. Bütün bu faktlar göstərir ki, 
Azərbaycan əhalisi ayrı-ayrı məskunlaşma bölgələrində mövcud olan əlaltı xammal növlərindən 
bacarıqla istifadə edərək, özlərinə müvafiq məişət vasitələri düzəltmişdir. Elə ənənəvi maddi 
mədəniyyət örnəklərinin tipoloji zənginliyini şərtləndirən ümdə amillərdən biri də məhz buradan 
irəli gəlmişdir. 
Azərbaycanın bəzi bölgələrində yaşayış evlərində kiçik otaqlardan birini mətbəx kimi 
ayırmaq ənənə halını almışdı. Xörək-çörək bişirilən mətbəxin yaşayış otağından ayrılması 
ənənəvi inşaat mədəniyyəti tarixində mühüm mədəni irəliləyiş sayılırdı. Xörək və digər 
bişmişlərin qoxusunu mənzilin digər yerləşgələrindən təcrid etməyə imkan verən mətbəx 
Abşeronda «suaxan», Naxçıvan bölgəsində isə «qəfəxana» adlanırdı. 
Keçmişdə yaşayış evlərinin bir sıra bölmələrindən (dəhliz, çardaq, dərəncə, pilləkan 
qəfəsəsi, balaxana və s.) yardımçı məişət və təsərrüfat yerləşgəsi kimi istifadə olunurdu. Bu 
cəhətdən xüsusilə çatma çardaqlı damlar mühüm təsərrüfat əhəmiyyəti kəsb etmişdir. Həyətyanı 
sahədə ayrıca kümxana tikmək imkanı olmayanlar evin çardağından kümxana kimi istifadə 
edirdilər. Görünür, dəkkəlüstü çardaq növünün yaranması da məhz bu zərurətdən irəli gəlmişdir. 
Çatma çardağları damın kənarları boyunca quraşdırılmış dəkkələr üzərində qurmaqla, onun maili 
ətəklərinin tutumlu hala salınmasına və beləliklə də ondan səmərəli şəkildə istifadə edilməsinə 
şərait yaradılmışdır. Yeri gəlmişkən qeyd edək ki, evin banından ərzaq saxlamaq və ya orada 
barama becərmək məqsədi ilə istifadə etmək üçün ikisinəli («şilvərli») çardaqlar daha sərfəli 
sayılırdı. Şilvərli çardağın kəllələri çox vaxt «şeşxana» adlanan daş və ya kərpic  hörgülü divar, 
yaxud çubuqdan hörülmə çəpərə ilə tutulub tutumlu hala salınırdı. Hətta bu məqsədlə, şilvərli 
çardaqların ətəyini qapalı hala salmaq lazım gəlirdi. Bunun üçün dəkkəl və ya daqqaların 
aralarında qalmış «cinik» adlanan boşluqlar elastik çubuqla hörülüb tutulurdu. Bəzən isə şilvərli 
çardaq dəkkəl (daqqa) üzərində deyil, evin yastı dam örtüyündən sonra onun yan (arxa və ön) 
divarları üzərində boyvəboy hörülüb qaldırılmış «yanxana» adlanan daş və ya kərpic bari 
üstündə qurulurdu. Bu halda şilvərli bana işıq düşmək üçün hər 1,5-2 m-dən bir olmaqla, 
yanxana divarlarında «gözmək» adlanan bacasayağı balaca pəncərələr qoyulurdu. Bütün bunlar 
şilvərli banın təsərrüfat və məişət əhəmiyyətini artırırdı.  
Naxçıvan və Abşeron bölgələrində yastı damlı evlərin üstündə məişət və təsərrüfat bölməsi 
kimi işlənən balaxana tikilirdi. Bundan fərqli olaraq, Muganda həmin məqsədlə yaşayış binasının 
 121
arxasında tikilmiş kiçik artırma, həmçinin, eyni adla «balaxana» adlanırdı. Muğan kəndlərində 
təsərrüfat məqsədi ilə yaşayış evinin yan tərəfində «qulaban» adlanan artırma, evin qənşərində 
isə «qulangəriş» adı ilə bəlli olan eyvan düzəldilməsi ənənə halını almışdı. 
Quba bölgəsində ikimərtəbəli evlərin üst mərtəbəsinin döşəmə millərinin divardan kənara 
çıxan uclarının köməyi ilə tikilmiş «papaq» adlanan quraqlıq yenə də təsərrüfat məqsədi 
daşıyırdı. Buraya odun, kömür, ağac materialı yığır, minik atı bağlayır, araba saxlayırdılar. 
Yaşayış evlərinin daxilində səliqə-sahman yaratmaq, paltar-palaz, yorğan-döşək, qab-
qacaq, saxlanc boxça, mücrü və s. kimi ev ləvazimatını yığıb saxlamaq üçün müxtəlif növ divar 
açrımları: (camaxatan, taxça, dolab (xaxra), rəf (ləmə), çıraqdan, sərdan və s. düzəldilməsi 
ənənəyə çevrilmişdi. 
Arxaik ev tipləri olan kühül, qaradam (xaçkəran), qazma (gəmrə) üçün səciyyəvi təsərrüfat 
qurğularından biri də taxıl quyusu idi. Taxıl quyusu sucar olmayan dağətəyi kəndlərdə daha 
geniş yayılmışdır.  
Ehtiyat taxıl tədarükü üçün bəzi kəndlərdə «xum» adlanan böyük küplərdən də istifadə 
edənlər olmuşdur. Vaxtilə belə küplərdə ölkənin xristian əhalisi şərab saxlamışdır. Qax 
rayonunda məskunlaşmış xristian ingiloyların həyətlərində basdırılmış bu cür böyük şərab 
küplərinə indi də təsadüf edilməkdədir. 
Əkinçilik və bağçılıq məşğuliyyəti ilə bağlı bir sıra əlavə təsərrüfat tikililəri də 
yaranmışdır. Çox vaxt yaşayış evindən bir qədər aralıda tikilən bu tip tikililərin bir qismi 
(quraqlıq, anbar, tağtaban, təndirxana, əl damı, «alma» və s.) zəmanəmizədək qalmaqdadır.  
Əkinçilik və bağçılıqla bağlı tikililər ayrıca tikilməkdən əlavə, həm də onlara yaşayış 
evinin tərkib hissəsi kimi təsadüf edirdi. 
Dirrik evi. Buraya un, taxıl, fırçın, sac, küpləmə ördək, küpləmə əzgil, küpləmə armud, 
asma ördək, çörək, ağartı məhsulları, mətbəx ləvazimatı, təsərrüfat alətləri yığılırdı. Yaşayış 
məqsədilə istifadədən çıxmış köhnə qazma və ya kümə (daxma) çox vaxt «dirrik evi» kimi 
işlənirdi. 
Təndirxana. Keçmişdə kənd əhalisinin hamısı, şəhər əhalisinin isə bir qismi çörəyi özü 
bişirirdi. Bu səbəbdən də, hər bir ailədə müxtəlif növ çörəkbişirmə vasitələrinə təsadüf edilirdi. 
Bunların arasında təndir və sac daha kütləvi səciyyə daşımışdır.Təndiri yağmurdan qorumaq 
üçün onun üzərində, adətən, talvar tikirdilər. Yanğın ehtimalına qarşı, bir qayda olaraq, 
təndirxananı həyətin samanlıq, ot tayası yerləşən mal məhləsinin əks qütbündə tikirdilər.  
Meyvəçiliklə məşğul olan kəndli həyətlərində «çörək təndiri»ndən əlavə, bir neçə ədəd 
«meyvə təndiri» də düzəldilirdi. Meyvə qurudulan təndir çörək təndirindən xeyli böyük 
qurulurdu. 
Təndirxananı 4 ədəd haça (basdırma) üzərində tikirdilər. Haçaların başına bir cüt yoğun 
pərdi atandan sonra onların üzərinə nazik pərdilər düzüb üstünü «laş» və ya «carcı» adlanan şax-
şüvəl ilə örtür, ən nəhayət axırda onun yastı damını torpaqlayırdılar. Təndirxanada təndirdən 
əlavə xörək və ya sac çörəyi bişirmək üçün açıq ocaq da qurulurdu. Yay mövsümündə, adətən, 
xörəyi açıq ocaqda hazırlayır, yaxud çay qaynadırdılar. Şəhər həyətlərində təndirxananın talvarı 
«zabaq» adlanan yarmaça ilə örtülüb üzəri torpaqlanandan sonra həm də suvanırdı. Şəhər 
təndirxanalarının damı bəzən çardalla örtülür, döşəməsi vaxtaşırı suvanıb xususi gil ilə şirlənirdi. 
Quraqlıq (altıaçıq). Həyətin «eşik» səmtində azuqə ehtiyatı, əmək alətləri, nəqliyyat 
vasitələri və s. saxlamaq üçün «tağban», «tağtaban» və ya «altıaçıq» adlanan xüsusi talvar 
(çardaq) tikilirdi. Burada, həmçinin, nəhrə çalxalanır, yun didilir, ip əyrilir, yer hanası qurulurdu. 
Çox vaxt kəndi, god, ağac anbar (saqan), meyvə və taxıl səbətləri də burada saxlanılırdı.  
Anbar (taxıl səbəti, taxta anbar, saqan). Əksər hallarda yaşayış evinin alt mərtəbəsində, 
otaqlardan biri anbar məqsədilə ayrılırdı. Bəzən isə həyətin bir tərəfində ayrıca anbar tikilir, 
orada taxıl, un, süd, meyvə, bostan məhsulları saxlanılırdı. İstifadə məqsədlərindən asılı olaraq 
ərzaq anbarı təsərrüfat alətləri saxlanılan quraqlıqdan fərqlənirdi. 
Əmək aləti və məişət vasitələri saxlanılan anbar çox vaxt yaşayış evindən bir qədər aralıda 
tikilirdi.   
Ərzaq anbarı çubuq, gil, kötük və taxta olmaqla, dörd növdə düzəldilirdi. Hörmə anbar ən 
çox cır fındıq çubuğundan hazırlanırdı. Bunun üçün əvvəlcə bir cüt palıd yarmacası üzərində 
 122
anbarın oturacağı qurulurdu. Bunun sayəsində onun yerini dəyişdirmək mümkün olurdu. 
Yarmaçaların üzərinə 10 sm qalınlığında ağac mıx ilə 3 ədəd palıd zabagı  bərkidilirdi. 
Zabaqların kənarı «kankeş» adlanan rəndə ilə rəndələnib bir-birinə kip otuzdurulurdu. Sonra 
oturacağın kənarı boyunca bir-birindən 10-15 sm aralı olmaqla, deşiklər açıb oraya fındıq 
çubuqları keçirirdilər. Anbarın ortası xaşal olsun deyə, deşiklər bir qədər çölə doğru maili 
vəziyyətdə bərkidilirdi. Nisbətən  yoğun olan qabırğa çubuqlarının araları nazik fındıq şüvülləri 
ilə hörülür, yarıya çatanda anbarın ağzı tədricən yığılıb daraldılırdı. Anbarın başı açılmasın deyə, 
bir cüt çubuğu bir-birinə dolayandan sonra qabırğa çubuqlarının belinə fırladırdılar. Sonra anbar 
sarı torpaqdan tutulmuş samanqatışıq palçıq mala ilə suvanırdı. Suvağa, adətən, sünbül qılçığı və 
ya saman püfəsi qatırdılar. Suvaq quruyandan sonra «singir» adlanan ağ gillə anbarı şirləyirdilər. 
Yerli əhalinin nəzərincə, singirdən hazırlanmış ağ şir bərəkət rəmzi sayılaraq «pak» hesab 
edilirdi. 
Hörmə anbara çəltikdən başqa digər dənli bitkilərin hamısı, o cümlədən, un yığılırdı. Qalın 
yığıldıqda hərarət nəticəsində qıcqırma verdiyindən çəltiyi anbara və ya başqa dərin qaba tökmək 
olmurdu. Məlum olduğu kimi, çəltik payızda yığıldığından kifayət qədər qurumayıb nəm qalırdı. 
Azərbaycanın əksər bölgələrində geniş yayılmış taxta anbar Şəki-Zaqatala bölgəsində 
«saqan» adı ilə tanınırdı. 
Taxta anbar (saqan), bir qayda olaraq, tam verməyən qovaq, söyüd və ya qarağacdan 
hazırlanmış əldəyonulma taxtalardan düzəldilirdi. Onun uzunu 2-3 m, eni 1 m, dərinliyi 1,2-1,5 
m-ə çatırdı. Üstü düz olub baca ilə tamamlanan taxta anbardan fərqli olaraq, saqana açılıb-
örtülən maili qapaq düzəldilirdi. Saqanın taxtaları onun dayaqlarına əvvəllər çiv vasitəsi ilə 
deşib-keçirtmə üsulu ilə, sonralar isə papaqlı mismarla bərkidilirdi. Saqandan fərqli olaraq taxta 
anbarın aşağı hissəsində siyirmə qapağa malik «dənlik» düzəldilirdi. 
God  tipoloji cəhətdən anbarın xüsusi növü olub meşə qovağının gövdəsinin kökə yaxın 
hissəsindən içaçan xüsusi isgənə ilə yonulub düzəldilirdi. Godun bir başına qovaq, palıd və ya 
narrat ağacından yonulmuş taxta qapaq vurulurdu. Onun ağzına, həmçinin, taxta qapaq 
düzəldilirdi. Ərzaq məhsullarını daha yaxşı saxladığından tumluq buğda, mərci, noxud və s. çox 
vaxt godda saxlanılırdı. Godun aşağı hissəsində dəni çıxartmaq üçün qapaqlı «dənlik» 
düzəldirdilər. 
Kəndi mal peyini qatılmış gildən hazırlanırdı. Onu hissə-hissə, hər dəfə bir qarış 
hündürlüyündə hörüb qaldırırdılar. Bir qayda olaraq, kəndini qadınlar düzəldirdi. Onun 
hündürlüyü orta boylu adama boy verə biləcək qədər olurdu. Ölçüsündən (böyük-kiçikliyindən) 
asılı olaraq, kəndinin diametri 60-70 sm-dən 1m-ə qədr olurdu. Kəndi düzbucaqlı (oval) və girdə 
olmaqla iki formada hazırlanırdı. Əksər hallarda o, təndirsayağı girdə düzəldilirdi. Kəndinin ağzı 
dibinə nisbətən bir qədər daralırdı. Onun divarı 7-8 sm qalınlığında olurdu. Bu məqsədlə kül 
səpilmiş sahədə mal peyini qatılmış gil kütləsini «bad» və ya «zobalaq» adlanan loğana halına 
salandan sonra  onları bir-birinin üzərinə yapışdırırdılar.  
Bir qayda olaraq, kəndi nəm tutmayan quraq yerdə düzəldilirdi. Kəndi hissə-hissə 
hazırlanıb başa çatandan sonra bir ay müddətində öz dəmində qurudulurdu. Kəndi tamam 
quruyandan sonra onun içəri və çöl üzü, əvvəlcə narın saman qatılmış sarı gil ilə, sonra isə ağ gil 
(singir) ilə şirlənirdi. Bununla da, mal peyini qatışığı hazırlanmış kəndi paklanmış olur və onda 
bərəkət rəmzi sayılan taxıl, yarma, un saxlanılırdı. Kəndidə, adətən, buğda, arpa və darıdan 
əlavə, həm də noxud, mərci, un saxlayırdılar. Un kəndisi hər il şirlənirdi. 
Keçmişdə hər bir kəndli ailəsi müəyyən qədər ev quşları: toyuq, hindquşu, qaz, ördək 
saxlayırdı. Buna münasib də fərdi həyətlərdə «hin» adlanan kiçik damça düzəldilirdi. 
«Alma». Alma-armudu uzun müddət salamat saxlamaq üçün, adətən, həyətin «eşiyə» 
bitişik sahəsində xüsusi meyvə çalası düzəldilirdi. Meyvəni həmin çalaya yığıb üzərini hərarət 
verməyən qıjı ilə örtür və üstünü torpaqlayırdılar. El arasında,xüsusilə, bağçılığın inkişaf etdiyi 
bölgələrdə bu «alma» adlanırdı. 
Taxıl quyusu. Sucaq ərazilərdə taxıl quyusu qazmaq əl vermirdi. Belə quyuda ancaq boyaq 
bitkisinin kökünü saxlayırdılar. Çünki boyaq kökü çox quruyanda özünün boyaq keyfiyyətini 
xeyli itirirdi. Boyaq bitkisi əkinləri tənəzzülə uğrayandan sonra boyaq quyusu da aradan 
çıxmışdır. 
 123
Taxıl quyusu ən çox dağ kəndlərində, qismən də dağətəyi kəndlərdə geniş yayılmışdı. 
Taxılı nəmdən qorumaq üçün quyunun döşəməsinə ot-alaf, saman tökməkdən əlavə, bəzən 
divarlarına çətən və ya həsir çəkirdilər. 
Heyvandarlıqla bağlı tikililər. Ənənəvi təsərrüfat binaları arasında tipoloji zənginliyinə 
görə maldarlıq məşğuliyyəti ilə bağlı yaranmış tikililər üstün yer tutmuşdur. Bu, hər şeydən 
əvvəl, ənənəvi heyvandarlıq məşğuliyyətinin  özünün çoxşaxəli olmasından irəli gəlirdi. Onun 
müxtəlif sahələrinin (qaramal, sığır, qoşqu heyvanları, qoyun, qoç, quzu, at, dəvə, ev quşları və 
s.) hər biri özünə məxsus təsərrüfat tikilisi tələb etdiyi kimi, onların yem ehtiyatının toplanması 
və saxlanması zərurəti ilə bağlı müvafiq tikililərə də ehtiyac duyulurdu. Heyvandarlıqla bağlı 
köməkçi təsərrüfat tikililərinin tipoloji zənginliyinin yaranmasında ölkənin müxtəlif bölgələrində 
inşaat materiallarının bol olması faktı da mühüm rol oynamışdır. Hər bir məhəlli ərazinin əlaltı 
inşaat materialı nəyə imkan verirdisə, maldarlar ondan bacarıqla istifadə edib öz təsərrüfat və 
məişətləri üçün gərək olan müvafiq yardımçı tikililər inşa etmişlər. Ənənəvi təsərrüfat tikili və 
qurğularının tarixən təşəkkül tapmış tipoloji zənginliyi də məhz buradan yaranmışdır. Bu işdə 
otarma üsulu (gəzərgi yem) ilə heyvan sürüləri bəsləyən elat əhalisindən fərqli olaraq yem 
tədarükü ilə məşğul olan oturaq maldarlıq məişət tərzi də az rol oynamamışdır. 
Yaylaq-qışlaq şəraitində heyvan sürüləri bəsləməklə məşğul olan elat obaları sığırxana», 
«yataq», «binə» və s. adlarla bəlli olan qışlaqlarda qoyun sürüləri bəsləmək üçün ağıl, vana, 
kəriskə, banıstan, küz, göyəbaxan (kora), iribuynuzlu mal-qara saxlamaqdan ötrü pəyə, tövlə, 
sığırxana, at ilxısı və dəvə qatarı üçün basdaray, qərəb və s. tikilirdi. Bundan əlavə elat obaları 
yaylaqda heyvanların gecələməsi üçün arxac yeri seçir və ya qalaq düzəldirdilər. 
Bundan fərqli olaraq, oturaq maldarlıqla məqğul olan kənd əhalisi tövlə və ya pəyə ilə 
yanaşı, qış üçün tədarük olunmuş heyvan yemini (ot, kövşən, saman) saxlamaq üçün bir sıra 
yardımçı təsərrüfat tikililəri (mərək, samanlıq, talvar, tayalıq və s.) düzəldirdi. Bunlardan əlavə, 
sağmal mal-qaranı sağmaq, yaxud ev heyvanlarına yem, duz, su vermək üçün tövələ və və ya 
pəyənin qabağında «baharbənd» və ya «çardaq» adlanan talvar tikilirdi. 
Oturaq maldarlıqla məşğul olan əhali həm də əkinçiliklə məşğul olduğundan onlar xeyli 
miqdarda kənd təsərrüfatı alətlərinə(kotan, xış, mala, dırmıx, yığan, vəl, yaba, şana, kürək, 
dəryaz və s), habelə bir sıra zəruri qoşqu nəqliyyatı vasitələrinə (araba, təkər, boyunduruq, çalı, 
kirşə, çəpə və s.) malik idilər. Bu alətlər çox vaxt quraqlıq, talvar və ya mərəkdə saxlanılırdı. 
Ənənəvi təsərrüfat tikililərinin tipoloji növləri şəhər və kənd əhalisinin məişət tərzi, əmək 
məşğuliyyəti və iqtisadi tavanası ilə üzvü surətdə bağlı olub müxtəlif amillərin təsiri altında 
təşəkkül tapmışdır. Eyni bir həyətdə həm əkinçilik, həm maldarlıq, həm də bağçılıqla bağlı 
müxtəlif səciyyəli təsərrüfat tikililəri cəmləşmişdi. 
Etnoqrafik çöl tədqiqatları nəticəsində ölkənin əksər kəndlərində maldarlıqla bağlı 
təsərrüfat tikililəri üstün yer tutmuşdur. Onların bir qismi Ümumazərbaycan, az bir hissəsi isə 
məhəlli səciyyə daşıyırdı. 
Tövlə. Ümumazərbaycan səciyyəsi daşıyan bu təsərrüfat tikilisində, əsasən,  mal-qara və at 
saxlanırdı. Bununla belə,  bəzən onu arakəsmə ilə bölüb az miqdarda qoyun da salırdılar. At və 
dəvə tövləsi nisbətən hündür tikilməsi və qapısının gen olması ilə seçilirdi. Abşeronda 
«basdaray» adlanan dəvə tövlələrinin damı çox vaxt daş tağbəndlə tikilirdi. Ən çox mal damı 
(pəyə) kimi istifadə olunan tövlə bir sıra bölgələrdə yaşayış binasının alt mərtəbəsində yerləşirdi. 
Bununla yanaşı, onu həyətin mal məhləsində ayrıca da tikirdilər. Tövlənin divarları çox vaxt çiy 
kərpicdən, bəzən isə daşdan hörülürdü. Tövlənin yeganə bir qapısı, «gözmək» və ya «külbə» 
adlanan balaca bir bacası olurdu. Mala alaf vermək üçün onun arxa divarı boyunca «axur» 
düzəldilirdi. 
Qışlaqlarda tövlə əvəzinə «sığırxana» və ya «gəmrə» adlanan uzun mal qazması tikərdilər. 
Lakin onun çalası xeyli dayaz (0,5-1 m dərinlikdə) qazılırdı. Mal qazmasının ölçüsü mal-qaranın 
sayından asılı olaraq, böyük və ya kiçik olurdu. 
Ağıl. Az miqdarda qoyunu olanlar həyətdə ağıl tikirdilər. Ağılın dam örtüyü tövləyə 
nisbətən alçaq və mafraq olurdu. Ənənəvi təsərrüfat tikililərinin bu növü Xəzəryanı düzənliyin 
əhalisi arasında «paraq» adlanırdı. Azərbaycanın qərb bölgəsində isə yay mövsümündə heyvan 
salınan və «xalxal» adlanan çəpərlənmiş sahəyə «paraq» deyilirdi. Quba bölgəsinin bir sıra 
 124
kəndlərində isə ağıl və ya paraq əvəzinə «məgəl» istilahı işlənirdi. Qarabağda buna «kərəskə», 
Qazaxda «kəriksə», Borçalıda «kərəksə» deyilirdi. 
Xalxal- ətrafı kol çəpər və ya çaxçax vasitəsi ilə hasarlanmış dairəvi formalı, üstü açıq 
tikili olub isti mövsümdə mal, qoyun və ya at ilxısı salmaq üçün tikilirdi. Xalxalın qapısı 
doqqazla tamamlanırdı.  
Xalxalın ətrafı daşqura hasarla tutulduqda o, «qalaq» adlanırdı. Qalaq ən çox yaylaqlarda, 
qismən isə yazdaq və küzdəklərdə tikilərdi. Qalaq gecələr ev heyvanlarını mühafizə edib 
saxlamaq məqsədi güdürdü. 
Vana qoyunçuluq təsərrüfatı ilə baglı olub daha çox dağətəyi kəndlərdə yayılmışdı. 
Vananın divarları çitəmə üsulu ilə qarğı və qamışdan, bəzən isə daşdan tikilirdi. Onun damı 
nisbətən hündür olub orta dirəklərin başına uzadılmış mil üzərində qurulurdu. Dam hər iki tərəfə 
doğru maili görkəm kəsb edirdi. Bunun üçün vananın nisbətən qısa olan yan haçalarının üstünə 
uzadılmış pərdilər orta milə nisbətən xeyli aşağıda dayanırdı. Mil ilə pərdilərin arasına sıx 
vəziyyətdə sallama düzüləndən sonra onların üstünə şax döşəyib üzərinə küləş, ot-alaf tökür və 
torpaqlayırdılar. Yağmuru keçirməsin deyə, çox vaxt onun torpaq damı həm də suvanıb 
şirlənirdi. 
Düz qazma. Qışlaqlar üçün səciyyəvi təsərrüfat tikilisi olan bu qazma növünü el yaylağa 
qalxan zaman ev-məişət müxəlləfatını, təsərrüfat alətlərini, ehtiyat ərzaq məhsullarını gizləyib 
saxlamaq məqsədi ilə tikirdilər. Oba qışlağı tərk edib yaylağa qalxan zaman artıq qalmış barxana 
(xalça-palaz, yorğan-döşək, qab-qacaq və s.) düz qazmaya yığılıb gizlədilirdi.  
Düz qazmanı tikmək üçün 1,5 dərinliyində düzbucaqlı formada çala qazıb üstünü pərdi, 
laş, şax, küləşlə örtüb torpaqlayırdılar. Qazmanın bu növünün yastı damı yer səthi ilə bərabər 
olduğundan onun mövcudluğu bilinmirdi. Onun yolağı «quyu-lağım» üsulu ilə düzəldilir və gizli 
saxlanılırdı. Hava keçməsin deyə, quyunun ağzı taxta qapaq və ya  hörmə qapsaqla möhkəm 
bağlanıb, üstünə kandalaş, ot-alaf, bəzən isə torpaq tökülürdü. Qazmada «xəlvəti mal» saxlamaq 
üçün, adətən, onun yolağının qovuşduğu quyunun üstündə araba, çəllək, yəhər, navar və s. 
saxlayırdılar.  
Yataq (qoyun yatağı). Qışlaqlar üçün səciyyəvi olan qoyun yatağı selab tutmayan hündür 
sahədə tikilirdi. Bunun üçün yataq yerinin orta xətti boyunca, araları 3-4 m məsafədə olmaqla, 
yoğun haçalar basdırıb üzərinə «sün» adlanan tir (mil)  atandan sonra onun yanlarına bir ucu yerə 
söykənən 4-5 m uzununda pərdilər düzürdülər. Pərdi düzümünün üstünə şax, ləmbə, lığ, bəlim 
atırdılar. Bəzən isə yatağın damı qamışla örtülürdü. Bunun üçün qamış dərzlərini açıb yatağın 
balıqbeli damının üstünə sərirdilər. Yağış suyunu axıtmaq üçün yatağın yanlarına «qarım» 
çəkilirdi. Yatağın arxa kəlləsi maili formada olub, çubuq tərəcə və ya qamış qomu ilə örtülür, 
qabaq kəlləsi isə bir cüt qapsaqla bağlanırdı. Yatağın qabaq tərəfində qapsaqdan kənarda qalan 
boşluqları yenə də çubuqla hörülüb tutulurdu.  
Küz. Qoyunçuluqla məşğul olan oba və kəndlərdə, adətən, quzu salmaq üçün xüsusi küz 
tikilirdi. Bunun üçün həyətin mal məhləsi bölməsində müəyyən bir sahəni dövrələmə 
çəpərləməklə bir tərəfində giriş-çıxış yolu qoyulurdu. 
Küz müxtəlif adlarla Azərbaycanın bütün bölgələrində geniş yayılmışdı. Şəkidə «küzmək», 
Bərdədə «küzlük», Qazax-Gəncə bölgəsində «quzuluq» adı ilə bəlli olan küzün bala, orta və 
böyük olmaqla, müxtəlif ölçüdə tikilmiş üç növü qeydə alınmışdır. Ölçülərindən asılı olmayaraq 
küzün inşaat texnikası eyni idi. Qarabağda küzün divarı qarğı və ya qamışdan «tanan» üsulu ilə 
düzəldilirdi. Bunun üçün küzün həndəvəri boyunca 30-35 sm dərinlikdə «xarım» adlanan xəndək 
qazandan sonra onun uzunu boyunca 15-20 sm dərinlikdə çalalar qazıb qarğı qomlarını onlara 
basdırırdılar. Daha sonra qarğı qomlarının araları xəndək boyunca qamış düzümü ilə tutulurlu. 
Sonra qom və qamış düzünlərinin arxası çöl tərəfdən xəndək torpağı ilə doldurulub tapdalanırdı. 
Bu qayda ilə küzün yan və arxa divarları əmələ gətirilirdi. Divarların möhkəm dayanması üçün 
onları qarğı qomları vasitəsi ilə iki yerdən qurşaqlayıb bağlayırdılar. Sonra küzün maili damı 
tikilirdi. Bunun üçün küz çalasının tən orta xətti boyunca başı haça dirəklər basdırıb başlarına 
«hambala» adlanan uzun mil uzadandan sonra hər iki yana doğru maili vəziyyətdə qarğı 
qomlarından ibarət sallamalar uzadırdılar. Qomlar milin üstündən aşırılandan sonra onların ucları 
bir-birinin içərisinə keçirilir və sallamaların üstündən ağac «burğu» vasitəsi ilə burulub 
 125
bərkidilirdi. Bəzən ağac əvəzinə sallama qarğı qomundan ibarət qurşaqlar bağlayandan sonra 
onların üzərinə şax döşəyir, onun üstünə isə qamış, lığ və ya cəyən tökürdülər.62   
Samanlıq. Yerə basdırılmış 4 və ya 6 ədəd haçanın üzərinə bir cüt yoğun sunaça (sün)  atıb 
üstünə nazik pərdilər düzürdülər. Pərdilərin üstünü şaxla tutandan sonra onun üzərinə küləş 
tökürdülər. Samanlığın yanları çox vaxt çubuqdan hörülmə tərəcə ilə tutulurdu. Bunun üçün 
əvvəlcə samanlığın ətrafına haça payalar basdırılır, sonra onların araları tərəcə ilə tutulurdu. 
Samanı samanlığa doldurandan sonra qabağını qapsaqla bağlayırdılar. 
Bütün yuxarıda göstərilənlərdən əlavə, keçmiş şəhər və kənd əhalisinin, o cümlədən, 
köçəbə elatların fərdi həyətlərində toy-düyün, yas mərasimlərini keçirmək üçün müvəqqəti 
səciyyəli bir sıra tikililər (toyxana, mağar dəyəsi, yasxana, yüyət yeri və s.) düzəldilirdi. Mərasim 
başa çatandan sonra həmin tikililər sökülüb yığışdırılırdı.    
                                                          
1 М.М.Гусейнов. Древний палеолит Азербайджана. Б.,1985. 
2 А.К.Алекперов. Исследование по археологии и этнографии Азербайджана. Б.,1960, с.149-151. 
33 A.N.Mustafayev. Qobustanda qədim ev tipi-kühül haqqında. - «Azərb. EA Xəbərləri (tarix, fəlsəfə və hüquq 
seriyası)», 1970, №3-4, s.188-196. 
4 M.M.Hüseynov. Göst.əsəri, s.61. 
5 Yenə orada. 
6И.Г.Нариманов. Культура древнейшего земледельческо-скотоводческого населения Азербайджана. Б., 1982. 
7 Yenə orada, s.172. 
8 Yenə orada, s.172-173. 
9 И.М.Джафарзаде. Обследование циклопических сооружений Азербайджана. - «Изв.Аз.ФАН СССР», 1939, 
№3, с.67-70. 
10И.М.Джафарзаде. Циклопические сооружения Азербайджана. «Тр.Аз. ФАН СССР», т.55, Б.,1938, с.16-17; 
C.Ə.Xəlilov.Göst.əsəri, s.21-44. 
11 S.Qaşqay. Manna dövləti, B.,1993, s.51-56. 
12 Azərbaycan Sovet Ensiklopediyası, X c. B., 1987, s.251. 
13 Azərbaycan tarixi. B.,1993, s.78. 
14 ASE, X c. B., 1987, s.521. 
15И.А.Бабаев. Города Кавказской Албании в IY в.до н.э.-III в.н.э. Б., 1990, с.54. 
16 ASE, X c. s.521. 
17 М.Х.Гейдаров. Города и городское ремесло Азербайджана XIII-XYII вв.Б.,1982, с.25. 
18 Yenə orada, s.23-24. 
19 Г.Зардаби. Избранные статьи и письма. Б., 1962, с.44. 
20Azərbaycanın müxtəlif bölgələrində «həyət» mənasında «məhlə» və «mülk» termini də işlənir. Buna Şirvan 
zonasında «dəngə» də deyilir (Bax: A.N.Mustafayev. Şirvanın maddi mədəniyyəti. Bakı, 1977, s.25). 
21 Д.Л.Сегал. Крестьянское землевладение в Закавказье. Тифлис, 1912, с.71. 
22 М.Н.Насирли. Сельские поселения и крестьянские жилища Нахичеванской АССР. Баку, 1959, с.56. 
23 В.П.Кобычев.Поселения и жилища народов Северного Кавказа в XIX-XX вв. М.,1982, с.56. 
24 A.N.Mustafayev. Göst.əsəri,s.22. 
25 T.Q.Səlimov. Abşeronlular. Bakı,1993,s.143. 
26«Eşik» türk termini olub «iş» sözü ilə «ik» şəkilçisinin birləşməsindən əmələ gəlmiş, iş görülən yer deməkdir.  
27 Ə.V.Salamzadə, Ə.Ə.Sadıqzadə. XVIII-XIX əsrlərdə Azərbaycanda yaşayış binaları. Bakı,1961, s.40-41. 
28 M.N.Nəsirli. Şəki-Zaqatala zonası əhalisinin yaşayış evləri. B.,1975, s.17. 
29 Н.Абелов. Экономический быт государственных крестьян Геокчайского и Шемахинского уездов Бакин-
ской губернии. - МИЭБГКЗК, YI c., II hissə, Tiflis, 1897, s.56.  
30К.Т.Каракашлы. Материальная культура азербайджанцев. Баку, 1964, с.96. 
31М.О.Косвен. Семейная община и патронимия. М.,1963, с.32. 
32А.Ф.Посербский.- Очерк Закатальского округа - «Кавказский календарь на 1866 г.», Тифлис, 1865. 
33 Q.T.Qaraqaşlı. Göst.əsəri, s.41. 
34 Yenə orada. 
35 A.N.Mustafayev. Göst.əsəri,s.18. 
36H.N.Məmmədov. Muğanın maddi mədəniyyəti (Avtoref.) Bakı,1996, s.7-8. 
37 К.М.Ибрагимов. Материальная культура Шекинской зоны в конце XIX-XX вв. (Автореф.) Баку, 1982, с.14. 
38 M.N.Nəsirli. Göst.əsəri, s.53. 
39 Q.T.Səlimov. Abşeronlular. Bakı,1993,s.127. 
40 Q.Ə.Qeybullayev. Azərbaycanlılarda ailə və nigah. I hissə, Bakı,1994,s.109. 
41П.Н.Ягодинский. Экономический быт государственных крестьян западной части Бакинского уезда Бакин-
ской губернии.- МИЭБГКЗК, т.П.,Тифлис, 1886, с.452. 
42Д.А.Кистенев. Экономический быт государственнных крестьян Ленкоранского уезда Бакинской губернии.- 
МИЭБГКЗК, т.YII, Тифлис,1887,с.666 
 126
                                                                                                                                                                                           
43 Г.А.Раджабов. Пережитки сельско-общинного быта в дореволюционном Азербайджане (Автореф.) 
Б.,1966,с.26. 
44H.A.Quliyev. Azərbaycanda ailə məişətinin bəzi məsələləri. B., 1966, s.11. 
45 Q.T.Qaraqaşlı. Göst. əsəri, s.32. 
46С.П.Зелинский. Описание города Шемахи. Тифлис, 1896, с.10. 
47 Ə.V.Salamzadə, Ə.Ə.Sadıqzadə. Göst. əsəri, s.33-34. 
48 H.Sarabski. Köhnə Bakı., B.,1982, s.121-122. 
49 Yenə orada, s.126-127. 
50 S.P.Zelinski. Göst. əsəri, s.10. 
51 A.N.Mustafayev. Göst. əsəri, s.29. 
52 A.N.Mustafayev. İngiloyların maddi mədəniyyəti. B., 2005. 
53H.N.Məmmədov. Muğanın maddi mədəniyyəti (tarixi-etnoqrafik tədqiqat). B.,2001, s.8. 
54 Azərbaycan tarixi.B.,1993, s.99. 
55 И.А.Бабаев. Города Кавказской Албании. Б.,1990,с.69. 
56Yenə orada, s.86; К.М.Мамедзаде. Строительное искусство Азербайджана. Б.,1983. 
57 İ.A.Babayev. Göst.əsəri, s.86. 
58А.К.Алекперов. Исследования по археологии и этнографии Азербайджана. Б., 1961, с.149-151. 
59 A.N.Mustafayev. Qobustanda qədim ev tipi – kühül haqqında.  «Azərb. EA Xəbərləri (tarix, fəlsəfə və hüquq 
seriyası)», 1970, №3-4, s.188-196. 
60 İ.H.Nərimanov. Göst.əsəri,s.172-173. 
61 İ.M.Cəfərzadə. Göst.əsəri. 
62 X.D.Xəlilov. Qarabağın elat dünyası. B., 1992, s.93-94. 
 
 127
GEYİM  MƏDƏNİYYƏTİ 
 
Ənənəvi geyimlərin ümumi səciyyəsi 
XIX əsr Azərbaycan xalqının etnosiyasi tarixində ən mürəkkəb dövrlərdən biri olub, onun 
iki hissəyə parçalanması, beləliklə də, sosial-iqtisadi və mədəni-texniki cəhətdən müxtəlif 
istiqamətlərdə inkişafı ilə səciyyələnir. XIX əsrin əvvəllərində Azərbaycanın şimal torpaqları çar 
Rusiyası tərəfindən işğal olunmuş, cənub torpaqları isə İran əsarəti altında qalmışdır. Azərbaycan 
xalqının tarixi taleyində dərin iz buraxan bu parçalanma vahid etnosun siyasi və sosial-iqtisadi 
həyatının bütün sahələrinə, o cümlədən onun maddi və mənəvi mədəniyyətinin inkişaf 
meyllərinə təsirsiz qalmamışdır. Rusiya tərəfindən işğalın müstəmləkə məramından asılı 
olmayaraq, bu tarixi akt sayəsində Azərbaycanın şimal torpaqları uzun müddət xarici 
qəsbkarların basqınlarından, siyasətindən yerli feodal hakimlərin dağıdıcı ara müharibələrindən 
xilas ola bildi.1 Bütün bu proseslər öz növbəsində xanlıqlar dövründə mövcud olan məhəlli 
təsərrüfat qapalılığına və feodal pərakəndəliyinə son qoymağa, Şimali Azərbaycan əhalisinin 
iqtisadi və mədəni həyatının qabaqcıl Avropa və rus mədəniyyətinə yaxınlaşmasına imkan 
vermişdir.2 
Şimali Azərbaycanın iqtisadi işğalı, başqa sözlə, bu ərazinin təsərrüfat-iqtisadi cəhətdən 
mənimsənilməsi, onun hərbi-siyasi işğalından bir qədər sonra baş verməklə, xeyli müddət davam 
etmişdir. XIX əsrin ikinci yarısında Rusiyada kapitalizmin sürətli inkişafı ilə əlaqədar olaraq, 
Şimali Azərbaycan əyalətləri təsərrüfat baxımından Rusiya iqtisadi sisteminin ayrılmaz tərkib 
hissəsinə çevrilməyə, beləliklə də, Azərbaycan iqtisadiyyatı tədricən Rusiya və dünya bazarına 
cəlb olunmağa başlamışdır. Bu proseslər öz növbəsində Azərbaycanın şimal torpaqlarında 
feodal-patriarxal münasibətlərin sürətlə dağılmasına və kapitalist istehsal münasibətlərinin 
inkişaf etməsinə, beləliklə də, ölkənin kapitalist inkişafı yoluna düşməsinə əlverişli zəmin 
yaratmışdır. 
Ölkənin sosial-iqtisadi və mədəni-texniki həyatı üçün əlamətdar olan bu tarixi dönüş 
nəticəsində Bakıda və sənaye mərkəzlərinə çevrilməkdə olan digər Azərbaycan şəhərlərində 
burjuaziya və proletariat təşəkkül tapmağa başlamış, milli konsolidasiya prosesi güclənmişdir. 
Çarizmin mürtəce müstəmləkə siyasətinə baxmayaraq, işğaldan sonrakı dövrdə Azərbaycanın 
şimal əyalətlərində iqtisadi-ticarət əlaqələrinin güclənməsi, su və quru nəqliyyatı, xüsusilə 
dəmiryolu nəqliy-yatının intensiv inkişafı, mətbu orqanların artması, rabitə vasitələrinin 
təkmilləşməsi və s. amillər mədəniyyətin, o cümlədən maddi mədəniyyətin inkişafında 
ümummilli xüsusiyyətlərin artmasına gətirib çıxarmışdır. Bununla belə, ənənəvi maddi 
mədəniyyətin bir çox sahələrində, o cümlədən xalq geyimlərində ümummilli xüsusiyyətlər 
gücləndikcə məhəlli əlamətlər azalmağa başlamış, lakin tamam yox olmamışdır3. Ona görə də 
ümummilli geyim mədəniyyətinin təşəkkülü prosesində onun müxtəlif məhəlli variantları hələ də 
qalmaqda idi. Xanlıqlar dövründə daha da güclənmiş məhəlli xüsusiyyətlər tədricən zəifləməyə 
başlamışdır. Etnoqrafik faktlardan bəlli olduğu kimi, ümummilli geyim dəstlərinin təşəkkül 
tapmasında Azərbaycanın tarixi-etnoqrafik bölgələrinin hər biri yaxından iştirak etmiş, bu 
mədəni sərvətin yaranmasına öz əməli töhfəsini vermişdir. Məhz bu səbəbdən də XIX əsr və XX 
əsrin əvvəllərində Azərbaycanın ümummilli geyim mədəniyyətinin etno-qrafik bölgələr üzrə 
fərqlənən məhəlli dəstləri və geyim dəbləri bir-birindən seçilirdi. Həm də bu məhəlli fərqlər 
təkcə terminoloji baxımdan deyil, eyni zamanda tipoloji cəhətdən də nəzərə çarpırdı. 
Maddi mədəniyyətin digər sahələri kimi, ənənəvi geyimlər də sosial-iqtisadi həyat şəraiti 
ilə üzvi surətdə bağlı olub, xalqın əmək fəaliyyətinin, onun təsərrüfat məşğuliyyətinin 
xarakterini, bədii-estetik zövqünü, cəmiyyətin ictimai qrupları arasındakı sosial-zümrə fərqlərini 
aydın şəkildə özündə əks etdirirdi. Məlum olduğu kimi, Azərbaycanın XIX əsr sosial-iqtisadi 
həyatı əvvəlki tarixi dövrlərdən xeyli dərəcədə fərqlənirdi. Geyim mədəniyyətinin səciyyəsi 
baxımından bu dövr, hər şeydən əvvəl, tarix səhnəsinə burjuaziya və proletariatdan ibarət yeni 
sosial təbəqələrin çıxması ilə diqqəti cəlb edir. Yeri gəlmişkən qeyd edək ki, yeni dövr geyim 
mədəniyyətinin inkişafında təzə yaranmaqda olan milli burjuaziyanın xüsusilə böyük rolu 
olmuşdur. Feodal-zadəgan geyim və bəzək ənənələrini xeyli müddət davam etdirən Azərbaycan 
 
 128
milli burjuaziyası özünün mövcud ənənəvi geyim dəbini heç də tezliklə dəyişdirib Avropa libası 
ilə əvəz etməmişdir. Məhz bu səbəbdən də milli geyim dəbi ilə Avropa libası arasındakı 
üstüörtülü rəqabət XX əsrin əvvəllərinədək kəskin şəkildə davam etmişdir. Lakin burjua 
saraylarında bərqərar olmuş labüd geyim dəbləri tədricən məğrur milli libasın tərk olunmasını və 
Avropa geyim dəbini qəbul etməyi təkidlə tələb edirdi.4 
Əvvəllər olduğu kimi, XIX əsrdə də geyim dəbi xalqın sosial-mənəvi həyatı ilə üzvi 
surətdə bağlı olub, köhnə geyim və bəzək ənənələrinin xeyli hissəsini qoruyub saxlamışdı. Bu 
cəhət özünü bayram və mərasim geyimlərində daha aydın büruzə verirdi. 
Ümumşərq və Ümumqafqaz geyim ənənələrini xeyli dərəcədə mühafizə edib saxlamaqla 
yanaşı, XIX əsr Azərbaycan milli geyim mədəniyyəti özünə məxsus bir sıra məhəlli 
xüsusiyyətlərə də malik olmuşdur. Belə ki, XIX əsr Azərbaycan geyim dəstində əhalinin 
müxtəlif zümrə və ictimai qruplarına xas olan libas növləri, o cümlədən peşə mənsubiyyəti ilə 
bağlı geyim dəbləri yaranıb sabitləşmişdi. 
XIX əsrin geyim dəblərində habelə o dövrün şəriətlə bağlı qəbul olunmuş etik normalarına 
da ciddi əməl olunduğu nəzərə çarpır. Məlum olduğu kimi, moda insanların daim təzələnən 
məişət və estetik ehtiyaclarına müvafiq olaraq, ev əşyalarının, o cümlədən geyim formalarının 
qısa müddətli zahiri dəyişməsindən ibarətdir. Geyim dəbləri sahəsində zövqlərin dəyişkənliyi isə 
hər bir tarixi dövrün sosial-iqtisadi həyat səviyyəsi və dini-etik normaları ilə ölçülür. Bu mənada 
XIX əsrin sonu və XX əsrin əvvəllərində Azərbaycanda sənaye istehsalının inkişaf etməsi təkcə 
əhalinin həyat tərzinə deyil, habelə fabrik üsulu ilə hazırlanan geyim materiallarının növünə və 
keyfiyyətinə, buradan da mövcud geyim dəblərinə əsaslı təsir göstərmişdir. 
XIX əsr geyim dəsti biçim üsuluna və tikiş texnikasına görə özündən əvvəlki tarixi 
dövrlərdə təşəkkül tapmış geyim tiplərinin davamı olsa da, yeni dövrün tələblərinə uyğun olaraq 
bəzi dəyişikliyə məruz qalmışdır. Bu cəhət özünü daha çox şəhərlərdə kübar geyim dəstində və 
peşə geyimlərində təzahür etdirirdi. Azərbaycan şəhərlərində kapitalist istehçsal müəssisələrinin 
yaranması, əmək bölgüsünün artması, peşə və zümrə fərqlərinin dərinləşməsi müxtəlif növ peşə 
geyimlərinin yaranmasını zəruri etmişdir.5 
XIX əsr Azərbaycan geyimlərində baş verən mühüm dəyişikliklərdən biri də ənənəvi hərbi 
geyim ünsürlərinin (cövşən, dəbilqə, qolçaq) və onunla bağlı olan yaraq növlərinin (qılınc, 
qalxan, nizə, mizraq, əmud, şeşpər, ox, kaman) tədricən gərəksizləşməsi və aradan çıxması 
olmuşdur. Təkcə kəmərdən asılan xəncər və çuxanın yaxasına düzülmüş, patrondaşı əvəz edən 
«vəznə» hələ də kişi libasının tamamlayıcı bəzək elementi kimi qalmaqda idi. Odlu silahların 
yayılması nəticəsində dəb düşmüş vəznə tədricən özünün əməli əhəmiyyətini itirərək, daha çox 
dekorativ bəzək elementinə çevrilmişdir. 
Müasir dövr geyim mədəniyyətində bu vaxtdan etibarən alt və üst paltarının bir-birindən 
qəti surətdə ayrıldığı nəzərə çarpır. Fabrik üsulu ilə yüksək keyfiyyətli pambıq parça (ağ, çit, 
sətin) istehsalının artması əhalinin bütün ictimai zümrələri arasında alt paltarının geniş 
yayılmasına əlverişli zəmin yaratmışdır. 
XIX əsr Azərbaycan geyimləri tipoloji cəhətdən əvvəlki yüzilliyin geyimlərindən o qədər 
də fərqlənmirdi. XIX əsrin sonu və XX əsrin əvvəllərində milli səciyyə kəsb etmiş Azərbaycan 
geyim dəstinin tipoloji nümunələri əslində feodalizm dövründə, xüsusilə də son orta əsrlərdə 
təşəkkül tapmış və xanlıqlar dövründə xeyli dərəcə məhəlli xüsusiyyət kəsb etmiş olan ənənəvi 
libas növlərinin bir növ davamı idi. Lakin bu dövrün geyim tiplərində biçim üsulu və tikiş 
texnikası baxımından müəyyən dəyişiklik, təkmilləşmə baş verdiyi nəzərə çarpır.6 
Geyim dəstinin öyrənilməsi tarixindən. Bu vaxtadək Azərbaycanın yeni dövr geyimləri 
elmi ədəbiyyatda müəyyən qədər araşdırılmışdır. Bunlardan əlavə, Rusiya Xalqları Etnoqrafiya 
Muzeyində, Gürcüstan Dövlət Muzeyində, Azərbaycan Dövlət Tarix Muzeyində, Azərbaycan 
Dövlət İncəsənət Muzeyində, həmçinin, respublikanın digər şəhər və kəndlərində yaradılmış 
tarix-diyarşünaslıq muzeylərində XIX əsr geyimlərinə aid xeyli faktik material, əhalinin müxtəlif 
zümrələrinə və etnik qruplarına məxsus milli geyim nümunələri toplanmışdır. Onların bir qismi 
«Azərbaycan milli geyimləri» adı ilə 1972-ci ildə albom halında nəfis şəkildə nəşr olunmuşdur.7 
Azərbaycanın ayrı-ayrı etnoqrafik bölgələrinə məxsus ənənəvi geyim və bəzək 
 
 129
nümunələrinin toplanması işinə XIX əsrin sonu və XX əsrin ibtidasında başlanmışdır. Qafqaz 
canişinliyinin mərkəzi olan Tiflis şəhərində fəaliyyətə başlayan Daşkov Muzeyinin və Sankt 
Peterburqdakı Rusiya Xalqları Etnoqrafiya Muzeyinin Qafqaz şöbəsinin əməkdaşları tərəfindən 
toplanmış geyim komplektləri sonralar xeyli dərəcədə tamamlanıb zənginləşdirilmişdir. Bundan 
əlavə, həmin muzeylərin geyim və bəzək kolleksiyaları əsasında hazırlanmış rəsm, qrafik şəkil 
və cizgi işləri, habelə XIX əsrin sonu və XX əsrin əvvəllərinə aid fotomateriallar xalq geyimləri 
və ənənəvi zinət nümunələrini tədqiq etmək üçün mötəbər mənbəyə çevrilmişdir. Bu 
illüstrasiyalar arasında M.Tilkenin sulu boya ilə işlədiyi kişi və qadın geyim dəstlərinə aid 
rəsmlər, habelə A.S.Matyaseviç tərəfindən yenə də muzey materialları əsasında natural 
böyüklükdə çəkilmiş qızıl və gümüş zinət nümunələri diqqəti daha çox cəlb edir.8 
Bunlardan əlavə, XIX əsrdə dərc olunmuş elmi və elmi-publisist məqalələrdə, habelə şəxsi 
kolleksiyalarda saxlanılan fotoşəkil və təsviri sənət nümunələri XIX əsr və XX əsrin əvvəllərində 
dəbdə olmuş Azərbaycan milli geyimləri barədə müəyyən qədər təsəvvür yaradır. Bu cəhətdən 
görkəmli rus şərqşünasları P.Zubov9, N.Dubrovin10, İ.Berezin11, M.Tkeşelov12, İ.Stepanov13, 
B.Miller14, Q.Çursin15 və b. əməyi xüsusilə diqqəti cəlb edir. 
Azərbaycanda Sovet hakimiyyəti qurulandan sonra etnoqrafik bölgələrin maddi 
mədəniyyətinin, o cümlədən milli geyim və bəzəklərin tədqiqi intensiv şəkil almışdır. Bununla 
əlaqədar olaraq, etnoqrafik ekspedisiya və elmi səfərlər zamanı əldə olunmuş faktik materiallar 
əsasında ayrı-ayrı bölgələrin xalq geyimləri araşdırılmağa başlanmışdır. Bu cəhətdən Q.F.Çursin16, 
Ə.K.Ələkbərov17, Q.T.Qaraqaşlı18, Z.A.Kilçevskaya19, Ə.Ə.İsmayılova20, E.Q.Torçinskaya21, 
A.Q.Trofimova22 və b. araşdırmaları peşəkarlıq baxımından diqqəti cəlb edir. 
XX əsrin 60-cı illərindən başlayaraq xalq geyimləri etnoqrafik bölgələr (Şirvan, 
Gəncəbasar, Qarabağ, Şəki, Quba, Dərbənd, Muğan və b.) üzrə müntəzəm qaydada, zəngin 
etnoqrafik çöl materialları əsasında tədqiq olunmuşdur.23 
Xalq geyimlərinin tarixi-etnoqrafik bölgələr üzrə araşdırılması Azərbaycan geyim 
mədəniyyətinin ümumi (oxşar) və məhəlli (fərqli) xüsusiyyətlərini aşkar etməyə imkan verməklə 
yanaşı, həm də azərbaycanlıların qonşu xalqlarla etnomədəni əlaqələrini izləmək imkanı yaradır. 
 
 Geyim və bəzək materialları 
XIX əsrin ilk qərinəsində Azərbaycanın siyasi və sosial-iqtisadi həyatında ciddi 
dəyişikliklər baş verməsinə baxmayaraq, geyim məqsədi ilə həm yerli, həm də kənardan 
gətirilmə parça və dəri mallarından istifadə olunurdu. İşğaldan bir qədər keçəndən sonra vəziyyət 
dəyişməyə başlamış, yerli parça istehsalı tənəzzülə uğrayıb Rusiya və Avropa ölkələrinin ucuz 
manufaktura malları ilə əvəz olunmuşdur. Azərbaycanın Rusiya tərəfindən iqtisadi işğalı XIX 
əsrin 30-cu illərindən etibarən başlanmışdır.  
Rusiya sənayesinin, xüsusilə toxuculuq manufakturalarının xammala olan tələbatını 
ödəmək üçün çar Rusiyasının hakim dairələri əsas diqqəti Zaqafqaziyanın xammal ehtiyatlarının 
mənimsənilməsinə yönəltmişdilər. Bu məqsədlə də xüsusi olaraq «Zaqafqaziya ölkəsində 
ipəkçiliyi və ticarət sənayesini inkişaf etdirən kompaniya» təşkil olunmuşdur. Şirkət 
müstəmləkələrdə yetişdirilən xammal ehtiyatları: ipək, yun, pambıq, qızılboya məhsullarının 
istehsalını təşkil edib, inkişaf etdirməyə və beləliklə də Zaqafqaziyanı özunün xammal bazasına 
çevirməyə çalışırdı. Layihədə deyilirdi ki, Zaqafqaziya ölkəsinin təbii sərvətləri o qədər 
rəngarəng və zəngindir ki, onları yalnız seçmək və emal etməklə fayda əldə etmək sərfəli olar. 
Bunlardan ən başlıcaları olan ipək, pambıq, qızılboya, qırmız və s. inkişaf etdirilməsi daha çox 
fayda verə bilər. İpək (barama), xüsusən cənub əyalətlərində daha çox istehsal olunur. Onun 
istehsalının genişləndirilməsi daha faydalı olardı.24 
Azərbaycanda ənənəvi parça istehsalının vəziyyəti 1836-cı ildə çapdan çıxmış «Rusiyanın 
Qafqaz arxasındakı əyalətlərinin statistik, etnoqrafik, topoqrafik və maliyyə baxımından 
icmalı»nda ətraflı əks olunmuşdur.25 
İcmallardan bəlli olur ki, Rusiya tərəfindən işğal olunana qədər Azərbaycanın bir sıra 
bölgələrində yerli karxana toxuculuğu hələ də qalmaqda idi. «İcmallar»ın Yelizavetpol (Gəncə-
red.) dairəsindən bəhs edən hissəsində deyilir: «Yelizavetpolda manufaktura istehsalının mühüm 
 
 130
istiqamətini ipəkdən parça və yaylıq hazırlanması təşkil edir. İndi burada toxucu dəzgahlarının 
sayı 200-ə qədər azaldığı halda, Cavad xanın dövründə onların miqdarı 375-ə çatırdı»26. Başqa 
sözlə desək, Gəncə şəhərində toxucu dəzgahlarının sayı işğalın ilk vaxtlarındakından iki dəfə çox 
idi. Daha sonra həmin mənbədə deyilir: Şəhərdə ipək karxanalarından əlavə, ağ və qırmızı bez 
(şilə), habelə «cəlamayi» adlanan nazik pambıq parça istehsal edən 30 dəzgah vardı. 
Ümumiyyətlə, şəhərin toxucu müəssisələrində hər il 10.000 ədəd parça, müxtəlif çeşidli 15.000 
yaylıq, 2000 ədəd ağ, 200 tikə qırmızı rəngli bez (şilə), 400 ədəd cəlamayi hazırlanır. Dairədə 
həmçinin, şalvar üçün parça, yundan çul, şal, palaz, xalça toxunurdu.27 
Həmin mənbədə, həmçinin, parça toxuculuğu işlərində şəhərin ətraf mahalları arasında ən 
çox Samux sakinlərinin seçilib fərqləndiyi və onların əla növ parçalar, xüsusilə ipəkqarışıq 
parçalar və «cecim» adlanan pambıq parça hazırladıqları xəbər verilirdi.28 
XIX yüzillikdə ipəkçilik Azərbaycan əhalisinin mühüm məşğuliyyət növlərindən biri 
olaraq qalırdı. O dövrdə Şəki əyaləti təkcə Azərbaycanda deyil, ümumən Zaqafqaziyada 
ipəkçiliyin başlıca mərkəzi sayılırdı. Şəki şəhər əhalisinin iqtisadi həyatında ipəkçiliyin başlıca 
yer tutması şərbaflıq və onunla bağlı bir sıra köməkçi sənət sahələrinin-boyaqçılıq, şəridçilik 
(qaytançılıq) təkəlduz tikmə və s.-nin geniş miqyas almasına səbəb olmuşdur. XIX yüzilliyin 
ortalarında Şəkidə 14 minə yaxın ailə kümdarlıqla məşğul olurdu. Şəki kümdarları il ərzində 15 
min puda qədər xam ipək hasil edirdilər. Bu bütün Zaqafqaziyada istehsal edilən ipəyin yarısına 
bərabər idi. Şəki ipəyinin bir qismi ölkə hüdudlarından kənara ixrac edilir, qalan hissəsi yerli 
şərbafxanalara sərf olunurdu. Rusiya və Qərbi Avropanın fabrik məhsulları tərəfindən tənəzzülə 
uğradılan kustar ipək parça toxuculuğundan fərqli olaraq, milli kaloritə malik ornamental bəzəkli 
kəlağayı istehsalı Şəkidə uzun müddət davam etmişdir.29 
Bu dövrdə Azərbaycanın qərb bölgəsi əhalisinin əsas geyim materialları yerli ustalar 
tərəfindən üfiqi toxucu dəzgahında kustar üsulla toxunmuş «qılıcı» şaldan, müxtəlif rəngli ipək 
və pambıq parçalardan, həmçinin, aşılanmış gön və dəridən ibarət olmuşdur.30 
Muğan əhalisinin əsas geyim materiallarını əldətoxunma yun və pambıq parçalar təşkil 
edirdi. Muğan qadınları cəhrə və əl iyində əyrilmiş ipdən yer hanasında şal toxuyardılar. 
Muğanlılar ipək parçaları (tafta, darayı, qanovuz, atlaz və s.) satınalma yolla əldə edirdilər.31 
Şirvanda geyim materialları (dəri, gön, ipək, yun və s.) hər bir ailənin özündə hazırlanırdı. 
Azərbaycanın başqa bölgələrindən fərqli olaraq, burada yun parça (şal) çox vaxt yer hanasında 
deyil, xüsusi mütəhərrik şal dəzgahında toxunurdu. Hər bir ailə şal dəzgahında öz ehtiyacını 
ödəməkdən əlavə, «bazar şalı» adlanan yun parça istehsal edirdi.  
Şal bir qayda olaraq, küzəm yundan toxunurdu. Göyçay qəzası kəndləri küzəmi Şirvan 
düzündən yaylağa qalxan elatlardan, Şamaxı kəndliləri isə Qobustan tərəkəmələrindən satın 
alırdılar. Şirvanda şal istehsalını zəruri edən amillərdən biri də burada küzəm ehtiyatının bolluğu 
olmuşdur. Yun parça «yalınqat», «əmələ», «ikiqat» olmaqla, müxtəlif növlərdə toxunulurdu.32 
«İkiqat» toxunmuş şal sıx və zərif olub çox vaxt «dügürd» adlanırdı. 
Bir qayda olaraq, xam şal isti suda «bişirilib» sıxlaşdırılırdı. Bu əməliyyat təpmə üsulu ilə 
görüldüyündən şalın bu növünə el arasında «təpmə şal» deyilirdı. Bundan fərqli olaraq, yer 
hanasında taxta «qılınc» vasitəsilə toxunmuş şal Azərbaycanın qərb bölgəsində «qılıcı şal» adı 
ilə tanınırdı. Bundan əlavə, keçmişdə şal parça dəvə yunundan da toxunur və «dügürd» adlanırdı. 
Şal başlıca olaraq kişi üst geyimlərinin (çuxa, bürmə, başlıq, şalvar, dolaq və s.) 
hazırlanmasına sərf edilirdi. 
Parça toxumaq üçün təkcə qoyun yunu deyil, dəvə yunu və keçi qəzilindən də istifadə 
edilirdi. Dəvə yunundan əla növ mahud toxunurdu. Azərbaycanda mahud istehsalının mühüm 
mərkəzlərindən biri Şirvan olmuşdur. Şamaxıda 1865-cı ildə hələ də 19 mahud karxanası 
işləyirdi33. 
Şirvanda yerli ipək parça istehsalı xüsusilə geniş yayılmışdı. Burada ipək istehsalının ev 
peşəsi və karxana toxuculuğu olmaqla, iki formasına təsadüf edilirdi. Şirvanda karxana 
şərbaflığının əsas mərkəzləri Şamaxı şəhəri, Basqal və Mücü kəndləri idi. Onlar xam ipəyi 
Şamaxı kəndlərindən əlavə, Şəki, Qaraməryəm, Bığır, Vəndam, Qəbələ, İsmayıllı, Ordubad, 
Kutaisi və Səmərqənddən gətirirdilər.34 
 
 131
Rusiyada ipək toxuculuğunun inkişafı ilə əlaqədar olaraq, Azərbaycanda xam ipək 
hasilatının sürətlə art- ması nəzərə çarpır. XIX əsrin 30-cu illərində Zaqafqaziyada illik ipək 
hasilatı 15.000 pud olduğu halda, həmin əsrin ortalarında onun miqdarı iki dəfəyə yaxın artaraq, 
24-32 min puda çatmışdı.35 
Zaqafqaziyada istehsal olunan ipəyin əsas hissəsi diyarın başlıca ipəkçilik rayonları sayılan 
Azərbaycan əyalətlərinin payına düşürdü. «Qafqaz» qəzetinin 1854-cü il saylarının birində 
verilən məlumata görə, Zaqafqaziya ipəyinin böyük hissəsini Şamaxı quberniyası, xüsusilə onun 
üç qəzası: Şamaxı, Şuşa və Nuxa qəzaları verirdi.36 Bu dövrdə bütün Zaqafqaziya ərazisindən 
hasil edilən xam ipəyin yarıya qədəri, yəni 15.000 pudu təkcə Nuxa qəzasının payına düşürdü.37 
Azərbaycanın ənənəvi ipəkçilik təsərrüfatı XIX əsrin ikinci yarısına uğurla qədəm 
qoymuşdu. 60-cı illərin əvvəllərində o, öz inkişafının ən yüksək mərhələsinə çatmışdı.38 Bu 
dövrdə ipəkçilik mərkəzinə çevrilmiş Nuxa (Şəki) şəhəri Rusiyanın cənubunda ən qızğın istehsal 
fəaliyyətinə malik şəhərlərdən biri olmuşdu. Burada hər il 50.000 pud xam ipək emal edilirdi.39 
XIX əsrin sonlarında Azərbaycanın ipəkçilik təsərrüfatları yenə də özünün köhnə, ənənəvi 
mərkəzlərində: Nuxa, Ərəş, Cəbrayıl, Cavanşir, Şuşa, Göyçay, Şamaxı, Quba, Naxçıvan 
qəzalarında və Zaqatala dairəsində cəmləşmişdi.40 
XIX əsrdə Cənubi Azərbaycan şəhərlərində də toxuculuq, boyaqçılıq geniş yayılmışdı.41 
Təbrizdə pambıq emalı üzrə xeyli karxana fəaliyyət göstərirdi. Lakin bu dövrdə bəsit əl 
dəzgahlarında toxunmuş pambıq, yun, ipək və s.parçalar Avropanın müasir texnika əsasında 
işləyən fabrik məhsulları ilə rəqabət apara bilmirdi.42 
XIX yüzilliyin sonlarına doğru Cənubi Azərbaycan- dan ixrac edilən əmtəə malları xeyli 
azalmağa başlamışdı. Ən başlıcası isə pambıq, yun, barama, gön və s. kimi məhsullar ölkədən 
xaricə, əsasən, xammal şəklində aparılırdı.43 
 Azərbaycanda parça istehsalı əvvəllər olduğu kimi, yenə də boyaqçılıq sənəti ilə üzvi 
surətdə bağlı olmuşdur. Yerli boyaqçılar təbii boyaq əldə etmək üçün, adətən, boyaq verən 
bitkilərin kök, yarpaq, qabıq, oduncaq və meyvələrindən istifadə edirdilər. Bu işlə peşəkar boyaq 
ustaları məşğul olurdular. 
 
Qadın geyim dəsti 
XIX əsr qadın geyim dəsti tipoloji cəhətdən Ümumazərbaycan səciyyəsi daşısa da, bir çox 
cəhətdən məhəlli xüsusiyyətləri ilə seçilib fərqlənirdi. 
XIX əsr qadın geyim dəsti yenə də əyin (alt və üst paltarı), baş və ayaq geyimlərindən 
ibarət olmaqla, tipoloji cəhətdən inkişaf etmiş daxili bölgüyə malik idi. Elmi ədəbiyyata «əyin 
libası» adı ilə daxil olan alt və üst paltarı öz növbəsində çiyindən və beldən geyilmə olmaqla iki 
qismə bölünürdü. Çiyindən geyinilən libas növləri bəzi bölgələrdə «çiyindirikli», bel geyimləri 
isə «kəmərbəstə» adı ilə təqsim olunurdu. 
Ənənəvi qadın geyimlərinin alt və üst libas növlərinə ayrılması geyim mədəniyyəti 
tarixində mühüm irəliləyiş baş verdiyini göstərən etnomədəni dəyərlərdən biri kimi diqqəti cəlb 
edir. 
Beldən bağlanan alt paltarı «dəyişəcək» adlanmaqla tarixən «iç don», «ara tumanı», 
«dizlik», «şəltə», «alt tumanı», «darbalaq», «ikibalaq», «cütbalaq» və s. adlarla bəlli olmuşdur. 
Çiyindirikli alt geyim növü isə isə «alt köynəyi», «bulaşa», «can köynəyi», yaxud «ara köynəyi» 
adlanmışdır.  
Talışlar və tatlar arasında «şai», udinlərdə «qurat», ingiloylarda «peranqi», ləzgilərdə 
«perəm» adlanan köynək sabiq Qazax qəzasında «pirəən» formasında qeydə alınmışdır. «Perəm» 
və ya «pirəən» istilahlarının fars dilindən keçmiş «pirəhən» sözünün təhrif olunması nəticəsində 
yarandığı və Cənubi Azərbaycandan miqrasiya etmiş əhali qruplarına məxsus olduğu güman 
edilir. 
Yuxarı zümrədən olan imkanlı qadınların alt geyimləri çox vaxt müxtəlif növ ipək parça 
material- larından tikilsə də, biçim üsulu və tikiş texnikasına görə kasıb geyimlərindən o qədər 
də fərqlənmirdi. 
Alt köynəyi. Azərbaycanın etnoqrafik bölgələrində geniş yayılmış alt köynəyi biçim 
 
 132
üsuluna görə bir-birindən o qədər də fərqlənmirdi. XIX əsrdə Şirvan qadınlarının alt köynəyi 
həm əldətoxunma, həm də satınalma pambıq parçalardan tikilirdi. Bu məqsədlə, əsasən, culfa 
dəzgahında toxunmuş bez, qismən isə midqal, şilə, qədək və s. kimi satınalma pambıq 
parçalardan istifadə olunmuşdur. 
Qadın alt köynəyinin ətəyi uzun və qısa olmaqla iki biçimdə hazırlandığı nəzərə çarpır. 
Çox vaxt uzun ətəkli köynəyin yanlarından çapıq qoyulurdu. Etnoqrafik çöl materiallarından 
göründüyü kimi, uzun ətəkli qadın köynəyi Quba bölgəsində «bulaşa» adı ilə məlum olmuşdur. 
Həm də burada «bulaşa» istilahı həm alt, həm də üst köynəyini bildirirdi. Kasıb ailələrdə alt və 
ya ara köynəyi bəzən rəngli parçalardan da tikilirdi. Belə halda o, eyni zamanda üst köynəyini də 
əvəz edirdi.44 
Alt köynəyi, adətən, «qatlama» üsulu ilə biçildiyindən onun çiyinləri tikişsiz olurdu. 
Köynəyin bu növünün qol oyuğu və qolları düz biçildiyindən onun qoltuğunun altına əlavə 
«xişdək» qoyulmurdu. Alt köynəyinin qolağzı bir sıra bölgələrdə «məcəli», yəni bilərzikli biçilib 
tikildiyindən onun arası azca yarıq olub, bir yerdən düymələnərmiş. Alt köynəyinin qolunun 
məcə ilə tamamlanması soyuqdan qorunmaq üçün əməli məqsəd daşamışdır. Bununla belə, alt 
köynəyinin qolağzı çox vaxt açıq qalarmış.  
Gürcüstan Dövlət Muzeyində saxlanılan kolleksiyalardan bəlli olur ki, üst köynəyi kimi, 
alt köynəyinin də boynuna 3 sm hündürlüyündə dik «boyunluq» tikilərmiş.  
Üst köynəyi kimi, onun da yaxası yarıq olub boğazın altından düymələnirdi. Köynəyin 
yaxası, adətən 3 ədəd düymə ilə, həm də sağdan-sola düymələnərmiş. Dözümlü olmaq üçün 
köynəyin yaxasına öz parçasından əlavə olaraq ikinci «qat» tikilərmiş.45 
Gürcüstan Dövlət Muzeyində saxlanılan sabiq Gəncə quberniyasının Bucaq kəndinə 
məxsus digər alt köynəyi yenə də qısa ətəkli olub əl ilə tikilmişdir. Gövdəsinin uzunluğu 63 sm-ə 
qədər olan bu köynəyin yaxa kəsiyinin ətrafı ensiz zolaq şəklində qara rəngli sapla tikmələnib 
bəzədilmişdir. Bunun sayəsində köynəyin yaxa yarığının davamlı olmasını təmin etmək mümkün 
olmuşdur.  
Köynəyin boynuna yenə də 3 sm enində dik boyunluq tikilmişdir. Şirvan qadınlarının 
köynəyindən fərqli olaraq, onun yaxası iki ədəd düymə ilə düymələnmiş, qolunun altına isə əlavə 
«xişdək» qoyulmuşdur. Qısa ətəkli digər köynəklər kimi, onun qolağzı məcəli tikilmişdir.46  
İmkanlı ailələrdə bəzən alt köynəyi qanovuzdan da tikilirdi. Bir qayda olaraq, əyinə 
geyinilərkən alt köynəyinin ətəyi tumanın altına salınırdı. Qanovuzdan tikildə o, çox vaxt «ara 
köynəyi» kimi geyilərmiş. Kasıb qadınların alt köynəyinin düz biçilmiş yaxa kəsiyi nisbətən qısa 
olub, çox vaxt açıq qalırdı. Bəzən alt köynəyinin yaxa yarığı üçbucaq formada biçilir və açıq 
qalırdı.  
Naxçıvan və İrəvan bölgələrində qadın köynəyinin ətəyi bir qədər uzun tikilirdi. İrəvan 
qadınlarının alt köynəyi dizdən bir qədər yuxarı olub, qolu uzun, düz və «xişdək»li tikilərmiş. 
Davamlı olmaq üçün alt köynəyinin yaxasına bir qarış enində ikinci «qat»ın qoyulması dəb 
halını almışdır. Bəzən xişdək uzun biçildiyindən qol altından başlayıb ətəyədək uzanır və 
bununla köynəyin gövdəsini genişləndirməyə imkan verirdi. İrəvan qadınlarının alt köynəyi çox 
vaxt ağdan, bəzən də güllü çit və ya kətandan tikilərmiş. 
Muğan qadınlarının «uzunluq» adlanan alt köynəyi qolsuz, yaxası üçbucaq şəklində açıq 
olub, yerlilər arasında «sosi» adlanan ağdan tikilərdi. Qollu tikilən üst köynəyindən fərqli olaraq, 
onun ətəyi xeyli uzun olurdu.47 
Alt tumanı. Biçim etibarı ilə üst tumanından o qədər də fərqlənməyən alt tumanı müxtəlif 
adlarla Azərbay- canın etnoqrafik bölgələrində geniş yayılmışdır. Şirvan qadınlarının alt paltarı 
«darbalax» adlanan dizlik ilə tamamlanarmış.44  
Şəkidə qadın alt tumanı biçim etibarı ilə üst tumanına bənzər olmuşdur. Gürcüstan Dövlət 
Tarix Muzeyində saxlanılan və Şəki qadınlarına məxsus alt tumanı hər biri 64 sm enində altı 
«taxta»dan ibarət biçilməklə çitdən tikilmişdir. Tumanın uzunluğu 77 sm, hər balağının eni 192 
sm, bel həcmi 172 sm-dir. Balaqlarının enli olmasına baxmayaraq tumanın paçasına 20x20 sm 
ölçüdə «miyança» tikilmişdir.48 Bu tip tuman növü Azərbaycanın əksər bölgələrinə də 
«genbalaq» tuman adı ilə tanınırdı. 
 
 133
Naxçıvan geyim dəstində üst tumanı xeyli qısa olduğundan buna müvafiq olaraq, «şəltə» 
adlanan alt tumanı da nisbətən qısa biçilib tikilirmiş. Gen balaqlı olmasına baxmayaraq, şəltənin 
paçasına əlavə «miyança» tikilirdi. 
Ermənistan azərbaycanlıları arasında da alt tumanı «şəltə» adı ilə bəlli olmuşdur. Lakin 
İrəvanda geyinilən «şəltə» Naxçıvan şəltəsinə nisbətən, xeyli uzun olmuşdur. Burada şəltə, bir 
qayda olaraq, üst tumanından, təxminən dörd barmaq enində qısa tikilərmiş. 
Muğan qadınlarının alt bel geyimi Şirvan bölgəsində olduğu kimi, «dizlik» adlanırdı.49 
Maraqlı haldır ki, İrəvan və Naxçıvan bölgəsində, habelə Şimal-Şərqi Azərbaycanda dizlik 
«işdan» adı ilə qeydə alınmışdır. Bu sözün etimoloji mənası mənşə etibarı qədim türkcə «iç 
don», «iş ton» sözlərindən olub, rusların «ştanı» sözü ilə oxşarlıq təşkil edir.50 
Ara tumanı. İlin fəsillərindən asılı olaraq, müxtəlif bölgələrdə sayı artıb birdən ona qədər 
çatan ara tumanı biçim üsulu və tikilişinə görə üst tumanından o qədər də fərqlənmirdi. Üst 
tumanına nisbətən o, qısa biçilir və az bəzəkli olurdu. Digər tərəfdən ortabab və kasıb ailəlidə 
çox vaxt köhnəlmiş üst tumanı ara tumanı yerinə geyilirdi. 
Şalvar. Əməli əhəmiyyət kəsb edən və rahat geyim növü olan şalvar mütəhərrik elat 
məişətinə müvafiq həyati ehtiyacdan yaranmışdır. Köçəbə məişət tərzinin minik nəqliyyatı ilə 
bağlı olması bu geyim tipini zəruri etmişdi. Bu mənada qadın şalvarı köçəri məişət tərzinə 
məxsus geyim növü sayılır.51 Elat qadınları ənənə olaraq, darbalaq şalvarın üstündən mütləq 
tuman geyərmişlər.  
Tumanın uzun ətəyi hərəkətə mane olmasın deyə, elat qadınları, adətən, onun dal ətəyini 
paçanın arasından yuxarı çəkib nifənin qabaq tərəfinə sancırdılar. Beləliklə, gen tuman iki balaq 
şəklinə düşürdü.52 Keçmişdə Şirvan qadınları, xüsusilə padarlar «cütbalaq» adlanan və hər balağı 
beş-altı taxtadan ibarət biçilmiş bu cür şalvar geyinərmişlər.53 
Muğanda da cütbalağı ən çox elat qadınları geyərmişlər. Bu da onların yenə minik 
vasitələrindən çox istifadə etməsi ilə əlaqədar olmuşdur. 
Azərbaycan Dövlət Tarix Muzeyində bir neçə dəst qadın alt geyimi mühafizə 
edilməkdədir.54 
Qarabağ bölgəsinə aid olan alt köynəyin uzunluğu 54 sm, qolunun (e.f.3231) uzunluğu 62 
sm olub gövdəsi «qatlama» üsulu ilə biçildiyindən çiyinləri tikişsizdir. Qollarının üstündə bəzək 
məqsədi güdən xırda qırçınlar vardır. Qoltuq altına əlavə «xişdək» qoyulmuşdur. Köynəyin 
yanlarında 8 sm hündürlüyündə «peş» adlanan çapıq vardır. Qollarının ağzı və yaxa kəsiyi 
boyunca bafta tikilmişdir. Bütün bu ünsürləri tipoloji cəhətdən onu üst köynəyinə yaxınlaşdırır. 
Çox güman ki, onu ara köynəyi kimi geymişlər. 
Gəncə bölgəsinə aid olan digər bir alt köynəyi (e.f.7979) qanovuzdan tikilmişdir. Onun 
gövdəsinin uzunluğu 70 sm, qolunun uzunluğu 65 sm-dir. Qolları düz biçilib, çiyni tikişsizdir. 
Qollarının altına «xişdək» tikilib. Boynu bafta ilə bəzədilmişdir.  
Şəki qadınlarına aid olan başqa bir alt köynəyi /e.f.5891/ isə yenə də qanovuzdan 
tikilmişdir. Biçim etibarı ilə o, Gəncə köynəyini xatırladır. Qatlama üsulu ilə biçildiyindən çiyini 
tikişsiz olub, qol altına yenə də «xişdək» tikilmişdir. Alt köynəyinin bahalı ipək parçadan 
tikilməsi faktı bir daha onun varlı kübar qadınlara məxsus olduğunu xəbər verir. 
Üst paltarı. Mövcud tarixi-etnoqrafik məlumatlar, Moskva, Sankt Peterburq, Tiflis 
şəhərlərindəki dövlət muzeylərində, habelə Azərbaycan Dövlət Tarix Muzeyi, respublikanın 
əyalət şəhər və kəndlərindəki diyarşünaslıq muzeylərinin etnoqrafik fondunda mühafizə edilən 
faktik materialların təhlili XIX yüzilliyə aid Azərbaycan qadın geyimlərinin biçim üsulu və tikiş 
texnikasını, onların məhəlli xüsusiyyətlərini müəyyənləşdirməyə imkan verir. 
Bəhs edilən dövrdə qadın üst geyimləri köynək, ləbbadə, çəpkən, nimtənə, arxalıq, baharı, 
küləcə, eşmək, kürdü, katibi, don, tuman, cütbalaq, çaxçur olmaqla, tipoloji və terminoloji 
cəhətdən zəngin geyim dəstindən ibarət olmuşdur. 
Üst köynəyi. Varlı qadınların üst köynəyi, adətən, qiymətli ipək parçalardan (darayı, 
qanovuz, mov, atlaz), kasıbların köynəyi isə boyalı bez, çit və ya sətindən tikilirdi. Azərbaycanın 
müxtəlif bölgələrinə məxsus qadın köynəklərinin təhlili göstərir ki, varlı qadınların üst köynəyi 
əsasən ipək və qumaşdan, ən çox isə kustar üsulla toxunan qanovuzdan tikilərmiş. Adətən, varlı 
 
 134
qadınların köynəklərinin qolunun ağzı, yaxa kəsiyi, boynu, ətəyi müxtəlif növ bəzəklərlə – bafta, 
çapara, sikkə, «kəsmə» üsulu ilə hazırlanan və «pilək» və ya «pərək» adı ilə bəlli olan müxtəlif 
səciyyəli çaxma metal bəzək düzümü, bəzən isə güləbətin, yaxud təkəlduz tikmə ilə bəzədilib 
süslənərdi. 
Bir qayda olaraq, qadınların alt köynəyi kimi üst köynəyinin də yaxası boğaz altında bir 
ədəd düymə ilə, bəzən isə sıx tikilmiş, «həbabı» adlanan qızıl-gümüş düymələrlə düymələnirdi. 
Üst köynəyinin ətəyinin hər iki yanlarında çox vaxt «çapıq» qoyulurdu. Gözə yaxşı çarpmaq 
üçün çapığın kənarı, habelə, köynəyin qabaq ətəyi qıraqlama olmaqla, müxtəlif növ bəzək 
nümunələri ilə bəzədilirdi.  
Köynəyin qabaq ətəyini bəzəmək məqsədi ilə «ətəklik» adlanan ayrıca ensiz parça üzərinə 
bəndlənmiş «kəsmə» pilək və ya pərək düzümü bənd edilirdi. Varlı qadınların «ətəkliyi» çox 
vaxt «arpa» adlanan qızıl və gümüş «kəsmə»lərdən ibarət tərtib edilirdi. Kasıb qadınlar toy-
bayram köynəyinin ətəyini «qıyqac» adlanan rəngli parça zolaqları ilə bəzəyirdilər. 
«Ətəklik» çox vaxt cərgə ilə düzülüb parça zolağı üzərinə bənd edilmiş «qulaqlı» qızıl və 
ya gümüş sikkələrdən, yaxud «kəsmə» adlanan müxtəlif formalı çaxma pilək və ya pərəklərdən 
ibarət düzəldilirdi. Bir qayda olaraq, pilək və ya pərək kəsmələr rəngli, həm də möhkəm parça 
zolağı üzərinə bəndlənirdi. 
Hərəkəti məhdudlaşdırmamaq üçün çox vaxt qadın köynəyinin qolunun altına «xişdək» 
tikilirdi. Faktik materialların təhlili göstərir ki, xişdək başqa parçadan qoyulduqda, adətən o, 
köynəyin öz parçasının rənginə uyğun seçilirdi. 
Ənənəvi qadın köynəyinin qollarının birləşməsi və qol yeri, adətən, «düz» biçilib tikilirdi. 
Elə köynəyin qoltuğunun altına əlavə xişdək tikilməsi zərurəti də məhz buradan irəli gəlmişdir. 
Təsadüfi deyil ki, sonralar qadın köynəyinin koftaya çevrilməsi prosesində onun qol yerinin 
qövsvari şəkildə, «oyma» üsulu ilə biçilməsi nəticəsində xişdək aradan çıxmışdır. Xişdəyin 
tətbiqinə başqa bir fakt da təsir göstərmişdir. Məlum olduğu kimi, keçmişdə kustar üsulla 
toxunan parçaların ensiz olması səbəbindən «qatlama» üsulu ilə biçilən köynəyin gövdəsinə 
əlavə «en» verilirdi. Ensiz parça materialından tikilən köynəyin gövdəsini enləndirmək məqsədi 
ilə xişdəyin aşağı hissəsini ətəyədək uzatmalı olurdular. Bunun sayəsində köynəyin gövdəsini 
genəltmək imkanı yaranmışdır. 
Qadınların üst köynəyinin çiynində çox vaxt narın «qırçınlar», bəzən isə bir neçə xırda 
«çin» qoyulurdu. Bununla da tipoloji baxımdan bir-birinə çox yaxın olan kişi və qadın 
köynəkləri fərqləndirilirdi. 
Azərbaycanın müxtəlif bölgələrində üst köynəyinin boyu ölçü etibarı ilə fərqli xüsusiyyət 
kəsb edirdi: 
1) Naxçıvan, Bakı, Şəki, Qarabağ, Gəncə, İrəvanda yaşlı qadın köynəyinin uzunluğu yarım 
arşın hüdudunda (45-46 sm-dən 54 –55 sm-dək ) olurdu; 
2) Lənkəran qadınlarının üst köynəyi nisbətən uzun olub dizdən təxminən dörd barmaq 
yuxarıda qalırdı; 
3) Azərbaycanın qərb bölgəsində, o cümlədən Borçalıda geyinilən uzun ətəkli qadın 
köynəyinin boyu 130-140 sm ölçüdə biçilib tikilirdi. Qərbi Azərbaycanda «don» və ya «gövdəli 
don» adı ilə bəlli olan bu geyim növü Quba bölgəsində «bulaşa» adı ilə geniş yayılmışdı; 
4) Şirvan, Mil, Muğan düzlərinin tərəkəmə qadınları arasında, habelə Lənkəran, Sədərək 
və İrəvanda dəbdə olan köynəyin uzun ətəyi, üst tumanının üstündən aşağı buraxılarmış.  
Hərəkətin sərbəstliyini təmin etmək məqsədilə uzun ətəkli üst köynəyinin yanlarında, 
adətən, «yarıq» qoyulurdu.  
Çox vaxt üst köynəklərinin qolları enli biçildiyindən çiyinə yaxın hissədə qırçınlanırdı.  
Ənənəvi parçaların eni köynəyin gövdəsinə kifayət etmədiyindən onun qollarının altından 
başlayaraq gövdənin yanları boyunca öz parçasından düzbucaqlı və ya trapes formada «calaq» 
verilirdi. Başqa sözlə ona əlavə xişdək tikilirdi. Parça materialının eni imkan verdikdə köynəyə 
«qoltuqaltı» əlavə olunmadığı kimi, «xişdək» də tikilmirdi. Qol üstü qırçınsız tikilmiş köynəyin 
qollarının enli olmasını və qolların hərəkət sərbəstliyini təmin etmək məqsədilə dirsəkdən 
başlayaraq, qollara dövrələmə qırçınlanmış əlavə enli parça tikilirdi. Xalq arasında qolun bu 
 
 135
hissəsi  «yelpazə» adlanırdı. Maraqlı haldır ki, «yelpazə» qol növü təkcə köynəkdə deyil, qadın 
arxalıqlarında da nəzərə çarpırdı. 
Şəki qadınlarının üst köynəyinin qoluna dirsəyədək əyri xətt boyunca, sonra isə biləyə 
qədər düz xətt boyunca əlavə parça verilirdi. Bunun sayəsində onun qolu yolu qismən 
genişləndirilirdi. Köynəyin bu növü «ləbbadə köynək» adlanırdı.  
İrəvanda geyinilən uzun ətəkli üst köynəyinin ön tərəfi 3 hissə parçadan ibarət biçilib 
tikilərmiş. Köbəyin altına qədər olan birinci hissə ensiz, ikinci və üçüncü hissələrin hər biri 
əvvəlkindən bir qədər gen götürülərək büzmələnərmiş. Köynəyin ikinci və üçüncü tikələrini 
birləşdirən tikişin üzərinə, adətən, «ətəklik» tikilərmiş. Etnoqrafik materiallar göstərir ki, 
keçmişdə Naxçıvanın Qarabağlar və Sədərək kəndlərində də buna bənzər üst köynəkləri dəbdə 
olmuşdur. 
Azərbaycan qadınlarının ənənəvi üst geyimləri arasında «çəpkən», «nimtənə», «ləbbadə», 
«baharı», «don» və «məndulə» adları ilə bəlli olan arxalıq xüsusi yer tutmuşdur. Başqa sözlə, 
adları çəkilən üst geyim növləri tipoloji cəhətdən arxalığın məhəlli variantlarını təşkil etmişdir. 
Çəpkən. Faktik materiallardan göründüyü kimi, çiyindirikli üst geyim tipinə aid olan 
çəpkənin forması XVIII yüzillikdə olduğu kimi, heç bir məhəlli dəyişikliyə uğramadan 
Ümumazərbaycan xüsusiyyətini saxlamışdır. Əslində, hələ erkən orta əsrlərdə «qaftan» adı ilə 
tanınan bu geyim növü biçim üsuluna və tipoloji xüsusiyyətinə görə, Azərbaycan qadın üst 
geyimlərinin sanki əsası olmuşdur. Belə ki, «məndulə», «ləbbadə», «baharı» və «küləcə» adı ilə 
tanınan məhəlli səciyyəli çiyindirikli geyimlərinin biçim üsulu, tikiş texnikasını və forma 
xüsusiyyətlərini nəzərdən keçirdikdə bəlli olur ki, adları çəkilən libas növləri həmin geyim 
əsasında təşəkkül tapmışdır. Bunların arasında təkcə küləcə «Dədə Qorqud» dastanlarındakı 
«cübbə-çuxa»nı xatırladırdı. 
Bahalı ipək parçalardan (tirmə, məxmər, zərxara və s.) tikilən çəpkən «doğrama» biçim 
üsulu ilə kəsilmiş dördbucaqlı formalı parça tikələrindən hazırlanırdiı. Çəpkən bir qayda olaraq, 
astarlı tikilirdi. Bu həm onun davamlılığını artırıb istifadə müddətini uzadır, həm də əl 
tikişlərinin üstünü örtməklə, paltarı səliqəli və cazibədar göstərirdi. Çəpkənin bütün kənar 
tikişləri boyunca onun üzərinə bəndlənən müxtəlif növ bafta, zəncirə, köbə və ya haşiyələr bəzək 
elementi olmaqdan əlavə, həm də əl bəxyələrinin üstünü örtmək kimi əməli məqsəd güdürdü.  
Bel yerinə qədər bədənə kip biçilib tikilən çəpkənin beldən aşağı «omba» hissəsinə 
genişlik vermək üçün onun ətəyinin hər iki yanında tikiş xətti boyunca 10-12 sm hündürlüyündə 
çapıq və çıxıntı qoyulurdu. Bu da səbəbsiz deyildi. Keçmişdə, adətən, üst-üstə geyilmiş çoxsaylı 
(10-a qədər) büzməli-qırçınlı tumanların baş hissəsi qadının ombasını bürüdüyü və həcmini 
böyütdüyündən çəpkənin beldən aşağı hissəsinin genişlənməsini tələb edirdi. 
Çəpkənin «qondarma» qollarının altı, adətən, yarıq olurdu. Sonu xüsusi «əlçək»lə bitən 
qolun alt yarıqlarının kənarına tikiş xətləri boyunca bəzəkli düymələr və ilgəklər tikilirdi. Bu da 
soyuq və küləkli havalarda çəpkənin qol yarıqlarının düymələnməsinə və beləliklə də onların 
bütöv hala düşməsinə imkan yaradırdı. Bayırlıq-bayramlıq paltarı sayılan çəpkənin qondarma 
qolunun astarı daima göründüyünə görə, bir qayda olaraq, onların astarını da rəngli ipək 
parçalardan tikirdilər. 
Q.T.Qaraqaşlının müşahidələrinə görə, Kiçik Qafqaz bölgəsində çəpkən «zıbın», yaxud 
«zıvını» adı ilə bəlli olmuşdur. O, həmin geyim növünün Gəncə və onun ətraflarında da eyni adla 
geniş yayıldığını xəbər verir.55 
Etnoqrafik materiallar göstərir ki, çəpkən, həmçinin, Bakı, Naxçıvan, Qarabağ, Şamaxıda 
eyni biçimdə olub, eyni adla qadın geyim dəstində mühüm yer tutmuşdur. 
Qazaxda çəpkənə «arxalıq», sabiq Şəmsəddin mahalında isə «məndulə» deyilirdi. Burada 
o, əsasən, atlazdan tikildiyindən çox vaxt «atlaz arxalıq» adlandırılırdı. Tovuz mahalında arxalıq 
ən çox «məndulə» adlanan satınalma yun parçadan tikildiyi üçün həmin adla tanınırdı. 
Çəpkən Lənkəran və İrəvanda «nimtənə» sözündən təhrif olunmuş «mintənə» adı ilə bəlli 
olmuşdur. Qarabağda isə bu geyim növü əvvəllər olduğu kimi, XIX əsrdə də «nimtənə» adı ilə 
tanınırdı. 
Arxalıq (don). Astarlı çiyin geyimi olub, əsasən, tirmə, tafta, məxmər, atlaz, xara, zərxara 
 
 136
kimi bahalı parçalardan tikilirdi. Lakin kasıb qadınların arxalığı ucuz pambıq parçalardan da 
tikilərmiş. 
Kübar qadınların arxalıqlarının yaxasına, bir qayda olaraq, qızıl və ya gümüşdən çaxma-
qəlib üsulu ilə düzəltdirilmiş «qoza» düymələr tikilirdi. Arxalığın yaxasına düzülmüş bu böyük 
ölçülü düymə düzümü daha çox dekorativ bəzək məqsədi güdürdü. 
Azərbaycanın şərq bölgələrində qadın arxalığı «don» adı ilə bəlli olmuşdur. Bel kəsiyinin 
formasına, yaxa və ətəyinin səciyyəsinə görə, qadın arxalıqları bir-birindən ayrılırdı. 
Şəki, Bakı qadınları «qolçaq»lı arxalıq (don) geyərdilər. Bu qrupa məxsus arxalıqların qolu 
çox vaxt dirsəyə qədər düz biçilib tikilir, dirsəkdən başlayaraq ona qondarma qolçaq əlavə 
olunurdu. Qondarma qolçaq əməli əhəmiyyət kəsb etməyib bəzək məqsədi daşıyırdı. Bir qayda 
olaraq, qolçaq lazım gələndə «baharı» adlanan yarımqol arxalığa əlavə edilirdi. 
Qarabağ və Gəncə qadınlarının arxalığı «nilufər» və ya «yelpazə» adlanan xüsusi qollara 
malik olması ilə seçilirdi. Arxalığın bu tipi Şirvanda «yerpazə arxalıq» adlanırdı.56 
Yaxa kəsiyinin formasına görə qadın arxalıqlarının müxtəlif variantları qeydə alınmışdır. 
Naxçıvan, İrəvan, Şəki, Lənkəran və Qazax qadınlarının arxalıqlarının yaxası xeyli dərəcədə bir-
birinə bənzəyirdi. 
Keçmişdə Azərbaycanın əksər bölgələrində düzbucaqlı və ya oval formada biçilmiş 
«açıq», yaxud «meydan yaxa»lı arxalıqlar daha geniş yayılmışdı. Bununla belə, Azərbaycanın 
ayrı-ayrı bölgələrində biçim etibarı ilə bir-birindən seçilən və müxtəlif adlarla bəlli olan arxalıq 
variantları da mövcud olmuşdur. 
Baharı. Əsasən, sərin havalarda geyinilən, sırıqlı və astarlı çiyin geyimi olmuşdur. Belə 
qədər bədənə kip tikilən baharıya, adətən, beldən aşağı zərif qırçınlı uzun «ətək» əlavə olunurdu. 
Baharının qolu dirsəkdən yuxarı olub, yaxası «açıq» biçilirdi. Baharı ən çox Qarabağ, Bakı və 
Lənkəranda geniş yayılmışdı. Lənkəran qadınlarının baharısı biçim etibarı ilə Bakı qadınlarına 
məxsus «don»u xatırladırdı. 
Küləcə. Naxçıvan bölgəsində geniş yayılmış mövsümi səciyyə daşıyan çiyindirikli geyim 
növü olan küləcə bahalı parçalardan (xara, zərxara, məxmər və s.), uzun ətəkli və astarlı biçilib 
tikilirdi. Küləcənin qolu düz və dirsəkdən azca aşağı, yaxası boyvəboy «açıq» biçilirdi. Onun 
yaxa və ətəyinin kənarları boyunca tikiş xətlərinin üzəri məxmər və ya tafta parçadan kəsilmiş 
haşiyə ilə örtülürdü. Küləcəni bəzəmək məqsədi ilə, adətən, güləbətin tikmə, məlilə, bafta, 
zəncirə, qaragöz, sərmə, muncuqlu tikmə, piləkli doldurma və s. dekorativ vasitələrdən istifadə 
edilirdi. 
Küləcə qadın geyim tipii kimi sabitləşsə də, keçmişdə onu kübar ailələrdə kişilər, xüsusilə 
gənc oğlanlar da geyərmişlər. 
Küləcənin biçim elementləri və forma xüsusiyyətləri Dədə Qorqud dastanlarında adı 
çəkilən «cübbə» və ya «cübbə-don»u xatırladırdı. Hər iki geyim növünün kübar qadınlara 
məxsus olması faktı da onların vahid mənşəyə malik olub, birinin digərindən törədiyini 
söyləməyə əsas verir. Həm cübbə, həm də küləcə biçim etibarı ilə Dədə Qorqud dastanlarında 
«qaftan» və ya «ton» adı ilə təqdim edilən üst geyim növünü xatırladırdı. 
Qaftan yeni eranın əvvəllərində geniş yayılmış üst geyim tipi olub, genbalaq şalvar ilə 
birlikdə qədim türklərin dünya geyim mədəniyyətinə verdikləri töhfələrdən biridir. Romalılar, 
çinlilər və bizanslar həmin geyim tiplərini ilk dəfə onlardan  əxz etmişlər.57 
Kürdü. Aşılanmış xəzdən tikilən kürdü çiyindirikli geyim növü olub, daha çox varlı 
qadınlar arasında dəbdə olmuşdur. Tüklü tərəfi içəri düşməklə, qolsuz biçilən və üzərinə qalın 
parçadan «üz» çəkilən kürdü mövsümi səciyyəli isti geyim növü sayılırdı. Bir qayda olaraq onun 
qol yeri, yaxasının hər iki kənarı, ətək və yan çapıqları boyunca ensiz xəz zolağı tikilərək 
bəzədilirdi. Dövrələmə xəz zolağı bəzək olmaqdan əlavə, həm də soyuğu buraxmadığı üçün 
əməli məqsəd daşıyırdı. Bəzən kürdünü qalın parçadan biçir və astarı ilə üzü arasına yun qoyub 
sırıyırdılar. Bu halda, yenə də onun qol yeri, yaxa və ətəyinin kənarlarına xəz haşiyə tikilirdi. 
Xəz haşiyəyə paralel olaraq üzlüyün kənar tikişlərinin üstünə çox vaxt bafta bənd edilirdi. 
Kürdünün üzərinə, adətən, tirmə, xara, məxmər və s. kimi qalın parçalardan üzlük çəkilirdi. 
İmkansız ailələr xəz əvəzinə kürdünün yaxa və qol oyuqlarının kənarlarına bafta tikərmişlər.  
 
 137
Kürdü bədənin ölçüsünə müvafiq kip tikildiyindən onun yanlarında 10-12 sm uzunluğunda 
«çapıq» və «çıxıntı» qoyulardı.  
Eşmək. Aşılanmış xəzdən biçilmiş və üstünə parça üzlük çəkilmiş, eşmək mövsümi 
səciyyəli isti geyim növü sayılırdı. Dağ kəndlərində eşməyin üzü ilə astarı arasına yun qoyub 
sırıyarmışlar. Bu səbəbdən də bəzi bölgələrdə o, «sırıqlı» adlanırdı. Eşmək biçim etibarı ilə 
kürdüyə çox yaxın olub yalnız yarım qollu tikilməsi ilə ondan fərqlənirdi. 
Eşməyin qolu dirsəyə çatacaq qədər qısa biçilib tikilirdi. Onun qolağzı, yaxa və ətəyinin 
kənarları kürdüsayağı xəz haşiyə ilə bəzədilirdi. Qolların sərbəstliyini təmin etmək üçün onun 
qoltuqaltında iri «çapıq» qoyulurdu. Eşməyin xəz haşiyəsinin ətrafları çox vaxt bafta ilə 
bəzədilirdi. 
Eşməyin qabağı açıq qaldığından ilgə-düyməsiz tikilirdi. Soyuq vaxtlarda arxalığın 
altından geyilən eşmək, əsasən, varlı qadınların geyim dəstinə daxil idi. 
Canlıq (içlik) mövsümi səciyyəli qadın geyimi olub, xüsusilə imkansız, kasıb ailələr 
arasında geniş yayılmışdı. Biçim etibarı ilə kürdü və eşməkdən o qədər də seçilmirdi. Lakin 
onlardan fərqli olaraq, canlığın həm üzü, həm də astarı parçadan biçilir və arasına yun qoyulub 
sırınırdı. Eşməkdən fərqli olaraq, onun boyvəboy açıq yaxasına ilgə-düymə tikilirdi. Canlığı 
qışda həm qadınlar, həm də kişilər geyinirdilər. Qərbi Azərbaycanda «içlik» («işdik») adı ilə 
bəlli olan bu geyim növü Muğan qadınları arasında «yəl» adlanırdı. Yəl çox vaxt qırmızı və ya 
yaşıl məxmərdən tikilirdi. İmkanlı qadınların yəli qoza düymələrlə düymələnərmiş.58 
Bir qayda olaraq, üst paltarının altından geyilən canlığın üzü ilə astarı arasına yun qoyulub 
sırındığı üçün «sırıqlı» da adlanırdı. 
Tipoloji cəhətdən çox yaxın olan kürdü, eşmək və canlıq (içlik) eyni mənşədən, çox güman 
ki, qədim dövrün ilk geyim tiplərindən olan dəri bürüncəkdən törəmişdir. Bu geyim növlərinin 
hər üçü düzyaxa olur və ön qanadlarının açıq qalması ilə fərqlənirdi. 
Ləbbadə ən çox Şəki, Bakı və Şamaxıda geniş yayılmış, astar adlanan araqatı ilə birgə 
sırınmış üst çiyin geyimi olmuşdur. Ləbbadənin qolları dirsəyədək düz biçilib tikilir, qoltuq 
altında iri yarıq qoyulurdu. Ləbbadəni həm yarım, həm də bütöv qollu biçib tikirdilər. Bu halda 
onun qolunun qabağına dekorativ məqsəd daşıyan «qolçaq» əlavə edilirdi. Ləbbadə bir ədəd 
kürək (arxa), qabaq qanadları və qollar olmaqla, üç hissədən ibarət biçilib tikilirdi.  
Ləbbadənin kənar tikişləri boyvəboy müxtəlif növ baftalar, zəncirələr tikilirdi. Bundan 
əlavə onun qabaq qanadlarının kənarı qızıl və ya gümüşdən düzəldilmiş «qoza» düymələrlə 
bəzədilirdi. Ləbbadənin qoluna əlavə edilmiş dekorativ qolçağının alt yarığının kənarlarına 
gümüş asmalar düzər, yaxasına isə gümüş «qotaz» bağlayar, çiyinlərindən «quşpara» və ya  
«zınqırovlar» tikərdilər. 
Şəki və Şamaxıda varlı qadınların geydiyi ləbbadənin qollarına çox vaxt xəz haşiyə tikilər, 
yan çapığın genişliyini təmin etmək üçün onun kənarına üçbucaq formalı parça kəsib «çıxıntı» 
əlavə edilərmiş. Onu xüsusi olaraq tikilmiş «ləbbadə köynəyi»nin üstündən geyərmişlər.  
Katibi. Ən çox Borçalı qadınlarının geyim dəstinə daxil olduğu nəzərə çarpır. Üstü butalı 
atlazdan biçilmiş katibinin ətəyi uzun və büzməli olub, dekorativ səciyyə daşıyan qollarına altı 
yarıq qolçaq əlavə olunar, yaxasının ətrafına isə dövrələmə xəz tikilərdi. Katibinin uzun ətəyinin, 
yaxasının və qol yarığının kənar tikişləri boyunca qara sətindən «köbə» tikilib bəzədilirdi. 
Gürcüstan Dövlət Muzeyində saxlanılan katibinin boyunun çox uzun (ətəklə birlikdə 124 sm) və 
yaxasının açıq qalması qədim geyim tipii olan «cübbə»ni xatırladırdı. Sabiq Borçalı mahalının 
Qaracalı kəndinə məxsus katibi biçim etibarı ilə bundan yalnız xəz bəzəyinə görə fərqlənirdi. 
Belə ki, xəz haşiyə onun ətəyinin ətrafına və qollarının ağzına dövrələmə tikilmişdir. Bundan 
əlavə, Qaraçalı qadınlarına məxsus olan katibinin çiyinlərinə ilgəklər bəndlənmişdir.59 Görünür, 
katibini geyinərkən əlavə asma boyun bəzəklərindən istifadə edildiyi üçün onun yaxasına xəz 
qoyulmamışdır. Qiymətli metallardan hazırlanmış ağır zinət və yaxa bəzəkləri, adətən, bu 
ilgəklərdən asılarmış. 
Üst tumanı. Faktik materiallar göstərir ki, keçmişdə Azərbaycan qadınları mövsümdən asılı 
olaraq, üst-üstə, çox sayda  (10-a qədər) tuman geyərmişlər. 
Tumanların sayı və uzunluğu müxtəlif olurdu. Naxçıvan, İrəvan, Təbriz və Gilan 
 
 138
qadınlarının tumanları qısa olması ilə fərqlənirdi. Onların orta uzunluğu 50 sm-dən 75 sm-dək 
olurdu. 
Naxçıvan qadınlarının tumanlarının ətəyi çox zəngin bəzədilirdi. Tuman ətəyinin 
bəzədilməsində muncuqlu tikmə, məlilə, pilək, gümüş burmalar, doldurma və s. tikmə 
növlərindən istifadə edilirdi. Tumanın ətəyini bəzəmək imkanı olmayan kasıb qadınlar onun 
ətəyinə əlvan rəngli parçadan bir neçə cərgə haşiyələr tikərmişlər. Ətəkliyin bu növünə «qıyqac» 
deyilirdi. 
Keçmişdə «genbalaq» tumanlar daha çox dəbdə olmuşdur.  
Qadın tumanlarının beli lifəli, yaxud köbəli olub, «qarmanlı» /qırçınlı/, yaxud «çimdikli», 
yəni büzməli tikilirdi. Muğan qadınları tumanın balağına, adətən, iki cüt «sırınma», iki ədəd 
qırçın vururdular. Balaqda olan qırçınların arasına bir ədəd «çapara» qoyulurdu. Bəzən isə 
çapara əvəzinə gümüşü bafta da bənd olunurdu.60 
İrəvan mahalında varlı qadınların üst tumanları topuğa qədər uzun olurmuş. 3-4 taxta 
parçadan tikilən bu tumanlar büzməli və qırçınlı olmaqla iki cür tikilərmiş.  
Tumanın belinə nifə tikilib «belbağı» (xonçar) salınarmış. Belbağı xüsusi bağtoxuma 
dəzgahında toxunarmuş. Şirvan bölgəsində o, «şalabəndçü», Şimal-Qərbi Azərbaycanda isə 
«xoncar dəzgahı» adlanmışdır. 
Meyzər /önlük/ - etnoqrafik materiallar Azərbaycanda «meyzər», «döşlük», «önlük» adı ilə 
bəlli olan və iş paltarı sayılan xüsusi geyim növünü də təsbit etmişdir. İş görən zaman onu həm 
qadınlar, həm də kişilər geyərmiş. Lakin ölkənin bir sıra bölgələrində meyzər həm də qadın 
geyim dəstinin zəruri tərkib hissəsinə çevrilmişdi. 
Azərbaycanın bir sıra regionlarında, o cümlədən Gəncə-Qazax bölgələrində döşlükdən 
əlavə, beldən bağlanan «önlük» də geniş yayılmışdı. 
Çaxçur. XX yüzilliyin əvvəllərinə qədər Azərbaycanın bir sıra bölgələrində geniş yayılmış 
çaxçur bayır geyimi hesab edilirdi. Çaxçur ayrı-ayrılıqda iki ədəd  gen balaqdan ibarət 
tikilməklə, həm də abır libası sayılırmış. Küləkli Bakı şəhərində küçəyə çıxan zaman üst paltarını 
külək qaldırmasın deyə qadınlar çaxçur geyərmişlər. 
Çaxçurun balaqlarının ayaq hissəsi büzməli olub, «topuqluq» və «üzəngi» ilə 
tamamlanırdı. Çaxçurun biçimi cütbalaq tuman və ya şalvarın biçimindən xeyli fərqlənirdi. Belə 
ki, çaxçurun hər balağı ayrılıqda trapes formada kəsilib bütöv parçadan tikilirdi. 
Çaxçurun balaqları torba formasında ayrı-ayrılıqda tikiləndən sonra onların baş hissəsi 
üçbucaq şəklində açıq qalır və «künc» əmələ gətirirdi. Çaxçurun balaqları qıçlara geyiniləndən 
sonra həmin «künc»lərin ucu tumanın nifəsinə keçirilib bərkidilirdi. Bəzən isə çaxçurun küncləri 
əlavə belbağı ilə bağlanırdı. 
Keçmişdə çaxçur təkcə Azərbaycanda deyil, qonşu Şərq ölkələrində də geyilmişdir. İranda 
geyinilən çaxçurun ölçüləri Azərbaycan, xüsusilə Bakı qadınlarının çaxçurundan fərqlənirdi.  
Abşeron qadınları uzun tumanlarının şaxlığını pozmamaq üçün çaxçuru daha gen 
tikirmişlər. Naxçıvan qadınlarının tumanı qısa olduğu üçün onlar nisbətən dar çaxçur 
geyinirmişlər. Çaxçur əyinə geyinildikdən sonra iki yerdən, topuqdan və dizdən xüsusi bağ 
vasitəsilə bağlanırdı. 
Baş geyimləri. XIX yüzillikdə qadın baş geyimləri tipoloji cəhətdən əvvəlki yüzilliklərin 
baş geyimlərindən o qədər də fərqlənmirdi. 
Qadınların ənənəvi baş geyimləri, örtmə, geymə, tikilmə, sarınma olmaqla müxtəlif tipoloji 
qruplara bölünür. Bunların arasında  örpək xüsusi yer tuturdu. 
Baş örtükləri öz növbəsində bir neçə qrupa bölünürdü. Bunların arasında şal, yaylıq, örpək, 
cuna (çikila), qıyqac (qəsabə), kəlağayı (çarqat) daha çox dəbdə idi.  
Baş və üz örtükləri «bağlanma» və «bəndləmə» olmaqla, həmçinin iki qismə ayrılırdı. 
Parça materialına görə bir-birindən seçilən bu tip baş geyimlərinə: sərəndaz, bənarə, örpək (qaz-
qazı, naz-nazı), yaylıq, kələğayı, (heratı, çarqat), tülü, cuna (çkila), çadra (çarşab), baş şalı, 
(kəşmiri şal, tirmə şal), boğazaltı, ləçək, qıyqac, qaşbənd, xınabənd, rübənd, niqab, duvaq və s. 
daxil idi. 
Geymə (tikili) və sarınma baş geyimlərinə: çutqu (tülü), təsək, araxçın, külah (səbkülah), 
 
 139
çalma, dingə, düyməçə və s. daxil idi. 
Çutqu (tülü). Şəki, Quba, Şamaxı və Bakıda geniş yayılmış çutqu qadının saçlarını yığcam 
saxlayan xüsusi saç torbası rolunu oynayırdı. Bu səbəbdən də onun ölçüsü hər kəsin başının 
dövrəsinə çata biləcək və hörüklərin boyuna müvafiq ölçüdə götürülürdu. Şəki bölgəsində daha 
çox «tülü» adı ilə bəlli olan cutqu hər iki ucu açıq torbanı xatırladırdı. Tünd rəngli ipək 
parçalardan, həm də astarlı tikilən çutqunun hər iki ucuna bəzək vurulurdu.  
Çutqunun baş tərəfi axıradək tikilməyib bir qarış ölçüdə qulaqcıq formasında sərbəst 
buraxılırdı. Çutqunu başda saxlamaq üçün qulaqcıqların uclarına uzun «qatma» (şərid, qaytan) 
tikilirdi. Qatmalar baş ətrafına dolanandan sonra boyunun arxasında bir-birinə bağlanırdı. 
Çutqunun kənarları bəzəkli olsa da, başa geyilərkən onun önünə «çutquqabağı» və ya 
«alınqabağı» (alınlıq) adlanan baş bəzəyi tutulurdu. 
Araxçın (təsək) tərgötürən vasitə kimi əməli vəzifə daşımasına baxmayaraq, ona müxtəlif 
rəngli ipək və ya güləbətin sapla al-əlvan bəzək vurulurdu. Çutqu və ya tülüdən fərqli olaraq, 
araxçının ön tərəfdən gözə çarpması eyib sayılmırdı. Belə halda, araxçın, eyni zamanda, 
çutquqabağını əvəz edirdi. Araxçın, adətən, «boğazaltı» və ya zəncirəli qızıl, yaxud gümüş 
«qarmaq» vasitəsilə başa bəndlənib bərkidilirdi. Sonra bəzəkli baş sancaqları vasitəsilə örpək, 
kələğayı və s. ona bənd edilirdi. Bunun sayəsində sərəndaz tipli baş geyimlərinin sürüşüb başdan 
düşməsinə yol verilmirdi. 
Təsək. Adətən, gəlinlər toy günü başlarına qiymətli qalın materialdan hazırlanmış təsək 
qoyurdular. Ədəbiyyat məlumatlarından göründüyü kimi, onun üzərinə çox vaxt iki sıra sikkə 
pul bənd edilir və bununla da gəlinin alını bəzədilirdi.61 
Duvaq. Toy günü bir qayda olaraq, gəlinin başına duvaq salardılar. Bu barədə bir bayatıda 
deyilirdi: «Duvaq salın üzünə, gəlməsin gözə dilbər». 62 
Örtmə və bağlama baş geyimləri sərbəst halda istifadə olunmaqdan başqa, çox vaxt tikili 
baş geyimlərinin üstündən örtülürdü. Bu qrup baş geyimləri Azərbaycanın ayrı-ayrı bölgələrində 
müxtəlif cür bağlanırdı. 
Qarabağda araxçının üstündən örtülən kələğayı qıyğacı qatlanandan sonra ortası alının 
üstünə düşmək şərtilə, onun hər iki ucu boğaz altında qarşı-qarşıya gətirilərək, sağ ucu sol 
çiyindən arxaya atılır, sol ucu isə sağ çiyindən geri qatlanır.  
Şirvan bölgəsində qadın araxçını çox vaxt «təsək» adlandırılırdı.63 
İmkanlı ailələrdə araxçın və ya təsəyə bənd edilmiş qiymətli ipək örpəklər başa salınandan 
sonra onun qanadları sərbəst şəkildə kürəyin arxasına atılırdı. 
Şamaxıda çutqunun üstündən qıyğacı qatlanmış ipək yaylıq örtmək dəb halını almışdı. 
Yaylığı başa örtmək üçün onun ortası alına düşmək şərtilə, ucları arxaya aparılıb hörüklərin 
altından çal-çarpaz keçirilirdi. Daha sonra yaylığın qanadları qabağa qaytarılır və öndə hər bir 
qanadı geriyə döndərilməklə, yenidən boyunun ardında bir-birinə bağlanırdı. 
 Soyuq vaxtlarda başa kələğayını çalma bağlayandan sonra onun üstündən əlavə şal 
örtürdülər. 
Q.Qaqarinin 1840-cı ildə çəkdiyi «Şamaxılı rəqqasə» rəsmində çutqunun üstündən salınan 
örpəyin ucları  sərbəst buraxılmışdır. 
İpək toxuculuğunun qədim vətəni olmaq etibarı ilə Şirvan bölgəsində qadın baş 
geyimlərinin müxtəlif tipoloji növləri (sərəndaz, alafa, bənarə, kəlağayı və s.) qeydə alınmışdır. 
Şəddə. Keçmişdə Lənkəranın dağ kəndlərində qadınlar başlarında «şəddə» qururmuşlar. 
Şəddə dörd ədəd müxtəlif rəngli yaylıqdan düzəldilirdi. Bunun üçün əvvəlcə kiçik ölçülü birinci 
yaylıq qıyqacı qatlanıb ortalama alının üstündə əllə tutulur, ikinci böyük ölçülü yaylıq onun 
üstündən çalmasayağı bağlanırdı. Həmin ölçüdə, lakin başqa rəngdə üçüncü yaylıq yenə də 
qıyqacı qatlanaraq, ortası alının üstünə düşməklə, ucları əvvəlki sayağı saçın altından qabağa 
qaytarılıb gətirilir və çal-çarpaz vəziyyətdə birinci çarpazın arxasında düyünlənənirdi. Sonra 
onun ucları əvvəlki örpək  qatlarının arasında gizlədilirdi. Ən nəhayət, axırda birinci yaylığın 
əldə saxlanılan uclarını geriyə döndərərək bəzəkli formada başın arxasında, saçların üstündə 
düyünləyirdilər. Bölgə əhalisi arasında bu tip bağlama geyim növü «şəddə» adlanırdı. Şəddənin 
sabit qalması üçün onun üstündən bir ucunda qarmaq, digər ucunda ilgək olan başbağı sarınıb 
 
 140
bərkidilirdi. Daha sonra onların üstündən əlavə daha bir iri yaylıq örtülürdü. 
Belə mürəkkəb quruluşlu bağlama baş geyimlərindən fərqli olaraq, şəhər qadınları arasında 
başa iki yaylıq örtmək dəb halını almışdı. Hətta imkanlı ailələrdə alt yaylığını çox vaxt araxçın 
əvəz edirdi. 
Qaşbənd. Naxçıvanda kasıb qadınlar başlarına «qaşbənd» adlanan çarqat bağlayandan 
sonra onun üstündən kələğayı örtürdülər. Qaşbənd, adətən, hər iki ucunda qarmaq olan 
«boğazaltı» vasitəsi ilə başa bərkidilirdi. Qaşbəndin üstündən bağlanan kələğayı və ya saçaqlı 
ipək yaylıq (örpək) qıyqacı qatlanıb, ortası başın təpəsinə düşmək şərtilə, ucları qoşalaşdırılırdı. 
Kələğayı və ya yaylığın sağ ucu qulaqdan aşağı hissədə kiçik «qat» əmələ gətirməklə, sol çiyinin 
üstündən geri aşırılırdı. Bu halda burun altından onun əmələ gətirdiyi «qat» yaşmaq məqsədi 
daşıyırdı. Örpəyin sol ucu geri qayıtmaqla, sağ ucun mövqeyini möhkəmlədir və onu dayanıqlı 
edirdi. Bu məqsədlə də örpəyin sol ucu sağ çiyindən geri çəkiləndən sonra yenidən önə 
qaytarılırdı. 
İmkanlı, kübar ailələrdə bəzəkli araxçın və ya başlığın üstündən bağlanan yaylıq xüsusi 
baş sancağı vasitəsilə ona bəndlənib bərkidilirdi. Çox vaxt boğaza ayrıca yaylıq dolayırdılar. 
Bəzən onu qızıl boğazaltının asma silsilələri ilə əvəz edib örtürdülər. Bu halda başlıq və ya 
araxçına bərkidilmiş zərif örpəyin ucları sərbəst halda arxaya tərəf atılırdı. 
Şəkidə tülü üstündən örtülmüş kələğayı sürüşməsin deyə, onun üstündən «baş bağı» 
adlanan xüsusi bağ bağlanırdı. 
Dingə. Azərbaycanın qərb bölgəsinə məxsus baş geyimləri (təsək, araxçın, çalma) arasında 
dingə xüsusi yer tutmuşdur. Dingə üzüm tənəyi və ya iydə çubuğundan düzəldilmiş «çənbər» 
üzərinə xüsusi qaydada şal və ya qalın ipək örpək sarımaqla düzəldilərmiş. Dingədən fərqli 
olaraq, çalma təsəyin (araxçının) üzərinə sarınarmış. 
Kiçik ölçülü örpəklər, o cümlədən yaylıq, cuna, ləçək, qaşbənd və s. nazik pambıq parça 
və ya ipəkdən bəzəkli, yaxud bəzəksiz olmaqla, saçları bir yerə yığıb sabit saxlamaqdan əlavə, 
bunların üstündən geyinilən qiymətli baş geyimlərini tərdən qorumaq məqsədi güdürdü. 
Dördkünc formalı baş örpəkləri qıyqacı qatlanıb alının qabaq tərəfindən başa dolanır, sonra 
ucları arxada, saçın altından keçirilərək çarpaz halında qarşı-qarşıya gətirilir və düyünlənirdi. 
Yuxarıda sadalanan baş geyimləri saçı yad nəzərdən, başı isə soyuq və ya istidən mühafizə 
edir, yaxud onların sürüşüb düşməsinin qarşısını almaq kimi əməli məqsədlər daşıyırdı. 
Şal (baş şalı). Qadın baş geyimləri arasında yun şal mühüm yer tutmuşdur. Bununla 
yanaşı, varlı qadınlar «xara şal», hətta o dövrdə məşhur olan Kəşmirdən  gətirilmə «kəşmiri şal» 
örtərmişlər. 
Şalın bu növü bayatılarımızda da öz əksini tapmışdır: 
«Kəşmiri şalın ollam, üzündə xalın ollam»64 
Kənd qadınları baş şalından həm də «bel şalı» kimi istifadə edirdilər. Soyuq vaxtlarda belə 
kip dolanmış şalın ara qatları əməli məqsəd daşımaqla onlardan cib kimi istifadə edilirdi. 
Ləçək. İmkansız, kasıb ailədən olan qadınlar başlarına güllü ləçək bağlamaqla 
kifayətlənirdilər. 
 Örpək. Qızlar və gənc qadınlar, adətən, başlarına ağ rəngli örpək örtərdilər. Örpəyin 
müxtəlif rəng çalarları mövcud olmuşdur. Qara rəngli baş örpəyi keçmişdə, əsasən, yas 
mərasimlərində örtülərmiş.65  
Rübənd və niqab İslam dininin yayılmasından sonra üzü yad, naməhrəm nəzərlərdən 
gizlətmək üçün başlıca vasitə sayılırdı. Keçmişdə niqabı bəzən kişilər də üzlərinə tutarmış.66 
Çadra (çarşab). Keçmişdə qadınlar, xüsusilə, şəhər qadınları küçəyə çıxarkən geyim 
dəstinin üstündən, adətən, başlarına çadra örtürdülər. Çadra qadının təkcə başını və sifətini deyil, 
bütün əndamını örtüb yad nəzərdən gizlədirdi. İslam dini ehkamlarına görə, müsəlman qadınları, 
dünyanın harasında yaşayırsa, yaşasın əl, üz və ayaqdan əlavə, həm də bədənlərini bütünlüklə 
örtməli idilər.67 Şəriətə görə, müsəlman qadınlarının yad, naməhrəm nəzərdən yaşınması «satr» 
və «hicab» ilə bağlı olmuşdur. Belə ki, «satra» görə, qadın ərindən başqa, atası və oğlu da daxil 
olmaqla, bütün kişilərdən yaşınmalı idi. «Hicaba» görə isə, qadının yaxın kişi qohumları 
naməhrəm sayılmırdı. Ona görə də, qadına ancaq yaxın kişi qohumlarından yaşınmamağa icazə 
 
 141
verilirdi. 
İslam ehkamlarına görə, yad nəzərdən yaşınmaq üçün qadınlar yaşmaq, çadra, rübənd, 
niqab və s.-dən istifadə edərmişlər. Keçmişdə hətta bəzən ahıl kişilər də üzlərini nigabla 
örtərmişlər. Dədə Qorqud dastanlarında bu adət aydın izlənilir.  
Çadra, adətən, yarımdairə və düzbucaqlı formada olmaqla iki cür biçilirdi. Azərbaycanın 
bir sıra bölgələrində, ən çox isə Abşeron kəndlərində yaşlı qadınlar arasında abır-həya və 
mərasim geyimi kimi, çadra və çarşab bu gün də özünün əməli əhəmiyyətini saxlamaqdadır. 
Keçmişdə bütün müsəlman aləmində çadra qadın geyiminin vacib ünsürü sayılırdı. Maraqlı 
haldır ki, Azərbaycanın bəzi bölgələrində çadra (çarşab) qadının ancaq üzünü gizlətməsi üçün 
örtük vasitəsi idi, onun ayaqlarının açıq qalması isə eyib sayılmırdı. Keçmişdə digər müsəlman 
qadınları kimi, Azərbaycan qadınları da çox vaxt ictimai yerlərə qara çadraya bürünüb 
gedərmişlər. 
Bakı və Bakı ətrafı kəndlərdə çadra qara rəngli atlazdan, dama-dama ipək parçadan, 
Naxçıvan və onun kəndlərində isə ağ güllü, zərif ipək parçalardan tikilərdi. Bakı şəhəri küləkli 
olduğuna görə, bəzən çadranın belindən onu xüsusi belbağı ilə bağlanması faktına da təsadüf 
edilirdi. 
Kasıb qadınların çadrası pambıq parçalardan, hətta boyaqxanada boyanmış bezdən 
(«qədək») düzəldilirdi.  
Gürcüstan Dövlət Muzeyində saxlanılan, Şəkiyə məxsus çadra ağ bezdən, həm də 
yarımoval formada  iki tikə parça materialından hazırlanmışdır. Maraqlı haldır ki, çadranın 
üstündən yenə də həmin materialdan nisbətən kiçik ölçülü başqa bir parça kəsiyi tikilmişdir.68 
Bundan əlavə çadranın kənarlarına qırmızı və mavi rəngli parçadan zolaq şəklində haşiyə 
tikildiyi nəzərə çarpır. 
Azərbaycanın elat kəndlərində o cümlədən azsaylı xalqları arasında bir qayda olaraq, çadra 
örtülməmişdir. Kənd təsərrüfatı işlərində fəal iştirak edən kənd qadınlarının məişət həyatı çadra 
və çarşabı istisna edirdi. 
Sosialist inqilabının ilk illərində Azərbaycanda şəhər qadınları arasında «Rədd olsun 
çadra!» şüarı altında qadın hərəkatı başlanmışdır. Bu işdə təzəcə yaradılmış «qadınlar şuraları» 
fəal rol oynamışdır. Azərbaycanın o zamanki ictimaiyyətçi qadınları çadranı mədəniyyətsizlik, 
gerilik rəmzi hesab etdiyindən kütləvi yerlərdə, klublarda çadranı atıb, onu adi baş yaylığı ilə 
əvəz etməyə başlamışdılar. 
Ayaq geyimləri. Qadın ayaq geyimi əvvəllər olduğu kimi, yenə də yun və ya ipək corab, 
onun üstündən geyinilən başmaq, nəleyin və ya çustdan ibarət idi. Bütün bunlardan əlavə, kənd 
qadınları arasında çarıq geyənlər də olurdu. Kübar qadınlar, xüsusilə də at belində gəzməyi 
xoşlayan varlı elat qadınları arasında «qunclu» (uzunboğaz) çəkmə dəb halını almışdı.  
Corab. Keçmişdə Azərbaycanın bütün bölgələrində yun, iplik və ya keçidən toxunmuş 
rəngarəng naxışlı qadın corabları dəbdə olmuşdur. Corabların naxışları çox vaxt hər bir bölgənin 
xalça və tikmə naxışları ilə oxşarlıq təşkil edirdi. 
Başmaq. Şirvanda geyinilən qadın başmağının üzlüyü müşkü və ya tumacdan, altı isə aşılı 
göndən olurdu.69 Bu dövrdə keyfiyyət etibarı ilə «sağrı başmaq» yenə də məşhur olub yüksək 
qiymətləndirilirdi. Qadın başmaqlarının üzü çox vaxt parçadan olub tikmə, o cümlədən 
muncuqlu tikmə üsulu ilə bəzədilirdi.  
Keçmişdə Abşeron kəndlərində qadın başmağı «zəmanə başmaq» adı ilə geniş yayılmışdır.  
Şətəl. Azərbaycanın bir sıra bölgələrdə, xüsusilə də şəhər əhalisinin məişətində ev ayaq 
geyimi kimi «şətəl» geniş yayılmışdı. 
Nəleyin. Şəhər qadınları evdə, adətən, nəleyin geyinirdilər. Nəleyinin dabanı başmağa 
nisbətən xeyli alçaq olur, üstü çox vaxt parçadan olub tikmə ilə bəzədilirdi. 
Gürcüstan Dövlət Muzeyində saxlanılan azərbaycanlılara məxsus geyim dəstlərində yun 
corab və başmaqlar mühüm yer tutur. 
Çəkmə. Azərbaycan Dövlət Tarix Muzeyində mühafizə olunan etnoqrafik materiallardan 
(e.f.2623) aydın olur ki, əvvəllər olduğu kimi, bu dövrdə də kübar qadınlar uzunboğaz çəkmə 
geyirmişlər. Gəncə qadınlarına məxsus çəkmələr məxmərdən tikilməklə, üstü təkəlduz, güləbətin 
 
 142
tikmə və s. ilə bəzədilmişdir  
Tufli. XIX əsrin sonu və XX əsrin əvvəllərindən etibarən şəhər qadınları arasında 
«qondara», «dikdaban», «quşkeçməz» və s. adlarla bəlli olan satınalma tufli dəb düşmüşdür. 
Bununla əlaqədar olaraq, ənənəvi ayaq geyimlərii: başmaq və nəleyin sıxışdırılıb məişətdən 
çıxarılmağa başlamışdır.  
Çarıq. Keçmişdə kənd yerlərində çöl-təsərrüfat işlərində iştirak edən qadınlar arasında hələ 
də çarıq geyənlərə təsadüf edilirdi. Elat qadınları arasında çarıq geyən kasıb ailələr daha çox idi.  
Ənənəvi qadın geyim dəstinə daxil olan libas növləri tipoloji cəhətdən, biçim üsulu və tikiş 
texnikası baxımından Ümumazərbaycan səciyyəsi daşısa da, bir sıra məhəlli xüsusiyyətlərdən də 
xali deyildi. Geyim dəsti və geyim dəblərində gözə çarpan məhəlli fərqlər isə hər bir etnoqrafik 
bölgənin sosial-iqtisadi inkişaf səciyyəsi, etnomədəni durumu, istehsal (təsərrüfat) məişəti 
xüsusiyyətləri ilə üzvi surətdə bağlı olmuşdur. Göstərilən amillərin təsiri altında nəinki bütöv 
mədəni təsərrüfat tipi və inzibati-ərazi vahidləri üzrə, habelə onların daxilindəki mahal, şəhər və 
kəndlərin əhalisinə məxsus geyim dəbləri arasında fərqli məhəlli xüsusiyyətlər yaranmışdır. Həm 
də məhəlli əlamətlər özünü ən çox qadın geyim və bəzəklərində biruzə verirdi. Bu da təsadüfi 
deyildi. Məlum olduğu kimi, keçmişdə kişilərə nisbətən qadınlar daha çox guşənişin həyat 
keçirməklə, ömürləri boyu yaşadıqları yerdən kənara çıxmırdılar. Bu səbəbdən də onların 
ənənəvi geyim və bəzəkləri xeyli dərəcədə mühafizəkarlığı ilə seçilirdi. Bundan fərqli olaraq, 
kişilər daha çox gəzərgi məşğuliyyət sahələri (alış-veriş, çarvadarlıq, sövdəgərlik, çovdarlıq, 
mövsümçülük, dağ-aran köçü və s.) ilə bağlı olduqlarından onların mütəhərrik həyat tərzi 
ənənəvi geyim dəbində əxzetmələri artırmış,  ümumi oxşar cəhətlərini gücləndirmişdir. Ona görə 
də kişi geyim dəstində məhəlli əlamətlər çox erkən silinib aradan çıxdığı halda, Bakı, Naxçıvan, 
İrəvan, Gəncə, Qarabağ, Qazax, Borçalı, Şəki, Şirvan, Talış, Quba qadınlarının geyim və 
bəzəklərində məhəlli fərqlər aydın nəzərə çarpırdı. 
  
Kişi   geyimləri  
Azərbaycanlıların XIX əsr kişi libasına daxil olan geyim növlərinin əksəriyyəti əvvəlki 
dövrlərin ənənəvi geyim tiplərinin davamı olub biçim üsulu və tikiş texnikasına görə 
Ümumqafqaz və Ümumşərq səciyyəsi daşıyırdı. Qafqaz xalqları arasında tarixən yaranmış 
mədəni-iqtisadi əlaqələr maddi mədəniyyətin başqa sahələrində olduğu kimi, xalq geyimlərində 
də qarşılıqlı təmasa və bunun nəticəsi olaraq, bir sıra ümumi oxşar cəhətlərin yaranması ilə 
nəticələnmişdir. Bununla belə, bu xalqların hər birinin ənənəvi geyimi özünə məxsus spesifik 
milli və məhəlli xüsusiyyətlərdən də məhrum deyildi. Geyim sahəsində bəzi fərqli cəhətlər, hətta 
ayrı-ayrı etnik qruplar və geniş areala malik etnoqrafik bölgələr arasında də nəzərə çarpırdı. 
Azərbaycan kişi geyim dəstində lokal fərqlər biçim üsulu və tikiş texnikasında deyil, daha çox 
geyim terminlərində özünü büruzə verirdi. 
Əyin geyimləri. Azərbaycanın bir çox bölgələrində kişi alt paltarı «dəyişək», yaxud 
«adnalıq» adlanırdı. Keçmişdə, adətən, həftədə bir dəfə çimib alt paltarını dəyişdirirdilər. Bu çox 
vaxt «adına» gününə təsadüf etdiyindən alt dəyişəyi bu cür adlanırdı. 
Ənənəvi kişi alt paltarı əksər hallarda ucuz pambıq parçalardan ( ağ, bez, şilə, qədək, çit və 
s.) tikilən «can köynəyi» və «dizlik»dən ibarət olmuşdur. Bu geyim növləri müxtəlif adlarla (alt 
köynəyi, ağ köynək, can köynəyi, ət köynəyi, şalvaraltı, kişi tumanı, dizlik, ağ tuman və s.) 
Azərbaycanın, demək olar ki, bütün bölgələrində geniş yayılmışdır. 
XIX əsrin birinci rübünə qədər Azərbaycanın hər yerində alt paltarı culfa dəzgahında 
toxunmuş pambıq parçalardan tikilirdi. Lakin XIX əsrin ortalarından etibarən Rusiya və 
Avropadan gətirilmə ucuz fabrik məhsulları tədricən yerli pambıq parça istehsalını 
məhdudlaşdırmışdır. XIX əsrin ikinci yarısında Mərkəzi Rusiyada, xüsusilə Moskvada toxuculuq 
sənayesinin gur inkişafı Azərbaycanın kustar parça toxuculuğunu, o cümlədən pambıq parça 
istehsalını tənəzzülə uğratmışdır. Digər tərəfdən XIX əsrin sonu və XX əsrin əvvəllərindən 
etibarən ölkədə pambıq parçaya olan zəruri tələbat nəticəsində Azərbaycanda yerli toxuculuq 
sənayesi inkişaf etməyə başlamışdır. Bu, bir tərəfdən ucuz fabrik məhsullarının əhalinin 
məişətinə geniş surətdə daxil olmasına səbəb olmuşsa, digər tərəfdən də ənənəvi geyim 
 
 143
formalarının biçim üsulunda müəyyən dəyişiklik yaranmasına gətirib çıxarmışdır. Belə ki, 
əldətoxuma parçalar ensiz olduğundan kişi can köynəyi, adətən, «qatlama» biçim üsulu ilə 
hazırlanırdı. Bu halda onun yanlarına əlavə «qoltuqaltı» calaq vermək lazım gəlirdi. Fabrik 
parçaları nisbətən enli olduğundan bu sayaq calağa ehtiyac qalmadığından və köynək çox vaxt 
«kəsmə» biçim üsulu ilə hazırlanmağa başlamışdır. Fabrik məhsulu olan enli pambıq parçalar 
əhalinin məişətinə daxil olmasına baxmayaraq, Azərbaycanın bir sıra bölgələrində «qatlama» 
biçim üsulu son zamanlara qədər əməli əhəmiyyətini itirməmişdir. 
Ənənəvi kişi alt köynəyi gövdə, qol və qoltuqaltı olmaqla üç hissədən ibarət biçilib 
tikilirdi. Bunun üçün əvvəlcə köynəyin gövdəsi biçilib onun ön tayında boyun və yaxa yarığı 
açılırdı, sonra qolları və qoltuqaltı ona calaq edilirdi. 
Köynəyin gövdəsi hər kəsin boyuna müvafiq ölçülüb biçilirdi. Bir qayda olaraq, alt 
köynəyinin ətəyi dizliyin nifəsinin altına salındığından buna müvayfiq surətdə onun gövdəsi 
nisbətən uzun biçilirdi. Köynəyin gövdəsini biçmək üçün parçanı iki qatlayıb onun tən 
ortasından boğaz və yaxa yarığı açılırdı. Bu sayaqla alt köynəyinin gövdəsi çiyində tikişsiz 
qalırdı.  
Azərbaycanın əksər etnoqrafik bölgələrində «düzyaxa» köynək növü geniş yayılmışdı. Bu 
forma hazırda yenə də dəbdədir. Lakin keçmişdə bundan əlavə, «yanyaxa» köynək formasına da 
təsadüf olunurdu. 
Çox vaxt köynəyin boyun və yaxa yarığının ətrafına həmin parçanın özündən ensiz köbə 
tikilirdi. Bəzən isə alt köynəyinin boynuna dik dayanan ensiz boyunluq tikilirdi. Alt köynəyinin 
yaxası ilgək-düymə, yaxud qaytan ilə bağlanırdı. 
Alt köynəyinin qol yeri düz və oyma olmaqla iki formada biçilirdi. Qoca dərzilərin 
söylədiyinə görə, qol yerinin oyma variantı, xüsusilə Avropa modasında tikilmiş hazır paltarlar 
əhalinin məişətinə daxil olandan sonra dəb düşmüşdür. 
Köynəyin qolu gövdəyə «düz» bitişdirildikdə qolun altı ya açıq qalır, ya da «qoltuqaltı»nın 
üçbucaq formalı başına calanırdı. Bəzən isə alt köynəyinin qoltuğuna xişdək qoyulurdu. Bununla 
da qolların sərbəst hərəkəti təmin edilirdi. 
Alt köynəyinin qolları düzbucaqlı, yaxud trapez formada olmaqla, iki cür biçilib tikilirdi. 
Düzbucaqlı formada biçilmiş qolun biləyi, bir qayda olaraq, açıq qalırdı. Trapez formada 
biçilmiş və uca doğru getdikcə daralan qolların isə biləyinə çox vaxt «məcə» adlanan bilərzik 
tikilirdi. Köynəyin qollarının biləyi açıq qaldıqda, ya onun özünün ucu biləyin altına qatlanır, ya 
da biləyin kənarına «biləkağzı» adlanan əlavə köbə tikilirdi.  
Sərbəst hərəkət etmək üçün bəzi etnoqrafik bölgələrdə alt köynəyinin ətəyinin hər iki 
yanında «peş» adlanan 10-15 sm ölçüdə yarıq düzəldilirdi. Sökülməmək üçün peşin kənarlarını 
ya özünün altına qatlayır, ya da onun ətrafına ensiz köbə tutulurdu. 
Keçmişdə alt paltarını, adətən, hər bir ailədə qadınlar özləri biçib tikirdilər. Məhz bu 
səbəbdən də ana və nənələr qız uşaqlarına körpə yaşlarından zərif tikiş növlərini öyrədirdilər. 
Keçmişdə qızlar bütün istedad və bacarıqlarını tikmə, hörmə, toxuma və s. kimi xüsusi məharət 
tələb edən ev işlərində təzahür etdirirdilər. 
Mexaniki tikiş maşınının əhalinin məişətinə gec daxil olması faktı da bu işdə mühüm rol 
oynamışdır.70 
Köynəyin ayrı-ayrı hissələri bir-birinə müxtəlif növ əl tikişi ilə calanırdı. Bir qayda olaraq, 
köynəyin hissələri əvvəlcə astar üzdən köklənir, sonra «qıyıq» tikiş71 ilə bir-birinə sırınıb 
birləşdirilirdi. Əl tikişinin bu növü möhkəm olmaqla yanaşı, həm də tez və asan icra olunurdu. 
Calaqların kənarları sökülməmək üçün çox vaxt «aşırma» tikişlə bir-birinə bənd edilirdi. Bəzən 
isə calaqlardan birinin kənarı azca artıq götürülərək digər hissənin üzərinə qatlanıb «basdırma» 
tikişlə basdırılırdı. Bəzən də köynəyin ətəyinin və biləyinin kənarları «tək bəxyə» adlanan sadə 
tikiş növü ilə bəxyələnirdi. Bəzəkli düşmək üçün çox vaxt yaxa köbəsinin üzəri «iynədalı» və ya 
«su tikişi» adlanan «qoşabəxyə», yaxud «doldurma bəxyə»72 ilə tikilirdi. Keçmişdə, xüsusilə 
nişanlı oğlanlar üçün «bəy köynəyi» bu qayda ilə tikilib bəzədilirdi. 
Kişi alt paltarı ş ilə tamamlanırdı. Biçim üsulu və tikiş texnikası cəhətdən dizlik nifəli 
şalvar ilə tipoloji oxşarlıq təşkil edirdi. Bunların hər ikisi baş tərəfdən yarıqsız olub əlavə nifə ilə 
 
 144
tamamlanırdı. Onların beldə saxlanma tərzi də eyni olmuşdur. Onların hər ikisi nifəyə keçirilmiş 
tumanbağı (belbağı, şalabənd, xoncar) vasitəsilə beldən bağlanırdı. Dizlik yalnız parça 
materialının növünə və rənginə görə şalvardan fərqlənirdi. 
 Dizlik, adətən, hər kəsin imkanından asılı olaraq ağ, bez, bəzən çit, sətin, şilə, qədək və s. 
kimi pambıq parça növlərindən tikilirdi. Onun balaqlarının arası «paça» yerinə qədər müstəqil 
tikildikdən sonra baş hissədə bir-birinə bitişdirilirdi. 
Dizliyin balaqları trapez formada olub aşağı getdikcə nazilirdi. Bu səbəbdən də onun 
balaqlarının ayağında iç tərəfdən 10-15 sm ölçüdə «yarıq» qoyulurdu. Əməli məqsəd daşıyan 
həmin yarıqlar həm dizliyin geyinib-soyunmasını asanlaşdırır, həm də soyuq havanın bədənə 
daxil olmasına mane olurdu. Bu məqsədlə yarıqların hər iki qulağına qaytan tikir və həmin 
qaytanlar vasitəsilə onu baldıra kip bağlayırdılar. 
Dizliyin paçasına, bir qayda olaraq, əlavə miyança qoyulurdu. Bəzi bölgələrdə buna 
«kəlööz», «ağ», yaxud «narvan» da deyilirdi. 
Azərbaycanın ayrı-ayrı etnoqrafik bölgələrində miyançanın müxtəlif formalarına təsadüf 
olunur. Bunların arasında kvadrat və romb şəkilli miyança növü çoxluq təşkil edirdi. Bəzi 
etnoqrafik bölgələrdə miyança nifəyə çatacaq qədər böyük ölçüdə biçilirdi. Bu halda miyançanı 
iki qatlayıb trapez formasında biçirdilər.  
Dizliyin «boy yeri» adlanan baş hissəsi yarıqsız (bütöv) tikildiyindən onu hər iki tərəfinə 
geyə bilirdilər. Bu hal dizliyin istifadə müddətinin uzanmasına imkan verirdi. 
Dizliyi beldə saxlamaq üçün onun başına 10-15 sm enində ayrıca nifə tikilirdi. Onun həm 
qabaq, həm də arxa tərəfində xüsusi «bağ yeri» qoyulurdu. 
Üst geyimi. Kişi üst geyim komplektinə əvvəllər olduğu kimi, yenə də üst köynəyi, şalvar, 
arxalıq, içlik, çuxa, kürk, qurşaq, kəmər (təkbənd), yapıncı və s. daxil idi. 
Üst köynəyi. Kişi üst köynəyi «qatlama» və «doğrama» (kəsmə) olmaqla iki biçim üsulu ilə 
hazırlanırdı. Bu cəhətdən o, qadın köynəyini xatırladırdı. Qadın köynəyindən o, ətəyinin qısa 
olması və çiyninin qırçınsız tikilməsi ilə seçilirdi. Bundan əlavə, güllü parçalardan tikilmiş qadın 
köynəyindən fərqli olaraq o, yekrəng parçalardan biçilib tikilirdi. 
Kişi köynəklərinin qolları «məcəli» və «məcəsiz» olması ilə də bir-birindən seçilirdi. 
Azərbaycanın əksər bölgələrində kişi üst köynəyinin «düzyaxa» növü geniş yayılmışdı. 
Çiyindən düymələnən «yanyaxa» («çəpyaxa») köynəyə çox nadir hallarda təsadüf edilirdi. 
Kişi üst köynəyi qalın parçadan (məxmər, şal, mahud, cecim və s.) tikildikdə ona «döş 
cibi» qoyulur və biləkağzı «məcə» ilə tamamlanırdı. Köynəyin bu növü aşıqlar arasında yaxın 
keçmişədək qalmaqda idi. 
Nazik parçalardan tikilmiş və ətəyi şalvarın nifəsinin altına salınan köynəkdən fərqli 
olaraq, şal və ya mahud köynəyin ətəyi şalvarın üstündən sərbəst buraxılırdı. Belə halda 
köynəyin belinə kəmər və ya qurşaq bağlanırdı. 
Arxalıq (don) kişi üst geyimlərinin ən kütləvi növü olmuşdur. Kişi arxalıqları «önürlü» və 
«önürsüz» (tayyaxa) olmaqla iki cür biçilib tikilirdi. Bu cəhət öz əksini bayatılarda da tapmışdır, 
«Arxalığın cüt yaxa, yaxana yar gül taxa».73 
Arxalıq bir qayda olaraq, astarlı tikilir, bəzən onun kürək hissəsinə həndəsi ornamentli 
tikmə bəzək salınırdı. 
Kişi arxalıqlarının biçimində və bəzək tərtibatında bir sıra məhəlli xüsusiyyətlər nəzərə 
çarpırdı. Lənkəran arxalığı Bakı donundan xarici görkəminə görə az fərqlənirdi. Hər iki arxalığın 
qolları düz biçilməklə biləyə doğru getdikcə daralırdı. Hər iki arxalıq beldən «kəsmə» olub, bel 
xəttindən başlayaraq 1 sm qırçınlanmış əlavə ətəklə tamamlanırdı. Hər iki arxalığın qabaq 
qanadları öndə qaytanla bağlanırdı. 
Bunlardan fərqli olaraq, çox vaxt Gəncə arxalığı «önürlü», yəni aşırma (cütyaxa) biçilib, 
boynuna 4 sm enində dik «boyunluq» qoyulurdu. Arxalığın bu növünün ətəyi qırçınlı deyil, 
«kah» adlanan 7-9 ədəd trapez formalı parça tikəşindən ibarət biçilərmiş. Belə biçimə malik 
arxalıq növü Şirvan bölgəsində «kahlı arxalıq» adlanırdı. «Dəstəçin ətəkli» arxalıqlardan fərqli 
olaraq, Gəncə arxalığının ətəyinin qabaq qanadları, adətən, gövdə ilə birlikdə bütöv biçilərmiş. 
Kahlı ətək olnun bel kəsiyindən aşağı arxa yanlarını əhatə etmişdir.   
 
 145
Quba, Borçalı, Qazax və Şəmşəddin arxalıqları bir-birinə çox bənzəsə də, ətəyinin geniş və 
uzun biçimi ilə digər bölgələrə məxsus arxalıqlardan xeyli fərqlənirdi. Bu qrup arxalıqların uzun 
ətəyinin ön taylarında çox vaxt yarıq qoyulurdu. Bu da onların qatlanıb qurşağa ilişdirilməsinə 
xidmət edirdi. Bu arxalıqların qolları düz və uzun biçilməklə, qolağzı «qolçaq»la tamamlanırdı. 
Qolçaqlar biləkdə düymə ilə bağlanırdı. Mülayim havalarda arxalıq üst libası kimi sərbəst 
geyilirdi. 
Soyuq havalarda çuxanın altından geynilən arxalığın uzun ətəyini iş görən zaman qatlayıb 
kəmərə sancarmışlar. 
Döşlük (içlik) yaxası bağlı, qolsuz, əyinə kip tikilmiş geyim növü olub soyuq vaxtlarda 
köynəyin üstündən, arxalığın altından geyinilirdi. Döşlüyə ən çox İrəvan azərbaycanlılarının 
geyim dəstində rast gəlinir. Çox vaxt qədəkdən tikilən döşlüyün sağ çiyini yarıq olarmış. Rahat 
geyinmək və soyuğu buraxmamaq üçün döşlüyün sağ çiynində 3-4 ədəd ilgək-düymə 
düzəldilirdi. 
Azərbaycanın digər bölgələrində bu geyim növünü «canlıq» («işdik») əvəz edirdi. Bunları, 
əsasən, ara geyimi kimi geyirdilər. 
Canlıq. Bəzi bölgələrdə buna «işdik», «içlik», «sırıqlı» da deyilirdi. Astarlı biçilib tikilən 
içliyin içərisinə yun döşəməklə, ara qatı ilə birgə sırımışlar. Mövsümi səciyyəli isti geyim növü 
olub, qolsuz və qabağı açıq tikilirdi. Kasıb ailələrdə çox vaxt o, kürkü əvəz edirdi. Bu geyim 
növündən, əsasən, çöl-bayır libası kimi, həm də üstündən arxalıq geyinməklə istifadə edirdilər. 
Hörmə köynək. Qışda kişilər bəzən canlıq əvəzinə «hörmə köynək» adlanan və metal mil 
vasitəsilə hazırlanmış yun köynək geyirdilər. Keçmişdə nişanlı qızlar çox vaxt toyqabağı öz 
adaxlılarına yun köynək hörərdilər. 
Qurşaq – XIX əsr kişi geyim komplektində mühüm yer tutan qurşaq imkandan asılı olaraq, 
müxtəlif növ parça materialından düzəldilirdi. İrəvan azərbaycanlıla- rının geyim dəstində eni 62 
sm, uzunu 242 sm olan qırmızı rəngli, ağ-qara çiçəkli çitdən qatlanmış qurşaq mühüm yer 
tutmuşdur.74 Qurşağın qatlarından, adətən, cib kimi istifadə olunurdu. Keçmişdə ağ və digər 
yekrəng qurşaqlar daha geniş yayılmışdı. Lazım gələndə ondan süfrə, örtük, kəfən kimi də 
istifadə edərmişlər.  
Bir qayda olaraq, arxalıq sərbəst halda geyildikdə onun belinə, adətən, qurşaq bağlanardı. 
Keçmiş məişətdə xüsusilə ipək və ya keci qurşaq dəb olmuşdur. Abşeron kəndlərində və Bakı 
şəhərində varlı kişilər belləkinə dəvə yunundan toxunma «dügürd» parçadan qurşaq 
bağlayarmışlar. «Dügürd qurşaq» həm də ənənəvi geyim dəstində sosial zümrə fərqlərinin 
mühüm göstəricilərindən biri idi. Əyninə mahud paltar (şalvar, köynək, arxalıq, çuxa) geyən, 
başına sür papaq qoyan, ayaqlarına sağrı başmaq, yaxud «qunclu» uzunboğaz çəkmə geyən 
kişilər bellərinə, adətən, dügürd qurşaq bağlayardılar. 
Qurşaq, xüsusilə ruhani şəxslər, tacir, baqqal, arşınmalçı və b. arasında geniş yayılmışdı. 
Kəmər (təkbənd, toqqa, qayış). Kasıblar, adətən, təkbənd əvəzinə arxalığın belinə toqqa və 
ya qayış, varlı kişilər isə qızıl və ya gümüş təkbənd bağlayardılar. Bu mənada təkbənd bir növ 
ictimai zümrələr arasında sosial fərqin göstəricisinə çevrilmişdir. Kəmər çox vaxt arxalığın 
bəzən də çuxanın belinə bağlanar, qılınc və ya xəncəri asmaq üçün əməli məqsəd güdərmiş. 
Şalvar (nifəli şalvar) kəmərbəstə üst geyimi olmaqla, forma və biçim etibarı ilə dizlikdən o 
qədər də fərqlənmirdi. Dizlik kimi o, da iki balaqdan, miyança və nifədən ibarət biçilib tikilirdi. 
Bunların arasında əsas fərq parça materialında nəzərə çarpırdı. Bu məqsədlə mahud, birrəng 
ipək, şal parçalardan istifadə edilirdi. Şalvarın başı, bir qayda olaraq, başqa parçadan nifəli 
tikilirdi. Nifənin arxa və qabaq tərəfindən «bağ yeri» qoyulurdu. Ona görə də «nifə»li şalvarı hər 
iki tərəfinə geymək olurdu. Bu isə onun tez dağılıb korlanmasının qarşısını almaqla istifadə 
müddətini uzatmağa imkan verirdi. 
Fiziki işlə məşğul olanlar şalvarın balağını corabın boğazına salır və üstündən dolaq ilə 
sarıyırdılar. Başmaq geyən kişilərin şalvarının balaqları sərbəst buraxılırdı. 
Çuxa. Soyuq havalarda arxalığın üstündən, adətən, çuxa geyinilirdi. Çuxa çox vaxt evdə 
toxunma «əl şalı»ndan və ya mahuddan tikilirdi. Çuxanın mənşə etibarilə orta əsrlərdə türk 
xalqları arasında geniş yayılmış «cübbə» və ya «bürmə»dən törədiyi güman olunur.  Biçim 
 
 146
üsuluna görə, çuxanın üç tipoloji növü zəmanəmizə gəlib çatmışdır. 
Birinci qrup çuxaların qabaq «taxta»ları birbaşa bütöv biçilir, kürək və yanları «kəsmə» 
ətəklə tamamlanırdı. Bu qəbildən olan çuxaların ətəyinin yan və arxa tayları bir neçə «kah»dan 
biçilib sıx büzmələnirdi. Kahlı çuxanın yaxasının sağ və sol tayları bir-birinə çatmayıb aralı 
qalırdı. Bu tip çuxaların qolu oyma formada gövdəyə birləşməklə, çox uzun, həm də altı yarıq 
olurdu. Bu səbəbdən də, el arasında o, çox vaxt «atmaqol çuxa» adlanırdı.  
İkinci tip çuxaların gövdəsi biçim etibarı ilə «atmaqol» çuxalardan seçilmirdi. Qolunun 
enli, düz və biləyə qədər uzanması və yarıqsız olması ilə fərqlənirdi. Bu tipdən olan çuxaların 
bəzilərinin döşünün hər iki tayında vəznələr qoyulurdu. Ona görə də el arasında o, «vəznəli 
çuxa» adlanırdı. Vəznəsiz çuxaların «düz» biçilmiş yaxası açıq qalırdı. 
Üçüncü tip çuxalar əvvəlkilərdən kürək biçimi, qolunun aşağıya doğru genəlməsi və dik 
boyunluğa malik olması ilə fərqlənirdi. Bu qəbildən olan çuxaların digər fərqli xüsusiyyəti qabaq 
tərəfdə beldən çəkilib bağlanması idi. Çox vaxt bu çuxaların da sinəsinə vəznə tikilirdi. 
Ənənəvi çuxa növlərinin müqayisəsi göstərir ki, biçim üsuluna görə onlar bir-birinə yaxın 
olmuşlar  
«Atmaqol» çuxaların hamısının gövdəsinin qabaq qanadları ətəklə birlikdə, boyvəboy 
bütöv biçilirdi. Arxada və yanlarda ona xırda və sıx qırçınlanmış əlavə «ətək» birləşdirilirdi. 
Bakı, Şuşa, Quba çuxalarında qolların forması eyni olub, əlavə «qolçaq» ilə bitirdi. «Qolçaqlı» 
çuxaların qolağzı demək olar ki, əlin üstünü bütünlüklə örtürdü.  
Qazax çuxalarının qol kəsiyi düz və ya oval formada olub biləyə doğru xeyli genişlənirdi. 
Ön tərəfdə çuxa beş ədəd düymə ilə düymələnirdi. Bu çuxaların gövdəsinin yaxa kəsiyi üçbucaq 
şəkilli olub, sinəsi vəznə ilə bəzədilirdi. 
Gəncə çuxası digər çuxalardan yaxa kəsiyinə görə fərqlənirdi. Onun boyun hissəsi 3 sm 
hündürlüyündə dik boyunluqla əhatə olunurdu. Çuxanın bel kəsiyinə qədər yaxasının kənarına 2 
sm enində əlavə «köbə» tikilirdi. Təzətoylu gənclərin «bəy çuxası», adətən, ağ rəngdə olurdu. 
Qız evindən oğlan evinə göndərilən hədiyyələr arasında mütləq bu cür ağ çuxa olması ənənəyə 
çevrilmişdi. 
Ruhani şəxslər əyinlərinə çuxa əvəzinə «əba», «qəba», dərvişlər isə «xirqə» geyərdilər. 
Orta əsrlərdə «bürmə» adlanan və monqol işğalları dövrünün xələtini xatırladan uzun ətəkli üst 
geyimi də xeyli müddət dəbdə olmuşdur.  
Kürk. Kişi üst geyimi sayılan kürk isti libas növü olub soyuq vaxtlarda geyilirdi. Aşılanmış 
qoyun dərisindən tikilən kürk xüsusilə maldar elatların məişətində mühüm yer tutulmuşdur. 
Biçim üsuluna görə, kürkün «kaval» və «geymə» olmaqla, iki tipoloji növünə təsadüf olunur.  
9-10 qoyun dərisindən biçilib tikilən kaval kürkün dekorativ qolları topuğa qədər uzun 
olub əməli məqsəd güdmürdü. Zəvvar və çarvadarlar səfər zamanı ondan həm də yatacaq kimi 
istifadə edirdilər. 
Kaval kurk, əsasən, çiyinə alınırdı. Keçmişdə Xorasan və Ərdəbildə hazırlanan kürklər 
geniş şöhrət qazanmışdı.75 Azərbaycanın qərb bölgələrində ona «sallama», yaxud «salma» kürk 
də deyilirdi. Keçmişdə imkanlı ailələrdə kürk əvəzinə isti libas növü kimi bəzən «xəz-əzəmi» 
geyənlər də olurdu.  
XIX əsrin sonunda təkcə Salyanda kürk istehsalı ilə 35 nəfər sənətkar məşğul olurdu.76  
Bəzəkli görünmək üçün imkanlı kişilərin kürkü müxtəlif tikmə növləri ilə bəzədilərmiş. 
Keçmişdə kürk ən qiymətli hədiyyə kimi görkəmli şəxslərə bağışlanar, yaxud hədiyyə 
göndərilərmiş. 
Yapıncı peşə səciyyəli geyim növü olub, maldarlıqla məşğul olan elat əhalisi arasında geniş 
yayılmışdı. Yapıncı təpmə (basma) üsulu ilə «həllac» adlanan peşəkar sənətkarlar tərəfindən 
hazırlanırdı. Yapıncının «saçaqlı» və «saçaqsız» olmaqla, iki tipoloji növü dəbdə olmuşdur. 
Saçaqlı yapıncı satınalma yolu ilə əldə olunur, saçaqsız yapıncı isə sifarişlə kəndbəkənd gəzən 
həllaclara düzəltdirilərmiş. 
Qədim dövrlərdən bəlli olan yapıncıya əvvəllər «kəpənək» də deyilirdi. Muğan bölgəsində 
yapıncının geyilmə tərzi nəzərə alınaraq o, «bürünmə» adlanırdı.77 Yapıncının qola geyilən növü 
Naxçıvan və Dərələyəzdə «xıllıx» adlanırdı. 
 
 147
Çopoz. Azərbaycanın şimal-qərb bölgəsində geniş yayılmış və kürkü əvəz edən isti geyim 
növü olmaq etibari ilə çopoz saya keçədən düzəldilirdi. Yarım qollu çopozu kasıblar qışda əyinə 
geyirdilər. Çiyinə atılan yapıncıdan fərqli olaraq çopoz xıllıx sayağı əyinə geyilirdi. 
Baş geyimləri. Ənənəvi kişi baş geyimləri dəri, keçə, parça və s-dən olmaqla üç növdə 
hazırlanırdı.  
Papaq. XIX əsr kişi baş geyimləri içərisində aşılı qoyun dərisindən tikilmiş papaq xüsusi 
yer tuturdu. İmkanlı kişilər, əsasən, «qaragül» dərisindən sür papaq tikdirərdilər. Keçmişdə 
qaragül dərisini kənardan, ən çox Orta Asiya və İrandan gətirirdilər. Buna görə də ona «Buxara», 
yaxud «Şirazi» papaq da deyilirdi. Yerli dəridən tikilən papaqların forma etibarilə bir neçə 
tipoloji  növü yaranmışdır: 
Şiş papaq konusvari formada olub, həmçinin, «Zərnəva papağı», «Molla papağı», «Qəbələ 
papağı», «Züllə papaq» da adlanırdı. 
Şələ papaq forma etibarı ilə azca domba olub gen sağanağa malik idi. Ona «yastı papaq», 
«çoban papağı», «yapba papaq», «motal papaq», «kopan papaq» da deyirdilər. 
Çapma papaq qiymətli (qıvrım tüklü) sür dəridən tikilərmiş. Bu papağın ortası uzunsov 
şəkildə çökək hala salınırdı. Papağın bu növü «sür papaq» da adlanırdı. 
Daqqa papağın sağanağı qaragül dərisindən, üst qapağı isə mahuddan tikilirdi. Bəzi 
bölgələrdə ona «üstlü», yaxud «qapaqlı» papaq da deyilirdi. Ümumiyyətlə, qaragül dərisindən 
tikilən sağanaqlı papaqların hamısı «börk» və ya «sür papaq» adlanardı. 
Qalmığı papaq yenə də qaragül dərisindən olub sağanağının yuxarısı gen, aşağısı dar 
olurdu. Buna «çərkəzi», «ləzgi», «noğay» papağı da deyilirdi. 
Sarıq papaq. Keçmişdə Məkkə, Məşhəd, Kərbəlaya ziyarətə gedib qayıdanlar ilk vaxtlar 
başlarına «sarıq papaq» qoyarmışlar. Bu məqsədlə onlar börklərinin yarıdan aşağı hissəsini 
dövrələmə tənzif və ya ağ parça zolağı ilə sarıtdırarmışlar. Bu əlamətdən onların ziyarətdən 
yenicə qayıtdıqları bəlli olarmış. Ona görə də, onların qabağına üzbəsurət çıxan adamlar 
«ziyarətin qəbul olsun» - deyib onu təbrik edərmişlər. 
Qələmi papaq çox hündür («züllə») olmaqla, qıvrım tüklü dəridən tikilirdi. Varlı kişilərə 
məxsus olan bu papağa «şikarı», «qacarı», «qoçu papağı» da deyilirdi. 
Ənənəvi kişi baş geyiminin ən vacib elementi sayılan papaq keçmişdə əməli vəzifə 
daşımaqla yanaşı, həm də qeyrət, namus, şərəf və igidlik rəmzinə çevrilmişdi. Xüsusilə sür 
dəridən tikilmiş börk geyən kişilər nəinki ədalətsiz bir iş görməyi özlərinə rəva bilməz, hətta 
başqalarının haqsız əməlinə dözməyib, onu cəzasız buraxmağı öz qeyrətlərinə sığışdırmazdılar. 
Məhz bu səbəbdən də keçmiş məişətdə qeyrət və hünər rəmzi sayılan papaq (börk) səhər tezdən 
gecə yatana qədər kişilərin başında qalardı. Hətta süfrə ətrafında çörək yeyən zaman kişilər onu 
başlarından çıxarıb kənara qoymazmışlar. Tarix boyu davam edən ənənəyə görə, yalnız gecə 
yatağa girib yatan zaman papaq başdan çıxarılardı. Hətta ahıl və qoca kişilər gecələr yatan zaman 
başlarına papağı əvəz edən təsək və ya külah (şəbkülah) qoyardılar. 
Dəri papaqlar formasına və geyilmə tərzinə görə məhəlli və zümrə xüsusiyyəti daşıyırdı. 
Papağın formasına əsasən onun sahibinin hansı zümrəyə mənsub olmasını və hansı bölgədə 
yaşadığını bilmək olurdu. Dəri papaqlar habelə rənginə görə də fərqləndirilirdi. 
Papağın başa qoyulma tərzi, habelə parça materialının rəngi də onu geyənin hansı zümrəyə, 
yaxud hansı məhəlli əraziyə mənsub olduğunu bildirirdi. Məsələn, məlum olduğu kimi, yaşıl rəng 
müsəlman aləmində müqəddəs rəng hesab edilirdi. Elə bu səbəbdən də seyidlər başlarına «çəltari» 
adlanan yaşıl rəngli papaq geyirdilər. 
Parçadan tikilmə baş geyimləri arasında araqçın (təsək), çəltari, külah, başlıq və s. xüsusi 
yer tutmuşdur. Bunların hər biri də müxtəlif məqamlarda geyinilirdi. 
Təsək, adətən, qiymətli dəridən tikilmiş börkü tərdən qorumaq məqsədi ilə geyilirdi. Ona 
görə də onu, əsasən, tər çəkən pambıq parçadan tikdirərmişlər. Təsəyin üzəri, adətən,  müxtəlif 
səciyyəli tikmə naxışlarla bəzədilirdi. 
Başlıq. Soyuq, şaxtalı havalarda bayıra çıxan zaman geyinilirdi. Astarlı tikilən başlığın 
başa geyiləndən sonra onun qoşa qulaqcıqları hər biri boğazın altından fırladılıb çiyinin arxasına 
atılırdı. Başlıq mahud və ya «dügürd» adlanan yumşaq dəvəyunu şalından tikilirdi. 
 
 148
Külah. Qoca və ahıl kişilər gecə yatanda başlarına külah geyirdilər. Bu səbəbdən də o, 
«səbkülah», yəni «gecə papağı» da adlanırdı. Onu ən çox yaşlı və qoca kişilər başlarına 
geyərdilər. 
Sarıq. Kişilər işləyən zaman, adətən, başlarına sarıq bağlayırdılar. Sarıq, bir qayda olaraq, 
pambıq parçadan tikilirdi. Bəzən qadınların baş yaylığı sarıq məqsədi ilə başa bağlanırdı. 
Fəs. XX əsrin əvvəllərindən etibarən ziyalılar arasında başlarına fəs qoyanlara tez-tez 
təsadüf edilərmiş. Onu ən çox Türkiyədə təhsil alıb qayıdan ziyalılar başlarına qoyardılar. 
Araqçın. İsti vaxtlarda varlı kişilər başlarına araqçın və ya şəbkülah qoyar, yaxud «sarıq» 
bağlayırdılar. 
Ayaq geyimləri. XIX əsr kişi ayaq geyimləri əvvəllər olduğu kimi, yenə də yun corab, 
badış, dolaq, patava, onun üstündən geyinilən çarıq, başmaq, nəleyin, uzunboğaz çəkmə, çust, 
məst və s.-dən ibarət idi. 
Ənənəvi ayaq geyimləri materialına və hazırlanma üsuluna görə, gön və dəridən tikilmiş 
ayaqqabı və hörmə-toxuma məmulatı (corab, badış, dolaq, patava, ayaq şalı) olmaqla, tipoloji 
cəhətdən iki qismə bölünür. Keçmişdə Azərbaycanın bütün bölgələrində bunların hər birinə 
təsadüf olunurdu. 
Corab. Hörmə ayaq geyimlərinin ən kütləvi növü olmaq etibarı ilə corab həm şəhər, həm 
kənd, həm də elat əhalisi arasında geniş yayılmışdı. Onu hər bir ailədə qadınlar özləri 
toxuyurdular. Corab, adətən, müxtəlif rənglərə boyanmış yun iplə, bəzən isə keci və ya ipliklə, 
«mil» adlanan 5 ədəd xüsusi corab iynəsi ilə hörülürdü.  
Kasıblar çox vaxt onu öz təbii rəngində, boyaqsız ip və ya iplikdən hörərdilər. Əhalinin 
tavanalı hissəsi həm gündəlikdə, həm də toy-düyündə naxışlı corab geyinərdi. 
 Corablar naxışların səciyyəsinə, burun və daban çıxıntısının formasına, ən nəhayət, 
boğazının uzun, yaxud qısa, boğmalı və ya boğmasız toxunmasına görə bir-birindən fərqlənirdi. 
Adətən, corab naxışları al-əlvan boyalı iplərdən hörülməklə, çox vaxt hər bir bölgənin xalça 
naxışlarının bəzək elementlərini təkrar edirdi. Bu cəhətdən kişi corabları qadın corablarından o 
qədər də seçilmirdi. Kişilər, xüsusilə kənd yerlərində təsərrüfat işləri ilə məşğul olanlar şalvarın 
balağını bir qayda olaraq, corabın boğazının altına salıb, üstündən «dolama» üsulu ilə xüsusi 
corab ipi bağlayıb bərkidirdilər. 
Badış. Keçmişdə çöl-təsərrüfat işləri ilə məşğul olan kişilər soyuq vaxtlarda, xüsusilə qış 
aylarında corabdan əlavə, baldırlarına topuqdan yuxarı olmaqla, «badış» adlanan, al-əlvan rəngli 
iplərlə hörülmüş boğazlıq geyərdilər. Corabın boğaz hissəsini xatırladan badış «ayaqsız» olub 
nisbətən gen hörülürdü. Elat kişiləri çox vaxt onu patavanın üstündən geyirdilər. Bu məqsədlə 
ayağa dolanmış patavanın ucunu topuqdan yuxarı baldıra sarıyandan sonra, açılmamaq üçün 
onun üstündən badış geyirdilər. Şalvarın balağı, yaxud patavanın dolağı badışın altına salınandan 
sonra onun üstündən «badış bağı» dolayıb bağlayırdılar. 
Dolaq. Çox vaxt keci sapdan, bəzən isə yalınqat nazik yun ipdən toxunan dolaq (eni 10 sm, 
uzunu 1,5 m) topuqdan yuxarı baldıra dolanmaqla, badış əvəzinə şalvarın balağını bükülü 
vəziyyətdə sabit saxlayırdı. Dolağın sarğısı açılmamaq üçün onun ucuna bənd edilmiş uzun 
«dolaq bağı» ilə üstü sarınırdı. 
Patava. Maldarlıqla məşğul olan elat əhalisi üçün səciyyəvi ayaq geyimi sayılan patava bir 
çərək (15-18 sm) eni və 2 m-ə qədər uzunu olan yun parça (şal) zolağından ibarət olurdu. Onu 
qadınlar yer hanasında, çox vaxt isə ipin təbii öz rəngində (boz, qonur, qara) toxuyurdular. 
Patava corabı əvəz etdiyindən onu ayağın ucundan başlayıb baldıradək xüsusi qaydada 
dolayandan sonra üzərindən «patava bağı» ilə bağlayırdılar. 
Dolaq kimi, patava da kənd əhalisi arasında daha geniş yayılmışdı. Ayağa və baldıra kip 
sarınmaları səbəbindən çöl təsərrüfat işləri üçün onların rolu xüsusilə böyük idi. 
Ayaq şalı. Hazırlanma üsulu, forma və ölçülərinə görə, tipoloji cəhətdən patavanı 
xatırladan ayaq şalı yenə də yer hanasında, lakin ondan bir qədər enli (20 sm) və qalın 
toxunurdu. Patavadan fərqli olaraq, ayaq şalı ikiqat, hətta bəzən üçqat bükdərilmiş ipdən 
toxunmaqla, sırf mövsümi səciyyə daşıyan kişi ayaq geyimi sayılırdı. Bilavasitə ayağa dolanan 
patavadan fərqli olaraq, onu ayaqqabının üstündən dolayırdılar. Şaxtalı havalarda çöl-təsərrüfat 
 
 149
işlərini görmək üçün evdən bayıra çıxan zaman ayağa su keçib soyuq olmasın deyə, çarığın 
üstündən mütləq ayaq şalı sarıyırdılar. 
Şətəl. Şəhər məişəti üçün daha səciyyəvi ayaq geyimi olan şətəl bir qayda olaraq, evdə 
geyinilirdi. Şətəl boğazsız hörülmüş corabı xatırladırdı. Lakin corabdan fərqli olaraq, onun alt 
hissəsi xeyli qalın hörülürdü. Bəzən şətəlin istifadə müddətini uzatmaq üçün onun altına 
tumacdan əlavə «altlıq» tikilirdi. 
Məlum olduğu kimi, keçmişdə Azərbaycanın bir sıra bölgələrində, o cümlədən şəhər 
məişətində evə ayaqqabı ilə daxil olmaq qəbahət sayılırdı. Hətta bu məqsədlə eyvanda, yaxud 
evin kandarında «başmaq çıxan» adlanan xüsusi yer düzəldilirdi. Ailə üzvləri, yaxud qonaq evə 
daxil olmaq üçün toz-torpaq bulaşmış ayaqqabını soyunub şətəl geyinirdi. Yalnız bundan sonra 
onlar xalça-palaz döşənmiş təmiz otağa keçə bilirdi. Azərbaycanda bu adət indi də qalmaqdadır. 
Bundan əlavə, Alazan vadisində şətəlin uzun boğazlı yun corabı xatırladan əlahiddə bir 
növünə də təsadüf edilmişdir. Altlıqlı keçi qəzilindən hörülən şətəli çox vaxt çəkmə əvəzinə 
geyirdilər. 
Çarıq. Kişi ayaq geyimlərinin ən qədim və geniş yayılmış kütləvi növü olmaq etibarı ilə 
çarıq daha çox kənd, xüsusilə də elat əhalisi üçün səciyyəvi ayaq geyimi sayılırdı. Əvvəllər 
olduğu kimi, XIX əsrdə də çarıq həm xam, həm də aşılı göndən tikilirdi. Kasıblar bir qayda 
olaraq, onu xam göndən tikib geyinərdilər. 
Çarıq, əsasən, iribuynuzlu heyvanların, ən çox isə sığır gönündən tikilirdi. Sığır gönü 
camış gönündən nazik olsa da, ona nisbətən daha qaim, möhkəm və bu səbəbdən də davamlı 
olurdu. Yeri gəldikdə camış, at, dəvə, hətta uzunqulaq gönündən də çarıq tikənlər olurdu. At 
gönü ən çox aşılanmış halda istifadə olunurdu. Aşılı gönün keyfiyyət etibarı ilə ən yüksək növü 
sayılan sağrı məhz at gönündən, xüsusilə onun «sağrı» hissəsindən hazırlanırdı. 
Xam çarıqdan fərqli olaraq, aşılı göndən hazırlanan çarığı peşəkar çarıq ustaları tikirdi. 
Keçmişdə şəhərlərdəki çarıqçı dükanlarından əlavə iri kəndlərdə də peşəkar çarıqçılar fəaliyyət 
göstərirdi. Müştərilər aşılı çarıq üçün onlara müraciət edirdilər. 
Aşılı çarığın əsas müştərisi olan varlı kişilər də, həmçinin, qış mövsümündə «xam çarıq» 
geyməli olurdular. Çünki yağmurlu havalarda, bataqlıq şəraitində aşılı çarıq suyu öz məğzinə 
hopdurub ayağa keçirdiyi halda, xam gönün çarığı su buraxmırdı. Digər tərəfdən isə xam çarıq 
yayda quruyub ayağı incitdiyi halda, aşılı çarıq yumşaq qaldığından isti mövsüm üçün ən 
münasib, həm də yaraşıqlı ayaqqabı növü sayılırdı. 
Kənd şəraitində, o cümlədən elat məişətində çarığın kütləvi ayaqqabı növünə 
çevrilməsində maldarlıq təsərrüfatının inkişafı və onu hər kəsin özünün biçib tikə bilməsi faktı 
mühüm rol oynamışdır. 
Quruluş etibarı kişi və qadın çarıqları bir-birinə bənzəsə də, tikiş qaydasına və üstünün 
formasına görə, çarıqların müxtəlif tipoloji növünə təsadüf olunurdu. Buna müvafiq olaraq, kişi 
çarıqları müxtəlif adlarla tanınır və bir-birindən fərqləndirilirdi. 
Şatrı çarıq. Şirvanın dağ kəndlərində o, «Sulut çarığı», Kəlbəcər rayonunda «şirmayi 
çarıq» adı ilə tanınırdı. Abı və ya bənövşəyi rəngli ipliklə tikilən şatrı çarığı varlılar gündəliyə, 
kasıblar isə xeyir iş zamanı geyirdilər. Şatrı çarıq xüsusi olaraq eşilib mumlanmış «çarıq ipi» 
vasitəsilə tikilirdi. Bunun üçün çarığın üçbucaqlı formada biçilmiş, «çitmə» adlanan burnundan 
başlayıb bütün dövrəsi boyunca bir cərgədən ibarət müxtəlif ölçülü «gözək»lər tikir və ona 
xüsusi «çarıqbağı» keçirirdilər. 
Şirazi çarıq. Biçim etibarı ilə şatrı çarığa bənzəyir, lakin tikilmə qaydası ondan fərqlənirdi. 
Aşılı göndən tikilən Şirazi çarığın gözəkləri iki cərgədən ibarət düzülürdü. Çarığın bu növünün 
pəncə gözəklərinə sıx düzülüb keçirilmiş çarıqbağı onun üst hissəsini əmələ gətirirdi. Çarıq 
ayağa geyiləndən sonra çarıqbağının qalan hissəsi çarığın yan və daban gözəklərindən çal-çarpaz 
vəziyyətdə keçirilməklə, əvvəlcə ayağa, sonra isə topuğa dolanırdı. 
Şirazi çarıq yaraşıqlı olduğu üçün, adətən, toy-bayram libası ilə geynilirdi. 
Kalmanı çarıq. Mumlanmış ipliklə tikilən şatrı çarıqdan fərqli olaraq, kalmanı çarıq gönün 
özündən çəkilmiş «köşə» ilə, həm də xam göndən tikilirdi. Bu cəhət onun adında da öz əksini 
tapmışdı. «Xam» sözünün sinonimi olan «kal» istilahı aşılanmamış gönün xam (kal) vəziyyətini 
 
 150
dürüst əks etdirdiyindən ondan tikilmiş çarıq da, öz adına müvafiq olaraq «kalmanı» 
adlanmışdır. Kalmanı çarığın gözəkləri eşilmiş köşə ilə tikildiyi üçün ona bəzən «eşmə çarıq» da 
deyilirdi. Digər çarıq növlərindən fərqli olaraq, kalmanı çarığın çitməsi yuxarıya doğru azca 
qatlanırdı. 
Qılbüzmə çarıq. Keçi qəzilindən əyrilmiş qıl  «eşmə»si  ilə tikilən bəsit çarıq növü olub, 
əsasən, kasıblar arasında yayılmışdı. Çarığın bu növünün bağı da çox vaxt qıldan, yəni keçi 
qəzilindən hazırlanarmış. 
Üstlü çarıq. Çarığın bu növü iki cür tikilib hazırlanırdı. Birinci halda çarığın üstü öz 
gönündən olurdu. Bu məqsədlə düzbucaqlı formada biçilmiş gönün qabaq künclərini öz üzərinə 
qatlama yolu ilə «üst» əmələ gətirilir və onların kənarları bir-birinə tikilirdi. Sonra çarığın 
yanlarına və dabanına «gözək»lər düzəldilib bərkidilirdi. 
Üstlü çarığın ikinci növünün burnu üçbucaq formada biçilib «çitmə» əmələ gətirəndən 
sonra ona tumac və ya kosaladan əlavə «üzlük» tikilirdi. Tumac üzlüklü çarıq, bir qayda olaraq, 
aşılı göndən tikilirdi. Onu başlıca olaraq varlı maldarlar geyərdi. 
Başmaq. Aşılı dəri (kosala, tumac, ətvi, müşkü) və göndən tikilən başmağın yalnız pəncə 
hissəsinin üstü örtülü olurdu. Onun çitməsi dik olub azca geriyə qatlanır, arxası isə açıq qalırdı. 
Hündürdaban ayaqqabı növü olan başmağın dabanına ağacdan xüsusi olaraq «dabanlıq» 
bərkidilir və nal vurulurdu. Keçmişdə başmaq «zənanə» (qadın) və «mərdanə» (kişi) olmaqla iki 
növdə hazırlanarmış. Biçim üsulu və tikiş texnikası baxımından bunlar bir-birinə çox yaxın 
olsalar da, bəzək tərtibatına və zərifliyinə görə, qadın başmaqları seçilib fərqlənirdi. Qadın 
başmağının üstü çox vaxt məxmərdən tikilərək müxtəlif tikmə növləri ilə bəzədildiyi halda kişi 
başmaqlarına bəzək vurulmurdu.  
Böyük, orta (miyanə) və kiçik olmaqla, üç ölçüdə tikilən kişi başmaqlarının ən yüksək 
növü sağrı başmaq olmuşdur. El arasında ona çox vaxt «sağrı başmaq» deyilirdi. 
Azərbaycanda sağrı başmaqların istehsal mərkəzləri arasında Şamaxı, Şəki, Gəncə ilə 
yanaşı, Şuşa qalası da mühüm yer tutmuşdur. Məhz bu səbəbdən də Qarabağ və onun ətraf 
mahallarında sağrı başmağa «Qala başmağı» da deyilirdi. Sarğıdan tikilən Qala başmağı 
keyfiyyət etibarı ilə adi göndən tikilən başmaqdan fərqlənir və üstün tutulurdu. 
XIX əsrin ortalarında Azərbaycanda başmağa tələbatın böyük olduğunu belə bir faktdan da 
aydın görmək olur ki, XIX əsrin 50-ci illərində ölkənin 8 şəhərində (Bakı, Gəncə, Lənkəran, 
Quba, Nuxa, Şamaxı, Şuşa, Naxçıvan) 579 nəfər başmaqçı fəaliyyət göstərirdi.78 
Azərbaycanın o zamankı Başmaq istehsalı mərkəzləri arasında Şamaxı və Nuxa (Şəki) 
şəhərləri xüsusilə fərqlənirdi. 1849-cu ildə təkcə Şamaxıda 227 nəfər başmaq ustası çalışırdı.79 
Başmaq istehsalında sonrakı yerləri Şəki və Şuşa şəhərləri tuturdu. 1848-ci ildə Şəkidə 147 
nəfər,80 Şuşada isə 84 nəfər81 başmaqçı işləyirdi. Azərbaycan Rusiya tərəfindən işğal olunandan 
sonra Avropa geyim nümunələrinin tədricən yerli əhalinin məişətinə sirayət etməsinə 
baxmayaraq, ölkədə milli geyim dəbi qaldıqca başmağa olan tələbat da azalmaq bilmirdi. 
Uzunboğaz çəkmə. Altlığı aşılı göndən, ayaqlığı kosaladan, «qunc» adlanan uzun boğazı 
tumac və ya müşküdən tikilirdi. Çitməsi geriyə doğru qatlanıb əyilmiş uzunboğaz çəkməni, 
əsasən, at belində gəzən varlı-hallı kişilər geyərdilər. Uzaq yol gedən zaman atı mahmızlamaq 
üçün çox vaxt çəkmənin dabanına «mahmız» keçirərdilər. Uzunboğaz çəkmə xüsusilə maldar 
elatların yuxarı təbəqələri arasında geniş yayılmışdır. 
Qunclu çəkmənin Dədə-Qorqud dastanlarında adı çəkilən «soqmə»dən törədiyi güman 
olunur.   
Quncundan (boğazından) tutulub yuxarı «çəkmək» (dartma) üsulu ilə geyildiyi üçün, 
görünür, ona «çəkmə» deyilirdi. 
XIX əsrdə Azərbaycanın çəkmə istehsalı mərkəzləri arasında Gəncə şəhəri xüsusi yer 
tuturdu. 1849-cu ildə burada 75 nəfər çəkmə ustası çalışırdı.82 1859-cu ildə, zəlzələdən az sonra 
quberniya mərkəzinin Bakı şəhərinə köçürülməsinə baxmayaraq, Şamaxıda hələ də 30 nəfər 
çəkməçi işləyirdi. Lakin yerli «əyriburun» çəkmələr tədricən rus və Avropa modasında tikilmiş 
və nisbətən ucuz başa gələn çəkmələrlə əvəz olunmağa başlamışdı.83 Məhz bunun sayəsində XIX 
əsrin 80-cı illərində Şamaxı qəzasının malakanlar yaşayan Mərəzə kəndində 12 nəfər yeni moda 
 
 151
ilə düz çitməli çəkmə tikən usta-çəkməçi fəaliyyət göstərirdi.84 
Çust. Ənənəvi ayaqqabıların ən kütləvi növü olub, kənd əhalisi arasında geniş yayılmışdır. 
Altı aşılı gön, üzlüyü tumac və ya kosaladan tikilməklə, gündəlikdə geyilən yüngül ayaqqabı 
növü sayılırdı. Başmağa nisbətən ucuz başa gələn çust xüsusilə kənd şəraiti üçün əməli cəhətdən 
daha sərfəli ayaq geyimi idi. Məhz bu səbəbdən də onu əhalinin butun təbəqələri əldə edib geyə 
bilirdi. Dağ kəndlərində çust qoca kişilərin ayağında yaxın zamanlaradək qalmaqda idi. Xüsusilə 
yağmurluq şəraitində, bataqlı kənd yollarında çust arxası açıq başmaqdan üstün tutulurdu. 
 Çust yerli əhalinin məişətinə çox gec, Azərbaycanın Rusiya tərəfindən işğalından sonra, 
ticarət əlaqələri nəticəsində «çuvyak» adı ilə daxil olsa da, əməli cəhətdən sərfəli olduğuna görə 
çox tezliklə kütləvi istehsal səciyyəsi daşıyan ayaq geyiminə çevrilmiş və bütün bölgələrdə geniş 
yayılmışdır. Quba bölgəsində o, «kalış» adı ilə tanınırdı. Çustu, adətən, corabın üstündən 
geyirdilər. 
 Məst. İbadətlə bağlı ayaq geyimi olduğundan məsti ən çox namaz qılan kişilər və ibadətlə 
məşğul olan din xadimləri (molla, axund, müfti, seyid, müəzzin və b.) ev şəraitində geyərdilər. 
Keçmişdə məst təkcə Azərbaycanda deyil, digər müsəlman xalqları arasında da geniş yayılmışdı. 
 Məstin həm altı, həm də üstü tumacdan tikilirdi. Namaz qılan kişilər hər dəfə namazdan 
əvvəl ayaqlarını yuyub, «məs çəkmə» əməliyyatını icra etmək məcburiyyətində qalmamaq üçün 
ayaqlarına yumşaq dəridən məst geyib islaq barmaqlarını onun üzərinə çəkməklə 
kifayətlənirdilər. Bir qayda olaraq, evdən bayıra çıxan zaman məstin üstündən ayaqqabı 
geyilirdi. Bayırdan qayıdıb evə daxil olarkən ayaqqabını çıxarandan sonra məsti soyunmaq lazım 
gəlmirdi. Corabın üstündən geyilmiş məst gecə yatana qədər çox vaxt ayaqda qalırdı.  
 
 Ənənəvi zinət və bəzəklər 
Azərbaycan əhalisinin geyim mədəniyyətində tarixən bəzək və zinətlər xüsusi yer 
tutmuşdur. Həm də «süs» adlanan nəcib metal və qiymətli daş-qaşlardan (cavahiratdan) 
düzəldilmiş zinət növlərindən fərqli olaraq, bəzək vasitələri çox geniş yayılmaqla kütləvi səciyyə 
kəsb etmişdir. Bəzək təkcə insanın özünü deyil, onun məişətini də bəzəyib yaraşıqlı hala salırdı. 
Ona görə də bəzək şeylərinə qızıl-gümüş zinət və ləl-cavahiratdan əlavə insanın geyimini və ev 
məişətini bəzəyib yaraşıqlı edən tikmə, ağlabənd məmulatı (bafta, çapara, şahpəsənd, şəms, 
qaragöz, sərmə və s.), habelə kosmetik vasitələr (ənlik, kirşan, həna, sürmə, vəsmə) də daxil idi.
  
Bəzək şeylərinin etnoqrafik məna çalarlarının, başqa sözlə, tipoloji növlərinin bu qədər 
geniş və zəngin olması səbəbindən onların hazırlanması ilə müxtəlif peşə sahibləri: zərgər, 
gümüşbənd, cavahirsaz, ağlabənd, məşşatə (bəzəkçi) məşğul olurdu. 
Adları çəkilən bəzək növlərinin hər birinin özünə məxsus xammal növü, istehsal 
texnologiyası və tətbiq sahəsi mövcud olmuşdur. 
Zinətlər. Ənənəvi bəzəklər arasında peşəkar zərgər və gümüşbənd ustalar tərəfindən 
hazırlanan zinət əşyaları başlıca yer tutmuşdur.  
Azərbaycanda zinət istehsalının tarixi çox qədim zamanlara gedib çıxır.  
Arxeoloji abidələrdən (Mingəçevir, Yaloylutəpə, Xocalı, Qəbələ, Xınıslı, İsmayıllı, 
Qaratəpə və s.) aşkar edilmiş qiymətli bəzək məmulatları Azərbaycan ərazisində zinət istehsalına 
çox qədim zamanlarda başlandığını söyləməyə əsas verir. Mingəçevir və Xosalıdan tapılmış 3 
min il bundan əvvələ aid bəzəkli tunc kəmər, Ziviyə mahalından aşkar edimis e.ə. YII əsrə aid 
qızıl döşlük ənənəvi zərgərlik sənətinin nadir nümunələri olub ölkəmizdə zinət istehsalının incə 
zövq və yüksək bədii səviyyəyə çatmış məhəlli mərkəzlərindən soraq verir. 
Antik dövrdə ellinizm ənənələrinə söykənən Azərbaycan zərgərliyi uğurla davam 
etdirilmişdir. Erkən orta əsrlərdə feodal münasibətlərinin inkişafı, qızıl və gümüş sikkələrin 
ticarət dövriyyəsinə geniş surətdə daxil edilməsi zinət istehsalının sonrakı inkişafına əlverişli 
zəmin yaratmışdır. 
Yurdumuzun qədim sakinləri mədəni tərəqqinin ilk çağlarından etibarən rəngbərəng xırda 
daş, diş, sümük, balıqqulağı və s. əşyalardan bəzək məqsədi ilə istifadə etməyə başlamışlar. 
Onlar bu xoşa gəlimli təbii materiallardan muncuq düzümləri hazırlayıb boyun, qulaq, bilək, 
 
 152
topuqlarını bəzəmiş, yaraşıqlı görünməyə çalışmışlar. Azərbaycan ərazisində aparılan arxeoloji 
qazıntılar zamanı müxtəlif materifllardan düzəldilmiş xeyli muncuq aşkar edilmişdir. 
Erkən metal dövrü abidələrindən başlayaraq muncuq və pilək (pərək) tipli bəzək növlərinin 
mis və tuncdan düzəldildiyi nəzərə çarpır. Qızıl və gümüşün istehsal xüsusiyyətlərinin 
mənimsənilməsindən sonra bəzək əşyalarının hazırlanması zinət istehsalı səciyyəsi kəsb 
etmişdir. Bununla da spesifik istehsal texnologiyasına malik olan zərgərlik sənətinin tarixi 
başlanmışdır. Arxeoloji abidələrdən aşkar olunmuş qızıl və gümüş sırğa, üzük, bilərzik, qolbağ, 
çələng, tac, sancaq, boyunbağı, silsilə, düymə, toqqa, müxtəlif növ asma və bəndləmə bəzək 
növləri (pilək, pərək) əsrlər boyu insan məişətini bəzəyib süsləmişdir.  
Zəmanəmizədək ənənəvi zinət istehsalının döymə, çaxmaqəlib (qəlibkarlıq), qarasavad, 
minalama (minasazlıq), aynalama (pardaxlama), çaxma (xatəmkarlıq), şəbəkə (torlama, 
həddələmə) və s. olmaqla olduqca zəngin texnoloji üsulları gəlib çatmışdır. Adları çəkilən 
texniki üsulların hər birinin özünəməxsus tətbiq sahəsi və məmulat növü yaranmışdır. Qarasavad 
ən çox gümüşkarlıqda tətbiq olunurdu. Soyuq silahların (qılınc, xəncər, qəmə, behbud və s.) qını, 
yaxud dəstəyi, odlu silahların qundağının gümüş bəzəkləri çox vaxt qarasavad üsulu ilə işlənib 
yaraşıqlı hala salınırdı. Yaxud sırğa, bilərzik, üzük, kəmər toqqası və s. zinət növlərinin 
hazırlanmasında çox vaxt şəbəkə üsulundan istifadə olunurdu. Xatəmkarlıq üsulu ilə xəncər, 
qılınc qını, onların ağac və ya sümük dəstəyi, habelə müxtəlif növ ev avadanlıqları bəzədilirdi. 
Minasazlıq üsulu ilə qızıl və ya gümüş zinətlərin üzərində oyulmuş rəsm və ya naxışların içi 
mina maddəsi ilə doldurulandan sonra bişirilib bərkidilirdi. Bu texniki üsul ən çox xəncər və 
qılınc qınının, sırğa, bilərzik və s. zinət növlərinin bəzədilməsində tətbiq olunurdu. 
Bütün bunlardan əlavə, bir sıra ənənəvi zinət növlərinin bəzədilib yaraşıqlı hala 
salınmasında ləl-cəvahiratdan (inci, mirvari, kəhraba, sədəf, almaz, yaqut, əqiq, brilyant və s.-
dən) istifadə edilmişdir. Ona görə də ənənəvi zərgərlik sənətində cavahirsazlıq çox vaxt müstəqil 
peşə növü kimi fəaliyyət göstərirdi. 
Zinət istehsalı sahəsində orta əsrlərdən başlanan sənətdaxili ixtisaslaşma XIX əsrdə də davam 
etmişdir. Məhz bunun sayəsində zinət istehsalı zərgərlik, gümüşbəndlik və cəvahirsazlıq olmaqla, 
müxtəlif ixtisas sahələrinə ayrılmışdır. Hətta zərgərlər arasında minasaz, şəbəkəçi (toplamaçı), 
qəlibkar və aynalama məmulatı hazırlayan rəngkar ustaların işi texnoloji cəhətdən bir-birindən 
fərqlənirdi.  
XX əsrdə zinət isthesalı, yenə də, əsasən, şəhərlərdə cəmləşmişdi. Bakı, Şamaxı, Şəki, 
Gəncə, Şuşa, Quba, Lənkəran, Salyan, Naxçıvan, Ordubad və b. şəhərlər ölkənin başlıca 
zərgərlik mərkəzləri sayılırdı. Bu dövrdə sürətlə böyüyüb neft səltənətinə çevrilən kapitalist 
Bakısı XIX əsrin sonlarına doğru Azərbaycan zərgərliyinin ən böyük mərkəzinə çevrilmişdi. 
1900-cü ildə burada 130 nəfər qeydiyyatdan keçmiş zinət ustası və 89 nəfər şagird çalışırdı. 
Zərgərlərin sayına görə sonrakı yerləri tutan Gəncə şəhərində 33, Şamaxıda 25, Şəkidə 22, 
Salyanda 13, Şuşa və Quba şəhərlərinin hər birində 12 nəfər zərgər işləyirdi.85  
Statistik materiallardan göründüyü kimi, Bakı şəhəri ilə əlaqələrin güclənməsi sayəsində 
əyalət şəhərlərində zinət ustalarının sayı xeyli azalmışdı. Buna əmin olmaq üçün təkcə belə bir 
faktı xatırlatmaq kifayətdir ki, 1832-ci ildə Şamaxı şəhərində 40 nəfər yalnız gümüşbənd 
çalışırdı.86  
Orta əsr şəhərlərində zinət məmulatına tələbatın böyük olması səbəbindən çoxsaylı zərgər 
dükanları şəhərin mərkəzi küçələrində əlahiddə cərgə (çarşı) təşkil edirdi. Vaxtı ilə Təbriz və 
Ərdəbil şəhərlərindəki qeysəriyyələrdə zərgər dükanlarının əmələ gətirdiyi tağlı cərgələrdə (çaraş 
və ya çarşılarda) istehsal olunub satılan zinət mallarının zəngin çeşidi Avropa səyyahlarını 
(Qemelli Karyeri, Adam Oleari, Korneli de Bryuin, Şarden, Tavernye və b, heyran qoymuşdur.87 
Zərgər dükanlarında zinət istehsalı bir sıra kimyəvi proses və texniki əməliyyatlardan 
ibarət olduğundan əsas xammal növləri (qızıl, gümüş, ləl-cavahirat) ilə yanaşı, bir sıra yardımçı 
vasitələrdən (mis, şora, naşatır, tənəkar, göydaş, bürünc, qurğuşun, sarı gil, qızıl yağı və s.) 
istifadə olunmuşdur. Bunların bir qismi aşqar məqsədi ilə işlənmişdir. Məlum olduğu kimi, zinət 
istehsalında qızıl və gümüş xalis halda işlənə bilmirdi. Ona görə də onları yumşaldıb elastik hala 
salmaq lazım gəlirdi. Bunun üçün əvvəlcə qızıl və gümüşün liqatur tərkibdə ərintisi hazırlanırdı. 
 
 153
Bununla da onların istehsal xassəsi gücləndirilir, beləliklə, döyülüb yaymalanarkən parçalanıb 
zaya getməsinin qarşısı alınırdı. Bir qayda olaraq, ərinti qatışığı yüksək əyarlı qızıl və ya gümüşə 
əlavə olunurdu. Çünki aşağı əyarlı qızıla mis və ya gümüş qatdıqda onun əyarı daha da aşağı 
düşür, beləliklə də məmulat özünün dəfinə dəyərini itirirdi. Elə bu səbəbdən də zinət ustaları 
ərintinin liqatur tərkibini hazırlayarkən ata-babadan müəyyən olunmuş qatışıq nisbətlərinə ciddi 
əməl edirdilər. Məsələn, Şuşa zərgərləri 82 əyarlı qızılı 56 əyara endirib ərinti hazırlamaq üçün 
qızılın hər bir misqalına 9 noxud ağırlığında mis, 3 noxud gümüş qatırdılar.88 
Zinət istehsalı, bir qayda olaraq, xammalın əridilib müvafiq qəliblərə bölünməsi, ərintinin 
zindan üzərində döyülüb yastılanması, onun doğranıb zolaqlanması, həddələmə, burma, eşmə, 
deşmə, oyma, cızma, lehimləmə, taraşlama (aynalama) və s. kimi mürəkkəb proseslərlə bağlı 
olduğundan zərgər dükanlarında olduqca geniş çeşiddə əmək aləti və istehsal ləvazimatından 
istifadə olunurdu. Bunların arasında zərgər kürəsi, zərgər körüyü, zindan, çəkic, kəlbətin, qayçı, 
məngənə, tutacaq, girə, həddə, simkeş, zərrədin, zərrəbin, qələm, biz, sünbə, bıçaq, matqab, 
maqqaş, buta, qəlib, rəcə, hövnə, pufkə, yeyə, sürtgəc, lək ağacı, asma tərəzi, çəki daşları, 
məhəkdaşı və s. mühüm yer tuturdu. Göründüyü kimi, Azərbaycanın ənənəvi zinət istehsalının 
digər sahələrinin heç birisində bu qədər sayda müxtəlif növ əmək alətlərindən istifadə edildiyi 
qeydə alınmamışdır. 
Bu fakt özlüyündə yüksək istehsal mədəniyyətindən soraq verən olduqca dəyərli etnoqrafik 
göstərici idi. Belə dəyərləri yaradan el sənətkarlarının istedad və sənət məharəti qibtə doğurmaya 
bilmir. 
İstifadə məqamına, başqa sözlə, gəzdirilmə tərzinə görə, ənənəvi zinətlər baş-qulaq, 
boyun-yaxa, bilək-barmaq, be, ayal və bəndləmə bəzəklər olmaqla, müxtəlif tipoloji qruplara 
bölünür. Bu qruplara daxil olan zinət növlərinin hər birinin özünə məxsus istehsal texnologiyası, 
forma və quruluş xüsusiyyətləri yaranmışdır. Bütün bunlardan əlavə, ənənəvi zərgərlik 
mərkəzlərindən asılı olaraq, hər bir bölgənin özünə məxsus səciyyəvi bəzək növü də təşəkkül 
tapmışdır. «Çəçik», «qarabatdaq» boyunbağılar Naxçıvanda, piyalə-zəng sırğalar Şamaxı, Bakı 
və Gəncədə, «döymə-babaxanı» və ya «ay-ulduz» adlanan aynalama yaxalıq Şuşada, həmayıl, 
heykəl Quba, aypərək Qazax, məjdiyyə Salyan zərgərliyində geniş yayılmışdır. 
Tarixən insanın geyim və məişətinə gözəllik verən bəzək məmulatları arasında zər-zivər, 
xüsusilə qadın zinətləri başlıca yer tutmuşdur. Zinət ustaları tarix boyu qadınlar üçün bir-
birindən yaraşıqlı müxtəlif növ zər-zivər, bəzək nümunələri yaratmışlar. 
Qadın zinətləri arasında baş bəzəkləri (süs, cığcığa) üstün yer tutmuşdur. Qulaq və saç 
bəzəkləri də çox vaxt bu qrupa aid edilir. Azərbaycanda tarixən baş bəzəklərinin çox zəngin 
tipoloji çeşidləri yaranmışdı. Bunların arasında ayrı-ayrı məhəlli zərgərlik mərkəzlərində 
müxtəlif adlarda zəmanəmizədək gəlib çatmış tac və ya çələng ən arxaik bəzək növü olmaq 
etibarı ilə diqqəti cəlb edir.  
Ağır və bahalı zinət növü olmaq etibarı ilə tac, əsasən, ağa-bəy zümrəsindən olan varlı 
kübar qadınlar arasında dəbdə olmuşdur. Keçmişdə tac, həmçinin, hakimiyyət rəmzi kimi, 
hökmdar libasının zəruri tərkib hissəsinə çevrilmişdir. Ənənə halını almış rəsmi qaydaya görə, 
hökmdar hakimiyyət taxtına çıxarkən, həm də hökm verən zaman onun başına mütləq tac 
qoyulmalı idi. 
Hazırda tac öz adı ilə təkcə Şimal-Qərbi Azərbaycanda qalmışdır. Qazaxda o, «dingə», 
Gəncə və Muğan bölgəsində «cığcığa» adı ilə xatırlanır.  
Zaqatala tarix-diyarşünaslıq muzeyinin fondunda saxlanılmaqda olan tac dəbilqəni 
xatırladır. Daş-qaşla bəzədilmiş qızıl tacın əsas bəzək elementləri onun ön və yan tərəflərində 
cəmləşdirilmişdi. 
Ənənəvi zərgərlik sənətində bəzək dekorunun təkmilləşdirilməsi ənənəsi sonralar bu tipdən 
olan zinətlərin «alınlıq», «qabaqlıq», (Qərbi Azərbaycan), «çütqabağı» (Şirvan, Abşeron), 
«tülüqabağı» (Şəki), «alınlıq» (Naxçıvan), «araşqın» (Ordubad), «təsəkqabağı» (Lənkəran) və b. 
adlarda bəlli olan və müəyyən qədər məhəlli xüsusiyyət kəsb edən tipoloji çeşidlərinin yaranması 
ilə nəticələnmişdir. 
Tacdan fərqli olaraq, adları çəkilən baş bəzəkləri, əsasən, alının üstünü və gicgahları əhatə 
 
 154
etdiyindən ya arxa tərəfdən qaytanla başa bağlanır, ya da ensiz parça, yaxud bafta üzərinə bənd 
edilərək çutqu və ya araqçının (təsəyin) ön hissəsinə bənd edilirdi. Şirvan və Abşeron qadınları 
bir qayda olaraq, çutqabağını çutqunun önünə bənd edirdilər. 
Alınlıq (qabaqlıq) ayrı-ayrı zərgərlik mərkəzlərində «pilək», «pərək» («pərəng»), 
«gülpərək», «kəsmə» və s. adlarla bəlli idi. Alınlıq iki cür, ya qəlibkarlıq üsulu ilə hazırlanmış 
zəngin bədii dekora malik zinət ünsürlərindən, yaxud kənarına qulp bənd etdirilmiş qızıl və ya 
gümüş sikkə düzümündən ibarət tərtib edilirdi. Məhz bu səbəbdən də alınlıq (qabaqlıq) el 
arasında həmin bəzək ünsürlərinin adına müvafiq qaydada adlandırılırdı. «Pilək alınlıq», «pərək» 
və ya «gülpərək qabaqlıq» buna misaldır. Əsilzadə kübar qadınların «kəsmə» alınlığı, adətən, ləl-
cavahiratla bəzədilərdi. Alınlığı zənginləşdirən daş-qaş arasında brilyant mühüm yer tutmuşdur. 
Daha çox Bakı zərgərləri brilyant qaş düzəltməyə üstünlük verərmişlər. 
Qulplu sikkələrdən düzəldilən alınlıq hansı ölkənin sikkə növündən hazırlanırdısa, həmin 
adla da tanınırdı. Məsələn, «əşrəfi» və ya «imperial alınlıq», «bacaqlı qabaqlıq», yaxud 
«məcidiyyə» (məjdiyyə) bunu aydın göstərirdi. 
«Əşrəfi» Misir məmlük sultanı Əşrəf Seyfəddin tərəfindən 1422-ci ildən kəsdirilməyə 
başlamışdır. Səfəvilər dövründə həmin çəkidə (3,45q) kəsilmiş qızıl sikkələr də «əşrəfi» 
adlanmışdır.89 
«İmperial» rus qızıl sikkəsi olub nominal dəyəri 10 gümüş manata bərabər pul vahidi 
sayılırdı. 1755-ci ildən kəsilməyə başlamış həmin sikkənin tərkibində 11,65 q qızıl var idi.90 Rus 
işğalından sonra Azərbaycanda geniş yayılmış imperial çəkisinə görə digər sikkələrdən üstün 
tutulurdu. «Bacaqlı» XIX əsrin əvvəllərindən Azərbaycanda işlədilən Niderland qızıl dukatının 
adı olmuşdur. Hətta Avstriya qızıl sikkələri, habelə Fətəli şah dövründə İranda eyni çəkidə 
kəsilən qızıl sikkələr də «bacaqlı» adlanmışdır.91 
«Məcidiyyə» Türkiyədə Sultan Əbdülməcid tərəfindən 1844-cü ildən kəsdirilən qızıl və 
gümüş sikkələr idi. Azərbaycanda o, «məjdiyə» adı ilə yayılmışdır. Çəkisi 7,2 q, nominal dəyəri 
100 quruşa bərabər olan bu qızıl sikkələr «Osmanlı lirəsi» kimi də tanınırdı.92 
Kənarına qulp bənd etdirilmiş həmin sikkələri qadınlar özləri də sap və ya qaytana düzüb 
«alınlıq», «yaxalıq», «belbağı», yaxud «ətəklik» düzəldə bilirdilər. 
«Kəsmə» adlanan paxlava formalı bəzək ünsürlərindən ibarət qızıl silsilə də baş bəzəkləri 
sirasından idi. Azərbaycanın bir sıra bölgələrində, o cümlədən Quba bölgəsində silsilə «həmail», 
yaxud «heykəl» adı ilə məşhur idi.  
Alazan vadisi əhalisi arasında silsiləni «mumasan» adlanan ardıcıl qaydada bir-birinə bənd 
edilmiş zəncirə və pilək düzümlərindən ibarət bəzək növü əvəz edirdi. 
Qadın baş bəzəkləri arasında qəlibkarlıq üsulu ilə, müxtəlif bəzək ünsürlərindən, ən çox isə 
«pərək» və ya «gülpərək» düzümlərindən ibarət hazırlanmış cutquqabağı xüsusi yer tutmuşdur. 
Çutqunun önünə tutulan bu zərif baş bəzəyi keçmişdə Azərbaycanın şərq bölgələrində xüsusilə 
geniş yayılmışdır. 
Kiçik tacı xatırladan çutquqabağı çox vaxt qızıldan, bəzən də, xüsusilə kasıblar üçün 
gümüşdən düzəldilərdi. Varlı əsilzadə qadınlar üçün hazırlanmış qızıl çutquqabağı həm də daş-
qaşla bəzədilirdi.  
R.Əfəndiyevin yazdığına görə, aypara şəklində çələngi xatırladan çutquqabağını XVIII 
əsrdə araqçının qabağına tuturmuşlar.93 Görünür, elə məhz bu səbəbdən də Ordubadda bu tip baş 
bəzəyi «araşqın» adlanırdı. 
Ənənəvi baş bəzəklərinin bir qismi, məsələn, qarmaq, sancaq və s. çalma və örpəkləri 
(bənarə, sərəndaz, alafa, tor) bənd edib bərkitmək, müəyyən hissəsi (telbasan, qüllaba, ərca) isə 
qadın saçlarının hörüyə gəlməyən cığa və birçəklərini yığıb səliqəyə salmaq məqsədi güdürdü. 
«Həbabi» adlanan yaxa bu düymələri, quşpara və çarpaz da bəndləmə zinətlər qrupuna daxil idi. 
Zəncirəli qızıl qarmaq, əsasən, ərli qadınların geyim dəstinə daxil olan baş bəzəyi 
sayılırdı.94 Çünki keçmişdə bahalı baş örpəklərini, başlıca olaraq, ərli, həm də varlı qadınlar 
örtərdilər. Belə örpəklər isə başa qarmaq vasitəsilə bərkidilirdi. 
Qulaq bəzəkləri etnoqrafik ədəbiyyatda çox vaxt baş zinətləri sırasında təsnif olunsalar da, 
tətbiq məqamına görə ayrıca tipoloji qrup təşkil edirdi. Azərbaycanın müxtəlif bölgələrində 
 
 155
«sırğa», «tana» («tənə»), «guşvarə» və s. kimi sinonim istilahlarla geniş yayılmış bu bəzək 
növünün tipoloji cəhətdən müxtəlif çeşidləri yaranmışdır. Azərbaycanda ən qədim sırğa 
nümunəsi qədim Mingəçevirdən, tunc dövrünə aid kurqandan tapılmışdır.95  
Erkən orta əsr abidəsi olan Dədə-Qorqud dastanlarında sırğa «küpə» («altun küpə») adı ilə 
təqdim olunmuşdur.96 Həm də dastandan bəlli olduğu kimi, altun küpəni təkcə qadınlar deyil, 
adlı-sanlı kişilər də qulaqlarına taxırmışlar. Azərbaycanın bir sıra bölgələrində əziz-xələf oğlan 
uşaqlarının qulağının bir tayına «heydəri» sırğa taxmaq adəti yaxın keçmişədək davam etmişdir. 
Sırğanın zaman-zaman forma və quruluş etibarı ilə çoxsaylı tipoloji növləri yaranmışdır. 
Onların bir qismi zəmanəmizədək gəlib çatmışdır. Bunların arasında «piyalə-zəng», «satıl», 
«şarlı» («lolo»), «minarə», «badamı», «gilası», «üçdüymə», «dörddüymə», «beşdüymə», 
«qırxdüymə» sırğalar, habelə «halqa» və «asmalı» sırğa və s. hələ də dəbdən düşməmişdir. 
Bəzən, sırğaların üzərinə qiymətli daş-qaş əlavə etməklə zənginləşdirilir və beləliklə də 
məmulatın dəfinə dəyəri artırılırdı. Bunlardan fərqli olaraq, «minarə» sırğanın ətəyi silsiləli 
düzəldilməklə, bir növ «piyalə-zəng»i xatırladırdı. 
Boyun-sinə (yaxa) bəzəkləri müxtəlif materiallardan (qızıl, gümüş, ləl-cavahirat, şüşə, 
mərcan, kəhraba və s.) düzəldilməklə, müxtəlif növ boyunbağılarla təmsil olunurdu. 
Azərbaycanın bəzi bölgələrində boyunbağı «xirtdəklik», «boğazlıq», «yaxalıq», «imarət» də 
adlanırdı. Bu istilahlar sinonim kimi işlənsə də, vahid tipoloji qrup təşkil edən həmin bəzək 
növləri hazırlandığı materialın səciyyəsinə, quruluş və formasına görə müəyyən qədər fərqli 
xüsusiyətlərə malik idi. Bu baxımdan Naxçıvan bölgəsi üçün səciyyəvi olan çəçik və qarabatdaq 
tipoloji cəhətdən digər boyun bəzəklərindən seçilirdi. 
Ənənəvi boyun bəzəklərinin ən qədim növü muncuq boyunbağı olmuşdur. Müxtəlif 
materiallardan (mirvari, inci, mərcan, brilyant, rəngli şüşə, balıqqulağı və s.) hazırlanan muncuq 
düzümləri ilə yanaşı, qızıldan düzəldilmiş «arpa», «hil», yaxud «gülpərək» boyunbağlar da 
dəbdə olmuşdur. «Səddə» adlanan mirvari boyunbağı 9-10 cərgə topa muncuq düzümündən 
ibarət hazırlanırdı. Çox vaxt şəddə bir cüt «arpa» və ya «hil» muncuq vasitəsilə tamamlanırdı.  
İstehsal texnologiyasının spesifik səciyyə daşıması səbəbindən muncuq boyunbağılarının 
hazırlanması ilə cavahirsazlar məşğul olurdular. 
Zərgər dükanlarında hazırlanan zinət məmulatları arasında qızıl boyunbağılar tipoloji 
zənginliyinə görə xüsusilə fərqlənirdi. Forma, quruluş və nəqş xüsusiyyətlərinə görə seçilən qızıl 
boyunbağıların həmail, heykəl (Quba, Şamaxı, Şəki), aypərək (Qazax), hil, arpa (Bakı), aralıq 
(Şuşa, Şəki, Şirvan, Gəncə), çəçik, qarabatdaq (Naxçıvan), xirtdəklik (Cəncə, Naxçıvan) və s. 
olmaqla müxtəlif tipoloji növləri qeydə alınmışdır. 
Həndəsi və astar motivli nəqş ünsürləri ilə zəngin olan aralığın ayrı-ayrı zərgərlik 
mərkəzlərində fərqli adlarla bəlli olan «ay-ulduz», «şəms», «qüttə» («qübbə»), «paxlava» və s. 
kimi növləri təşəkkül tapmışdır. 
Qızıl boyunbağıların sikkə düzümündən ibarət tərtib olunmuş tipoloji növləri ayrıca bir 
qrup təşkil edirdi. Həm də sikkə boyunbağılar müxtəlif ölkələrə məxsus qızıl və gümüş pullardan 
düzəldildiyindən fərqli adlarla tanınırdı. «Bacaqlı», «imperial», «əşrəfi» boyunbağı, yaxud 
«məjdiyyə» (məcidiyyə) yaxalıq bu qəbildən olan boyun-yaxa zinətlərinə daxil idi. 
Çox vaxt boyun və yaxa (sinə) bəzəkləri bir-birini əvəz edib tamamlayırdı. «Arpa» 
boyunbağının arasına bəzən zəngin nəqşlərlə bəzədilmiş dairəvi bəzək ünsürü, yaxud 6 və ya 8 
guşəli ulduz, onun altına isə aypara bənd edilirdi.97 
«Həmail» çox vaxt daş-qaşla, xüsusilə də zümrüd və ya zəbərcədlə bəzədilib yaraşıqlı hala 
salınırdı. Zərgərlik sənətində o, çox vaxt «zəbərcəd həmail» aldlanırdı. Yaqut, inci, brilyantla 
bəzədilmiş həmaili çox vaxt qızıl qarmaqla arxalıq və ya ləbbadənin çiyinlərinə bənd edirdilər. 
Bəzən həmailin ətəyi 4 cərgə qızıl sikkə ilə tərtib olunub tamamlanırdı. Həmailin bu növü 
«sinəbənd» adlanırdı. 
Qol, bilək və barmaq bəzəkləri müxtəlif növ qolbağ, bilərzik və üzük ilə təmsil olunurdu. 
Bu qrupdan olan zinət növləri arasında qaşlı və qaşsız üzüklər, qismən də bilərzik daha kütləvi 
səciyyə daşımışdır. 
«Bazubənd» adlanan və əksər hallarda ləl-cavahirlə bəzədilmiş qızıl və ya gümüş 
 
 156
qolbağılar, əsasən, kişi zinəti sayılmaqla, başlıca olaraq çox məhdud dairədə yayılmış və hakim 
zümrələrə məxsus olmuşdur. 
 Keçmişdə kübar qadınlar arasında halqa qolbağ, muncuq qolbağ daha çox dəbdə idi.  
Bazubənddən fərqli olaraq, bilərziklərin daha çox tipoloji növü yaranmışdır. «Halqa», 
«burma», «yığma», «həsiri», «həncamə», «gül» bilərzik növləri uzun müddət dəbdən düş-
məmişdir. Kübar qadınların «gül» bilərziyinə, adətən, yaqut və ya zümrüd qaş qoyulurdu. 
Barmaq bəzəkləri arasında «barmaqçalıq», «əyrimçə» və ya «halqa» adlanan qaşsız 
üzüklər daha qədim tarixə malik olmaqla, uzun müddət xatircəmlik, nişan üzüyü kimi 
işlənmişdir. Bunların əsasında sonralar qaşlı üzüklərn müxtəlif tipoloji növləri peyda olmuşdur. 
Qaş materialından, habelə qaşın formasından asılı olaraq, bu qrupdan olan üzüklər müxtəlif 
adlarla (yaqut, zümrüd, brilyant, mivari, paxlava qaşlı və s.) tanınırdı.  
Bel bəzəkləri kəmər, belbağı və təkbənd ilə təmsil olunurdu. Minalı, şəbəkəli, yaxud 
sallamalı saltoqqa vasitəsi ilə tamamlanıb qabaq tərəfdən bağlanan qızıl və ya gümüş kəmərlərin 
müxtəlif tipoloji növünə təsadüf olunurdu. 
Qadın və kişilərə məxsus kəmərlər bəzək ünsürlərinin bənd edilmə üsuluna görə 
«körpülü», «bəndləmə» və «keçirtmə» olmaqla üç cür hazırlanmışdır. Körpülü kəmərlərin 
«kəsmə» bəzək ünsürləri bir-birinə keçirilən bəndləyici «körpü»lər vasitəsi ilə bağlanırdı. Bu 
tipdən olan «kəsmə» kəmərlərin sallama və ya zəngirələri onun ön tərəfində, xüsusilə toqqanın 
ətəyində cəmləşirdi. 
Bundan fərqli olaraq, «bəndləmə» kəmərlərin qulplu sikkələrdən ibarət olan bəzək 
ünsürləri qayış üzərinə bəndlənirdi. «Kəsmə» pərəklərdən ibarət düzəldilmiş minalı «gül» 
belbağıların bəzək-nəqş ünsürləri də çox vaxt bəndləmə üsulu ilə, lakin tünd rəngli parça 
(sürməyi, zoğalı, yaşıl və ya qara məxmər) üzərinə bənd edilirdi.  
Bunlardan fərqli olaraq, kişilərə məxsus zinət növü sayılan tərkbəndin bəzək ünsürləri 
«keçirtmə» üsulu ilə qayış üzərinə düzülüb bərkidilirdi. 
Bəzən zərgərlər tərəfindən düzəldilən və «kəmərbənd» adlanan kəsmə «gül belbağı»dan 
fərqli olaraq, sikkə kəmərləri hər kəs özü də düzəldə bilirdi. Bunun üçün zərgərə təqdim edilən 
qızıl və ya gümüş sikkələrə qulp döydürmək və toqqa sifariş etmək kifayət edirdi. 
Libaslara bəndləmə zinətlər bəzək növü olmaqdan əlavə, həm də onların bir qismi əməli 
məqsəd daşımaqla, yaxa və bilək yarıqlarını düymələyib bağlamaq məqsədi güdmüşdür. Qızıl və 
gümüşdən kəsilmiş «həbbabı», «böyrəyi», «qoza» düymələr məhz bu məqsədlə istifadə 
olunmuşdur. 
Bu qrupdan olan bəndləmə zinətlərin ən tipik nümunəsi sayılan ətəklik iki tipoloji növdə 
hazırlanmışdır. «Sikkə ətəklik» qızıl və gümüş sikkələrdən (bacaqlı, əşrəfi, məcidiyyə, imperal, 
çervon və s.) tərtib olunmaqla daha geniş yayılmış və kütləvi səciyyə daşımışdır. Sikkə 
ətəklikdən fərqli olaraq, qızıl və gümüşdən kəsilmə «pilək» və ya «pərək» ətəklik çox vaxt mina 
ilə bəzədilirdi. Ona görə də minasazlar ətəkliyin bu növünü çox vaxt «gül» və ya «gülpərək» 
adlandırırdılar. 
Bütün bunlardan əlavə, keçmişdə kübar qadınların ətəkliyi həm də cavahiratdan 
düzəldilirdi. Keçmişdə kübar qadınları arasında «mirvari» ətəklik daha geniş yayılmışdı. 
Bir qayda olaraq, digər bəndləmə zinət növləri kimi, ətəkliyin də bəzək ünsürləri çox vaxt 
bafta üzərinə düzülüb bənd ediləndən sonra tuman və ya digər üst geyimlərinin ətəyinə bəndlənib 
bərkidilirdi. 
Bəndləmə zinətlər bəzən sapa düzüləndən sonra paltara bənd edilirdi. «Həbbabı» və ya 
«qoza» düymələrdən ibarət yaxalıq buna əyani misaldır. 
Pilək və ya pərək ətəklik qadın tumanından başqa, üst köynəyinin ətəyinə də vurulurdu. 
«Oyma» yaxalı arxalıqların yaxasının ətrafı, adətən, qızıldan düzəldilmiş «böyrəyi», yaxud 
«həbbabı» düymələrdən ibarət bəzək düzümü ilə süstləndirilirdi. 
Libaslara bənd edilən bəzəklərin digər qrupunu ağlabənd məlumatları: zəncirə, bafta, 
çapara, hərəmi, qaragöz, sərmə, şəms, şahpəsənd, qotaz, purçüm, pitik və s. təşkil edirdi.  
Hörmə və toxuma üsulları ilə hazırlanan həmin bəzəklər qadın üst geyimlərinin ətəyinə, 
qol yarıqlarına, bilək ağzına, belinə, yaxasına bəndlənirdi. Qotaz, pürçüm, pitik isə bəzəkli 
 
 157
görünmək üçün tumanbağı, çutqu qaytanı,  meyzər bağının uclarına əlavə edilirdi. 
Üst geyimləri bütün bu bəzək növlərindən əlavə, tikmə usulu ilə də bəzədilir, yaraşıqlı hala 
salınırdı.  
Tikmə bəzəklər, əsasən, müxtəlif rənglərə boyamış keci sap, yaxud güləbətinlə icra 
olunurdu. Tikmə naxışlar müxtəlif növ bəxyələrlə - qoşasırıq, əyrim-üyrüm, qayçıqulpu, 
çalkeçir, quş caynağı, dördüymə, doldurma və s. tikiş texnikası ilə salınırdı. 
Tikmə naxışların geniş yayılmış tipoloji növlərindən biri də muncuqlu tikmə idi. Təkbətək, 
yaxud düzüm halında istifadə olunan rəngbərəng muncuqları müəyyən nəqş motivi üzrə məmulat 
üzərinə bənd etməklə, lazımi bəzək növü əldə edib onu yaraşıqlı hala salırdılar. Muncuqlu tikmə 
texnikası ilə ən çox qadın başmaqları, pul və tənbəki kisəsi, möhür, daraq, qayçı, sürmə qabı və 
s. bəzədilirdi. Muncuqlu tikmə habelə, araqçın, çutqu, düyməçə kimi baş geyimlərinin 
bəzədilməsində də istifadə edilirdi. 
Tikmə naxışlarla keçmişdə bir sıra kişi geyimlərinə də bəzək vurulurdu. Kaval kürkün 
yaxası, boynu, kürəyi, biləyi və ətəyi, əbanın qabaq qanadlarının ətrafları, qol yeri, yaxa 
köbəsinin yanları müxtəlif səciyyəli naxışlarla bəzədilirdi. Bunlardan əlavə, qadınlara məxsus 
çutqu, araqçın, təsək və üst köynəyi, həmçinin, tikmə naxışlarla bəzədilib yaraşıqlı hala salınırdı. 
Qadın bəzəklərinin xüsusi bir qrupunu yanağa, qaşa, gözə çəkilən boyalar, yaxud əl-ayaq 
barmaqlarına yaxılan həna təşkil edirdi. Keçmişdə, adətən, «məşşatə» adlanan peşəkar bəzək 
ustaları toy günü gəlin köçən qızların, yaxud varlı evlərində kübar qadınların üz-gözünü bəzəyib 
geyindirərdilər. «Bəzəkçi» qadınlar bir qayda olaraq, maqqaş və səkkizvari ilgək halına salınmış 
sap vasitəsilə qadının üz-qaşını alıb təmizləyəindən sonra kosmetik boya maddələri (ənlik, 
kirşan, vəsmə, sürmə, həna, rüşül) ilə bəzəyib yaraşıqlı hala salırdılar. Kosmetik bəzək 
vasitələrinin bir qismini, o cümlədən rüşül, daban daşı və hənanı hər kəs özü də əldə edib 
istifadə edə bilərdi. 
Bir qayda olaraq, vəsmə qaşa, sürmə gözə çəkilir, ənlik, kirşan isə yanaqlara yaxılırdı. 
Həna əl-ayağa, saç-saqqala yaxılırdı. 
Məşşatə saçın hörük, cığa və birçəklərini darayıb səliqəyə salandan sonra gülab, ənbər və 
digər ətirli mayelər çiləyib qadın saçını rayihələndirərdi. 
Kosmetik vasitələri, adəbən, əttar dükanı və əczaxanalardan, yaxud çərçi və 
camaşırxanalardan satınalma yolu ilə əldə edirdilər.  
                                                          
1 Azərbaycanın Rusiya ilə birləşdirilməsi və onun mütərəqqi iqtisadi və mədəni nəticələri.B.,1956, s.50-51. 
2 Yenə orada, s.54. 
3 S.S.Dünyamalıyeva. Azərbaycan geyim mədəniyyəti tarixi. B., 2003, s. 133. 
4 Yenə orada, s. 133-134. 
5 Yenə orada, s. 134. 
6 Yenə orada. 
7 Национальная одежда Азербайджана. Альбом. М.,1972. 
8Э.Г.Торчинская. Мужская одежда азербайджанцев XIX –начале ХХ в. по собранию Государственного Му-
зея Этнографии Народов СССР. -Хозяйство и материальная культура народов Кавказа в XIX -XX вв.вып. I, 
М.,1971; А.Г.Трофимова. Обзор коллекции одежды народов Азербайджана Государственного Музея Грузии 
им. акад. С.Н.Джанашиа.- Yenə orada.  
9 П.Зубов. Картина Кавказского края. СПб.,1834. 
10 Н.Ф.Дубровин. История войны и владычества русских на Кавказе. Т. I, II, кн., 1,2. СПб.,1871. 
11 И.Березин. Путешествие по Дагестану и Закавказью. Казань,1850. 
12 М.Ткешелов. Азербайджанские татары.- Сборник материалов по этнографии при Дашковском музее. Т.Ш, 
М.,1888. 
13 И.Степанов. Закатальский округ.- Сборник материалов для описания местностей и племен Кавказа. Вып. 
ХI, Тифлис,1891.  
14 Б.Миллер. Предварительный отчет о поездке в Талыш летом 1925 г. 
15 Г.Чурсин. Талыши (этнографические заметки).-«Изв.Кавказского историко-археологического института», 
т.IY,Тиф.,1926. 
16 Q.F.Çursin. Göst.əsəri. 
17 А.К.Алекперов. Женская одежда Азербайджана.-Исследования по археологии и этнографии Азербайджа-
на.Б.,1960. 
 
 158
                                                                                                                                                                                           
18К.Т.Каракашлы. Женская одежда населения Малого Кавказа XIX-начала ХХ в.-«Азербайджанский этно-
графический сборник», вып.1, Б.,1964; Yenə onun: Материальная культура азербайджанцев северо-
восточной и центральной зон Малого Кавказа. Б.,1964. 
19З.А.Килчевская. Азербайджанский женский костюм XIX века из сел. Оджек Халданского района. - Мате-
риальная культура Азербайджана, т, П,Б.,1961; Yenə onun: Азербайджанский женский костюм XIX века из 
Карабаха. - Вопросы этнографии Кавказа. Тб.,1952. 
20 А.А.Измайлова. О народной одежде населения юго-восточных районов Азербайджана. - «Изв. АН 
Азерб.ССР».Б.,1964, №4; Yenə onun: Женская народная одежда Загатальской зоны в конце XIX – начале ХХ 
в.-«Изв.АН Азерб.ССР»,Б.,1974»,№4: Yenə onun; О народной одежде Нахичеванской зоны в XIX-нач. ХХ в.-
«Изв.АН Азерб.ССР»,Б.,1981,№2. 
21Э.Г.Торчинская. Мужская одежда азербайджанцев XIX – начала ХХ в.по собранию Государственного му-
зея этнографии народов СССР. - «Хозяйство и материальная культура народов Кавказа в XIX-ХХ вв.», вып, 
1, М.,1971; Yenə onun: Женская традиционная одежда народов Азербайджана и азербайджанцев Дагестана 
по собранию Государственного музея этнографии народов СССР.-Отражение этнических процессов в па-
мятниках бытовой культуры. Л., 1984. 
22А.Г.Трофимова. Обзор коллекций одежды народов Азербайджана Государственного Музея Грузии 
им.акад. С.Н.Джанашиа - «Хозяйство и материальная культура народов Кавказа в XIX-ХХ вв.», вып.1, М., 
1971. 
23 A.N.Mustafayev. Şirvanın maddi mədəniyyəti. B., 1976, s.60-69; Yenə onun: İngiloyların maddi mədəniyyəti. B., 
2005, s.115-155; H.A.Həvilov. İnsan, məişət, mədəniyyət. B., 1981, s. ; Е.Н.Бабаян Азербайджанская народная 
одежда конца XIX – начало XX в. (По материалам Карахской зоны). М., 1967; К.М.Ибрагимов. Материаль-
ная культура Шекинской зоны в конце XIX –начале XX в. Б., 1982, с.18-21; И.Г.Шахбазов. Материальная 
культура народов Шахдагской группы. Б., 1981, с.12-15; Н.Д.Даданов. Современная материальная культура 
азербайджанцев Дагестана. М., 1989, с.12-15; Д.А.Новрузов. Традиционная и современная материальная 
культура азербайджанцев проживающих в Грузии. Б., 1991, с.16-19; H.N.Məmmədov. Muğanın maddi 
mədəniyyəti. B., 2001, s.72-91; Ş.H.Əliyev. İngiloylar. B., 2001, s.20-21; Э.М.Лятифова. Илисуйское султанство 
(историко-этнографическое исследование). Б.,2001, с. ; Ə.İ.İsayev. Şimal-Şərqi Azərbaycanın maddi 
mədəniyyəti. B., 2005, s.17-20 və b. 
24 Azərbaycan tarixi üzrə qaynaqlar.B.,1989,s.191-192. 
25 Обозрение Российских владений за Кавказом. Ч.1-IY,СПб.,1836. 
26 Обозрение Российских владений за Кавказом.ч. II, СПб., 1836, с.387. 
27 Елизаветпольский округ. - ОРВЗК, ч. П,СПб.,1836,с.389. 
28 Yenə orada. 
29 A.N.Mustafayev. Şəki sənətkarlar diyarıdır.B.,1987,s.41-44. 
30 Ф.И.Велиев. Материальная культура западной зоны Азербайджана в XIX-нач. ХХ в.,Б.,1999. 
31 H.N.Məmmədov. Muğanın maddi mədəniyyəti (tarixi-etnoqrafik tədqiqat), B., 2001, s.76. 
32 A.N.Mustafayev. XIX əsrdə Şirvanda şaltoxuma dəzgahı. - «Azərb. SSR EA Xəbərləri» (Tarix, fəlsəfə və hüquq 
seriyası), 1968, №4. 
33 А.С.Сумбатзаде. Промышленность Азербайджана в XIX в. Б.,1964,с.61 
34 A.N.Mustafayev. Şirvanın maddi mədəniyyəti, B.,1977,s.64-65. 
35Н.Н.Шавров. Очерк шелководства в Закавказии.-Свод материалов по изучению экономического быта го-
сударственных крестьян Закавказского края.т.IX,Тиф.,1888,с,161-165 
36 «Qafqaz» qəzeti,1854, №53. 
37Н.Потехин. Шелководство Шемахинской губернии и Цар-Абадская школа. - «Вестник промышленности», 
М.,1860,т.х,№10,с.2. 
38 N.N.Şavrov. Göst. əsəri, s.166. 
39 Yenə orada, s.170. 
40 A.N.Mustafayev. Azərbaycanda şərbaflıq sənəti.B.,1991,s.40. 
41 Cənubi Azərbaycan tarixi oçerkləri.B.,1985,s.52. 
42 Yenə orada, s.62. 
43 Yenə orada, 
44 A.N.Mustafayev. Şirvanın maddi mədəniyyəti.B.,1977, s.84. 
45 А.Г.Трофимова.Göst.əsəri, s.157. 
46 Yenə orada, s.165-166. 
47 H.B.Məmmədov. Muğanın maddi mədəniyyəti (avtoref.), s.12. 
44 A.N.Mustafayev. Göst. əsəri, s. 78. 
48 A.Q.Trofimova. Göst. əsəri, s.163. 
49 H.N.Məmmədov. Göst. əsəri, s.11. 
50 Б.Р.Мамедов. Название одежды в азербайджанском языке (автореф.). Б.,1992,с.14. 
51 Н.И.Гаген-Торн. К методике изучения одежды в этнографии. - СЭ, 1934, - № 3-4, с.122;. 
Q.T.Qaraqaşlı.Göst.əsəri,s.130-133. 
52 A.N.Mustafayev. Göst. əsəri, s.87. 
 
 159
                                                                                                                                                                                           
53 Yenə orada. 
54 Bax: S.S.Dünyamalıyeva. Azərbaycan geyim mədəniyyəti tarixi. B., s.141-190. 
55 Q.T.Qaraqaşlı. Göst. əsəri, s.136. 
56 A.N.Mustafayev. Göst. əsəri, s.88. 
57 Bax: Л.Н.Гумилев. Открытие Хазарии. М., 1966, с. 56. 
58 H.N.Məmmədov. Muğanın maddi mədəniyyəti.B.,2001,s.86 
59 A.Q.Trofimova. Göst. əsəri, s.174-175,177-178. 
60 H.N.Məmmədov. Göst. əsəri, s.85. 
61 M.İ.Tkeşelov. Göst. əsəri, s.103. 
62 Bayatılar, B., 1960, s.65. 
63 A.N.Mustafayev. Göst. əsəri, s.91. 
64 Bayatılar, İkinci nəşri, B.,1960, s.72,94. 
65 Yenə orada, s.61. 
66 Kitabi Dədə Qorqud. B., 1962, s. 
67 Q.M.Kərimov. Şəriət və onun sosial mahiyyəti.B.,1987, s.13. 
68 A.Q.Trofimova. Göst. əsəri, s.157. 
69 A.N.Mustafayev. Göst. əsəri, s.94. 
70 Qoca dərzilərin verdiyi məlumata görə «Zinger» markalı əl və ayaq maşınları Azərbaycanda XIX əsrin 70-ci 
illərindən tətbiq olunmağa başlamışdır. 
71 Şirvanda tikişin bu növü «xırdasırıq» adlanırdı. 
72 Buna bəzən «təsək tikişi» də deyilir. Çünki təsəyin üstü ən çox bu tikiş növü ilə bəzənirdi. 
73 Bayatılar, II nəşri, B., 1960, s. 21. 
74 A.Q.Trofimova. Göst. Əsəri, s. 182. 
75 A.Mustafayev. Göst. əsəri, s.78. 
76 Сборник материалов для описания местностей и племен Кавказа. Вып. ХI. Тиф.,1891, с.146. 
77 H.N.Məmmədov. Göst.əsəri, s.12 (nam.dis.avtoref. ). 
78 А.С.Сумбатзаде. Промышленность Азербайджана в XIX в.Б., 1964, с.108. 
79 A.S.Sumbatzadə. Göst. əsəri, s.53. 
80 Yenə orada. 
81 Yenə orada, s.55. 
82 Yenə orada, s.108. 
83 SMOMPK, XI bur., s.72. 
84 Yenə orada, s.155. 
85 В.К.Згленицкий. Кустарное производство золотых и серебряных изделий в Бакинском районе и Дагестане 
и предполагаемые меры для упорядочения и развития оного. – «Труды Первого съезда деятелей по кустар-
ных промышленности Кавказа. Тиф., 1902, с.60, 64 
86 Ə.S.Sumbatzadə. Göst. əsəri, s.171 
87 M.X.Heydərov. Göst. əsəri, s.220-221 
88 Şuşa zərgəri Cahangir Rüstəm oğlu Əliyevin məlumatı.  
89 Azərbaycan sovet ensiklopediyası. IVc, B., 1980, s.261 
90 Yenə orada, s.443 
91 ASE, II s., B., 1977, s.47  
92 ASE, VI, s., B., 1982, s.545 
93 R.Əfəndiyev. Azərbaycanın maddi mədəniyyət nümunələri, B., 1960, s.30-31 
94А.Кличевская. Азербайджанский женский костюм XIX века из села Оджак Халданского района. –
Материальная культура Азербайджана. T.II, B., 1951, s.196 
95 Г.М.Асланов, Р.М.Ваидов, Г.И.Ионе. Древний Мингечаур, Б., 1959, с.114 
96 Kitabi-Dədə Qorqud, B., 1962, ç.40 
97 R.Əfəndiyev. Göst. əsəri. s.32 
 167
MƏTBƏX MƏDƏNİYYƏTİ:  YEMƏKLƏR VƏ İÇKİLƏR 
 
Ərzaq məhsulları 
İnsan həyatının əbədi bioloji olan qida çiy halından emal edilib bişirilənədək çox böyük 
təkamül yolu keçmişdir. Qidalanmanın mədəniyyət səciyyəsi kəsb etməsi də məhz qida 
məhsullarının emal edilməsi, ərzaq məhsuluna çevrilməsi və yeməli hala salınması ilə üzvi surətdə 
bağlı olmuşdur. 
Təbiətin bəxş etdiyi qida məhsullarının tədarük edilib ərzaq halına salınması çox qədim tarixə 
malik olub, yığıcılıq və ibtidai ovçuluğun yaranması dövrünə gedib çıxır. Insanın özünün yaranması 
ilə həmyaşıd olan qida tədarükü, istehsal təsərrüfatının meydana gəlməsi ilə yeni məzmun kəsb 
etmişdir. Əslində bu keçid nəticəsində ərzaq-qida təminatı sahəsində əsaslı dönüş yaranmışdır. 
Əkinçilik və maldarlığın meydana gəlməsi, başqa sözlə, istehsal təsərrüfatının yaranması bu tarixi 
dönüşün iqtisadi əsasını təşkil etmiş, qida təminatı cəhətdən insanın təbiətdən asılılığını xeyli 
dərəcədə azaltmışdır. 
Azərbaycan ərazisinin təbii şəraiti dünyada mövcud olan 11 iqlim qurşağından 9-na malikdir. 
Landşaft amillərinin belə zənginliyi onun flora və fauna aləminə ciddi təsir göstərməklə, qida 
ehtiyatının bolluğuna əlverişli zəmin yaratmışdır. 
Yeməklər, onların tərkibi, növ və çeşidləri ilk növbədə ölkənin təbii qida şəraiti və əhalinin 
təsərrüfat məşğuliyyəti ilə üzvi surətdə bağlı olmuşdur. Yemək öynəsində əsas yer tutan başlıca 
qida məhsullarının tərkibinə bu amillərin təsiri tarixi inkişafın müxtəlif mərhələlərində heç də eyni 
olmamışdır. Azərbaycanın qədim sakinlərinin qida məhsulları ilə təmin olunmasında ölkənin təbii 
şəraiti, onun başlıca rol oynamışdır. Başqa sözlə, mənimsəmə təsərrüfatının (yığıcılıq və ibtidai 
ovçuluğun) hələ də hakim mövqe tutduğu Neolit dövrünə qədər, Azərbaycanın qədim əhalisini 
təşkil edən ibtidai qəbilə icmalarının qida ehtiyatında təbiətin hazır məhsulları- yeməli yabanı 
bitkilər, onların meyvəsi, kökü, bəzilərinin gövdəsi, ilbiz, həşərat və cücülər, ov heyvanları, ov 
quşları, balıq və suda yaşayan digər canlılar başlıca yer tuturdu. 
İstehsal təsərrüfatına keçiləndən sonra əhalinin qida ehtiyatları ilə təmin olunmasında tədricən 
əkinçilik və maldarlıq məhsulları üstün yer tutmağa başlamışdır. Bununla da əhalinin qida 
məhsulları, başqa sözlə, ərzaq ilə təminatında sosial-iqtisadi amillər təbii-coğrafi şəraitdən irəli 
gələn amilləri üstələmiş, lakin onu tamam yox edə bilməmişdir. 
Ənənəvi yeməklərə sosial-iqtisadi inkişafla yanaşı, digər amillər, xüsusilə etnoslararası əlaqə, 
tarixi ənənə və dini yasaqlar da müəyyən təsir göstərmişdir. Buna görə də, xalqın etnik 
xüsusiyyətləri onun mətbəx mədəniyyətində daha aydın əks olunur. 
Ənənəvi yeməklər maddi mədəniyyətin zəruri tərkib hissəsi kimi, həm də müəyyən sosial 
funksiya daşıyır. Yemək süfrəsi özünün mərasim yeməkləri ilə etnosları bir-birinə yaxınlaşdırsa da, 
pəhriz və yemək yasaqları ilə onları bir-birindən ayırır.1 
Bununla belə, maddi mədəniyyətin digər sahələrinə nisbətən yeməklər daha mühafizəkar olub 
qədim ənənələri uzun müddət qoruyub saxlamışdır. İbtidai çörəkbişirmə üsul və vasitələrinin bir 
qismi yaxın keçmişədək yaylaq mövsümü zamanı çobanların məişətində qalmaqda idi. Yaxud 
«qovura» adlanan arxaik yemək növü dənli bitkilərdən istifadənin ən bəsit və qədim üsulu kimi 
zəmanəmizədək gəlib çatmışdır. Yeməklərə xas olan mühafizəkarlıq ətli xörəklərdə də nəzərə 
çarpır. Köz üzərində bişirilən şişlik (kabab), ocaq hənirtisində hazırlanan «fırlama», qora basdırma 
yolu ilə dəri arasında bişirilən «çoban kələfırı», yaxud alovda qızardılan «çığırtma» qədim 
ənənələrin müasir dövrə gəlib çatmış qəlpələridir. Yeməklərin bişirilməsi sahəsindəki bu qədim üsul 
və vərdişlər uzunömürlü əməli təcrübəyə çevrilərək, nəsildən-nəslə ötürülmə yolu ilə mətbəx 
mədəniyyətində zəmanəmizədək mühafizə olunub saxlanmışdır. 
Xalq mətbəxinin təşəkkülündə psixoloji təlqin amili ilə bağlı etiqad qadağaları da az rol 
oynamamışdır. Zaman keçdikcə psixoloji təlqin bəzi ərzaq məhsullarına qarşı imtinanın əmələ 
gəlməsi ilə nəticələnmişdir. Məsələn, Azərbaycanda İslam etiqadı yayılandan sonra donuz əti, bəzi 
balıq növləri (ilanbalığı, ağ balıq, köpək balığı), ət yeyən quşların və gövşəməyən heyvanların əti 
«murdar» hesab olunaraq yasaq edilmişdir. Qida məhsullarının bəzi növlərindən imtina dini 
yasaqdan əlavə həm də, tarixi-etnik ənənələrə söykənirdi. Məsələn, İslamı qəbul etmiş türkdilli 
xalqların bir qismi at südündən (qımıs) susuzluğu dəfedici içki, yaxud yavanlıq kimi istifadə etdiyi 
 168
halda, azərbaycanlılar arasında belə fakta təsadüf olunmur. Yaxud, Azərbaycanın əksər bölgələrində 
dəvə əti yeyilmədiyi halda, vaxtilə Abşeron əhalisi arasında o, ən ləziz yemək növü sayılırdı. Bu 
bölgədə ən əziz qonağa məzə yeməyi kimi dəvə ətinin qutabını təklif etmək böyük şərəf sayılırdı. 
Göründüyü kimi, qida mühafizəkarlığı məsələsində tarixi ənənələr də mühüm rol oynamışdır. 
Qida məhsullarının bəzi növlərindən psixoloji imtina etmə məsələsində tarixi ənənələrin 
həlledici rol oynadığını vaxtilə Talış-Lənkəran bölgəsində yemək süfrəsinə çörək əvəzinə daha çox 
düyü xörəklərinin verilməsi faktından da aydın görmək olur. Bu bölgənin təsərrüfat məişətində 
tarixən çəltikçiliyin üstün yer tutması üzündən yerli əhalinin gündəlik və mərasim süfrələrində 
düyüdən hazırlanan bişmişlər mühüm yer tutmuşdur.2 Başqa sözlə, psixoloji qida əngəli fizioloji 
imtinaetməni şərtləndirmişdir. Bu ənənə bölgədə çəltikçiliyin ləğv olunmasına qədər davam 
etmişdir. 
Beləliklə, ölkənin ekoloji və təsərrüfat xüsusiyyətlərini dolğun şəkildə əks etdirən ənənəvi 
yeməklər tərkib etibarı ilə iki qismə bölünür: bitki mənşəli (nəbati) yeməklər və heyvan mənşəli (ətli 
və südlü) qida məhsulları. Bunların hər biri zəngin tipoloji növə malik olub tədarük qaydalarına, 
emal üsuluna və süfrəyə verilmə tərzinə görə bir-birindən fərqlənmişdir. Bundan fərqli olaraq 
yeməklərin böyük əksəriyyəti qatışıq tərkibli olub həm nəbati, həm də heyvanat məhsullarından 
hazırlanmışdır. 
Yeməklərin etnoqrafik təsnifatında, hər şeydən öncə, onların səciyyəsi başlıca yer tutur. Bu 
cəhətdən ənənəvi yeməklər gündəlik (öynəlik), ziyafət və mərasim süfrəsi olmaqla üç qismə 
bölünür.       
Nəbati qida məhsulları tədarük üsuluna görə, becərmə və yabanı olmaqla, iki qrupa ayrılır. 
Hər iki qəbildən olan qida növləri yalnız tədarük edilib emal olunandan sonra ərzaq məhsuluna 
çevrilirdi. 
Ərzaq tədarükü tarix boyu insanların başlıca, əzəli qayğılarından olmuşdur. Xüsusilə 
keçmişdə ictimai iaşə, o cümlədən çörəkxana müəssisələrinin, zəif inkişaf etməsi üzündən hər bir 
ailənin uzun müddətli ərzaq tədarükü qayğısına qalmasını həyati zərurətə çevrilmişdir. Ötən 
əsrlərdə ərzaq tədarükünün başlıca səbəblərindən biri də natural təsərrüfatın uzun müddət hakim rol 
oynaması ilə bağlı olmuşdur. Natural təsərrüfat şəraitində əmtəə-pul münasibətlərinin zəif inkişafı 
üzündən hər bir ailə qida (ərzaq) ehtiyaclarını ödəmək üçün başlıca istehlak məhsullarını özü 
istehsal etməyə məcbur idi. Bundan əlavə, onlar istehsal etmədikləri bir sıra ərzaq  məhsullarını 
natural mübadilə yolu ilə əldə edirdilər. Bazar əlaqələrinin zəif inkişaf etdiyi belə şərait hər bir 
ailənin növbəti məhsul yetişənədək illik və ya yarımillik azuqə ehtiyatını əvvəlcədən tədarük 
etməsini tələb edirdi. Xüsusilə kənd yerlərində satış bazarının çatışmaması uzun müddət üçün ərzaq 
tədarükünü zəruri etmişdir. 
Ərzaq ehtiyatının əvvəlcədən tədarük edilməsinin digər səbəblərindən biri də qida 
məhsullarının yetişmə müddətinin müxtəlif olması və onların tədarükünün mövsümi səciyyə 
daşıması ilə bağlı olmuşdur. Ölkənin bu və ya digər bölgəsində həmin məhsulların bir qisminin 
çatışmaması, ilin isti fəsillərində onların bol ehtiyata malik olması, soyuq qış aylarında isə bu 
ehtiyatın tükənməsi adamları vaxtında azuqə tədarükü qayğısına qalmağa vadar etmişdir. Yaylaq 
mövsümü zamanı qidalı alp çəmənliklərində bəslənmiş ev heyvanlarının payıza dönəndə hədsiz 
dərəcədə kök olması və qışda yem çatışmamazlığı üzündən onların «ətini töküb» arıqlaması, yaxud 
döl mövsümü dövründə arıqlamış heyvanların kəsilməsinin sərfəli olmaması, qışlaqdan yaylaqı və 
köçü dövründə mübadilənin qızğın şəkil alması ilə bağlı yaranan ucuzlaşma və s. amillər də uzun 
müddət üçün əvvəlcədən azuqə tədarükünü labüd etmişdir. 
Hələ mənimsəmə təsərrüfatı dövründə ibtidai insanların qida öynəsində yeməli yabanı 
bitkilər, mühüm yer tutmuşdur. Lakin qış mövsümü yaxınlaşanda qida əhəmiyyəti kəsb edən yabanı 
bitkilərin ehtiyatı azalıb, tükənir və nəticədə insanlar aclıq, qida çatışmazlığı qarşısında qalırdı. Belə 
şərait ibtidai insanları soyuq qış ayları üçün yetişmiş bitki və meyvələri yığıb qurutmaq qayğısına 
qalmağa vadar etmişdir. Beləliklə, ərzaq tədarükü barədə ilk bəsit anlayışlar təşəkkül tapmışdır. 
Zaman keçdikcə tədarük olunmuş qida məhsullarını korlanıb xarab olmaqdan qorumaq üçün bir sıra 
səmərəli üsul və vasitələr axtarılıb tapılmışdır. 
İstehsal təsərrüfatının meydana gəlməsindən sonra da yığıcılıq, yeməli yabanı bitkilərin 
toplanıb saxlanması təcrübəsi özünün əməli əhəmiyyətini itirməmişdir. Bu əməli səylərlə bağlı 
 169
ənənələrin bir qismi nəinki müasir dövrədək gəlib çatmış, hətta indi də davam etdirilməkdədir. 
Əvəlik, ələyəz, yarpız, nanə, kəkotu, çayotu, itburnu, göbələk, qazayağı, unnuca, tərə, sozu, 
pərpətöyün, unnuca, şomu, turşəng, qazayağı, kığ, cacıx, şalğam, ələyəz, quzuqulağı, göbələk, 
qulançar, tərə, yarpız, sözü, dağ keşnişi,  əvənkömənci (balva), cincilim, yolotu və s. yeməli yabanı 
bitkilərin tədarükü buna əyani misal ola bilər. 
Becərmə yolu ilə hasil olunan ərzaq məhsullarının əsasını dənli bitkilər (taxıl, çəltik, darı, 
nərinc, mərci, noxud), qismən isə  bağ, bostan, tərəvəz bitkiləri təşkil etmişdir. 
Qədim zamanlardan başlayaraq əhalinin qida rasionunda əkinçilik məhsulları, xüsusilə dənli 
bitkilər üstün yer tutmuşdur. Arxeoloji qazıntılar zamanı aşkar olunmuş mədəni buğda, çovdar, 
arpa, pərinc, darı qalıqları əhalinin qida ehtiyatında qədim zamanlardan dənli bitkilərin mühüm yer 
tutduğunu əks etdirir.  
Neolit dövründə meydana gələn toxa əkinçiliyinin sonrakı inkişafı, xüsusilə şum əkinçiliyinə 
keçilməsi ilə əlaqədar olaraq tarlaçılıq təsərrüfatının yaranması qida ehtiyatında dənli bitkilərin 
rolunu xeyli dərəcədə artırmışdır. 
Azərbaycan əhalisinin ev məişətində dənli bitkilərdən müxtəlif formada - dənəvər, yarma və 
un halında olmaqla, üç cür istifadə olunmuşdur. Görünür, bu üsullardan ən qədimi sayılan dənə 
halında istifadə əhalinin gündəlik qida rasionunda başlıca yer tutmuşdur.  
Ərzaq məhsullarından dənəvər formada istifadənin arxaik üsullarının bir qismi (hədik, sütül, 
qovurğa,çilov, plov və s.) zəmanəmizədək gəlib çatmışdır. Əkinçilik məhsullarından dənəvər 
formada istifadənin geniş yayılmış səmərəli üsulu Azərbaycan süfrəsinin ən ləziz xörək növünə 
çevrilən plov olmuşdur. Doğrudur, digər taxıl növlərinə nisbətən çəltik Azərbaycan xalqının 
təsərrüfat məişətinə nisbətən gec daxil olmuşdur. Bununla belə, hazırlanma üsuluna və «xuruş» 
adlanan aşqarasının səciyyəsinə görə, Azərbaycan plovlarının çox zəngin tipoloji növ və çeşidləri 
yaranmışdır. Onların çoxu müasir dövrədək gəlib çatmışdır. 
 Azərbaycan süfrəsini bəzəyən ləziz plov və aşların bir-birindən dürlü müxtəlif çeşidlərinin 
yaranmasında ölkəmizdə saysız-hesabsız çəltik növlərinin yetişdirilməsi faktı da mühüm rol 
oynamışdır. Vaxtilə Azərbaycanda yetişdirilmiş 50-dək çəltik növünün adı zəmanəmizədək gəlib 
çatmışdır.3 Bunların arasında sədri, ənbərbi, akülə, xan düyüsü, sərili və s. xüsusilə fərqlənirdi. 
Digər dənəvər bitkilər - pərinc, mərci, noxud, lobya, maş və s. çox vaxt başqa xörəklərə qatışıq 
məqsədi güdmüş, nadir hallarda onların bəzisindən ayrılıqda xörək bişirilmişdir. 
Arxeoloji abidələrdən Neolit və Eneolit dövrlərinə aid müxtəlif formalı dən daşlarının aşkar 
edilməsi faktı bü dövrdən etibarən Azərbaycanda dənli bitkilərin yarma, yaxud un halına salındığını 
söyləməyə əsas verir. 
Azərbaycanda dənüyütmənin tarixini müəyyənləşdirmək üçün arxeoloji qazıntılardan əldə 
olunmuş qayıqvari formaya malik dən daşları müstəsna əhəmiyyət kəsb edir. 
Məhsuldar qüvvələrin sonrakı inkişafı girdə formalı kirkirə və su dəyirmanlarının 
yaranmasına, beləliklə də dənüyütmə vasitələrinin təkmilləşməsinə səbəb olmuşdur. Bununla 
əlaqədar olaraq, əhalinin yemək öynəsində yarma xörəkləri və unlu yeməklərin nisbəti dəyişmişdir. 
Yarma soyuq mövsümdə hazırlanan bir sıra xörəklərin: yayma (sıyıq), çəkmə və şorba 
növlərinin başlıca komponentinə çevrilmiş və XX əsrin ortalarına qədər, başqa sözlə, vermişel, 
makaron və s. kimi un məmulatlarının sənaye üsulu ilə kütləvi istehsalınadək Azərbaycan 
mətbəxində başlıca yer tutmuşdur. Dağ kəndlərində yarma özünün əməli əhəmiyyətini hələ də 
itirməmişdir.  
Azərbaycan mətbəxində geniş yer tutan dənli bitkilərdən un halında istifadə olunmuşdur. 
Su dəyirmanları meydana çıxana qədər Azərbaycanda ən məhsuldar dənüyütmə vasitəsi əllə 
fırladılan kirkirə sayılırdı.  
XIX əsr müəlliflərindən birinin yazdığına görə, o dövrdə kirkirə demək olar ki, hər bir kəndli 
evində var idi.4 Azərbaycanın bir sıra bölgələrində «əl dəyirmanı» adı ilə tanınan kirkirələr təkcə 
forma və quruluşuna görə deyil, habelə işləmə prinsipinə görə də su və ya qoşqu,  
(«həngli»)dəyirmanlarından seçilmirdi. Ölkənin dağlıq və dağətəyi məskunlaşma bölgələrində geniş 
yayılmış su dəyirman- larından fərqli olaraq, üst daşı qoşqu qüvvəsi (at, dəvə, ulaq) vasitəsilə 
fırladılan «həngli» dəyirmanlar çay və arx şəbəkəsindən məhrum  ərazilərdə, ən çox isə Abşeron 
yarımadasında geniş yayılmışdır.  
 170
Küləklər vətəni sayılan Abşeronda küləyin istiqaməti (xəzri-gilavar) tez-tez dəyişdiyindən 
burada külək dəyirmanları o qədər də geniş yayılmamışdır. Bunun müqa bilində Abşeron 
kəndlərində «həngli» dəyirmanlar kütləvi dənüyütmə vasitəsi kimi üstün yer tutmuşdur. 
Azərbaycanda geniş yayılmış Asiya tipli, alt çarxlı su dəyirmanları ilə yanaşı, işğaldan sonra 
buraya rusların köçürülməsi ilə əlaqədar olaraq, XIX əsrin ortalarından etibarən yan çarxlı 
«malakan» dəyirmanları da peyda olmağa başlamışdır. 
 
 Bitki mənşəli yeməklər 
Azərbaycanın qədim əhalisinin qida ehtiyatının əsasını yeməli yabanı və mədəni bitkilər təşkil 
etmişdir. 
 Ənənəvi bitki mənşəli qida məhsulları arasında dənli bitkilər, xüsusilə taxıl başlıca yer 
tutmuşdur. Başqa sözlə, ölkə əhalisinin yemək öynəsinin əsasını taxıl məhsullarından hazırlanan 
xörək və çörəklər təşkil etmişdir.  
Unlu yeməklər hazırlanma üsuluna və səciyyəsinə görə çörək, qənnadı məmulatı və xəmir 
xörəkləri olmaqla üç qrupa bölünür. 
Ənənəvi çörək növləri. Azərbaycanda çörəkbişirmə təcrübəsinin tarixi dəqiq bəlli deyil. 
Arxeoloji materiallar (dən daşları, gil saclar, müxtəlif növ təndirlər) bu məsələyə aydınlıq gətirmək 
üçün mötəbər mənbə sayılır. Həmin materiallara əsaslanıb Eneolit dövründə Azərbaycanda artıq 
çörək bişirilməyə başlandığını söyləmək olar.  
Çörəkbişirmə vasitələrinin (ocaq, sal daş, gil sac, təndir, metal sac, kürə, fırnı, xərək və s.) 
tipoloji növləri artıb təkmilləşdikcə buğda unundan bişirilən acıtmalı (mayalı, balatılı, xərəli, xaşlı) 
və acıtmasız (mayasız, kal) çörək növləri də çoxalmışdır.  
Əməli təcrübədə çox vaxt çörəkbişirmə vasitəsinin növünə görə, çörəklər sac çörəyi, təndir 
çörəyi, xərək çörəyi, kürə (səngək) çörəyi, fırnı və s. olmaqla müxtəlif qruplara bölünür. Öz 
növbəsində bunların hər birinin də fərqli tipoloji növləri: yuxa (fətir, nazik), lavaş, qalın, dasdana, 
xamralı, yanlama, bozlamac, səngək, xərək, çitqa, somu və s. yaranmışdır. 
Xəmirin hazırlanmasında müxtəlif növ əmək alət və vasitələrindən: təknə, tabaq, ələk, 
yamakeş, fırçın (duvaq), oxlov, vərdənə, ərsin, satıl, dolça və s.) istifadə olunmuşdur. Bunlardan 
ərsin, satıl və dolça istisna olmaqla, yerdə qalanlarının hamısı ağacdan, peşəkar ağac ustaları 
tərəfindən hazırlanırdı. 
İctimai çörəkxanaların mövcud olmadığı kənd yerlərində adları çəkilən xəmiryoğurma 
vasitələrinin, demək olar ki, hamısı hər bir ailədə indi də qalmaqdadır. 
Çörək və qənnadı məmulatının hazırlanmasında həm kal (mayasız) və acıtma (mayalı) 
xəmirdən istifadə olunmuşdur. Xəmir xörəkləri, bir qayda olaraq, kal xəmirdən bişirilirdi. 
Xəmirin kal və ya acıtmalı (acxəmrəli) yoğrulması onun keyfiyyətinə əsaslı təsir göstərməklə 
yanaşı, çörək məmulatının uzun müddət yumşaq qalması və qidalılıq məziyyətini saxlaması üçün də 
təminat yaradırdı. Bütün bunları nəzərə alaraq xəmir mayasının hazırlanması və saxlanması 
qaydasına əməli təcrübədə xüsusi diqqət yetirilmişdir. 
Azərbaycanın ayrı-ayrı bölgələrində xəmir mayası müxtəlif üsullarla hazırlanırdı. 
İlk xəmir mayasını əldə etmək üçün Ümumazərbaycan səciyyəsi kəsb edən üsullardan biri 
turşumuş boyat qatığa un qarışdırıb, onu bir müddət isti yerdə saxlamaqdan ibarət olmuşdur. 
Hərarət nəticəsində sıyıq xəmir qıcqırıb yetişir maya keyfiyyəti kəsb edirdi. Onu ələnmiş una 
qatmaqla acıtmalı xəmir yoğrulurdu. Sonrakı dəfələrdə təzə maya hazırlamaq lazım gəlmirdi. 
Bunun üçün acıtmalı xəmirdən bir kündə boyda kəsib xırda qabda saxlayır və onu qıcqırdırdılar. 
Növbəti dəfə xəmir yoğurarkən onu təknə və ya tabağa ələnmiş una qarışdırırdılar.  
Azərbaycanın dağlıq və dağətəyi bölgələrinin çoxunda ilk xəmir mayası «maya otu» adlanan 
turş tamlı bitkidən hazırlanırdı. 
Azərbaycanın cənub-şərq bölgəsində ilk xəmir mayası hazırlamaq üçün qatığa əncir yarpağı, 
az sonra isə ona un qatıb bir müddət qıcqırmağa qoyurdular. 
Şirvan bölgəsində «maya otu»ndan əlavə ilk xəmir mayasını ayran, alça qurusu və gicitkən 
vasitəsilə də hazırlayırdılar. Bunun üçün ayrana qarışdırılmış təzə xəmiri bir həftə isti yerdə 
saxlayıb qıcqırdırdılar. Maya hazırlamaq qədim üsullardan biri də soyuq suya alça qurusu, gicitkən 
və mismar salıb 2-3 gün saxlamaqdan ibarət idi. 
 171
Turşumuş qatıq, ayran, alça və gavalı qurusu vasitəsilə də xəmir mayası hazırlanırdı. Bu üsul 
Gəncə, Qazax, Qarabağ və Naxçıvan bölgələrində xüsusilə geniş yayılmışdı. Bu üsullarla hazırlanan 
xəmir mayasına Qarabağda «balatı», Naxçıvanda «xamra» («xəmrə»), Qazaxda «acıtma» və ya 
«xaş», Muğanda «acxəmrə» deyilirdi. 
Abşeronda ilk xəmir mayasını ən çox qıcqırdılmış qatıq və ya qatıq suyuna un qatıb 
yoğurmaqla hazırlayırdılar. Bəzən isə xəmir təknəsi və ya tabağa yapışmış köhnə xəmir qalıqlarını 
ərsin ilə qazıyır, sonra ona isti su və un qatıb xəmir yoğururdular. Daha sonra onu kündə edib 
yetişməyə qoyurdular. Kündə «gəlib» yetişəndən sonra onu ələnmiş una qatıb xəmir yoğururdular.5 
Azərbaycanlıların inamına görə, Novruz bayramı ərəfəsində evdə hər şey yuyulub paklanır və 
təzələnirdi. Bu baxımdan maya, o cümlədən, xəmir mayası da təzələnirdi.  
Azərbaycanda çörəkbişirmə vasitələrinin növündən və məhəlli çörəkbişirmə ənənələrindən 
asılı olaraq müxtəlif növ çörək məmulatı hazırlanmışdır. Forma və qalınlıq səciyyəsinə görə, 
əsasən, nazik (yuxa, fətir) və qalın olmaqla tarixən iki cür çörək bişirilmişdir. İkinci qrup çörəklər 
qalıntəhər (lavaş, çitqa) və qalın (xamralı, bozlamac, fırnı, somu, təndir çörəyi, dasdana, səngək 
çörəyi, xərək çörəyi, tapı, kömbə, qulan, beysuman və s.) olmaqla iki cür hazırlanmışdır.6 
Mayalı xəmirdən bişirilən çörəklər xeyli müddət qurumayıb yumşaq qaldığı üçün onun 
bişirilməsinə həmişə üstünlük verilirdi. 
Çörək, əsasən, yüksək keyfiyyətli xalis buğda unundan, nadir hallarda, xüsusilə, kasıb 
ailələrdə ona arpa və ya darı unu, son vaxtlar isə qarğıdalı unu qatmaqla xəmir yoğurub bişirirdilər. 
Buğda ununa arpa unu qatıb bişirilmiş çörək «kərdiyar», darı unu qatılmış çörək isə «darıqatışığı» 
adlanırdı. Xalis arpa unundan bişirilən çörək «kələcə», darı və qarğıdalı ununun çörəyi isə «cad» 
adlanırdı. Qarğıdalı unundan bişirilən çörək Muğanda «lökü» adı ilə tanınırdı. 
Çörək çeşidlərinin zənginliyinə görə də Azərbaycanın ayrı-ayrı etnoqrafik bölgələri bir-
birindən seçilirdi. Bu cəhətdən Naxçıvan bölgəsi xüsusilə fərqlənirdi. Keçmişdə burada nazik, fətir, 
qalın, tapı, dasdana, çırpba, kökə, bombi, somu, kömbə, qulan, beysuman və s. olmaqla, çox zəngin 
çeşiddə çörək məmulatı bişirilərdi. Hətta burada fətirin «kalafətir», «çoban fətiri», «dəyirman fətiri» 
və s. olmaqla, müxtəlif çeşidlərinə təsadüf edilir. 
Naxçıvan bölgəsində çörəkbişirmənin bir xüsusiyyəti də uzun müddət üçün çörək tədarük 
etməkdən ibarət idi. Bu ənənə İrəvan azərbaycanlılarının da ev məişəti üçün səciyyəvi hal almışdı. 
Azərbaycanın şimal-şərq bölgəsində çörəkbişirmə vasitələri kimi, çörəklərin də müxtəlif 
tipoloji növ və çeşidləri yaranmışdı. Burada bozlamac, kal, fətir, lavaş (yayma), təndir çörəyi, xərək 
çörəyi, çıtqa, cır çörək (cır kal), cad və s. yemək süfrələrinin ən ləziz nemətinə çevrilmişdi. 
Abşeronda bunlardan əlavə, yayma və bozlamac, Qazaxda xamralı, fətir, lavaş, fırnı, 
Qarabağda qalınca, çapırtma, yuxa geniş yayılmışdı. 
Ənənəvi çörək çeşidlərinin az olması baxımından Cənub-Şərqi Azərbaycan, xüsusilə 
çəltikçiliyin geniş yayıldığı Talış bölgəsi xeyli dərəcədə fərqlənirdi. Burada təndir çörəyindən 
əlavə, nazik, zirək, habelə düyü unundan çörəyi əvəz edən çanduri və lökü də bişirilərdi. 
Azərbaycanlıların yemək süfrəsində başlıca yer tutan çörək həm təzə, həm də boyat halda 
yeyilirdi. Süfrəyə isti, təzə çörək qoymaq hər ailədə evdar qadınların əzəli qayğılarından sayılırdı. 
Məhz bu səbəbdən də, Azərbaycanın bir sıra bölgələrində ölçü etibarı ilə fərqlənən bir neçə təndir 
qurulduğu, hətta bəzən onların yanında sac da qoyulduğu nəzərə çarpırdı. Kiçik ölçülü təndirdə 1-2 
günlük, bəzən 3-4 öynəlik çörək bişirilirdi. Bunun müqabilində bəzi bölgələrdə, o cümlədən, 
Naxçıvanda uzun müddət üçün, 2-3 aylıq çörək tədarükü görülürdü. 
Boyat çörək süfrədə müxtəlif formalarda istifadə olunmuşdur. Yuxa, xüsusilə də uzun müddət 
üçün tədarük olunmuş lavaş yemək süfrəsinə verilməzdən əvvəl, adətən,  su çiləmə üsulu ilə 
isladılıb yumşaldılır, sonra süfrəyə qoyulurdu. Duru xörəklərin, xüsusilə bozbaş, piti və şorbaların 
yanında süfrəyə qoyulduqda onu əllə doğrayıb xırda tikə halına salandan sonra xörəyə qatıb qaşıq 
və ya barmaqla yeyirdilər.  
Boyat çörəyi bəzən də xırda tikələrə doğrayıb ondan soğança bişirməklə isti çörək halına salıb 
yeyirdilər. Boyat çörəyi qaynanmış süd, qatıq və ya bəkməz (doşab) qatılmış qatığa da doğrayıb 
yeyənlər olurdu. Yayda çox vaxt boyat çörəyi ovduğa doğrayıb «doğramac» adlanan yemək növü 
hazırlamaqla onu yeməli və asan həzm edilən yumşaq hala salırdılar. Formasına və qalınlıq 
səciyyəsinə görə Azərbaycan süfrəsinə girdə, oval, uzunsov, yastı, domba, nazik, qalın  və s. kimi 
 172
müxtəlif çörək növləri çıxarılmışdır. 
Yuxa (nazik, fətir). Kal xəmir kündəsi yaymakeş üzərində oxlov ilə yayılıb sacda bişirilir və 
süfrədə çox vaxt xırda «dürmək» halına salınıb yeyilirdi. Bunun üçün onun arasına kərə yağ, pendir 
və ya şor qoyulandan sonra dürməkləyirdilər. Bəzən hüzür (yas) yerində halvanı yuxanın arasına 
büküb dürmək düzəldirdilər. Çox vaxt quymaq, halva, pendir, yağ-şor və s. kimi ağartı məhsulları 
bu qayda ilə dürmək edilib yeyilirdi. Hətta bu məqsədlə, yəni halva və quymaq bükmək üçün xüsusi 
olaraq sac asıb yuxa bişirərdilər. 
Təzə (isti) çörək süfrədə, əsasən, yavanlığın yanında qoyulurdu. Təzəcə bişirilmiş isti xamralı 
(bozlamac), fırnı, təndir və ya səngək çörəyini, həmçinin, doğrayıb yağa qatmaqla «döymənc» 
adlanan yüksək kalorili və tez başa gələn yemək növü hazırlanırdı. 
Ənənəyə görə, süfrəyə çörəyi bütöv halda qoyar və onu əllə doğrayıb yeyərdilər. Xalq 
inamına görə, bərəkət rəmzi olan çörəyin bıçaqla doğranması ailədə ruzunun «kəsilməsi» kimi 
dəyərləndirilərdi. 
Hətta bəzi xörəkləri yemək üçün xüsusi çörək növü bişirilib hazırlanırdı. Məsələn, şəhər 
məişətində pitini səngək çörəyi ilə yemək dəb halını almışdı. Yaxud toy-nişan mərasiminin ziyafət 
süfrəsi üçün sac çörəyi (yuxa) bişirmək dəb halına çevrilmişdi. Keçmişdə ehsan süfrəsi üçün də çox 
vaxt yuxa (fətir) bişirərdilər. 
Çörək və xəmir xörəklərin bişirilməsində un halında istifadə olunan dənli bitkilərin tərkibində 
zülal, karbohidrogen, mineral duzlar və vitaminlər bol olduğundan onlar insan orqanizminin fizioloji 
tələbatı üçün mühüm əhəmiyyət kəsb edir.  
Azərbaycan mətbəxində düyüdən müxtəlif növ plovlar hazırlanmaqla yanaşı, düyü unundan 
firni də bişirilirdi. Firni yemək süfrəsinə ehsan yeməyi kimi qoyulurdu. 
Yağlı çörəklər və qənnadı məmulatı. Azərbaycan mətbəxinin özünə məxsus bir sıra ənənəvi 
yağlı çörək növləri yaranmışdır. Bunların bir qismi Ümumazərbaycan, müəyyən bir hissəsi isə 
məhəlli səciyyə daşımışdır. Kömbə (sacarası), küllü kömbə (külçə), fəsəli, qatlama və s. demək olar 
ki, Azərbaycanın əksər bölgələrində yayılmışdır. Bununla belə, hər bölgənin özünə məxsus spesifik 
səciyyə daşıyan məhəlli yağlı çörək və qənnadı məmulatı da təşəkkül tapmışdır. Muğanda külçə, 
zireyni, yağlama, lay-lay, bişi, yayma, əyirdək və s. kimi zəngin çeşiddə yağlı yeməklər bişirilirdi. 
Yağlı çörəklər həm bayram, toy-düyün, yas mərasimləri münasibəti ilə, həm də səfər zamanı 
(həcc ziyarəti, dağ və aran köçü və s. hallarda) bişirilib hazırlanırdı. Yağlı çörəklər yüksək kaloriyə 
malik olub insanı xeyli müddət tox saxlamaqdan və xörək bişirmək intizarından azad etməkdən 
əlavə, həm də adi çörəyə nisbətən gec çənləyib bar bağlamadığı üçün qida keyfiyyətini yaxşı 
qoruyub saxlayırdı. 
Yağlı çörəklərin bir qismi məhəlli səciyyə daşısa da, sonralar tədricən onlar digər bölgələrə də 
yayılmışdır. Qazax qatlaması, Qazax fəsəlisi, Quba tıxması, bəyim çörəyi, kal, Gəncənin dımdım 
halvası, qoz halvası, Şəki halvaları, bamiyə, bişi və paxlavaları, Bakı və Lənkəranın şəkərbura, 
şorqoğal və şəkərçörəyi, Qarabağın sacarası, küllü kömbəsi, şirin qoğalı, Zaqatalanın ovma, kətə, 
maxara  və cızdaqlı çörəyi qarşılıqlı mədəni-ticarət əlaqələrinin genişlənməsi sayəsində digər 
bölgələrə də yayılmışdır. 
Azərbaycan mətbəxi zəngin qənnadı məhsulları ilə yanaşı, müxtəlif növ baqqaliyyə məmulatı 
hazırlanması ilə də seçilib fərqlənirdi. Bunların bişirilməsində düyü və ya əla növ buğda unu başlıca 
komponent sayılırdı. 
Ailə şənlikləri, toy-nişan, milli bayramlar, yas mərasimlərinin hər birinin özünə məxsus 
süfrəsi, səciyyəvi qənnadı məmulatı, spesifik yağlı çörəkləri yaranmışdır. 
Kənd toyları ərəfəsində, xüsusilə toyqabağı, adətən, fəsəli, qatlama, şəhər şənliklərinin ziyafət 
süfrəsi üçün,  adətən, şəkərbura, şəkərçörəyi, paxlava, düyü firnisi bişirilərdi. Toy-nişan 
mərasimlərinin ziyafət süfrəsinə ən çox dəbdə olan şəkərbura, qoğal və paxlavadan əlavə, 
şəkərçörəyi, badambura, mütəkkə, bişi çıxaranlar da olurdu. 
Orucluq və Novruz bayramlarının da öz hüsnü, özünə məxsus qənnadı süfrəsi var idi.7 Novruz 
bayramında süfrəyə səməni halvası bişirib qoymaq hər bir şəhər və kənd ailəsinin əzəli bayram 
qayğılarından sayılırdı. Çərşənbə axşamları, xüsusilə hicri-qəməri təqvimi üzrə ilin son çərşənbəsi 
bayram süfrəsi ilə qeyd olunardı. İlaxır çərşənbəsi süfrəsinə ləziz düyü xörəkləri ilə yanaşı, dadlı-
tamlı qənnadı məmulatı düzülərdi. 
 173
Yas mərasimlərində (mərhumun dəfn günü, 3-ü, 7-si, 40-ı, ili və digər anma günlərində) ehsan 
yeməyi kimi, ətli və düyü xörəkləri ilə yanaşı, halva, qoğal və fəsəli də bişirilirdi. Həm də fəsəli və 
halva bükümü (dürmək) qəbir üstünə aparılar, xırda nimçələrə çəkilmiş halva və qoğal isə yas (əza) 
süfrəsinə düzülərdi. 
El-oba yaylağa köçəndə, yaxud dağdan-arana qayıdanda yorucu yollarda tox qalmaq üçün 
yenə də xüsusi olaraq, yüksək kaloriyə malik yağlı yeməklər (fəsəli, qatlama, şirin qoğal, şor qoğal) 
bişirilirdi. 
Xəmir xörəkləri. Bitki mənşəli yeməklər arasında xəmir xörəkləri üstün yer tutmuşdur. 
Azərbaycan mətbəxinin özünə məxsus zəngin çeşiddə xəmir xörəkləri və xəmirqatışıq yeməkləri 
yaranmışdır. Tipoloji zənginliyinə görə, Azərbaycan süfrəsinə qoyulan isti yeməklər arasında xəmir 
xörəkləri  (tutmac, mürəssə, xəngəl, xaşıl, quymaq, umac, əriştəli aş, sülfüllü, löyünbəlöyün 
halvalar və s.) xüsusi yer tutmuşdur. 
Yüksək növ buğda unundan bişirilən xəmir xörəklərinin böyük əksəriyyəti gündəlik yemək 
süfrəsi üçün hazırlanırdı. Xəmir xörəkləri əhalinin əkinçiliklə məşğul olan qismi arasında xüsusilə 
düzənlik və dağətəyi bölgələrdə daha geniş yayılmışdı. 
Ölkəmiz təkcə dənli bitkilərin deyil, habelə bir sıra paxlalı bitkilərin (noxud, lərgə, mərci, 
lobya, paxla, maş və s.) vətəni sayılır. Azərbaycan süfrəsində paxlalı bitkilər həm xalis halda, həm 
də digər bitkilərdən bişirilən xörəklərin tərkibində istifadə olunmuşdur. 
Nəbati qida məhsulları arasında yeməli yabanı bitkilər də müəyyən yer tutmuşdur. Həm də 
«ala» və ya «afar» adlanan, vitaminlərlə zəngin olan və ucuz başa gələn bu qida növü əhalinin 
yemək rasionunda əvvəllər daha çox yer tutmuşdur. Sonralar becərmə yolu ilə əldə edilən mədəni 
qida məhsullarının miqdarı və çeşidi artdıqca əhalinin yemək rasionunda yeməli yabanı bitkilərdən 
hazırlanan yeməklərin nisbəti azalıb məhdudlaşmışdır. 
Azərbaycanın yerüstü təbii sərvətləri arasında qida əhəmiyyəti kəsb dən yeyinti məhsulları 
arasında tarixən müxtəlif növ meyvələr mühüm yer tutmuşdur. İstər yabanı (cır), istərsə də becərmə 
yolu ilə yetişdirilən mədəni meyvələrdən müxtəlif üsullarla istifadə olunmuşdur. Həmin üsulların 
xeyli qismi zəmanəmizə qədər gəlib çatmışdır. 
Tumlu, çəyirdəkli, ləpəli meyvə növləri, habelə giləmeyvələr ən çox təzə (tər) halda 
yeyilmişdir. Bu məqsədlə həmin meyvələr tam yetişəndən sonra onları dərib, yaxud çırpıb yığır və 
təmizləyib süfrəyə verirdilər. Tər meyvələri çox vaxt çərəz məqsədilə digər yeməklərin yanında 
süfrəyə vermək dəb halını almışdı. Süfrə mədəniyyətinin mühüm tərkib hissəsi olan bu ənənə daha 
çox şəhər əhalisinin məişəti üçün səciyyəvi olmuşdur. 
Azərbaycanlıların ənənəvi yemək öynəsində tərəvəz, giləmeyvə (üzüm, moruq, çiyələk, 
qarağat), ləpəli meyvələrin (qoz, fındığın) rolu böyük olmuşdur. Bu məhsullar həm təzə halda, həm 
də qurudularaq duru və quru xörəklərin hazırlanmasında qatışıq kimi istifadə olunmuşdu. 
Meyvələri uzun müddət saxlamağın müxtəlif texnoloji üsul və vasitələri zəmanəmizədək gəlib 
çatmışdır.  
Azərbaycanın müxtəlif etnoqrafik bölgələrində yerli floranın səciyyəsindən, bağçılığın 
təmayülündən, onun inkişaf səviyyəsindən, habelə əhalinin mətbəx ənənələrindən asılı olaraq, 
meyvə tədarükü və onun saxlanması təcrübəsinın bir sıra səmərəli üsul və vasitələri yaranmışdır.  
Meyvə tədarükünün ən qədim və bəsit üsulu sərmə yolu ilə onların günəş şüaları altında 
qurudulmasından ibarət olmuşdur. Bu üsul ilə ən çox alma, armud qaxı, yaxud alça, gavalı, iydə, 
innab qurusu, axta zoğal və s. tədarük olunurdu.  
Qax əldə etmənin ən optimal üsulu Quba bölgəsində «ginnə» adı ilə bəlli olan qablara 
yığılmış meyvəni təndir hənirtisində qurutmaqdan ibarətdir. Təndir vasitəsilə qax istehsalı 
bağçılığın geniş yayıldığı bölgələrin hamısında, xüsusilə də Ordubad və Quba-Xaçmaz bölgəsində 
geniş yayılmışdır. Hətta burada qax hazırlamaq üçün böyük ölçülü xüsusi «meyvə təndiri» 
düzəldilirdi. Təndir vasitəsilə qax tədarükünə diqqət xüsusilə XIX əsrin ikinci yarısından etibarən 
meyvəçiliyin əmtəə səciyyəsi kəsb etməsi ilə əlaqədar olaraq xeyli dərəcədə artmışdır. Bu işdə 
Zaqafqaziya dəmir yolunun çəkilməsi (1883-cü il), xüsusilə də Bakı-Mahaçqala xəttinin işə 
salınması ilə əlaqədar Rusiya bazarına rəvan yol açılması müstəsna əhəmiyyət kəsb etmişdir. 
Keçmişdə Abşeron bölgəsində əncirdən piskəndə hazırlayıb çərəz məqsədilə qış üçün tədarük 
etmək dəb halını almışdı. Əncir qurusu təkcə çərəz və ya məzə deyil, həm də müalicə əhəmiyyətli 
 174
qida məhsulu sayılırdı. İmkansız ailələr, hətta, əncir qurusu ilə qənd əvəzinə çay içmək üçün 
içərmişlər.  
Turş meyvələr çox vaxt axtalama üsulu ilə, bəzən isə bişirilib lavaşa halına salınma yolu ilə 
tədarük edilirdi. Bundan əlavə, şəhər mətbəxində turş meyvələrdən bişirmə yolu ilə mət halında 
turşu (alça turşusu, bəhli, yaxud zoğal turşusu) hazırlanırdı. 
Bütün bunlarla yanaşı, bişirmə üsulu ilə meyvələrdən müxtəlif növ mürəbbə, doşab (bəkməz), 
riçal, urub, narşərab, nardaşa və s. kimi qida məhsulları hazırlanıb tədarük edilir. 
Azərbaycanın ənənəvi dənəvər yeməkləri arasında düyü xörəkləri mühüm yer tuturdu. Düyü 
həm dənəvər, həm yarma, həm də un halında müxtəlif növ xörək və qənnadı məmulatının 
bişirilməsinə sərf olunurdu. Düyüdən ən çox plov bişirilirdi. Azərbaycan plovları bütün Qafqazda 
məşhur idi. Azərbaycanda hələ erkən orta əsrlərdə təşəkkül tapan çəltikçilik təsərrüfatı sonralar da 
uğurla davam etmişdir. 
XIX əsrin əvvəllərində çəltikçilik Talış, Şəki, Şirvan, Quba, Car-Balakən əyalətlərində daha 
çox inkişaf etmişdi. XIX əsrin sonunda Bakı quberniyasında çəltikçiliyin ən iri mərkəzlərindən biri 
Lənkəran qəzası sayılırdı. Azərbaycanda çəltiyin 50-dən çox növünün mövcud olduğu 
müəyyənləşdirilmişdir. Bunların arasında ənbərbu, akülə, rasimi, sədri, çampo, ağqılçıq, qaraqılçıq 
kimi məhsuldarlığı seçilən yüksək keyfiyyətli çəltik növləri daha geniş yayılmışdı.8 
Abşeron əhalisi üçün səciyyəvi çəltik (düyü) növü akulə və sədri (xan düyüsü) idi. Onlardan 
sonra ənbərbu, mövlayi, çilayi, yaxud Quba düyüsü gəlirdi. Abşeron əhalisi arasında ən çox sevilən 
düyü növü akülə idi. Toyuqplov, paxlaplov, südlü plov, döymə döşəmə, parça döşəmə, quzu plov 
məhz bu düyü növündən bişirilirdi. 
«Sədri» adlanan düyü növündən qovurma çilov, mərci çilov, lobya çilov və s. plovlar 
hazırlanırdı. Bir qayda olaraq yanında «xuruş»u olan plovları sədri düyüsündən bişirirdilər. 
Bunlardan əlavə düyü, həmçinin, dəşdəmyə, əvəlikçilov, şorba, dovğa, dolma, küftə kimi xörəklərə 
də «qat» edilib işlənilir.9 
Dənəvər xörəklərin bişirilməsində düyü ilə yanaşı, mədəni bitkilər: lobya (ağ lobya, maş, 
paxla), lərgə, noxud, mərci, qarğıdalı da mühüm yer tutmuşdur. Dənli bitkilərin bu qrupu çox vaxt 
başqa xörəklərə «qatışıq» məqsədi ilə, bəzən də sərbəst halda bişirilib süfrəyə verilirdi. Bu tip 
xörəklər arasında hədik xüsusi yer tuturdu. 
Adətən, hədiyi 7 növ dənli bitkidən: buğda, noxud, qarğıdalı, lərgə, mərci, xırda və iri 
lobyanın qatışığından bişirirdilər. Bu yemək növü həm də mərasim səciyyəsi daşıyırdı. Onu ən çox 
məhərrəm ayında və körpə uşaqlar ilk dəfə diş çıxaran zaman hazırlayardılar. Diş çıxarma 
münasibətilə bişirilən «diş hədiyi» qonşulara, qohumlara paylanırdı. İnsan orqanizminin zülal 
maddələrə olan təlabatının xeyli hissəsi məhz paxlalı bitkilər hesabına ödənilirdi. 
Azərbaycan mətbəxində paxlalı və qabıqlı bitkilər (noxud, lobya) həm duru (şorba), həm də 
quru xörəklərin hazırlanmasına sərf olunurdu. Adı çəkilən qida məhsulları həm gündəlik, həm də 
bayram yeməklərində istifadə olunurdu. 
İnsan orqanizmi üçün çox əhəmiyyətli olan meyvə, tərəvəz (göy-göyərti) və bostan 
bitkilərinin bəzi qismi nişasta, bəzisi zülal, digərləri isə – şəkər (qlükoza) mənbəyidir. Bitki 
yeməklərinin tərkibində olan turşular, yeməklərə tam verməkdən əlavə, həm də həzmetməyə kömək 
edir. Soğan və sarımsağın tərkibində olan müalicəvi əhəmiyyətli mineral maddələr orqanizmə 
düşən xəstəliktörədici mikrob və virusların məhv olunmasına kömək edir. 
Bütün bunlardan əlavə, tərəvəz qrupundan olan bitki məhsullarındakı bəzi turşu xassəli 
maddələr mədəyə düşən qidanı həzm etməyə xeyli dərəcədə kömək edir.  
Qoz, fındıq, püstə, badam, şabalıd, fıstıq və s. kimi ləpəli meyvələrin tərkibində orqanizm 
üçün faydalı olan müəyyən yağlar vardır. Ona görə də ləpəli meyvə çərəz kimi istifadə olunmaqdan 
əlavə, həm də onları döyüb qənnadı məmulatına «qat» edilirdi. 
Məlum olduğu kimi, bir sıra qida məhsullarını, o cümlədən çörək, düyü, ət, balıq, pendir, 
yumurta və s.-ni yedikdə insan orqanizmində zərərli turşular əmələ gəlir. Meyvə və tərəvəzdə olan 
mineral duzlar isə bu cür turşu maddələrini zərərsizləşdirməyə kömək edir. Buna görə də 
azərbaycanlıların yemək öynəsində bu məhsullar özünəməxsus önəmli yer tutur. Bundan əlavə, 
meyvə, tərəvəz, habelə digər yeməli yabanı bitki növləri insan orqanizmi üçün zəruri olan bir sıra 
dəyərli vitaminlərə malikdir. Bu vitaminlərin çatışmaması insan orqanizmində fəsadlar əmələ 
 175
gətirir, yaxud onu zəiflədib xəstələnməyə qarşı müqavimətini azaldır. Müasir tibb elmi göstərir ki, 
vitamin çatışmazlığı insanda maddələr mübadiləsinin pozulmasına, onun həyat fəaliyyətinin aşağı 
düşməsinə, tez halsızlaşmasına, ümumi zəifliyə, ayrı-ayrı xəstəliklərə meylin artmasına səbəb 
olur.10 
Etnoqrafik materiallar göstərir ki, əvvəllər olduğu kimi, tədqiq olunan dövrdə də Azərbaycan 
əhalisinin yemək öynəsində insan orqanizmi üçün mühüm əhəmiyyət kəsb edən mədəni və yabanı 
meyvə növləri önəmli yer tutmuşdur. 
Meyvələrin bir qismindən, ən çox isə üzümdən qıcqırtma üsulu ilə abqora və sirkə 
düzəldilməsi ənənəvi olaraq bu gün də davam etdirilməkdədir. Azərbaycanda İslam dini yayılana 
qədər üzümdən həm də şərab (çaxır) hazırlanmışdı. Bununla yanaşı, giləmeyvələrdən bəkməz 
(doşab) və mürəbbə hazırlanması ənənəsi uzun müddət davam etdirilmişdir. 
Bostan-tərəvəz bitkiləri mövsümi səciyyəli qida məhsulları olmaqla, əsasən, təzə halda yemək 
süfrəsinə  verilirdi. Onların bir qismi həm də tutma (sirkəyəqoyma), şoraba, yaxud qurutma üsulları 
ilə qış mövsümü üçün tədarük olunurdu. Bu ənənələr indi də davam etməkdədir. 
Bostan-tərəvəz bitkilərinin (soğan, sarımsaq, balqabaq, nanə, reyhan və s.) qurutma üsulu ilə 
tədarükü daha geniş yayılmışdı. Bu məhsulların bir qismi sərmə, bir qismi isə asma yolu ilə 
qurudulurdu. Talış bölgəsində bu məqsədlə «ciyəbənd» adlanan xüsusi asma vasitəsi düzəldilirdi. 
Eyvan, ləmə və təndirxanalarda ciyəbənd asmalarda il boyu balqabaq (kudu), payız aylarında isə 
qarpız, yemiş saxlanılardı. 
Tərəvəz bitkilərinin bir qismindən bişirmə yolu ilə səbzəvat yeməkləri (kükü, sıxma, səbzi-
qovurma və s.) hazırlanması ənənə halında indi də davam etməkdədir. 
Hər fəslin özünün meyvə, giləmeyvə və göyərtisi olduğundan onlar  əsasən, təzə halda 
yeməklərə qatılır, yaxud qış fəsli üçün tədarük edilib saxlanılırdı.  
Meyvə və giləmeyvədən, adətən, mürəbbə, riçal, mət, doşab, lavaşana bişirilir, alana, sucuq 
və püskəndə düzəldilirdi. Gavalı, heyva, albalı, gilas, göyəm, zoğal, əncir, çiyələk, qaysı, şaftalı, 
moruqdan bişirilən mürəbbələr əsrlər boyu çay süfrəsinin bəzəyi olmuşdur. Bəzi meyvələrdən, 
xüsusən kişmişi üzümündən açıq havada qurutma yolu ilə çərəz məqsədi ilə kişmiş qurusu 
hazırlanırdı.  
Azərbaycan mətbəxində çərəzin müxtəlif növü (kişmiş, gavalı, xurma, albuxara, qaysı, alça 
qurusu, lavaşana, axta zoğal və s.) işlənmişdir. Heyva, zoğal, nar bir sıra milli xörəklərin 
hazırlanmasında geniş istifadə olunurdu. Belə ki, bozbaş və kələm dolmasına heyva, müsəmmaya 
zoğal, küftəyə alça qurusu, fisincana nar və ya nar qovurması «qat» etməklə, xörək ləziz hala 
salınırdı. 
Azərbaycanlıların ənənəvi qida rasionunda mədəni bitkilərlə yanaşı, yabanı bitkilər, meyvə və 
giləmeyvələr də mühüm yer tutmuşdur. Lənkəran və Zaqatala bölgəsində əzgil, xurma, nar, fındıq, 
Quba-Xaçmaz bölgəsində alça, yemişan, alma, armud, Gəncə-Qazax bölgəsində isə zoğal, armud 
meşələri indi də mövcuddur. Əhali bu meyvələrdən keçmişdə olduğu kimi, indi də mətbəxində gen-
bol istifadə edir. 
İtburnu, heyva, alça, əzgil, göyəm, zoğal, ərik, albalı, nar həm də müalicəvi əhəmiyyət kəsb 
etdiyindən şəhər və kənd əhalisi onların tədarükünə xüsusi diqqət yetirmişdir.  
Azərbaycanda bağçılıq və bostançılıq hələ qədim zamanlardan inkişaf etmiş, XIX əsrdə isə 
daha geniş yayılmaqla təsərrüfat formasına çevrilmişdir. Çox vaxt əmtəə səciyyəsi kəsb edən bu 
təsərrüfat sahələri əhalini meyvə, tərəvəz məhsulları ilə təmin etmişdir. Azərbaycan mətbəxində 
tərəvəz (xiyar, badımcan, bibər, soğan, sarımsaq) və kökü meyvəli bitkilərə (yerkökü, çuğundur, 
qırmızı və ağ turp) üstünlük verilmişdir. Bununla yanaşı, keşniş, şüyüd, vəzəri, şomu, reyhan, 
turşəng, nanə, kəvər, tərxun, kərəviz, cəfəri və s. kimi göyərti növləri azərbaycanlıların milli 
mətbəxində xüsusi yer tutmuşdu. 
Etnoqrafik çöl materiallarından aydın olduğu kimi Azərbaycan mətbəxində işlənən göyərtilər 
üç qismə bölünür. Onların bir qismi (keşniş, şüyüd, kəvər, soğan, turşəng, şomu, cəfəri) həm sərbəst 
halda süfrəyə qoyulur, həm də isti xörəklərə «qat» edilirdi. İkinci qrupp yeməli yabanı göyərtilər 
(yağlıtərə, dağ əvəliyi, dağ nanəsi, cincilim, qulançar, ələyəz, pərpərəng (qutab otu), cığ-cığa, pişik 
dırnağı, əmək öməçi, çobanyastığı, pərpətöyün, qazayağı, unnuca, yolotu və s. müstəqil xörək 
(yemək) bişirmək üçün istifadə olunurdu. Bu qrup göyərtilər ya sıxma edilib yağ-soğanla bişirilir, 
 176
ya da onlardan qutab (afar) hazırlanırdı. Üçüncü qisim tərəvəzlər (qırmızı və ağ turp, tərxun, göy 
soğan, sozu, kəvər, reyhan və s.) xörək yanında süfrəyə verilirdi. 
Yaz-yay mövsümündə tərəvəzdən göbələk çığırtması, badımcan qızartması bişirilib süfrəyə 
verilirdi. Göyərtilərdən kükü, göy qutabı (kətə) bişirilir, balqabaqdan müxtəlif növ xörəklər - qəlyə 
qutabı, balqabaq soyutması, balqabaq qızartması və s. hazırlanırdı. 
Azərbaycan mətbəxində meyvə və tərəvəz məhsullarının bir qismi (xiyar, pomidor, bibər, 
kələm, sarımsaq, badımcan, zirinc, xırda soğan, əzgil, göyəm və s.) duza və sirkəyə qoyma yolu ilə 
«tutma» və ya «şoraba» düzəldilib qış mövsümü üçün tədarük edilirdi. Bunlardan əlavə, tərəvəz 
məhsullarından «həftə-becər» düzəldilirdi. Əzilmiş sarımsağı qatıq və ya sirkəyə qarışdırıb bir çox 
yağlı xörəklərin yanında süfrəyə verilirdi. Kəhrik azmaya qarşı təsirli vasitə olan və yağlı xörəklərin 
həzm olunmasını asanlaşdıran sarımsağın insan orqanizmi üçün həm də müalicəvi əhəmiyyəti 
olduğunu müdrik qocalar yaxşı bilirdilər. 
Azərbaycanlıların ziyafət süfrələrində möhkəm yer tutan qənnadı və şirniyyat məmulatına 
«ədva» adlanan müxtəlif növ ədviyyat (qara istiot, sarıkök, zəfəran, darçın, cirə, razyana, xaş-xaş, 
keşniş tumu, hil, qoz ləpəsi, mixək, nanə qurusu və s.) qatılırdı. Ədva qənnadı məmulatına dad-tam 
gətirirdi. Bütün bünlar Azərbaycan xalqının mətbəx mədəniyyətinin ən yüksək məziyyətlərindən 
olub, həm də onun qədim və zəngin Şərq mətbəxi ilə üzvi əlaqəsindən soraq verirdi. Təsadüfi deyil 
ki, keçmişdə bu ədvaların bir qismi karvan ticarəti vasitəsi ilə Şərq ölkələrindən gətirilirdi.  
Etnoqrafik baxımdan mühüm məna kəsb edən vacib bir cəhət də bundan ibarətdir ki, ədvalı 
bişmişlər daha çox şəhər mədəniyyəti ilə, xüsusilə də onun elitar qisminin mətbəxi ilə üzvi surətdə 
bağlı olmuşdur. 
 
 Heyvan mənşəli yeməklər 
Azərbaycanın zəngin faunası və qədim tarixə malik olan maldarlıq təsərrüfatı əhalinin yemək 
rasionunda ət və süd məhsullarına üstünlük verilməsini şərtləndirmişdir. Ov heyvanları, ov quşları, 
dəniz, çay və göllərin tükənməz balıq sərvətləri qədim zamanlardan əhalinin ətli yeməklərə olan 
tələbatını ödəmək üçün bol qida ehtiyatı yaratmışdır.  
Azərbaycan ovlaqları qədim zamanlardan tükənməz qida mənbəyi olmuş, onun əhalisini «ov 
əti» ilə təmin etmişdir. Hətta vaxtilə şahlar, hökmdarlar Azərbaycan ovlaqlarına əyləncə məqsədi ilə 
ceyran-cüyür ovuna gələrmişlər. 
Azərbaycanda kollektiv («sürək») və fərdi ovetmənin bir sıra səmərəli üsulları 
zəmanəmizədək gəlib çatmışdır. Heyvan və quş ovunun qədim üsulları olan surək, böyrək, lağım, 
quyu, çapırtma, cələ, tor, nişanalma, əl quşu (tərlan ovu) və s. XIX əsrə qədər özünün əməli 
əhəmiyyətini itirməmişdir. 
Bununla belə, heyvanların əhliləşdirilməsindən sonra qida ehtiyatında ov ətinin nisbəti xeyli 
dəyişmişdir. 
Heyvanların əhliləşdirilməsi və onun sərfəli təsərrüfat məşğuliyyətinə çevrilməsi Neolit 
dövründən başlayaraq, Azərbaycanın qədim sakinlərinin qida ehtiyatında ciddi təbəddülata səbəb 
olmuşdur. Ev heyvanlarının artması, xüsusilə qoyunçuluq təsərrüfatının sonrakı inkişafı qida 
ehtiyatını etibarlı etməklə yanaşı, həm də yemək rasionunun tərkibini yeni qida növləri – süd və süd 
məhsulları ilə zənginləşdirmişdir. Görünür, Neolit və Eneolit abidələ- rindən aşkar olunmuş saxsı 
məmulatının bir qismi məhz süd məhsullarının emalı və saxlanması ilə üzvi surətdə bağlı olmuşdur. 
Hətta sonralar süddan biçimli, ağzı süzgəcli və lüləli qablardan ibarət xüsusi növ saxsı məmulatı 
məhz bu məqsədlə yaranmışdır. Eneolit abidələrindən tapılmış nehrələr, tunc dövrünün goduş və 
xeyrələri də, həmçinin, ağartı məhsullarının emalı ilə əlaqədar meydana gəlmişdir.  
Maldarlıq təsərrüfatının genişlənməsi və yağ hasilatının artması ilə əlaqədar olaraq, saxsı, dəri 
(tuluq, çalxar) və ağac (arxıd) nehrələr yaranmışdır. Nehrələrin bu tipoloji növləri əhalinin oturaq 
və köçəbə məişət tərzi ilə bağlı olub XIX əsrə qədər gəlib çatmışdır. Oturaqlaşma prosesinin 
güclənməsi və elat məişətinin məhdudlaşıb aradan çıxması nəticəsində tuluq nehrə («çalxar») 
vasitəsi ilə yağ hasiletmə üsulu özünün əməli əhəmiyyətini itirmişdir. 
Süd məhsulları və südlü yeməklər. Gündəlik yemək süfrəsində başlıca yer tutan süd və 
ağartı məhsulları həm sərbəst halda yavanlıq növü kimi işlənmiş, həm də başqa xörəklərin yanında 
süfrəyə qoyulmuşdur. Bundan əlavə o, bir sıra südlü xörəklərin zəruri tərkib hissəsinə çevrilmişdir.  
 177
Təbii qida məhsulu olmaq etibarilə ev heyvanlarının (inək, camış, qoyun, keçi) südü11 
kəmiyyət və keyfiyyət etibarilə bir-birindən fərqlənmişdir.  
Keçi südünün yararlıq dərəcəsi aşağı olduğundan ondan ən çox pəhriz və müalicə məqsədi ilə 
istifadə olunmuşdur. Xüsusilə, ana südündən kasad qalan südəmər körpələrə bir qayda olaraq, keçi 
südü əmizdirirdilər. Qidalılıq əmsalına görə, keçi südü inək südünə yaxın olsa da, bioloji tərkibi 
vitaminlərlə zəngin olduğundan ondan xeyli üstun tutulurdu.12 Camış südü, bundan fərqli olaraq, 
daha  yağlı və dadlı olduğundan çox vaxt süfrədə yeyilmək üçün istifadə edilirdi. Qatıq, xüsusi 
masqura qatığı çox vaxt camış südündən çalınırdı. Camış südündə yağlılıq və zülalın tərkibi inək 
südündən iki dəfə çox olduğu müəyyən edilmişdir.13 
İstifadə məqsədlərindən asılı olaraq inək, camış və qoyun südü bir-birindən fərqləndirilirdi. 
İnək südü, əsasən, yağ hasil etmək, habelə bir sıra südlü xörək və yağlı çörəklər bişirmək məqsədi 
ilə, qoyun südü isə pendir tutmaqdan ötrü sərf olunurdu. Bununla belə, vəziyyətdən asılı olaraq, ev 
heyvanlarının südü bir-birini əvəzləyə bilir, hətta qatışdırılaraq istifadə olunurdu. 
Təzə doğmuş qaramalın «ağız» (kələkə, kətəməz) adlanan ilk südündən spesifik yemək növü 
– ağız (şan-şan), bulama («kələkə»), şan-şan, qoyux, qoysara və s. bişirilirdi. «Ağız» xalis halda, 
bulama isə ona süd qatma yolu ilə bişirilirdi. Heyvanın yelinində uzun müddət yığıntı halında 
qalmış «ağız» südü hədsiz dərəcədə yağlı və qəliz olması ilə seçilir. 
Əsrlərdən bəri davam edən el adətinə müvafiq olaraq, ailədə bərəkəti mühafizə etmək niyyəti 
ilə «ağız südü»nü qonşuya verməz, başqasına satmazdılar. Bərəkəti evdə saxlamaq niyyəti ilə onu 
hər kəs öz ailəsinə sərf edərdi. 
Heyvanın ağız südündən sonrakı sağım öynələri digər məqsədlər üçün sərf olunurdu. Ondan 
xörək bişirmək, ağartı məhsulları emal edilirdi. 
Süddən bişirilən isti xörəklərin bir sıra tipoloji növləri şullu, südlü aş, südlü umac, südlü 
əriştə, düyü sıyığı (yayma), yarma sıyığı, qındı və s. zəmanəmizədək gəlib çatmışdır.  
Bir qayda olaraq, südlü xörəkləri ən çox soyuq mövsümlərdə bişirir və əsasən, gündəlik 
yemək süfrəsinə verirdilər. Düyü sıyığı (xır-xır yayma), yarma sıyığı, südlü plov («daşma») səhər 
süfrəsinin çox xoşlanılan ləziz xörəkləri sayılır. 
Süd məhsullarının emalı və saxlanması müəyyən əməli vərdişlər tələb edirdi. Südü çiy halda 
uzun müddət saxlamaq mümkün olmadığından ondan müxtəlif növ ağartı məhsulları (qatıq, 
qaymaq, çiyə, xama, yağ, pendir, şor, nor, lor, ayran, kəsmik, süzmə, qurut və s.) hazırlanırdı. 
Süddən ən çox qatıq çalınırdı. Görünür, qatıq ilk vaxtlar südün təbii qıcqırması sayəsində üyüşüb 
əmələ gəlmiş, sonralar isə ona maya (çalası) qatma yolu ilə əldə olunmuşdur. Çalası vasitəsilə qatıq 
üyüşdürmə üsulu özünün əməli əhəmiyyətini hələ də itirməmişdir. 
Kənd əhalisinin yemək süfrəsində üstünlük təşkil edən qatıq başlıca yavanlıq növü və 
sərinləşdirici içki (doğramac, ovdux, atlama, körəməz) olmaqdan əlavə, həm də xörək bişirmək 
(dovğa, ağsoğlaq, qatıqaşı), süzmə və qurut hasil etmək, habelə yağ çalxamaq məqsədilə istifadə 
olunurdu. Qatıq süzməsinə göyərti qatmaqla ondan, həmçinin, süzmə şoru düzəldilirdi. 
Azərbaycanın qərb bölgəsində qatıq süzməsindən, həmçinin, qurut hazırlamaq və bu yolla 
onu uzun müddət, bəzən 1-2 il saxlamaq dəb halını almışdı. Süd məhsullarını uzun müddət 
saxlamağın ən səmərəli üsullarından biri olan quruta «yoğurd» adı ilə hələ Dədə Qorqud boylarında 
rast gəlinir. Azərbaycanın qərb bölgəsində, xüsusilə Şıxlı camaatı arasında qatıq süzməsinə indi də 
«yoğurd» deyilir. 
Süddən əməli surətdə istifadənin ən səmərəli yollarından biri ondan yağ hasil etmək 
olmuşdur. Yağ həm qatıqdan, həm də çiy (çiyə, xama) və ya bişmiş süd üzündən (qaymaqdan) hasil 
olunurdu. Azərbaycanın ayrı-ayrı bölgələrində bu üsulların bu və ya digəri üstünlük təşkil etmişdir.  
Yağ çalxama vasitələri (saxsı nehrə, arxıd, çalxar) baxımından Azərbaycanın etnoqrafik 
bölgələri arasında fərq nəzərə çarpırdı.  
«Kərə», yaxud «şit yağ» adlanan təzə nehrə yağı həm  yavanlıq kimi işlənərək, süfrədə pendir 
və ya balın yanında qoyulur, həm də ondan müxtəlif növ xörəklər bişirilirdi. Lakin xörək bişirmək 
məqsədilə çox vaxt yağı duzlayır, yaxud əridib saxlayırdılar. Duzlanmış kərəyağı çox vaxt 
təmizlənib emal olunmuş qoç və ya dana qarnında saxlanılırdı. «Qarın yağı», əsasən, yaylaq 
mövsümündə tədarük olunar və qışda istifadə edilərdi. Adətən, qarın yağını gəmiricilərdən qorumaq 
üçün «yaxdan» («yağdan») adlanan ağac sandıqda saxlanılırdı. 
 178
Yağı uzun müddət qoruyub saxlamağın ən səmərəli üsulu onu əridib küpə, bərni və qalqalara 
yığmaqdan ibarət idi. Kərə yağdan fərqli olaraq, ərinmiş yağ yavanlıq məqsədilə süfrəyə verilmir, 
ondan bilavasitə xörək və ya çörək bişirmək üçün istifadə olunurdu. Həmin ənənələr bu gün də 
davam etməkdədir. 
Yağ hasil edilib nehrədən çıxarılandan sonra onun içində qalan ayran müxtəlif məqsədlərlə 
istifadə olunurdu. Təzə ayran ilk növbədə sərinlədici və iştahaçan içki növü kimi içilirdi. Ondan 
dovğa, ayranaşı və s. xörəklər bişirilirdi. Bütün bunlardan əlavə, ayran torbaya tökülüb acı suyu 
(zərdab) çıxarılır və süzmə halına salınırdı.  
Süzmədən qurut düzəldib onu uzun müddət istifadəyə yararlı halda saxlayırdılar. Xəngəl 
bişirmək üçün qurut başlıca komponent olmuşdur. Bu məqsədlə onu suda əllə ovuşdurmaqla əzib 
sıyıq hala salandan sonra məcməyi, sini və ya boşqablara çəkilmiş xəngəlin üzərinə əlavə edirdilər. 
Azərbaycanın qərb bölgəsində qurutlu xəngəl ən çox xoşlanan xəmir xörəklərindən olmuşdur. 
Qurut əzməsindən bəzən müalicə əhəmiyyətli pəhriz yeməyi kimi, «ağsoğlaq» və «qurutlu 
əriştə» istisi bişirənlər də olurdu. 
Ayrandan, habelə ocaq üstündə çürütmə üsulu ilə şor hazırlanırdı. Şor kasıb süfrəsinin dirəyi, 
onun başlıca yavanlıq növü sayılırdı. Duzlanmış şoru motal və ya saxsı qablara doldurub 
saxlayırdılar. «Şor motalı» Azərbaycanın aran rayonlarında yavanlıq növü kimi azuqə ehtiyatında 
mühüm yer tuturdu. 
Bunlardan əlavə, ayrandan kəsmik əldə edib ondan kətə  (qutab) bişirir, yaxud onu kətə 
göyərtisinin içinə qatırdılar. 
Təzə sağılmış süddən, ən çox isə qoyun südündən pendir tutulurdu. Azərbaycanda tarixən 
üzlü və üzsüz olmaqla pendirin iki  növü hazırlanmışdır. Bunların hər ikisi eyni üsulla: ilinmiş südə 
maya qatma yolu ilə hasil olunurdu. Bunun hasil etmək üçün mayalanmış süd dələmə halına 
düşəndən sonra onu torbalara tökür və burub suyunu süzməklə bir müddət bərkiməyə qoyurdular. 
Pendir özünü tutub bərkiyəndən sonra onu duzlayıb cılğı və ya küpələrə yığırdılar.  
Pendiri uzun müddət yaxşı saxlamağın ən səmərəli üsullarından biri onu motala basmaq idi. 
Pendiri duzlu suda saxlama üsulu keçmişdə Azərbaycanda az yayılmışdı. Azərbaycanın etnoqrafik 
bölgələrində tarixən təşəkkül tapmış pendir tutma ənənələrindən asılı olaraq, motal pendirinin iki 
tipoloji növü - pendir motalı və şor motalı geniş yayılmışdı. Quru motal, əsasən, üzlü qoyun 
pendirindən tutulurdu. Ən yüksək pendir növü isə «axtarma» süddən hasil edilirdi. Qoyun sağımı 
mövsümünün  sonunda tutulmuş və hədsiz dərəcədə yağlı olan bu pendir növü «axtarma motal» 
adlanırdı. «Axtarma» pendiri, adətən, sərkər çoban öz ailəsi üçün tutar, yaxud el-obanın ən hörmətli 
ağsaqqallarına hədiyyə edərdi. Elat camaatı arasında bu ənənə uzun müddət davam etmişdir.  
Üzlü südün dələməsini torbaya töküb süzəndən sonra dələmə suyunu qaynatma üsulu ilə 
«çürüdüb» nor hasil edir və kərə yağla qarışdırıb yavanlıq məqsədilə süfrəyə qoyurdular. Bəzən 
dələməni qazana töküb qaynatmaqla «kəsmik» düzəldirdilər. Kəsmik süddən də hazırlanırdı. Bunun 
üçün təzə südə azca qatıq töküb qaynatmaqla onu «çürüdüb» kəsmik halına salırdılar. 
Ətli yeməklər. Heyvan mənşəli yeməklərin digər qrupunu yüksək kaloriyə malik ət və ətli 
yeməklər təşkil etmişdir. Azərbaycan əhalisinin ət ehtiyatı əvvəllər, mənimsəmə təsərrüfatı 
dövründə ovçuluq və balıqçılıq məşğuliyyəti hesabına ödənilmişdir. İstehsal təsərrüfatına 
keçiləndən sonra bu ehtiyaclar ev heyvanları, əsasən, qoyun, keçi, inək, camış, habelə ev quşları 
saxlamaq hesabına təmin olunmuşdur. Abşeron bölgəsində bunlardan əlavə, dəvə əti də yeyilmişdi. 
Bununla belə, ov əti və balıq uzun müddət əhalinin yemək rasionundan tamam çıxmamışdır. 
Ceyran, cüyür, dağ kəli (tur, arğalı) ilə yanaşı, quş ovu (turac, torağay, qaşqaldaq, bildirçin, 
qarabatdaq, qırqovul, kol toyuğu, çöl qazı, durna, bəzgək, ördək və s.) bir sıra bölgələrdə vaxtı ilə 
əhalinin qida rasionunda nəzərə çarpacaq yer tutmuşdur. El arasında çöl heyvanlarının əti «qaçar», 
çöl quşlarının əti isə «uçar əti» adı ilə bir-birindən fərqləndirilmişdir. Həm də ceyran və turac əti 
tamına və lətafətinə görə çox yüksək qiymətləndirilmişdir. Ən əziz qonağın süfrəsinə ceyran və ya 
turac ətindən kabab qoymaq el-obada yüksək şərafət sayılırdı.  
Tarixən Azərbaycan mətbəxində qoyun (davar), həm də erkək ətinə üstünlük verilmişdir. 
Fizioloji baxımdan mal əti, xüsusilə sığır əti orqanizm üçün sərfəlilik baxımından yüksək 
məziyyətlərə malik olsa da, o, qoyun ətindən aşağı tutulmuşdur. Bu baxımdan camış əti çətin həzm 
olunduğundan çox nadir hallarda kəsilib yeyiliridi. Asan həzm olunma və orqanizm üçün faydalılıq 
 179
baxımdan Azərbaycanın bir sıra dağlıq və dağətəyi bölgələrində keçi, xüsusilə dıbır ətinə üstünlük 
verildiyi müşahidə olunur. 
İstifadə tərzinə, başqa sözlə, bişirilmə üsuluna görə ətli yeməklər bütöv cəmdək, doğrama 
(tikələmə) və qiymələmə olmaqla üç qaydada  bişirilib hazırlanmışdır. 
Cəmdək bütöv halda buryan və fırlama (hərləmə) olmaqla ocaq (təndir) hənirtisində iki cür 
bişirilirdi. Ən geniş yayılan üsul isə doğrama (tikələmə) ət olmuşdur. 
Mal cəmdəyi doğranıb müxtəlif hissələrə ayrılandan sonra onların hər birindən müvafiq xörək 
növü hazırlanırdı. İlk növbədə qoyunun «içalatı» cəmdəkdən ayrılıb ayrıca doğranır, sonra onun 
quyruğu kəsilib götürülürdü. Ətli xörəyi tamlı etmək üçün, bir qayda olaraq, ona quyruq tikəsi əlavə 
olunurdu. Heyvan ətindən istifadənin üç başlıca üsulu: təzə kəsilmiş ət, qaxac, qovurma 
zəmanəmizədək gəlib çatmışdır. 
Azərbaycan xalqının qida ehtiyatında tarix boyu qoyun ətinə üstünlük verilməsi elmi 
ədəbiyyatda da öz əksini tapmışdı. Başqa heyvanların ətinə nisbətən qoyun ətində bir sıra faydalı 
maddələrin bol olması onun daha asan həzm olunmasına zəmin yaratmışdır. Ona görə də ulu 
babalarımız ömürləri boyu, əsasən, qoyun əti yeməklə sağlam və uzunömürlü olmuşlar.14 
Azərbaycanın bəzi bölgələrində, xüsusilə Abşeron əhalisinin yemək öynəsində dəvə ətinin 
özünə məxsus yeri olmuşdur. Dəvə əti Qarabağ bölgəsində keçmiş elat mətbəxinin də ən ləziz 
yeməyi sayılmışdır. Abşeron kəndlərində dəvə ətinin qutabı və dəvə ətinin kababı spesifik yemək 
növünə çevrilməklə, ənənəvi ətli yeməklərin tacı sayılmışdır.15 
Dad və tamına görə dəvə əti keyfiyyət etibarı ilə qoyun ətinə bərabər tutulurdur.16 
Heyvanın cəmdəyi doğranan zaman onun 7 tikəsi (döş fəqərəsinin ucundakı gəmircək, qabaq 
qolların qurtaracağındakı gəmircəklər, boyunun kəsilmiş hissəsindəki «it yeməz» adlanan fəqərə, 
ürəyin hər iki qulaqcıqları və dalaq) haram sayılaraq kəsilib atılırdı.17 Lakin qan azlığından əziyyət 
çəkən, səhhəti zəifləmiş xəstələrə pəhriz yeməyi kimi, dalağı yağda qızardıb, yaxud köz üzərində 
bişirib verirdilər.  
Tikə ət bişirilmə tərzinə görə, bilavasitə köz üzərində (közləmə, şişləmə kabablar), 
qarabasdırma (çoban qovurması) və ocaq (təndir) hənirtisində (tavada) olmaqla müxtəlif üsullarla 
bişirilmişdir. 
Heyvan cəmdəyinin müxtəlif hissələri ənənə olaraq müvafiq xörək növlərinin bişirilməsinə 
sərf olunurdu. 
Keçmişdə Abşeron bölgəsi əhalisinin mətbəxində qoyun cəmdəyinin müvafiq hissələrindən 
aşağıdakı ətli yeməklər hazırlanardı: 
Kabab: a) Tikə kabab qabırğa, can əti, ağ və qara ciyər, ürək, xaya (ağ ət) və qarındanköz 
üzərində  hazırlanırdı; b)  Lülə (döymə) kabab qiymə doğranmış can əti və quyruqdan  közdə 
bişirilərdi; v) Tava kabab da bu hissələrdən, lakin ocaq üzərində tavada qızardılırdı. Azərbaycanın 
digər bölgələrində bu «taskabab» adlanırdı; 
Qovurma – bud və qabırğanın yumşaq ətindən tavada bişirilirdi; 
Qızartma – can ətinin yağlı tikələrindən tavada, ocaq üstündə hazırlanırdı; 
Piti – cəmdəyin döş və qabırğa tikələrindən, habelə maça və qol ətindən dopu və ya küvəcdə 
bişirilirdi; 
Küftə (bozbaş) – can ətinin yumşaq, xüsusilə budun yuxarı hissələrindən tavada hazırlanırdı; 
«Küftə qır-qır» adlanan spesifik xörək növü də bud ətinin yumşaq, yağlı tikələrindən tavada 
bişirilərdi. 
Şorba – əsasən, döş və maça ətindən bişirilirdi; 
Qutab – budun yağlı, yumşaq hissəsindən, yaxud qarın ətindən hazırlanırdı; 
Xəngəl, plov qarası (xuruş, aşqara – qabırğa və can ətinin xırda tikələrindən bişirilirdi; 
Xəmiraşı – budun yumşaq tikələrindən bişirilirdi; 
Düşbərə – qol ətindən və cəmdəyin miyantən hissələrindən hazırlanırdı;  
Dolma – cəmdəyin yumşaq və yağlı yerlərindən qiymə yarpaq bükülür, yaxud badımcan, 
bibər və ya pomidora dolduralaq edilib bişirilirdi; 
Parça-döşəmə – əsasən, quzu ətindən hazırlanırdı; həm də quzu cəmdəyi bütöv halda təndir 
hənirtisində bişirilir,  yaxud onun bud ətindən döşəməlik çıxarılırdı; 
Seyfəlmülük – quyruq, ağ ciyər, qara ciyər, ürəkdən doğranıb tavada bişirilirdi; 
 180
Şəşandaz – cəmdəyin yumşaq hissələrindən hazırlanar- dı; 
Fisincan – qabırğa tikələrindən və budun yumşaq hissələrindən doğranmış tikələrdən 
bişirilirdi. 
İç qovurması cız-bız – şirin bağırsaq, ağ və qara ciyərdən bişirilirdi; 
Dil – qoyunun dilindən doğranıb yağda qovrulurdu; 
Kəllə-paça – qoyunun baş-ayağından vam yanan kürədə bişirilirdi.18 
Bundan əlavə, Muğanda qoyunun içalatdan «sacüstü», «cız-bız», şirin bağırsaqdan isə köz 
üzərində «çöz» adlanan ətli xörəklər  bişirilirdi. 
Azərbaycanın digər bölgələrində tikə ətdən tavadan bozartma, pörtləmə, qızartma, soyutma, 
buğlama, kələfir, yəxni və s. olmaqla müxtəlif üsullarla qonaq-qara yola verə biləcək bir sıra «üz 
ağardan» ləziz ətli xörək növləri bişirilib süfrələrə verilir. 
Etnoqrafik materiallar göstərir ki, keçmişdə Azərbaycanın bəzi bölgələrində mal ətindən 
əlavə, «quş əti» də (ov və ev quşları) tədarük olunub qış üçün saxlanılırdı. Quba bölgəsində ov 
quşları, xüsusilə çöl ördəyi kütləvi şəkildə, tor vasitəsilə ovlanaraq küpləmə üsulu ilə qış üçün 
mövsümü tədarük olunurdu.19 Şəki bölgəsində isə ev quşlarının, xüsusilə toyuq ətinin asma üsulu 
ilə qaxac edilib saxlanması ənənə halını almışdı. Payızın sonlarında, dən qıtlığı yaranan vaxtlarda 
toyuqların bir qismini kəsir, yolub təmizləyəndən sonra düzlayır və ayaqlarından iplə bağlayıb 
çardaq, yaxud eyvandan asırdılar. Bu üsulla tədarük olunmuş toyuq əti «müsəmbə» adlanırdı.20 
Soyuq qış aylarında albuxara, kişmiş və qaysı qurusu qatmaqla, ondan müsəmma bişirib ailə üçün 
ətli xörək hazırlayırdılar. Müsəmma, həmçinin, bu qayda ilə qoyun ətindən də bişirilir.  
Azərbaycan mətbəxində ov quşlarının (qırqovul, turac, torağay, kəklik, qarabatdaq, çöl qazı, 
çöl ördəyi və s.) ətindən geniş çeşiddə ətli xörək (çığırtma, qızartma, fisincan, kabab) hazırlanırdı.21 
Azərbaycanın bol su tutarlarına malik olan bir sıra bölgələrində su quşları və balıq ehtiyatı 
əhalinin ətli yeməklərə olan tələbatının xeyli hissəsini ödəyirdi.  
Qida rasionunda mühüm yer tutan başlıca qida növlərindən biri olmaq etibarı ilə ətli 
yeməklərin köməyi ilə insan orqanizminə gərək olan xeyli miqdarda zülal, müxtəlif növ vitaminlər, 
bir sıra duzlar daxil olurdu. 
Gündəlik yemək öynəsində ətli yeməklərdən istifadə baxımından şəhər və kənd mətbəxi bir-
birindən fərqlənirdi. Kənd əhalisinin bilavasitə heyvandarlıqla məşğul olmasına baxmayaraq, şəhər 
əhalisinin gündəlik yemək süfrəsində ətli yeməklər daha çox işlənirdi. Bunun əsas səbəblərindən 
biri şəhərlərdə sallaqxana və qəssabxanaların mövcud olması ilə bağlı idi. Şəhər sakinləri hər gün, 
yaxud günaşırı ailənin bir öynə yeməyinə kifayət edəcək qədər az miqdarda, bir neçə girvənkə ət 
almaq imkanına malik idi. Kənd məişətində bu cür əlverişli şərait olmadığından fərdi təsərrüfatdan 
hər dəfə heyvan kəsmək iqtisadi cəhətdən sərfəli deyildi. Bunun üçün onlar birləşib ya alışma 
etmək məcburiyyətində qalır, ya da özlərinin fərdi təsərrüfatlarında mal-qaranın hər hansı bir 
təsadüf üzündən tələf olmasını gözləməli olurdular. Ona görə də kəndli mətbəxində mal ətinə olan 
ehtiyac quş əti (toyuq, hindquşu, qaz, ördək, ov quşları və s.) ilə ödənilir, yaxud süd məhsulları ilə 
əvəz olunurdu.  
Əhalinin ət məhsullarına olan tələbatı təkcə təzə kəsilmiş heyvan əti ilə deyil, həm də tədarük 
olunmuş ət hesabına ödənilmişdir. Zəmanəmizədək ət tədarükünün bir sıra səmərəli sulları gəlib 
çatmışdır. Azərbaycanın bir sıra bölgələrində payız fəslində ev heyvanı hələ «ətini töküb» 
arıqlamamış onu kəsib qovurma, qaxac və ya dolma (doldurma) düzəltmə yolu ilə kifayət qədər ət 
məhsulu tədarük etmək ənənə halını almışdı.  
Qış azuqəsi kimi ət tədarükünün məhdud yayılmış üsullarından biri də su quşlarının ovlanıb 
küpləmə üsulu ilə saxlanması olmuşdur. Bu yolla ən çox ördək əti tədarük edilirdi. Bu məqsədlə hər 
bir ailə «niğə» adlanan su tutarlarından tor vasitəsi ilə ovladığı ördəkləri yolub təmizləyəndən sonra 
duzlayıb küplərə yığır və qış azuqəsi tədarük edirdi. Sərin yerdə saxlanılan, yaxud yerə basdırılan 
küplərdə duza tutulmuş ördək ətini xeyli müddət, istilər düşənədək, bəzən 5-6 ay saxlamaq olurdu. 
«Küpləmə ət»dən müxtəlif növ xörək və xuruş hazırlanırdı. 
Qaxac hazırlamıq üçün heyvan cəmdəyinin iri tikələri duzlanıb «asma» üsulu ilə qurudulurdu. 
Cəmdəyin yumşaq hissələri qiyməkeşlə kötük üzərində «qiymə» doğranıb, təmizlənmiş heyvan 
bağırsağına doldurulmaqla, ondan «dolma» hazırlanırdı. Mal ətinin «dolma» (doldurma) üsulu ilə 
saxlanması Azərbaycanın şimali-qərb bölgəsində daha geniş yayılmışdır. Alazan vadisi əhalisinin 
 181
mətbəxində «dolma» və qaxac ətindən bir sıra spesifik xörəklər hazırlanırdı.  
«Qovurma» həm də əti uzun müddət saxlamağın sərfəli üsulu olmuşdur. Qovurma üsulu ilə ət 
tədarükü Gəncə-Qazax və Naxçıvan bölgələrində daha geniş yayılmışdır. Bu üsulun üstün cəhəti 
ondan ibarət idi ki, kök heyvan əti öz yağında tam qovrulub bişirildiyindən tamını dəyişmirdi. Digər 
tərəfdən isə öz yağında yaxşı qalan qovurmanı yavanlıq kimi bilavasitə süfrəyə verməkdən əlavə, 
onu həm də başqa ətli xörəklərin hazırlanmasında istifadə edə bilirdilər olunurdu. Səciyyəvi haldır 
ki, qovurma üsulunun geniş yayıldığı bölgələrdə «qaxac», xüsusilə də «dolma» üsulundan istifadə 
olunmamışdır.  
Azərbaycan mətbəxində hazırlanan ətli xörəklər duru (sulu) və quru olmaqla şərti olaraq iki 
qrupa bölünür. Duru xörəklərə müxtəlif növ şorbalar, piti, bozbaş, küftə, xaş, kəllə-paça, kələfır, 
püşdəmə, bozlama, düşbərə və s. daxildir. Bu xörəklər dərin boşqab və ya kasalarla, fərdi qaydada 
süfrəyə verilməklə, əsasən, qaşıqla yeyilirdi. Bir qayda olaraq, duru xörəkləri çömçə ilə qazandan 
birbaşa boşqablara çəkirdilər, ümumi qabda süfrəyə duru xörək verilməsi qaydası Azərbaycanın 
şəhər və kənd mətbəxində uzun müddət dəb düşməmişdir. Keçmişdə Avropa mədəniyyətinə meyilli 
bəzi kübar ailələr istisna olmaqla, Azərbaycan süfrəsi üçün eyni vaxtda yemək öynəsinə «birinci» 
(duru) və ikinci (quru) xörək vermək ənənəsi səciyyəvi olmamışdır. İstər şəhər, istərsə də kənd 
əhalisinin gündəlik yemək süfrələrində çörəklə yanaşı, əsasən, təkcə bir növ - ya duru, ya da quru 
xörək qoyulurdu.  
Hər bir ailə iqtisadi imkanından, mövsümdən, habelə yerli şəraitdən asılı olaraq, xörəyin 
yanında süfrəyə tərəvəz, (vəzəri, kəvər, göy soğan, nar şirəsinə doğranmış baş soğan, tərxun, bibər, 
turp və s.), təzə meyvə, bostan bitkiləri (qarpız, yemiş, xiyar), müxtəlif növ tutmalar, habelə şor, 
pendir, soyutma yumurta və s. qoymağa çalışmışdır. 
Ətdən hazırlanan quru xörəklər -  kabab (tikə, lülə, ciyər, bağır, böyrək, taskabab və s.), 
soyutma, qızartma, bozartma, pörtləmə (kələfır) bişirilmiş mal, qoyun, balıq və ya quş əti gündəlik 
yemək süfrəsindən əlavə, ziyafət məclislərində də yemək süfrəsinin əsasını təşkil etmişdir. Quş əti 
çığırtma bişirilməklə yanaşı, ziyafət məclisi üçün çox vaxt ondan ləvəngi hazırlanırdı. Ləvəngi 
habelə, toyuq, balıq və ya çöl quşlarından da bişirilirdi. Bundan əlavə, Azərbaycan süfrəsində ciyər 
ilə yanaşı, içalatdan hazırlanan cızbız, can ətindən bağır-öfkə kababı müxtəlif növ dolmalar mühüm 
yer tutur. Bunların böyük əksəriyyəti ziyafət süfrələrinin başlıca xörəkləri sayılır. Xeyir-şər 
məclisləri bu sayaq ləziz ətli xörəklərsiz keçinmirdi.   
Ziyafət süfrələrinin ən ləziz xörəyi plov (aş) olmuşdur. 
Azərbaycan mətbəxində 40-dan çox aş (plov) növü mövcud olmuşdur. Onlar bir-birindən 
düyü çilovuna əlavə olunan «aşqara» («xuruş») növlərinə görə fərqlənirdi. 
Plov üçün aşqara çox vaxt qoyun və ya quzu ətindən, bəzən də ev və çöl quşlarının ətindən 
qovurma, yaxud cığırtma üsulları (turşu-qovurma, səbzi –qovurma, küftə-qır-qır, almüsəmma, nar 
qovurması, murğu-turş, qiymə-qovurma, şəşəndaz, fisincan, bağırsaq qovurması («cız-bız», 
seyfəlmülük və s.) ilə hazırlanırdı. Bundan əlavə, lobya çilov, mərci çilov, şüyüd çilov, badımcan 
çilov və s. vasitəsi ilə aşın çeşidləri, deməli, həm də tamı dəyişdirilirdi. 
Azərbaycan mətbəxində bir sıra dolma növləri: yarpaq (tənək, heyva) dolması, kələm 
dolması, alma dolması, soğan dolması, badımcan dolması, xiyar dolması geniş yer tutmuşdur. Xiyar 
və alma dolması son zamanlar pomidor və bibər dolması ilə əvəz olunmağa başlamışdır. 
Bir sıra spesifik xörək növlərinin hazırlanmasında istifadə olunan qaxac və ya dolma əti, 
qovurmadan fərqli olaraq, müəyyən qədər emaldan keçəndən sonra bişirilirdi. 
Azərbaycanın qərb və şimal-qərb bölgələrində heyvan əti təzə halda qovrulub bişirilməkdən 
əlavə, həm də uzun müddət saxlamaq məqsədi ilə tədarük olunurdu. Burada qaxac, dolma (bağırsaq 
dolması) və cızdaq üsulları ilə ət tədarükü geniş yayılmışdı.22  
Azərbaycan mətbəxində hazırlanan isti xörəklərin böyük əksəriyyəti qatışıq tərkibə malik 
olmaqla, bitki və heyvan mənşəli qida məhsullarından  bişirilmişdir. Bunların arasında gürzə, 
düşbərə, müsəmbə, dolma, küftə-bozbaş, parça-bozbaş, qutab, səbzi-qovurma, turşu-qovurma, 
fisincan, piti, mütəncəm, qəlyə və s. xüsusi yer tutmuşdur. 
Azərbaycanda başlıca olaraq, təzə ətdən, müxtəlif növ ləziz xörəklər hazırlanmışdır. Bu 
məqsədlə mal və ya qoyun əti bütöv cəmdək, doğrama (tikə), qiymə və qismən də döymə halında 
olmaqla, müxtəlif formalarda istifadə olunmuşdur. Buna müvafiq olaraq tarixən Azərbaycanda ətli 
 182
yeməklərin müxtəlif tipoloji növləri yaranmışdır. Hər bir xörək növünün də özünəməxsus səciyyəvi 
bişirmə üsul və vasitələri vasitələri (şiş, tava, çölmək, dopu, küvəc, manqal və s.) və yaranmışdır. 
Ətli yeməklərin ən bəsit növü onu bilavasitə köz üzərində tikə, yaxud lülə (qiymə) halında 
bişirilən kabab olmuşdur. Həm də tikə kabab (şişlik) ətli yeməklərin ən qədim, arxaik növlü sayılır. 
Görünür, tikə kabab heyvan cəmdəyini bütöv halda, «fırlama» yolu ilə bişirmə üsulunun sonralar 
təkmilləşməsi nəticəsində meydana çıxmışdır. Çünki, hər necə yaxşı bişirilsə də, fırlama üsulunda 
bütöv cəmdəyin alaçiy yerləri qalırdı. Bu səbəbdən də cəmdəyi doğrayıb xırda tikələrə ayırmaq yolu 
ilə bişirmək daha sərfəli sayılmışdır. Xırda doğranmış ət tikələri köz hənirtisində tam bişdiyi üçün 
tamlı olmaqdan əlavə, həm də yaxşı həzm olunurdu. Biləvasitə köz üzərində ət bişirmə üsulunun ən 
arxaik forması olan «közləmə kabab» zəmanəmizədək gəlib çatmışdır. 
 Azərbaycanda tarixən kababın tikə (şişlik), lülə, bağır-öfkə, bağırsaq, qarın-qursaq, ciyər, 
böyrək, ağ ət və s. olmaqla, müxtəlif tipoloji növləri yaranmışdır. Bunların böyük əksəriyyəti qoyun 
və quzu ətindən, bəzən isə çöl heyvanlarının (ceyran, cüyür, tur və s.) ətindən bişirilirdi. Dil, yaxud 
«ağ ət»in kababı süfrədə «məzə» yeməyi sayılırdı. 
Ətli yeməklərin ocaq hənirtisində (alov) və ya onun istisində bişirilməsi üsulu da qədim tarixə 
malikdir. Heyvan cəmdəyini ağaca keçirib ocaq üzərində aramsız olaraq fırlatmaqla onun hər tərəfi 
vam bişirilirdi. Hazırda Baş Qafqazın cənub bölgələrində quş ətindən təndir hənirtisində bişirilən 
«fırlama» məhz həmin arxaik üsulun davamı kimi dəyərləndirilir. 
Ətli yeməklərin bütöv cəmdək halında bişirilmə üsullarından biri də ləvəngi  «içli», yaxud 
«doldurma», olmuşdur. Azərbaycanın Xəzəryanı bölgələrində geniş yayılmış ləvəngi həm ev, həm 
də ov quşlarından bişirilirdi. Talış-Lənkəran və Abşeron bölgəsində bunlardan əlavə, ləvəngi həm 
də balıqdan bişirilmişdir. Bu məqsədlə kütüm, xəşəm, ziyad balığı daha sərfəli sayılmışdır. 
Ətli xörəklərin böyük əksəriyyəti tarixən açıq ocaq, təndir və ya manqal bilavasitə od 
üzərində bişirilmişdir. Lakin şəhər mətbəxində bu məqsədlə xüsusi ocaq qurğularından- mətbəx 
kürəsi, kiranə, keçən əsrdən etibarən isə neft plitəsi və tənəkə sobadan istifadə olunduğu nəzərə 
çarpır. Xörək bişirmək üçün xüsusi ocaq qurğularının tətbiq olunması yanacağa qənaət və istilik 
enerjisindən səmərəli istifadə etmə baxımından olduqca sərfəli idi. 
Ocaq üzərində bişirilən ətli xörəklər xalis və qatışıq olmaqla iki növə ayrılır. Xalis ətli 
xörəklər qızartma, pörtləmə (kələfır), soyutma, buğlama, qovurma olmaqla müxtəlif üsullarla 
bişirilmişdir.  
Qatışıq tərkibli ətli xörəklər (bozbaş, küftə-bozbaş, parça-bozbaş, piti, şorba, sürfüllü, qaşıq 
xəngəli və s.) ən çox mis və ya saxsı qazanda (çölmək), yaxud dopu və ya küvəcdə bişirilmişdir. 
Saxsı qablar hərarəti tənzimləyib yeməyi vam bişirdiyindən onun xörəyi digər qablarda bişirilən 
xörəklərdən tamlı olması ilə seçilirdi. 
Xəzər dənizi, Kür və Araz çayları, onlara qovuşan çoxsaylı çay şəbəkəsi və su tutarlarının 
(göl, çala, axmaz) mövcud olması səbəbindən Azərbaycan tarixən  tükənməz balıq ehtiyatına malik 
olmuşdur. Elə bu səbəbdən də, balıq əti onun əhalisinin qida rasionunda mühüm yer tutmuşdur. 
Özünə məxsus dad-tama malik olan və asan həzm edilən balıq ətinin tərkibi insan orqanizmi üçün 
zəruri olan zülal, fosfor, kalsium, maqnezium, yod və s. maddələrlə zəngindir. 
Azərbaycan mətbəxində başlıca olaraq, pulcuqlu (axçalı) balıqlar üstün yer tutmuşdur. İslam 
dini pulcuqsuz balıqların ətinə yasaq qoyduğundan uzun müddət ilan balığı, ağ balıq, nərə 
uzunburun balıq və digərləri müsəlmanların mətbəxinə yol tapa bilməmişdir. 
Azərbaycan mətbəxində balıq, əsasən, təzə halda, qismən də qurudulmuş («qaxac», «cırım», 
«nicar») və «küpləmə» olmaqla üç cür yeyilmişdir. Quru balıq tədarükü, əsasən, dəniz və iri 
çayların sahillərində məskunlaşmış əhali arasındageniş yayılmışdır. Əhalinin bu qisminin yemək 
öynəsində balıq məhsulları, o cümlədən kürü mühüm yer tutduğundan onun tədakürünə xüsusi 
diqqət yetirilmişdir. 
Təzə balıq istifadə tərzinə görə qızartma, kabab, soyutma, ləvəngi, sırda, mütəncəm olmaqla 
müxtəlif üsullarla bişirilib süfrəyə verilir.   
Xəzəryanı kənd və şəhərlərdə dəniz balıqları, çaykənarı qıraqbasar kəndlərdə isə çay 
balıqlarını təzə halda yağda bişirib yemək ənənəsi geniş yayılmışdır. Azərbaycanda, xüsusilə 
Abşeronda ən çox çapaq, çəki, siyənək, kütüm, xəşəm, şamayı, ziyad balığı, naqqa, nərə, qızılbalıq, 
durna balıq və s. yeyilmişdir.23 
 183
Azərbaycan mətbəxində balıq əti ən çox kabab, qızartma, durma (ləvəngi)  üsulları ilə 
bişirilmişdir. Bundan əlavə, bəzi bölgələrdə buğlama (mütəncəm) və soyutma balıq bişirmə üsulları 
da geniş yayılmışdı. Soyutma üsulu ilə başlıca olaraq xırda çay balıqları bişirilmişdir. 
Balığın qaxac üsulu ilə uzun müddət üçün tədarükü Kür və Araz çaylarının aşağı axarı 
boyunda və Xəzər sahili əyalətlərdə geniş yayılmışdır. Qızılbalıq «cırımlama» üsulu ilə 
qurudulduğundan onun qaxacı «cırım» adlanırdı. Bir sıra balıq növləri - çapaq, külmə, ziyad, 
siyənək, şamayı və s. hisəvermə yolu ilə alov hənirtisində qurudulurdu. 
Xırda çayların balığı çox vaxt «nəməko» adlanan duzlu suda qaynatma üsulu ilə bütöv halda 
bişirilir, sonra soyudulub süfrəyə verilirdi. Ona görə də el arasında o, «soyutma balıq» adlanır.  
İri balıqlar, bir qayda olaraq, bıçaqla doğranıb tava və ya sapılcada qızartma üsulu ilə 
bişirilirdi. İmkanlı ailələr balıq ətindən köz üzərində kabab bişirirdi. Lənkəran bölgəsində balığın 
içərisini doldurub təndirdə ləvəngi hazırlamaq dəb halını almışdır. Balıq ləvəngisi Azərbaycanın 
şərq bölgələrində, o cümlədən, Şirvanda geniş yayılmışdı. Balıqdan, habelə «sırda» (ləmbic) 
bişirilirdi. 
Abşeronda öz dəmində bişirilmiş quru balığı müxtəlif xörəklərin yanında süfrəyə vermək 
adəti dəb halını almışdı. Aş ilə ən çox kütüm balığı yeyilərdi. Quru balığı, adətən, sərin və quru 
yerdə saxlayırdılar. Buxarda bişirilmiş quru balıq bir sıra aş növlərinin- paxla plov, südlü plov, 
lərgə çilov, əvəlik plov, yarma çilov və s.yanında süfrəyə verilərdi. Quru balıqdan, həmçinin, kükü 
də hazırlanırdı. 
Keçmişdə Abşeronda və digər Xəzəryanı bölgələrdə kütüm, xəşəm, çapaq balıqlarının 
kürüsündən kükü hazırlamaq dəb olmuşdur. Balıq kürüsü qidalılığına və dad-tamına görə, əvəzsiz 
qida məhsulu olmuşdur. Buna görə də təzə balıq kürüsü yuyulub qaba qoyulandan sonra bıçaqla 
ehmalca qarışdırılır və üz pərdələri götürülürdü. Sonra onun üzərinə qaynar su tökülür və 10 
dəqiqədən sonra suyu süzülürdü. Bu yolla kürünün acılığı götürülürdü. Bundan sonra ona yağda 
qızardılmış soğan, yumurta, qara istiot qatılır və tavaya tökülüb yağda bişirilirdi. Abşeronlular 
kükünü, həmçinin, xırda doğranmış quru balıqdan da hazırlayırdılar. Kükünün bu növü həm sərbəst 
halda çörəklə, həm də aş ilə yeyilirdi. 
Ətli yeməklərin tipoloji təsnifatına yekun vurarkən xaş (dırnaq), kəllə-paça, içalat, qarın-
qursaq, ciyər-bağırsaq cızbızı və ət qutabları kimi spesifik yemək növlərini də qeyd etmək lazım 
gəlir.  
Bir sıra gətirilmə bitkilər (qarğıdalı, kartof, kələm, pomidor, çay və sitrus bitkiləri) 
azərbaycanlıların mətbəxinə nisbətəngec daxil olmuşdur. Hazırda bu nemətlər həm şəhər, həm də 
kənd mətbəxində geniş yer tutmaqdadır. 
Ədviyyat, çərəz və turşular. Ənənəvi yeməklərin dad-tama gəlməsi üçün şəhər və kənd 
əhalisinin yuxarı təbəqələrinin mətbəxində ədviyyat növlərindən istifadə olmuşdur. Tətbiq 
məqamına görə, onlar iki qrupa bölünür: a) ərzaq məhsullarının emalı və bişirlməsi zamanı «qat» 
məqsədi ilə  işlənən ədvələr: turşular (alça, zoğal, albuxara qurusu, yaxud axtası), bibər, istiot, 
sarıkök, hil, mixək, darçın, zəncəfil, nanə, şüyüd, keşniş, razyənə, cəfəri, və s.) xörəklərin yanında 
süfrəyə qoyulan ədvələr: abqora, sirkə, narşərab, alça və bəhli məti, sumaq, tutma (xiyar, sarımsaq, 
badımcan pomidor), turp, kəvər, reyhan, vəzəri, tərxun, göy soğan və s. 
Bundan əlavə bir sıra göyərti tərəvəz məhsulları: Ətli xörəklərin yanında süfrəyə tutma, yaxud 
şoraba qoymaq qədim zamanlardan adət halını almışdır. Bununla da yağlı xörəklərin orqanizmə 
zərərli təsiri azaldılır və həzmetmə prosesi qismən asanlaşırdı. Hətta bu məqsədlə Azərbaycanın bir 
sıra bölgələrində yağlı xörəklərin yanında kəhriyin azmasına imkan verməyən qatıq, yaxud 
sarımsaqlı qatıq qoyulurdu. Yaxın keçmişədək Şirvan bölgəsində xüsusi olaraq bunun üçün 
«masqura» adlanan xırda şərbəti və ya piyalələrdə piyalələrdə ayrıca qatıq çalınır və süfrə ətrafında 
əyləşənlərin hər birisinə ayrıca «kasamas», yəni kasa qatığı təklif olunurdu.  
Bütün bunlardan əlavə, ziyafət xüsusilə də bayram süfrəsinə məzə, çərəz məqsədilə imkan 
daxilində bir sıra qida məhsulları: qoz, fındıq, badam ləpəsi, kişmiş, innab, iydə, xurma, ləbləbi, 
xirnik qurusu, müxtəlif növ meyvə qaxları, əncir qurusu (piskəndə) və s. kimi xüşkbar düzmək 
ənənə halını almışdır.  
Tarixi faktlardan göründüyü kimi, ərzaq məhsullarının bu və ya digər qisminin yemək 
rasionunda nisbəti təkcə hər bir bölgənin təbii şəraiti və təsərrüfat məşğuliyyətindən irəli gəlməyib, 
 184
habelə, əhalinin sosial və əmlak vəziyyəti ilə də xeyli dərəcədə bağlı idi. 
Azərbaycanlıların ənənəvi yeməkləri qida tərkibinin müxtəlif olmasına, yüksək kaloriliyinə, 
ləziz tamına görə seçilir. Azərbaycan təbiəti insanın normal həyat fəaliyyəti üçün gərək olan yüksək 
qida keyfiyyətlərinə malik hər cür nemətlər yetişdirir. Lakin ölkənin bütün bölgələrində və əhalinin 
bütün sosial qrupları hər gün bu tamlı yeməklərlə eyni dərəcədə qidalana bilməmişdir. Dağ 
kəndlərində yemək süfrəsinə meyvə-tərəvəz qoymaq həmişə, hamıya müyəssər deyildi. Keçmişdə 
şəkər tozu, noğul, şirni, nabat kimi şirniyyat və müxtəlif  mürəbbə növləri kasıb ailələrin süfrəsinə o 
qədər də müyəssər deyildi.. Köçəbə elat ailələrinə gəlincə, qeyd etmək lazımdır ki, onlar bu 
məhsullardan istifadə etmək imkanından məhrum idilər. Kasıb və ortabab kəndlilər satınalma yolla 
əldə edə bilmədikləri həmin məhsulları çox vaxt bal, bəkməz (doşab), meyvə qurusu, çayotu, kəkotu, 
itburnu və s. ilə əvəzləyirdilər. Əhalinin yoxsul təbəqələrinin yemək süfrəsində əsas yer tutan 
başlıca qida növü yavan çörəkdən (buğda əppəyi, arpa kələcəsi, kərdiyar, darı cadı və s.) ibarət idi. 
Gündəlik yemək süfrəsində çörəyin yanında pendir və ya şorun olması yoxsul ailələr üçün ən ümdə 
istək və arzu idi. Onlar necə yemək haqqında deyil, nəsə tapıb yemək barədə daha çox düşünür və 
bunun uğrunda əlləşirdilər. Yüksək qida mədəniyyətinə xas olan zəngin çeşidli, löyünbəlöyün ləziz 
yeməklər keçmişdə əhalinin elitar zumrələrinin süfrəsinə məxsus idi. 
Yemək öynəsi. Azərbaycanda tarixən üç öynəli qidalanma rejimi təşəkkül tapmışdır. Səhər 
yeməyi, günorta naharı və şam yeməyinin onların hər birinin özünə məxsus yeməkləri var idi. 
Yalnız oruc tutanlar bu qaydadan kənara çıxıb gündə iki dəfə: «imsak» («obaşdanlıq») və «iftar» 
yeməyi yeyirdilər.  
Azərbaycan yeməkləri  gündəlik, mərasim, ziyafət (toy, bayram, ad günü) və pəhriz yeməkləri 
olmaqla bir neçə tipoloji qrupa ayrılır. Əhalinin ayrı-ayrı sosial qruplarının iqtisadi vəziyyətindən 
asılı olaraq gündəlik və ziyafət süfrələri bir-birindən kəskin surətdə fərqlənirdi. Bunun müqabilində 
mərasim, xüsusilə yas mərasimi, dini və mövsümü bayram süfrələri, habelə pəhriz yeməkləri 
tipoloji cəhətdən əhalinin sosial qruplarının süfrələri bir-birindən bir o qədər də seçilmirdi. Qurban, 
Orucluq, Mövlud bayramları üçün açılmış süfrələrin timsalında bu cəhət aydın izlənilir. Həmçinin, 
pəhriz yeməkləri bilavasitə insanın səhhəti ilə bağlı olduğundan hamı üçün eyni tipoloji tərkibə 
malik idi. 
Yuxarıda sadalanan ətli, südlü və bitki (nəbatət) yeməkləri Azərbaycan mətbəxində tarixən 
təşəkkül tapmış xörəklərin tam siyahısı deyildir. Ənənəvi yeməklərin hazırlanması sahəsində hər bir 
elin, hər obanın özünə məxsus məhəlli qidalanma xüsusiyyətləri, spesifik üsul və vasitələri, hətta 
tamamilə fərqli, məhəlli səciyyə daşıyan xüsusi xörək növləri mövcud olmuşdur. Bütün bu 
xüsusiyyətlərlə yanaşı, eyniadlı xörək növünün şəhər və kəndəlrimizdə müxtəlif qaydada 
hazırlanması faktları da aşkar olunmuşdur. 
Ənənəvi yemək və içkilər maddi mədəniyyətin nə qədər mühafizəkar ünsürü olsa da, tarixi 
tərəqqi və sosial-iqtisadi irəliləyişlə əlaqədar olaraq, mətbəx mədəniyyətində bir sıra tərəqqi 
meylləri, müəyyən dəyişmə və təkmilləşmə halları da baş vermişdir. Vaxtilə Azərbaycanda at əti, 
qımıs, donuz ətindən istifadə olunduğu halda, sonralar, xüsusilə İslam dininin yasaqları ilə əlaqədar 
olaraq, bu qida məhsulları tədricən Azərbaycan mətbəxindən çıxmağa başlamışdır. Bir sıra türkdilli 
xalqlarda, o cümlədən, noqay, qumuq, Krım tatarları, kalmıklar arasında at ətindən istifadə yaxın 
keçmişədək qalmaqda idi. Azərbaycanlıların bu xalqlarla etnik yaxınlığı, xüsusilə onun 
təşəkkülündə müəyyən rol oynamış qıpçaqların at əti yeməsi faktı bu tarixi həqiqəti bir daha təsdiq 
edir. Lakin Azərbaycan mətbəxində at ətindən imtinanın hansı amillərin təsiri altında və nə vaxt baş 
verdiyini qəti söyləmək çətindir. Görünür, bu məsələdə Azərbaycanda məskunlaşmış qıpçaq 
tayfalarının yerli əhalinin mədəni təsiri altına düşməsi faktı xeyli dərəcədə mühüm rol oynamışdır. 
Məhz bu təsir nəticəsində eyni dini etiqada riayət edən bu etnik qrupların adət-ənənələri bir-birinə 
yaxınlaşdıqca onların mədəni həyatının bəzi arxaik ünsürləri tədricən aradan çıxmışdır. Orta Asiya, 
Qazaxıstan və Volqaboyunda yaşayan türkdilli xalqların çoxunun məişətində bu cür qarşılıqlı təsirin 
güclü olmaması üzündən onların müasir mətbəxində at əti və qımıs yenə də mühüm yer tutur. 
Azərbaycan mətbəxi qonşu Qafqaz və Yaxın Şərq xalqlarının ənənəvi yeməkləri ilə bir sıra 
oxşar və ortaq cəhətlərə malikdir. Şişlik, bozbaş, halva, dolma, plov, çığırtma, qovurma, xəngəl, 
əriştəli aş, şorba, basdırma, şərbət, bəkməz və s. Qafqaz xalqlarının bir çoxunun müştərək yeməkləri 
sırasına daxil olmaqla, onların aralarında qədim zamanlardan mövcud olmuş mədəni-tarixi əlaqələri 
 185
əks etdirir. Digər tərəfdən, Azərbaycan xalqının etnik özəyinin formalaşmasında türkdilli tayfaların 
həlledici rol oynaması faktı onun mətbəx mədəniyyətinə az təsir göstərməmişdir. Bu səbəbdən də, 
Azərbaycanın ənənəvi yeməkləri digər türkdilli xalqların - tatar, qazax, özbək, qırğız, türkmən, 
uyğur, osmanlı türklərinin yemək və içkiləri ilə bir sıra ortaq tipoloji və terminoloji oxşarlığa 
malikdir. 
Azərbaycan mətbəxi, habelə tarixən qonşu İrandilli xalqların mətbəxi ilə üzvi surətdə bağlı 
olmuşdur. Bu yaxınlıq həmin xalqların tarixi əlaqələrindən, ilk növbədə isə, onların, fasilələrlə də 
olsa, eyni dövlət qurumlarının tərkibində olmalarından və eyni dini etiqada (bütpərəstlik, 
atəşpərəstlik, İslam etiqadına) riayət etmələrindən irəli gəlmişdir. 
Qonşu və qohum xalqlarla min illər boyu davam edən qarşılıqlı mədəni-tarixi əlaqə və təmas 
nəticəsində Azərbaycan mətbəxi tədricən zənginləşmiş və qonşularının mətbəxini də 
zənginləşdirmişdir. Azərbaycan mətbəxinin həmişə xoşlanan ləziz yeməkləri olan bozbaş, dolma, 
şişlik, plov, qovurma, xəngəl, halva, şorba, basdırma və s. həmçinin, cüzi səs dəyişməsinə uğ-
rayaraq eyni adla gürcü mətbəxinin də sevimli yemək növünə çevrilmişdir. Azərbaycan süfrəsində 
fəxri yer tutan tərxun, reyhan, soğan, şərbət, bəkməz və s. gürcü süfrələrinə də eyni adla çıxarılırdı. 
Son iki əsrdə Azərbaycan mətbəxi borş, sup, şi, kotlet, kartof, kələm, pomidor, vermişel, makaron, 
kolbasa, sosiska və s. kimi rus və Avropa xalqlarına məxsus yeməklərlə zənginləşmişdir. 
Beləliklə, Azərbaycan mətbəxi bütövlükdə ölkə əhalisinin ötən tarixi keçmişi ərzində, onun 
qida mədəniyyəti sahəsindəki əməli səyləri nəticəsində yaranıb təkmilləşmişdir. Bu mədəni sərvət 
özünəməxsus xüsusiyyətlərə malik olub, əsasən, yerli ənənələr zəminində inkişaf etmişdir. Digər 
tərəfdən, azərbaycanlıların tarix boyu qonşu Qafqaz və Şərq xalqları ilə sıx mədəni əlaqə və 
qarşılıqlı təmas şəraitində yaşaması faktı da onun ənənəvi qida mədəniyyətinə az təsir 
göstərməmişdir. 
 
 Ənənəvi içkilər 
Azərbaycan süfrəsinin özünə məxsus ənənəvi içkiləri təşəkkül tapmışdır. Həmçinin  hər 
şeydən öncə, alkoqolsuz və çoxçeşidli olması ilə diqqəti cəlb edirdi. Hər bir etnoqrafik bölgənin 
təbii-coğrafi şəraitindən və məhəlli-etnik xüsusiyyətlərindən, həmçinin, əhalinin təsərrüfat 
məşğuliyyətinin təmayülündən asılı olaraq, burada tarixən müxtəlif içki növləri yaranmışdır. Ona 
görə də, etnoqrafik bölgələr ənənəvi içkilərin hazırlanma üsulları və istifadə qaydasına görə, 
müəyyən qədər məhəlli xüsusiyyətləri ilə seçilirdi. Buna baxmayaraq, ənənəvi içkilərin əksəriyyəti 
nəinki Ümumazərbaycan, eyni zamanda Ümumşərq oxşarlığına malikdir. 
Azərbaycan süfrəsində istifadə olunan alkoqolsuz içkilərin bir qismi (çay, səhləb, qəhvə, 
meyvə şərbətləri, ayran, atlama, körəməz, ovdux və s.) gümrahlaşdırıcı və sərinləşdirici xüsusiy-
yətlərə malik olmuşdur. Bunlar yağlı xörəkləri yaxşı həzm etmək üçün faydalı olduğu kimi, insan 
orqanizmində maddələr mübadiləsinə kömək etmək baxımından da sərfəli içki növləri idi.  
XIX əsrdə Azərbaycanda olmuş əcnəbi müəlliflər yerli əhalinin məişətində bilavasitə 
müşahidə etdikləri ənənəvi içkilərdən, ötəri də olsa, bəhs etmişlər.24 Vaxtilə Azərbaycanda olmuş 
rus hərbi tarixçilərindən biri yazırdı ki, azərbaycanlılar «içki məqsədi ilə, əsasən, su, ən isti 
vaxtlarda isə ayran (suda qarışdırılmış qatıq) qəbul edirlər, varlılar isə şərbət içirlər.25 
Başlıca həyat mənbəyi olmaq etibarı ilə içməli saf suya Azərbaycanın hər yerində tələbat 
böyük olmuşdur. Xüsusilə, quru, subtropik və yarımsəhra iqlimə malik düzənlik məskunlaşma 
ərazilərində (Şirvan, Muğan, Mil, Qarabağ, Şabran düzü və s.) çay şəbəkəsi və yeraltı su 
mənbələrinin çatışmaması üzündən şit suya ehtiyac daha böyük idi. Ona görə də məskənsalma 
zamanı içməli və işlətməli su mənbəyinə yaxınlıq başlıca amil kimi mühüm əhəmiyyət kəsb 
etmişdir.  
Azərbaycanda bulaq (qaynama), quyu, ovdan, kəhriz, çay (arx) suyu olmaqla, tarixən müxtəlif 
su mənbələri yaranmışdır. Saflıq və şəffaflıq baxımından bunların hər biri özünə məxsus istifadə 
məziyyətlərinə malik idi. 
Azərbaycanın düzən rayonlarında su təminatı qənaətbəxş halda olmadığından əhali içməli 
suyu bilavasitə çay (Kür, Araz, Alazan, Samur və s.) və ya onlardan çəkilmiş arxlardan götürürdü. 
Qeyd etmək lazımdır ki, Zaqafqaziyada qeydə alınmış 182 çayın 131-i Azərbaycan 
ərazisindən axır.26 Azərbaycanın Şamaxı, Göyçay, Qazax, Yelizavetpol (Gən- cə), Ərəş, Nuxa 
 186
(Şəki), Cavanşir, Şuşa, Cəbrayıl, Zəngəzur, Naxçıvan, Şərur-Dərələyəz qəzalarında başlıca içməli 
su mənbələrini Kür, Araz çayları və onların çoxsaylı qolları təşkil edirdi.27  
Çaykənarı yaşayış məskənlərində hər bir ailə fərdi həyətində hovuz (höyüt) qazıb, xırda arx 
vasitəsilə onu çay suyu ilə doldururdu. Aran kəndlərinin əhalisi suya olan tələbatlarını bu yolla 
ödəməyə çalışırdı. Çox vaxt su hovuzu qoşa qazılırdı. Lilli, bulanıq su əvvəlcə birinci hovuzda 
qismən durulandan sonra ikinciyə axıdılırdı. Bəzən də arx suyu daşdan hörülmüş su anbarına 
yığılıb qismən duruldulandan sonra su daşı vasitəsi ilə süzülürdü. Çox vaxt arx suyu zəy vasitəsilə 
duruldulurdu. Belə halda içməli suyun təhlükəsiz və zərərsiz olmasını təmin etmək üçün onu 
qaynadıb içirdilər. 
Bəhs edilən dövrdə Azərbaycanın dağ və dağətəyi kəndlərinin əhalisi, əsasən bulaq suyu ilə 
təmin olunurdu. Dağ kəndlərinin çoxu bulaq ətrafında yerləşirdi. Kəndlərin əksəriyyətinin içərisində 
bir və ya bir neçə bulaq olurdu. Kənd bulaqdan kənarda yerləşdikdə, onun suyu saxsı tüng vasitəsilə 
kəndə gətirilirdi. Su kəməri çəkilişində tünglərdən əlavə qıstab və paylayıcı bulaq gözü və s. 
vasitələrdən istifadə olunurdu.  
İçməli suyu sərin saxlamaq üçün, adətən, kölgə yerdə saxsı küp basdırılardı. Küp suyu bir 
neçə gün sərin saxlayırdı. İçməli suyun sərin saxlanması və süzülüb təmizlənməsi üsullarından biri 
də xüsusi qəsaməli daş növündən yonulub hazırlanmış su daşı olmuşdur. Su daşına tələbat aran 
kəndlərində daha çox idi. 
Azərbaycan ərazisi mineral su mənbələri ilə zəngin olmasına baxmayaraq, gündəlik yemək 
süfrəsində o, az yer tuturdu. Dağlıq Şirvanda onlarca «bədö» adı ilə məlum olan∗ kükürdlü 
bulaqların suyu, əsasən, müalicə məqsədilə içilirdi.28 
Axar su mənbələrindən kasad olan dağətəyi və düzən kəndlərin əhalisi kəhriz və quyu suyu 
işlətmişdir. Abşeron üçün səciyyəvi su mənbələrindən bir də yeraltı suların toplandığı ovdan 
olmuşdur. Su mənbəyinə pilləkan vasitəsi ilə enilən ovdandan fərqli olaraq, su quyularından 
suvarma suyu dol-bağara vasitəsi ilə çıxarılırdı. Dolu dartmaq üçün adətən, qoyunun başında 
«badara» adlanan ər qarxı düzəldilirdi. 
Azərbaycan əhalisi tarixən susuzluğu ən çox isti içkilər vasitəsilə ram etmişdir. Ənənəvi isti 
içkilərin ən geniş yayılmış növü olmaq etibarilə susuzluğun yatırılması, yorğunluğun aradan 
qaldırılması üçün ən təsirli vasitə çay sayılmışdır. Çay həm də ürək-damar sisteminə müsbət təsir 
göstərir, əsəbləri sakitləşdirir və insanın əmək qabiliyyətini bərpa edib artırır. Ümumiyyətlə, həm 
keçmişdə, həm də indi Şərqin inkişaf etmiş ölkələrindən biri olmaq etibarı ilə Azərbaycanın 
gündəlik və ziyafət süfrəsini çaysız təsəvvür etmək mümkün deyildir. 
Çay içmək üçün suyu əvvəllər qazan və ya aftafada qaynadırdılar. Keçmişdə çayı Şərq 
ölkələrindən gətirilmə çay yarpağı ilə yanaşı, çayotu, kəklikotu, quluncan, zəncəfil, darçın, mixək, 
itburnu, hil və s. bitkilərlə dəmləyib içərmişlər. Kiçik Qafqazın şimal-şərq və mərkəzi bölgələrində 
yaşayan ayrımlar dəm məqsədi ilə qurudulmuş giləmeyvə, sarı çiçək (qantəpər), qırmızı moruq, 
kəkotu dəmləyib içərdilər.29  
Dağ kəndlərində müalicə əhəmiyyətli yerli bitkilərdən dəmlənmiş çaylardan zökəm, 
soyuqdəymə və s. xəstəliklər zamanı tərlədici vasitə kimi istifadə edilməsi ənənə olaraq indi də 
davam etdirilməkdədir. Keçmişdə, türkəçarə həkimlər zökəmə tutulmuş xəstəni kəklikotu, itburnu 
çayı içirib, isti halda unlu xörəklər yedirtmək yolu ilə tərlədib müalicə edirdilər. Muğan bölgəsində 
qızdırma xəstəliyinə tutulanları «şivəran» adlanan otun tumunu suda təmiz yuyub dəmləyər və 
səhərlər ac qarına xəstəyə içirərdilər.30  
Keçmiş məişətdə, adətən, çayı üzüm riçalı, gülqənd (gül ləçəyindən bişirilən mürəbbə), bal, 
doşab, kişmiş, imkanı olanlar isə kəllə qəndlə içərmişlər.  
Ənənəvi isti içkilərin arasında müalicəvi içki növü sayılan səhləb mühüm yer tuturdu. İsti 
halda içilən səhləb Şirvan bölgəsində daha geniş yayılmışdır. Onu Baş Qafqaz sıra dağlarında bitən 
səhləb bitkisinin kökündən dəmləyirdilər. Bunun üçün qurudulmuş səhləb kökünü həvəngdə narın 
döyərək bir litr suya 15-20 qram nisbəti ilə qatıb qaynadırdılar. Alınan məhlulu 4-5 litr qaynar 
südün içərisənə töküb üzərinə bir qədər qənd əlavə elirdilər.31 Səhləb, adətən, səhər süfrəsində 
içilirdi. O, həm də soyuqdəymənin, boğaz ağrısının, öskürmənin qarşısını almaq üçün xalq arasında 
                                                          
∗ Бяд – фарсъа «пис», «йарамайан» сюзцндян, «о» ися татларын тяляффцзцндя «аб» (су) мянасыны билдирмякля 
«пис гохулу су» демякдир. 
 187
türkəçarə vasitə hesab edilirdi.32  
Səhləb isti halda içildiyi üçün onu misdən düzəldilmiş, ortasında odluğu olan xüsusi səhləb 
çaydanında saxlayırdılar. Keçmişdə şəhər bazarlarında əlində səhləb çaydanı, yaxasından asılmış 
quturda piyalə və ya stəkan gəzdirib müştərilərə səhləb çayı satan peşəkar səhləbçilər fəaliyyət 
göstərərdilər. 
İsti içki növü kimi işlənən qaynadılmış süd maldar köçəbə əhalinin məişətində geniş yer 
tutmuşdu. Azərbaycanda, əsasən, inək, camış, qismən isə qoyun və keçi südü qaynadılıb içilmişdir. 
Qaynanmış süd, həmçinin, pəhriz yeməyi kimi, soyuqdəymə, zökəm, öskürək zamanı sinəni 
yumşaldan təsirli müalicəvi vasitə sayılırdı. Xalq təbabətində habelə, dəvə südü nadir hallarda 
türkəçarə vasitə kimi içilmişdir. Təbabətdə ciyər-boğaz xəstəliklərinin (vərəm, tənəffüs orqanlarının 
iltihabı, təngnəfəslik və s.) müalicəsində dəvə südündən istifadə olunarmış.33 
Azərbaycanda süfrə içkilərinin hazırlanmasında, eləcə də, xalq təbabətində «araq» adlanan 
müxtəlif növ mey növlərindən istifadə olunardı. Bunların hazırlanmasında boymadərən, züfa, 
kəklikotu, nanə, şahtərə, pişpişə (bədmüşk) və b. bitkilərin yarpaq və çiçəklərindən istifadə edilirdi. 
34 Azərbaycanın ənənəvi «araq»ları alkoqolsuz olub təklikdə içki növü kimi süfrədə sərbəst halda 
içilmirdi. Onlar halda yalnız müalicə məqsədilə sərbəst içilirdi.35 Azərbaycan araqları, əsasən, 
qatışıq məqsədi ilə, şərbətlərin hazırlanmasında istifadə olunurdu. 
Peşəkar mey çəkənlər «mey» adlanan xüsusi cihazdan istifadə etmişlər. Lakin xalq empirik 
təcrübəsində adi məişət qabları vasitəsi ilə də «mey» çəkilirdi. Bunun üçün ətirli bitkinin gövdə, 
çiçək və ya yarpağını qazanın ortasına qədər doldurub üzərinə təmiz su tökürdülər. Sonra onun içinə 
badiya yerləşdirirdilər. Badiyə qazanın dibinə tam oturmaq üçün onun içinə ağır çaydaşı qoyulurdu. 
Bu halda badiyənin ağzı qazandakı suyun səthindən bir qədər yuxarıda qalırdı ki, su qaynayarkən 
pıqqıldayıb badyənin içinə tökülməsin. Bundan sonra qazanın içinə tərsinə çevrilmiş sərpuş 
qoyulurdu. Şərpuşun sivri ucu badyənin ortasında qalır, ağzı isə qazanın ağzı ilə dodaq-dodağa kip 
dayanırdı. Qaynama prosesində buxarın kənara çıxmaması üçün sərpuşun kənarı ilə qazanın ağzının 
arasına əski parçası tıxanıb xəmirlənirdi. Qazan vam yanan ocaq üzərində qaynadıqca ondan qalxan 
ətirli buxar şərpuşun soyuq gövdəsinə toxunub su damçılarına çevrilir və axıb badyaya dolurdu. 
Şərpuşun səthi daima soyuq qalmaq üçün onun içindəki su tez-tez dəyişdirilirdi. 
Bu minvalla 2-3 saat ərzində qazandakı çiçəkli su buxarlanıb ətirli mayeyə, başqa sözlə 
«arağa» çevrildi. Bəzi bölgələrdə buna «mey» də deyilirdi. Mey çəkilib hazır olandan sonra dar 
boğazlı gülabzənlərə süzülüb ağızı tıxacla möhkəm bağlanır və xəmirlənirdi.36  
Azərbaycanın florası olduqca zəngindir. Ölkə ərazisində yetişən bir çox meyvə, giləmeyvə va 
ətirli bitkilərdən (nar, ərik, üzüm, qızılgül, alma, əzgil, armud, heyva və s.) keçmişdə müxtəlif növ 
şərbətlər hazırlanır, bayram, məişət mərasimlərində və ziyafət məclislərində plov və ətli xörəklərin 
yanında süfrəyə verilirdi.  
Şərbətlər meyvə, həmçinin, ətirli otlar və onların toxumlarını «qəndab» adlanan şəkər 
qatılmış suda qaynatma yolu ilə hazırlanırdı. Şərbət sərinlədici, gümrahlandırıcı və iştahaçma 
xüsusiyyətlərinə malik olub həzmetmə prosesini asanlaşdırır. Ən qədim dövrlərdən bu günədək 
şərbət Azərbaycan süfrəsinin ən ləziz içki növü olaraq qalmaqdadır. Abşeronda o, çox vaxt 
«ovşala» adlanırdı. 
Keçmişdə Azərbaycanda qəndab, xoşab, ovşala, heyva şərbəti, əzgil suyu, üzüm şirəsi, 
iskəncəbi, gülab şərbəti, araqnanə, bədmüşk və s. olmaqla, süfrəyə müxtəlif şərbət növləri 
qoyulurdu.  
Qızılgül şərbətini hazırlamaq üçün əvvəlcə qızılgülün ləçəklərini soyuq suda yuyub, qazana 
tökür, sonra onun üstünə su əlavə edib qaynadırdılar. Qatışıq tam qaynağa düşəndə onu ocaqdan 
götürürdülər. Soyuyandan sonra onu süzüb, «gülab» əldə edirdilər. Gülabın üzərinə şəkər tozu, 
əlavə edib qarışdırırdılar. Bununla da qızılgül şərbəti hazır olurdu. 
İskəncəbi turşməzə içki növü olub, yağlı xörəklərin yanında süfrəyə verilərdi. Onu hazırlamaq 
üçün bir litr abqora və ya üzüm sirkəsinə I kq qənd qatır və tənzifə bağlanmış az miqdarda quru 
nanə əlavə edib, uzun müddət qaynadırdılar. Qatılaşıb doşab həddinə çatmış məhlul «isgəncəbi 
cövhəri» adlanırdı. İstifadə zamanı yarım stəkan isgəncəbi cövhərinə bir stəkan su qarışdırıb içirlər. 
Qəndab. Azərbaycan süfrəsində dəbdə olan içkilərdən biri də qəndab idi. Sərinlədici və 
iştahaçıcı keyfiyyətə malik olan qəndabı hazırlamaq üçün qənd və ya bal şərbətinin içərisinə ətirli ot 
 188
və çiçəklərdən (boymadərən, nanə, züfa və s.) çəkilmiş cövhər suyu əlavə edilirdi. Qatışığa azaca 
gülab da qatılırdı. Qəndab tez xarab olduğundan onu uzun müddət saxlamaq olmurdu. Adətən, onu 
bir öynəlik süfrə üçün hazırlayırdılar. Qəndab plovun və digər yağlı xörəklərin iştahla yeyilməsinə 
və asan həzm olunmasına kömək edirdi. O, eyni zamanda, müalicəvi əhəmiyyətə də malik idi. Bu 
səbəbdən də, qəndabdan xalq təbabətində qan azlığına və baş gicəllənməsinə qarşı müalicə 
məqsədilə istifadə edilirdi. Azərbaycanın ziyafət məclislərində, xüsusən plov süfrəsində qəndab 
içmək ən qədim zamanlardan dəbdə olmuşdur. Toy zamanı oğlan evinə gəlin aparmağa gələnlərə 
qəndab şərbəti vermək adət halını almışdı. 
Xoşab. Naxçıvan bölgəsində geniş yayılmış bu içki növünü gilənar, alça, şaftalı, ərik (qaysı) 
və s. meyvələrin qurusundan hazırlayırdılar. Bunun üçün meyvə qurusunu (qaxı) yuyub, suya tökür 
və qaynadırdılar. Nəticədə meyvə qaxının tamı suya keçirdi. Soyuduqda xoş ətirli, turşməzə içki 
növü əldə edilirdi. Xoşabı daha da tamlı və xoşagəlimli etmək üçün ona bəzən azca gülab və ya gül 
suyu qatılırdı.37 
Bəzən xoşabı adi şərbətə bu və ya digər meyvə qaxı qatıb azca qaynatma yolu ilə də əldə 
edirdilər. 
Əzgil suyu Quba-Xaçmaz bölgəsində sərinlədici və meyxoş tamlı içki növlərindən biri kimi 
geniş yayılmışdır. Əzgil suyunu hazırlamaq üçün onu təmizləyib yuyur və küplərə doldururdular. 
Yarıyacan  dolandan sonra küpün ağzına çatana qədər təmiz su əlavə edirdilər. Əzgil bu halda bir ay 
müddətində suyun içində qalıb öz tamını suya buraxırdı. 
Gülab. Azərbaycanlıların ətirli və tamlı içkilərindən biri olan  gülab qızılgülün ləçəklərini 
suda qaynatma yolu ilə onun buxarından əldə edilirdi. Gülab qızılgülün yalnız müəyyən növündən 
çəkilirdi. Bu məsələyə vaxtilə dahi Nizami Gəncəvi «Xosrov və Şirin» əsərində xüsusi diqqət 
yetirmişdir: 
 «O gül yaxşıdır ki, ondan gülab çəkilsin, 
 Gülab çəkən gülü dərməsə, solub tökülər».38 
Şərbət hazırlayarkən bir qayda olaraq, gülabdan istifadə edilirdi. Bəzən halvaya şirə qaynadan 
zaman ətirli tam vermək üçün ona gülab tökürdülər.  
Gülab çəkmək üçün əvvəlcə qızılgülün ləçəklərini arıtlayıb mey qazannıa tökür və üzərinə su 
əlavə edirdilər. Sonra qazanı ocağın üzərinə qoyub ağzına günbəz formalı lüləkli qapaq qoyulurdu. 
Qazanda yaranan buxar həmin lüləyə keçirilmiş qarğı, yaxud metal boru vasitəsilə dərin çalaya 
salınmış güyümə axıdılırdı. Boruya daxil olan buxarın soyuyub mayeyə çevrilməsi boru soyuq sudan 
keçirilirdi.  
Qızılgülün ləçəklərini qazana yığıb üstünə su tökəndən sonra meyi qazanın ağzına qoyub 
onların aralarını xəmir vasitəsilə tutur və bir-birinə yapışdırırdılar. Bundan sonra qazanın altında ocaq 
yandırılırdı. Su qaynadıqca əmələ gələn buxar, gülün qoxusunu özünə çəkərək meyin yuxarısına 
qalxır və mayeyə çevrilərək mis boru vasitəsi ilə axıb Beləliklə,  buxar tədricən mayeyə çevrilib gülab 
olurdu.39 
Gül suyu. Qızılgülün ləçəklərindən buxar vasitəsilə əmələ gətirilən gülabdan başqa, gül suyu 
da hazırlanırdı. Gül suyu təklikdə içki kimi içilmirdi. Digər içkiləri, xüsusilə şərbətləri ətirli, xoş 
iyili etmək üçün «qatıq» məqsədi ilə onlara qatışdırılırdı. 
Gül suyu hazırlamaq üçün qızılgülün ləçəklərini bir qaba yığıb üzərinə ilıq su tökəndən sonra 
azca limon duzu əlavə edirdilər. Bu onun rəngini tündləşdirməklə yanaşı, həm də tamını turşməzə 
edirdi. Sonra qabın ağzını kip qapayıb 4-5 gün sərin yerdə saxlayırdılar. Nəticədə qızılgülün 
ləçəklərinin ətri və rəngi suya keçirdi. Bundan sonra onu süzüb puçalını çıxarır, hasil olan gül 
suyunu şüşə və ya saxsı gülabdana töküb ağzını möhkəm bağlayrdılar. Lazım gələndə ondan tələb 
olunan qədər töküb şərbət hazırlayırdılar. 
Ovşala. Abşeron, Şirvan və Quba bölgələrində geniş yayılmış bu içki növünü hazırlamaq 
üçün qənd şərbətinə gül suyu (gülab) qatılırdı. Qatışığın nisbəti 2 girvənkə qənddən hazırlanmış 
«qəndab»a bir stəkan gülab hesabı ilə götürülürdü. Ovşala, adətən, bayram, toy-nişan, qonaqlıq və 
digər ziyafət süfrələrində yağlı xörəklərin yanında verilirdi.  
Keçmişdə kübar ailələrin sifarişi ilə misgər dükanlarında xüsusi olaraq böyük ovşala badyası 
düzəltdirilirdi. Ovşalanı süfrəyə xırda piyalə və ya şərbətilərdə paylayırdılar. Hətta kübar 
məclislərində yaraşıqlı ağac çömçə (ovşala çömçəsi) vasitəsi ilə ovşalanı piyalə və ya masquralara 
 189
paylayırdılar. 
Araqnanə müalicə əhəmiyyətli içkilərdən biri olmaq etibarilə onu nanə bitkisindən 
gülabsayağı əldə edirdilər. Mədə-bağırsaq xəstəliklərinin müalicəsində təsirli türkəçarə vasitə olan 
araqnanə indi də özünün əməli əhəmiyyətini itirməmişdir. Xoş iyə və tama malik olan araqnanəni 
çox vaxt gülab qatılmış sərin suya qarışdırandan sonra qəndab və digər şərbətlərə əlavə edib 
içirdilər.  
Sərinləşdirici içkilər. Azərbaycan süfrəsində ayran, atlama, körəməz kimi sərinlədici içkilər 
isti mövsümdə, çöl-təsərrüfat işlərini görən zaman daha çox işlənirdi. Azərbaycanın aran 
kəndlərində havalar xeyli isti olduğundan burada sərinlədici içkilərə daha çox üstünlük verilmişdir. 
Yay aylarında, demək olar ki, çox vaxt çay əvəzinə ağartıdan hazırlanmış müxtəlif növ sərinlədici 
içkilər içilirdi.  
Kənd əhalisi isti yay mövsümündə yemək süfrəsində qatıq, ayran, atlama, körəməz və ovduğa 
üstünlük verərdi. Xüsusilə taxıl, ot biçini, döyüm, yığım və s.  zamanı ayran və atlama əvəzsiz 
sərinləşdirici içki növü sayılırdı.  
Ayran, adətən, nehrə çalxanıb yağı götürüləndən sonra yerdə qalan turşməzə suyu müxtəlif 
məqsədlərlə, o cümlədən susuzluğu aradan qaldıran sərinlədici içki növü kimi içilmişdir. Xarab 
olmamaq üçün çox vaxt ayranı torbaya töküb suyunu süzərək süzmə edirdilər. Lazım gəldikdə 
süzməyə su qataraq, onu yenidən ayran halına salıb içirdilər. 
Atlama ən çox boyat qatıqdan hazırlanırdı. Bu məqsədlə iri qaba müəyyən qədər qatıq və su 
töküb qaşıqla atılayıb qarışdırırdılar. Suda həll olunmuş qatıq Azərbaycanın qərb bölgəsində 
«atlama», Naxçıvanda «qatıq ayranı»40 adlanırdı. Lənkəran və Muğan bölgələrində «ovduq», Bakı 
və Qubada «oduğ», Gəncədə «avdığ» adlanan ayrana xırda doğranmış xiyar və göyərti də 
qarışdırılırdı. Tamlı olsun deyə, içilməzdən əvvəl ona bir qədər duz vurulurdu. 
Keçmişdə maldar elatlar köç yollarında sudan korluq çəkməmək üçün çoxlu atlama ehtiyatı 
görərmişlər. Qocaların söylədiyinə görə, keçmişdə Qazax mahalında çox miqdarda atlama 
düzəltmək üçün tuluğa qatıq və su doldurub atlı bir cavan oğlanın tərkinə yükləyərmişlər. O, atı o 
tərəf bu tərəfə çapırdarmış. Bunun sayəsində tuluq çalxalanar və qatıq suda yaxşı həll olunarmış.41 
Vaxtilə köçəbə maldarlar yaylaqdan qışlağa, qışlaqdan yaylağa köçərkən kifayət qədər ayran 
tədarükü görərmişlər.42 Qarabağ maldarları, həmçinin köç zamanı ovduq düzəltmək üçün qatığı 
tuluğa yığıb yüklü heyvanın belindən asar, istədikləri vaxt ona su və duz qatıb içərdilər.43  
Şirvan elatları qatıq süzməsindən hazırlanmış atlamaya daha çox üstünlük verərdilər.44 Muğan 
əhalisi ovduq hazırlamaq üçün iri qabda qatıqla suyu qarışdırandan sonra, onun üzərinə bir qədər 
nanə və yarpız doğrayırdı. Sonra ona azca duz vurub içir və bu yolla susuzluğu yatırırdılar.45  
Körəməz. Ənənəvi sərinlədici içkilərin az təsadüf edilən tipoloji növlərindən biri də südə qatıq 
qarışdırmaq yolu ilə hazırlanan körəməz olmuşdur. Turşməzə tama malik olan və bir növ məzə 
içkisi sayılan körəməz, əsasən isti yay aylarında düzəldilib içilirdi. Körəməz Azərbaycanın qərb 
bölgəsində daha geniş yayılmışdı.   
«Dədə Qorqud dastanlarında «qımız»dan bəhs edilsə də,46 Azərbaycan əhalisinin XIX əsr 
məişətində dəbdə olmuş ənənəvi içkilər arasında qımızdan istifadə faktı qeydə alınmamışdır. 
Ölkədə islam dini sabitləşib möhkəmlənəndən sonra spirtli içkilər əhalinin məişətindən 
tamamilə çıxmışdır. Bunun əvəzinə süfrəyə sərinlədici və iştahaçan alkoqolsuz içkilər (ayran, 
atlama, körəməz, ovşala, qəndab, xoşab, iskəncəbi, şərbət və s.) verilərdi. Sovet hakimiyyəti 
illərində sosialist bayramları, təntənəli günlər, beynəlmiləl toylar və s. dəb düşəndən sonra 
Azərbaycanın ziyafət süfrələrinə spirtli içkilər yol açmağa başlamışdır. 
Alkoqollu içkilər (çaxır, araq, konyak, pivə və s.) uzun müddət Azərbaycan əhalisinin yemək 
süfrəsində yer tutmamışdır. Kakao, qəhvə və s. kimi Şərq süfrəsinə məxsus içkilər də keçmişdə 
kəndli ailələrinin məişətinə sirayət etməmişdir. İstisna kimi, şəhərin kübar ailələrində ziyafət 
süfrəsində qəhvə içilirdi. 
Tədqiq edilən dövrdə Azərbaycanın xristian əhalisinin məişətində spirtli içkilər, o cümlədən, 
xristian ingiloyların gündəlik yemək öynəsi və mərasim süfrələrində çaxır və «cecə» adlanan tut, 
zoğal və digər meyvələrdən hazırlanmış əldəqayırma araq növləri geniş yayılmışdır. İngiloy 
süfrəsində «buza» ən çox xoşlanan içki növü olmuşdur.47  
Vaxtilə Azərbaycanda üzümçülüyün inkişafı, habelə antik və erkən orta əsrlərə aid arxeoloji 
 190
abidələrdən iri şərab küplərinin tapılması faktı burada spirtli içkilərdən qədim zamanlardan istifadə 
olunduğunu söyləməyə əsas verir. Bunu Dədə Qorqud boylarından da görmək olur. Elə xalqımızın 
müasir leksikonunda hələ də qalmaqda olan «çaxır», «buza» kimi arxaik terminlərin mövcudluğu da 
spirtli içkilərin Azərbaycanın qədim sakinlərinin məişətinə yad olmadığını göstərir. Görkəmli 
Azərbaycan şairi Xaqani Şirvaninin arpa suyu (buza) adı ilə vəsf etdiyi pivə spirtli içkilərin bir 
nümunəsi kimi, islamın hələ güclü olduğu XII əsrdə dəbdən düşməmişdi. Nizami Gəncəvinin 
əsərlərində «saqi», «qədəh», «şərab» istilahlarının tez-tez işlənməsi və hökmdarlara məxsus saray 
süfrələrində şərab içilməsi faktı da bunu sübut edir. Bununla belə, spirtli içkilərə, o cümlədən, 
çaxıra İslam dini tərəfindən yasaq qoyulması və onun «haram» təam növləri sırasına daxil edilməsi 
nəticəsində erkən orta əsrlərin sonlarından etibarən Azərbaycanda üzümçülük və şərabçılıq 
tənəzzülə uğramışdır. Alman kolonistlərinin köçürülməsi ilə əlaqədar XIX əsrin ortalarından 
etibarən Azərbaycanda üzümçülük və şərabçılıq yenidən dirçəlməyə başlamışdır. Lakin İslam dini 
yasaqlarının müsəlmanlara spirtli içkiləri qadağan etməsi ilə əlaqədar olaraq, Sovet hakimiyyəti 
illərinə qədər şərab ölkənin müsəlman əhalisinin gündəlik və ziyafət süfrələrinə yol tapa 
bilməmişdir. 
 
 Qablar 
Azərbaycan əhalisinin ev məişətində işlənən qablar və mətbəx ləvazimatı XIX əsrə gəlib 
çatana qədər böyük təkamül yolu keçmişdir. Şəhər və kənd əhalisinin ev məişətində gərək olan 
mətbəx qabları və ev avadanlığı xammalın səciyyəsinə görə daş, ağac, saxsı, metal, dəri və hörmə-
toxuma olmaqla müxtəlif tipoloji qruplara ayrılır. 
Daş məmulatı. Əvvəlki tarixi dövrlərdən fərqli olaraq, XIX əsrdə daş ən sərfəli tikinti 
materialına çevrilmişdir. Bununla belə, o, hələ təsərrüfat və ev məişətində özünün əməli 
əhəmiyyətini itirməmişdir. Ev məişətində hələ də onlardan müxtəlif məqsədlərlə istifadə olunurdu. 
Su daşı, xırman daşı, kirkirə, hovuz, axur, həvəng, dibək, yalaq, qıstab və s. daş məmulatı keçmiş 
məişətdə hələ də qalmaqda idi.  
Daş məmulatının hazırlanması tarixi çox qədim dövrlərə gedib çıxır. Daş dövrünü sonu və 
erkən metal dövrünə  keçid mərhələsində daş qablar peyda daş buta, çam, dən daşları, kirkirə, dibək 
və s. aşkar olunmuşdur. 
Daş məmulatının hazırlanması tarixi çox qədim dövrlərə gətirib çıxarır. Daş dövrünün sonu və 
erkən  metal dövrünə keçid mərhələsində daş qablar peyda olmağa başlamışdır. Arxeoloji qazıntılar 
zamanı daş buta, cam, dən daşları, kirkirə, dibək və s. aşkar olunmuşdur. K.Xatisov XIX əsrin 
sonlarında Zaqafqaziyada daşişləmə sənətinin ən çox inkişaf etdiyi istehsal mərkəzləri arasında 
Bakı, Naxçıvan, Qazax, Cəbrayıl və Şamaxı qəzalarını xüsusi olaraq qeyd edir.48 
Ənənəvi daş məmulatı içərisində su daşı xüsusi yer tuturdu. Su daşı «gəvək» adlanan 
məsaməli daş növündən düzəldilirdi. Həcmindən asılı olaraq belə daşlar 15-20 litrədək su tuturdu. 
Adətən, daşdan süzülən su damcılarını toplamaq üçün onun alt hissəsi sferik formada düzəldilirdi. 
Süzülmüş suyu bir yerə toplamaq üçün su daşı kürsüsayağı ağac çərçivə üzərində quraşdırılır və 
onun altında iri tutumlu saxsı və ya mis qab qoyulurdu. Çox vaxt süzülmüş suyun sərin qalmasını 
təmin etmək üçün su damcıları çərçivənin altında basdırılmış saxsı küpə tökülürdü. Bununla da 
süzülmüş suyun sərin qalması təmin edilirdi. XIX əsrdə su daşı başlıca olaraq, Azərbaycanın 
düzənlik, qismən isə bulaq suyu çatışmayan dağətəyi yaşayış məskənlərində geniş yayılmışdı. Aran 
kəndlərində bulanıq çay (arx) suyunu süzmək üçün su daşı əvəzsiz durultma vasitəsi sayılırdı. 
Dibək. Ev məişətində tez-tez təsadüf edilən dibək nisbətən bərk daş növündən yonulub 
hazırlanırdı. Daş dibək forma etibarı ilə su daşını xatırlatsa da, ondan xeyli kiçik olurdu. Dibəyin 
müxtəlif ölçülü növləri fərqli məqsədlərlə istifadə olunmuşdur. Onun kiçik ölçülü növü əzmə 
məqsədi ilə həvəng kimi işlənmişdir. Bu halda ona daş və ya ağacdan «dəstək» əlavə edilirdi. Belə 
halda o, «həvəng-dəstək» adlanırdı. 
Dibəyin böyük ölçülü növü «dibçək» adlanmaqla yalaq, yaxud ev quşları üçün su qabı kimi 
işlənirdi. 
Ənənəvi daş məmulatı arasında dən əzmə və dən üyütmə vasitələri xüsusi yer tuturdu. 
Bunların arasında qayıqvari dən daşı («əzmə») və kirkirə (əl dəyirmanı) kütləvi səciyyə daşıması ilə 
fərqlənirdi. Keçmiş ev məişətində daş məmulatının bu növlərinə bütün ailələrdə rast gəlinirdi. 
 191
Kütləvi məişət aləti sayılan kirkirə forma və quruluş etibarı ilə başlıca dənüyütmə vasitəsi 
olan dəyirman daşı ilə eyni idi. Əslində tipoloji baxımdan dəyirman daşı kirkirədən törəmə olub 
onun davamı kimi meydana gəlmişdir. Təsadüfi deyil ki, köçəbə məişətində un hasil etmək üçün 
başlıca üyütmə vasitəsi olduğundan çox vaxt kirkirə «əl dəyirmanı» adlanırdı. Bu fakt bir daha 
onların arasında mənşə əlaqəsindən soraq verir. Kirkirə və dəyirman daşları yalnız ölçülərinə görə 
bir-birindən fərqlənirdi. Bunların hər ikisi girdə və yastı formada olub ortası oyuq şəkildə yonulub 
düzəldilirdi. Bundan əlavə, kirkirəni fırladan dəstək dəyirman daşında təvərənin köməyi ilə üst 
daşını fırladan mərkəzi oxa çevrilmişdir. İşləmə qaydasına görə, həm kirkirə, həm də dəyirman 
daşının alt daşı sabit qalırdı. Bütün bu xüsusiyyətlər dəyirman daşının tipoloji cəhətdən kirkirədən 
törəndiyi və onun tipoloji davamı olduğuna dəlalət edir. 
Azərbaycanın bir sıra bölgələrində daşdan «girgino» adlanan yuvarlaq formalı damdaşı və 
xırmandaşı düzəldilməsi ənənəsi yaxın keçmişədək davam etməkdə idi. 
Daş mədənlərinə yaxın olan kəndlərdə daşdan, həmçinin, hovuz, nov, novça (şırdan), axur, 
qıstab və s. hazırlandığı qeydə alınmışdır. 
Ağac məmulatı. Azərbaycanda ağac məmulatı istehsalı qədim tarixə malikdir. Azərbaycan 
meşələri istehsal əhəmiyyətli ağac növlərinin: qarağac, palıd, göyrüş, vələs, çökə, dəmirağacı, 
zoğal, alça, yemişan, əzgil, şabalıd, qoz, fındıq, fıstıq (pir) və s. zəngin ehtiyatına malikdir. Bu 
qiymətli xammaldan müxtəlif növ ev avadanlığı və mətbəx qabları hazırlaması geniş yayılmışdır. 
Keçmişdə hər bir azərbaycanlı ailəsinin ev məişətində istifadə edilən mətbəx ləvazimatı - 
çömçə, kəfgir, qaşıq, təknə, tabaq (hövsər), aşsüzən, qənd çanağı, qənddan, sandıq mücrü, nehrə, 
çanaq(qaqqa), saqan, yağdan, god, arı pətəyi, yuxayayan (dördayaq), oxlov, vərdənə, həvəngdəstə 
və s. yerli ağac ustaları tərəfindən hazırlanırdı.  
Keçmişdə təknə-tabaq istehsalı sahəsində Quba qəzasının Xaltan, Quşçu, Gömür, Zıxır 
kəndləri, Şamaxı qəzasının Cülyan, Ximran kəndləri daha çox məşhur idi. Etnoqrafik materiallar 
göstərir ki, təknə, tabaq, hövsər, çanaq və nəhrə qoz və qızılağacdan, çömçə, qaşıq cır armud, 
yemişan və fıstıq ağaclarından düzəldilirdi. Əgər təknə süd sərmək məqsədilə nəzərdə tutulurdusa, 
onda onu qovaq ağacından düzəltməzdilər. Çünki xalq təcrübəsi əsasında müəyyən olunmuşdur ki, 
qovaqdan düzəldilən təknə (çanaq) südü qıcqırdıb korlayır. Ona görə də süd sərmək məqsədilə 
hazırlanan təknə, əsasən, qızılağac, qoz, fıstıq ağaclarından düzəldilirdi. Bunun əksinə olaraq, xəmir 
təknəsi çox vaxt yüngül qovaq və ya cökə ağacından hazırlanırdı.49 Əməli təcrübədə müəyyən 
edilmişdir ki, cır armud, yaxud tut ağacından düzəldilən çömçə və qaşığın səthi çox hamar 
olduğundan xörəyin yağlaşovu onlara o qədər bulaşmır və onlar hərarətə daha çox davamlı olurdu. 
Buna görə də çömçə, qaşıq istehsalında bu ağaclar daha üstün tutulurdu. 
Maldarlıq təsərrüfatı ilə məşğul olan kənd əhalisinin məişətində ağac nehrə (arxıd) mühüm 
yer tuturdu. Etnoqrafik materiallar əsasında Azərbaycanda ağac nehrənin ortası xaşal və silindrik 
olmaqla, iki növü müəyyən edilmişdir. Xaşal nehrə, əsasən, Gəncəbasar və Naxçıvan bölgələrində, 
silindrik nehrə isə Qazax-Borçalı və Böyük Qafqazın cənub və cənub-şərq ətəklərində geniş 
yayılmışdır. Şəki-Zaqatala bölgəsində o, çox vaxt «arxıd» adlanırdı. 
Yüngül və qaim ağac növlərindən hazırlanan nehrəni düzəltmək üçün yoğun ağac kötüyünün 
qabığını soyandan sonra hər iki başdan olmaqla, onun içini «əydi» adlanan xüsusi alətlə yonub 
çıxarırdılar. Sonra onun hər iki başına girdə qapaq düzəldib bərkidirdilər. Ağac nehrə «çatma» və ya 
«çatma ayağı» adlanan 3 ədəd haça ağacdan asılmaqla çalxanırdı. Bunun üçün çatmalar başbaşa 
çatılandan sonra nehrə sicim vasitəsilə onlardan asılır və içərisi ağartı ilə doldurulurdu. 
Ağacdan düzəldilmiş cürbəcür mücrü, qələmdan, sandıq, rəhil, beşik, ovşala qaşığı, qənddan 
və s. kimi məişət əşyaları, adətən zərif oyma nəqşlərlə bəzədilirdi. 
Keçmiş məişətdə işlənən ağac qablar arasında xəmir tabağı, hövsər tabağı, taxıl çanağı, qənd 
çanağı, çömçə, kəfkir, qaşıq, qənddan, həvəngdəstə xüsusi yer tuturdu. 
Xəmir tabağı böyük və kiçik ölçüdə düzəldilirdi. Böyük tabaqda un ələnib xəmir yoğrulur, 
şəkərçörəyi bişirmək üçün «iç» hazırlanırdı. Kiçik tabaqda şəkərbura hazırlamaq üçün qənd və 
badam döyülərdi. 50 
Hövsər müxtəlif formada hazırlanardı. Onda, əsasən, düyü, buğda, noxud, lobya və s. arıtlanıb 
hövsələnirdi. Bundan əlavə, hövsər tabağında təndir üstünə kündə daşınar, yaxud onun arxasında 
fətir kündəsi yastılanıb yayılardı.51 
 192
Sarımsaqdöyən ölçü etibarilə masqura boyda olub  nisbətən qısa dəstəyə malik idi. Bir qayda 
olaraq, sarımsaq dənələlənib onun içərisinə tökülür və ağac dəstək vasitəsilə döyülürdü. Bu mənadə 
o, həvəngdəstəni xatırladırdı. 
Qənd çanağı kiçik ölçülü ağac qutudan ibarət idi. Onun  ortasındakı çıxıntının üzərində xüsusi 
qənd çəkici ilə qənd sındırılırdı. Qənd çanağı formaca girdə və dördkünc olmaqla, iki cür 
hazırlanırdı. Kəllə qənd xüsusi qənd çəkici vasitəsi ilə iri qəlpələrə parçalandıqdan sonra tabağa 
tökülüb qənd çanağında xırda doğranırdı. 
Yaymakeş müxtəlif böyüklükdə və formada düzəldilirdi. Tayqıç yuxayayan palıd ağacından 
xarrat çarxında bütöv halda yonulurdu. Yüngül olmaq üçün onun ayaq çıxıntısının içi yonulub 
çuxur hala salınırdı. Azərbaycanın bir sıra bölgələrində o, «ayaqlı» adı ilə tanınırdı. Yuxayayanın 
digər forması yenə də palıddan yonulmaqla, alt hissədə özündən iki cüt qoşa ayağı olurdu. Buna 
Azərbaycanın bir sıra rayonlarında «dördayaq» deyilirdi. Yuxayayanın üçüncü növü «qurama» olub 
şam və ya cökə ağacından hazırlanırdı. Onun taxta ayaqları paralel vəziyyətdə altına mıxlanıb 
bərkidilirdi. 
Üst səthi girdə və hamar olan yuxayayanların üzərində xəmir kündəsini yayıb doğramaqdan 
əlavə, həm də lavaş yayılıb yağlanırdı. Ondan, həmçinin, fətir, şora, qatlama, fəsəli kimi bişmişlərin 
hazırlanmasında da istifadə olunurdu. Adətən yaymakeş oxlov və ya vərdənə ilə dəst hazırlanırdı. 
Vərdənə, adətən, qalın xəmir yuxasının yayılmasında istifadə olunurdu.52 
Saxsı qablar. Azərbaycanda dulusçuluq sənəti çox qədim tarixə malik olmuşdur. Saxsı 
məmulatı istehsalı özünün əməli əhəmiyyətini sonralar, o cümlədən XIX əsr və XX əsrin 
əvvəllərində də qoruyub saxlamışdır. Ev məişətinin elə bir sahəsi yox idi ki, orada dulus məmulatı 
işlənməsin. Bu cəhət orta əsrlərdə Azərbaycanda olmuş Avropa səyyahlarının da diqqətini cəlb 
etmişdir.53 Zəngin çeşidə malik olan dulus məmulatı, hər şeydən öncə, məişət ehtiyaclarını təmin 
etməkdən irəli gəlmişdir. Ona görə də, Azərbaycanın dulus ustaları əhalinin zəruri məişət və 
təsərrüfat ehtiyaclarını ödəmək üçün müxtəlif növ saxsı məmulatı istehsal etmişlər.  
İstifadə məqsədlərindən asılı olaraq ənənəvi dulus məmulatı aşağıdakı qruplara ayrılır: 
I. Ərzaq məhsullarının emalı, hazırlanması və saxlanmasında işlənən saxsı məmulatı geniş 
çeşidə malik olub aşağıdakı tipoloji qruplara ayrılır: 
1. çörəkbişirmə vasitələri: təndir, kürə, xərək, firni, sac, külçəbasan, xaş dopusu, xəmir fəşiri; 
2. xörəkbişirmə vasitələri: çölmək, küvəc, piti dopusu, mətbəx küpəsi, kiranə (kiyə), manqal; 
3. mətbəx qabları: küpə (bəkməz, bal, yağ küpəsi), bəsti, bərni, qalqa, bəqqə, badya, xeyrə, 
kərəğan, əngənək, dəndənə,  həlimdan, aşsüzən, süzək, qapaq (duvaq); 
4. süfrə qabları: ləngəri, boşqab, kasa, piyalə, şərbəti, masqura, nəlbəki (bölmə), nimçə, 
qənddan, duzqabı, duşbərəxor, yəxnikeş; 
5. ağartı qabları: sərnic, goduş, yağ küpəsi, bal küpəsi, pendir küpəsi, maya küpəsi, nehrə, çalası 
(maya) dopusu; 
6. təsərrüfat küpləri: kür, küpcə, xum, ximçə, ləh, şəhrəng. 
II. Məişət müxəlləfatı: kürsü manqalı, silvic, daxıl, dibçək, qəlyənbaşı, çıraq (qaraçıraq), qıf, 
mey qazanı, quyubaşı. 
III. Su qabları: səhəng, güyüm, fərş, bardaq, kuzə, qur-qur, qum-quma, kürni, sovça, çürdək, 
(aftafa), ləyən, parç (tayqulp), dolça, gülabdan. 
IV. Su kəməri üçün saxsı məmulatı: bulaq sərnici (sugözü), tüng, lülə, novça.54 
Mətbəx qabları arasında çölmək, qazança, güvəc, müxtəlif ölçülü piti dopuları, çilovsüzən, 
həlimdan və s. ləziz milli xörəklərin hazırlanmasında müstəsna əhəmiyyət kəsb edirdi. Bu qablarda 
bişirilən xörəklərin tamı mis qabları üstələyirdi. 
Ənənəvi xörək və çörəkbişirmə vasitələri olan kürə, təndir, sac, manqal və s. saxsı məmulatı 
qədim tarixə malik olmaqla, bir sıra etnoqrafik bölgələrdə əməli əhəmiyyətini hələ də itirməmişdir. 
Əsrlər boyu kənd və şəhər əhalisinin keçmiş təsərrüfat və ev məişətində mühüm yer tutmuş kürənin 
bir neçə tipoloji növü: xörək kürəsi, kürsü kürəsi, zəfəran kürəsi, dulus kürəsi, zərgər kürəsi, misgər 
kürəsi, dəmirçi kürəsi və s. yaranmışdır. 
Keçmiş ev məişətində, xüsusilə aran kəndlərində hər bir ailədə müxtəlif böyüklükdə küplərə 
təsadüf edilirdi. Su küpləri çox vaxt mətbəxdə yerə basdırılardı. Ayda bir-iki dəfə su küpü 
təmizlənib yuyulur və sonra yenidən doldurulurdu. Su küpünə taxta qapaq, onun üstünə isə mis 
 193
birəlli (parç, tayqulp) qoyurdular. Küpdən su birəlli ilə götürülərdi.  
Kiçik ölçülü küplər bərni, qalqa, bəqqə adlanmaqla müxtəlif məqsədlərdə işlənirdi. Pendir və 
ya şor küpəsi nisbətən böyük olurdu. 
Təsərrüfat küpləri forma və həcm etibarilə bir-birindən seçilən müxtəlif tipoloji növləri (küp, 
ləh, ximçə, bərni, qalqa, küpə) zəmanəmizədək gəlib çatmışdır. 
Lənkəran-Astara bölgəsində su quyularını kənar çirkab sularından mühafizə etmək üçün 
«quyubaşı» adlanan çəlləkvari saxsı məmulatı geniş yayılmışdır. 
Azərbaycan əhalisinin məişətində istifadə olunan dulus məmulatı arasında maye qabları 
özünün əməli əhəmiyyətini uzun müddət qoruyub saxlamışdır. 
Su səhəngi (bardaq, cürdək). Keçmişdə içməli su ya bulaqdan gətirilər, ya da kəndirlə 
quyulardan çəkilərdi. Ona görə də, hər bir ailədə su daşımaq üçün saxsı səhənglər işlənərdi. Ölçü 
etibarı ilə bunlar müxtəlif boyda və formada olardı. «Cürdək» adlanan balaca səhənglər suyu sərin 
saxladığından çöl təsərrüfat işlərində daha çox işlənərdi. Səhəngin nisbətən böyük növü «bardaq» 
adlanırdı. Kiçik ölçülü, uzun boğazlı kuzə şirli bəzəyi ilə seçilirdi. 
Aftafa- Formaca şüşə sürahıya oxşayırdı. Onun gövdəsinin aşağısı nisbətən dar, yuxarıya 
doğru getdikcə gen olub, boğazı yenidən daralırdı. Su axıtmaq üçün ön hissəsində lülək, arxa 
tərəfində dəstək düzəldilirdi. Ən çox «əl suyu» vermək üçün istifadə olunurdu. Kasıb ailələrdə 
avtafada çay qaynadılırdı.  
Ağartı qabları. XIX əsr ev məişətində işlənən saxsı məmulatının bir qismini ağartı qabları 
təşkil edirdi. Bunların arasında godus, kasa, yağ bardağı (bərni), xeyrə, qatıq güvəci, masqura 
xüsusi yer tuturdu. Bu qrup qablar tipoloji cəhətdən daha zəngin olmuşdur.55 Bunların böyük 
əksəriyyəti özlərinin əməli-məişət əhəmiyyətini uzun müddət qoruyub saxlamışdır.  
 Dəhmərdan – müxtəlif böyüklükdə və formada (girdə və uzunsov) olurdu. Böyük ölçülü 
dəhmərdan «xeyrə»ni xatırladır, lakin ondan bir qədər kiçik olurdu. Paxırı çıxmadığı üçün onda çox 
vaxt xörək saxlanar, yumurta çalınar, qaymaq tökülüb saxlanardı. Bunlardan əlavə ona xörək 
çəkilib müştərək yeyilmək üçün süfrə üzərinə qoyulardı.56 
Yağ bardağı qulplu və qulpsuz, dar və gen ağızlı olmaqla müxtəlif tipoloji növə malik idi. 
Bunların əksəriyyətinin içi, bəzilərinin isə hər iki üzü şirli olurdu. Şirli qab yağlaşovu bayıra 
sızdırmadığından yağı uzun müddət itkisiz saxlayırdı.57 
Qatıq güvəci. Ölçü etibarilə güvəclər müxtəlif böyüklükdə hazırlanırdı. Formaca onlar ayaq 
tərəfdən dar olub yuxarı getdikcə genişlənir, ortadan başlayaraq yenidən yığcam şəkil alırdı. 
Keçmişdə şəhər və oturaq kənd əhalisinin ev məişətində bir qayda olaraq, qatıq güvəcdə çalınardı. 
Kiçik ölçülü küvəclər yemək zamanı masqura kimi də istifadə olunurdu. Ona qatıq tökülərək 
süfrəyə qoyulurdu. Balaca güvəcdə bəzən bir nəfərlik qatıq çalınardı.58 Keçmişdə, adətən, 
«kəhrikazma»nın qarşısını almaq məqsədi ilə yüksək kalorili yağlı xörəklərin yanında süfrəyə xırda 
masquralarda çalınmış qatıq (kasamas) qoyulurdı. «Kasamas» qatığı keçmiş məişətdə süfrə 
mədəniyyətinin yüksək göstəricilərindən sayılırdı. 
Xörək güvəci (çölmək). Qazan kimi istifadə olunan xörək güvəcində ən çox bozbaş, fisincan 
bişirilərdi. Bəzən onda səbziqovurma, hətta dəmyəçilov da bişirilərdi.59 Naxçıvan bölgəsində xörək 
güvəci «çölmək», Qərbi Azərbaycanda isə «qazan» və ya «tava» adlanırdı. 
Masqura formaca xırda kasaya bənzəməklə, müxtəlif böyüklükdə olurdu. Şirli boya ilə 
bəzədilmiş masquranın rəngləri ağ, göy, güllü, zərli olmaqla, milə-mil, buta və qeyri nəqşlərlə 
bəzədilirdi. Əsasən, xörək yanında içərisinə sirkə-sarımsaq, qatıq tökülüb süfrəyə qoyulurdu. Çox 
vaxt isə bunda «kasamas» deyilən qatıq çalardılar.60 
Küpə mətbəxdə müxtəlif məqsədlərlə işlədilməkdən əlavə, soyuqdəymə zamanı «qançır» 
məqsədi ilə xəstənin kürəyinə küpə qoyulardı. Küpəni götürdükdən sonra ülgüclə onun şişkin yerini 
çərtərək qan götürür, yaxud həcəmət qoyulurdu. 
Nehrə. Azərbaycanın Şərq rayonlarında yağ hasil etmək üçün saxsı nehrələrə üstünlük 
verilirmişdir. Erkən tunc dövründən bəlli olan saxsı nehrələr çox böyük təkamül yolu keçmişdir. 
Saxsı nehrələrin boğazdan azacıq aşağı hissəsində üfüqi vəziyyətdə yerləşən qulpu, onun altında isə 
yağ çalxama prosesində yaranmış qazlı havanın çıxması üçün 1 sm diametrdə kiçik deşik 
qoyulurdu. Saxsı nehrələr xüsusilə oturaq maldarların məişətində geniş yer tutmuşdur.61 
Saxsı məmulatları arasında məişət müxəlləfatı (dibək, çıraq, qıf, silvic, daxıl, dəmi, manqal 
 194
xüsusi qrup təşkil edirdi. 
Beləliklə, dulus ustaları 50-dən çox növdə müxtəlif formalı qab-qacaq və digər məişət əşyaları 
hazırlayırdılar. Bunların bir qismi XX əsrin əvvəllərində əhalinin ev məişətində hələ də qalmaqda 
idi. 
Dəmir məmulatı. Ənənəvi metal məmulatının böyük əksəriyyəti qədim tarixə malik olub, 
əhalinin ev məişəti və təsərrüfat həyatında geniş yer tutmuşdur.  
Keçmiş ev məişətində bir sıra dəmir mə’mulatı - sac, sacayağı, ərsin, qıra (koğa), şiş, 
qiyməkeş, dudkeş, bıçaq, qırxılıq, qənd qayçısı, parça qayçısı, ilmə qayçısı, qəmə, maşa, qəndqıran, 
sacayağı, xəkəndaz, qəfəqovuran (çuqun) və s. işlənirdi. 
XIX əsrdə dəmir məmulatının başlıca istehsal mərkəzləri arasında Şamaxı qəzasının Dəmirçi 
və Əhən kəndləri, Yelizavetpol (Gəncə) qəzasının Bayan, Quşçu, Seyid və Daşkəsən kəndləri,62 
Cavanşir qəzasının Kasapet kəndi, Cəbrayıl qəzasının Hadrut kəndi, Şuşa qəzasının Ağdam icması, 
Nuxa qəzasının Küsnət kəndi xüsusi yer tuturdu.63 
Mis qablar. Ev məişətində mis məmulatı müxtəlif məqsədlərlə işlənmişdir. İstifadə məramına 
görə mis qablar aşağıdakı tipoloji qruplara bölünür: 1) maye qabları; 2) mətbəx  qabları; 3) süfrə 
qabları; 4) ev-məişət əşyaları. 
Mis qabların əsas hissəsini maye və mətbəx qabları təşkil edirdi. Bu qruplardan olan mis 
qabların  müxtəlif tipologi növləri yaranmışdı. 
Maye qabları  su və ağartı qabı olmaqla öz növbəsində iki yarım qrupa ayrılırdı. Su qabları 
arasında səhəng, güyüm, aftafa–ləyən, satil, dolça tayqulp, məşqəfa, çaydan, səhləbdan, qəhvədan, 
abgərdən, hamam tası, mey qazanı başlıca yer tuturdu. 
Səhəng və güyüm tipoloji cəhətdən su qablarının ən kütləvi növü idi. Səhəngin gövdəsi 
silindrvari güyümün gövdəsi isə girdə formada düzəldilirdi. Səhənglə su çiyində və beldə, sarıma, 
üsulu ilə daşınırdı. Güyüm isə  çiyindən sallanmaqla yançaqda gütürülürdü. Güyümün böyük və 
hündür dəndəli növü fəşir adlanırdı. 
Satıl keçmişdə bütün ailələrdə işlənmişdir. Onun böyük, kiçik və orta ölçülərinə təsadüf 
edilirdi. Satıl naxışlı, yazılı və yazısız olurdu. Satılın hamam və şərbət üçün nəzərdə tutulan növləri 
xeyli böyük olub forma etibarı ilə bir-birindən fərqlənirdi. Hamam satılı qapaqlı olub ağzı 
qıfıllanırdı. Toy məclislərində genağızlı böyük satıllara şərbət töküb fincanlarda qonaqlara 
paylanılırdı.64 Bu halda o, «şərbət qabı» adlanırdı. 
Dolça. Müxtəlif ölçülərdə, həm də naxışlı və naxışsız hazırlanırdı. Kübar ailələrə məxsus 
dolçalar, hətta, daş-qaşla zərif şəkildə bəzədilirdi. Böyük, kiçik və orta ölçülü dolçalar müxtəlif 
məqsədlərlə istifadə olunurdu. Çox vaxt böyük dolça ilə qonaqlıq və ya yas məclisində «əl   suyu» 
paylanılırdı. 
Lüləyin. Aftafadan bir qədər hündür olub ornamental nəqşlərlə zəngin bəzədilirdi. Çox vaxt 
onunla «əl suyu» verilirdi. Bu halda o, ləyən və fəşirlə dəst təşkil edirdi. 
Səhləb çaydanı. Çaydanın bü növü samovar sayağı odluğa malik olub, lüləyinin və dəstəyinin 
böyük olması ilə seçilirdi. Əsasən, səhləb çayı qaynatmaq və onu isti saxlamaq üçün istifadə 
edilirdi. Səhləb çayı ən çox bazarlarda satılırdı. Keçmişdə Səhləb çaydanının qədim oxşarına 
arxeoloji abidələrdə də təsadüf olunur. 
Süfrə qabları. Ənənəvi mis məmulatıarasında xörək qabları ayrıca qrup təşkil edirdi. Süfrə 
qablarının bir qrupu (cam, kasa, nimçə, sahan, fincan, şərbəti, piyalə, masqura və s.) fərdi, bir qismi 
isə (ləngəri, dəhmərdan, məcməyi, sini, sərpuş və s.) kollektiv səciyyə daşıyırdı. 
Cam girdə formada düzəldilməklə, böyük, orta və kiçik ölçülərdə olub, içərisi saya, bayırı 
naxışlı hazırlanırdı. Əsasən, süfrədə işlənirdi. Bəzən camda göy gilabı isladıb, satılın içərisində 
hamama aparılardı.65 Camın orta ölçülü növü «kasa», kiçik ölçülüsü isə «piyalə» və ya masqura 
adlanırdı. Bir qayda olaraq, kasanın oturacağı dımıqlı düzəldilirdi. 
Sərcam mis camların böyük növü olub səthi qübbə kimi domba, aşağı hissəsi qazan qapağı 
sayağı getdikcə yaymalanmış forma kəsb edirdi. Üzəri ərəb hürufatı və nəbati, yaxud həndəsi 
naxışlarla bəzədilirdi. Bəzən onu isti xörək tökülmüş qabın ağzına qapaq və ya sərpuş əvəzinə də 
işlədirdilər. 
Camın oturacağın ortası domba düzəldilən xüsusi bir növü «qırxaçarcam» adlanırdı. 
Nimçə. Əsasən, şəhər ailələri arasında dəbdə olmuşdur. Formaca girdə və dayaz olan 
 195
nimçənin üzəri çox vaxt saya, bəzən də naxışlı olurdu. Nimçəyə, adətən, «quru» xörək çəkilirdi. 
Lazım gəldikdə onun içində xörək də qızdırırdılar. Nimçədə xörək saxlanıldıqda, isti qalmaq üçün 
onun üstünə sərpuş qoyulurdu. 
Ağartı qabları daha çox elat məişəti ilə bağlı olub, tipoloji cəhətdən sərnic, qablama və badya 
ilə təmsil olunurdu. 
Sərnic başlıca ağartı qabı olub ev məişətində işlənən maye qabları arasında xüsusi yer tuturdu. 
Formaca o, satıla bənzəməklə, iki qulplu düzəldilir və içərisinə su, süd, yaxud ərinmiş yağ 
tökülürdü. Sərnicin böyüyünə inək, camış, kiçiyinə qoyun, keçi sağılırdı.  
Qablama mis camdan xeyli böyük, həm də oturacağı çox vaxt dımıqsız hazırlanırdı. 
Qablamaya, adətən, ağartı məhsulları və un tökər, onda umac hazırlayardılar. 
Mətbəx qabları. Mis məmulatının tipoloji növləri arasında bu qrup qablar başlıca çörək və 
xörəkbişirmə vasitələri kimi kütləvi səciyyə daşımasına görə xüsusi yer tuturdu. 
Qazan. Bir girvənkədən bir puda qədər xörək bişirilən qazanların hündür və alçaq gövdəli 
olmaqla, müxtəlif tipoloji növlərinə təsadüf edilirdi. Məsələn, «qablama qazan» orta ölçülü olub 
onun hündür qapağı ağzına kip geydirilirdi. Taskababı bişirərkən xörəyin buğu içəridə qalsın deyə, 
qapaq onun ağzına kip otuzdurulurdu. Kiçik və orta ölçülü qazanlar « tava» və ya «tavasər» 
adlanırdı 
Böyük qazanların yan tərəflərindən 2 və ya 4 ədəd qulp sallanırdı. Toy-nişan şənliklərində bu 
tip qazanlarda plov, yas mərasimində bozbaş, xəmiraşı bişirilirdi. Bu səbəbdən də, qazanın bu növü 
«qulplu qazan», yaxud «məclis qazanı» da adlanırdı. Bəzi bölgələrdə qulpu qazan «tiyan» adə ilə 
tanınırdı. 
Tava müxtəlif böyüklükdə olmaqla, zahirən saya hazırlanırdı. Tavada çığırtma, taskabab, 
badımcan dolması, quymaq, halva və  s. xörəklər bişirilirdi. Tavanın xüsusi qapağı olmadığı üçün 
onun  ağzı çox vaxt sini ilə örtülürdü. 
Teşt. Böyük və kiçik ölçüdə iki cür hazırlanan teştin böyüyündə çimilir, paltar yuyulur, 
kiçiklərində isə mürəbbə və ziyafət məclislərində ətli xörəklər bişirilirdi. Mürəbbə teştinə «ləyən» 
də deyilirdi. Bəzən mis teştin qıraqları dilikli düzəldilirdi. Teştin bu növündə doşab bişirilir, «iç» 
qovrulurdu. 
Məcməyi müxtəlif böyüklükdə olub səthi naxışlı və qıraqları çevirmə düzəldilirdi. Məcməyi 
ən çox toyda, nişanda və yas məclislərində işlənirdi. Bundan əlavə, onun içərisində qovun, qarpız 
kəsilib doğranılırdı. Yay mövsümündə bağlarda əncir, üzüm və s. meyvələr dərilib məcməyiyə 
yığılırdı. Toy və yas məclislərində məcməyidə plov paylanılırdı. Məcməyinin bir qədər kiçik 
növlərində düyü arıtlanırdı. 
Sini məcməyi formasında, lakin nisbətən ondan kiçik, həm də saya olurdu. Onun içərisində 
düyü, lobya, noxud, mərci, kişmiş və s. təmizlənib arıtlanırdı. Bəzən sininin üzünü aşağı çevirməklə 
onun üstündə çörək yastılanırdı. Bundan əlavə, keçmişdə sininin içərisində süfrəyə südlü plov da 
yeyilərdi. Ona görə də sini həm də, süfrə qabı kimi işlənirdi. Bəzən isə sinidən qapaq kimi də 
istifadə olunurdu. Sininin dərin növü «ləngəri», xırda və dayaz növü «sahan» adları ilə tanınırdı.  
Aşsüzən (çilovsüzən). Düyüdən bişirilən plovları və bəzi xəmir xörəkləri (əriştə, xəngəl) 
aşsüzən vasitəsilə süzülüb həlimdən çıxarılırdı. Ağzı gen, gövdəsi aşağı getdikcə daralan aşsüzənin 
səthi deşik-deşik olurdu. Xörəyin həlimi həmin deşiklərdən süzülüb çıxırdı. Çilovun suyunu süzmək 
üçün, adətən, aşsüzən boş qazan üzərinə qoyulurdu. 
Sərpuş. Şərq ölkələrinə məxsus süfrə qablarının tipik nümunəsi olan sərpuş xörəyi isti 
saxlamaq məqsədi güdürdü. Plov nimçə ləngəri və ya dəhmərdana çəkiləndən sonra onun gec 
soyuması üçün üstünə qübbəvari sərpuş qoyulurdu. İsti plovdan qalxan buxar sərpuşun köməyi ilə 
xörəyin üzərində qalır və onu isti saxlayırdı. Sərpuşun bayır səthi həndəsi və nəbati naxışlarla 
bəzədilirdi. Sərpuşun başı gübbə formalı zərif dürcəklə tamamlanırdı. Aşsüzənin kiçik növü 
«süzək» adlanırdı. 
Çömçə. Xörək çömçələri müxtəlif böyüklükdə olub uzun qulpla tamamlanırdı. Çömçə ən çox 
şorba, düşbərə, küftə, bozbaş və s. kimi xörəklərin boşqablara çəkilməsi zamanı işlənirdi. Bu 
mənada o, ağac çömçəni əvəz edirdi. 
Abgərdən. Gövdəsi girdə və çuxur olub, uzun qulplu düzəldilirdi. Ən çox toy və yas 
məclislərində istifadə olunmaqla, qazana su tökmək və yaxud ondan su götürmək məqsədilə 
 196
işlənirdi. 
Kəfkir. Əsasən, bişməkdə olan ətli xörəklərin üzərinə yığılan kəfi götürmək məqsədi güdürdü. 
Müxtəlif böyüklükdə hazırlanan kəfkirlərin çalovu dəlik-dəlik və qulpu uzun olurdu. Böyük kəfkir 
plov bişirilərkən, kiçikləri isə sulu xörəklərin kəfini alarkən, habelə qovurma və çığırtma kimi 
xörəklərin qarışdırılıb bişirilməsində işlənirdi. 
Qaşıq. Xörək və çay qaşığı olmaqla iki növünə təsadüf edilir. Keçmişdə varlı kübar ailələrin 
süfrəsinə çox vaxt gümüş qaşıq düzülərdi. 
Məişət əşyaları. Keçmiş məişətdə işlənən bir sıra əşyalar (şamdan, piydan, çıraq, kürsü 
manqalı, kabab manqalı, gilabi qabı, rüşul qabı, çiriş qabı, sulu qəlyan, qəlyan, qəlyan masası, 
süzək, tərəzi gözü, nağara və dünbək sağanağı, zinc, zınqırov və s.) misdən döyülüb hazırlanırdı. 
Ötən əsrlərdə Azərbaycan mətbəxində təsadüf edilən və son dərəcə məhdud səciyyə daşıyan 
metal əşyaların, bir qismi  tənəkə, bürünc və şüşədən  hazırlanırdı. 
Bürünc və şüşə qablar, əsasən varlı, kübar ailələr üçün səciyyəvi olmuşdur. Şüşə sürahı, bərni, 
qədəh, ətir qabı və s. kasıb zümrələrin məişətinə yad idi. Həmçinin, başa başa gələn bürünc qazan 
(tiyan), buxurdan, gülabdan, şamdan, dolça, məcməyi və s. xalq məişətindən artıq çoxdan çıxmışdı. 
Bürünc qablar. Təşəkkül tarixi hələ erkən tunc dövründən başlanan tökmə məmulatı misə 
müxtəlif aşqarlar qatmaq yolu ilə əldə edilməklə, çox mürəkkəb inkişaf yolu keçmişdir. Aşqarın 
tərkibindən asılı olaraq qədim metal ustaları mis ərintisindən həm tunc,  həm də bürünc əldə 
etmişlər. Ona görə də arxeoloji abidələrdən həm tunc, həm də bürünc məmulatına təsadüf olunur. 
Bürünc mis ərintisinə yarıbayarı nisbətdə sink filizi qatmaq yolu ilə əldə edilmişdir. Mis 
ərintisinə mərgmüş, sürmə, qalay, qurğuşun xəlitələrindən bu və ya digərini qatdıqda tunc əldə 
olunurdu. Qalay istisna olmaqla, bu metal filizlərinin yerli yataqlarının bolluğu üzündən 
Azərbaycanın arxeoloji abidələrində tunc məmulatına daha çox təsadüf edilir. Bununla belə, tunc 
başlıca olaraq əmək aləti və soyuq silahların istehsalına sərf olunduğundan həmin məmulat növləri 
dəmir və poladdan hazırlanmağa başlayandan sonra tədricən əməli əhəmiyyətini itirib aradan 
çıxmışdır. Bundan fərqli olaraq, bürünc daha çox qab istehsalına və bəzək  əşyalarının 
hazırlanmasına sərf olunması səbəbindən məhdud miqyasda da olsa, uzun müddət davam etmişdir. 
Sonralar bürüncü zinət istehsalı sahəsindən zərgərlik, qab istehsalı sahəsindən isə misgərlik 
məmulatları sıxışdırıb çıxarmışdır. Bununla da ənənəvi tökməçilik sənəti tənəzzülə uğrayıb aradan 
çıxmışdır. 
Texniki cəhətdən tökmə üsulu bu və ya digər məmulat növünün yumşaq mum modelini 
hazırlayıb onun üzərinə qılaf rolunu oynayan gil (üzlük) çəkməyə əsaslanırdı. Qəlib quruyandan 
sonra bişirilib saxsı halına salınır və onun içindəki mum əriyib tökülürdü. Həmin boşluğa bürünc 
ərintisi tökməklə lazımi məmulat növü əldə edilirdi. Soyuyub hazır hala düşmüş məmulatı 
qılafından çıxarmaq üçün saxsı qəlibi sındırmaq lazım gəlirdi. Beləliklə, hər bir məmulat növü üçün 
yeni model və onun formasına müvafiq təzə qəlib düzəldilirdi. 
Bürünc əşyalar, əsasən, hakim zümrələrin sifarişi ilə tökülüb hazırlanırdı. Ona görə də onlar 
çox yaraşıqlı düzəldilirdi.  
Tökmə üsulu ilə hazırlanmış bürünc məmulatının bəzi nümünələri zəmanəmizədək gəlib 
çatmışdır. Bunların arasında hazırda Rusiya Dövlət Ermitajında saxlanılan bürünc gülabdan Y-YII 
əsrlərə aid avtafa, YI -YIII əsrlərə aid bürünc məcməyilər, XIII-XIY əsrlərin yadigarları olan 
bəzəkli bürünc qazanlar, xüsusilə 1399-cu ildə Teymurləngin sifarişi ilə Təbrizdə hazırlanmış iki 
tonluq nəhəng tiyan xüsusi yer tutur.66 
Azərbaycan bürünckarlarının tökmə üsulu ilə hazırladıqları bu tipdən olan bürünc qab 
nümunələri dünyanın digər ölkələrinə də yayılmışdır. XII əsrdə Naxçıvanda hazırlanmış dodağı 
novçalı bürünc dolça nümunələri Nyu-York və Paris şəhərinə gedib çıxmışdır.67 
Vaxtı ilə Azərbaycanın tökmə ustaları tərəfindən düzəldilmiş yüksək bədii məziyyətlərə malik 
digər məişət əşyaları da dünya muzeylərinin fəxri eksponatlarına çevrilmişlər. Bu cəhətdən 1319-cu 
ildə Təbrizli Yusif Əhməd oğlu tərəfindən düzəldilmiş bürünc kasa Londondakı məşhur Viktoriya 
və Albert muzeyinin bədii sənət nümunələri arasında fəxri yer tutmuşdur.68 XII əsrin sonu və XIII 
əsrin əvvəllərində Şirvanın tökmə ustaları tərəfindən böyük məharətlə düzəldilmiş başqa bir bürünc 
tiyan Londonda qərar tutmuşdur. 4 ədəd orijinal formalı qulpa malik olan bu tiyan olduqca nəfis 
şəkildə ornamental nəqşlər və süjetli kompozisiya nümunələri ilə bəzədilmişdir.69 
 197
Dəri qablar. Azərbaycanda heyvan dərisindən istifadə çox qədim tarixə malikdir. Səyyar 
səciyyə daşıyan mütəhərrik maldarlıq məişəti şəraitində ağır və tez sınan saxsı qabların daşınması 
sərfəli olmadığından dəri qablara üstünlük verilmişdir. Buna görə də bəsit xalq üsulu ilə aşılanmış 
dəri məmulatı, xüsusilə maldar elatlar arasında geniş yayılmışdı. 
Azərbaycan maldarları heyvan dərisindən müxtəlif növ ağartı qabları: eymə, tejən, tuluq, cılğı, 
dağarcıq, motal, çalxar və s. hazırlayırdılar. Bunlardan əlavə, quyudan su çıxarmaq üçün mal 
dərisindən «dol» düzəldilirdi 
Xırda buynuzlu heyvanların dərisindən düzəldilən ağartı qabları və digər məişət vasitələri 
ucuz və yüngül olduğuna görə uzun müddət istifadədən çıxmırdı. 
Azərbaycanın maldarlıq təsərrüfatlarında yağ hasil etmək məqsədilə «çalxar» adlanan tuluq 
nehrələrdən geniş istifadə etmişlər.70 Ötən əsrlərdə tuluq nehrələr təkcə Azərbaycanda deyil, bütün 
Zaqafqaziyada, İran, Türkiyə və başqa qonşu ölkələrdə də yayılmışdır.71 
Qarın. Kərə yağı saxlamaq məqsədilə ən çox xırdabuynuzlu heyvanların qarnından istifadə 
olunardı. Yağı qarına yığmaq üçün onu duzlayıb kiçik kündələr halına salırdılar. Sonra onları qarına 
yığır və üstündən əllə basırdılar ki, aralarında hava qalıb yağı xarab etməsin. Həcmindən asılı olaraq 
hər bir qarın 8-10 kq-dan 15-16 kq-a qədər yağ tuturdu.72 
Motal, əsasən, qoyun dərisindən hazırlanırdı. Ən yaxşı motal erkək heyvan, xüsusilə qoç 
dərisindən düzəldilirdi. Böyük həcmli motal dərisində 15-16 kq-a qədər pendir saxlaya bilirdilər. 
Pendir yığmaq üçün bütöv soyulmuş qoyun dərisinin qolları və arxa hissəsi iplə möhkəm 
bağlanırdı. 
Cılğı təzə pendir və ya şor saxlamaq məqsədilə bütöv soyulmuş keçi dərisindən hazırlanırdı. 
Təzə şor və pendir cılğıda bir müddət qalıb özünü tutandan sonra onu çıxardıb motal dərisinə 
doldururdular. 
Dağarcıq. Dəri məmulatının ən qədim növü olub ərzaq məhsulları: yarma, un, duz, çörək və s. 
saxlanılırdı. Dağarcıq, əsasən, xırda buynuzlu heyvan dərisindən düzəldilirdi. Motal və cılğıdan 
fərqli olaraq, dağar dərisi yumşaq qalmaq üçün xalq üsulu ilə aşılanıb yararlı hala salınırdı. 
Eymə. Maldarlıq təsərrüfatında ağartı məhsullarının emalında eymə xüsusi yer tuturdu. 
Eymənin böyük ölçülüsü «tejən» adlanırdı. Qatıq yığmaq (yığıntı) üçün qoyun dərisi arpa unundan 
hazırlanmış yal vasitəsi ilə aşılanırdı. Sonra onun arxası və qollarının ağzı tikilib bağlanır, yalnız 
boğazı açıq saxlanırdı. Bir qayda olaraq, eymənin boğazına tənək çubuğundan düzəldilmiş çənbərə 
tikilirdi. 
Tuluq - Azərbaycanda tuluqdan başlıca olaraq maye (su, neft, ayran) daşınmasında istifadə 
edilirdi. Hazırlanma üsuluna və formasına görə tuluq eyməyə bənzəyirdi. Tuluqdan, həmçinin yağ 
hasil etmək üçün nehrə kimi də istifadə olunurdu. Tuluq habelə çay nəqliyyatı vasitəsi (kəlik, pələ) 
kimi də istifadə olunmuşdur. 
Keçmişdə Abşeronda əhalinin su təchizatında quyu suyu mühüm yer tuturdu. Quyudan su 
çıxarmaq üçün aşılı göndən hazırlanmış «dol», habelə su daşımaq üçün istifadə edilən tuluq ən 
sərfəli vasitə sayılırdı. Abşeron neftini dəvə karvanları vasitəsilə uzaq ölkələrə, həmçinin iri 
tuluqlarda daşıyırdılar. 
Hörmə və toxuma qablar. Zəngin xammal ehtiyatına malik olması səbəbindən 
Azərbaycanda müxtəlif növ hörmə qablar da geniş yayılmışdı. Sucar sahələrdə yetişən lifli bitkilər 
(lığ, ziyəlağ, dala, cil), elastik ağac çubuqları və siyrımı, şilgir, tənək, dənli bitkilərin küləşi hörmə 
işində ən qədim xammal növü olmaq etibarı ilə yaxın keçmişədək özünün əməli əhəmiyyətini 
itirməmişdir.   
Lifli bitkilərdən ev məişətində geniş yayılmış ciyəbənd, zənbil, kövsərə, süfrə, tərəzi və s. 
hazırlanırdı. Çubuqdan hörülən səbət, tərəcə, salğar, cilovsüzən və s. özünün təsərrüfat və məişət 
əhəmiyyətini əsrlər boyu saxlamışdır.73 
Toxuma qabların çeşidi olduqca zəngin idi. Bunların arasında yun, kətan və keci məmulatı 
xüsusi yer tuturdu. Xurcun, heybə, məfrəş, çuval, kisə, siyəzi və s. keçmiş məişətdə geniş yayılmışdı. 
Həsir məmulatının əsas istehsal mərkəzi Kürboyu kəndlər, Muğan ərazisi, xüsusilə Lənkəran-
Astara bölgəsi olmuşdur. Lənkəran-Astara bölgəsində vaxtilə taxıl saxlamaq üçün həsirdən kövsərə, 
yantay (çanta), süfrə düzəldərdilər. 
Keçmişdə yaxın və uzaq səfər zamanı xurcun və heybədə azuqə daşınardı. Xurcunun 
 198
(heybənin) gözəklərinə ucu qotazlı xurcunbağı keçirərdilər. Xurcun və heybələr rəngbərəng 
boyanmış keci və ya yun ipdən toxunmaqla üzərinə müxtəlif növ naxışlar salınardı. 
Keçmişdə taxıl, un, duz və s. saxlamaq, habelə azuqə daşımaq üçün yundan müxtəlif ölçülü 
çuval toxunmuşdur. Muğanda böyük çuvaldan həm də çəki vahidi kimi istifadə olunmuşdur. Taxıl 
doldurulmuş «Muğan çuvalı» 10 batmana bərabər tutulurdu.74 
                                                          
1С.А.Токарев. Разграничительные и объединительные функции культуры. IX Международный Конгресс антро-
пологических и этнографических наук. М.,1973. 
2А.А.Измайлова. Социалистическое преобразование хозяйства, культуры и быта талышей (автореф). М., 1964. 
3X.Axundov. Azərbaycanda çəltik bitkisi və onun məhsuldarlığının yüksəldilməsi yolları. B., 1958, s.28; Azərbaycanda 
çəltikçilik. B.,1964; Ş.A.Quliyev. Azərbaycanda çəltikçilik.B.,1977,s.27. 
4Н.Д.Калашев. Местечко Сальян Джеватского уезда Бакинской губернии  - СМОМПК, вып.,Y, Тиф., 1888, 
с.158. 
5 R.Babayeva. Abşeron yeməkləri, Az. MEA TİEA, inv. №3632,f.1,s.11; A.Ələsgərzadə. Əfşəran yeməkləri.Yenə 
orada, inv. №374; T.T.Səlimov. Abşeronlular.B.,1993. 
6 В.А.Ахмедова. Традиционное хлебопечение в Азербайджане. Б. 1997, с.78. 
7 H.Sarabski. Köhnə Bakı.B.,1982, s.181. 
8 Ş.A.Quliyev. Azərbaycanda çəltikçilik. B.,1977. 
9 R.Babayeva. Abşeron yeməkləri.-Azərb.MEA TİEA, inv.№3632, s.32-33. 
10 С.М.Бремнер. Витамины в домашнем питании. М.,1974. 
11Azərbaycanda dəvə və at südündən (qımıs) tarixən istifadə olunmamışdır. 
12 Р.Б.Давидов, В.П.Соколовский. Молоко в питании человека. М.,1959, с.27. 
13 Yenə orada, s.29. 
14 N.Sultanov. Uzun ömürlülük. - «Ədəbiyyat və incəsənət», 20 aprel 1984. 
15A.N.Mustafayev, Q.C.Cavadov. Qobustanda dəvəçiliyin etnoqrafik tədqiqinə dair. - AEM,V bur., B.,1985, s.75. 
16 Azərbaycan etnoqrafiyası, I c.B., 1988, s.278. 
17 X.D.Xəlilov. Qarabağın elat dünyası.B.,1992, s.105. 
18 R.Babayeva. Abşeron yeməkləri. Azərb.MEA TİEA, inv. №3632, f.1, op.11. 
19 Ş.A.Quliyev. Azərbaycanda su quşlarının ovlanması. – Azərbaycanın maddi mədəniyyəti. B., 1965, s.299-303. 
20 К.М.Ибрагимов. Материальная культура Шекинской зоны в конце ХIX – начале ХХ века (автор). Б.,1982,с.23. 
21 Azərbaycan etnoqrafiyası, I c. B.,1988, s.287. 
22 A.N.Mustafayev. İngiloyların maddi mədəniyyəti. B., 2005, s.177-178; С.М.Агамалиева. О пище населения Тауз-
ского и Казахского районов - АЭИА, Б., 1986, с.73; Yenə onun: О национальной пище в северо-западной зоне 
Азербайджана. - Материалы к сессии, посвященной итогам археологических и этнографических исследований 
1970 г. в Азербайджане. Б., 1972, с.41. 
23 Ə.Ə.İzmayılova. Balıqçılıq. -Azərbaycan etnoqrafiyası.B.,1988,s.299. 
24 Н.Дубровин. История войны и владычества русских на Кавказе. Т.1, кн. II. СПб., 1871; И.Н. Березин. Путеше-
ствие по Дагестану и Закавказью. Казань, 1849 və b.  
25 N.Dubrovin. Göst. əsəri, s.362. 
26 Иессен А. Орошение в Закавказъе. Кавказский календаръ на 1914 г. Тифлис, 1913,с.42;  
27İ.A. Talıbzadə XIX əsr və XX əsrin əvvəllərində Azərbaycanda suvarma və sudan istifadə. B., 1980,s.13.  
28 A.N.Mustafayev. Şirvanın maddi mədəniyyəti. B., 1977. s. 118.  
29К.Т.Каракашлы. Материалъная кулътура азербайджанцев. Б.,1964, с.250. 
30H. N. Məmmədov. Muğanın maddi mədəniyyəti (tarixi-etnoqrafik tədqiqat). B., 2001, s.117. 
31 A.N.Mustafayev. Göstərilən əsəri, s.119. 
32M.N.Nəsirli. Azərbaycanın bəzi içkiləri haqqında. Azərbaycan etnoqrafik məcmuəsi. 1 bur., B., 1964, s.143. 
33 A.N. Mustafayev, T.C.Cavadov. Qobustanda dəvəçiliyin etnoqrafik tədqiqinə dair. AEM, V bur., B.,1985, səh.76. 
34 M.N.Nəsirli. Göst. əsəri, s.138.  
35 Yenə orada. 
36 Yenə orada. 
37А.Пашаев. Город Ордубад в XIX – начале XX вв. (историко-этнографическое исследование). Б., 1998, с.110. 
38 Nizami Gəncəvi. Xosrov və Şirin, Bakı, 1981, s.289. 
39 M.N.Nəsirli. Göst.əsəri, s.140-141. 
40 M.N.Nəsirli. Göstərilən əsəri, s.144. 
41Q.Ə.Rəcəbov. Azərbaycanda süd məhsulları hazırlanmasının xalq üsulları. AEM, III bur., B., 1977, s.63. 
42Yenə orada 
43 X.D. Xəlilov. Qarabağın elat dünyası. B., 1992, səh.103. 
44 A.N.Mustafayev. Göst. əsəri, s.119. 
45 H.N.Məmmədov. Göst. əsəri, s.119. 
46 Dədə Qorqud. B., 1988,s.133. 
47Ş.H. Əliyev. İngiloylar (tarixi etnoqrafik tədqiqat). (Nam. dissertasiyasının avtor.) . B.,2001, s.21.  
48К.И.Хатисов. Кустарные промыслы Закавказского края.- Отчеты и исследования по кустарной промышленно-
сти России. т. II, СПб, 1894, с.340.  
 199
                                                                                                                                                                                                 
49 Q.C.Cavadov. Ağacişləmə.- Azərbaycan etnoqrafiyası, I c, B.,1988, s.350. 
50 Р.И.Бабаева. Утварь Апшерона. Bax: Azərb. MEA TİEA, f.3632, s.10. 
51 Yenə orada, s.28. 
52 В.А.Ахмедова. Традиционное хлебопечение в Азербайджане (историко-этнографическое исследование). Б., 
1997, с.69-70. 
53 Путешественники об Азербайджане. II c. Azərb. Respub. MEA İEA., inv.№, s.153. 
54 A.N.Mustafayev. Azərbaycanda sənətkarlıq (tarixi-etnoqrafik tədqiqat), səh.94. 
55 S.M.Ağamaliyeva. Dulusçuluq. - Azərbaycan etnoqrafiyası. I-ci cild. B.,1988, s.339. 
56 R.İ.Babayeva. Göst.əsəri.s.36. 
57 Yenə orada. 
58 Yenə orada. 
59 Yenə orada. 
60 Yenə orada.s.37. 
61 H.Həvilov. Azərbaycanın maldarlıq mədəniyyəti. B., 1987, s.64 
62 K.Xatisov. Göst.əsəri, s.323. 
63 Yenə orada, səh.325. 
64 Yenə orada, s.23. 
65 Yenə orada. 
66 R.Əfəndiyev. Göst. əsəri, s.22-23; 6-9, 12-ci rəsmlər. 
67 Yenə orada, s.51, 26-cı rəsm; s.99, 51-ci rəsm.  
68Yenə orada, s.74. 38-ci rəsm. 
69 Yenə orada, с.79.39-cu rəsm 
70 К.Т.Каракашлы. Материальная культура азербайджанцев северо- восточной зоны Малого Кавказа. (историко-
этнографическое исследование). Б., 1964, с. 234-235. 
71 T.Ə. Bünyadov. Azərbaycanda maldarlığın inkişafı tarixindən. B., 1969, s.134.  
72 Q.T. Qaraqaşlı. Göst. əsəri, s. 186-187. 
73 A.N. Mustafayev. Azərbaycanda sənətkarlıq, s.262.  
74 Кавказский календарь на 1852 г., Тифлис,1851, с.542; Г.А.Гулиев. Системы народной метрологии в земле-
дельческой культуре Азербайджана в Х1Х-ХХ вв.  -  АЕМ, III бур.,  Б., 1977.с.31. 
 
 200
NƏQLİYYAT MƏDƏNİYYƏTİ 
 
 Quru nəqliyyatı 
Ənənəvi nəqliyyat vasitələri tipoloji baxımdan quru və su nəqliyyatı olmaqla, tarixən iki 
istiqamətdə inkişaf etmişdir. İlk vaxtlar ibtidai insanlar yaxın və uzaq məsafələri piyada qət 
etmişlər. Minik-yük nəqliyyatı vasitələri meydana gələnə qədər onlar ən zəruri yükləri (əmək 
aləti, silah, ərzaq, azuqə ehtiyyatı), hətta körpə uşaqları özləri ilə piyada gəzdirmək 
məcburiyyətində qalmışlar. Öz əməklərini yüngülləşdirib-asanlaqdırmaq üçün onlar bir sıra bəsit 
yükdaşıma üsul və vasitələri düşünüb tapmışlar. 
Bu mənada quru yollarla piyada hərəkət edən adamların öz əzələ gücü hesabına yükdaşıma 
əməliyyatı  və ilk bəsit nəqliyyat növü olmuşdur. Hətta sonralar bəsit yükdaşıma üsulları 
təkmilləşdikcə «hambal» adlanan yükdaşıyan, habelə «carçi», yaxud «şatır» adı ilə bəlli olan 
müjdə (xəbər) yayan piyada peşəkarlar meydana çıxmışdır. Keçmişdə məktub və ya ismaric 
çatdıran «qasid» peşəsi də məhz bu ehtiyacdan yaranmışdır. 
XIX əsrə, başqa sözlə, Azərbaycanda poçt və teleqraf xidməti yaranana qədər davam etmiş 
bu peşə sahiblərinin çoxu piyada hərəkət edən adamlardan ibarət olmuşdur. Onların bir qisminin 
xüsusi yükdaşıma vasitələri (hambal palanı, heybə, çanta və s.), bəzilərinin isə, hətta xüsusi 
geyimləri yaranmışdır. Yerli hakim və ya hökmdar səfərə çıxarkən onun müşayiətçilərinin 
önündə gedən şatirların yüngülsayaq qaçış geyimi, yaxud zəvvar və sövdəgərlərin səfər geyimi 
olan yapınçı və ya kaval kürk buna əyani misal ola bilər.  
Bütün bunlardan əlavə, keçmişdə kəndbəkənd gəzib öz matahlarını satmağa çalışan 
arşınmalçı, bafayçı, çərçi və xalça-palaz satan digər alverçi təbəqələri də var idi ki, onlar satış 
mallarını kisə, çanta və boxçalara doldurub bellərinə alır, yaxud xurcun və ya heybələrə yığıb 
çiyinlərində daşıyırdılar. 
Keçmişdə Azərbaycanın bir sıra bölgələrində səhləb çayı içmək dəbdə olduğundan şəhər 
bazarlarında onun satışı ilə məşğul olan peşəkar səhləbçilər fəaliyyət göstərirdilər. Onlar mis 
çaydanlarda isti saxladıqları səhləb çayını əldə tutub gəzir qutuya yığılmış piyalə, masqura və ya 
stəkanları yaxalarından asırdılar.  
İnsanın fiziki gücü ilə bəsit yükdaşıma üsulları çox qədim tarixə malik olsa da uzun müddət 
əməli əhəmiyyətini itirməmişdir. Minik heyvanı olmayanlar əsrlər boyu çöl-təsərrüfat işlərinə, qonşu 
kəndlərə, eləcə də inzibati-ticarət mərkəzlərinə, müqəddəs yerlərə ziyarətə gedənlər və digər səfərlərə 
piyada getmişlər.  
Dünyanın bir çox ölkələrində olduğu kimi, Azərbaycanda da tarixən ev məişət əşyaları, 
ərzaq məhsulları və digər zəruri yüklər yaxın məsafəyə insanın öz gücü ilə daşınmışdır. 
 Yüngül yükləri, adətən, başda, çiyində, beldə, qoltuqda, qucaqda, qolda və əldə 
daşımışlar. Bu sayaq yükdaşıma üsulu, xüsusilə qadınlar üçün daha çox səciyyəvi olmuşdur. Belə 
bəsit yükdaşıma, üsulları dar cığırlara malik olan dağlıq ərazilərdə daha geniş yayılmışdı. 
Yaxın məsafəyə səfər edən, eləcə də müxtəlif növ çöl təsərrüfatı işləri ilə məşğul olan peşə 
adamları (çobanlar, ovçular və b.) şəxsi əşyalarını (ov bıçağı, xəncər, tüfəng, çörək torbası, 
tənbəki və pul kisəsi və s.) əl, qol, qoltuq, çiyin və yançaqlarında, kəmər, yaxud qurşaqlarında 
daşımışlar. Adətən, ovçular dağlıq və qayalıq yerlərdə gəzərkən sürüşməmək üçün ayaqlarına 
dəmir dişli «çarıq» geyirdilər.1 
Başda yükdaşıma üsuluna Azərbaycanın bütün bölgələrində təsadüf olunsa da, Lənkəran-
Astara, Quba-Xaçmaz, eləcə də Abşeron bölgələri üçün o, daha çox səciyyəvi idi. 
Yükün başı zədələmədən. rahat və sabit dayanması üçün, adətən, başa parçadan çələngvari 
formada düzəldilmiş, «biçənə» və ya «piçənə» adlanan yumşaq altlıq qoyulurdu. Biçənə yükü 
başda tarazlaşdırıb sabit saxladığı üçün onu əllə tutmaq lazım gəlmirdi. 
Əllə yükdaşımasının ən bəsit və qədim üsullarından biri olmuş əl sürürütməsi özünün 
əməli əhəmiyyətini yaxın keçmişədək qoruyub saxlamışdır.  
Beldə və çiyində, nisbətən ağır yükləri daşımışlar. Keçmişdə qonşu kəndlərə, yaxud 
şəhərlərə müxtəlif yükləri daşımaq üçün onu xurcun, yaxud heybəyə doldurub çiyindən 
aşırırdılar. 
Su, süd, ayran, şərbət, gülab və s. məhsulları daşımaq üçün müvafiq formalı maye 
 
 201
qablarından (səhəng, güyüm, tayqulp, dolça, aftafa, satıl, sərnic, abgərdən, gülabdan, kuzə, 
cürdək, bardaq, tuluq və s.) istifadə olunması ənənəsi yaxın keçmişədək davam etmişdir.  
Su və digər maye doldurulmuş bir sıra yükləri çiyində daşımaq üçün «düşəli» adlanan, 
ucuna qarmaqlı keçirilmiş xüsusi çiyin ağacından istifadə olunmuşdur. 2-2,5 m uzunluğunda olan 
düşəli möhkəm ağac növlərindən hazırlanırdı.2 Qeyd etmək lazımdır ki, bu cür bəsit yükdaşıma 
qaydası Asiya ərazisində, eləcə də Avropa və Asiyanın qovuşağında yerləşən Azərbaycanda 
qədim zamanlardan mövcud olmuşdur.3  
Abşeron yarımadasında yerli əhalini içməli su ilə təmin etmək üçün xüsusi peşə növü də 
yaranmışdı. «Suçu» adlanan həmin peşəkarlar keçmişdə şirin sulu quyu və ovdanlardan 
bellərində içməli su daşıyırdılar. Onlar bunun üçün aşılanmış dəridən düzəldilmiş tuluqlardan 
istifadə edirdilər.  
Beldə su daşımaq üçün Azərbaycanın kənd rayonlarında bir sıra saxsı qablar: «bardaq», 
«cürdək», yaxud mis «səhəng», «güyüm» və s. maye qabları da düzəldilmişdir. Digər 
bölgələrdən fərqli olaraq, Abşeron suçuları bellərində su daşımaq üçün «xərəkə» adlanan 
taxtadan düzəldilmiş su daşıma vasitəsindən istifadə etmişdilər. Xərəkəni kəndir (ciyə) vasitəsilə 
kürəyə bağlayandan sonra su qabları (bardaq, səhəng və s.) onun oturacağına qoyulurdu.4  
Beldə, habelə odun, çırpı, ot, küləş  şələ üsulu ilə, meyvə və saman səbəti, barama 
daşınmışdır.  
İnsan gücü ilə beldə yük daşımanın peşə səciyyəsi kəsb edən ən təkmil növü «hambal» 
olmuşdur. Keçmişdə Azərbaycanın əksər şəhərlərində, xüsusilə iri ticarət mərkəzləri və əlaqə 
yolları qovşaqlarında (vağzal, liman, bazar və s.) muzdla yük daşıyan xüsusi peşə sahibləri 
çalışırdı. Onlar xüsusi hazırlanmış hambal palanı vasitəsi ilə ağır yükləri bellərində daşıyardılar.5 
Hambal palanının üzü köhnə palaz, keçə və ya qalın parçadan (sigəzidən) olub içərisinə 
tüktəpən vasitəsi ilə tik, yun çöpüyü, saman və ya xırda doğranmış küləş doldurulurdu. Bir qayda 
olaraq, palanın aşağısı qalın, yuxarı hissəsi nazik düzəldilirdi. Bunun sayəsində yükün beldə dik 
dayanması təmin edilirdi. 
Bundan əlavə, belə götürülmüş yükün üstünü sarıyıb sabit saxlamaq üçün ucu halqalı 
xüsusi hambal qayışından istifadə olunurdu. 
Bəsit yükdaşıma üsullarından biri də xərək vasitəsi ilə müştərək yükdaşıma olmuşdur. 
Bunun üçün bir cüt ağac zolağını azca aralı olmaqla yerə uzadıb üzərinə yük yığandan sonra dal-
qabaq olmaqla əl və ya çiyinə götürüb lazımi yerə çatdırırdılar. 
Müharibə zamanı yaralı döyüşçüləri xərək vasitəsi ilə əməliyyat meydanından çıxarıb 
təhlükəsiz yerə çatdırırdılar.  
İnsanın fiziki gücü ilə müştərək yükdaşıma vasitələrindən biri olmaq etibarilə kəcavə 
Azərbaycanda çox məhdud dairədə yayılmışdır. Hakim dairələr üçün səciyyəvi olmuş bu 
yükdaşıma üsulu çox uzaq keçmişdə qalmış və nəqliyyat növü kimi geniş yayıla bilməmişdir.    
 Minik-yük nəqliyyatı. Azərbaycan əhalisinin təsərrüfat məşğuliyyəti, eləcə də ölkə 
ərazisinin dağlıq və düzənliklərdən ibarət olan mürəkkəb relyefi ilə əlaqədar olaraq, XIX əsrdə 
ənənəvi minik-yük nəqliyyatı özünün əməli əhəmiyyətini hələ də itirməmişdir. Təkərli nəqliyyat 
vasitələrinin hərəkət edə bilmədiyi dağlıq yerlərdə nəqliyyatın bu növündən tarixən geniş istifadə 
olunurdu.6 Keçmişdə düzənlik ərazilərdə yağmurlu vaxtlarda aran yolları keçilməz hala düşürdü. 
Belə şəraitdə yol getmək və yük daşımaq üçün minik-yük heyvanları yeganə sərfəli nəqliyyat 
növünə çevrilirdi. Digər tərəfdən, minik-yük nəqliyyatını ölkə əhalisinin müəyyən bir hissəsini 
təşkil edən köçəbə elatların səyyar məişəti də tələb edirdi. Etnoqrafik materiallar göstərir ki, 
arandan yaylağa köç vaxtı zəruri yüklərin (barxana, azuqə, ev müxəlləfatı və s.) daşınmasında 
minik-yük heyvanları əvəzsiz rol oynamışdır. 
Zaqafqaziyada, eləcə də Azərbaycanda minik və yükdaşıma məqsədi ilə, əsasən, at, qatır, 
dəvə, qismən isə kə və öküzdən istifadə olunmuşdur.7  
Ən sərfəli minik və yük heyvanı kimi, at Azərbaycanın hər yerində geniş yayılmışdı. XIX 
əsrdə ölkədə sosial-iqtisadi şəraitin dəyişməsi və əmtəə təsərrüfatı formalarının inkişafı yük atına 
tələbatı daha da artırmışdır. Həmin dövrdə at təkcə nəqliyyat vasitəsi kimi deyil, həm də satış 
üçün bəslənilirdi.8 Ona görə də atçılıq təsərrüfat forması kəsb etməklə, Azərbaycanın bütün 
bölgələrində geniş yayılmışdır. Təkcə 1843-cü ildən 1858-ci ilə qədər Azərbaycanın 6 qəzasında 
 
 202
(Bakı, Quba, Şamaxı, Nuxa, Şuşa və Lənkəran) atların sayı 82.972 başdan 140.867 başa 
çatmışdır.9 Bu hər şeydən əvvəl, atın mühüm nəqliyyat vasitəsinə çevrilməsi ilə əlaqədar idi. 
Məlum olduğu kimi, Zaqafqaziyada atı ətinə və südünə görə deyil, ən sərfəli nəqliyyat vasitəsi 
olmasına görə bəsləyirdilər.10 
Azərbaycan əhalisi, əsasən, yerli at cinslərindən (Qarabağ, Dilboz, Şirvan, Quba və s.) 
istifadə etmişdir. Bunların arasında ərəb atından törədiyi güman olunan Qarabağ atı xüsusi yer 
tutmuşdur. 
Azərbaycanda keçmişdə atdan həm minik, həm də yükdaşıma məqsədilə istifadə olunurdu. 
Azərbaycanda erkən orta əsrlərdən şöhrət tapmış Qarabağ atları, əsasən, minik məqsədilə 
saxlanılırdı. Yüksək sürətə malik olmaqdan əlavə, həm də yüngül və dözümlü olan Qarabağ 
atları dağ-minik atları qrupuna daxil idi. 
 Azərbaycanda geniş şöhrət qazanmış yerli at cinslərindən biri də Qazax atları olmuşdur. 
Minik və yükdaşıma, qismən isə qoşqu qüvvəsi məqsədi ilə işlədilən Qazax atları həm də yüngül 
və dözümlü olması baxımından yüksək qiymətləndirilirdi. Qazax atları arasında «dilboz» və ya 
«haçadil» adlandırılan at cinsi xüsusilə fərqlənirdi. 
Azərbaycanda yayılmış digər at cinsləri: Şirvan və Quba atları da minik-yük göstəricilərinə 
görə məşhur olmuşdur.  
Minik atları bir sıra əlamətlərinə, xüsusilə yerişinə görə «yortma», «yorğa», «çapırtma» 
olmaqla seçilib fərqləndirilirdi. 
Yerli at cinsləri habelə zahiri əlamətlərinə görə «qaşqa», «ala qaşqa», «səkil», «ağyal», 
«kəhər», «kürən», «kürən-qaşqa», «səmənd», «alaça», «bozat», «ağat», «qırat», «dürat» və s. 
adlarla tanınırdı. 
Ağır yükləri daşımaq üçün «löhrən» adlanan qoşqu atları Azərbaycana XIX əsrdə 
köçürülmüş rus təriqətçiləri tərəfindən gətirilmişdir.11 
Keçmişdə heç də əhalinin bütün təbəqələri atdan nəqliyyat məqsədilə istifadə edə 
bilməmişdir. Bu, hər şeydən əvvəl, atın, xüsusilə də cins atın çox baha olması və eləcə də 
«atpulu» adlanan vergi növü ilə bağlı olmuşdur.12 
Azərbaycan əhalisinin keçmiş məişətində at sərfəli minik nəqliyyatı olmaqdan əlavə, qoşqu 
qüvvəsi kimi də istifadə olunmuşdur.  
Bir neçə baş atı olan aiələlər, adətən, çöl-təsərrüfat işlərini qurtarandan sonra əlavə qazanc 
əldə etmək məqsədilə yük daşımaqla məşğul olurdu. Atla yükdaşıma «çarvadarlıq» peşəsinin 
yaranmasına səbəb olmuşdur. Etnoqrafik çöl materialları göstərir ki, çarvadarlıq peşəsi  
Azərbaycanın bütün qəzalarında geniş yayılmışdır. Adətən, hər bir çarvadarın 2-3 baş yük atı 
olurdu. El arasında yük atı çox vaxt «yabı» da adlanırdı. 
Xam atın minik və yük üçün öyrədilməsi də etnoqrafik cəhətdən maraq doğurur. Bu 
məqsədlə əvvəlcə, «rəşmə» adlanan bir ucu ilgəkli kəmənd vasitəsi ilə xam at kəməndə salınıb 
tutulurdu. İlgəyin halqası xam atın boynuna keçdikdən sonra onu tədricən çəkirdilər. Kəmənd 
atın boğazını sıxdıqca dəliqanlı xam ürgə tədricən taqətdən düşüb sakitləşirdi. Xam atları, 
adətən, köməkli tutub ram edirdilər. Bu işlə daha çox gənclər məşğul olurdu.  
Xam at tezliklə ram olmadıqda onu heydən salıb zəiflətmək üçün bir müddət qaranlıq 
tövlədə ac saxlayırdılar. Bir qədər sonra onu şumlanmış, yaxud sucar sahəyə salırdılar. Bu 
məqsədlə bir nəfər xam atın kəməndini dartır, digəri isə onun belinə minirdi. Bəzən də xam atın 
belinə ağır yüklə dolu xurcun qoyulurdu. Xam atı miniyə alışdırmaq üçün əvvəlcə onun belinə 
çul salınır, sonra yəhər qoyurdular. Bu qayda ilə atın öyrədilməsinə 3-4 gün, bəzən bir həftə vaxt 
tələb edirdi.13 
Atı qoşquya öyrətmək üçün onun boynuna keçirilmiş kəndirə ağır daş, yaxud kötük 
bağlayıb sürütlədirdilər. Bəzən isə xam atın boynuna gərdənbənd keçirib, qoşquya alışmış digər 
atla birlikdə arabaya qoşurdular. Adətən, minik atı qoşquya da tez alışırdı. 
Xam atın minik və yük üçün öyrədilməsinə 3-4 yaşlarından başlanırdı. Xam at 4 yaşında 
artıq bədəncə möhkəmlənir və minik üçün yararlı sayılırdı. At sərrafları miniyə öyrədilmiş xam 
ata yüksək tələblər qoyurdular. Bu cəhət öz əksini atalar sözündə də tapmışdır: «Atı birində 
bəslə, ikisində gözlə, üçündə min, dördündə oldu at, olmadı sat». 
Minik və ya yük atlarını noxta və yüyən (qaytarğan) vasitəsi ilə idarə edirdilər. Yüyən 
 
 203
qayışdan hazırlanır, noxta isə yun ipdən hörülürdü. Yüyənin gəm və qaytarğanı metaldan olub, 
sifarişə dəmirçi tərəfindən hazırlanırdı.  
Minik atına bir qayda olaraq, yəhər, yük atına isə navar vurulurdu. Adətən, minik üçün 
yəhər ləvazimatı dəst halında hazırlanırdı. Azərbaycanda tarixən yəhərin iki növü: minik və yük 
yəhəri mövcud olmuşdur. 2-3 qat keçədən hazırlanan yük yəhəri xalq arasında «navar», «palan-
navar», yaxud «çul» adlanır. Yük heyvanının belinə navar qoyandan sonra onun üstündən 
«keyvənd» adlanan çul salınır üstü tapqır və ya örkən ilə çəkilib bərkidilirdi. Qərbi 
Azərbaycanda navarın təkmilləşmiş forması «qom» adlanırdı. Navar kimi, qomun da içərisinə 
saman və ya küləş doldurulurdu.  
Yük yəhərlərini «palanduz» adlanan peşəkar ustalar hazırlayırdı. 
Bundan fərqli olaraq, minik yəhərləri mürəkkəb quruluşa malik olub, ağac qaltaq, keçə  
təkaltı, üzəngi qayışı, tapqır, tərlik, sinəbənd və quşqun kimi müxtəlif hissələrdən ibarət 
hazırlanırdı. Azərbaycanda vaxtı ilə «müsəlman yəhəri» («ərəb yəhəri», «Ərdəbil yəhəri») 
adlanan yerli yəhərlərlə yanaşı, «çərkəz»  rus (kazak), ingilis tipli minik yəhərləri də geniş 
yayılmışdır. 
Yerli (müsəlman) yəhərlər nisbətən mürəkkəb quruluşa malik olduğundan onun 
hazırlanmasına xeyli material və çox vaxt tələb olunurdu. Bununla belə, yerli yəhər növü uzun 
müddət dəbdən düşməmişdir. Şuşada hazırlanan «Şahsevən yəhəri» rus və ingilis yəhərlərindən 
üstün hesab edilir və yüksək qiymətləndirilirdi. 
Etnoqrafik çöl materialları keçmişdə qadınlar üçün də xüsusi yəhər növü hazırlandığını 
göstərir. Qadın yəhərlərinin fərqləndirici xüsusiyyəti onların qaltağının arxa hissəsinin enli, 
qabaq hissəsinin isə dar düzəldilməsindən ibarət idi. 
Yəhər dəstini «sərrac» adlanan peşəkar ustalar hazırlayırdılar. XIX əsrdə Azərbaycan 
şəhərlərində xeyli sərrac dükanı fəaliyyət göstərirdi. 1859-cu ildə təkcə Şamaxı şəhərində 36 
nəfər sərrac çalışırdı.14 Yəhərə olan tələbatla bağlı olaraq sərraclıq sənəti təkcə şəhərlərdə deyil 
hətta kənd yerlərində də inkişaf etmişdir. 
Minik atını yəhərləmək üçün əvvəlcə onun belinə tərlik, onun üstündən təkaltı, onun 
üstünə qaltaq, qaltağın üstünə isə «yastıq» adlanan yəhər döşəkcəsi qoyulurdu. Yəhər, adətən, 
atın belinə tapqır, sinəbənd və quşqun vasitəsilə bərkidilirdi. Ata minmək üçün yəhərin qaltağına 
ucu üzəngili qoşa  qayışlar bərkidilirdi. 
Minik və yük atlarının ayaq dırnaqlarını zədələnməkdən qorumaq üçün onların altına metal 
nal vurulurdu. Nallanmış atlar daşlı, kəsəkli yollarda yükə daha dözümlü olurdular.  
Vaxtilə Azərbaycanda girdə və aypara şəkilli (dımıqlı) nallardan istifadə olunmuşdur. 
Qoşqu atları üçün aypara şəkilli (dımıqlı) nallar daha əlverişli olduğundan nalın bu növü nisbətən 
geniş yayılmışdır. 
Atı, adətən, «nalbənd» adlanan peşəkar ustalar nallayırdılar. XIX əsrin ortalarında 
Azərbaycanın iri yaşayış məntəqələrinin hər birində nalbəndxana var idi.15 
 Nalbənd çox vaxt həm nal düzəldir, həm də yük və minik heyvanlarını nallayırdı. Ona 
görə də, nalbəndxanada müxtəlif əmək alətləri: zindan, kəlbətin, dəmir kəsən qayçı, isgənə, yiyə, 
yonacaq (sintaraş), çəkic və s. olurdu.  
At «dizləmə» və «çarmıx» vasitəsi ilə olmaqla, iki üsulla nallanırdı. Dəlisov və ürkək atlar 
bədnal olduğundan, adətən, çarmıx vasitəsilə nallanırdı.16 
Azərbaycanda qədim zamanlardan minik-yük məqsədi ilə istifadə olunan ev 
heyvanlarından biri də qatır olmuşdur. Ondan, əsasən, yükdaşıma, qismən isə minik vasitəsi kimi 
istifadə etmişlər. 
Hər cür çətin şəraitə dözümlü olmasına görə, qatır Azərbaycanın bir sıra bölgələrində yük 
atından üstün tutulmuşdur. Sabiq Yelizavetpol quberniyasında yük daşınmaq üçün xeyli qatır 
bəslənilirdi.17 200 kq-a qədər yük götürə bilən qatır gündə 20-25 km yol qət edirdi.18 Bu 
səbəbdən də Azərbaycanın dağ yollarında qatır əvəzedilməz yük heyvanı hesab edilirdi. 
Azərbaycan əhalisinin təsərrüfat məişətində yük daşımaq məqsədi ilə işlədilən ev 
heyvanlarından biri də ulaq olmuşdur. O ən çox ev təsərrüfatında (odun, un, duz, su və s. 
yüklərin daşınmasında) işlədilirdi. Elat təsərrüfatında, xüsusilə köç yollarında yük daşımaq üçün 
ulaq ən sərfəli nəqliyyat vasitəsi sayılırdı. Atı olmayan ailələr ulaq saxlamaq məcburiyyətində 
 
 204
qalırdı. 
Keçmişdə hətta ticarət yollarının üstündə yerləşən, yaxud ticarət mərkəzlərinə yaxın 
kəndlərdə ulaq vasitəsilə çarvadarlıqla məşğul olanlar da var idi.19 
Ulaq köçəbə təsərrüfatı üçün də sərfəli yük heyvanı idi. Sakit və rahat heyvan olması, az 
yem tələb etməsi, qoyun sürüsü ilə ayaqlaşması onu çobanlar üçün əlverişli nəqliyyat vasitəsinə 
çevirmişdir. Çobanlar özlərinə gərək olan lazımi yükləri ulağa yükləyəndən sonra onu onları 
sürüyə qatır və birgə hərəkət edirdilər.  
Uzunqulağı yükləmək üçün onun belinə palan, yaxud palan-navar vurulurdu. Yükün 
növündən asılı olaraq, xurcun, kisə, tuluq və s. vasitələrdən istifadə olunurdu. 
İş heyvanının belini əzib yağır etməmək üçün, adətən, ağır yuklər ağac qaltaq vasitəsilə 
daşınırdı. Abşeronda qaltaq «xərəkə»,20 Şirvanda isə «qaş» adlanırdı. Talışlar arasında o, «xərçü» 
və ya «tayçü» adı ilə tanınırdı. 
Qədim zamanlardan yükdaşıma məqsədi ilə istifadə olunan yük heyvanlarından biri də 
dəvə olmuşdur. Aclığa və susuzluğa dözümlü olmaqdan əlavə, çox yük götürə bilməsi 
səbəbindən dəvə başlıca yükdaşıma vasitəsinə çevrilmişdi. Elə bu səbəbdən də Azərbaycanın bir 
sıra bölgələrində dəvəçilik maldarlıq təsərrüfatının ən gəlirli, sərfəli sahələrindən biri sayılırdı. 
Təkərli nəqliyyat vasitələrindən istifadə oluna bilməyən yerlərdə yük dövriyyəsi, əsasən, dəvə 
karvanları vasitəsilə həyata keçirilmişdir. Ona görə də Azərbaycanın bir sıra bölgələrində 
dəvəçilik ayrıca təsərrüfat forması kəsb etmişdir.21 İsti iqlim şəraitinə alışmış dözümlü heyvan 
olması səbəbindən dəvə, Azərbaycanın aran rayonlarında daha çox yayılmışdır. 
Keçmişdə Azərbaycanda dəvə ən çox Bakı, Quba, Şamaxı, Nuxa, Şuşa, Lənkəran, Ağdam 
və Salyan qəzalarında saxlanılırdı. 1858-ci ildə bu qəzalarda dəvələrin sayı 11542 başa 
çatmışdır.22  
Dəvəçiliklə, əsasən, Mil-Qarabağ, Muğan və Şirvan  düzənliklərində yaşayan maldar 
elatlar, qismən də Abşeron əhalisi  məşğul olmuşdur. Dəvə ilə başlıca olaraq uzaq məsafəyə neft, 
duz, pambıq, yun və s. yüklər daşıyırdılar. Bundan əlavə, keçmişdə köçəbə məişəti keçirən, 
qışlaq və yaylaqlar arasında müntəzəm hərəkət edən elat əhalisi arasında dəvə ən sərfəli 
yükdaşıma vasitəsinə çevrilmişdi. 
 XIX əsrin ortalarından etibarən Bakı neftinin qəzalara daşınması Abşeronda dəvəçiliyin 
sürətlə artmasına təkan vermişdir. XIX əsrin 80-ci illərində Abşeron kəndləri arasında Corat (300 
baş) və Qobu (200 baş) ən çox dəvə saxlanılan kəndlər idi. Maştağa və Saray kəndlərinin 
hərəsində neft daşımaq üçün 100 baş, Novxanı, Qala, Sabunçu, Fatmayı, Nardaran, Biləcər, 
Güzdək, Əmircan və Zabrat kəndlərinin hərəsində isə onlarla dəvə saxlanılırdı.23 Lakin XIX 
əsrin axırlarında Zaqafqaziya dəmir yolu və neft kəmərinin çəkilməsi ilə əlaqədar olaraq, bu 
kəndlərdə dəvəçiliyin inkişafı zəifləmişdir.24 
Azərbaycanda həm bir, həm də ikihörgüclü25 dəvə növü saxlanmışdır. İkihörgüclü dəvənin 
erkəyinə «buğur», dişisinə «haça maya» deyilirdi. Birhörgüclü dəvənin erkəyi «lök», dişisi 
«arvana», hər iki növün cütləşməsi nəticəsində yaranmış erkək dəvə «nər», dişi dəvə isə 
«pəsərək» adlanırdı.26 Həm də çarpaz cütləşmə nəticəsində həmişə bir hörgülü dəvə törəmişdir.27 
Buğur və lök dəvə 130-170 kq-a qədər yük götürə bilirdi. Maya dəvənin yükü 65-100 kq-dan 
artıq olmurdu.28 Nər güclü olduğu üçün başqa dəvələrə nisbətən daha çox yük götürür və yüksək 
qiymətləndirilirdi.  
Dəvə üç yaşından başlayaraq yükə öyrədilirdi. Bunun üçün onu «qaraçı» adlanan kəndir 
vasitəsilə əvvəlcədən öyrədilmiş başqa dəvənin navarına bağlayırdılar. Dəvəni minməyə və 
yükləməyə tədricən alışdırırdılar. Öyrətmə müddətində ona ancaq quru yem verilirdi. Təzə 
öyrədilmiş dəvəni 50-60 gün fasiləsiz işlədirdilər ki o, xamlamasın. Sonra navar və ya arqana 
öyrənmiş dəvəni karvana alışdırmaq üçün onun belinə yük vurub başını ovsar vasitəsilə özündən 
qabaqkı dəvəyə, arqanından isə arxadakı dəvəyə bağlayırdılar. Karvana alışmış dəvəyə 80-100 
kq yük vurub uzaq səfərə çıxırdılar. Hər 5-6 aydan bir dəvənin yükünü bir qədər artırırdılar. Beş-
altı yaşlarında dəvəni normal qaydada yükləyirdilər. 
 Abşeron kəndlərində dəvəni qışda kəndin kənarında, daşdan tikilmiş «dəvəlik» adlanan 
xüsusi tövlələrdə saxlayırdılar.29 Dəvə tövlələrinin qapısı hündür olduğundan yüklü dəvə ora 
sərbəst girə bilirdi. Yayda dəvə talvar altında saxlanılırdı.  
 
 205
Qoşa hörgüclü dəvəni yükləmək üçün onun belinə navar, və arqan, tək hörgüclü dəvənin 
belinə isə cihaz  qoyurdular. Dəvə navarı uzunluğu təxminən 1-1,2 m-ə çatan bir cüt ağac milə 
dolanmış keçədən və onları birləşdirən paldımaşırmadan ibarət düzəldilirdi.30 
Dəvə güvəninin sayından asılı olaraq, navarın qolları iki, yaxud üç yerdən paldımaşırma 
vasitəsilə bir-birinə bağlanırdı. Navar dəvənin hörgücləri arasında kip dayanandan sonra onun 
üstü örkən ilə bağlanıb bərkidilirdi.31 
 Dəvə ilə yük daşımaq üçün yükün səciyyəsindən asılı olaraq, iri ölçülü «dəvə çuvalı»ndan, 
mafraş, sandıq, səbət və tuluqlardan istifadə edilirdi. Ərzaq məhsulları (taxıl, un, dən, qənd və s.) 
çuvala doldurulub dəvəyə yüklənirdi. Silah, sursat, saxsı və mis qablar sandıq və səbətlərə 
doldurulub dəvəyə yüklənirdi. Maye məhsulları (neft, su) tuluq vasitəsilə daşınırdı. Vaxtı ilə Bakı 
nefti tuluqlara doldurularaq, ölkə daxili mahallara və uzaq şəhərlərə dəvələrlə daşınırdı. 
Dəvəni yükləmək üçün hazır yük tayları bir-birindən təxminən 1,5-2 m aralı yan-yana 
qoyulduqdan sonra dəvənin noxtasından tutub tayların arasına çəkirdilər. Kiçik çubuqla dəvənin 
dizlərinə vurub «xıxladır» və onu tayların arasında yerə yatırdandan sonra yük taylarını dəvəyə 
yaxın çəkirdilər. Daha sonra ucu ilgəgəkli örkən və çilik vasitəsi ilə tayları bir-birinə çatıb dəvəni 
qaldırırdılar.32 
Dəvənin başlıca yükdaşıma vasitəsinə çevrilməsində Azərbaycanın təsərrüfat həyatında 
əmtəə istehsalının üstün yer tutması faktı mühüm rol oynamışdır. Azərbaycanda istehsal olunan 
ipək, kətan, pambıq, taxıl, neft, duz, barama və s. məhsullar istər daxili, istərsə də xarici 
bazarlara əsrlər boyu dəvə karvanları ilə daşınmışdır. 
Gədəbəy mis mədəni işə düşəndən sonra hər il buradan Rusiyaya göndərilən 40.000 puda 
qədər mis Bakıyadək dəvələrlə daşınırdı.33  
İsti yay aylarında dəvə karvanı ilə, əsasən, sərin vaxtlar, çox vaxt isə gecə yarıdan sonra 
hərəkət edirdilər. Gecələr yol getmək və yük daşımaq üçün dəvə karvanı ən münasib nəqliyyat 
növü sayılırdı. 
Ağır heyvan olmasına baxmayaraq, iri addımlara malik olan dəvə uzun müddət fasiləsiz 
yol gedə bilirdi. Sürəti saatda 4-4,5 km-ə çatan yüklü dəvə bir gündə fasiləsiz 30-35 km, fasilə 
ilə isə 50 km-ə qədər yol qət edirdi.34 
Səfər zamanı dəvənin yemi arpa unundan düzəldilən nuğa və yol boyu bitmiş tikanlı 
bitkilərdən ibarət olurdu. Digər ev heyvanlarının xoşlayıb yemədiyi dəvətikanı bitkisini dəvə 
daha iştahla yeyirdi.35 Bu mənada dəvə yemi onun sahibi üçün çətinlik yaratmırdı. 
Bir qayda olaraq, dəvə karvanı bir neçə qatara bölünürdü. Bu səbəbdən də karvanı bir neçə 
nəfər idarə edirdi. Bunlardan biri «sarvan» adlanan karvan başçısından, qalanları isə onun 
köməkçilərindən ibarət olurdu. 
Cərgə ilə dalbadal düzülmüş qatarlarda dəvələrin hər birinin ovsarı özündən qabaqkı 
dəvənin navarına bağlanılırdı. Qabaqdakı nər dəvənin ovsarının ucu isə karvanın önündə atlı, 
yaxud piyada gedən karvan başçısının əlində olurdu. Karvanın sonunda gedən dəvənin 
boynundan, adətən, zınqırov asılırdı. Zınqırov vasitəsi ilə karvanın ön və arxa qatarları arasında, 
bir növ, əlaqə yaradılırdı. Hərəkət vaxtı zınqırov səsi kəsilərdisə, karvan başçısı dayanıb arxaya 
baxır və gözləyirdi ki, onun köməkçiləri qatarların əlaqəsini bərpa etsinlər.36 
Dəvəçiliklə məşğul olan Abşeron kəndliləri neft və duzu Azərbaycanın digər bölgələrinə 
çatdırmaqdan əlavə, həm də buradan əkinçilik və maldarlıq məhsullarını daşıyıb qonşu əyalətlərə 
satırdılar.37 Çoxlu dəvəsi olan kəndlilər bir qayda olaraq, çarvadarlıq peşəsi ilə güzaran 
keçirirdilər. Abşeronda neft və duzun bolluğu, habelə o vaxt hələ neft kəmərlərinin mövcud 
olmaması səbəbindən burada çarvadarlıq ən gəlirli peşə sahəsinə çevirilmişdi. 
Keçmişdə dəvə ilə yük daşıma işində Bakı kəndləri ilə yanaşı, Şamaxı və Nuxa qəzasının 
bir sıra kəndləri də xüsusilə fərqlənirdi. Onlar Azərbaycanın müxtəlif şəhərləri arasında dəvə ilə 
yük daşıyırdılar. Hər il Lahıc sənətkarları üçün Gədəbəydən, Zəngəzur və digər mədənlərdən 
alınan min pudlarla mis Lahıca dəvə ilə gətirilir, onların hazırladığı mis qablar dəvə karvanları 
ilə müxtəlif yerlərə daşınırdı.38 
XIX əsrdə Azərbaycanda 50-60 nəfərə yaxın çarvadarı olan bir sıra kəndlər var idi. Onların 
hər biri 10-12, bəzən isə 25 başa yaxın dəvə saxlayırdı.39 XIX əsrin 80-ci illərində təkcə Şamaxı 
qəzasında 4282 baş dəvə var idi.40 İnformatorların verdiyi məlumata görə, Abşeronun Əmircan 
 
 206
və Güzdək kəndlərində 20-30 dəvəsi olan karvan sahibləri var idi. Həm də onlar təkcə ölkə 
daxilində deyil, Tiflis, İrəvan, habelə Şərq ölkələrinə (İran, Türkiyə, Əfqanıstana) mal aparıb 
gətirirdilər.41  
Etnoqrafik materiallardan göründüyü kimi, keçmişdə yük daşıma əməliyyatında 
iribuynuzlu heyvanlar, xüsusilə kəl və öküz mühüm yer tutmuşdur. Bu hal xüsusilə köçəbə 
maldarlar arasında daha geniş yayılmışdır. Məlum olduğu kimi, maldar elatlar yaylağa köçən 
zaman yolun müəyyən məsafəsini araba ilə qət edir, təkərli nəqliyyatın hərəkəti mümkün 
olmayan dağ yollarında isə barxana və ərzaq məhsullarını yük heyvanları vasitəsilə daşıyırdılar. 
Bu fakt ədəbiyyat materiallarında daöz əksini tapmışdır.42 
Azərbaycanın dağlıq bölgələrində yükdaşımada xüsusilə öküz çox mühüm yer tutmuşdur. 
Quba qəzasının Şahdağ qrupu xalqları (xınalıqlılar, qırızlılar, buduqlular ) arasında öküz əsas 
yükdaşıma vasitəsi sayılırdı.43 
İribuynuzlu heyvanları qoşqu və yükə alışdırmaq məqsədi ilə onları hələ 1-2 yaşında 
olarkən «buruqçu»ya burdurur,yaxud axtaladırdılar. 3-4 yaşlarından heyvanı yükə öyrətmək üçün 
onun başına sicim və ya çatı ilə «buruntaq» vurulur, belinə ağır yük qoyulurdu. Yüklənmiş 
heyvan bir neçə saat yedəkdə gəzdirildikdən sonra ram edilirdi. 
Öküz və kəli yükləmək üçün onun belinə keçə və ya köhnə palazdan hazırlanmış 
qoyulurdu. Alıq ucu doğanaqlı örkən vasitəsilə heyvanın belinə bağlanıb bərkidilirdi.44 
 Qoşqu nəqliyyatı. Tipoloji cəhətdən Azərbaycanın ənənəvi qoşqu nəqliyyatı təkərsiz 
(sürütmə) və təkərli olmaqla iki növə ayrılır. 
Sürütmə nəqliyyatı. Yuxarıda göstərildiyi kimi, təbii şəraitinə görə, Azərbaycanın relyefi 
dağlıq, dağətəyi və düzənlik ərazilərdən ibarətdir. Bunların hər birinin özünə məxsus mədəni-
təsərrüfat tipləri formalaşmışdır. Belə şərait isə burada ənənəvi qoşqu nəqliyyatı vasitələrinin 
müxtəlif tipoloji növlərinin yaranmasını zəruri etmişdir.  
Təbii-coğrafi şəraitdən asılı olaraq Azərbaycanın dağ kəndlərində bəsit yükdaşıma vasitəsi 
olan sürütmə önəmli yer tutmuşdur. 
Dağlıq rayonlarının kəndli təsərrüfatlarında odun, küləş, ot və digər yükləri daşımaq üçün 
sürütmə üsulundan geniş istifadə olunmuşdur. Azərbaycanın ayrı-ayrı bölgələrində sürütmə 
nəqliyyatının «şəl», «cəpə» «havza», «kirşə» («kəriskə») olmaqla, müxtəlif tipoloji növləri 
qeydə alınmışdır. Bundan əlavə, bir sıra yüklər (kərən, mil, tir, saldaş və s.) bilavasitə özləri 
sürüdülmə üsülü ilə daşınmışdır. Bunun üçün yükün yerə yatımlı alt hissəsini arıtlayıb hamar 
hala salandan sonra baş tərəfinə zəncir bağlayır və ucunu boyunduruğa qoşurdular. 
Sürütmə üsulunun geniş yayılmış növlərindən biri də xırman vəli olmuşdur. Öküz və ya ata 
qoşulmuş vəli xırmana sərilmiş taxıl dərzinin üzəri ilə sürütməklə onu döyüb hasilə gətirirdilər. 
Şəl düzəltmək üçün bitili ağacın qol-budağını balta ilə bir qədər arıtlayandan sonra onları 
baş-başa çatıb bağlayır və üzərinə «yük» yığırdılar. Zəncir və ya kəndir vasitəsi ilə şəlin başını 
boyunduruğa bağlamaqla, onun üzərindəki yükü daşıyıb lazımi yerə çatdırırdılar. Sürütməni, 
görünür, ilk vaxtlar insanlar özləri çəkmişlər. Sonralar bu məqsədlə qoşqu heyvanlarından (öküz, 
kəl) istifadə etmişlər. 
Öküz və ya kəl qoşquya tədricən alışdırılırdı. Yeni öyrədilmiş öküz və kəli boyunduruğa 
qoşarkən çox vaxt onları buynuzlarından bir-birinə çatırdılar ki, hərəsi bir yana, çəp halda 
dartmasın. Bir çox hallarda isə onları, əvvəlcədən öyrədilmiş qoşqu heyvanlarının bir tayı ilə 
boyunduruqlayıb, araba və yaxud xırman vəlinə qoşurdular. Öküzə nisbətən kəl sakit və güclü ev 
heyvanı olduğu üçün qoşqu qüvvəsi kimi, daha yüksək qiymətləndirilirdi. Bununla belə, əhali 
arasında öküz daha sərfəli qoşqu heyvanı sayılırdı. Çünki öküzdən fərqli olaraq, kəl həddindən 
artıq yem və qulluq tələb etməklə yanaşı, həm də soyuğa o qədər də dözümlü heyvan deyildi. 
Vəl. Sürütmənin ən təkmil və geniş yayılmış növlərindən biri kimi vəl, əsasən, ağacdan, 
qismən də daşdan düzəldilirdi. Ağac vələ, adətən, bir boyun öküz və ya kəl, bəzən isə at 
qoşulurdu. Öküz və ya kəl bir qayda olaraq, vəlin «almacıq» adlanan çıxıntısına boyunduruq, at 
isə gərdənbənd vasitəsi ilə qoşulurdu. Həm də xırman atını ortada dayanıb uzun cilov vasitəsilə, 
öküz və kəli isə vəlin üstünə minməklə idarə edirdilər. 
Qoşqu heyvanların hər ayağına aypara formasında bir cüt nal vurulurdu. Nallama 
əməliyyatı qoşa ayaqlı haça çarmıx vasitəsilə icra olunurdu. Bunun üçün öküz və ya kəlin 
 
 207
ayaqlarını bağlayandan sonra onu yanı üstə yıxıb ayaqlarını çarmıxın oxuna bağlayırdılar. 
Bundan fərqli olaraq, «at çarmıxı» 4 ədəd dik basdırılmış dirəklərin arasında qurulurdu. Bundan 
əlavə, öyrədilmiş at «dizləmə» üsulu ilə də nallanırdı. 
Çəpə. Sürütmənin bəsit növlərindən biri olan «çəpə» son vaxtlara qədər Lənkəran 
bölgəsində işlədilməkdə idi. Çəpə, xüsusilə, suçaq sahələrdəki çəltik zəmilərində ən sərfəli və 
yüngül yükdaşıma vasitəsi sayılırdı. Sürütmənin bu nisbətən təkmil növü başı yuxarıya doğru 
əyilib çənbərlənmiş bir cüt ağac qol üzərində qurulurdu. Paralel uzadılmış çəpə qollarının üstü 
bir cüt törpü vasitəsi ilə bir-birinə birləşdirilib bərkidiləndən sonra qollara paralel olmaqla, 
onlara iki ədəd döşəmə taxtası bənd edilirdi. Daha sonra qol və döşəmələrin üzərinə əvvəlcədən 
hörülüb hazırlanmış çubuq çəpərə bərkidilirdi. Çəpənin üzərinə yük yığandan sonra onu qoşqu 
heyvanına qoşur və sürütləyib lazımi yerə çatdırırdılar.  
Kirşə. Sürütmə nəqliyyatının ən təkmilləşmiş və iri tutumlu növü sayılan kirşənin banı iki 
ədəd əyri başlı ağac qol üzərində quraşdırılırdı. Yaxşı sürüşmək üçün kirşə qollarının qabaq başı 
yonulub yuxarıya doğru bir qədər maili hala salınırdı. Kirşə tayları paralel vəziyyətdə, 1,5-2 m 
qədər aralı qoyulandan sonra «törpü» adlanan ağac döşəmələr vasitəsilə bir-birinə birləşdirilirdi. 
Bunun üçün kirşə qollarının yan tərəfində törpü deşikləri açılırdı. Qoşa qolların hər birinin 
üzərində, həmçinin, dik vəziyyətdə 4-5 ədəd deşik açıb onlara ağac cağ bərkitməklə kirşənin 
banı hazırlanırdı. Kirşə, adətən, haça əskeş (yedək) və yaxud zəncir vasitəsilə boyunduruğa 
bağlanırdı. 
Şimal ölkələri üçün səciyyəvi olan maral, it və s. kimi heyvanlar vasitəsilə hərəkət etdirilən 
yüngül xizəkdən fərqli olaraq, Azərbaycanda kirşəyə bir cüt kəl və ya öküz qoşulurdu. Keçmişdə 
kirşə ən çox ölkənin dağ rayonlarında geniş yayılmışdır. Dağlıq ərazilərdə kirşədən nəinki qışda, 
hətta yay vaxtı da müəyyən yükləri daşımaq üçün istifadə olunmuşdur.45 Şamaxı, Quba, Qusar, 
İsmayıllı və bir sıra dağ rayonlarında XX əsrin 60-cı illərinə qədər odun, dərz, küləş, ot və s. 
kimi yükləri daşımaq üçün kirşə ən əlverişli nəqliyyat vasitəsi olaraq qalırdı. 
Azərbaycanın ayrı-ayrı bölgələrində kirşə müxtəlif adlarla tanınmışdır. Muğan və 
Lənkəranda o, «havza», Şirvan düzündə (Kürdəmir və Ağsuda) «kəriskə», Dağlıq Şirvanda 
(Şamaxı, Quba, Qusar və İsmayıllı rayonlarında) isə «kirşə» adlanırdı. 
 Yükün səciyyəsindən asılı olaraq, kirşə bəzən «təzək», «odun», «dərz kirşəsi» və s. 
olmaqla müxtəlif adlarla da tanınırdı.  
Ənənəvi təkərsiz nəqliyyat növlərinə yekun vurarkən daş mədənlərində sal daşın gırdın və 
ling vasitəsi ilə, itələmə üsulu ilə nəqliyyat ayağına daşınması faktını də qeyd etmək lazımdır. 
Qədim Misir ehramlarının azman daşlarının daşınmasında tətbiq olunduğu kimi, Azərbaycanın 
daş ustaları da tava, sənduqə, başdaşı, dəyirman daşını kəsib, yatağından qoparandan sonra onu 
yatağından düşürüb nəqliyyat ayağına çatdırmaq üçün ling vasitəsilə arxadan itələmə üsulundan 
istifadə etmişlər. Bu məqsədlə onlar qopardıqları daş qaiməsinin altına bir cüt ağac gırdın atıb 
arxadan linglə onu itələyirdilər. Gırdınlar diyirləndikcə daş irəli hərəkət edirdi. Dəyirman daşı da 
işlənmək üçün bu cür itələmə üsulu ilə, lakin girdə başlı mayallaq vasitəsi ilə hərəkət etdirilirdi. 
Çox güman ki, oxlu təkər mənşə etibarilə mayallaqdan törəmişdir. 
Təkərli nəqliyyat vasitələri. Azərbaycanın təbii-coğrafi şəraiti və onun əhalisinin sosial-
iqtisadi inkişaf səviyyəsi ilə əlaqədar olaraq, burada tarixən təkərli nəqliyyat vasitələrinin 
müxtəlif tipoloji növləri (tayçarx əl arabası, iki və dörd təkərli qoşqu arabaları) təşəkkül 
tapmışdır. 
«Tayçarx» adlanan taytəkər əl arabaları ev təsərrüfatında xırda-para yükləri (peyin, daş, 
qum və s.) daşımaq məqsədi ilə işlənmişdir. Tayçarx əl arabası, bir qayda olaraq, insanın fiziki 
qüvvəsi ilə hərəkət etdirilirdi. Bu tip əl arabası vasitəsilə yükdaşıma keçmişdə dəmir yolu 
vağzallarında və limanlarda xüsusilə geniş yayılmışdı.  
 İkitəkərli araba XIX əsrdə Azərbaycanda təkərli nəqliyyatın ən geniş yayılmış tipik növünə 
çevrilmişdir. Arabanın təkamül yolu ölkənin sosial-iqtisadi və texniki həyatında baş vermiş 
dəyişikliklərlə üzvi surətdə bağlı olmuşdur. İkitəkərli arabanın ən bəsit nümunəsinə Qobustanın qaya 
rəsmlərində rast gəlinir. 
Araba istehsalı həm də ölkədə ağacişləmə sənəti ilə bağlı bir sıra peşə sahələrinin 
yaranmasını labüd etmişdir. Araba banı bağlayan və «bançı» adlanan ustaların əməli fəaliyyəti 
 
 208
dülgərlik sənəti ilə bağlı olub xüsusi peşə sahəsi təşkil edirdi. Bu sayaq ixtisaslaşma təkər 
istehsalında da baş vermişdi. Araba bağlayan ban ustası çox vaxt təkər hazırlamırdı. Xüsusi peşə 
hazırlığı və spesifik əmək alətləri tələb edən təkər istehsalı ilə bilavasitə təkərçi məşğul olurdu. 
Elə bu səbəbdən də keçmişdə təkərə tələbatın çox olması üzündən təkərçilik ayrıca sənət 
sahəsinə çevrilmişdir. Sinkretik səciyyə daşıyan təkərçilik peşəsi digər bir sıra sənət sahələri 
(dülgərlik, xarratlıq və dəmirçilik) ilə üzvi surətdə bağlı olmuşdur. Belə ki, təkərin dəndə və 
qəsəkləri dülgərlik alətləri ilə yonulub hazırlanır, onun topu xarrat çarxında yonulur, metal 
hissələri (qurşaq, dulğu, çüyütkə, işgil və s.) dəmirçi tərəfindən zindan üzərində döyülüb 
hazırlanırdı. 
Azərbaycanda arabanın tarixən ikitəkərli və dördtəkərli olmaqla, iki tipoloji növünün 
yaranmasını labüd etmişdir. İkitəkərli araba daha qədim tarixə malik olub uzun bir təkamül yolu 
keçməklə, həm də dördtəkərli arabaların yaranmasına təkan vermişdir. 
Azərbaycan ərazisinin dağlı-dərəli relyef quruluşundan asılı olaraq, burada ikitəkərli araba 
daha geniş yayılmışdır.  
Qoşqu üsulundan asılı olaraq, ikitəkərli arabaların haça qollu və əskeşli olmaqla, iki 
başlıca tipi təşəkkül tapmışdır. Haçaqollu araba qoşqu üsuluna görə «boyunduruqlu» araba da 
adlanmışdır. 
Üçbucaqlı formaya malik olan boyunduruqlu arabaya bir qayda olaraq, öküz və ya kəl 
qoşulduğundan o, həmin adla «öküz», yaxud «kəl arabası» da adlanırdı. 
Arabanın təkərləri qoşqu heyvanını «vurmamaq» üçün kəl arabasının banı öküz arabasına 
nisbətən bir qədər böyük düzəldilirdi. Buna müvafiq olaraq, kəl arabasının banı daha tutumlu 
olub xeyli çox yük götürürdü.  
 Qolları düzbucaqlı əmələ gətirən əskeşli arabaya tək at, qatır, ulaq qoşulduğundan el 
arasında o, həmin adlarla da tanınırdı. Qoşqu qüvvəsindən asılı olaraq əskeşli arabanın və ölçüsü 
dəyişirdi.  
Üçbucaqlı quruluşa malik olan boyunduruqlu arabadan fərqli olaraq, paralel qollar 
üzərində quraşdırılmış əskeşli arabaların banı düzbucaqlı forma kəsb edirdi. Həm də tək at 
qoşulmuş əskeşli arabaların banı tutum etibarı ilə boyunduruqlu arabaların banından xeyli kiçik 
olurdu. 
Boyunduruqlu arabalar ən çox Azərbaycanın qərb və şimal-qərb bölgələrində geniş 
yayılmışdır. Bu tip böyük arabalar, iri tutumlu bana malik olmaları səbəbindən xalq arasında 
bəzən «qara araba» adlanırdı. Bu cür ağır arabalar etnoqrafik ədəbiyyata «Qafqaz arabası» adı ilə 
daxil olmuşdur.46 Belə arabaların təkərləri nisbətən kiçik olub arabanın «aya»sında sabit dayanan 
ox ətrafında fırlanırdı. Adətən, bu tip arabaların banı üçbucaq şəklində baş-başa çatılmış iki ədəd 
yoğun və uzun ( 6-7 m ) qol üzərində qurulurdu. Araba qollarının başı ya biri digərinin üzərinə 
mindirilir, ya da bir-birinə yanaşdırılaraq ağac mıxçalar vasitəsi ilə «tikilib» bərkidilirdi. 
Birinci halda boyunduruq araba qollarının alt-üst dayanan əyri başlarının arasına keçirilib 
«işgil» vasitəsi ilə bir-birinə birləşdirilirdi. Sonra araba qollarının başı boyunduruğun arxa 
tərəfində «kağan» adlanan köşə hörmə və ya zəncir vasitəsi ilə bir-birinə bağlanırdı. İkinci halda, 
yəni araba qollarının başı «yanlama» üsulu ilə birləşdirildikdə o, bilavasitə boyunduruğun altına 
bağlanırdı. Bu halda araba qollarının başı tənək eşməsi və ya zəncirlə boyunduruğun tən 
ortasındakı «modux» adlanan qoşa mıxçalar vasitəsilə bağlanır və ondan asılı qalırdı. 
Boyunduruqlu arabaların banı qayçısayağı dayanan qollar üzərində qurulurdu. Bunun üçün 
qolların hər birinin üzərində 5 və ya 7 ədəd «cağ» (barmaq, daraq, laşar) deşiyi, yan tərəflərində 
isə «törpü» deşikləri açılırdı. Araba qollarını mafraqlaşdırmamaq üçün törpü deşiklərinin hər biri 
qoşa cağ deşiyinin arasında açılırdı. Törpülərin köməyi ilə araba qolları bir-birinə 
birləşdirilməkdən əlavə, həm də banın döşəməsi əmələ gətirilirdi. 
Araba banının yanları qolların üçdə iki hissəsi üzərinə düzülmüş cağların köməyi ilə əmələ 
gətirilirdi. Dik vəziyyətdə qola keçirilmiş cağların sabit qalması üçün onların yarısından yuxarı 
hissəsi, həmçinin, «tar» adlanan üst qoldan keçirilirdi. Beləliklə, üst qollara keçirilmiş 5 və ya 7 
cüt cağ arabanın banını əmələ gətirir və yükün tökülməsinə imkan vermirdi. 
Araba banının döşəməsi qollara keçirilmiş törpülərin üzərinə elastik çubuqlardan hörülmüş 
çəpərə, yaxud əldəyonma taxtalar vurmaqla düzəldilirdi. 
 
 209
Araba oxu qolların altında sabit qalmaq üçün oxun qollara «çəkəcək» adlanan əyri uclu 
mıxçalar vurulurdu. Qolların ox üzərinə düşən hissəsi Azərbaycanın qərb bölgəsində «aya» 
adlanırdı. Ölkənin digər bölgələrində araba oxu qolların altına «zor ağacı» vasitəsilə 
birləşdirilirdi.  
Boyunduruqlu arabaların ikinci tipoloji qrupunu nisbətən böyük ölçülü təkərlərə malik olan 
burazlı arabalar təşkil edirdi. Hündür bana malik olan burazlı arabalar, əsasən, Abşeron, Şamaxı, 
Quba, Qusar, Oğuz, Qəbələ, Şəki və Lənkəran rayonlarında geniş yayılmışdır. Belə arabalar, 
adətən, yayıldığı məkanın adı ilə «Şamaxı arabası», «Quba arabası», «Bakı arabası», «Salyan 
arabası» və s. tanınırdı.  
Xalq arasında «cığ-cığ» adlanan bu qrup arabaların böyük ölçülü təkəri, bir qayda olaraq, 
oxa birlikdə fırlanırdı. Bu qrup arabaların təkərləri burazlanıb, oxa kip otuzdurulurdu. Bunun 
üçün təkərləri nisbətən sivri oxun uclarına keçirəndən sonra kəndir və ya zəncir vasitəsi ilə onları 
səkkizvari formada bir-birinə bağlayırdılar. Sonra iki nəfər, hərəsi bir təkəri əks istiqamətə 
fırlatmaqla, zəncir dolağını dartıb daraldır və beləliklə, təkərləri oxa kip otuzdururdu. Elə bu 
səbəbdən də, ikitəkərli arabaların bu tipi çox vaxt «burazlı araba» adlanırdı. 
Üçbucaqlı arabalar qoşqu hevanlarına boyunduruq vasitəsilə qoşulurdu. Azərbaycanda 
tarixən «tək» (tay) və «çənəli» olmaqla, boyunduruğun iki tipoloji növü yayılmışdır. 
Şəki bölgəsində arabanı boyunduruğa «taraq» (daraq) adlanan əlahiddə qurğunun köməyi 
ilə birləşdirirdilər. 
Yüklü araba qoşqu heyvanının boynunu «döyüb» incitməsin deyə, boyunduruğun 
«yalman» adlanan hər iki ucu bir qədər enli düzəldilirdi. Bundan əlavə, bəzən yumşaq olmaq 
üçün boyunduruğun yalman hissəsinə keçə və ya tüklü dəridən «yastıq» düzəldilib bağlanırdı.  
Bundan fərqli olaraq, «çənəli» boyunduruq bir-birinə paralel dayanan iki taydan ibarət 
düzəldilirdi. Onun üst tayı yoğun, alt tayı isə nisbətən nazik hazırlanırdı.  
Qoşqu heyvanı boyunduruğa dörd ədəd samı (sinəçula) və samıbağı vasitəsilə qoşulurdu.  
Bütün bunlardan əlavə, kəl arabasına «kağan» adlanan köşədən hörülmüş gövdəbənd əlavə 
edilirdi. Qoşqu heyvanına geydirilmiş kağanın qabaq ucları boyunduruğa, arxası isə kəlin sırtına 
keçirildiyindən bu vasitə ilə enişli yolda yüklü arabanı ləngitmək mümkün olurdu. 
Burazlı arabaların bir xüsusiyyəti də onların banının nisbətən kiçik olmasından ibarət idi. 
Məhz bu səbəbdən də, bu arabaların banının yük tutumunu artırmaq üçün Quba-Xaçmaz bölgəsi 
əhalisi bir sıra əlavə texniki vasitələrdən: çali, çəpərə, dərz ağacı və s. istifadə etmişlər. Arabanın 
qabaq və dal çağlarına bərkidilmiş bu texniki vasitələrin köməyi ilə ban tutumlu hala salınırdı  
İkitəkərli arabanın xüsusi bir növünü maye məhsulları daşımaq üçün istifadə olunan su və 
ya neft arabası təşkil edirdi. Bu məqsədlə arabanın qolları üzərində ban əvəzinə, bir ədəd böyük 
çəllək quraşdırılırdı. Maye çəlləyin üst deşiyindən «ağızlıq» adlanan, mis və ya tənəkədən 
düzəldilmiş böyük qıf vasitəsi ilə tökülürdü. Çəlləkdən mayeni qablara süzüb tökmək üçün onun 
arxasının aşağı hissəsinə deşikli tıxac və ya kran bərkidilirdi. 
İkitəkərli arabaların digər qrupunu təşkil edən əskeşli araba çox vaxt «at arabası» adlanırdı. 
Ən çox Bakı, Şamaxı, Quba və Salyan ərazilərində işlədilən at arabalarının təkərləri çox iri və 
enli, banı isə kiçik olurdu. Digər burazlı arabalar kimi, onun da oxu təkərlə birlikdə fırlanırdı. Bu 
tip arabaların təkərlərinin böyük diametrdə hazırlanması yerli şəraitlə bağlı olmuşdur. X.A.Ver-
mişev yazırdı ki, Şamaxı və Göyçay qəzalarının düzənlik hissəsində və Qobustanda yolları tez-
tez qum basdığına görə, at arabalarının qurşaqsız təkərləri adi arabaların təkərlərindən iki dəfə 
böyük olurdu. Çox qıvraq və yüngül olan bu arabaların banı dördbucaqlı formada düzəldilirdi. 
Arabanın paralel uzadılmış qoşa qollarının qabaq hissəsi at qoşmaq üçün yedək (əskeş) 
vəzifəsini görürdü.47  
İkitəkərli at arabası Azərbaycanın qərb bölgəsində «daşqa», Abşeronda isə «qazalaq» 
adlanırdı. Kiçik həcmli olmasına baxmayaraq, ucuz başa gəlməsi və rahat idarə olunması 
sayəsində o, öküz və ya kəl arabalarına nisbətən kəndli təsərrüfatlarında üstün yer tutmuşdur. At 
arabasında müxtəlif növ yüklər (ot, odun, dən, un, su, neft və s. ) daşınırdı. Həm də keçmişdə at 
arabası ilə təkcə yük deyil, sərnişin də daşınırdı. Bu mənada o, orta əsrlərdə işlənmiş cəng 
arabalarını xatırladırdı.  
At arabasının qoşqu ləvazimatı gərdənbənd (vəlbənd), gövdəbənd, qaltaq, palan, tapqır, 
 
 210
uzun cilovlu yüyən və s.-dən ibarət idi. 
 Azərbaycanın qərb bölgəsində işlədilən at arabaları təkərlərinin nisbətən kiçik olması ilə 
Bakı arabalarından fərqlənirdi. Bundan əlavə, Abşeron qazalaqlarının banında sürücü üçün 
xüsusi oturacaq düzəldilirdi. Sərnişin daşınan qazalağın «dümbə» adlanan arxa hissəsinə 
sərnişinlərin xırda yükləri də yığılırdı. 
Əskeşli arabanın nisbətən kiçik növünə qatır və ya ulaq qoşub ev təsərrüfatında, xırda 
yükləri yaxın məsafəyə daşıyırdılar. 
Dördtəkərli arabalar. Qoşqu qüvvəsindən asılı olaraq, dördtəkərli arabaların öküz (kəl) 
arabası; b) at arabası; v) uzunqulaq arabası olmaqla üç tipoloji növü yaranmışdır.  
Azərbaycanda dördtəkərli öküz arabasının qoşqu üsuluna görə, bir-birindən müəyyən qədər 
fərqlənən iki əsas növü - «yedəkli» və «çəkəcəkli» araba təşəkkül tapmışdır. Bunlardan birincisi 
dövr etibarilə daha qədim tarixə malik olub, yeni eradan xeyli əvvəllər meydana gəlmiş və XX 
əsrin ortalarına qədər işlənmişdir. Bu tip arabaların Zaqafqaziya ərazisində miladdan xeyli əvvəl, 
hələ ikinci minilliyin ortalarından istifadə edildiyi güman edilir.48  
Etnoqrafik çöl materialları əsasında dördtəkərli nəqliyyatın bu növünün dal və qabaq 
oxlarından, onlara keçirilmiş iki cüt təkərdən, zor ağacı, paçalar, dördbucaqlı ban, çəkəcək və 
boyunduruqdan ibarət mürəkkəb quruluşa malik olması müəyyənləşdirilmişdir. Dördtəkərli 
arabanın mütəhərrik gövdəsi dal və qabaq olmaqla, iki ədəd «əyri»dən, bir cüt tardan və iki ədəd 
döşəkdən ibarət olmuşdur. Arabanın qabaq və dal oxları zor ağacı vasitəsi ilə bir-birinə 
birləşdiriləndən sonra onun üzərində ban qurulurdu. 
Dördtəkərli arabanın banı sağ və sol məhəccərdən, onları dik saxlayan dörd ədəd 
dayaqdan, dal və qabaq qapaqlarından ibarət idi. Arabanın dal və qabaq oxları çəkəcək vasitəsilə 
birləşdirilirdi. Çəkəcək ağası bir cüt paça vasitəsi ilə dal oxu sabit vəziyyətdə saxlayırdı. 
Çəkəcəyin qabaq başı işgil vasitəsi ilə qabaq oxun yastığına birləşdirilirdi.  
Dördtəkərli öküz arabalarının bu tipinin yaran- masında XIX əsrin ortalarında Azərbaycana 
köçürülən rus təriqətçilərinin gətirdikləri furqonlar mühüm rol oynamışdır.  
Dördtəkərli arabaların digər bir tipoloji növü də tək at qoşulmuş əskeşli araba idi. Bu tip 
arabalar Azərbaycana XIX əsrin ortalarında rus təriqətçiləri tərəfindən gətirilmişdir. Ona görə də 
çox vaxt xalq arasında ona «Malakan arabası» da deyilir. Quruluş etibarilə o, dördtəkərli öküz 
arabası ilə tipoloji oxşarlıq təşkil edirdi. Onların arasında əsas fərq qoşqu üsulunda nəzərə 
çarpırdı. Belə ki, öküz arabası qabaq oxa bərkidilmiş «yedək» vasitəsilə boyunduruğa qoşulurdu. 
Həm də öküz arabasında yedəyin qolları qayçısayağı birləşdirdiyi halda, əskeşli at arabasının 
qoşa qolları paralel vəziyyətdə aralı qalırdı. Digər tərəfdən dördtəkərli at arabasının qoşqu 
ləvazimatı uzun cilovlu yüyən, gərdənbənd, gövdəbənd, qaltaq və qövsdən ibarət idi. 
Dördtəkərli at arabalarının təkmil növlərindən biri də «furqon» adı ilə yayılmışdır. Furqona 
çox vaxt bir cüt, bəzən isə üç və ya dörd baş at qoşulurdu. Təkərli nəqliyyatın bu növü alman 
kolonistləri və rus təriqətçilərinin Azərbaycana köçürülməsindən sonra XIX əsrin ortalarında  
dəb düşmüşdür. 
XIX əsrin 80-cı illərinə aid statistik faktlar göstərir ki, Yelizavetpol (Gəncə-A.M.) 
qəzasının Yelenendorf, Annenfeld və Bayan kəndlərində yaşayan almanlar ildə 300 furqon 
düzəldirdilər.49 
Yaylı nəqliyyat. XIX əsrin ikinci yarısından etibarən, Azərbaycanda kapitalist 
münasibətlərinin inkişafı ilə əlaqədar olaraq, şəhər əhalisi artıb çoxalırdı. Bu da öz növbəsində, 
şəhərlərdə yeni nəqliyyat növlərinə ehtiyac yaradırdı. Bu dövrdə Bakı və Gəncə şəhərlərində 
«qazalaq», «kareta», «fayton», «şəraban», «dilicans» və s. kimi, Avropa və Rusiyadan gətirilmiş 
yaylı nəqliyyat növləri peyda olmağa başlamışdır. 
XIX əsrin sonlarına doğru sərnişin daşınmasına tələbatın artması ilə əlaqədar olaraq, 
qazalağın quruluşunda müəyyən qədər dəyişiklik yaranmış, yumşaq olmaq üçün ona yay əlavə 
olunmuşdur. 
Tək at qoşulmuş qazalaq quruluş etibarilə ikitəkərli at arabasına oxşasa da, yaylı olması ilə 
ondan fərqlənirdi. Bundan əlavə, yaylı qazalağın təkərləri xeyli böyük və yüngül olması ilə 
seçilirdi. 4-5 sərnişin götürə bilən bu nəqliyyat vasitəsi, əsasən, Bakı şəhərində hazırlanırdı. 
Yaylı nəqliyyatın digər növü olan fayton, əsasən, şəhərlərdə və şəhərlər arasında sərnişin 
 
 211
daşımaq üçün işlənilirdi. XIX əsrin axırlarında Bakıdan müxtəlif istiqamətlərə işləyən 418 fayton 
qeydə alınmışdır.50  
 
 Su nəqliyyatı 
Azərbaycanın dəniz, göl və üzgüçülüyə yararlı, dərin çaylardan ibarət təbii su tutarları 
qədim zamanlardan başlayaraq, burada ənənəvi su nəqliyyatı vasitələrinin meydana gəlməsinə və 
onların sonrakı inkişafına əlverişli zəmin yaratmışdır.  
Ölkənin daxili su tutarlarının səciyyəsindən asılı olaraq, burada tarixən həm çay, həm də 
dəniz nəqliyyatı vasitələri təşəkkül tapmışdır.  
Çay nəqliyyatı. Azərbaycanın nəqliyyat əhəmiyyətli çayları arasında Kür və Araz çayları 
xüsusi yer tutmuşdur. Bəzi tədqiqatçılar hətta Kürü «qədim gəmiçilik çayı» adlandırmaqdan da 
çəkinməmişlər.51  
IX-X əsr ərəb müəlliflərinin məlumatına görə, Azərbaycana basqın edən ruslar qayıqlarda 
Kür çayı ilə Bərdə yaxınlığına qədər üzüb gələ bilmişdilər.52 
A.Mets əl-Müqəddəsiyə istinad edərək Xilafətin gəmiçilik əhəmiyyəti kəsb edən 12 çayı 
sırasında Kür çayı ilə yanaşı, Araz çayının da adını çəkir.53  
Kür və Araz çayları ilə yanaşı, Azərbaycanda Qanıx, Təvədöy, Arpaçay, Samur və başqa 
çaylar quru nəqliyyat üçün ciddi maneə törədirdi. Onları keçmək üçün insanlar tarix boyu 
müxtəlif nəqliyyat vasitələrindən istifadə etməli olmuşlar. 
Zəmanəmizədək gəlib çatmış mövcud faktları (qayaüstü rəsmlər, yazılı məxəzlər, su 
arxeologiyası materialları və etnoqrafik məlumatları) təhlil edib nəzərdən keçirdikdə bəlli olur 
ki, dəniz nəqliyyatına nisbətən çay nəqliyyatı vasitələri daha qədim tarixə malikdir. İbtidai 
insanlar təhlükəli dənizlərdə üzmə vasitələrini icad etməzdən çox-çox əvvəllər ensiz çay 
maneələrini dəf etmək, ərzaq və azuqə ehtiyatlarını, digər zəruri yaşayış vasitələrini çaylardan 
keçirmək, bir sahildən digərinə çatdırmaq məcburiyyətində qalmışlar. Dərin sulu çayların 
ətrafında məskunlaşmış qədim tayfaların məişət həyatı həmin su maneələrini keçmək üçün 
sərfəli nəqletmə vasitələri düzəltməyi tələb etmişdir. Bu yolda onlar aramsız axtarışlar etməli, 
üzgüçülük üçün etibarlı nəqletmə vasitələri düşünüb tapmalı olmuşlar. 
Çay nəqliyyatının inkişaf etdirilməsində qıraqbasar ərazilərdə məskunlaşan oturaq əkinçi 
və köçəbə maldar (elat) əhalisinin bir-biri ilə qədim zamanlardan təşəkkül tapmış iqtisadi-ticarət 
əlaqələri mühüm rol oynamışdır. Başqa sözlə desək, həyati ehtiyac, zəruri təsərrüfat əlaqələrinin 
özü həmin tayfaları çay maneələrini dəf etmək üçün gərəkli nəqliyyat vasitələri axtarıb tapmağa 
vadar etmişdi.  
Çay nəqliyyatı vasitələri cəmiyyət tarixinin erkən mərhələlərindən etibarən yaranmağa 
başladığından daha zəngin tipoloji növə malikdir. Çay maneələrini keçmək, yaxud onların 
vasitəsilə bir sıra zəruri yükləri daşımaq ehtiyacından yaranan bəsit nəqletmə vasitələri: kötük, 
sal, tuluq (pələ) və s. tədricən təkmilləşərək, yükdaşıma vasitələrinin daha mükəmməl tipoloji 
növlərinin: kolaz, kəraçi, pələ, kələk, qayıq, bərə və s. yaranmasına gətirib çıxarmışdır.  
Çay nəqliyyatının təkmilləşməsi sahəsində baş verən irəliləyişlər öz növbəsində böyük yük 
tutumuna malik olan və daha uzaq məsafələri qət edə bilən dəniz nəqliyyatı vasitələrinin: kirjim, 
səndəl, yelkənli gəmi və s. yaranmasına təkan vermişdir. Xüsusilə, qurama qayıqların meydana 
gəlməsi və onların sonrakı təkamülü bu işdə həlledici rol oynamışdır. 
Zəmanəmizədək gəlib çatmış çay nəqliyyatı vasitələrinin böyük əksəriyyəti yerli zəmində 
yaranmışdır. Elə ənənəvi su nəqliyyatına, çay və dəniz gəmiçiliyinə dair xalqımızın tarixi 
leksikonunda ilişib qalmış arxaik terminlərin rəngarəngliyi:  sal, tuluq, pələ, kələk, kolaz, kəraçi, 
qayıq, kirjim səndəl, gəmi, bərə, buraz, yelkən, avar, çəp, ləngər, lövbər, göyərtə, vətər, tərsanə, 
bərgah və s. ənənəvi su nəqliyyatı vasitələrinin tipoloji zənginliyini əks etdirməklə yanaşı, həm 
də onların böyük əksəriyyətinin mənşə etibarı ilə yerli zəmində yarandığını söyləməyə əsas verir. 
Çay nəqliyyatının inkişafına ölkədə ağac, qamış və qarğı materiallarının bolluğu da 
əlverişli zəmin yaratmışdır. Çaykənarı tuğay meşələrindən əldə olunan, üzgüçülük üçün yararlı, 
yüngül və qaim oduncaqlı agac növlərinin: agcaqayın, qovaq, cır söyüd, şilgir, tənək və s. 
bolluğu bu işdə mühüm rol oynamışdır.  
Bəsit su nəqliyyatı vasitələrinin arxaik növlərinin bir qismi çaykənarı kəndlərdə yaxın 
 
 212
keçmişə qədər özlərinin əməli əhəmiyyətini itirməmişdir. Bu cəhətdən Kür, Araz, Qanıx 
(Alazan) və digər çayların ətrafında yaşayan əhalinin məişətində bu tipdən olan arxaik nəqliyyat 
növləri hələ də qalmaqdadır. Onlar çayın bir sahilindən digərinə keçmək, yaxud bir sıra zəruri 
yükləri çayın axarı boyunca daşımaq üçün əsrlər boyu bəsit quruluşlu üzmə vasitələrindən 
istifadə etmişlər.  
Təəssüflə qeyd etmək lazımdır ki, qədim dövrün arxaik su nəqliyyatı vasitələrinin tipoloji 
növlərinin hamısı zəmanəmizədək gəlib çatmamış, sosial-iqtisadi və mədəni-texniki tərəqqinin 
sonrakı gedişatı nəticəsində aradan çıxmışdır. 
İbtidai icma mədəniyyətinin görkəmli tədqiqatçısı E. Teylorun fikrincə, üzgüçülüyün 
əsasını suyun üzərində üzən ağac budağından yapışan və onun səthində qalmağa çalışan insanlar 
qoymuşdur.54 
Çay gəmiçiliyinin mənşəyini nəzərdən keçirdikdə, bu sözlərdə böyük həqiqət olduğu 
aydın görünür. Həqiqətən də, çay sahillərində yaşayanlar dəfələrlə, xüsusilə də, yaz daşqınları 
zamanı ağac budaqlarının, yaxud kökündən qoparılmış ağacların, quru kötük və ya digər yüngül 
əşyaların çayın üzü ilə necə asan üzdüyünü dəfələrlə müşahidə etmişlər. Bütün bu əməli 
müşahidələr su nəqliyyatının bu və ya digər bəsit növünün yaranmasına gətirib çıxarmışdır.  
Qurumuş, yaxud qol-budağı arıtlanmış ağac kötüyü dərin sulu çayı keçmək üçün ən 
qədim və bəsit nəqliyyat növlərindən biri olmuşdur. Ondan tutmaq, yaxud üzərinə oturub əl və 
ya ayaqla onu hərəkət etdirməklə, insanlar təhlükəli axına malik çayı keçə bilirdilər. 
Sonralar həyati təcrübə kötüyün suda dönüb çevrilmə ehtimalını azaltmaq və onun 
istiqamətini idarə edib tənzimləmək üçün bir sıra yardımçı vasitələrdən: çəp, avar, yan tay 
(qoşma) və s. istifadə olunmasını labüd etmişdir. Çayın burulğan və nahamar astanalarından 
salamat ötüşmək, beləliklə də, kötüyün çevrilməsinin qarşısını almaq və onun üzərindəki yükün 
suya qərq olmasına yol verməmək üçün bu təkmilləşdirici tədbirlərin çox böyük əməli 
əhəmiyyəti olmuşdur. Ən başlıcası isə, kötüyü qoşalaşdırmaq, yaxud onun yanına əlavə gırdın, 
çubuq dəstəsi və ya qarğı qomu bağlamaq nəticə etibarı ilə daha təkmil üzücü vasitələrin 
yaranmasına gətirib çıxarmışdır. 
Şəl. Qədim dövrün ilk bəsit üzücü vasitələrindən biri olan şəl uzun müddət özünün əməli 
əhəmiyyətini itirməmişdir. Kürboyu kəndlərdə şəl üsulu ilə odun tədarük etmə yaxın keçmişədək 
qalmaqda idi. Etnoqrafik çöl materiallarından göründüyü kimi, Qarayazı meşələrindən odun 
tədarük edən mahir üzgüçülər lazımi qədər ağac budaqlarını doğrayandan sonra çayın qırağında 
onları suya salıb baş-başa çatır, daha sonra ağac sıyrımı və ya tənək çubuğu ilə onları bir-birinə 
möhkəm baglamaqla şəl əmələ gətirirdilər. 
Adətən, böyük şəli 2 nəfər, kiçik şəli isə 1 nəfər üzgüçü çayın axını ilə üzü aşağı 
üzdürürdü. Bunun üçün onlar paltarlarını soyunub şəlin üstünə qoyur və onun baş tərəfindən 
yapışıb çayın axarı istiqamətində axıdıb lazımi yerə çatdırırdılar. Şəlin önündə üzən üzgüçü əl və 
ayaq hərəkətləri ilə onun istiqamətinə təsir göstərməklə, çayın burulğan və astanalarından yan 
ötürüb mənzil başına salamat çatdırırdılar. 
Sal. Qurama çay nəqliyyatının ilk təkmil növlərindən biri olan salın yaranması və ondan 
yükdaşıma vasitəsi kimi istifadə olunması tarixi çox qədim zamanlara gedib çıxır. 
Salı düzəltmək üçün eyni ölçülü ağac gövdələrini yan-yana düzəndən sonra onları şilgir, 
tənək, yaxud digər elastik ağac çubuqları və ya sıyrımi ilə bir-birinə bağlayırdılar. Bu mənada 
salın meydana gəlmə tarixi kəsici alətlərin, xüsusilə baltanın ixtira olunması ilə üzvi surətdə 
bağlı olmuşdur. 
Sal düzəltmək üçün gərəkli olan lazımi ağac materialı tapılmadıqda, onu qamış və ya 
qarğı qomu ilə əvəz etmişlər. Xüsusilə, Araz çayı ətrafında meşə materialının kasad olması 
səbəbindən sal çayın sahilləri boyunda bol ehtiyata malik olan qarğı və qamış qomundan 
düzəldilirdi. Burada hətta pələ və kələk tipli «üfürmə» nəqliyyat vasitələrinin üstünü yüngül 
material növü sayılan qarğı salğar vasitəsi ilə örtərmişlər. 
Tipoloji baxımdan qarğıdan düzəldilmiş sal quruluş etibarı ilə «ağac sal»dan o qədər də 
fərqlənmirdi. Ağac salın hazırlanmasında olduğu kimi, qarğı qomları da yan-yana düzüləndən 
sonra şilgir, yaxud eşilmiş tənəklə bir-birinə möhkəm bağlanıb qarğı sal əmələ gətirilirdi. Yükün 
islanmaması üçün salın üzərinə köndələn vəziyyətdə qamış qomları düzəndən sonra onların 
 
 213
üzərinə salğar sərirdilər. 
Qədim insanlar yükdaşıma əməliyyatı zamanı bəsit su nəqliyyatı vasitələrinin (kötük və 
ya salın) çatışmayan cəhətini aradan qaldırmağa çalışmışlar. Onların həcm tutumunun kifayət 
etməməsi, burun hissəsinin küt olması səbəbindən suda yaxşı şütüməsi, habelə axının köməyi ilə 
istiqamətini lazımi səmtə meylləndirmək imkanının məhdud olması onları daima narahat 
etmişdir. Bu əməli səylər çay nəqliyyatının daha təkmil növlərinin, tutumlu yükdaşıma 
vasitələrinin yaranmasına gətirib çıxarmışdır. 
Kolaz. Yükdaşıma ilə bağlı əməli səylər nəticə etibarı ilə içərisi yonulub tutumlu hala 
salınmış təkgövdəli çay nəqliyyatı vasitəsinin yaranması ilə nəticələnmişdir. Çay nəqliyyatının 
bu növünün meydana gəlməsində keçmişdə ölkədə əlaqə yollarının zəif inkişafı və böyük xərc 
tələb edən tağlı körpülərin mövcud olmaması faktı da mühüm rol oynamışdır.  
Qayığın bu tipi bütöv ağac kötüyündən, ən çox isə qovaq ağacından yonulub müvafiq 
formaya salınırdı. Azərbaycan etnoqrafik gerçəkliyində o, daha çox «kolaz» adı ilə tanınmışdır. 
Kolaz düzəltmək üçün qovaq kötüyünün (boyu 4-5 m, diametri isə 2 m  altı yastı və hamar 
şəkildə yonulurdu. Bu onun suya az batmasını təmin etməklə, həm də suyun müqavimətini 
azaltmağa imkan verirdi.  
Kolazın arxa tərəfi enli, qabaq hissəsi (burnu) isə dar, həm də yuxarıya doğru maili 
formada düzəldildiyindən onun gövdəsinin su ilə təması xeyli azalırdı. Kolazın belə forması 
onun hərəkətini asanlaşdırıb surətini artırmağa imkan verirdi. 
Kolazı tutumlu hala salmaq üçün onun içərisi kərki, balta, iskənə kimi kəsici və yonucu 
alətlərlə yonulub çıxarılırdı. Həmin alətlər kolazın erkən dəmir dövründən gec olmayaraq peyda 
olduğunu söyləməyə əsas verir. Görünür, antik dövrdən etibarən kolazın yonma texnikası xeyli 
təkmilləşmişdir.  
Hazırlandığı ağac kötüyünün boyndan asılı olaraq, kolazın müxtəlif ölçülərinə təsadüf 
edilir. Kolazın uzun ölçülü (5-6 m) növü Kürboyu kəndlərdə «nebit» adı ilə qeydə alınmışdır. 
Kolaz, adətən, kiçik və orta ölçülərdə, 2-3 və 4-5 m uzununda hazırlanırdı. 
Kolazı, adətən çəpçi (çəpkeş) adlanan 1 nəfər idarə edirdi. O, kolazın arxa tərəfində ayaq 
üstə dayanıb çəp vasitəsi ilə onun hərəkət istiqamətini tənzimləyirdi. Ona görə də kolazın arxa 
tərəfi xeyli enli olub, çəpçinin sərbəst və rahat dayanmasına imkan verirdi.  
Kiçik ölçülü kolazdan fərqli olaraq, böyük kolazı (nebiti) iki nəfər müştərək idarə edirdi. 
Belə halda çəpçi yenə də kolazın arxasında, «avarçı» adlanan kürək çəkən isə qabaq tərəfdə 
düzəldilmiş oturacaqda əyləşib avar (kürək) vasitəsilə onu irəliyə doğru hərəkət etdirirdi. Bunun 
üçün də o, avarı gah sağdan, gah da soldan suya batırıb qabaqdan geriyə doğru çəkirdi.  
Kolaz həm tək, həm də qoşa avarla hərəkət etdirilirdi. Qoşa avarlı böyük kolazı idarə 
etmək üçün onun üst kənarının orta hissəsinə «kürşün» adlanan bir cüt dayaq bərkidilirdi. Avar 
«kürşün bağı» vasitəsi ilə kürşünün sərbəst başına bağlanırdı.55 
Bir qayda olaraq, kolaz çayın «bərgah» adlanan sakit axına malik sahilində saxlanılırdı. 
Kolaz idarə olunan ənənəvi su nəqliyyatı vasitələrinin ən qədim növlərindən olmaqla 
uzun müddət özünün əməli əhəmiyyətini itirməmişdir. Kür çayının orta və aşağı axarı boyunca 
yerləşən kəndlərdə o, indi də işlənməkdədir.56  
Üfürmə nəqliyyatı vasitələri. Meşə massivindən məhrum olan çaykənarı ərazilərin 
əhalisi su manielərini keçmək üçün başqa üzgü vasitələrindən istifadə etmək məcburiyyətində 
qalmışlar. Araz çayının ətrafı meşəsiz, çılpaq çaylaqlardan ibarət olduğundan onun sahillərində 
məskunlaşmış tayfalar çayı keçmək üçün bir sıra bəsit su nəqliyyatı növləri: tuluq, pələ, kələk 
düzəltməli olmuşlar. Təsadüfi deyil ki, üfürmə su nəqliyyatı vasitələri əsasən, Naxçıvan 
bölgəsində qeydə alınmışdır.57 
Aşılı qoyun, keçi və ya dana dərisindən düzəldilmiş tuluqlar üzərində quraşdırılan pələ və 
kələk tipoloji cəhətdən bir-birindən o qədər də seçilmirdi. Mənşə etibarı ilə bunların hər ikisi 
üfürülüb hava ilə doldurulan və tək adamın üzüb keçməsi üçün nəzərdə tutulan tuluqdan 
törəmişdir.  
Bir cüt tuluq üzərində quraşdırılan pələ kiçik, kələk isə ondan xeyli böyük olub, 6 və ya 8 
tuluq üzərində quraşdırılırdı. 
Pələni hazırlamaq üçün əvvəlcə iki gözdən ibarət ağac çərçivə düzəldilirdi. Bu məqsədlə 
 
 214
diametri 10-15 sm olan 2 m uzunluğunda bir cüt ağac zolası arıtlanıb, araları 1 m qədər olmaqla, 
paralel vəziyyətdə yerə uzadılırdı. Sonra onların hər iki ucunu ağac törpü vasitəsilə birləşdirib 
bir-birinə bağlayırdılar. Daha sonra çərçivənin tən ortasından yenə də köndələn vəziyyətdə bir 
törpü bağlayıb onu iki bərabər hissəyə bölürdülər.58 Bunun sayəsində pələnin çərçivəsi kvadrat 
formalı iki xanəyə bölünmüş olurdu. Bundan sonra xanələrin hər birinə bir ədəd üfürülüb hava 
ilə doldurulmuş tuluq bağlanırdı. Çərçivəni üzü üstə çevirib işlək hala salandan sonra onun 
üzərinə çubuqdan hörülmüş çəpərə və ya qarğı salğar sərilirdi. Salğar (çəpərə) bir növ pələnin 
göyərtəsi rolunu oynayırdı. Onun üzərinə xırda-para yük və adam mindirib çayın bir sahilindən 
digərinə keçirirdilər. Bu mənada pələ Kür çayında istifadə olunan salı xatırladırdı. Elə onların 
hər ikisinin idarə etmə qaydası da eyni idi. Sal kimi, pələ də çəp vasitəsilə, pələçi tərəfindən 
hərəkət etdirilirdi.  
Pələnin sonrakı təkamülü daha çox yük və sərnişin götürə bilən böyük ölçülü su 
nəqliyyatı növünün yaranması ilə nəticələnmişdir. Naxçıvan bölgəsində «kələk» adı ilə bəlli olan 
bu arxaik su nəqliyyatı növü istifadə üsuluna, quruluşuna və yükdaşıma məqsədinə görə, tipoloji 
baxımdan pələ ilə eyni idi. Onların hər ikisi çayın bir sahilindən digər sahilinə üzdürülməklə, bir 
növ bərə vəzifəsini daşıyırdı.  
Kələyin böyük ölçüsü onun gövdəsini təşkil edən çərçivə xanələrinin, deməli, həm də 
tuluqların çoxsaylı (6,8, bəzən isə 10 gözdən ibarət) olmasını tələb edirdi. İkixanəli pələdən 
fərqli olaraq, çoxxanəli kələyin yük tutumu 2-2,5 tona çatırdı. 
Pələ kimi kələk də uzun dəstəkli çəp vasitəsi ilə hərəkət etdirilirdi. Bir qayda olaraq, çəp 
çəkən (pələçi) kələyin arxa hissəsində ayaq üstə dayanıb onu digər sahilə keçirirdi. Həm pələ, 
həm də kələyin hərəkəti çayın axarı və çəp vasitəsi ilə tənzimlənirdi.  
Qayıq. Çay nəqliyyatının ən təkmil növü sayılan qurama gövdəli qayıqlar, çox güman ki, 
mənşə etibarı ilə kolazdan törəmişdir. Görünür, köhnə kolazın zədələnib, yaxud çürüyüb yararsız 
hala düşmüş deşik-yırtığını əldəyonma taxta ilə tutub bərpa etmişlər. Əsrlər boyü davam edən bu 
əməli təcrübə taxtadan quraşdırılma nəqliyyat vasitəsinin yaranmasına gətirib çıxarmışdır. 
Qurama qayığın nisbətən yüngül olması və onun tutumunu artırmaq imkanının böyük olması 
faktı da onun inkişafını labüd etmişdir. Beləliklə də çay və dəniz qayıqçılığı, bu zəmin əsasında 
isə  gəmiçilik yaranmışdır. 
Qayığın yükgötürmə tutumunun və yükdaşıma gücünün böyük olması onu həm də sahil 
boyunca üzən dəniz nəqliyyatı növünə çevirmişdir. Bu mənada qayıq dəniz gəmiçiliyinə keçid 
vəsiləsi rolunu oynayaraq, yelkənli və avarlı gəmilərin yaranmasının texniki əsasını təşkil 
etmişdir. Başqa sözlə, kolaz qayığın, o isə, öz növbəsində, kirjim və səndəl tipli bəsit gəmilərin 
sələfi olmuşdur. 
Qayıq nisbətən sonralar meydana çıxsa da, çay nəqliyyatında başlıca yükdaşıma 
vasitəsinə çevrilmişdir. Kolazdan fərqli olaraq, qayıqla həm çayın axarı boyunca, həm də onun 
əksinə yük daşınırdı. 
Böyük yük tutumuna malik olan qayığı çayın axarının əksinə hərəkət etdirmək üçün 
çəpçidən əlavə, ona avar çəkənlər də cəlb edilirdi. Ona görə də qayığı hazırlayan zaman onun 
gövdəsində avar çəkənlər üçün oturacaq düzəltmək lazım gəlmişdir. 
Bir qayda olaraq, qayıqqayıran ustalar əvvəlcə onun gövdəsinin «yataq» adlanan alt 
döşəmələrini və «dirək», yaxud «ayaq» adı ilə bəlli olan yan qabırğalarını yonub quraşdırırdılar. 
Möhkəm və qayım ağac növlərindən (palıd, qaraqac, vələs, dəndə, dəmirağac və s.) yonulub 
hazırlanan döşəmə və qabırğa dirəkləri qayığın formasından asılı olaraq müxtəlif ölçüdə 
düzəldilirdi. Adətən, orta qabırğalar nisbətən əyri və hündür olub, arxaya doğru getdikcə tədricən 
kiçilməkdən əlavə, həm də araları ensiz quraşdırılırldı. 
Qayıq gövdəsini əmələ gətirən «yataq» və qabırğalar onun ölçüsünə müvafiq olaraq, 5-7-
dən 11-13-dək müxtəlif sayda hazırlanırdı. 
Kür və Araz çaylarında işlədilən ənənəvi qayıqlar  yastı dibli olub üç hissədən ibarət 
hazırlanırdı. Qayığın gövdəsinin alt (yataq) döşəmələri düz, yan qabırğaları isə qövsvari formada 
azca əyri düzəldilirdi. Qabırğalar bir-birinə calanıb birləşdirilərkən onların yuxarı başı xeyli aralı 
qalırdı. Bunun nəticəsində qayığın gövdəsi xaşal forma kəsb edir və onun yuxarı hissəsi dibinə 
nisbətən xeyli gen olurdu. Qayığın bu cür təknəvari forma kəsb etməsi yüklənən zaman onun 
 
 215
gövdəsinin suya az batmasına təminat yaradırdı. Qayığın gövdəsinin çox hissəsinin suyun 
üzündə qalması isə onun hərəkətini asanlaşdırır və avarçəkənləri az yorurdu. 
Qayığın qabırğa dirəklərinin hamısı quraşdırılıb müvafiq qaydada düzüləndən sonra onun 
üz taxtaları vurulurdu. Çöl tərəfdən, sıx vəziyyətdə quraşdırılan üz taxtaları papaqlı qadaqla 
qabırğalara bərkidilirdi.  
Daima suda olan qayığın yataq və yan taxtalarının ara yarıqlarından onun içinə su sızıb 
dolmasın deyə, onların arasına «finif» adlanan yun çöpüyü, kətan lifi və s. tıxayandan sonra 
üzərinə qatı qətran (qır) yaxılırdı. Qədim zamanlarda bu məqsədlə balıq qovcuqlarından 
hazırlanmış yapışqandan istifadə olunmuşdur. Antik dövr müəllifi Elian kaspilərin hazırladığı 
balıq yapışqanına yüksək qiymət verərək yazırdı ki, o şəffaf olub yapışdırır, çox möhkəm və 
yapışdığı yerdən qopmur.59  
Azərbaycanın Xəzəryanı və Kürboyu ərazilərində qayıq indi də su nəqliyyatı vasitəsi 
kimi özünün əməli əhəmiyyətini itirməmişdir. 
Kəraçi. Ənənəvi çay nəqliyyatının məhəlli növü olan kəraçi böyük ağac gövdəsindən 
yonulub hazırlanırdı. Tipoloji cəhətdən o, kolaza bənzəyirdi. Lənkəran-Astara bölgəsində geniş 
yayılmış olan bu təkgövdəli kolaz növü yerli əhali arasında «kəraçi» adlanırdı. Kəraçi kolaza 
nisbətən xeyli enli və dərin olması ilə ondan seçilirdi. Kəraçi «kər» adlanan uzun çəp və avarı 
əvəz edən ikibaşlı kürək vasitəsilə idarə olunurdu. Kər çəpə nisbətən uzun olmaqdan əlavə, həm 
də onun ucu kürək formasına salınırdı.  
Məlum olduğu kimi,  avardan, əsasən, yaz daşqınları zamanı, çayda su dərinləşən 
vaxtlarda, həm də axının əksinə üzmək lazım gələndə istifadə olunurdu. Çayda suyun səviyyəsi 
aşağı düşüb dayazlaşanda kəracı çəp və ya kər vasitəsi ilə itələnməklə hərəkət etdirilirdi. 
Bərə. Ənənəvi çay nəqliyyatının qədim növləri arasında yüksək yük tutumuna malik 
olmaq baxımından bərə xüsusi yer tutmuşdur. Dərin sulu çaylardan ağır yükləri, o cümlədən, 
minik-yük heyvanlarını, habelə hərbi sursat və ləvazimatı digər sahilə tarixən müxtəlif ölçülü 
bərələr vasitəsilə keçirmişlər. 
Azərbaycanda ən çox Kür, Araz və Alazan (Qanıq) çaylarında istifadə olunan bərənin 
yaranma tarixi dəqiq bəlli deyildir. Məlum olan əsas həqiqət bundan ibərətdir ki, qədim karvan 
yollarının dirəndiyi iri çayların üzərindən çoxtağlı körpülər salınana qədər ağır yükləri dərin su 
maneələrindən bərə ilə keçirmişlər. 
 Bir qayda olaraq, bərə kolaz və ya qayıqlar üzərində qurulurdu. Ağır yükləri digər sahilə 
təhlükəsiz və rahat keçirmək üçün qoşa kolaz üzərində ağacdan «göyərtə» adlanan meydança 
düzəldilirdi. Bunun üçün əvvəlcə «atma» adlanan yoğun tir vasitəsi ilə kolaz və ya qayıqlar bir-
birinə birləşdirilir, sonra onların üzərinə köndələn vəziyyətdə şalban yaxud ağac zolaları düzüb 
bərkitməklə göyərtə əmələ gətirilirdi. 
Təhlükəsizliyi təmin etmək məqsədi ilə çox vaxt bərə göyərtəsinin ətrafına alçaq 
məhəccər düzəldilirdi. 
Bərənin ən bəsit və qədim növü yan-yana düzülüb, bir-birinə bağlanmış şalbanlar 
üzərində quraşdırılan üzücü «göyərtə» olmuşdur. Göyərtə bərənin ölçüsündən asılı olaraq 
şalbanların sayı 5-6-dan 10-a qədər çatırdı. XIX əsrdə Azərbaycanda 10-12 şalban üzərində 
qurulmuş böyük bərələrə də təsadüf olunurdu.60  
Ağır şalbanların fərqli olaraq, yüngül kolaz və ya qayıqlar üzərində qurulmuş bərənin 
göyərtəsinin suyun səthindən xeyli yuxarıda qalması onun yükgötürmə əmsalını xeyli artırmağa 
imkan vermişdi. 
Adətən, kiçik bərə 2, orta və böyük bərə isə 3 ədəd kolaz və ya qayıq üzərində 
quraşdırılırdı. Görkəmli şərqşünas N. Berezin Lənkəran qəzasındakı Qumbaşı körfəzində 3 ədəd 
qayıq üzərində quraşdırılmış bərədən bəhs edərək yazırdı ki, onu bir nəfər bərəçi çəp vasitəsi ilə 
hərəkət etdirirdi.61 
Bir qayda olaraq, çayın iki sahilində yoğun dirəklərə bağlanmış «buraz» (vərənə) üzrə 
hərəkət etdirilən bərə diyirlənən girdə «bağara» vasitəsi ilə üzdürülürdü. Bunun üçün bərənin 
başı kəndirə bənd edilirdi. Bərənin buraz boyunca hərəkətini tənzimləyən baqara məhəccərin 
«gildi» adlanan tirinə bağlanırdı. 
Adətən, bərəni quraşdırmaq üçün çayın «lal» axan münasib sakit sahəsi seçilirdi. Çayın 
 
 216
belə sakit aıxmlı sahəsi çox vaxt el arasında «bərə» və ya «keçid» də adlanırdı. 
Bir qayda olaraq, bərəçilər öz əməklərini yüngülləşdirmək üçün çayın axınından istifadə 
etməyə çalışırdılar. Bu məqsədlə onlar ucu enli kürəkl tamamlanan çəp vasitəsilə bərənin səmtini 
dəyişib, onu çayın axarı istiqamətində maili hala gətirirdilər. Bunun sayəsində çayın axını bərəni 
arxa tərəfdən itiləyərək buraz boyunca hərəkət etdirir və digər sahilə yaxınlaşmasını təmin edirdi.  
Son vaxtlar bərənin idarə olunması xeyli təkmilləşdirilmişdir. Bunun üçün qayıqların hər 
birisinin arxasına sükan rolunu oynayan çəp bərkidilmişdi. Sonra da hər iki çəp birləşdirilib 
sükan halına salınırdı. Sükanın istiqamətini dəyişdirməklə, çayın axarı vasitəsi ilə bərənin 
hərəkəti təmin edilirdi. Hərdən bir bərəci burazdan tutub bərəyə təkan verməklə onun sürətini 
artırırdı. 
Bərənin sahilə yan alması və yüklərin rahat boşaldılması üçün çayın hər iki sahilində 
«suvat» və ya «bərgah» adlanan ağac döşəməli körpü düzəldilirdi. Bərəyə təhlükəsiz minib-
düşmək üçün bərə ilə suvat arasına kiçik pilləkən qoyulurdu. 
Keçmişdə Kür, Araz və Qanıx çayları boyunca əlaqə və ticarət yollarını qovuşduran 
böyük bərələrlə yanaşı, bir sıra yerli nəqliyyat əhəmiyyətli xırda bərələr də mövcud olmuşdur. 
Çox vaxt bərə-keçidlər yaxınlıqdakı şəhər və ya kəndlərin adı ilə tanınırdı. 
XIX əsrə aid ədəbiyyat və arxiv sənədlərində Kür və Araz çaylarının Azərbaycan 
ərazisinə düşən hissələrindəki bərələrin bir qisminin adı çəkilir. Yazılı mənbələrdə Kür çayının 
orta və aşağı axarı boyunca salınmış Qaradonlu, Sabirabad, Cavad, Surra, Mollakənd, Pirəzi, 
Mingəçevir və başqa keçidlərdəki bərələrin adı çəkilir.62  
Araz çayı üzərində təkcə Naxçıvan bölgəsinə düşən 5 keçidin (Qaqaç, Bulqan, 
Abbasabad, Daraşan və Culfa) adı çəkilir. Bunlardan da ən böyüyü Culfa və Abbasabad qalası 
yaxınlığındakı bərələr sayılırdı.63 Bu bərələrin hər biri 300 puda qədər yük götürə bilirdi.64 Culfa 
bərəsində keçid haqqı məzənnəsindən bəhs edən bir mənbədə hər dəfə bərədə 20 ədəd yük və 8 
baş at və ya başqa heyvan keçirildiyi xəbər verilirdi.65  
Bu tip qayıqüstü bərələrə Araz çayının Mil düzünə düşən hissəsində də təsadüf olunurdu. 
Saatlı və Sabirabad (Petrovlovka) bərələri bunların arasında yükgötürmə gücünə görə mühüm 
yer tuturdu. 
Qayıqlar üzərində quraşdırılmış bərələrə Alazan (Qanıx) çayında da təsadüf olunurdu. 
Şirək qışlaqlarına doğru uzanan köç yollarının qovuşduğu keçidlər yaz daşqınları zamanı 
keçilməz hala düşdüyündən əhali bu tip bərələrdən istifadə etmək məcburiyyətində qalırdı. 
XIX əsrə aid ədəbiyyat materiallarında Alazan çayında aşağıdakı keçidlərin adı çəkilir: 
Becanlar, Anaqa, Urdo, Muğanlı, Qozlu, Boyaqçı, Çırpılı, Boyəhmədli, Lələli və Almalı.66 
Bunlardan ən başlıcaları olan Muğanlı, Urdo və Almalı keçidlərində hər tay yük üçün alınan 
rüsumun miqdarı barədə də məlumat verilmişdir.67 Hətta arxiv sənədlərində Padar kəndi 
yaxınlığındakı Boyaqçı keçidindəki bərənin 3 ədəd qayıq üzərində qurulduğu da xəbər verilir.68 
Dəniz nəqliyyatı. Azərbaycanın şərq hüdudları Xəzər dənizinə söykəndiyindən burada 
dəniz gəmiçiliyinin yaranma tarixi çox qədim zamanlara gedib çıxır. Qobustan qaya təsvirlərində 
əksini tapmış gəmi rəsmləri Azərbaycanda dəniz gəmiçiliyinin hələ e.ə. YII-Y minilliklərdə 
mövcud olduğunu söyləməyə əsas verir. Ölkəmizdə dəniz nəqliyyatının ən qədim nümunələrinin 
rəsmləri Qobustanda Böyükdaş dağında təsbit olunmuşdur. Dağın yuxarı ətrafındakı 33, 
34,35,42 və 81 saylı qaya daşları üzərində xeyli qayıq tipli avarlı gəmi nümunələrinin təsvirləri 
aşkar olunmuşdur.69 Həmin gəmiləri qayıq adı ilə təqdim edən İ.M. Cəfərzadənin fikrincə,dəniz 
nəqliyyatının bu növünün ilk nümunələri neolit dövrünün erkən mərhələlərində, e.ə.VII 
minilliyin ortalarında yaranmışdır.70 İçərisində adamlar oturmuş gəmi təsvirlərinin digər 
nümunələrinin həkk olunma tarixləri YI-Y, qismən isə IY minilliyə təsadüf edir.71  
Maraqlı haldır ki, e.ə. YI-Y minilliklərə aid olan təsvirlərdəki gəmilərdə oturmuş 
insanların bir qismi kamanla silahlanmışdır.72 Bu fakt belə qənaətə gəlməyə əsas verir ki, 
Azərbaycanın qədim sakinləri artıq e.ə. YI minillikdən etibarən Xəzər dənizində kamanla 
silahlanmış döyüşçülərdən ibarət avarlı hərb gəmilərinə malik olmuşlar. 
Bəndləmə üsulu ilə qarğı qomlarından düzəldilmiş bu qayıq tipli gəmilərin təknəsinin 
burun hissəsinin qövsvari şəkildə yuxarıya doğru qatlanması sırf əməli məqsəd daşımaqla, 
onların dalğaya davamlı olmasını və üzgüçülük imkanlarını artırmışdır. 
 
 217
Böyükdaş dağının aşağı ətrafındakı 1 və 8 saylı qaya daşları üzərində qeydə alınmış gəmi 
rəsmlərinin sayının artdığı nəzərə çarpır. Burada qeydə alınmış 1 saylı qaya parçası üzərində 7, 
onun qərb səmtindəki qaya qəlpəsi üzərində isə 11 ədəd irili–xırdalı qayıq-gəmi rəsmi aşkar 
olunmuşdur.73 
 Nəqliyyat vasitələrinin böyüklüyündən asılı olaraq, onların hər birində 2 nəfərdən 20-ə 
qədər kamanla silahlanmış avar çəkən əyləşdiyi nəzərə çarpır. Təkcə 6-cı rəsmdəki qayıq-gəmidə 
15 nəfərdən 3-ü ayaq üstündə dayanmışdır. 74 Bu təsvirlərin həkk olunma tarixi e.ə. Y-IY 
minilliklərə aid edilir.75  
Böyükdaş dağının aşağı ətrafındakı 8 saylı qaya parçası üzərində həkk olunmuş 42 
rəsmdən 27-sini gəmi təsvirləri təşkil edir.76 Bir qismi dərin dibli gəmiləri əks etdirən bu 
təsvirlərin böyük əksəriyyəti e.ə. Y-IY minilliklərə, cüzi bir hissəsi isə nisbətən sonrakı dövrlərə 
aid edilir.77 
Məhsuldar qüvvələrin sonrakı inkişafı, xüsusilə dəmir dövründən etibarən kəsici alətlərin 
daha təkmil növlərinin meydana gəlməsi sosial-mədəni həyatın digər sahələrində olduğu kimi, 
gəmiqayırma sahəsində də bir sıra texniki irəliləyişlərə səbəb olmuşdur. Xüsusilə poladdan 
hazırlanan kəsici, deşici və mişarlayıcı əmək alətlərinin meydana gəlməsi ağacdan yonulan 
qurama tipli  ağac gövdəli gəmilərin düzəlməsinə imkan vermişdir. Bütün bu texniki irəliləyişlər 
nəticəsində Azərbaycanın Xəzəryanı liman şəhərlərində (Dərbənd, Niyazabad, Bakı, Salyan, 
Lənkəran və s.) bəsit gəmiqayırma tərsanələri yaranmışdır.  
Ənənəvi gəmiqayırma tərsanələrində tarixən göyərtəsiz və göyərtəli olmaqla iki tip gəmi 
düzəldildiyi məlum olur. «Kirjim» və «səndəl» adlanan yerli gəmilərin hər iki növü XIX əsrə 
qədər gəlib çatmışdır. İlk vaxtlar avar vasitəsilə hərəkət etdirilən yerli gəmilər tədricən yelkən ilə 
təchiz edilməyə başlamışdır.Hərəkət etmək (üzmək) üçün küləyin gücündən istifadəyə imkan 
verən yelkənin gəmiçilikdə tətbiq olunması yerli gəmilərin ortasında dor ağacının 
düzəldilməsinə gətirib çıxarmışdır. 
Yelkənin asılmasına xidmət edən dor ağacı həm də gəminin quruluşunda və yük 
tutumunda xeyli dəyişiklik yaranması ilə nəticələnmişdir. Bunun nəticəsində yük tutumu yüksək 
olan göyərtəli gəmilər ənənəvi dəniz gəmiçiliyində başlıca yükdaşıma vasitəsinə çevrilmişdir. 
 Ənənəvi dəniz gəmilərinin hər iki növü, əsasən, sahil boyunca, həm də kompassız 
üzürdü. Kirjim və səndəlin sahildən çox aralanmamasının digər səbəbi də güclü fırtınaya qarşı 
onların dözümsüz olmasından irəli gəlirdi. Adətən, dənizdə qasırğa təhlükəsi yaxınlaşanda bu 
gəmilər dərhal sahilə yan alıb lövbər salır və bununla da qəzaya uğramaq təhlükəsindən xilas ola 
bilirdilər. Ona görə də bu tip gəmilər yalnız sakit, fırtınasız havalarda sahil boyunca üzə 
bilirdilər.  
Azərbaycanda dəniz gəmiçiliyinin meydana gəlməsi ənənəvi gəmiqayırma sənətinin 
yaranmasını da labüd etmişdir. Burada qədim zamanlardan gəmiqayırma işi üçün zəruri olan 
bütün materiallar, ən başlıcası, suya davamlı yüksək keyfiyyətli ağac növləri mövcud olmuşdur. 
Xəzəryanı Talış, Şirvan, xüsusilə Müşkür və Xaltan meşələrində bitən palıd, pip, vələs, narrat, 
dəmirağac və s. gəmiqayırma işində müxtəlif məqsədlərlə (qabırğa, taxta, qadaq, çəp, avar, dor 
düzəltmək üçün) istifadə olunmuşdur. Bunlardan əlavə, gəmiqayıranlar yerli istehsal məhsulu 
olan balıq yapışqanı, qətran, kənaf və kəndirdən də istifadə etmişlər. Antik dövrdən etibarən 
gəmiqayıranlar papaqlı metal mismar, pərçim, gəmi burazı, yelkən və s. kimi yerli istehsal 
məhsullarından istifadə etmişlər. 
Orta əsrlərdə Azərbaycanda bacarıqlı və təcrübəli gəmiqayıranlar olduğunu belə bir 
faktdan da aydın görmək olur ki, Şeyx Heydər Səfəvi 1497-ci ildə Şirvana yürüş edərkən səriştəli 
gəmiqayırma ustalarının və dülgərlərin köməyi ilə Xəzərdə üzmək üçün gəmi inşa etdirmişdir. 
Həmin gəmi üçün ağac materialı Şimal-Şərqi Şirvan meşələrindən gətirilmişdir.78 
 Azərbaycanın orta əsr gəmilərinin forma və quruluşu haqqında ən dürüst məlumatı XY 
əsrin 70-ci illərində Ağqoyunlu hökmdarı Uzun Həsənin sarayında yaşamış Venesiya səfiri 
Ambrozio Kontarini vermişdir. Onun yazdığına görə, yerli gəmilərin arxası və burnu dar, ortası 
çox enli, xaşal olduğundan balıq formasını kəsb edir. Onların gövdəsinin taxtalarını ağac qadaxla 
bərkidir və qatranla möhkəm yapışdırırdılar. Bu gəmilər iki ədəd dor ağacı və sükan rolunu 
oynayan uzun çəp vasitəsilə idarə olunurdu. Xəzər dənizçiləri, kompassız, ulduzlara baxıb səmti 
 
 218
nəzərə almaqla, bəxtəbəxt, sahil boyunca üzürdülər. Küləkli havada onlar yelkəndən istifadə 
edirdilər. Bəzən isə sükanı əvəz edən çəp vasitəsilə gəmini, çətinliklə də olsa, idarə edirdilər. 
Buna baxmayaraq, onlar möhkəm əmindirlər ki, bütün dünyada onlardan yaxşı dənizçi yoxdur. 
Qışda onlar gəmilərini sahilə çəkirlər, çünki həmin vaxt dəniz səfəri həyata keçirilmirdi.79 
Azərbaycan gəmilərinin yastıdibli olması faktı əcnəbi səyyahların çoxu tərəfindən təsbit 
olunmuşdur. Məhz yastı dibli olmaları səbəbindən də yerli gəmilər suya az batır və dənizin dayaz 
sahilləri boyunca üzə bilirdilər.80 
Son orta əsr mənbələrinə görə, bu dövrdə orta və böyük ölçülü yerli gəmilər 35 tondan 
100 tona qədər yük götürürdülər.81  
Yerli gəmilər Azərbaycanın Xəzəryanı əyalətlərinin həm daxili, həm də xarici ticarət və 
iqtisadi əlaqələrində mühüm yer tuturdu. Belə vəziyyət son orta əsrlərdə də davam etmişdir. 
Azərbaycanın Xəzəryanı limanları təkcə gəmiçiliyin deyil, həm də gəmiqayırmanın mühüm 
mərkəzləri sayılırdı. Bu limanların çoxunda gəmiqayırma tərsanələri fəaliyyət göstərirdi. 
Görkəmli alman səyyahı, Şərq ölkələrinin tanınmış bilicisi Adam Oleari Şirvanın şimal-şərq 
sahillərindəki Niyazabad limanından bəhs edərkən həmin kəndin sakinləri üzərinə xüsusi bir 
mükəlləfiyyət də qoyulduğunu xəbər verərək yazırdı ki, onlar hər il şah xəzinəsi üçün bir neçə 
gəmi hazırlayırdılar. Onlar gəmi qayırmaq üçün ağac materiallarını on kilometrlərlə uzaq 
məsafədən, çox çətiniliklə daşıyıb gətirirdilər.82  
Son orta əsrlərdə Rusiyanın qüdrətli dəniz dövlətinə çevrilməsi, Xəzərdə ticarət və hərbi 
dəniz donanması yaratmaq səyləri digər Xəzəryanı ölkələr kimi, Azərbaycanın da dəniz 
gəmiçiliyinin inkişafına öz mənfi təsirini göstərmişdir. Həştərxanı ələ keçirəndən sonra Xəzər 
dənizində donanma yaratmağa müvəffəq olan Rusiya Xəzər hövzəsində hakim mövqe tuturdu. 
Elə bu səbəbdən də o, digər Xəzəryanı ölkələrin gəmilərinin Xəzərdə üzməsinə  qısqanclıqla 
yanaşır və hər vəchlə yerli gəmiqayırma işinə əngəl törətməyə çalışırdı. 
Məlum olduğu kimi, hələ Nadir şahın hakimiyyəti dövründə Xəzər dənizində hərbi və 
ticarət donanması yaratmaq məqsədi ilə Ləngərud limanında ingilis mütəxəssislərinin köməyi ilə 
gizli şəkildə gəmilər inşa olunmağa başlanmışdı.83 Bunu, özünün Xəzər dənizindəki hərbi və 
iqtisadi mənafeyi üçün təhlükə hesab edən Rusiya ilk gündən həmin gəmilərin inşa olunmasının 
qarşısını almaq üçün bütün vasitələrə əl atmışdı. Hökumətin qərarı ilə İrana gəmiqayırma üçün 
lazım olan avadanlıq və materialların (dor ağacı, şalban, lövbər, mismar, kəndir, pərçim və s.) 
göndərilməsi qadağan edildi.84  
Rusiyanın bu qadağalarına baxmayaraq, Ləngərud tərsanəçiləri yerli materiallardan 
istifadə etməklə, donanma üçün gəmilərin inşasını davam etdirmişlər. Bu işdə Azərbaycandan 
olan tərsanə ustaları ilə yanaşı, dəniz gəmiçiliyində böyük təcrübə və səriştəsi olan yüksək hərbi 
rütbəli şəxslər də yaxından iştirak etmişdilər. O dövrdə Azərbaycanda olmuş həkim-səyyah 
İ.Lerxin yazdığına görə, Ləngərud limanında gəmiqayıranların əsas başçılırından biri admiral 
rütbəli Bakı hakimi Mirzə Məhəmməd xan idi.85  
Nadir şahın ölümündən sonra donanmanın inşası dayandırılmaqdan əlavə, hazır gəmilər 
1751-ci ildə rusların fitnəkar iştirakı ilə yandırılmışdır.86 
XYIII əsrin ortalarında müstəqil xanlıqların meydana gəlməsi Xəzərsahili vilayətlərdə 
gəmiqayırmanın və dəniz ticarətinin inkişafına güclü təkan vermişdir. Feodal ara müharibələrinin 
şiddətlənməsi nəticəsində quru yolları ilə ticarət təhlükəli həddə çatmaqdan əlavə, həm də baha 
başa gəlirdi.  
Digər tərəfdən, ölkə ərazisində bir sıra müstəqil xanlıqların yaranması ilə əlaqədar olaraq, 
gömrük məntəqələrinin sayının çoxalması və quru yollarda ticarət karvanlarının mütəmadi olaraq 
qarət edilməsi satış mallarının gəmilərlə daşınmasını zəruru etmişdi. Dəniz yolu ilə yükdaşıma 
nisbətən təhlükəsiz olmaqdan əlavə, həm də ucuz və tez başa gəlirdi.87 
Dəniz ticarətinin əhəmiyyətinin getdikcə artması gəmiçiliklə məşğul olan şəxslərə və 
dövlətlərə böyük gəlir gətirirdi. Belə vəziyyət onları ticarət gəmilərinin sayını artırmağa sövq 
edirdi. 
Məlum olduğu kimi, xanlıqlar dövründə Xəzər dənizi vasitəsilə həyata keçirilən ticarətdə 
mülki və hərbi donanmaya malik olan Rusiya hakim mövqe tuturdu. İqtisadi cəhətdən zəif olan 
xırda Azərbaycan xanlıqları güclü dəniz donanması yaratmağa qadir deyildilər. Ona görə də bu 
 
 219
sahədə onlar Rusiyanın rəqabətinə tab gətirə bilmirdilər. Bununla belə, Azərbaycanın Xəzərsahili 
vilayətlərinin hakimləri və varlı şəxslərinə məxsus xeyli yerli gəmi var idi.88 
Doğrudur, kirjim və səndəllərdən ibarət olan yerli gəmilər yükgötürmə qabiliiyyətinə 
görə Rusiyanın ticarət gəmilərindən xeyli geridə qalırdılar. Bununla belə, sərnişin və 
yükdaşımada yerli gəmiçilər fəal iştirak edirdilər. XYIII əsrin 70-ci illərində Azərbaycanda 
olmuş S. Qmelinin yazdığına görə, belə gəmilərdə bir dəfəyə ancaq 50-100 nəfər sərnişin 
daşınması mümkün idi.89 
Uzaq dəniz səfərinə çıxa bilməyən və sahil boyunca  üzən yerli gəmilər, əsasən, Bakı-
Dərbənd, Bakı-Salyan, Bakı-Lənkəran və Bakı-Ənzəli marşrutları ilə yük daşıyırdılar.90  
Xanlıqlar dövründə Azərbaycanda gəmiqayırma işinin əsas mərkəzi Bakı limanı idi. 
Burada kirjim və səndəl inşa edilən gəmi tərsanəsi fəaliyyət göstərirdi.91 
Xanlıqlar dövründə iqtisadi-ticarət əlaqələrinin intensiv şəkildə inkişaf etməsi şəraitində 
yerli gəmiqayıranlar rus gəmilərinə bənzər iri ticarət gəmiləri də inşa etməyə başlamışdılar. Bu 
gəmilərin inşasında daha çox Rusiyadan gətirilən materiallardan istifadə olunurdu. 
XIX əsrin əvvəllərinə aid bir mənbədə xəbər verilirdi ki, Bakı limanı yerlilərə məxsus 
ticarət gəmilərinə malikdir. Onların əsas ticarəti İranın Xəzər dənizindəki limanlarına göndərilən 
neft, duz və zəfərandan ibarət idi.92  
Gəmiqayırma üçün gərək olan lazımi materialların Xəzəryanı vilayətlərə ixracını qadağan 
edən çar hökuməti kirjim və səndəllərin artmasının Rusiyanın ticarət maraqlarına zidd olduğunu 
nəzərə alaraq, 1774-cü ildə Xəzəryanı ölkələrdəki öz konsullarına belə gəmilərin çoxalmasına 
mane olmaq barədə göstəriş vermişdir.93  
Lakin çarizmin bu tədbirləri elə bir ciddi səmərə vermədi. Xəzəryanı limanlarda 
gəmiqayırmanın qarşısını almaq mümkün olmadı. Yerli hakimlərə və varlı şəxslərə məxsus 
müxtəlif tipli gəmilələrin sayı durmadan artmaqda davam edirdi. Ona görə də, 1782-ci ildə çar 
hökuməti Xəzər dənizində digər ölkələrə məxsus ticarət gəmilərinin üzməsini qadağan edən 
bədnam qərar qəbul etdi.94  
Lakin çarizmin bütün bu qadağaları təkcə yerli gəmiçiliyin inkişafına əngəl olmayıb, 
habelə ümumən Xəzər dənizində ticarət əlaqələrinin genişlənməsinə mane olurdu. Digər tərəfdən 
o zamankı rus gəmiçiliyi Xəzər dənizində yükdaşımanın öhdəsindən gələ bilmirdi. Bunu nəzərə 
alan çar hökuməti 1802-ci ilin aprelində Xəzər dənizində digər ölkələrə, o cümlədən Azərbaycan 
xanlarına məxsus kirjim və səndəllərin üzməsinə əngəl törətməmək barədə yeni qərar qəbul 
etməyə məcbur oldu.95 
Bu qərardan sonra Xəzərsahili vilayətlərdə yerli gəmiqayırma və gəmiçiliyin inkişafı 
intensiv səciyyə almışdır. Həmin dövrdə Quba, Bakı və Talış xanlıqlarının Rusiya tərəfindən 
işğal olunması faktı da buraya gəmiqayırma üçün gərək olan rus mallarının gətirilməsi ilə bağlı 
mövcud maneələri aradan qaldırdı. Məhz bu səbəbdən də, XIX əsrin 30-cu illərində Bakı 
limanında 6 gəmiqayırma tərsanəsi fəaliyyət göstərirdi.96 Həmin dövrdə Bakı sakinlərindən 57 
nəfərinin 60 gəmisi var idi.97 
Azərbaycanın ənənəvi dəniz nəqliyyatının tipik nümunələri olan kirjim və səndəllərin 
quruluşu və inşa texnikası barədə dövrümüzə qədər çox cüzi məlumat gəlib çatmışdır. 
Əcnəbilərə məxsus buxarla işləyən və yüksək tonnajlı gəmilərin Xəzərdə hakim yükdaşıma 
vasitəsinə çevrilməsi ilə əlaqədar olaraq, kirjim və səndəl tipli yerli gəmilər XIX əsrin ortalarına 
doğru əməli əhəmiyyətini itirib gəmiçilikdən çıxmışdı. 
Kirjim düz dibli və göyərtəsiz inşa olunmuş kiçik həcmli gəmi növü olub yerli ağac 
materiallarından hazırlanırdı. Qurama qayıq kimi, onun da gövdəsi dib törpüləri və onların 
uclarına birləşdirilmiş yan qabırğalardan ibarət olub, üzərinə əldəyonma, yaxud mişarlı qalın 
taxta vurulurdu. Səndəlsayağı onun da dal qabırğalarının arası nisbətən gen və böyük olur, 
qabağa doğru getdikcə qabırğaların məsafəsi tədricən daralırdı. 
Kirjimdən həm dayaz sahilə yan ala bilməyən böyük gəmilərin yükünü doldurub-
boşaltmaq üçün, həm də sahil boyu marşrutlarla reydə çıxıb yükdaşımaq məqsədi ilə istifadə 
olunurdu. Ona görə də kirjim həm avar, həm də yelkən vasitəsilə hərəkət etdirilirdi. 
Kirjimdən ən çox sahilboyu kəndlərdə balıqçılıq təsərrüfatında istifadə olunduğundan o, 
«balıqçı gəmisi» adı ilə də tanınırdı. Bununla belə, kirjimlə həm də uzaq məsafələrə yük və 
 
 220
sərnişin daşınırdı.  
Səndəl kirjimldən bir qədər böyük olub təknəvari formada inşa edilirdi. Həm də kirjimdən 
fərqli olaraq, onun alt təknəsi üzərində «göyərtə» adlanan üst meydançası da düzəldilirdi. 
Daşınacaq yüklər, adətən, səndəlin «anbar» adlanan alt təknəsində, sərnişinlər isə onun 
göyərtəsində yerləşdirilirdi.  
Bir qayda olaraq, səndəlin ortasına dor ağacı bərkdilirldi. Adətən, orta və kiçik ölçülü 
səndəllər tək dorlu, böyük səndəl isə iki dorlu düzəldilirdi. 
Səndəl suda həm avar, həm də yelkən vasitəsilə hərəkət etdirilə bilirdi. Yelkən vasitəsilə 
səndəlin hərəkət sürəti səmt küləyinin əsməsindən asılı idi. Təcrübəli dənizçilər səmt küləyinin 
əsmə məqamını, «gilavar» və ya «xəzri»nin nə vaxt əsəcəyini, nə qədər davam edəcəyini empirik 
bilik əsasında dəqiq müəyyənləşdirə bilir və işlərini bu məcrada qururdular. Yelkənin açılıb 
yığılması dor ağacı vasitəsi ilə tənzimlənirdi. 
Keçmişdə Azərbaycanın Xəzərsahili əyalətlərində yükdaşıma məqsədi ilə işlənən yerli 
gəmilərdən əlavə, kənardan gətirilmə mexaniki gəmilərlə də yük daşımışdır.  Xüsusilə avarlı 
qayıqlar dayaz sahillərə yan ala bilməyən böyük tutumlu dərinlik gəmilərindən yüklərin 
boşaldılıb daşınmasında, yaxud onun yüklənməsi əməliyya-tında müstəsna rol oynamışdır. XYII 
əsrin əvvəllərinə aid bir məlumatda Xəzərin cənub-qərb vilayətlərində bütöv palıd kötüyündən 
yonulmuş və hər birində 6 nəfər balıqçı yerləşən çoxlu qayıqlar olduğu xəbər verilirdi.98 Həmin 
məlumatda balıqçı qayıqlarından əlavə, Xəzər dənizinin bu hissəsində hər biri 30 tonadək yük 
götürə bilən yastı dibli, dorlu və yelkənli ticarət gəmilərinin üzdüyü də bildirilir.99 Şahidin 
söylədiyinə görə, bu gəmilərin dənizçiləri səyyarələr əsasında səmti müəyyənləşdirsələr də, 
kompas və digər dənizçilik cihazları barədə müəyyən billiklərə malik idilər.100  
  
Əlaqə yolları və rabitə vasitələri 
 Azərbaycanın ənənəvi əlaqə vasitələri quru və su yolları, bərə-keçidlər körpülər, habelə 
bəsit rabitə növlərindən ibarə olmaqla, tipoloji cəhətdən müxtəlif səciyyə kəsb etmişdir.  
Maddi mədəniyyətin digər növləri kimi, ənənəvi əlaqə vasitələri də çox qədim 
zamanlardan təşəkkül tapmağa başlamışdır. 
Ənənəvi əlaqə vasitələrinin ən qədim və bəsit növü isə yollar olmuşdur. Qədim insanların 
əmək məşğuliyyəti və istehsal fəaliyyəti ilə üzvi surətdə bağlı olan əlaqə yollarının 
zəmanəmizədək gəlib çatmışdır. 
İbtidai insan dəstələrinin mənimsəmə təsərrüfatı dövründəki yığıcılıq və ovçuluqla bağlı 
əməli fəaliyyəti sayəsində cığırlar əmələ gəlmişdir. Bu bələdçi cığırlar ilk, həm də ən bəsit yol 
növü idi. Bu dar cığırların yaranmasında təkcə qida axtarışında olan insanlar deyil, həm də yem 
və içməli su dalınca gəzən digər canlılar da yaxından iştirak etmişdilər. Ovlaq və örüşləri el-
obaya qovuşduran bu bələdçi cığırlarla uzun müddət piyadalar və minik-yük nəqliyyatı vasitələri 
hərəkət etmişdir. Dağlardan, dərələrdən, düzlərdən, meşələrdən ötüb keçən bu təhlükəli dar 
cığırlardan başlanan ensiz nəqliyyat yolları təkərli nəqliyyat vasitələri üçün yararlı şahrah 
yollaradək çox böyük təkamül yolu keçmişdir. 
İstehsal təsərrüfatının meydana gəlməsi, qida məhsullarının artması, natural mal 
mübadiləsinin yaranması, əmtəə ticarətinin genişlənməsi yolların yaxşılaşdırılmasına maraq 
oyatmışdır. Bununla belə, əlaqə yollarının uzun müddət bəsit halda qalmasına natural təsərrüfatın 
mövcud olması faktı mənfi təsir gösərmişdir. Məlum olduğu kimi, natural təsərrüfat şəraiti 
ticarət əlaqələrinin artmasına, mal daşımaları və əmtəə dövriyyəsinin inkişafına, beləliklə də 
yolların yaxşılaşdırılmasına maraq oyatmırdı. Natural təsərrüfatın mövcud olduğu qədim və orta 
əsrlər dövründə, uzun müddət nəqliyyat yolları örtüksüz, torpaq yolu olaraq qalmışdır. 
Ənənəvi əlaqə yollarını labüd edən amillər sırasında ölkənin təbii –coğrafi şəraiti, xüsusilə 
onun dağlıq, yayla və düzənliklərdən ibarət topoqrafik quruluşu, habelə nəqliyyat əhəmiyyətli su 
hövzələri mühüm rol oynamışdır. Məhz bu səbəbdən də, burada müxtəlif səciyyəli quru yolları 
ilə yanaşı, çay və dəniz yolları da təşəkkül tapmışdır. 
Quru yollarının vəziyyəti həm də ölkənin sosial-iqtisadi və texniki inkişaf səviyyəsindən 
xeyli dərəcədə asılı idi. Əslində bu, quru yollarının inkişaf səviyyəsinin müəyyənedici amili idi. 
Azərbaycanın tarixən düçar olduğu texniki gerilik üzündən ölkənin həyat mənbələrini: şəhər, 
 
 221
kənd, qəsəbə, yaylaq və qışlaq obalarını bir-birinə qovuşduran quru yolları minilliklər boyu 
örtüksüz, təbii halında qalmışdır. Daş və ya çınqıl örtüklü yollar burada yaxın keçmişdə, XIX 
əsrin ikinci yarısından sonra peyda olmağa başlamışdır. Mütəmadi poçt rabitəsi və sərnişin 
daşınmasının meydana gəlməsi döşəməli yolların salınmasına təkan vermişdir. Elə bu səbəbdən 
də, asfalt yolların salınmasına qədər daş döşəməli yollar «poçt» və ya «şosse» yolu adı ilə 
tanınırdı. Yük dövriyyəsi və yükdaşıma əməliyyatları artdıqca şosse yolları şəbəkəsi də 
genişlənib saxələnmiş və çoxalmışdır. 
Yollar. Azərbaycanın ənənəvi əlaqə yolları ilk növbədə tipoloji cəhətdən quru və su yolları 
olmaqla iki böyük qrupa bölünür.∗ 
Ənənəvi quru yolları örtük materialının səciyyəsinə görə döşəməsiz (torpaq) və daş, yaxud 
çınqıl döşəməli (şosse) yolları olmaqla iki qismə ayrılırdı. 
Yük və sərnişin daşınmasına xidmət edən döşəməli yollar, öz növbəsində texniki 
vəziyyətinə, yəni örtük materialının növünə görə ağac, daş, asfalt, beton yollara ayrılmışdır. 
Azərbaycanda bataqlıq və sucaq sahələrdə yaşayış məskəni salınmadığından ağac (taxta) 
döşəməli yollara, demək olar ki, təsadüf edilməmişdir. Bu cəhətdən təkcə kolaz (qayıq) və ya 
gəmilərin yan aldıqları liman körpüləri və cay keçidlərində düzəldilmiş «suvat» və ya «bərgah» 
istisnalıq təşkil edirdi. Suvat ilə bərə, yaxud gəmi göyərtəsi arasında keçid məqsədi ilə düzəldilən 
və «hoppırı» adlanan pilləkən, həmçinin ağac yarmacaları vasitəsilə döşənib düzəldilirdi. 
Asfalt və asfalt-beton örtüklü yollar Azərbaycanda çox gec, Sovet hakimiyyəti illərində 
çəkilməyə başlamışdır. 
Örtüksüz yolları istifadə məramından asılı olaraq daxili və xarici (beynəlxalq ticarət və 
ziyarət) əlaqə yollarına ayrılırdı. Bunların hər birisi də öz növbəsində iqtisadi-ticarət 
əhəmiyyətinə görə, müxtəlif tipoloji növlərə bölünür. 
Daxili yollar uzun müddət kənd və şəhərlər arasında sosial-iqtisadi və mədəni əlaqələrin 
həyata keçirilməsinin yeganə vasitəsi olmuşdur. Çox vaxt «əyalət yolu» kimi səciyyələndirilən 
kənd və şəhərlərarası əlaqə yollarının vəziyyəti bu və ya digər tarixi mərhələdə ümumən ölkənin 
iqtisadi inkişaf səviyyəsi ilə müəyyən edilirdi. Ölkədə siyasi durum sabitləşib möhkəmləndikcə 
iqtisadi həyatın canlanıb inkişaf etməsi üçün əlverişli şərait yaranırdı. Əyalətlərin təsərrüfat 
həyatı canlandıqca onların istehsal etdiyi məhsulları minik-yük hevanları, yaxud təkərli nəqliyyat 
vasitələri ilə daşıyıb istehlakçılara (müştərilərə) çatdırmaq lazım gəlirdi. Belə vəziyyət təbiidir 
ki, yolların, xüsusilə də, təkərli nəqliyyat yollarının yaxşılaşdırılmasını tələb edirdi. Lakin ölkədə 
natural təsərrüfatın üstün yer tutması daxili torpaq yollarının abadlaşdırılmasına marağı azaldırdı. 
Ona görə də ölkənin daxili əlaqə yolları uzun müddət örtüksüz, bəsit torpaq yolu halında 
qalmışdır. 
Beləliklə, daxili əlaqə yollarının məhdud səciyyə daşıyan ən bəsit növü cığırlar olmuşdur. 
Zaman keçdikcə onların bir qismi genişlənib təkərli nəqliyyat («araba») yoluna çevrilmişdir. Yol 
quruculuğu sahəsində ilk ciddi əməli addımlar Azərbaycanın Rusiya tərəfindən işğal 
olunmasından xeyli sonra, XIX əsrin ortalarından atılmağa başlamışdır. Azərbaycan 
iqtisadiyyatının Rusiyanın təsərrüfat həyatının tərkib hissəsinə çevrilməsi nəqliyyata, o cümlədən 
əlaqə yollarına da öz təsirini göstərmişdir. Azərbaycan iqtisadiyyatından daha çox gəlir 
götürmək cəhdləri artıqca, onunla əlaqə yollarını yaxşılaşdırmağa maraq da artırdı.101 Bu 
baxımdan Yevlax-Şuşa-Gorus-Naxçıvan-İrəvan şosse yolunun çəkilməsinin böyük iqtisadi –
ticarət əhəmiyyəti var idi. Bundan əlavə, həmin dövrdə Ağsu şosse yolu xeyli uzadıldı. 102 
Daxili əlaqə yolları ölkənin başlıca sənət və ticarət mərkəzlərinə çevrilmiş iri şəhərlər 
ətrafında cəmləşdiyindən müxtəlif istiqamətlərə şaxələnib şəbəkə əmələ gətirirdi. Həm də daxili 
əlaqə yollarının bir qismi karvan yolları ilə, bəzən isə magistral yollarla üst-üstə düşürdü. Uzun 
müddət ölkənin ən böyük sənət və ticarət mərkəzi olmuş Şamaxı şəhərindən şimala, cənuba, 
şərqə və qərbə olmaqla, müxtəlif istiqamətlərə daxili yollar uzanırdı. 
Şamaxıdan qərbə doğru istiqamət götürən Şəki yolu baş Qafqaz silsiləsinin cənub ətəkləri 
boyunca uzanıb gedirdi. Qəbələdən keçməklə, Şəkiyə çatandan sonra bu yol Zəyəm təriqi ilə 
davam edərək, Gürcüstan ərazisinə daxil olur, sonra da Dəryal dərəsindən keçib Şimali Qafqaza, 
                                           
∗ Sovet hakimiyyəti illərində bu təsnifata hava yolları da əlavə olunmuşdur. 
 
 222
oradan da Rusiyaya və Qara dənizin şimal hüdudları ilə Avropa ölkələrinə istiqamət alırdı. Elə 
bu səbəbdən də Şəki yolu beynəlxalq tranzit ticarəti yolunun bir hissəsini təşkil edirdi. Həmin 
yolla yüklü dəvə karvanları müntəzəm surətdə hərəkət etdiyindən o, «karvan yolu» da adlanırdı. 
El arasında həm də «Xan yolu» adı ilə tanınan bu yol Şamaxı-Zərgəran-Vəlibinə-Topçu-
Vəndam-Şəki təriqi üzrə uzanırdı.103 Qeyd etmək lazımdır ki, qədim «Xan yolu»nun şərq davamı 
yenə də daxili yolların bir qolu olaraq Şamaxı şəhərini Bakı və onun ətraf kəndləri ilə 
qovuşdurub əlaqələndirirdi.104 Bakı yolu, öz növbəsində, şimal və cənub olmaqla, iki istiqamətə 
şaxələnirdi. Həm də hər iki yol Xəzərin sahilləri boyunca, dənizdən azca aralı uzanıb gedirdi.  
Şamaxını Rusiya ilə əlaqələndirən şimal yolu el arasında «dağ yolu» kimi də tanınırdı. Bu 
yolun bir hissəsi Niyazabad, Şabran və Qubadan keçib Dərbəndə, oradan da Həştərxana doğru 
uzanıb gedirdi. Dərbənd dəhlizini iki hissəyə bölən şimal yolu Niyazabad limanına çatandan 
sonra onu dəniz yolu ilə də davam etdirib, yükləri gəmi ilə Həştərxana, yaxud İran limanlarına 
çatdırmaq olardı.  
 Şamaxıdan şərqə doğru uzanan və Bakı yaxınlığında beynəlxalq karvan yoluna qovuşan 
«araba yolu» bütün il boyu işlək halda olurdu. 
Aran kəndlərini qovuşduran araba yolları yağmurlu havalarda keçilməz hala düşdüyündən 
çox vaxt onlar dağların xırlı ətəklərində salınırdı. İlin, hər mövsümündə gediş-gəliş üçün yararlı 
olan dağətəyi yollar çox vaxt «dib yolu» adlanırdı. Şamaxıdan şimala doğru uzanan və onu 
Dərbəndə qovuşduran digər dağ yollarının hər ikisi yalnız minik-yük nəqliyyatının hərəkət edə 
biləcəyi təhlükəli dar cığırlardan ibarət olub mövsümü səciyyə daşıyırdı. Yalnız isti vaxtlarda 
yükdaşıma üçün yararlı olan şimal yolundan ayrılan qollardan biri Təngi dərəsindən keçməklə, 
Xaltan, Qonaqkənd və Nügədi təriqi ilə Quba və Dağıstan mahallarına doğru uzanıb gedirdi. 
Şamaxıdan şimal istiqamətinə səmt götürən digər dağ yolu isə Altıağacdan keçirdi.105 Altıağac 
yolu xeyli çətin və təhlükəli olduğundan el arasında ona «şeytan yolu» da deyirdilər.106 
Dağ yollarının bir qismində hətta minik vasiələri ilə də hərəkət etmək tez-tez çətinləşirdi. 
Dağların sıldırım yamaclarından keçən belə cığırlarla ancaq piyada getmək mümkün olurdu. 
Keçmişdə Lahıcdan Mücü, Sulut və Dəmirçi kəndlərinə bu cür piyada cığırlar uzanıb gedirdi.107  
Şamaxıdan cənub istiqamətinə gedən yol el arasında Salyan yolu adlanırdı. Küdrü 
düzündən keçdiyi üçün onu çox vaxt «Küdrü yolu» da adlandırırdılar. Küdrü qışlaqlarındakı 
tərəkəmələrin boyük əksəriyyəti Şamaxı şəhəri və Şirvan yaylaqlarına həmin yol ilə qalxıb 
enirdilər. Şamaxı ilə Salyan arasında poçt əlaqəsi yaratması səbəbindən onu «poçt yolu» da 
adlandırırdılar. Küdrü yolu bəzən «yaylaq yolu» kimi də tanınırdı. 
Şirvan düzü (Xançoban və Sərdəri) kəndləri Şamaxı şəhəri ilə «Qatıruçan yolu» vasitəsilə 
də əlaqə saxlayırdılar. Şirvan düzünə enmək üçün «kəsə yol» hesab edilən bu yol yalnız minik-
yük nəqliyyatının hərəkəti üçün yararlı idi.108 
Şirvanın dağətəyi və aran kəndləri bir-biri ilə yükdaşıma əlaqələrini çox vaxt təkərli 
nəqliyyat yolları vasitəsilə saxlayırdılar. Ona görə də kəndlərarası araba yolları burada üstünlük 
təşkil edirdi. Torpaq örtüklü «araba yolları» yağmurlu havalarda bərbad hala düşdüyündən çox 
vaxt onlardan həm də minik-yük nəqliyyatı yolu kimi istifadə etmək məcburiyyətində qalırdılar.  
Kənd yollarının bir qismi Azərbaycanın Rusiyaya birləşdirilməsindən sonra «poçt yolu» 
kimi tanınan baş magistral yola qovuşub şəbəkə əmələ gətirirdi. 
Ənənəvi kənd yollarının çoxu, hətta təsərrüfat əhəmiyyətli bir sıra xırda yollar Şamaxıdan 
ötən Bakı-Tiflis magistral yoluna qovuşduğundan Şirvanın iqtisadi və mədəni həyatı üçün bu 
yolun müstəsna əhəmiyyəti var idi.109 
Ölkənin digər əyalətləri də piyada və minik-yük heyvanlarının hərəkəti üçün yararlı olan 
dar cığırlarla qovuşan araba yolları ilə əhatə olunmuşdu. Əyalət yollarının çoxu ya magistral yola 
qovuşur, ya da onunla üst-üstə düşürdü. 
Magistral yollar. Əyalət və ölkə əhəmiyyətli magistral yolların və onlara qovuşan kənd 
yollarının vəziyyəti sabit qalmayıb arabir dəyişirdi. Köhnə siyasi-inzibati, yaxud sənət və ticarət 
mərkəzi olan iri şəhərlər tənəzzülə uğrayıb yeniləri ilə əvəz olunduqca magistral yolların 
istiqaməti dəyişirdi. Qəbələ, Bərdə, Beyləqan, Qədim Gəncə, Mehpəvan, Şirvan, Şabran, Zəyəm, 
Mahmudabad və b. şəhərlərdən keçən qədim və orta əsr yollarının aqibəti bunu aydın göstərir. 
XIX əsrin əvvəllərində, rus işğalı nəticəsində Tiflis şəhəri Qafqaz canişinliyinin mərkəzinə 
 
 223
çevriləndən sonra buradan başlanan magistral yolların abadlaşdırılmasına diqqət artırılmağa 
başlamışdır. O zamankı Qafqaz canişini general Yermolovun göstərişi ilə Tiflis-İrəvan magistral 
yolunun yenidən qurulmasına başlandı. 250 verstə qədər məsafəsi şosseləşdirilmiş bu yolun bir 
hissəsi Azərbaycan ərazisindən keçirdi. Həmin yol Ağstafa poçt məntəqəsinə çatandan sonra, 
Gəncədən keçməklə, Bakı istiqamətinə şaxələnirdi.110  
XIX əsrin ikinci yarısından etibarən Bakının iqtisadi qüdrətinin artması, siyasi-inzibati və 
mədəni-ticarət mərkəzinə çevrilməsi ilə əlaqədər olaraq, yeni quberniya mərkəzini ölkənin digər 
əyalət şəhərləri ilə birləşdirən magistral əlaqə yollarının əhəmiyyəti artmışdı. Bakı-Quba-
Dərbənd, Bakı-Salyan-Lənkəran, Bakı-Gəncə-Tiflis, Bakı-Yevlax-Şuşa, Bakı-Şəki-Zaqatala kimi 
magistral əyalət yolları fəaliyyət göstərirdi. Bunlardan əlavə, Şamaxı-Hacıqabul-Salyan, Şamaxı-
Ağsu-Kürdəmir, Şamaxı-Göyçay-Ucar yolları özlərinin iqtisadi-ticarət əhəmiyyətini hələ də 
itirməmişdir.111  
XIX əsrin 20-ci illərində Azərbacanda poçt xidmətlərinin meydana gəlməsi poçt yolları 
şəbəkəsinin genişləndirilməsi üçün əlverişli şərait yaratmışdır. Həm də çapar xidmətinə malik 
olan poçt yollarının çoxu köhnə magistral yollar zəminində qurulurdu.112 Daha doğrusu, qədim 
və orta əsrlər dövründə salınmış sabiq araba  yolları abadlaşdırılıb daş döşəməli yollara 
çevrilirdi. 
Əsas vəzifəsi poçt rabitəsi xidmətlərindən ibarət olmasına baxmayaraq, post yolları, 
qismən də olsa, abad halda olmaları səbəbindən ölkənin ayrı-ayrı məhəlli əraziləri arasında 
iqtisadi və mədəni əlaqələrin genişlənib möhkəmlənməsinə yardım etmişdir. 
Köç yolları. İqtisadi əhəmiyyətinə görə ölkədaxili əlaqə yolları arasında qışlaq və 
yaylaqları bir-birinə qovuşduran ənənəvi köç yolları xüsusi yer tuturdu. Məhəlli səciyyə daşıyan 
koç yollarının bir qismi dağların ətəyinə qədər araba yolları ilə üst-üstə düşür, sonra təkərli 
nəqliyyatın hərəkəti mümkün olmadığı üçün yaylağa qədər minik-yük heyvanlarının gedə 
biləcəyi darısqal piyada cığırları ilə davam edirdi. Bu sayaqla təhlükəli cığırlardan ibarət olan 
yaylaq yolları təkərli nəqliyyat üçün yararlı olan qışlaq (aran) yollarından fərqlənirdi. Bununla 
belə, köç yolunun hər iki mərhələsinin özünəməxsus çətinlikləri və üstün cəhətləri var idi. Həm 
də qışlaq (aran) yollarından fərqli olaraq, yaylaq yollarının çoxunun özünə məxsus adları 
yaranmışdır. Bu yolların adı ya onların vəziyyətindən («Naltökən», «Qatıruçan», 
«Səbətkeçməz», «Təngi» və s.), ya da yaylaqların adından («Lilpər», «Gəlinqaya», «Quşdonan», 
«Cantəpə», «Xaçbulaq», «Dəli dağ», «Soyuqbulaq», «Qırxbulaq», «Dibrar», «Sarıdaş» və s.) 
götürülürdü. 
Məlum olduğu kimi, Kür çayı Azərbaycan ərazisindən keçərkən ovalığı iki hissəyə 
böldüyündən onun sol sahili boyundakı qışlaqlar Baş Qafqaz sıra dağlarındakı yaylaqlara, sağ 
sahilindəki Mil, Qarabağ, Muğan düzlərinin maldarları isə Kiçik Qafqaz yaylaqlarına qalxırdılar. 
Ona görə də, köç yollarının bir qrupu şimal, digər qrupu isə cənub-qərb istiqamətinə doğru 
uzanırdı. Bu cəhətdən yalnız Kürün sol sahilindəki Qarayazı və Ceyrançöl qışlaqlarından 
başlanan köç yolları istisnalıq təşkil edirdi. 
Qarayazı və Ceyrançöl qışlaqlarının maldar elatları Kür keçidlərini (Şıxlı, Salahlı, Poylu, 
Qıraq Kəsəmən) keçib qərb və cənub-qərb istiqamətində uzanan köç yolları ilə Kiçik Qafqaz 
yaylaqlarına qalxırdılar. Ədəbiyyat məlumatlarından bəlli olduğu kimi, Kür çayının Qazax 
qəzasına məxsus sol sahili qışlaqlarından başlanan köç yolları 6 marşrut üzrə yaylaqlara qalxıb 
enirdi. 
Şıxlı-Qalaçı marşrutu ilə hərəkət edən maldarlar Gəmiqayası keçidini gəmi-bərə ilə 
keçəndən sonra Qulp çayının sahilinə çatanda iki istiqamətdə ayrılırdı: onlardan biri Çətir-dağa 
qalxmaqla, Borçalı qəzasında Babacan vadisinə, digəri isə Aleksandropol qəzasında Ələp dağına 
istiqamət alırdı. 
Şıxlı və Salahlı keçidləri vasitəsilə Aslanbəyli kəndinə çıxan ikinci bir köç yolu yenə də 
Balakənd və Borana yolu olmaqla iki şaxəyə ayrılırdı. 
Kürü Poylu və Qıraq Kəsəmən keçidləri vasitəsilə keçənlər Qazax yolu ilə Ağstafa çayı 
boyunca, Dilcan dərəsi ilə üzü yuxarı uzanıb gedirdi. Uzuntala kəndini keçəndən sonra yol uzunu 
xırda cığırlara ayrılıb yaylaqlara qalxırdılar. 
Nəhayət, axırıncı yol Qırax Kəsəmən keçidini keçəndən sonra Həsənsu çayının vadisi ilə 
 
 224
Murğuz dağına qalxırdı.113  
Bu cür çoxşaxəli köç yolları digər bölgələrin qışlaqlarını da səfalı yaylaqlara 
qovuşdururdu. Məsələn, Gəncə yaylaqlarına 11 köç yolu qalxırdı. Bunlardan ən başlıcası 
Yasamal aşırımından keçən «Yasamal yolu» idi. Çardaxlı, Gədəbəy, Qalakənd və Çayqarışandan 
keçən bu yolun 90 km-ə qədəri təkərli nəqliyyat üçün əlverişli idi. Gəncəbasar qışlaqlarından 
başlanan digər bir köç yolu Gəncəçay vadisi ilə üzü yuxarı, «Naltökən yolu» ilə Xaçbulaq və 
Çobandağ yaylaqlarına qalxırdı.114 
Qarabağın elat əhalisinə məxsus qışlaq və yaylaqlar kimi, onları qovuşduran köç yolları 
da çox idi. Qarabağın çoxsaylı elat tayfa və tirələrinin az qala hər birinin özünə məxsus köç 
yolları və marşrutları yaranmışdı. Murovdağ yaylaqlarına 6, Qırxqız yaylaqlarına 2, Girs və 
Ziyarət yaylaqlarına gedən ayrıca bir köç yolu olmuşdur.115 Şuşa qəzasında Qaradolaqlar 
Əskəran vadisi ilə Qırxqız yaylaqlarına, yaxud Xaçın yolu ilə Girs yaylaqlarına qalxırdılar.116 
Sonuncu yoldan ən çox Cavanşir qəzasının elatları istifadə edirdilər.  
Koç yollarının bir qismi kənd yolları ilə çarpazlaşırdı. Bu onların iqtisadi-ticarət 
əhəmiyyətini daha da axtarırdı. Bunun nəticəsində aran kəndlərinin oturaq əhalisi əkinçilik 
məhsullarını (taxıl, çəltik, meyvə, bostan bitkiləri) maldar elatlara satmaq və onların 
heyvandarlıq məhsullarına (yağ, pendir, şor, ət, yun, dəri və s.) dəyişmək imkanı əldə edirdilər. 
Koç yolları üzərində yerləşən kənd və şəhərlərin əhalisi də bundan böyük fayda götürürdü. Koç 
yolları sayəsində onlar həm ucuz xammal əldə edə bilir, həm də istehsal etdikləri məmulatları 
satmaq üçün maldar elatların timsalında özlərinə sərfəli müştəri tapırdılar.117 
Karvan yolları. Ənənəvi quru yolları arasında iqtisadi-ticarət əhəmiyyətinə və yükdaşıma 
dövriyyəsinin həcminə görə karvan yolları xüsusi yer tuturdu. Qədim və orta əsrlər dövründə 
beynəlxalq ticarət əlaqələri karvan yolları vasitəsilə həyata keçirildiyindən bu yollar Azərbaycanı 
dünyanın yaxın və uzaq ölkələri ilə əlaqələndirirdi. Çindən başlanan qədim «İpək yolu»ndan 
tutmuş Şərq ölkələrindən müxtəlif səmtlərə baş alıb gedən tranzit ticarəti yollarının çoxu 
Azərbaycandan gəlib keçirdi. Azərbaycanın paytaxt əhəmiyyətli şəhərləri, habelə iri sənət və 
ticarət mərkəzləri tarix boyu beynəlxalq tranzit ticarəti yollarının başlıca dayanacaq yerinə, alış-
veriş məntəqələrinə çevrilmişdilər. 
Antik dövrdən başlayaraq Çin, Hindistan və digər Şərq ölkələrindən Yunanıstan, Roma və 
Bizansa doğru uzanıb gedən karvan yollarının bir qismi Azərbaycanın tarixi ərazilərindən, 
Atropatena və Albaniya şəhərlərindən ötüb keçirdi. Erkən orta əsrlərdə Reydən başlanan karvan 
yolları Zəncan, Miyana, Sarab, Ərdəbil, oradan da Qafqaza gedirdi.118 Reydən Qazaka, Şəhrizur 
və Mədain istiqamətinə gedən karvan yolu da mühüm ticarət əhəmiyyəti kəsb edirdi. Bu yol Şərq 
ölkələrini Qərblə birləşdirən ən işlək və çox qızğın alış-verişə malik mühüm ticarət yollarından 
biri olmuşdur.119 
Qədim dövrdə Ərdəbil şəhərindən bir yol Gilan ərazisindən keçərək, Amard ölkəsinə, 
oradan da Hirkaniyaya gedirdi. Bu yolun davamı Orta Asiya vasitəsilə Hindistan və Çinə qədər 
uzanırdı.120  
Ərdəbildən Marağaya gedən yol Zəncan yaxınlığında iki qola ayrılırdı. Ərdəbildən 
Miyanayadək olan yol Miyanadan Marağaya olan məsafəyə bərabər idi.121  
Beynəlnəhreyndən Zaqroş və Bisitun dağına keçib, oradan Dərbənd dəhlizi vasitəsilə 
şimala getmək olurdu. Muğandan keçən həmin şimal yolundan Albaniya şəhərlərinə qollar 
ayrılırdı.122 
 Azərbaycan tarixinin müxtəlif mərhələlərində baş verən siyasi-hərbi təlatümlər və bunun 
ağır nəticələri sayəsində yaranan iqtisadi tənəzzül mərhələləri ilə bağlı olaraq, beynəlxalq karvan 
yolları kimi, daxili ticarət yolları da öz  şəmtini dəyişmişdir. 
Beynəlxalq və daxili karvan yolları çox vaxt kəsişir, yaxud bir-birinə qovuşaraq ticarət 
əlaqələrinin geniş şəbəkəsini əmələ gətirirdi. 
Orta əsr karvan yollarının bir qismi XIX əsrə qədər özlərinin iqtisadi-ticarət əhəmiyyətini 
itirməmişdir. «Xan yolu» adı ilə bəlli olan və orta əsrlərdə Gürcüstana, oradan da Avropa 
ölkələrinə uzanıb gedən beynəlxalq karvan yolunun bir hissəsi baş Qafqaz silsiləsinin ətəyindən 
keçməklə, daxili əlaqə yolu kimi, Şamaxı-Zərgəran-Vəlibinə-Topçu-Vəndam-Şəki təriqi ilə 
davam edirdi.123 
 
 225
Daxili və xarici ticarət əlaqələrinə birgə xidmət edən müştərək karvan yolları ölkənin digər 
bölgələrində də mövcud idi. Naxçıvanın duzunu, Abşeronun neft və duzunu, Gədəbəy, Qəlizur, 
Ləlvər mədənlərinin misini, Lahıcın mis qablarını, Şəki-Şirvanın ipək mallarını, Gəncə, 
Naxçıvan, Ordubadın al-qumaşını daxili karvan yolları ilə xüsusi peşə sahibləri olan çarvadarlar 
daşıyırdılar. Onlar yük daşımaq məqsədi ilə qatar-qatar dəvə saxlayır və bu gəlirili peşə 
sahəsindən əldə etdikləri qazancla yaşayırdılar.124 
Bakı-Tiflis dəmir yolu çəkiləndən sonra (1883-cü il) dəvə ilə yük daşıma və çarvadarlıq 
peşəsi tənəzzülə uğradığından ölkədaxili karvan yollarının bir qismi tərk olunmağa, yeni 
nəqliyyat marşrutları yaranmağa başladı. 
Bununla belə, köhnə ticarət yollarının bir qismi XIX əsrdə əvvəlki qayda ilə işlək əlaqə 
yolu kimi davam edirdi. Avropa malları Şamaxıya yenə də Türkiyənin İzmir limanı və Ərzrum 
vasitəsilə Gürcüstandan ötərək gətirilirdi. Türkiyədən gələn başqa bir ticarət yolu İrəvandan 
keçib Gəncəyə daxil olurdu.125 Qara dənizin şimal sahilləri boyunca uzanan digər bir tranzit 
ticarəti yolu yenə də Gürcüstandan keçməklə, Balakən-Şəki-Şamaxı təriqi ilə Bakıya çatırdı. 
Bunlardan əlavə, Şəkidən Ağdaş və Ərəş vasitəsi ilə Gəncə, Şuşa və Lənkərana uzanıb gedən 
ticarət yolları karvan yolu kimi, yükdaşıma dövriyyəsini azaltsa da, işlək əlaqə yolu olaraq 
qalırdı. Bu cür daxili əlaqə yolları Gəncədən Şuşa-Cavad-Lənkəran-Astara təriqi ilə, Şamaxıdan 
isə Cavad keçidi və Xudafərin körpüsu istiqamətində İran şəhərlərinə uzanan əlaqə yolları 
iqtisadi-ticarət əhəmiyyətini hələ də itirməmişdi.126  
XIX əsrin ikinci yarısından etibarən sənaye şəhəri kimi, Bakının iqtisadi qüdrətinin artması 
ilə əlaqədər olaraq, Bakı-Tiflis magistral yolu Azərbaycanın birinci dərəcəli əhəmiyyət kəsb 
edən şahrah yoluna çevrilmişdir. Azərbaycanın ərazisini iki hissəyə bölən bu magistral yol 
şərqdən qərbə doğru uzandıqca ölkənin ucqar əyalətlərindən mərkəzə doğru istiqamətlənən əlaqə 
yollarını özünə qovuşdurub böyük yükdaşıma dövriyyəsinə malik olan geniş nəqliyyat şəbəkəsi 
əmələ gətirmişdir. Nəqliyyat dəhlizi yaradan bu magistral yolun bir ucu uzanıb Dəryal dərəsiilə, 
digər ucu isə  Dərbənd dəhlizi vasitəsilə Azərbaycanı Rusiya və Avropa ölkələri ilə 
qovuşdururdu. Ölkənin baş yolu sayılan Bakı-Tiflis magistralı bir qədər sonralar çəkilmiş 
eyniadlı dəmiryolu xətti ilə yanaşı uzanmaqla, yükdaşıma dövriyyəsinin əsas ağırlığını öz 
üzərinə götürmüşdür. 
Bu yolun nəqliyyat əhəmiyyətini artıran təkcə onun hər iki başının Rusiya ərazisinə 
çıxması deyil, həm də Bakıya çatandan sonra su yolu ilə Xəzəryanı ölkələrin limanlarına mal və 
sərnişin daşınmasını təmin etməsi idi. Bu mənada Bakı-Tiflis magistralı Azərbaycanın nəqliyyat 
yolları şəbəkəsinin şah damarı sayılırdı. 
Su yolları. Azərbaycan ərazisi üzgüçülük əhəmiyyəti kəsb edən iri su hövzələrinə (çay, göl, 
dəniz) malik olduğundan onun əhalisi tarixən yükdaşıma məqsədi ilə quru yolları ilə yanaşı, 
yaxın və uzaq məsafəli su yollarından da istifadə etmişdir. Azərbaycanın başlıca su yollları Kür, 
Araz, Akusa çayları, Xəzər dənizi və Urmiya gölü vasitəsilə həyata keçirilmişdir. 
Su yolları vasitəsilə yükdaşıma nisbətən tez, həm də uzuc başa gəldiyindən ona daha çox 
üstünlük verilirdi. Su yollarından istifadəni ölkənin təbii şəraiti də zəruri edirdi. Ona görə də, 
quru yollarının çəkilməsi çətin olan və çox baha başa gələn bölgələrdə su yolu ən sərfəli 
nəqliyyat əlaqəsi sayılırdı. Kür çayının sahillərini yaz daşqınları nəticəsində yaranan axmaz və 
çalalar, bataqlıq və qamışlıqlar əhatə etdiyindən onun kənarı boyunca yerləşən kənd və şəhərlərin 
iqtisadi-ticarət əlaqələrini həyata keçirilmişdir. 
Kür çayı Azərbaycan ərazisinə daxil olandan sonra gəmiçilik əhəmiyyəti kəsb edirdi. 
Kirjim, kolaz, avarlı və yelkənli qayıqlarla Kürün mənsəbindən Mingəçevirə qədər üzmək 
olurdu. 
Mütəxəssislər Kürü qədim gəmiçilik çayı adlandırmışlar.127 Keçmişdə Çin və Hindistandan 
karvan yolları ilə Orta Asiyaya çatdırılan ticarət malları Xəzər dənizi vasitəsi ilə Azərbaycana 
gətiriləndən sonra Kür və Rion çayları vasitəsilə Qara dəniz sahillərinə, oradan isə Yunanıstan və 
Bizansa göndərilirdi.128 
XIX əsrdə Kür və Araz çayları iri tutumlu gəmilərin hərəkətinə imkan vermədiyindən 
yükdaşıma əməliyyatında keçmiş şöhrətini və gəmiçilik əhəmiyyətini xeyli itirmişdilər. Kür çayı 
yalnız kiçik tutumlu üzücü vasitələrin (kirjim, qayıq) köməyi ilə yerli əhəmiyyətli yüklərin 
 
 226
daşınmasında məhəlli su yolu kimi istifadə olunurdu. 
Azərbaycanın ənənəvi su yolları arasında yükdaşıma əhəmiyyətinə görə Xəzər dənizinin 
limanlarını bir-birinə qovuşduran gəmiçilik marşrutları mühüm yer tuturdu. Keçmişdə Dərbənd, 
Niyazabad, Bakı, Lənkəran, Həştərxan, Ənzəli və başqa limanlar arasında dənizin sahilləri 
boyunca yük və sərnişin gəmiləri üzürdü.  
Əlamətdar haldır ki, çay yolları çox vaxt dəniz yollarının davamına çevrilirdi. Rusiya, İran, 
Türküstan və Azərbaycan limanlarından çıxan yük gəmilərinin bir qismi Kür çayına daxil olub 
Salyan və Cavad məntəqəsində sahilə yan alırdılar.  
Körpülər. Azərbaycan ərazisinin fiziki-coğrafi şəraiti, xüsusilə onun səthini bürüyən 
çoxsaylı çay manelələri, təbii yarğan və qobular yollarda rəvan gediş-gəlişi təmin etmək üçün 
müxtəlif növ körpülərin salınmasını zəruri etmişdir. 
Qədim və orta əsr körpülərinin bir qisminin qalıqları zəmanəmizədək gəlib çatmışdır. 
Azərbaycanın qədim sənət və ticarət mərkəzləri olan Qəbələ, Təbriz, Ərdəbil, Naxçıvan 
şəhərlərinin ticarət yolları üzərində bir sıra körpülər salınmışdır. Araz çayı üzərində salınmış 11 
və 15 aşırımlı körpülər, Gəncə körpüləri, Xram çayı üzərindəki Sınıq körpü, Qırmızı körpü, 
Miyanə yaxınlığındakı Qaflankuh, Marağa və Zəncan arasındakı körpülər orta əsr körpüsalma 
təcrübəsinin yadigarlarıdır. Onların inşaat matriallarını və tikinti texnikasını nəzərdən keçirdikdə, 
yurdumuzun qədim sakinlərinin körpüsalma təcrübəsi, bu sahədə onların əldə etdiyi mədəni-
texniki dəyərlər barədə aydın təsəvvür yaranır. 
Maneənin səciyyəsindən və istifadə məramından asılı olaraq körpü keçidləri piyada, minik 
və təkərli nəqliyyat üçün nəzərdə tutulmaqla, iki qrupa ayrılır. Xalq inşaat təcrübəsinin nəticəsi 
kimi meydana çıxmış körpülər tikinti materailına görə ağac, daş və kərpic hörgülü olmaqla, 
müxtəlif tipoloji növlərə bölünür. XIX əsrin 80-ci illərində Bakı-Tiflis dəmir yolu boyunca 
salınmış metal körpülər, habelə XX əsrin əvvəllərindən etibarən peyda olmuş dəmir-beton 
körpülər mühəndis-texniki düşüncənin məhsulu olub, körpüsalma sahəsində yaranmış empirik 
xalq təcrübəsi ilə əlaqəsi yox idi. 
Konstruktiv quruluşuna görə körpü keçidləri tirli və tağlı olmaqla iki tipoloji qrupa ayrılır. 
Bunların hər birinin də özünə məxsus tikinti texnikası təşəkkül tapmışdır. 
Ağac (tirli) körpülər, əsasən, piyadalar və minik-yük nəqliyyatı üçün nəzərdə tutulub 
tikilirdi. Arx və digər xırda su maneələrinin üzərindən təkərli nəqliyyatın keçməsi üçün, 
həmçinin, tirli, lakin nisbətən enli körpü salınırdı. 
Piyadaların keçməsi üçün salınmış körpülərin bəsit quruluşu onların mənşə etibarilə 
kökündən qopub yıxılmış ağac gövdəsindən və yaxud xırda dağ çaylarında təbii yolla əmələ 
gəlmiş «addamac»dan törədiyini söyləməyə əsas verir. Dayaz çayların içərisində bir-birinə yaxın 
məsafədə ilişib qalmış iri çay daşlarının üzəri ilə su məneəsini keçmək olurdu. Keçidin 
«addamac» adlanan bu bəsit və arxaik növü dağ kəndlərində özünün əməli əhəmiyyətini hələ də 
itirməmişdir. 
Tirli körpülərin bəsit növlərindən biri sakit axan çayların «boğaz» adlanan dar axınlı 
yerində salınan tək və ya qoşa tirli körpülər olmuşdur. Yatağına yayılıb axan çayların axınını dar 
məcraya salmaq üçün çox vaxt onların sahilində məsnə düzəldilir və yaxud səbətdən bənd 
qurulurdu. Daş doldurulmuş çubuq səbətlərdən ibarət bənd vasitəsi ilə, həmçinin, yatağını 
dəyişmiş çay qolu da köhnə məcrasına qaytarılırdı. Körpü taylarının bir başı çayın sudöyənindəki 
qaya «yastıq» üzərinə, digər nazik ucu isə içərisinə ağır çaydaşları doldurulmuş səbət dayaq 
üzərinə qoyulurdu. Qoşa tirli körpülərin üstünə çox vaxt çubuqdan hörülmə çəpərə (tərəcə), 
yaxud gödək ağac yarmacalarından ibarət döşəmə düzəldilirdi. Hətta bəzən mal-qoyun keçirmək 
üçün bu tip körpülərin ağac döşəməsinin üstü torpaq və ya çimlə örtülürdü. 
Piyadaların keçməsi üçün nəzərdə tutulan «asma» körpü növü Azərbaycanda az 
yayılmışdır. Azərbaycanın təbii şəraiti buna imkan verməmişdir. Bu tip körpülər başlıca olaraq, 
Sovet hakimiyyəti illərində inşa olunmağa başlamışdır. Hazırda Qudyalçay üzərində salınmış 
asma körpülərin bir qismi (Amsar və Köhnə Xaçmaz kəndlərində) istifadə olunmaqdadır. 
Tirli körpülərin davamlı və uzunömürlü olması üçün bəzən onun kəllə dayaqlarını əhəng-
qumqatışıq mala ilə daş və ya kərpicdən hörürdülər. Daş (kərpic) hörgülü dayaqlara malik tirli 
körpülər başlıca olaraq içərisindən çay və ya su arxı keçən şəhərlər üçün səciyyəvi idi. Belə 
 
 227
çaylar daşqın zamanı evlərə və həyətyanı təsərrüfatlara zərər yetirməsin deyə, şəhər daxilində 
onların məcrası daş hörgülü bəndə salınırdı. Belə halda şəhərin sağ və sol sahillərindəki 
məhəllələri arasında gediş-gəliş yaradan tirli, yaxud daş (kərpic) tağ-körpülər salınırdı. 
Tirli körpülərin nisbətən təkmilləşdirilmiş mükəmməl növü pərdibasma dayaqlara malik 
körpü olmuşdur. Körpünün bu növü həm də təkərli nəqliyyat vasitələrinin keçməsini təmin 
edirdi. Bunun üçün əvvəlcə çayın dar axınlı sahilində pərdibasma dayaq düzəldilirdi. Bu 
məqsədlə çayın sahilində bir cərgə nərdi düzəndən sonra onların üstündən köndələn pərdilər 
döşənirdi. Növbəti pərdi düzümləri bu qayda ilə üst-üstə quraşdırılarkən üst pərdilər alt 
qatdakından bir qədər qabağa çıxırdı. Bunun sayəsində dayaq quraşdırıldıqca, həm yuxarı qalxır, 
həm də tədricən irəliyə doğru çıxıb pərvaz forması kəsb edirdi. Beləliklə, dayaqların yuxarı 
hissəsi bir-biriniə yaxınlaşır. 
Pərdibasma dayaqlar hazır olandan sonra onların üzərinə yoğun tirlər uzadılırdı. Körpünün 
aşırımını əmələ gətirən tirlər düzülüb qurtarandan sonra onların üzərinə köndələn vəziyyətdə 
pərdilər döşənirdi. Minik və qoşqu heyvanlarının pərdi döşəməyə təsirini azaltmaq üçün 
körpünün üstü xır və ya xırqatışıq torpaqla örtülürdü. 
Ağac körpülərə nisbətən tağlı daş və ya kərpic körpülər qismən az yayılsa da, mükəmməl 
memarlıq quruluşuna və uzun ömürlü olmasına görə diqqəti cəlb edirdi.  
Minik-yük heyvanlarının və təkərli nəqliyyat vasitələ- rinin keçməsinə imkan verən tağlı 
körpülər maneənin səciyyə sindən asılı olaraq, müxtəlif uzunluqda inşa edilirdi. Elə bu səbəbdən 
də tağlı körpülərin çox aşırımlı tikilirdi. Çoxaşırımlı körpülərin tipik nümunəsi sayılan Araz çayı 
üzərində salınmış 11 və 15 aşırımlı Xudafərin körpüləri tanrı möcüzəsi kimi, orta əsr körpü 
salma təcrübəsindən soraq verir.  
XIX əsrin son qərinəsində çəkilmiş Şuşa-Zəngəzur yolu üzərində 4 ədəd tağlı daş körpü 
tikilmişdir.129 Bu sayaq tağlı daş körpülər XIX əsrdə digər poçt yolları üzərində də inşa 
olunmuşdur. Onların bir qismi yaxın keçmişədək qalmaqda idi.  
Azərbaycanda ilk çuqun körpü XIX əsrin 70-ci illərində Gəncəçay və Akstafa çayları 
üzərində tikilmişdir.130 Bundan əlavə, Bakı-Tiflis dəmir yolunun çəkilməsi ilə əlaqədər bir sıra 
körpülər, o cümlədən Kür çayının üstündən Poylu və Yevlax yaxınlığında metal dayaqlı iki 
möhtəşəm körpü salınmışdır. Belə körpülər 1900-cü ildə istifadəyə verilən Dərbənd-Bakı 
dəmiryolu xətti boyunca da salınmışdır. 
Azərbaycanda «cisir» adlanan yeganə ponton körpü növü Kür çayı üzərindəki məşhur 
Cavad keçidində qeydə alınmışdır. 14 ədəd iri və 14 ədəd xırda kolaz üzərində quraşdırılmış və 
200 arşın uzunluğunda olan bu yığamat körpü növü hələ orta əsrlər dövründə məlum idi.131 Yaz 
daşqınları zamanı sel aparmamaq üçün sökülüb saxlanılan cısırdən XIX əsrin əvvəllərinə qədər 
istifadə olunmuşdur. 132 
Rabitə vasitələri. Azərbaycanın özünə məxsus ənənəvi rabitə vasitələri təşəkkül tapmışdır. 
Bəsit rabitə növlərinin bir qismi burada XIX əsrin əvvəllərinədək, başqa sözlə, Rusiya tərəfindən 
poçt xidməti təşkil olunana qədər özünün əməli əhəmiyyətini itirməmişdir.  
Məlum olduğu kimi, insanlar iqtisadi güzəranlarını, sosial-mədəni tələbatlarını təmin 
etmək üçün bir sıra zəruri məlumatları uzaq məsafədən bir-birinə çatdırmaq məcburiyyətində 
qalırdılar. Ölkənin inzibati-idarə sistemi ilə bağlı informasiyaların yerlərə ötürülməsi, yaxud 
müharibə və digər təhlükəli xəbərlərin əhaliyə çatdırılması, ölkə başçısının əmr və fərmanlarını 
yaymaq üçün tarix boyu bəsit rabitə vasitələrinə kəskin ehtiyac duyulmuşdur. Bu mənada rabitə 
vasitələrinin vəziyyəti ölkənin mədəni inkişafının bir növ göstəricisi sayılırdı. Ölkə əhalisinin 
normal təsərrüfat fəaliyyətinin təşkili, nəqliyyat və sənaye istehsalının idarə olunması, ictimai və 
mədəni-maarif işlərinin nizamlanıb yoluna qoyulması xeyli dərəcədə rabitə vasitələrindən asılı 
idi.  
Qədim zamanlardan başlayaraq, insanlar lazımi məlumat və xəbərləri uzaq məsafədən bir-
birlərinə çatdırmaq üçün daima sərfəli rabitə vasitələri axtarmışlar. Onlar bu məqsədlə ilk vaxtlar 
müxtəlif növ səs siqnallarından istifadə etməli olmuşlar. Təbil, gərənay və digər zərb, yaxud 
nəfəsli alətlər, həyəcanlı xəbərləri çatdırmaq üçün ilk bəsit rabitə vasitəsi rolunu oynamışdır. 
Hətta bəzən adamların uzaq məsafədən bir-birini ucadan səsləmə yolu ilə çağırması da bəsit 
rabitə vasitəsinə çevrilmişdir. Lakin səs siqnalı vasitəsi ilə hər hansı bir məlumatın ötürülməsi 
 
 228
məsafə baxımından məhdud səciyyə daşımışdır. Elə bu səbəbdən də bu və ya digər xəbəri bir 
qədər uzaq məsafəyə çatdırmaq üçün səs siqnalını işıq (tonqal), bayraq və ya əl-qol hərəkəti ilə 
əvəz etmişlər. Hətta bu məqsədlə öyrədilmiş göyərçin də məlumat ötürücüsü kimi istifadə 
edilmişdir. Bunun üçün göyərçinin ayağana rəmzi məna daşıyan müxtəlif rəngli ip, parça tikəsi, 
pitik və s. bağlamaqla bu və ya digər xəbər lazımi ünvana çatdırılırdı. 
Yazının meydana gəlməsindən əvvəl yaranmış bu bəsit rabitə vasitələrinin bir qismi son 
vaxtlaradək özlərinin əməli əhəmiyyətini itirməmişdir. Hətta məscid minarələrindən hər gün 
müəzzin tərəfindən ətrafa yayılan azan sədaları da səsli rabitənin bir növü idi. Bu yolla Quranda 
yazılan kəlamlar müsəlmanlara çatdırılırdı. 
Arxaik rabitə vasitələrindən biri də tonqal olmuşdur. Adətən, uzaq ətraflardan yaxşı 
görünmək üçün tonqal hündür yerlərdə, çox vaxt uca dağların başında yandırılırdı. Həm də bu 
həyəcan siqnalı tək tonqalla deyil, zəncirvari görünüş düzümü əmələ gətirən tonqallar vasitəsi ilə 
çatdırılırdı. Tonqallardan qalxan tüstü dumanının qəlizliyi düşmən ordusunun çoxsaylı olduğunu 
bildirirdi. 
Uzaq məsafələrə xəbər çatdırmaq üçün ən etibarlı rabitə vasitəsi «qasid», «şatır», «carçı», 
«çapar», «salayçı» və s. adlarla bəlli olan peşəkar xəbər yayanlar olmuşdur. Bu peşələrin çoxu 
rəsmi sənəd, fərman və sərəncamları vaxtlı-vaxtında çatdırmaq məqsədi ilə yaranmışdır. 
İnsanlardan rabitə vasitəsi kimi istifadə olunması çox qədim tarixə malikdir. Hələ qədim 
zamanlarda insanlar vacib xəbərləri yaxın tanışları vasitəsi ilə «ismarıc» yolu ilə lazımi ünvana 
çatdırırdılar. Xəbərin etibarlı çatdırılmasını və məxfi qalmasını təmin etmək üçün, adətən, onu 
şifahi qaydada, yaddaş vasitəsilə göndərirdilər. Hətta keçmişdə səlahiyyətli şəxslərin, xüsusilə 
yüksək vəzifəli məmurların hər birinin özünə məxsus şəxsi qasidi olurdu. Onlar lazımi məlumat 
və xəbərlərin vaxtında öz ünvanına çatdırılmasına məsuliyyət daşıyırdılar. 
Qasid həm piyada, həm də minik nəqliyyatı ilə hərəkət edirdi. Piyada qasid yüksək vəzifəli 
məmur və ya hökmdarlara məxsus olduqda «şatır» adlanırdı. Şatırçılıq peşəsi yüksək fiziki güc 
və dözüm tələb etdiyindən o, uzun müddətli təlim və məşq yolu ilə hazırlanırdı. İdmançı kimi 
yetişdirilmiş şatır yüngül ayaq və əyin geyimi ilə seçilirdi.  
Atlı qasid minik vasitəsi ilə hərəkət etdiyindən çox vaxt «çapar» adlanırdı. Keçmişdə rəsmi 
dövlət xəbərlərinin tez çatdırılmasını təmin etmək üçün yolun hər mərhələsində çaparxana və 
minik atları saxlanılırdı. Bəzən növbəti çaparxana karvansaraya təsadüf edirdi. Çatdırılmalı 
xəbər təcili səciyyə daşımadıqda çapar karvansara və ya çaparxanada gecələyib, ertəsi gün yola 
düşürdü. Çapar təcili xəbər çatdırmalı olduqda yorğun atını dəyişməklə, dincəlmədən yolunu 
davam etdirirdi.  
Bəzən qasid elçi qismində, heyət halında göndərilirdi. Belə olan halda onu dəvə karvanına 
qoşub yad ölkəyə göndərirdilər. Bu onların təhlükəsizliyinə müəyyən qədər təminat yaradırdı. 
Carçı uca səslə müəyyən bir xəbəri camaata car çəkib bildirən peşə sahibi olub ən çox 
bazarlarda fəaliyyət göstərirdi. Keçmişdə camaatın gur olduğu bazar və meydanlarda rəsmi 
xəbərləri yaymaq ənənə halını almışdı. Onlar rəsmi dövlət sərəncamlarından əlavə, yerli 
məlumatları da əhali arasında elan edib yayırdılar. Çarçılar bir növ sonralar yaranmış dövri 
mətbuatın xəbər yayma vəzifəsini yerinə yetirirdilər.  
Yazı meydana çıxandan sonra məktub ənənəvi rabitə vasitələrinin ən etibarlı və mötəbər 
növünə çevrilməyə başlamışdır. Elə kağız üzərinə köçürülmüş ümdə xəbər və məlumatların 
məktub formasında ünvanlara çatdırılması zərurəti ilə bağlı poçt xidməti meydana çıxmışdır. 
Həm də müntəzəm və mütəşəkkil səciyyə daşıyan rəsmi rabitə vasitəsi olmaq etibarilə poçt 
xidmətlərinin vəzifəsi təkcə məktubları ünvanlara çatdırmaqla məhdudlaşmamışdır. Poçt vasitəsi 
ilə digər əməliyyatlar, o cümlədən müxtəlif növ bağlama, maliyyə sənədləri və s. də göndərilirdi.  
Qeyd etmək lazımdır ki, Şərqdə ilk poçt xidməti Əhəməni hökmdarı I Daranın (e.ə. 522-
486-cı il) hakimiyyəti dövründə təşkil olunmuşdur. 133 Azərbaycanda poçt xidməti  XIX əsrin 30-
40-cı illərində çar Rusiyasının rəsmi rabitə sisteminin tərkib hisəsi kimi yaranmışdır. Poçt yolları 
üzərində hər 25-30 verst məsafədə «yamxana» və ya «çaparxana» adlanan poçt stansiyaları təşkil 
olunmuşdur. Yamxanalar həm də poçt xidməti işçiləri və sərnişinlər üçün mehmanxana rolunu 
oynayırdı. Burada, habelə at tövləsi, ehtiyat qoşqu və minik atları, mehtərlər, nalbənd və b. peşə 
adamlarına da təsadüf edilirdi. 
 
 229
Ənənəvi rabitə vasitələrindən biri də toy-nişan dəvətnamələrini, yaxud yas mərasimlərində 
mərhumun ölüm xəbərini qonşu kəndlərə, qohum-əqrəbaya, dost-tanışlara çatdıran xüsusi salayçı 
və xəbərçilər olmuşdur. Belə xəbərləri yaymaqla məşğul olanlar Abşeron bölgəsində «dəsti-
fərman», Qarabağda «şatır», Lənkəran bölgəsində «salayçı» adlanırdı. 
XIX əsrin 60-cı illərində Azərbaycanda teleqraf rabitəsinin əsası qoyulmağa başlamışdır. 
1864-cü ildə Tiflisdən Naxçıvana ilk teleqraf xətti çəkildi. Qafqaz canişinliyinin mərkəzi olan 
Tiflis şəhəri 1868-ci ildən etibarən Bakı, Şəki, Gəncə və b. şəhərlərlə teleqraf xətti ilə 
birləşdirilirdi. Gədəbəy mis zavodundan Gəncəyə 60 verst uzunluğunda teleqraf xətti çəkildi. 
1879-cu ildə Xəzər dənizinin dibi ilə Bakıdan Krasnovodsk şəhərinə teleqraf kabeli çəkilməsi 
başa çatdırıldı. 1886-cı ildə Bakıda ilk telefon xətti çəkilməyə başlandı.134  
Bununla belə, XIX əsrin sonu və XX əsrin əvvəllərində Azərbaycanda poçt-teleqraf 
idarələrinin sayı yenə də az olub əhalinin tələbatını ödəyəcək səviyyədə deyildi. Onların çoxu 
Bakıda cəmləşmişdi. 1903-cü ildə Yelizavetpol quberniya- sında cəmi 23 poçt-teleqraf idarəsi 
var idi.135 
Azərbaycanda poçt-teleqraf xidmətinin yaradılması mahiyyət etibarilə çarizmin 
müstəmləkəçilik idarə üsulunun təkmilləşdirilməsinə xidmət etsə də, yerli əhali üçün o, 
mütərəqqi əhəmiyyət kəsb edirdi. 
Ölkədə rabitə xidmətinin artmasında realnı məktəblərin, müəllimlər seminariyasının, 
texnikum və peşə məktəblərinin açılmasının mühüm rolu olmuşdur. Ziyalıların və təhsilli 
adamların sayı artıqca həm poçt-teleqraf müştərilərinin sayı çoxalır, həm də rabitə xidməti 
sahəsinə yerli kadrlar cəlb olunurdu. Bütün bunların sayəsində poçt əməliyyatları genişlənir, poçt 
vasitəsi ilə məktub, pul baratları, bağlama və digər əmanətlərin göndərilməsi barədə əhali 
arasında yeni təsəvvürlər əmələ gəlir, rabitə xidməti canlanırdı. Şəhər küçələrindən asılmış poçt 
qutuları məktublaşma yolu ilə yeni rabitə əlaqəsinin ilk carçılarına çevrilməklə, informasiya 
əlaqələrini kütləviləşdirmiş və ona ictimai məzmun qazandırmışdır. 
                                           
1Обозрение Российских владений за Кавказом (bundan sonra ORVZK), ч.Ш.-СПб.,1836,с.382; həmçinin bax: 
M.N Nəsirli. Maraqlı tapıntı: dəmir çarıq haqqında. - Azərbaycan tarixinə dair materiallar.B.,1963, səh.142-145. 
2 Ş.A. Quliyev Azərbaycanda çəltikçilik. B., 1977, səh.68-69. 
3 Ю Липс. Происхождение вещей. М., 1954, с.191; İ.M. Cəfərzadə. Göst.əsəri, «Beşikdaş…», s.78. 
4 И.М Джафарзаде. Искусственное орошение и народные способы водоснабжение на Абшероне.- «Вопросы 
этнографии Кавказа», Тбилиси,1952,с.116-125. 
5Azərb. SSR, Kinofotosənədlər mərkəzi dövlət arxivi, inv. № 5013, «Bakı küçələrindən birində su daşıyanlar» 
fotorəsmi; «Кавказ», 1881, №161. 
6В.Г Григорев. Статистическое описание Нахичеванской провинции. СПб. 1833, с.23-24; A.N.Mustafayev. 
Şirvanın maddi mədəniyyəti. Bakı, 1977, s.125. 
7A.N.Mustafayev. Göst. əsəri, səh.125-152; М.Авдеев. Мильско-Карабахская степь. Баку,1929,с.44-83; 
8 И Сегаль. Скотоводство в Елисаветпольской губернии. «Кавказское сельское хозяйство» qəzeti,1897,№177. 
9 А.С. Сумбатзаде Сельское хозяйство Азербайджана в ХIX в., Б.,1958, с.82,120,196. 
10 С.П. Зелинский. Экономический быт государственных крестьян в Зангезурском уезде Елисаветпольской 
губернии. - МИЭБГКЗК., т.IY, Тиф., 1886, с.99. 
11 «Гафгаз» qəzeti,1912, №232. 
12Сборник статистических данных о землевладений и способах хозяйства в пяти губерниях Закавказского 
края. Тифлис,1889,с.66. 
13 A.N.Mustafayev. Göst əsəri, s.127. 
14 Ə.S.Sumbatzadə. Göst.əsəri. 
15 А.С. Сумбатзаде. Промышленность Азербайджана в XIX веке. Б., 1964, с.50-55. 
16 A.N. Mustafayev. Göst. əsəri, s.127. 
17 И.И Калугин. Исследования современного состояния животноводства Азербайджана.т. Y, Тб., 1929,с.174. 
18 Г. Осипов. Селение Даш-Алты Шушинского уезда Елисаветпольской губернии.СМОМПК, вып.25, Тиф. 
1898, ,с.111. 
19 Н.А. Огранович. Провинция Ардебильская. Тифлис,1876, с.39. 
20 İ.M. Cəfərzadə. Göst. əsəri, s.120. 
21 М.Г.Велиев (Бахарлы). Азербайджан. Б.,1 921, с.109. 
22 А.С.Сумбатзаде. Сельское хозяйство Азербайджана в XIX веке. Б.,1958, с.87. 
23Т.Н.Ягодинский.Экономический быт государственных крестьян в Бакинском уезде. МИЭБКГЗК, 
т.1,Тифлис, 1885,с.449, 512-513. 
24 Yenə orada, səh.525. 
 
 230
                                                                                                                                        
25 Hörgüc-etnoqrafik ədəbiyyatda «kəvən» də adlanır.  
26 İ.İ.Kalugin. Göst. əsəri, s.167. 
27 Yenə orada. 
28 Yenə orada. 
29 B.M.İslamova., Göst. əsəri, səh.73. 
30 A.N Mustafayev. Göst. əsəri, s.132. 
31 Yenə orada. 
32 Yenə orada. 
33И.И. Лакоза. Верблюдоводство. М.,1953, с.223. 
34 М.И.Корганов. Исторический очерк пароходства на реке Куре.- ССК, т.II, Тиф.,1872,с.68.; İ.İ.Kalugin. 
Göst.əsəri,s.183. 
35 B.M.İslamova. Göst.əsəri, s.72. 
36 F.A.Deminski. Göst.əsəri, s.15. 
37 Н.А.Абелов. Экономический быт государственных крестьян в Геокчайском и Шемахинском уездах Ба-
кинской губернии. - МИЭБКГЗК, т.YI, Тифлис, 1887, с.248. 
38 M.H.Əfəndiyev. Göst.əsəri, s 85-88. 
39 М. Авдеев. Юго-Восточный Ширван и Сальянская степь. Б.,1930, с.49-51. 
40 АКАК, т.II, Тиф., 1868, с.248.  
41 В.Г. Статистическое описание Нахичеванской провинции. СПб., 1833, с208-209. 
42 Х.А.Вермишев. Земледелие государственных крестьян Закавказского края .- СМИЭБГКЗК, т.IY, Тиф., 
1888, с.338.  
43 Т.М.Керимов. Народные транспортные средства Азербайджана в XIX-начале XX в.Б., 2004,с. 39. 
44 A.N.Mustafayev. Göst.əsəri, s.131. 
45 Yenə orada, s.131. 
46 N. A Abelov. Göst. əsəri, s.345. 
47 X.A.Vermişev. Göst.əsəri,s.136-137. 
48 Б.А.Куфтин. Археологические раскопки в Триалети. Тбилиси, 1941, с.5. 
49Н.К.Никифоров. Экономический быт немецких колонистов в Закавказском крае.- МИЭБГКЗК., т.1. Тиф-
лис,1885, т.1.с.134. 
50 «Kaspi» qəzeti, №146,1894. 
51М.И.Корганов. Исторический очерк пароходства на реке Куре.-Сборник сведений о Кавказе.т.II, Тиф, 
1872, с.68.  
52 Azərbaycan tarixi, I c., B., 1961, s. 147-148. 
53 Адам Мец. Мусульманский ренессанс. М., 1973, с.385. 
54 Э. Тейлор. Первобытная культура. М., 1939, с. 137.  
55 R.R.Dadaşov. Muğanda ənənəvi çay nəqliyyatı vasitələri. – ADR-in 75 illiyinə həsr olunmuş elmi konfransın 
tezisləri. B., 1992, s.124. 
56 T.M.Kərimov. XIX əsrdə Azərbaycanda su nəqliyyatı vasitələri.- Azərbaycan etnoqrafik məcmuəsi, IY bur., B., 
1981, s.42. 
57 Т.М.Керимов. Народные транспортные средства Азербайджана в XIX- начале XX в Б., 2004, с.70. 
58 Yenə orada, s.70.  
59 К. Елиан. О животных, кн. 17, гл.32 (см. К.Алиев. Античные источники по истории Азербайджана, Б., 
1987, с.95. 
60 Обозрение Российских владений за Кавказом, ч.I, СПб., 1836, с.164.  
61 Н.Березин. Путешествие по Дагестану и Закавказью. Казань, 1849, с.316. 
62 Акты, собранные Кавказской Археографической Комиссией. т.II, Тиф. 1868, с.742.  
63 В.Г. Статистическое описание Нахичеванской провинции. СПб., 1833, с.8. 
64 АКАК, т. II ,Тиф., 1868, с.742. 
65 Naxçıvan əyalətinin statistik təsviri, s.116. 
66 М.А.Коцебу. Сведения о Джарских владениях.1826 г.- История, география и этнография Дагестана XYIII-
XIX вв. М. 1958, с.264; Т.Н. Яишников. Выдержки из описания Лезгино-Джарских вольных обществ. 1830 
г.- ИГЭД, 1958, с.301-302. 
67 Д.Е.Зубарев. Поездка в Кахетию, Пшавию, Хевсурию и Джаро-Белоканскую область.- «Русский вестник», 
т.II, СПб., 1841, № 6, с.554. 
68 АКАК, т. XII, Тиф., 1904, с.616. 
69 И.М.Джафарзаде. Гобустан. Наскальные изображения. Б., 1973, с.148, 150,156,157,160,171. 
70 Yenə orada. s.148. 
71 Yenə orada, s.148, 150, 156, 157, 171. 
72 Yenə orada, s.157. 
73 Yenə orada. s.257,259. 
74 Yenə orada, s.257. 
75 Yenə orada, s.260. 
 
 231
                                                                                                                                        
76 Yenə orada, s.262. 
77 Yenə orada. 
78 Həsən bəy Rumlu. Əhsən ət-Təvarix, XI c., Tehran nəşri, s. 614-615. (Bax: М.Х.Гейдаров. Города и городское 
ремесло Азербайджана XIII-XYII вв. Б., 1982,с.239). 
79А.Контарини. Путешествие. Библиотека иностранных путешественников по России. т. I, СПб, 1836, с.80-81. 
80 Я.Стрейс. Три путешествия. М.,1936, с.231-232. 
81 Yenə orada (Bax: M.X. Heydərov. Göst əsəri, s.241). 
82 А.Олеарий. Описание путешествия в Московию и через Московию в Персии и обратно. СПб., 1906, с.454.  
83Л.И.Юнусова. Торговая экспансия Англии в бассейне Каспия в первой половине XYIII в.. Б.,1988, с.88-113. 
84 Yenə orada. s.99. 
85Сведение о втором путешествии в Персию 1745-1747 гг. доктором И.Я. Лерхом. – Azərbaycan MEA Tarix 
institutunun elmi arxivi. inv-№ 486, s.47.  
86Новые документы о сожжении персидских кораблей на Каспийском море в 1751 г.– Вестник император-
ского русского общества, 1851.  
87 Каспийская торговля. – Библиотека для чтения, т. VIII, СПб.,1834, с.87-88. 
88C.Həsənov. XYIII əsrdə və XX əsrin əvvəllərində Azərbaycanda gəmiçilik və dəniz ticarəti. – Gənc 
Azərbaycanşünasların məruzələri. B., 1983, s.56. 
89С.Г.Гмелин. Путешествие по России для исследования всех трех царств в природе, ч. III. СПб., 1785, с.385. 
90 Yenə orada, s.395-396. 
91Г.Б. Абдуллаев. Азербайджан в XYIII веке и взаимоотношение с Россией. Б.,1965, с.307. 
92 Каспийская торговля, с. 108. 
93 П.Г.Бутков. Материалы для новой истории Кавказа с1722 по 1803гг., ч.II, СПб, 1869,с.79. 
94 Акты, собранные Кавказской Археографической Комиссией, т.II, с. 789. 
95 Полное собрание законов Российской империи. СПб., т.27,1830, с.107. 
96 Обозрение Российских владений за Кавказом. т.IY, СПб., 1836, с.74. 
97 Yenə orada, s.41, 74. 
98 Tomas Herbert. Travels in Persia 1627-1629. London, 1931. s.177. (Bax: M.X.Heydərov. Göst. əsəri, s.241.) 
99 Yenə orada. 
100 Yenə orada. 
101 Azərbaycan tarixi, II c. B., 1964, s.246. 
102 Yenə orada. 
103 М.Н.Герсеванов. Сеть главнейших дорог Закавказского края – ССК, т.II, Тиф., 1871, с.22. 
104 И.А.Меджидова. Историко-этнографический очерк Апшерона. –НАИИ НАН Азербайджана. Инв. № 
5632, оп.1, дело 1-5. 
105 M.N.Gersevanov. Göst. əsəri, s.26. 
106 А.А.Марлинский (Бестужев). Полное собрание сочинений. т.Х, СПб, 1840, с.67. 
107 М.Г.Эфендиев. Селение Лагич Геокчайского уезда Бакинской губернии. –СМОМПК, вып. 29, Тиф., 1901, с.54. 
108 N.A.Abelov. Göst. əsəri, s.9 
109 A.N.Mustafayev. Şirvanın maddi mədəniyyəti. B., 1977, s.144. 
110 Кавказский календарь на 1874г. Тиф. 1837, с.452. 
111 Бакинский справочный календарь на 1897 г. –Б., 1896, с.68; Н.Калашев. Местечко Сальяны. –СМОМПК, 
вып. V.Тиф., 1886, с.101; Н.А.Абелов. Экономический быт государственных крестьян Геокчайского и Ше-
махинского уездов Бакинской губарнии. МИЭБГКЗК, т.VI, Тиф., 1897, с.10. 
112 А.Гакстгаузен. Закавказский край. СПб, 1857, с.66. 
113 П.С.Варавин. Летние и зимние пастбища Закавказского края. СМИЭБГКЗК, т.V, Тиф., 1888, с.117-120. 
114 P.S.Varavin. Göst. əsəri, s.120.. 
115 М.А.Скибитский. Карабахские казенные летние пастбища. – МУКЛЗПИКС, т.IV Тиф., 1899, с.95 
116 P.S.Varavin. Göst. əsəri, s.119. 
117 A.N. Mustafayev. Göst. əsəri, s.146. 
118 А.Фазили. Атропатена. Б., 1992, с.95. 
119 V.V.Bartold. Tarix-e coğrafiya-e İran. s.268 (Bax: A.Fazali. Göst. əsəri, s.95.) 
120 A.Fazili. Göst. əsəri, s.95-96. 
121 Yenə orada, s.95-96. 
122 Yenə orada, s.96-97. 
123 M.N. Gersevanov. Göst. əsəri, s.22. 
124 Ф.А.Деминский. Некоторые сведения о Кабристанском полицейском участке Бакинской губернии. Тиф.. 
1901, с.15; М.Г.Эфендиев. Селение Лагич Геокчайского уезда Бакинской губернии. –СМОМКП, вып. 29, 
Тиф., 1901, с.85-88; М.Авдеев. Юго-Восточный Ширван и Сальянская степь. Б., 1930, с.49-51. 
125 С.Н.Броневский. Новейшие географические и исторические известия о Кавказе, ч.I, М., 1823, с.214. 
126 Кавказский календарь на 1852г. Тиф.., 1851, с.96-107. 
127 М.И.Корганов. Исторический очерк пароходства на реке Куре. –ССК, т. II, Тиф., 1872, с.68. 
128 Кавказский календарь на 1854г. Тиф., 1853, с.526-527. 
 
 232
                                                                                                                                        
129С.П.Зелинский. Экономический быт государственних крестьян Зангезурского уезда Елисаветпольской 
губернии. – МИЭБГКЗК, т. IV, Тиф., 1886, с.115. 
130 Кавказский календарь на 1879г. Тиф., 1978, с.452. 
131 Путeшественники об Азербайджане. Т.I, Б., 1961, с.286. 
132 Ə.Məmmədov. Göst. əsəri, s.14. 
133 А.Мец. Мусульманский ренессанс. М., 1966, с.383. 
134 Azərbaycan tarixi, II c., B., 1964, s.251-252. 
135 Yenə orada, s.465-466. 
