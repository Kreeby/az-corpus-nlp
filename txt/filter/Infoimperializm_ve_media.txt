HİKMƏT BABAOĞLU 
 
 
  
 
 
 
 
 
İNFOİMPERİALİZM 
VƏ 
MEDİA 
 
 
 
 
 
Monoqrafiya Bakı Dövlət 
Universitetinin Politologiya və 
Sosiologiya kafedrasının 02 iyun 
2013-cü il tarixli (08 saylı protokol) 
qərarı ilə çapa tövsiyə edilmişdir. 
 
 
 
 
 
 
 
«MSA» 
 
BAKI – 2013 
 
2 
 
Elmi redaktor:              Ə.M.Həsənov 
  tarix elmləri doktoru, prof. 
 
Rəyçilər:   R.M.Əliquliyev 
    AMEA-nın müxbir üzvü, tex.e.d., prof. 
 
E.T.Vəlizadə 
    Rabitə və İnformasiya Texnologiyaları  
nazirinin müavini    
 
Redaktor:                N.V.Qələndərov 
    AMEA-nın doktorantı 
 
          HİKMƏT BABA OĞLU MƏMMƏDOV  
|B13  «İNFOİMPERİALİZM VƏ MEDİA» 
          Bakı, «MSA»,  2013, 192 səh. 
 
Monoqrafiyada müasir dünya siyasətində baş verən ən yeni keyfiyyət də-
yişiklikləri beynəlxalq münasibətlər sisteminin modern konsepsiyaları əsasında 
elmi-analitik təhlilə cəlb edilmiş, qloballaşma, netokratiya, neoimperializm və s. 
kimi məsələlərin məzmun və mahiyyətinin alt qatlarına işıq tutulmuşdur. XXI 
əsrin beynəlxalq münasibətlər sistemində milli dövlətlərin aktor kimi fəaliyyət 
perspektivləri təhlil edilmiş, istismarçı imperializmin informasiya imperializmi 
mərhələsinə daxil olması sosial şəbəkələrin və medianın isə infoimperializmin 
əsas silahı kimi institusional vasitəyə çevrilməsi məsələləri öz əksini tapmışdır. 
Monoqrafiyada, eyni zamanda, infoimperializmdən müdafiə vasitəsi və 
metodlarının nələrdən ibarət ola biləcəyi məsələlərinə toxunulmuş, bu prosesləri 
izah etmək üçün müəllif tərəfindən politoloji leksikona, infoimperializm, 
infokratiya, infoelita, infokultroloji piramida, infogen təsir, infoidentiklik və s. 
kimi yeni terminlər gətirilmişdi. 
Monoqrafiya politoloqlar, sosioloqlar, media nümayəndələri və geniş 
oxucu kütləsi üçün nəzərdə tutulmuşdur. 
 
İSBN 987-9952-440-48-5 
     © “HİKMƏT BABAOĞLU” 2013 
3 
 
 
 
 
Bizə qarşı mübarizə bundan sonra da aparılacaqdır və bu mü-
barizənin müxtəlif mərkəzləri vardır... 
Birincisi, erməni lobbisi bizim əsas düşmənimizdir. 
İkincisi, antiazərbaycançı mərkəzlər, islamofobiya xəstəliyinə 
düçar olmuş qurumlardır, dairələrdir. 
Üçüncüsü, ...müstəmləkə, metropoliya təfəkkürü ilə yaşayanlardır. 
Prezident İlham Əliyev 
 
* * * 
 
Qanunların deyil, prinsiplərin müqəddəs olması şərtdir. 
F.Ruzvelt 
 
* * * 
 
Məsum olmayan bir dünyada məsumluq rolu oynaya bil-
mərik. 
R.Reyqan 
 
* * * 
 
Demokratiya bizim uzaqvuran silahımızdır. Biz onunla 
Avropadan kənarda istənilən hədəfimizi dəqiq vura bilərik. 
U.Çörçil 
 
4 
 
Mündəricat 
Giriş…….............................................................................. 7  
 
I FƏSİL 
 
İnfoimperializm ən yeni imperializm növü kimi 
 
1.1. İnfoimperializm: mahiyyəti və əsasları ........................ 10 
1.2. İnfoimperializmin dünyanın siyasi sisteminə daxil 
       olması: ilkin təcrübələr, reallıqlar və perspektivlər ...... 13 
                                                                
II FƏSİL 
 
Qlobal informasiya cəmiyyəti və yeni tipli mədəniyyət nö-
vü-infokultura 
 
2.1. İnformasiya cəmiyyəti yeni sosium növü kimi ............ 28 
2.2. İnfoidentiklik milli-etnik identikliyi neytrallaşdıran 
       faktordur. Milli-etnik sosial piramidadan homogen 
       infokulturoloji sosial piramidaya doğru ....................... 32 
                                                      
III FƏSİL 
 
Media institutu qlobal infoimperializm kontekstində: me-
diakratiya, transmilli media strukturlarının fəaliyyət me-
xanizmi və qlobal media imperatorluğu 
 
3.1. Media institutu: mahiyyəti, spesifikası və institusional 
       funksionallıq məsələsi ……………………………….. 38 
3.2. Modern informasiya cəmiyyətində media təsisatı 
       və milli maraqlar …………………………………….. 42 
5 
 
3.3. Transmilli media institutları infoimperializmin 
       məqsəd və niyyətlərinin həyata keçirilməsində strateji 
       resurs qismində ………………………………………. 50 
3.4. Beynəlxalq informasiya savaşında yeni 
       kibertexnologiyalar və texnoloji innovasiyalar 
       spesifik strateji vasitə kimi ………………………….. 54 
 
IV FƏSİL 
 
İnfoimperializmin konseptual əsasları və ideoloji vasitələri 
 
 4.1. “Geosiyasi demokratiya” prinsipi; infoimperializm 
        çərçivəsində “demokratiya” və “insan haqları” məsələsi 
        xüsusi institusional vasitədir ………………………... 60 
4.2. Beynəlxalq münasibətlər nəzəriyyələri informasiya 
       imperializmi kontekstində ideoloji vasitə kimi ............ 73 
 
V FƏSİL 
 
Beynəlxalq şəbəkə hakimiyyəti qlobal prosesləri yönləndi-
rən infoelita kimi 
 
5.1. Netokratiya yeni növ hakimiyyət forması kimi ............ 80 
5.2. Qlobal dövlət və qloballaşma prosesi infoimperializm 
kontekstində; xüsusi analitik təhlil ..................................... 85 
5.3. Mədəni imperializm-infoimperializmin 
       strateji substratı .......................................................... 103 
        
 
 
 
6 
 
VI FƏSİL 
 
İnfoimperializmə qarşı mübarizə mexanizmləri: ideoloji 
və institusional vasitələr 
 
6.1. Ailə institutu  infoimperializmə qarşı mübarizə 
       prosesində başlıca strateji vasitə kimi ........................ 113 
6.2. İnfoimperializmə qarşı mübarizədə milli 
       ideologiya faktoru ...................................................... 115 
6.3. Milli ideologiya vətəndaş həmrəyliyi və ictimai 
       ahəngdarlığı təmin edən vasitədir .............................. 125 
 
VII FƏSİL 
 
Azərbaycan və beynəlxalq informasiya şəbəkələri: milli 
maraqlar və onların müdafiəsi mexanizmləri 
 
7.1. Milli enerji, milli güc və milli dövlət: milli enerji 
       pozitiv və neqativ platformada ................................... 132 
7.2. Milli vətənpərvərlik məsələsi: təmayüllər və 
       istiqamətlər; intellektual patriotizm milli maraqların 
       etibarlı müdafiə vasitəsi kimi ..................................... 139 
7.3. Modern informasiya cəmiyyətində milli maraqlar və 
       onların müdafiəsi: Azərbaycan təcrübəsi ................... 163 
 
 
 
7 
 
GİRİŞ 
 
XXI yüzillik informasiya əsri kimi səciyyələndirilir. 
Müasir dövrdə modern və postmodern cəmiyyətlərdə infor-
masiya başlıca idarəetmə vasitəsi kimi təsbit edildiyindən in-
formasiya subyektləri kommunikasiya texnologiyalarının in-
kişafına xüsusi diqqət yetirir ki, bu da mütəmadi surətdə in-
formasiya resurslarının artırılmasını və təkmilləşdirilməsini 
şərtləndirən faktor qismində çıxış edir. Xüsusi mübadilə və 
idarəetmə vasitəsi səciyyəsi daşıyan informasiya resursların-
dan səmərəli surətdə istifadə edilməsi üçün daim yeni mexa-
nizmlər və texnologiyalara istinad edilir. Eyni zamanda, in-
formasiya resurslarının idarə edilməsi və informasiya siyasə-
tinin həyata keçirilməsi üçün klassik vasitələrdən istifadə olun-
ması ilə yanaşı, yeni metod və mexanizmlərə də istinad edilir. 
Beləliklə, ortaya yeni bir idarəetmə forması – informasiya 
menecmenti, yaxud informasiya vasitəsi ilə idarəetmə çıxır. 
Bütün bunları nəzərə alan müəllif yeni sosium növü 
olan informasiya cəmiyyəti, transmilli media institutlarının və 
sosial şəbəkələrin fəaliyyəti, beynəlxalq informasiya savaşın-
da yeni kibertexnologiyalar və texnoloji innovasiyalardan 
spesifik strateji vasitə kimi istifadə olunması kimi məsələlərə 
toxunub və analitik tədqiqatının nəticəsi kimi ən yeni impe-
rializm növünün – infoimperializmin əsasları və mahiyyətini 
xüsusi tədqiqata cəlb etmişdir. Beləliklə, xüsusi kateqoriya və 
mövzu olmaq etibarilə infoimperializm ilk dəfə müəllif tərə-
findən politoloji leksikona və elmi dövriyyəyə gətirilmişdir. 
Müəllif infoimperializmi “informasiya resursları və idarəet-
məsi üzərində qurulan idarəetmə və istismarın ənənəvi hərbi, 
iqtisadi, mədəni vasitələrlə deyil, məhz informasiya vasitəsilə 
həyata keçirildiyi siyasət növü” kimi səciyyələndirir. Bu siya-
8 
 
sət növü modern kibertexnologiyaların yaratdığı imkanlardan 
maksimum istifadə edilməsi ilə xarakterizə olunur. Qeyd edi-
lir ki, infoimperializmin silahı qismində sosial media, "face-
book", "twitter" kimi sosial şəbəkələr, transmilli medianın di-
gər resursları və bütün növ manipulyativ internet mənbələri 
çıxış edir. 
Qeyd etmək lazımdır ki, infoimperializmin və infoimpe-
rialist siyasətin mahiyyətini daha dəqiq anlatmaq üçün müəl-
lif beynəlxalq münasibətlər nəzəriyyələrini informasiya impe-
rializmi kontekstində ideoloji vasitə kimi nəzərdən keçirir, ən 
yeni imperializmin fonunda qloballaşma prosesini xüsusi ana-
litik tədqiqat obyektinə çevirir, mədəni imperializmə infor-
masiya imperializminin bir öncəki mərhələsi kimi yanaşır. 
Həmçinin, tədqiqat çərçivəsində informasiya imperializminin 
dünyanın siyasi sisteminə daxil olması, ilkin təcrübələr, real-
lıqlar və perspektivlərə nəzər salınır, infoidentiklik milli – et-
nik identikliyi neytrallaşdıran faktor kimi səciyyələndirilir, 
milli-etnik sosial piramidadan homogen infokulturoloji sosial 
piramidaya doğru dəyişən sosial stratifikasiya diqqətə təqdim 
olunur. Müəllif, eyni zamanda, yeni növ hakimiyyət formasın-
dan – “şəbəkə hakimiyyəti”ndən (netokratiya) bəhs edir, onun 
infoimperializm çərçivəsindəki funksionallığına toxunur. 
Vurğulamaq gərəkdir ki, kitabda infoimperializmə qarşı 
mübarizə mexanizmləri, ideoloji və institusional vasitələr də 
oxucuların diqqətinə çatdırılır. Ailə institutu  infoimperializ-
mə qarşı mübarizə prosesində başlıca strateji vasitə kimi sə-
ciyyələndirilir, bu prosesdə ictimai ahəngdarlığı təmin edən 
milli ideologiya faktorunun xüsusi əhəmiyyət kəsb etdiyi bil-
dirilir. Eyni zamanda, informasiya imperializmi kontekstində 
Azərbaycanın milli maraqlarının etibarlı müdafiəsi mexaniz-
minə toxunulur, milli vətənpərvərlik, ailə institutu, milli-mə-
9 
 
nəvi dəyərlər sistemi və intellektual patriotizm infoimperia-
lizmə qarşı müdafiə vasitəsi kimi müəyyən edilir. 
Bir məqama xüsusilə toxunmaq lazımdır ki, kitabda isti-
fadə edilmiş “infoimperializm”, “infoidentiklik”, “infokrati-
ya” “infokulturoloji piramida”, “infoelita”, “infogen təsir” 
terminləri ilk dəfə politoloji leksikona müəllif tərəfindən 
gətirilmişdir. 
Ümidvarıq ki, kitab yuxarıda qeyd edilmiş məsələlər 
kontekstində baş verən hadisə və proseslərin araşdırılması, 
öyrənilməsi baxımından tədqiqat xarakterli xüsusi elmi-nəzə-
ri və empirik-analitik informasiya mənbəyi kimi oxucular 
üçün maraqlı olacaqdır. 
Kitab ali məktəb tələbələri, magistr və doktorantlar, 
araşdırmaçılar, media nümayəndələri və ümumilikdə, geniş 
oxucu kütləsi üçün nəzərdə tutulmuşdur. 
 
 
10 
 
I FƏSİL 
 
 
İnfoimperializm 
ən yeni imperializm növü kimi 
 
1.1. İnfoimperializm: mahiyyəti və əsasları 
 
İmperializmdən bəhs edərkən, ilk növbədə, fərqli key-
fiyyətlərin daşıyıcısı qismində çıxış edən müxtəlif imperia-
lizm və ya imperialist siyasət növlərini səciyyələndirmək la-
zımdır. Nəzərə alsaq ki, bəşəriyyət dinamik inkişaf tempinə 
malik olan sistem və ya platformadır, onda qeyd edə bilərik 
ki, müasir kibertexnologiyaların və yaxud texnoloji innovasi-
yaların gətirdikləri xüsusiyyətlər və keyfiyyətlər cəmiyyət da-
xilində, eləcə də, müasir beynəlxalq münasibətlər sistemində 
əhəmiyyətli dəyişikliklər etmək gücündədir. Eyni zamanda, 
fərqli xüsusiyyət və keyfiyyətlərin daşıyıcısı qismində çıxış 
edən hərbi, siyasi və mədəni imperializm yuxarıda sadalanan 
dəyişikliklərin fonunda öz funksiya və missiyalarını yerinə 
yetiriblər. Amma bununla belə, kapital mahiyyət etibarilə irti-
caçı olduğu üçün daim yeni bazarlar axtarır. Həmçinin, kapi-
tal bu bazarların münbit, əlverişli, idarəolunan və sabit olma-
sını tələb edir. Belə olan halda, imperialist güclər imperializ-
min substratı olan kapitalizmin inkişafı üçün, heç şübhəsiz ki, 
yeni metod və vasitələr axtarışına çıxıblar. Bunun fonunda isə 
əqli və idraki inkişafın son mərhələsində kapital, demək olar 
ki, klassik kapitalizmin hüdud və sərhədlərini zorlayaraq, ən 
müasir dövrdə özünə məqbul qəlib və forma tapmağı bacar-
mışdır. Biz imperializmi qidalandıran kapitalizmi bütün növ 
11 
 
qəlib və formalara uyğun gələn su ilə müqayisə edə bilərik. 
Başqa sözlə, kapital elastik, çoxşaxəli və istənilən konfiqura-
siyaya uyğun gəlmək xüsusiyyətinə malikdir. Amma təyinat 
etibarilə vahiddir. Kapitalın əsas funksiyası gəlir əldə etmək 
və istismara yönəlməkdir. 
Məlum olduğu kimi, Marksizm nəzəriyyəsində kapita-
lizm istismarçı quruluş və irtica kimi səciyyələndirilirdi. 
Amma sonrakı dövrdə kapitalizmə qarşı ümumi loyal müna-
sibət formalaşdırıldı. Buna baxmayaraq, hazırki nəzəriyyəçi-
lər və araşdırmaçılar belə bir qənaət ifadə edirlər ki, Karl 
Marksın kapitalizmlə bağlı səsləndirdiyi fikirlər bu quruluşun 
əsaslarını, hətta iç üzünü olduqca adekvat surətdə əks etdir-
mişdir. Eyni zamanda, qeyd edə bilərik, Marksizm nəzəriyyə-
sində ifadə olunan tezis və fikirlər ənənəvi və modern beynəl-
xalq münasibətlər sisteminin əsaslarını dəqiq şəkildə ifadə et-
mişdir. Nəzərə alsaq ki, müasir beynəlxalq siyasi münasibət-
lər və proseslər realizmə söykənir və güc nəzəriyyəsinə əsas-
lanır, məhz bu zaman kapitalın nə qədər böyük güc olduğu 
qənaətinə gələ bilərik. Bu baxımdan, kapital varsa, deməli, 
kapitalizmlə yanaşı imperialist siyasət də var. Ümumiyyətlə, 
kapitalizmlə imperializm eyni mənbədən qidalanır. Bəzi araş-
dırmaçılar iddia edirlər ki, imperializm kapitalizmin məhsulu-
dur və yaxud son mərhələsidir. Hətta bir sıra nəzəriyyəçilər 
kapitalizmlə imperializmi eyniləşdirirlər. Amma qeyd etmək 
lazımdır ki, kapitalizm və imperializm vəhdətdədirlər, biri di-
gərini qidalandırır, yaxud biri digərinin mövcudluğunu şərt-
ləndirir. Beləliklə, bir-birilə vəhdətdə olan bu iki siyasi-iqti-
sadi faktor intellektual amillə birləşərək, beynəlxalq münasi-
bətlər sistemində spesifik iyerarxiya formalaşdırmağı bacarır 
və diktə edən tərəf kimi çıxış edir. Buradan da yeni siyasət 
növünü səciyyələndirən modern bir anlayış meydana çıxır: ən 
12 
 
yeni imperializm. Əlbəttə ki, bunu neoimperializmdən fərq-
ləndirmək lazımdır. Belə ki, ən yeni imperializm daha çox in-
formasiya resursları və idarəetməsi üzərində qurulduğu üçün 
onu infoimperializm kimi səciyyələndirmək doğru olardı. 
Çünki infoimperializm çərçivəsində idarəetmə və istismar 
ənənəvi hərbi, iqtisadi, mədəni vasitələrlə deyil, məhz infor-
masiya vasitəsilə həyata keçirilir. Bunun üçünsə modern ki-
bertexnologiyaların yaratdığı imkanlardan maksimum istifadə 
edilir. 
İnfoimperializm adlandırdığımız (H.B.) yeni beynəlxalq 
siyasi sistem inkişaf prosesində olduqca maraqlı, ancaq eyni 
zamanda, proqnozlaşdırılması xeyli çətin olan problemlər də 
əmələ gətirir. Bu problemlər cəmiyyətin ən ağlagəlməz sahə-
lərinə nüfuz etməklə bir sıra hallarda yeni keyfiyyət dəyişik-
liklərinə, əksər hallarda isə dəhşətli aşınmalara gətirib çıxarır. 
Aşınma əsas etibarilə mənəvi sferada baş verir və bu o dərə-
cədə güclü təsirə malik olur ki, millət və xalq anlayışlarının 
ifadə etdiyi məzmuna belə, köklü şəkildə təsir göstərir. Yeni 
qlobal sosial piramida yaradır. Bu piramida isə klassik milli-
etnik piramida deyil, infokulturoloji (H.B.) piramida şəklində 
ortaya çıxır. 
İnfokulturoloji piramidanın formalaşması isə milli döv-
lətləri beynəlxalq münasibətlərin aktoru kimi ilkin mərhələdə 
zəiflədir, sonrakı mərhələdə isə tamamilə sıradan çıxarıla bil-
mə ehtimalını gücləndirir. Milli aktorların zəifləməsi isə info-
imperializmə xidmət edən qloballaşmanı gücləndirir. Beləlik-
lə, infoimperializm yeni qlobal infokratiyanı (H.B.) infokrati-
ya isə yeni infoelitanı (H.B.) şərtləndirir. Nəticə etibarilə bə-
şər tarixində bu vaxtadək müşahidə edilməmiş yeni və dəh-
şətli bir indentiklik formalaşır. Bu milli-etnik və dini identik-
likdən köklü şəkildə fərqlənən, eyni zamanda, bu identikliyi 
13 
 
rədd edən infoidentiklikdir (H.B.). İnfoidentiklik qloballaş-
manın sosial bazasını formalaşdıran yeni növ, infoidentik in-
san (şəxsiyyəti və dünyagörüşü milli-mənəvi dəyərlər əsasın-
da deyil, qəbul etdiyi informasiya əsasında formalaşan yeni 
insan) yaratmaqla infoimperializmi təmin edən intellektual 
resurs rolunu oynayır. 
İnfoimperializmin sürətlə təşəkkül etməsi üçün media 
(bütün növ, əsas etibarilə isə sosial media) əvəzsiz rol oynayır. 
 
1.2. İnfoimperializmin dünyanın siyasi sisteminə da-
xil olması: ilkin təcrübələr, reallıqlar və perspektivlər 
 
İnfoimperializmin yaranması və yaxud onun əsaslarının 
qoyulması XX əsrin ikinci yarısına təsadüf edir. Belə ki, hə-
min dövrdə bir sıra Qərb nəzəriyyəçiləri, ideoloqları və stra-
teqləri ənənəvi, klassik əsaslar üzərində bərqərar olunmuş 
mədəni imperializmin lazımi dividendlər gətirmədiyini və ki-
fayət qədər səmərəli olmadığını, həmçinin, həmin dövrdə ge-
niş vüsət almış milli özünüdərk prosesinin mədəni imperializ-
min üfüqlərini məhdudlaşdırdığını anlayırdılar və özləri də 
mədəni imperializmin sonunun yaxınlaşdığını etiraf edirdilər. 
Məhz buna görə də, həmin dövrdə bəhs olunan ideoloqlar və 
strateqlərin qarşısında iki əsas  məsələ var idi: birincisi, impe-
rializmi yeni keyfiyyət ünsürləri əsasında təşkil etmək və 
onun davamlılığının təmin olunmasına nail olmaq; ikincisi, 
imperializmə mane olan ünsürlərə, xüsusilə də milli dövlətlə-
rə qarşı mübarizə aparmaq.  
Əlbəttə ki, bu məsələlər dünya siyasətinin əsas meyil və 
istiqamətlərini müəyyənləşdirən Avroatlantik dairələrin beyin 
mərkəzlərində xüsusi müzakirə predmetinə çevrilmiş və bu 
istiqamətdə məxsusi strateji kurs işlənib, hazırlanmışdır. Tə-
14 
 
əssüf ki, bəhs olunan strateji kursun mahiyyəti və təfərrüatları 
dünya ictimaiyyətinə məlum olmamış və həyata keçirilən im-
perialist siyasətin fonunda ortaya çıxan real mənzərə müasir 
beynəlxalq münasibətlər sisteminin tərəddüdsüz qəbul edilən 
aktorları olan milli dövlətləri ciddi fakt və seçim qarşısında 
qoymuşdur. Buna görə də, informasiya imperializmi öz məq-
səd və hədəflərini diktə etməyə başlayanda, mövcud beynəl-
xalq şəraitin fonunda milli dövlətlər onun qarşısında aciz du-
ruma düşdülər. 
Beləliklə, bir neçə ilkin uğurlu əməliyyatdan sonra yeni 
ümumbəşəri-infokulturoloji piramidanın qurulması məsələsi 
aktuallaşmağa başladı. Və XX əsrin 80-ci illərindən başlaya-
raq beynəlxalq münasibətlər sisteminin keyfiyyətcə yeni mər-
hələyə daxil olması özü ilə bərabər spesifik və yeni ideyaların 
meydana çıxmasını şərtləndirdi. Bu məqamda onu da mütləq 
mənada qeyd etmək lazımdır ki, gözlənilməyən və proqnoz-
laşdırılmayan bir şəkildə dünya siyasətinin nəhəng güc mər-
kəzi qismində çıxış edən SSRİ iflasa uğradı. Bundan sonra 
“Mondializm” və “Yeni dünya düzəni” konsepsiyasına əsas-
lanan “qlobal dövlət” ideyası meydana çıxdı. Məhz bu kon-
tekstdə baş verən hadisələrin mahiyyətini daha dəqiq izah et-
mək üçün imperializmi yaradan və şərtləndirən əsas faktorlar-
dan biri olan müharibə məsələsinə toxunmaq məqsədə müva-
fiqdir. Bilindiyi kimi, hərbi, iqtisadi və mədəni imperializmin 
əsas vasitəsi qismində məhz müharibələr çıxış edir. Və yaxud 
hərbi, iqtisadi və mədəni imperializmi qurmaq müharibələr 
nəticəsində mümkün olmuşdur. Belə olan halda, əlbəttə ki, 
informasiya imperializmini formalaşdırmaq da müharibələr 
nəticəsində mümkün olmalı idi. Amma bu kontekstdə maraqlı 
bir hadisə baş verdi. Belə ki, informasiya imperializmi hərbi, 
iqtisadi və mədəni imperializmdən nə qədər fərqlənirdisə, ən 
15 
 
yeni imperializmin yaranmasını şərtləndirən müharibə də 
keyfiyyətcə klassik müharibələrdən bir o qədər fərqlənmiş 
oldu. Dolayısıyla, müharibə klassik vasitələrlə-artilleriya, top, 
tüfəng vasitəsilə cəbhələrdə deyil, məhz insanların beyinlə-
rində, təfəkküründə, eyni zamanda, ideya və ideologiyalarda 
aparılmağa başlandı. Təbii ki, burada da müəyyən hərbi və 
iqtisadi resurslardan istifadə olunmağa başlandı və bu, müəy-
yən dərəcədə kataklizmləri, lokal qarşıdurmaları şərtləndirmiş 
oldu. Düşünürük ki, 4 aprel 1987-ci il tarixində Sovet İttifaqı 
Mərkəzi Komitəsinin Baş katibi, SSRİ Ali Soveti Rəyasət 
Heyətinin sədri Mixail Qorbaçovun “4 aprel plenumu”nda 
səsləndirdiyi “perestroyka” və “qlastnost” məhfumları bəhs 
olunan xarakterli müharibənin başlanması demək idi. Əlbəttə, 
olduqca paradoksaldır ki, dövlət rəhbəri öz dövlətinə qarşı 
müharibə elan etmişdi. Ona görə də, hesab edirik ki, bu tarix, 
əslində, üçüncü dünya müharibəsinin başlanğıcı idi. 
Qeyd etmək lazımdır ki, məlum müharibənin elan olun-
masından sonra baş verən hərbi, siyasi, iqtisadi və ideoloji 
proseslərin fonunda əhəmiyyətli dəyişikliklər qeydə alındı və 
nəticə etibarilə, ikiqütblü sistem sıradan çıxmış oldu. Əlbəttə 
ki, bipolyar sistem dünya siyasəti və beynəlxalq münasibətlər 
sistemində rəqabəti şərtləndirir, eyni zamanda, elmin, iqtisa-
diyyatın inkişafını stimullaşdırırdı. Həmçinin, həmin dövrdə 
dünya dini-etnik identikliyə görə fərqli cəbhələrə bölünmə-
mişdi. Məlum olduğu kimi, o dövrdə dünyada siyasi-ideoloji 
identikliyə görə cəbhələşmə və yaxud bölgü var idi. Buna 
görə də, multimədəni sərhədlər daxilində rəqabət, inkişaf və 
uzlaşma prosesi baş verirdi. Düşünürük ki, bu, bəşəriyyətin 
ümumi inkişafının lehinə idi. 
Amma sonrakı mərhələdə, yəni SSRİ-nin dağılması və 
yeni dünya düzəninin formalaşması ilə dünya siyasəti və bey-
16 
 
nəlxalq münasibətlər sistemində kardinal dəyişikliklər baş 
verdi. Bunun fonunda isə nəzəriyyəçilər və ideoloqlar müasir 
beynəlxalq münasibətlər sisteminin təməl xüsusiyyətlərinə 
müvafiq surətdə infoimperializmin məqsəd və hədəflərinə 
xidmət edən ideya və konsepsiyalarla çıxış etdilər. Bu, əslin-
də, mədəni imperializmdən infoimperializmə transformasiya 
prosesinin sistemləşdirilməsi idi. Bu istiqamətdə Samuel 
Hantinqton 1993-cü ildə Amerika Birləşmiş Ştatlarının xarici 
siyasət jurnalı olan “Foreign affairs”də “Sivilizasiyaların toq-
quşması” adlı məqalə dərc etdirdi və sonralar bu yazı daha 
ciddi diskussiyalar yaratdı. 
Əslində, bu məqalədə əks olunmuş tezis və ideyaların 
fonunda üçüncü dünya müharibəsində yeni cəbhə açılmış 
oldu. “Sivilizasiyaların toqquşması” adlı məqalə çox ciddi ef-
fekt yaratdı və onun ortaya çıxardığı tezislər infoimperializ-
min beyin mərkəzlərinin əsas silahlarından birinə çevrildi.  
Ümumiyyətlə, S.Hantinqtonun “Sivilizasiyaların toq-
quşması” adlı məqaləsində əks olunmuş tezislərin xarakterini 
və mahiyyətini anlamaq üçün orada yer almış bir sıra məsələ-
lərə diqqət yetirmək lazımdır. 
Beləliklə, S.Hantinqtonun konsepsiyasının ümumi cizgi-
ləri bir növ gələcəklə üzləşmə idi. Beynəlxalq münasibətlər 
tarixinin müxtəlif mərhələlərində dünya siyasətinin dinamika-
sı münaqişələrin müxtəlif tipini müəyyənləşdirdi. Əvvəlcə, 
bu, monarxlararası münaqişələr idi. Böyük fransız inqilabın-
dan sonra millət və dövlətlərarası münaqişələr erası başlandı. 
1917-ci il rus inqilabından sonra dünya ideoloji, sosial-siyasi 
prinsiplər üzrə parçalandı. Bu parçalanma soyuq müharibənin 
başa çatması dövrünə qədər ixtilafların əsas mənbəyi oldu. 
Lakin S.Hantinqtonun fikrincə, bu tip münaqişələr Qərb sivi-
lizasiyası daxilindəki münaqişələr idi. Politoloq göstərir: «so-
17 
 
yuq müharibənin başa çatması ilə beynəlxalq siyasətin inkişa-
fının Qərb fazası başa çatır. Qərblə qeyri-Qərb sivilizasiyası 
arasında qarşılıqı fəaliyyət mərkəzə doğru irəliləyir». 
S.Hantinqton sivilizasiyanı sosial-mədəni birliyin ən 
yüksək dərəcəsi və insanların mədəniyyət identikliliyinin ən 
yüksək səviyyəsi kimi müəyyənləşdirir. Hər sivilizasiya üçün 
bəzi obyektiv təzahürlərin mövcudluğu xarakterikdir: tarix, 
din, dil, adət birliyi, sosial institutların fəaliyyətinin özünə-
məxsusluğu, habelə insanın subyektiv özünüeyniləşdirməsi. 
A.Toynbi və digər tədqiqatçıların işlərinə arxalanan S.Han-
tinqton 8 sivilizasiya müəyyənləşdirir: – Qərb-xristian – Pra-
voslav-xristian – İslam Konfutsi – Latın Amerika – İnduist – 
Yapon – Afrika. Onun nöqteyi-nəzərincə, beynəlxalq münasi-
bətlərdə sivilizasiya amili daim güclənəcək. Bu qənaət aşağı-
dakı tərzdə əsaslandırılır.  
Birincisi, əsasını dinin təşkil etdiyi sivilizasiyaların ara-
sındakı müxtəliflik daha mühümdür, bu müxtəliflik əsrlərlə 
yığılır, siyasi ideologiya və siyasi rejim arasındakı müxtəlif-
likdən olduqca güclüdür;  
İkincisi, müxtəlif sivilizasiyalara mənsubluğu olan xalq-
ların qarşılıqlı fəaliyyəti güclənir, bu isə sivilizasiya özünü-
dərkinin artmasına və sivilizasiyalar və birliklər çərçivəsində 
öz sivilizasiyasının müxtəlifliyinin başa düşülməsinə aparır;  
Üçüncüsü, dinin rolu artır, üstəlik, sonuncu daha funda-
mental hərəkatlar formasında təzahür edir;  
Dördüncüsü, Qərbə aid olmayan ölkələrdə Qərbin təsiri 
zəifləyir, bu isə yerli elitanın qərbsizləşdirmə prosesində özü-
nüifadəsinə gətirir və öz sivilizasiya köklərini axtarmağı güc-
ləndirir; 
Beşincisi, iqtisadi və siyasi fərqliliyə nisbətən mədəni 
fərqlilik daha az dəyişikliyə uğrayır və buna uyğun olaraq da-
18 
 
ha az güzəştli qərarlara gətirib çıxarır. S.Hantinqton yazır: 
“Keçmiş Sovet İttifaqında kommunistlər demokrata, varlılar 
kasıba çevrilə bilərlər, amma bütün arzulara baxmayaraq, rus-
lar estonlara, azərbaycanlılar erməniyə çevrilə bilməzlər”.  
Altıncısı, politoloq mədəni-dini eyniliyin bir çox iqtisa-
di təşkilat və inteqrasiya qruplaşmalarına əsaslandığından, si-
vilizasiya amili ilə bağlı olan iqtisadi regionçuluğun güclən-
məsini qeyd edir. 
S.Hantinqton soyuq müharibədən sonra sivilizasiya ami-
linin dünya siyasətinə təsirini «qardaş ölkələr sindromu»nun 
təzahüründə görür. Bu sindrom dövlətlərin qarşılıqlı münasi-
bətlərdə ideoloji birlik və siyasi sistemə görə istiqamətlənmə-
sini deyil, sivilizasiya yaxınlığını əsas götürür. Bununla belə, 
sivilizasiya fərqinin reallığı üçün nümunə qismində son illər-
dəki əsas münaqişələrin sivilizasiyalararası parçalanma xət-
tində baş verdiyini göstərir. Bu sərhəd sivilizasiya meydanla-
rının kəsişməsindən keçir (Balkanlar, Qafqaz, Yaxın Şərq və 
digərləri). 
Gələcəyi proqnozlaşdırarkən S.Hantinqton belə bir qə-
naətə gəlir ki, Qərb və qeyri-Qərb sivilizasiyası arasında mü-
naqişə qaçılmazdır, üstəlik, Qərb üçün əsas təhlükəni konfut-
si-islam bloku – Çin, İran, bir sıra ərəb və digər müsəlman 
dövlətlərinin hipotetik (fərziyyəvi) koalisiyası təşkil edir. Öz 
ehtimallarının təsdiqi üçün Amerika politoloqu 1990-cı illərin 
siyasi həyatından faktlar gətirir. 
Onun fikrincə, Qərb yeni təhlükənin qarşısında möh-
kəmlənməlidir və S.Hantinqton bunun üçün tədbirlər təklif 
edir. Bundan başqa, Amerika politoloqu hökumətin Qərbyö-
nümlü olduğu, lakin adət-ənənə, mədəniyyət, tarix baxımın-
dan Qərblə ümumi heç nəyi olmayan «parçalanmış dövlətlər» 
adlanan ölkələrə diqqət yetirməyə çağırır. Belə ölkələrə 
19 
 
S.Hantinqton Türkiyəni, Meksikanı və Rusiyanı aid edir. So-
nuncunun xarici siyasi istiqaməti müəyyən qədər beynəlxalq 
münasibətlərin gələcəyinin təhlil edilməsindən asılıdır. Buna 
görə də, S.Hantinqton xüsusi qeyd edir ki, Qərbin maraqları 
Rusiya ilə əməkdaşlığı genişləndirmək və davam etdirməyi 
tələb edir. S.Hantinqton XX əsrin 90-cı illərində də öz ideya-
larını müdafiə və inkişaf etdirirdi. 1996-cı ildə o, «Sivilizasi-
yaların toqquşması və dünya düzəninin dəyişdirilməsi» kita-
bını nəşr etdirdi. Bu işdə amerikalı politoloq Qərb-xristian və 
islam sivilizasiyasının qarşılıqlı münasibətlərinə xüsusi diq-
qət verir. S.Hantinqtonun fikrincə, onların arasındakı münaqi-
şənin mənbəyi çoxəsrlik tarixə malikdir.  
Xristianlıqla İslam arasında qarşılıqlı ixtilaflı münasi-
bətlər Şimali Afrikada, İberiya yarımadasında (İspaniya), Ya-
xın Şərq və digər regionlarda ərəb istilalarından başlayır. 
Xristian-ərəb qarşıdurması Rekonsistə – İspaniyanın ərəb və 
barbarlardan azad edilməsi müharibələrinə, 150 il ərzində 
Qərbi Avropa hökmdarlarının Fələstin torpaqları və onların 
ətraf bölgələrində möhkəmlənmək üçün təşkil etdikləri Xaç 
yürüşlərinə qədər davam edir. Bu qarşıdurmada ən əlamətdar 
hadisə kimi 1453-cü ildə türklər tərəfindən Konstantinopolun 
ələ keçirilməsi və 1529-cu ildə Vyananın mühasirəyə alınma-
sını göstərir. Bizans imperiyasının süqutundan sonra əvvəllər 
ona məxsus olan Kiçik Asiya, Balkanlar və Şimali Afrika əra-
zilərində İslam dünyasının ən iri hərbi və siyasi mərkəzinə 
çevrilən Osmanlı imperiyası meydana çıxdı. Uzun müddət bir 
çox xristian ölkələri və xalqlarına bilavasitə bu imperiya tərə-
findən təhlükə mövcud idi.  
Böyük coğrafi kəşflər və Qərb-xristian dünyasının İs-
lamla qarşıdurmasında qüvvələr nisbəti Qərbin lehinə dəyiş-
di. Avropa dövlətləri Avropa ərazilərindən kənarda – Asiya 
20 
 
və Afrika qitələrində olan geniş ərazilərdə nəzarəti ələ aldılar. 
Bu ərazilərin bir çox hissəsində ənənəvi olaraq İslama inanan 
xalqlar məskunlaşmışdılar. S.Hantinqtonun istinad etdiyi 
mənbələrin məlumatına əsasən, 1757-ci ildən 1919-cu ilə qə-
dər 92 müsəlman bölgəsinin qeyri-müsəlman dövlətləri tərə-
findən işğalı qeydə alınıb. Avropa müstəmləkəçiliyi və istila-
ları ona qarşı qeyri-Qərb əhalisinin, əksərən müsəlman əhali-
nin müqaviməti, silahlı münaqişələrilə müşayiət olunurdu. 
S.Hantinqtonun qənaətinə görə, 1820-ci ildən 1929-cu ilə qə-
dər dövlətlər arasında müharibələrin yarısı başqa dinə mən-
sub olan, o cümlədən, xristian və İslam dövlətləri arasında 
baş verib. 
Hantinqtonun fikrincə, onların arasındakı münaqişə bir 
tərəfdən İslamın həyat tərzinə çevrilmiş müsəlman konsepsi-
yası ilə din və siyasətdən kənara çıxan Qərb xristianlığı kon-
sepsiyası arasındakı fərqdən qaynaqlanır. Digər tərəfdən, bu 
münaqişə oxşar cizgilərlə şərtlənir. Həm xristian, həm də İs-
lam monoteist (təkallahlı) dinlərdir və politeist (çoxallahlı) 
dinlərdəki kimi başqalarının allahlarını assimilyasiya etmir və 
dünyaya «biz və onlar» prizmasından baxırlar. Hər iki din 
universal xarakter daşıyır və Yer kürəsindəki bütün insanların 
arxasınca gedə biləcəkləri vahid, həqiqi inanc roluna iddia 
edirlər. Hər ikisi öz ruhları etibarilə missioner xarakterlidir və 
öz tərəfdarlarının öhdəsinə prozelitzm (sadiqlik) qoyur. İslam 
ekspansiyası ilk illərində istila yolu ilə həyata keçirilirdi, 
amma xristianlıq da belə imkanları əldən vermirdi. S.Han-
tinqton qeyd edir ki, „cihad” və „xaç yürüşü” təkcə bir-
birilərinə oxşar deyillər, həm də bu təzahür bu dinləri başqa 
dünya dinlərinin içərisindən seçib ayırır. 
21 
 
Hantinqtonun fikrincə, XX əsrin sonunda müsəlman və 
xristian sivilizasiyası arasında köhnə münaqişələrin gərgin-
ləşməsi beş amillə şərtlənir. 
– müsəlman əhalisinin sayının artması ilə yaranan işsiz-
lər dalğasının və Qərbə miqrasiya edən, İslam hərəkatına qar-
şı gənclərdə narazılığın yaranması; 
– İslamın dirçəlməsinin müsəlmanlara öz sivilizasiyala-
rının və dəyərlərinin xüsusi missiyası və xüsusi xarakterinə 
inanmaq imkanı verməsi; 
– Qərbin öz təsisat və dəyərlərini universallaşdırmağı 
təmin etməsi, müsəlman dünyasındakı münaqişələrə müdaxi-
lə etmək cəhdləri üçün hərbi və iqtisadi üstünlüyü saxlamağı 
bacarması; 
– kommunizmin dağılmasının həm Qərb, həm də İslam 
üçün ümumi düşmənin aradan qalxmasına gətirib çıxarması, 
nəticədə onların əsas təhdid kimi bir-birilərini görməyə başla-
ması; 
– müsəlmanların və Qərbin nümayəndələri arasında sıx 
əlaqələrin onların bir-birindən fərqli olduqlarını və başqa si-
vilizasiyaya aid olmalarını üzə çıxarması, mənsub olduğu öl-
kələrdə milli azlıqların nümayəndələrinin hüquqlarının məh-
dudlaşdırılması məsələsini qəbul edə bilməmələri. 
Hantinqton qeyd edir ki, elə buna görə də, 1980-1990-cı 
illərdə həm müsəlman, həm də xristian sivilizasiyası çərçivə-
sində dözümlülük azalmağa doğru getdi. 
Hantinqtonun fikrincə, Qərb və müsəlman sivilizasiyası 
arasındakı münaqişənin ənənəvi geosiyasi ölçüsü tarixə qo-
vuşmuşdur. Qərbin məhəlli imperializmi haqda faktiki məlu-
matın olmaması, müsəlmanların ərazi ekspansiyalarının da-
yanması coğrafi ayırmaya gətirib çıxardı. Nəticədə Qərb və 
müsəlman icmaları yalnız Balkanlardakı bir neçə məntəqədə 
22 
 
bilavasitə bir-biriləri ilə sərhədə malik oldular. Qərb və İslam 
arasında ərazi aspektindən daha çox, daha geniş problemlər 
dayanır: silahların yayılması, insan hüquqları və demokratiya, 
neft istismarına nəzarət, miqrasiya, İslam terrorizmi və Qər-
bin müdaxiləsi. 
XXI əsrin əvvəllərində İslam terrorizminin fəallaşması-
nın əks-sədası “sivilizasiyalar toqquşması” konsepsiyasına 
yenidən maraq yaratdı. Buna baxmayaraq, 11 sentyabr 2001-
ci ildən sonra Hantinqton Qərb-xristian və İslam sivilizasiya-
sının qarşıdurması barədə öz tezislərini etibarsız saymağa 
cəhd etdi. Hər şeydən öncə, o, bunu siyasi əxlaq düşüncəsi ilə 
edirdi. Nyu-York və Vaşinqtona qarşı terrorçuların hücumun-
dan sonra ABŞ-da antimüsəlman əhval-ruhiyyəsi birdən-birə 
güclənmişdi, buna görə də, sivilizasiyalararası münaqişəni 
xatırlatmaq oxşar əhval-ruhiyyəni alovlandıra və arzu-
olunmaz xaosa gətirib çıxara bilərdi. 
S.Hantinqtonun ideyası ətrafında artıq 10 ildən çoxdur 
ki, diskussiyalar gedir. Bütün alimlər və siyasətçilər bu ideya-
lara əsaslanaraq, dünya siyasətində baş verən bir çox proses-
ləri izah edirlər. Digərləri, əksinə, beynəlxalq münasibətlərin 
real praktikasının “sivilizasiyaların toqquşması” konsepsiya-
sının müddəalarına uyğun olmadığını hesab edirlər. Məsələn, 
Rusiya sivilizasiya kökləri ilə pravoslav olan Gürcüstanla 
münasibətlərini postsovet dövründə daha çətin qurur, nəinki 
mahiyyət etibarilə İslam sivilizasiyasına məxsus Azərbaycan-
la. Rusiya Federasiyası kimi çoxmillətli və çoxdinli dövlətlər-
də dini fərqlilik məsələsinin şişirdilməsi, habelə sivilizasiya-
lararası münaqişələrin qaçılmazlığını iddia etmək stabillik və 
təhlükəsizlik üçün mənfi nəticələr verə bilər. Amma qloballa-
şan dünyada müxtəlif mədəniyyət və din nümayəndələrinin 
bilavasitə qarşılıqlı fəaliyyəti şəraitində mürəkkəb münaqişə 
23 
 
vəziyyətlərinin yaranacağını nəzərə almamaq olmaz. Bütün 
bunlar Hantinqtonun ideyalarını başa düşməyi və real beynəl-
xalq münasibətlərin analizində onun rolunu qiymətləndirməyi 
şərtləndirir. 
Beləliklə, Samuel Hantinqtonun “Sivilizasiyaların toq-
quşması” adlı məqaləsi beynəlxalq siyasi və ictimai dairələ-
rin, o cümlədən siyasət elminin nəzəriyyəsi ilə məşğul olan 
alimlərin ciddi diskussiyasına səbəb oldu. Bəs S.Hantinqto-
nun dedikləri doğrudan da yeni fikir idimi? Bu nöqteyi-nəzər-
dən yanaşsaq, əlbəttə ki, bəşər sivilizasiyasının tarixi inkişaf 
mərhələlərinə nəzər saldıqda görəcəyik ki, S.Hantinqton yeni 
bir fikir və ideya irəli sürmürdü. Bu, sadəcə, mövcud olan si-
yasi, iqtisadi və milli – etnik gerçəkliyin yeni keyfiyyətdə təs-
viri idi. Və bu siyasi-coğrafi gerçəkliyi Hantinqton öz məqa-
ləsində yeni adlar və yeni politoloji terminlərlə təsvir etdiyinə 
görə, bu qədər maraq doğurmuşdu. Samuel Hantinqtonun mə-
qaləsində iddia olunur ki, “soyuq müharibə”nin başa çatması 
ilə beynəlxalq siyasətin inkişafının qərb fazası da tamamla-
nıb. Tam bu nöqtədə S.Hantinqton sivilizasiyaları Qərb və  
qeyri-Qərb olmaqla iki cəbhədə qruplaşdırır. O gündən bu 
vaxta qədər də S.Hantinqtonun bu nəzəri fikirlərinə söykənən 
diskussiyalar davam edir. Amma hər nə qədər artıq 20 ilə ya-
xın bir müddətdir ki, bu diskussiyalar davam etsə də, heç kəs 
Qərblə qeyri-Qərbin sərhədlərini müəyyənləşdirə bilmir. 
Beləliklə, yeni mərhələdə rəqabət, qarşıdurma və uzlaş-
ma siyasi-ideoloji müstəvidən dini-etnik münasibətlər sferası-
na transfer olundu. Hadisələr o qədər sürətlə cərəyan etdi ki, 
sonrakı mərhələdə infoimperializmin ideoloqları və ideya ge-
neratorları bunu vahid imperialist siyasət növü kimi səciyyə-
ləndirməyə başladılar. Əlbəttə ki, bu siyasət növünün adını 
infoimperializm qoymaqla dünyaya hökm etmək olmazdı. 
24 
 
Ona görə də, imperialist güclər burada da əqlin və idrakın 
üfüqlərini bir daha zorlayaraq yeni institusional ideyaları, xü-
susilə də “qlobal dövlət” ideyalarını aktuallaşdırmağa başla-
dılar. Əslində, “qlobal dövlət” ideyası hegemoniya fəlsəfəsi-
nin fonunda tarixin bir çox dövrlərində müxtəlif adlar altında 
mövcud olmuşdur. Amma tarixin müxtəlif dövrlərində möv-
cud olmasına baxmayaraq, bu ideya indiki qədər aktual və 
real olmamışdır. Belə ki, bu gün dünya siyasəti və beynəlxalq 
münasibətlər sisteminin başlıca meyil və istiqamətlərini mü-
əyyənləşdirən imperialist güc mərkəzləri bu ideyanın gerçək-
ləşdirilməsi istiqamətində sistematik və kompleks xarakter 
daşıyan addımlar atırlar və tədrici surətdə müəyyən nailiyyət-
lər əldə edirlər. Nəticə etibarilə, bəşəriyyətin üzləşdiyi duru-
mun mahiyyəti ondan ibarətdir ki, dünyada vahid imperialist 
şəbəkə və yaxud şəbəkə hakimiyyəti (netokratiya) formalaş-
dırılıb ki, bu da “qlobal dövlət” konsepsiyasının tərkib hissəsi 
kimi səciyyələndirilməlidir. 
Bütün bunlarla yanaşı, ən yeni imperializmin və “qlobal 
dövlət” konsepsiyasının fonunda bu proseslərin substratları-
na, institusional əsaslarına və funksionallıq məsələsinə toxun-
maq məqsədəmüvafiqdir. Əslində, infoimperializm çərçivə-
sində idarəetmə aparatı kimi istifadə olunan institusional qu-
rum məhz milli dövlətlərdir. Çünki milli dövlət real sosial-si-
yasi təsisat olmaq etibarilə başlıca idarəetmə aparatıdır. Elə 
ilkin idarəetmə institutları deyəndə də milli dövlətlər nəzərdə 
tutulmuşdur. Nəticə etibarilə, “Mondializm” və “Qlobal döv-
lət” konsepsiyasında da milli dövlətlər “qlobal dövlət”in da-
yağı və yaxud institusional substratı kimi səciyyələndirilir. 
Bunun üçün milli dövlətlərin gücünün və səlahiyyətlərinin 
məhdudlaşdırılması nəzərdə tutulur. Beləliklə, milli dövlətlə-
rin maraqlarına və əsaslarına transmilli korporativ mənafelər 
25 
 
əsasında müdaxilə edilir ki, bu da dövlətin “millilik” xüsusiy-
yətinin sıradan çıxmasını şərtləndirir. Artıq milli dövlət xal-
qın və millətin maraqlarını özündə təcəssüm etdirən və real-
laşdıran ictimai-siyasi təsisat olmaq xüsusiyyətini itirir. Eyni 
zamanda, zaman keçdikcə milli dövlətlər beynəlxalq münasi-
bətlər sisteminin təməl aktoru statusundan məhrum olmağa 
başlayırlar. 
Əlbəttə ki, infoimperializm çərçivəsində milli dövlətlərə 
müəyyən rol, funksiya və səlahiyyətlərin verilməsi nəzərdə 
tutulmuşdur. Hazırki şəraitdə bunun bir sıra praktik nümunə-
ləri mövcuddur. Ən yeni mərhələdə milli dövlətlərə özlərinin 
tarixi inzibati-siyasi sərhədləri çərçivəsində asayiş qoruyucu-
su funksiyası verilməsi nəzərdə tutulub. Qeyd etmək lazımdır 
ki, II Dünya müharibəsidən sonra təşəkkül tapmış mədəni im-
perializm çərçivəsində milli dövlətlər müstəmləkə kimi mə-
dəni-ideoloji vasitələrlə istismar edilirdi. Bu zaman daha çox 
formal institusional vasitələrdən istifadə olunurdu. Belə olan 
təqdirdə, ortaya məhz bu cür sual çıxır: o zaman milli döv-
lətlər mədəni-ideoloji vasitələrlə istismar olunurdu, bəs ən 
yeni imperializmin yaradılmasına nə ehtiyac var idi? Artıq bu 
suala münasibətdə fikirlərimizi və analitik qənaətlərimizi ifa-
də etmişik.  Əlavə olaraq onu da qeyd etmək lazımdır ki, II 
Dünya müharibəsindən sonra xalqların milli özünüdərki və 
həmrəyliyi daha da gücləndiyindən mədəni imperializm əv-
vəlki qədər effektli olmadı. Məlum olduğu kimi, həmin dövrə 
qədər imperialist mərkəzlər hakimiyyətə gətirməklə özlərinin 
transmilli səciyyəli korporativ maraqlarını ayrı-ayrı ölkələrdə 
öz mədəni oxşarlarını (identiklərini) yetişdirib təmin etməyə 
çalışırdılar. Ancaq qeyd etdiyimiz kimi, XX əsrin 50-60-cı 
illərindən başlayan milli intibah bəhs olunan imperialist si-
yasətin əsaslarını sarsıtdı və ən yeni imperializmin meydana 
26 
 
çıxmasını şərtləndirən faktor qismində çıxış etdi. Eyni zaman-
da, yeni texniki vasitələrin meydana çıxması, texniki tərəq-
qinin müşahidə olunması, kibertexnologiyaların sürətlə inkişaf 
etməsi infoimperializmin yaranmasına təkan vermiş oldu. 
Qeyd etdik ki, yeni infoimperializm arasında milli döv-
lətlər “polis”, asayiş qoruyucusu funksiyasını icra edəcəklər. 
Buna baxmayaraq, milli dövlətlərin intibahı və öz funksional-
lığını bərpa etməsi ehtimalı da mövcuddur. Bu isə “Mondia-
lizm” və “Qlobal dövlət” konsepsiyalarına ziddir. Ona görə 
də, ən yeni imperializm çərçivəsində müəyyən edilmiş başlıca 
məqsədlərdən biri də milli dövlətlərin yerləşdiyi inzibati-coğ-
rafi sərhədlər daxilində idarəedilən xaosun yaradılmasıdır. Bu 
kontekstdə biz idarəetmə və ideoloji əsasları, struktur ele-
mentləri müəyyənləşdirilmiş “İraq modeli”ni müşahidə edi-
rik. Məlum olduğu kimi, 2003-cü ilin mart ayında imperialist 
güc mərkəzləri İraqa hərbi müdaxilə etdilər, hakimiyyəti de-
virəndən sonra isə infoimperializmin əsaslarına söykənən 
bəhs etdiyimiz modeli yaratdılar. Başqa sözlə, İraqın bir milli 
dövlət kimi öz sərhədləri daxilində mövcudluğu qorundu, 
amma bu dövlətin idarəetməsi və strukturunda ciddi funksio-
nal dəyişikliklər edildi. Bəhs olunan ölkə daxilində bir-birinə 
münasibətdə fərqli mövqe və qütblərdə yer alan qruplar for-
malaşdırıldı. Əlbəttə ki, burada başlıca məqsəd həmin inziba-
ti-siyasi sərhədlər daxilində nəzarət və idarəetməni əldə sax-
lamaq, eyni zamanda, fərqli xüsusiyyət və keyfiyyətlərə ma-
lik olan toplumların formalaşmasına nail olmaq idi. Qeyd et-
mək lazımdır ki, “qlobal dövlət” daxilində sosial-iqtisadi, in-
tellektual, dini-etnik, məzhəb və digər əlamətlərə görə bir-bi-
rindən fərqlənən stratifikasiyaların yaradılmasına nail olmaq 
xüsusi strateji məqsəd qismində çıxış edir. Bu, identiklik fak-
torunun sıradan çıxarılması missiyasını təmin etməklə yanaşı, 
27 
 
həm də infoimperialistlərin idarəetmə əsaslarının möhkəm-
lənməsinə xidmət edir. Biz bu model və strategiyanın praktik 
nümunələrini Yaxın Şərq və Şimali Afrika geosiyasi məka-
nında müşahidə edə bilərik.  
Beləliklə, sadalananların fonunda qeyd edə bilərik ki, 
bəhs olunan proseslər kontekstində müasir beynəlxalq müna-
sibətlər sisteminin təməl aktorları qismində çıxış edən milli 
dövlətlərin qarşısında bir sıra strateji vəzifələr durur. Bu vəzi-
fələrin başında, heç şübhəsiz, “qlobal dövlət”in institusional 
subyektinə çevrilməkdən xilas olmaq və öz funksionallıqları-
nı bərpa etmək missiyası gəlir. Əlbəttə ki, milli dövlətlərin 
“qlobal dövlət”in institusional subyektinə çevrilməsi prosesi 
uzun müddət davam edəcək. Onu da qeyd etmək lazımdır ki, 
modern milli dövlətlər iqtisadi, siyasi, hərbi və intellektual 
nöqteyi-nəzərdən bu prosesin qarşısını almaq iqtidarında de-
yillər. Bəhs olunan qlobal proses Yaxın Şərq və Şimali Afri-
kadan digər siyasi coğrafiyalara da transfer olunacaq. Pers-
pektivdə bu prosesləri Cənub-Şərqi Asiya, Şərqi Avropa və 
Mərkəzi Asiyada da müşahidə etmək mümkün ola bilər. 
Amma prosesi müəyyən qədər zəiflətmək və ləngitmək də 
olar. Əlbəttə ki, bu milli dövlətlərin və xalqların sistemli və 
kollektiv mübarizəsi ilə mümkün ola bilər. Ancaq vurğulan-
ması zəruri olan strateji məqam budur ki, xalqların və milli 
dövlətlərin mübarizəsi sırf institusional və intellektual müstə-
vidə kreativ əsaslar da olmalıdır. 
 
                                                       
 
 
 
          
28 
 
II FƏSİL 
 
Qlobal informasiya cəmiyyəti və yeni 
tipli mədəniyyət növü-infokultura 
 
2.1. İnformasiya cəmiyyəti yeni sosium növü kimi 
 
Müasir dövrdə beynəlxalq leksikonda ən çox istifadə və 
istinad edilən anlayışlardan biri də informasiya cəmiyyəti ka-
teqoriyasıdır. Bir çox nəzəri-konseptual mənbələrdə informa-
siya cəmiyyəti spesifik sosium növü kimi səciyyələndirilir və 
bir sıra modern xarakteristik xüsusiyyət və keyfiyyətlərin 
məcmusu kimi təsvir edilir. Klassik mənada informasiya cə-
miyyəti dedikdə elə bir sosium növü nəzərdə tutulur ki, bura-
da əhalinin böyük hissəsi müasir informasiya texnologiyala-
rından istifadə etməklə informasiyanın, ən əsası isə, onun ali 
forması olan biliyin istehsalı, saxlanması, emalı və ötürülməsi 
ilə məşğul olur. Digər mənada, informasiya cəmiyyəti gündə-
lik elmi və ya işgüzar ünsiyyət də daxil olmaqla bir çox sahə 
və istiqamətlərdə modern informasiya texnologiyalarına isti-
nad etməklə informasiya dövriyyəsinin təşkil olunduğu sosi-
um növü kimi səciyyələndirilir.  
Bəzi nəzəri-konseptual mənbələrdə və araşdırmalarda 
əks olunur ki, informasiya cəmiyyəti postsənaye sosiumunun 
konsepsiyasıdır. Eyni zamanda, bu sosium növü istehsalatın 
əsas məhsulunu informasiya və bilik təşkil edən sivilizasiya-
nın inkişafının yeni tarixi fazasıdır. Məhz bu baxımdan qeyd 
olunmalıdır ki, informasiya cəmiyyətinə xas olan münasibət-
lər informasiyalaşdırma prosesinin uğurla başa çatdırılması 
nəticəsində təşəkkül tapır və davamlılıq əldə etmiş olur. 
29 
 
Qeyd etmək lazımdır ki, informasiya cəmiyyəti bir çox 
fundamental xüsusiyyətləri ilə digər sosium növlərindən fərq-
lənir. Belə ki,  bu növ sosiumda cəmiyyətin həyatında infor-
masiya və biliyin rolunun artması, daxili məhsulların axının-
da informasiya kommunikasiyalarının, məhsullarının və xid-
mətlərinin payının artması təməl statik xüsusiyyətlər kimi sə-
ciyyələndirilir, eyni zamanda, insanların effektiv (bir o qədər 
də rasional) qarşılıqlı informasiya əlaqələrini, dünya informa-
siya resurslarına müraciətlərini təmin edən və onların infor-
masiya məhsullarına və xidmətlərinə olan tələbatlarını təmin 
edən qlobal informasiya fəzasının yaradılması müşahidə olu-
nur. 
Bütün bunlarla yanaşı, bir sıra araşdırmalarda və nəzəri 
mənbələrdə informasiya cəmiyyətinin üstünlüklərinə aşağıda-
kılar aid edilir:  
– infososiumda informasiya böhranı aradan qalxır, in-
formasiya axını və informasiya “aclığı” arasındakı ziddiyyət 
həll olunur;  
– informasiyanın başqa resurslardan üstünlüyü təmin 
edilmiş olur;  
– bütün bəşəri sivilizasiya üçün qlobal informasiya mü-
hiti yaranır;  
– informasiya və kommunikasiya texnologiyalarından 
istifadə kütləvi hal alır, sosial və iqtisadi fəaliyyətin yeni for-
maları yaranır;  
– informasiya əmtəəyə çevrilir, informasiya və bilik ba-
zarı yaradılır və inkişaf edir;  
– inkişafın əsas forması kimi informasiya iqtisadiyyatı 
formalaşır;  
– İKT vasitəsilə hər bir insanın, bütün sivilizasiyaların 
informasiya resurslarına sərbəst çıxışı təmin edilir;  
30 
 
– təhsil sisteminin təkmilləşməsi, beynəlxalq, milli və 
regional səviyyədə informasiya mübadiləsi sistemlərinin im-
kanlarının genişlənməsinə mühüm şərait yaranır. 
Amma bütün bunlarla yanaşı, informasiya cəmiyyətində 
bir sıra potensial təhlükə və təhdid mənbələri, meyilləri də 
mövcud olur. Belə ki, “xam maddə” səciyyəsi daşıyan infor-
masiyadan media institutları-kütləvi informasiya vasitələri ən 
müxtəlif məqsədlər naminə fərqli formalarda istifadə edirlər 
və bu amil ictimai rəyin formalaşması və istiqamətləndirilmə-
sinə əhəmiyyətli dərəcədə təsir göstərir. Bu sırada qeyd olun-
malıdır ki, modern informasiya cəmiyyətlərində media insti-
tutlarının informasiyadan siyasi manipulyasiya məqsədilə is-
tifadə etmələri, demək olar ki, qanunauyğun hala çevrilib. 
Məhz buna görə də, potensial olaraq informasiya cəmiyyəti-
nin ən aşkar təhdid faktoru qismində informasiyadan siyasi 
manipulyasiya məqsədilə istifadə olunması çıxış edir. 
Bütün bunların fonunda meydana çıxan sual budur ki, 
informasiya cəmiyyəti hansı substratlar üzərində təşəkkül ta-
pır və infososiumun formalaşması təbii prosesdir, yoxsa 
konkret qüvvələr bunu strateji detallar, maraqlar və məqsəd-
lər əsasında formalaşdırır? 
Beləliklə, bu suallara cavab vermək üçün bir-birilə siste-
matik surətdə bağlı olan bir sıra kompleks məsələlərə toxun-
maq məqsədəmüvafiqdir. İlk növbədə, qeyd edilməlidir ki, 
XXI əsr modern informasiya cəmiyyətinin fonunda müasir 
beynəlxalq münasibətlər sistemində milli dövlətlərin yeri və 
rolunu müəyyənləşdirən mühüm amillərdən birini də infor-
masiya axınına nəzarət etmək imkanları təşkil edir. 1969-
1975-ci illərdə ABŞ prezidentinin Milli Təhlükəsizlik məsə-
lələri üzrə köməkçisi işləmiş,  1973-1977-ci illərdə isə ABŞ-
ın Dövlət katibi olmuş Henri Kissincer bildirir ki, müasir 
31 
 
dövrdə informasiya axınına nəzarət edən güclər dünyaya 
nəzarət etmək imkanlarına sahib olurlar ki, bu da yeni növ 
hegemoniyanın-informasiya dominantlığının meydana çıxma-
sını şərtləndirir. Belə ki, hazırki dövrdə infokratlar başlıca 
resurs və silah qismində informasiyadan istifadə edirlər. 
Başqa sözlə, netokratların hakimiyyət resursunu informasiya 
təşkil edir və bu, qlobal hegemoniya sistemində “yumşaq 
güc” mexanizmi səciyyəsi daşıyır. Eyni zamanda, bu, yeni 
növ idarəetmə sisteminin və “informasiya elitası”nın meyda-
na çıxmasını şərtləndirir. Sözügedən “informasiya elitası” isə 
dünyanı vahid mərkəzdən idarə etmək naminə qlobal infor-
masiya şəbəkəsinin sərhədlərini genişləndirmək üçün mütə-
madi fəaliyyət mexanizmi formalaşdırır. 
Nəticə etibarilə, infososium da ən yeni imperializmin 
fəaliyyət mexanizminin fonunda xüsusi əhəmiyyət kəsb edir. 
İnfososium kontekstində, ilk növbədə, informasiya axınına 
nəzarət edilir, dünya siyasəti və beynəlxalq münasibətlər sis-
temində əsas tendensiya və meyillərinin formalaşdırılmasının, 
həmçinin, istiqamətləndirilməsinin informativ əsasları yara-
dılmış olur, eyni zamanda, milli dövlətlərə yönəlik yeni və 
daha effektiv təsir mexanizmləri formalaşdırılır. Bütün bunlar 
isə infoimperializmin transmilli səciyyəli məqsədlərinin tə-
min olunması istiqamətində əhəmiyyətli strateji resurs qis-
mində çıxış edir. 
 
2.2. İnfoidentiklik milli-etnik identikliyi neytrallaşdı-
ran faktor kimi. Milli-etnik sosial piramidadan homogen 
infokulturoloji sosial piramidaya doğru 
 
Bəşəriyyət tarixində qəbilə və tayfalar, daha sonra isə 
xalqlar və millətlər müxtəlif dini, etnik, mədəni və s. kimi 
32 
 
faktorlarla müvafiq şəkildə identifikasiya olunmaqla vahid 
komponenti təşkil etmişlər. Belə ki, qədim zamanlardan 
qəbilələri, tayfaları və xalqları formalaşdıran, birləşdirən ayrı-
ayrı fərdlər öz bənzərlərini tapmaqla, onlarla həmrəy olmaqla, 
eyni maraqlar və tələbatlar əsasında assosiasiya olunmaqla 
vahid institusional struktur yaratmışlar. Beləliklə, ilkin mər-
hələdə insanlar etnik və dini faktorlar, xalqlararası yeni iqti-
sadi münasibətlərin formalaşmağa başladığı sonrakı dönəmdə 
isə sosial, siyasi və ideoloji amillər əsasında identifikasiya 
olunmuşlar. 
Xalqlararası yeni münasibətlərin meydana çıxdığı mər-
hələdə isə ideologiyalar və siyasi həmrəylik amili xalqların 
həyatında, ən azı, milli, etnik amillər qədər təsirli və əhəmiy-
yətli olmuşdur. Bununla da millətlərin formalaşması dönə-
mində milli, etnik kimlik axtarışları məhdudlaşmış, beləliklə 
də, ən müxtəlif etnik, mədəni kökdən gələn ayrı-ayrı ünsürlər 
vahid siyasi birlik içində zaman-zaman assimilyasiya olun-
maqla öz etnik kökündən qopmuş və müasir millətlərin 
formalaşmasında iştirak etmişlər. Sonrakı mərhələdə isə bu 
prosesdə iştirak etmiş ayrı-ayrı etnik ünsürlər məhz həmin 
xalqın etnogenezində iştirak etmiş etnik qruplar kimi səciyyə-
ləndirilmişlər. Bəşəriyyətin bu inkişaf mərhələsi orta əsrlərdə 
kapitalizmin inkişafı ilə özünün kulminasiya nöqtəsinə çatıb. 
XX əsrdə isə bəhs olunan proses demək olar ki, yekunlaşıb. 
Bəşəriyyətin intellektual potensialının artması, ayrı-ayrı etnik 
qrupların tarixinə daha çox maraq göstərilməsi, eyni zaman-
da, millətlərin tarixinin elmi şəkildə öyrənilməsi XX əsrdə bu 
prosesi tormozlamağa başlayıb. Yəni əgər artıq ilkin və son 
orta əsrlərə qədər davam edən mərhələdə etnik ünsürlər bu və 
ya digər səbəblərdən assimilyasiya olunaraq itirdisə, XX 
əsrdən sonra bunun qarşısı alınıb. Beləliklə, bu gün dünyada 
33 
 
2000-dən çox xalq, etnik qrup və millət yaşayır. Bu, müasir 
dövrün milli-etnik rəsmidir. 
Lakin XXI əsrdə bəşəriyyət öz inkişaf tarixinin keyfiy-
yətcə yeni mərhələsinə qədəm qoydu. Bu mərhələdə mədəni, 
ideoloji, sosial və siyasi müstəvidə proqnozlaşdırılması ol-
duqca çətin olan yeni proseslər cərəyan etməyə başladı. Yeni 
münasibətlər daha çox informasiya resursları əsasında forma-
laşdı, proseslərin əsasında informasiya vasitəsilə idarəetmə 
durmağa başladı. Yeni informasiya texnologiyalarının mey-
dana çıxması, bir çox proseslər və münasibətlərin virtual plat-
formaya transfer olunması idarəetmənin istər cəmiyyətdaxili, 
istərsə də qlobal miqyasda informasiya resursları vasitəsilə 
həyata keçirilməsini şərtləndirmiş oldu. Beləliklə, bu və ya 
digər cəmiyyətdə mədəni, siyasi, sosial, hüquqi, iqtisadi, ide-
oloji münasibətlər yeni xarakter almağa başladı. Bu isə sosiu-
mun daxilində yeni sosial piramidanın, daha da dəqiqləşdir-
sək, əsasını informasiyanın təşkil etdiyi iyerarxiyanın forma-
laşmasına səbəb oldu. Bu piramidanın fonunda sosiumdaxili 
klassik, ənənəvi münasibətlər arxa plana keçməyə başladı, 
idarəedilən informasiya sosial münasibətlər və prosesləri for-
malaşdıran, insanların fəaliyyət mexanizminin əsasını təşkil 
edən resurs kimi çıxış etməyə başladı. 
Bütün bu sadaladıqlarımız insanların təfəkkürünə ciddi 
təsir göstərmiş oldu. Əgər klassik mənada insanların təfəkkü-
rünə, düşüncə və davranışına təsir edən başlıca faktor din, 
millət məfhumu və ideologiya idisə, artıq yeni münasibətlər 
kontekstində informasiya insan təfəkkürünün əsas istinad ele-
mentinə çevrildi. Buradan da belə bir nəticə hasil etmək olur 
ki, əgər şəxsiyyətin formalaşmasına bilavasitə təsir edən 6 
əsas faktor vardırsa, postmodern cəmiyyətlərdə informasiya 
şəxsiyyətin formalaşmasını şərtləndirən 7-ci komponent mey-
34 
 
dana çıxmış oldu. Yaxud şəxsiyyəti formalaşdıran biogen, 
psixogen və sosiogen elementlərə yeni bir aparıcı element – 
infogen (H.B.) elementi də daxil oldu. Bu element şəxsiy-
yətin həyatına bir qədər gec, yəni 5, 7 yaşlarından başlayaraq 
daxil olsa da, qısa müddət sonra biogen, psixogen, sosiogen 
elementlər üzərində dominantlıq etməyə başlayır. Əlbəttə ki, 
informasiya bu və ya digər səviyyədə qeyd etdiyimiz 6 kom-
ponentə aid edilə bilər. Amma hazırki mərhələdə informasiya 
şəxsiyyətin formalaşmasında yardımçı yox, əsas element qis-
mində səciyyələndirilir. Bununla bərabər, digər faktorlar bir-
birilərindən asılı olsalar da, informasiya amili qeyri-asılı fak-
tor, müstəqil komponent kimi çıxış edir. 
İnformasiya resurslarının şəxsiyyətin yetişməsinə, onun 
dünyagörüşünün formalaşmasına bilavasitə təsir etməsini, 
eyni zamanda, informasiyanın digər 6 komponentə birbaşa tə-
sir göstərməsini sübut etmək üçün belə bir nümunəyə istinad 
edə bilərik. Məsələn, Cənub-şərqi Asiyada mühafizəkar bir 
ailədə yetişən gənclə, tutaq ki, Avstraliya, Böyük Britaniya 
və ya Azərbaycanda yenə də konservativ bir ailənin nüma-
yəndəsi olan şəxs eyni informasiya mənbələrindən yararlanır 
və aldıqları informasiya əsasında hərəkət edirlərsə, deməli, 
hər iki fərdin şəxsiyyət kimi formalaşmasında aldıqları infor-
masiya aparıcı komponent kimi çıxış edir. Beləliklə, məkan 
faktorundan asılı olmayaraq, hər iki şəxsin dünyagörüşündə 
eyniyyət əmələ gəlir, infoidentiklik formalaşır. Dolayısıyla, 
informasiyanın dominantlığı altında bir ailədə tərbiyə alan iki 
şəxs bir-biri ilə bioloji qardaş olsa da, şəxsiyyət kimi daha 
çox eyni informasiyadan qidalanan britaniyalı ilə qardaşdır. 
Nəticə etibarilə, bununla da informasiya ilə idarə edilən yeni 
insan tipinin-homoinformatikusun (H.B.) meydana çıxması 
müşahidə olunur. Bu tipi təmsil edən insanlar bir-birilərindən 
35 
 
dini, milli-etnik kimliklərinə, ideologiyalarına görə yox, sırf 
informasiyaya və bu resurs əsasında formalaşmış təfəkkürlə-
rinə görə fərqlənirlər və yaxud bir-birilərilə eyniyyət təşkil 
edirlər.    
Dolayısıyla, informasiya əsri kimi səciyyələndirilən 
XXI yüzillikdə milli, etnik, dini köklərdən uzaqlaşma baş ve-
rir, yeni assosiasiya formalaşır. Artıq informasiya ilə idarə 
edilən insanlar yaşadıqları sosiumun yox, qlobal informasiya 
cəmiyyətinin nümayəndəsi kimi çıxış edirlər. Bu şəxsləri in-
foidentik (H.B.) ümumdünya vətəndaşı kimi səciyyələndir-
mək daha məqbul olar. 
Əlbəttə, bəhs olunan infomühit ayrı-ayrı xalqlar və bü-
tövlükdə bəşəriyyət üçün məqbul hesab oluna bilməz. Çünki 
infoidentiklik və homogen infokulturoloji piramida panideya-
çı milli aktorların-hegemon güc mərkəzlərinin strateji maraq-
larına xidmət edir, bu isə milli dövlətlərin strateji səciyyə da-
şıyan dövlətçilik mənafeyinə zidd hal kimi səciyyələndirilir. 
Qlobal informasiya məkanının hakimləri qismində çıxış edən 
hegemon güclərin-panideyaçı dövlətlərin formalaşdırdığı bu 
düzənin məhsulu olan homoinformatikus modern insan 
təəssüratı bağışlasa da, əslində,  informasiya ilə idarə edilən 
subyektdir. 
Bildiyimiz kimi, fərdlərin məcmusu olan hər bir cəmiy-
yət ayrı-ayrı yarımsistemlərdən, ictimai institutlardan və so-
sial stratifikasiyalardan ibarətdir. Fərdlərin qarşılıqlı fəaliy-
yəti, onların icra etdikləri rola müvafiq surətdə əldə olunmuş 
statusları, sosial institutların funksionallığı, yarımsistemlərin 
statik və dinamik durumları sosium daxilində müəyyən pira-
midanın formalaşmasını şərtləndirir. Əlbəttə, sosiumun nü-
mayəndələri olan şəxslər özlərinin fərdi xüsusiyyətlərinə, 
fəaliyyət mexanizmlərinin əsaslarına və istiqamətlərinə, sosi-
36 
 
al rol və statuslarına görə bir-birilərindən fərqlənirlər. Nəticə 
etibarilə, iyerarxiya əsasında formalaşmış sosial piramidanın 
meydana çıxması zəruri olur. 
Amma modern informasiya texnologiyalarının hər bir 
şəxsin həyatına sirayət və təsir etdiyi XXI yüzillikdə cəmiy-
yətin sosial strukturunda əsaslı dəyişikliklər baş verir və 
klassik cəmiyyət modelindən infososiuma (informasiya cə-
miyyəti) transformasiya baş tutur. Belə olan halda, ənənəvi 
stratifikasiyanın strukturunda dəyişikliklər baş verir, klassik 
sosial piramida sıradan çıxmağa başlayır. Bunun fonunda bir-
birindən informativ dünyagörüşünə görə fərqlənən şəxslərin 
formalaşdırdığı infokulturoloji piramida meydana çıxır. Belə-
liklə, infososiumda yeni stratifikasiya meydana çıxır, fərdin 
davranışı, mövqeyi və şəxsiyyət kimi formalaşmasında infor-
masiya komponenti aparıcı faktor kimi çıxış edir. Əhəmiyyət-
lisi budur ki, informasiya infososium daxilində yeni dəyərlər 
formalaşdırır. Bu dəyərlər isə klassik anlamda milli həmrəy-
lik və bütövlüyü təmin edən mənəvi dəyərlər kimi səciyyələn-
dirilə bilməz. Beləliklə də, eyni cəmiyyətdə yaşayan fərdlər 
fərqli informasiya mənbələrindən yararlandıqları halda onlar 
arasında vətəndaşlıqdan başqa heç bir ortaq dəyər qalmır. 
Nəticə etibarilə, infoidentiklik və homogen infokulturo-
loji piramida əsasında təşəkkül tapmış yeni cəmiyyət xaotik 
səciyyə daşıyır və disfunksionallığı şərtləndirir. Belə olan 
təqdirdə, infoidentiklik və homogen infokulturoloji piramida 
qlobal sosiumu formalaşdırır, ayrı-ayrı cəmiyyətlər isə bu sis-
temin tərkib elementi olaraq yarımsistem kimi çıxış edir. Ən 
dəhşətlisi isə elə bundan sonra baş verir! Qlobal informasiya 
məkanına hakim olan imperialist güclər yeni infososiumu in-
formasiya ilə istədikləri istiqamətə yönləndirə bilirlər. Belə-
liklə də, informasiya ilə idarə olunan subyektlər onların şüur-
37 
 
altı hafizələrinə ötürülən manipulyativ impulslarla kütləvi 
qeyri-şüuri davranış sərgiləyirlər. Kütləvi qeyri-şüuri davra-
nışda əql və məntiq iştirak etmədiyi üçün subyekt qəbul 
etdiyi informasiyanın diktəsi ilə hərəkətə keçir. Nəticədə isə 
bu gün dəbdə olan ifadə ilə desək, “ərəb baharı” alınır. Qeyd 
etmək lazımdır ki, infoimperialistlər “Böyük Yaxın Şərq və 
Şimali Afrika” layihəsi çərçivəsində qurduqları yeni imperiya 
siyasətini həyata keçirərkən, məhz bu qlobal informasiya 
silahından istifadə edirlər. Bu “silahın” nə qədər dəhşətli 
olduğu isə göz qabağındadır. 
 
                                                      
 
 
 
 
38 
 
III FƏSİL 
 
Media institutu qlobal 
infoimperializm kontekstində: 
mediakratiya, transmilli media 
strukturlarının fəaliyyət mexanizmi 
və qlobal media imperatorluğu 
 
3.1. Media institutu: mahiyyəti, spesifikası və onun 
institusional funksionallıq məsələsi 
 
XXI yüzillik informasiya əsri kimi səciyyələndirilir. 
İnfoimperializmin fonunda modern və postmodern cəmiyyət-
lərdə informasiya başlıca idarəetmə vasitəsi kimi təsbit edil-
diyindən informasiya subyektləri kommunikasiya texnologi-
yalarının inkişafına xüsusi diqqət yetirir ki, bu da mütəmadi 
surətdə informasiya resurslarının artırılmasını və təkmilləşdi-
rilməsini şərtləndirən faktor qismində çıxış edir. Xüsusi mü-
badilə və idarəetmə vasitəsi səciyyəsi daşıyan informasiya re-
surslarından səmərəli surətdə istifadə edilməsi üçün daim 
yeni mexanizmlər və texnologiyalara istinad edilir. Amma in-
formasiya resurslarının idarə edilməsi və informasiya siyasə-
tinin həyata keçirilməsi üçün klassik vasitə qismində media 
təsisatı çıxış edir. 
Media təsisatı modern cəmiyyətlərdə başlıca məlumat 
mübadiləsi vasitəsi səciyyəsi daşıyır. Müasir dövrün qanuna-
uyğunluqlarına və reallıqlarına müvafiq surətdə kütləvi infor-
masiya vasitələri yerinə yetirdiyi funksiyalar etibarilə ictimai 
39 
 
rəyi formalaşdıran, istiqamətləndirən, milli münasibətlər zə-
minində ideoloji substratların təşəkkül tapmasını təmin edən 
və mənəvi-ideoloji müstəvidə dinamikliyi şərtləndirən təsisat 
kimi səciyyələndirilir. Məhz buna görə də, politoloji leksi-
konda kütləvi informasiya vasitələri hakimiyyətin dördüncü 
qolu adlandırılır. Bu baxımdan, kommunikasiya vasitəsi kimi 
media təsisatından səmərəli surətdə istifadə edilməsi strateji 
önəm kəsb edən fundamental vəzifə qismində dəyərləndirilir. 
Amma müasir dövrdə dialektik, bir o qədər də ahəngdar 
və ziddiyətli proseslərin fonunda media təsisatından yararlan-
maqla informasiya resurslarından dinamik maraqlara müvafiq 
surətdə istifadə edilir. Xüsusilə də, strateji səciyyəli dəyişkən 
və diversifikasiya olunmuş siyasi maraqların fonunda kütləvi 
informasiya vasitələrindən bir neçə istiqamətdə istifadə edilir. 
Bir sıra media təsisatları ilk növbədə milli və dövlətçilik 
maraqlarını nəzərə alaraq, məlumatlandırma, maarifləndirmə, 
səfərbəretmə, inteqrasiya, nəzarət və sosiallaşma kimi funksi-
yaları yerinə yetirərək, cəmiyyəti obyektiv informasiya ilə tə-
min edir və sağlam ictimai rəy formalaşdırılması işinə mü-
hüm töhfələr bəxş edir. Ancaq sosiumun bütövlüyü və ahəng-
dar inkişafı prinsipinə məhəl qoymayaraq, məhdud dairələri 
əhatə edən korporativ maraqlar əsasında fəaliyyət göstərən 
media təsisatları öz funksiyalarından siyasi manipulyasiya va-
sitəsi kimi istifadə edir və ictimai rəyi konkret qrup mənafeyi 
əsasında formalaşdırmağa çalışırlar. 
Ümumiyyətlə, siyasi manipulyasiya media institutları-
nın ən çox istinad və istifadə etdiyi metoddur. Elmi ədəbiy-
yatda siyasi manipulyasiya şüurun gizli surətdə idarə edilməsi 
metodu kimi təsvir edilir. Bunun fonunda siyasi manipulyasi-
yanın iki başlıca forması (modeli) fərqləndirilir. Bunlardan 
birincisi, sensitiv modeldir. Manipulyasiyanın sensitiv modeli 
40 
 
dedikdə, obyekt kimi seçilən qruplara qarşı müxtəlif stimul 
mexanizmlərindən istifadə edilməsi və müvafiq reaksiyanın 
alınması nəzərdə tutulur. Nəticə etibarilə, müvafiq reaksiyala-
rın alınması ilə sosial obyektlərin şüuru idarə olunur və yön-
ləndirmə mexanizminin işləkliyi təmin edilir. Manipulyasiya-
nın rasional modelində daha çox aldadıcı informasiya resurs-
larından istifadə edilir. Ya tamamilə qara piar səciyyəli yalan 
məlumatlardan istifadə edilir, ya da doğru informasiyaların 
təhrif olunması ilə şüur manipulyasiya edilir. Rasional mani-
pulyasiya metodunun struktur komponentlərinə bunlar aiddir: 
– informasiyaların konkret maraqlara müvafiq surətdə 
təhrif edilməsi;  
– informasiyanın qərəzli və yönləndirici detallarla 
doldurulması; 
– rasional nəticəyə gəlməyə imkan verən informasiya 
elementlərinin sıradan çıxarılması və məlumata faktları pər-
dələyən komponentlərin daxil edilməsi və s.  
Beləliklə, də ümumiləşmiş formada aşağıdakı fikri ifadə 
edə bilərik, media təsisatı ondan istifadə üsulu və səviyyəsinə 
görə faydalıdır. Əminliklə ifadə etmək olar ki, kütləvi infor-
masiya vasitələrindən səmərəli surətdə istifadə etməklə cə-
miyyətdə  həmrəylik, bütövlük yaratmaq, sağlam ictimai rəy 
formalaşdırmaq və milli zəmində rasional münasibətlər siste-
minin əsasını qoymaq, onun davamlılığını təmin etmək olar. 
Bunun üçün sadəcə informasiya resurslarından milli maraqla-
ra müvafiq surətdə istifadə etmək lazımdır. Çünki media təsi-
satı olduqca əhəmiyyətli funksiyalar yerinə yetirən mexa-
nizmdir. Bunu əsaslandırmaq üçün sadəcə bu institutunun ye-
rinə yetirdiyi funksiyalara nəzər yetirmək lazımdır. 
1. Kütləvi informasiya vasitələrinin ilk funksiyası məlu-
matlandırmadır. Media təsisatlarının fəaliyyətinin təməl prin-
41 
 
sipini mövcud faktlar, informasiya resursları əsasında cəmiy-
yətin məlumatlandırılması təşkil edir. Bu zaman milli maraq-
lara müvafiq surətdə cəmiyyətdə funksionallıq və dinamikliyi 
təmin etmək, ictimai rəyi sağlam əsaslarla formalaşdırmaq və 
istiqamətləndirmək üçün obyektiv informasiyanın sosial ob-
yektlərə çatdırılması strateji önəm kəsb edir. 
2. KİV-in növbəti funksiyası maarifləndirmədir (bəzi 
ədəbiyyatlarda bunu təhsil funksiyası da adlandırırlar). Ma-
arifləndirmənin bazisini məlumatlandırma təşkil edir və bu 
funksiya intellektual potensialın formalaşdırılması və zəngin-
ləşdirilməsi məramına xidmət edir. Maarifləndirmə funksiya-
sı tam, dəqiq və relevant informasiyanın zamana və situasiya-
ya müvafiq surətdə çatdırılması sayəsində ictimai faydalı 
olur. 
3. Medianın inteqrasiya funksiyası dedikdə, informasiya 
resurslarından istifadə etməklə sosial qrupların həmrəyliyinin 
və ahəngdarlığının təmin edilməsi, sosiumda inteqrasiya 
meyillərinin gücləndirilməsi, sosial divergensiya tendensiya-
larının neytrallaşdırılması və s. nəzərdə tutulur. İnteqrasiya 
relevant və obyektiv informasiya resurslarından istifadə et-
məklə təmin edilir və dinamik səciyyə daşıyır. 
4. Səfərbəretmə funksiyası informasiya resurslarından 
və kommunikasiya texnologiyalarından istifadə etməklə so-
sial aktorların müəyyən məsələ ətrafında cəmləşməsini təmin 
etməklə yanaşı, milli həmrəylik və bütövlüyün yaranmasını 
şərtləndirir. Milli maraqlara müvafiq surətdə fəaliyyət göstə-
rən kütləvi informasiya vasitələrinin bu funksiyası milli mü-
nasibətlər zəminində birləşdirici, təşkiledici başlanğıc səciy-
yəsi daşıyır. Məhz buna görə də, kütləvi informasiya vasitələ-
rinin bu funksiyası strateji önəm kəsb edən amil kimi dəyər-
ləndirilir. 
42 
 
5. Sosiallaşdırma funksiyası fərdlərin və qrupların sosial 
norma və dəyərləri mənimsəməsi, möhkəmləndirməsi  missi-
yasına xidmət edir və sosial aktivliyin şərtləndirici faktoru 
kimi çıxış edir. Kütləvi informasiya vasitələrinin cəmiyyətə 
təqdim etdiyi relevant məlumatlar informasiya qəbuledicilə-
rində ümumi rəy formalaşdırır və bu rəy həmin aktorları 
müəyyən hərəkətlərə, fəaliyyətə sövq edir. Bunun nəticəsində 
fəaliyyətdə olan fərdlər müəyyən normaları və dəyərləri mə-
nimsəməklə sosial-siyasi proseslərin aktoru qismində təmsil 
oluna bilirlər və s. 
Nəticə etibarilə, yerinə yetirdiyi funksiyalar etibarilə 
media institutu cəmiyyətdə ideoloji, mənəvi həmrəyliyin sub-
stansional təminatçısı kimi çıxış etmək potensialına sahibdir. 
Sadəcə olaraq, bu təsisatdan zamana və situasiyaya müvafiq 
surətdə milli maraqlar əsasında istifadə etmək lazımdır. Məhz 
bu zaman kütləvi informasiya vasitələri ictimai faydalı  me-
xanizm səciyyəsi daşıyar. 
 
3.2. Modern informasiya cəmiyyətində media təsisatı 
və milli maraqlar 
 
Hər bir xalqın milli mətbuatı daima milli və dövlət 
maraqlarına xidmət etməlidir. Əlbəttə ki, mətbuatın başlıca 
funksiyası cəmiyyəti obyektiv, tərəfsiz və qərəzsiz informasi-
ya ilə təmin etməkdir. Bəhs olunan prinsip yalnız o hallarda 
pozula bilər ki, ortada ümumi ictimai, milli və dövlətçilik 
maraqları olsun. Belə hallarda, ümumxalq maraqları naminə 
müəyyən məsələlərdə zərərli informasiyaları cəmiyyətin ali 
mənafeyinə uyğun şəkildə təqdim etmək olar. Amma bundan 
başqa, heç bir halda jurnalist öz prinsipiallığını heç bir siyasi 
qrupun maraqlarına və maraqlı xarici dairələrin tələblərinə və 
43 
 
onların istəklərinə güzəştə getməməlidir. Yalnız bu halda 
mətbuatın milli inkişaf strategiyasına xidmət edən ideoloji 
institut kimi fəaliyyət mexanizminin səmərəlilik səviyyəsini 
artırmaq mümkündür. 
Əlbəttə ki, Azərbaycan mətbuatının zəngin tarixi ənənə-
ləri mövcuddur. Mərhələli surətdə formalaşmış milli mətbuat 
ənənələrimiz bu gün də mütəmadi surətdə təkmilləşmək-
dədir... Amma təəssüf ki, hazırki dövrdə bəzi hallarda ayrı-
ayrı media nümayəndələrinin fəaliyyətlərində bu prinsipial-
lıqdan sapmalar, deviasiya meyilləri müşahidə olunur. Nəzərə 
almaq lazımdır ki, XXI yüzillik informasiya əsridir və bu 
əsrdə heç bir güc strukturunun, diplomatiyanın, hərbi sənaye 
komplekslərinin görə bilmədiyi iş informasiya resursları va-
sitəsilə görülür. Bu da aydındır ki, hazırda yenidən formalaş-
dırılan dünyanın geosiyasi xəritəsində məhz informasiya 
silahının böyük rolu vardır. Beləliklə, informasiya əsri 
adlandırdığımız XXI əsrdə mətbuatın, informasiya ötürücülə-
rinin, media nümayəndələrinin üzərinə daha artıq məsuliyyət 
düşür. Qeyd etmək lazımdır ki, bu, tarixi səciyyəli məsuliy-
yətdir. Ona görə də, jurnalistlər, media ictimaiyyəti bunu dərk 
etməli, fəaliyyətini də buna uyğun surətdə düzənləməlidir. 
Marginal maraqlara, bəzi hallarda təzahür edən siyasi ambisi-
yalara görə milli maraqlardan vaz keçilməməlidir. 
Anlaşılandır ki, hər bir vətəndaşın cəmiyyətdə siyasi 
mövqeyinin olması-siyasi status daşıyıcısı kimi çıxış etməsi 
sosial-siyasi münasibətlər sistemində normal hal kimi qəbul 
edilir. Hər bir fərdin siyasi mövqeyinin ifadəsi məsələsinə 
gəldikdə isə qeyd edilməlidir ki, bu mövqe yalnız qanun 
çərçivəsində-leqal və legitim surətdə ifadə olunmalıdır. Azər-
baycan Respublikasında özünüifadə hüququ qanunla təsbit 
olunub və bunun icrası da yalnız qanuni yollarla həyata 
44 
 
keçirilməlidir. Əgər tələblər varsa və o tələblər, hətta siyasi 
xarakterlidirsə belə, bunlar yenə də leqal surətdə olmalıdır. 
Bu halda hesab edirik ki, media nümayəndələri 2 yoldan 
birini seçməlidirlər: ya aktiv siyasi fəaliyyətlə məşğul olaraq 
siyasi subyekt kimi çıxış etməli, ya da əgər jurnalist olmaq 
istəyirlərsə, tərəfsiz media nümayəndəsi qismində fəaliyyət 
göstərməlidirlər. Zatən müasir dövrdə jurnalistika ilə siyasət 
arasında çox nazik bir “pərdə” vardır. Bəzən bunlar arasında 
olan sərhədin haradan keçdiyinin fərqinə varmaq çətin olur. 
Ona görə də, bu tarazlığı qorumaq üçün çox həssas olmalı və 
adekvat davranış forması, modeli seçilməlidir. 
Sirr deyil ki, bu gün bütün dünya mediası siyasiləşib və 
ya siyasi səciyyə alıb. Bir sıra Avropa təşkilatları Azərbaycan 
kimi ölkələrə medianı siyasiləşdirməməyi tövsiyə edir. 
Amma əslində, diqqətlə analiz etsək, görəcəyik ki, siyasilə-
şən, siyasi məqsədlərə, siyasi ideologiyaya xidmət edən dün-
yanın ən böyük transmilli media şirkətləri elə Qərb ölkələrin-
də fəaliyyət göstərir. Bu şirkətlər konkret maraqlara, mənsub 
olduqları dövlətin və xalqın mənafeyinə xidmət edirlər. O da 
məlumdur ki, fərqli maraqlar hər zaman müəyyən bir nöqtədə 
toqquşur. Ola bilməz ki, iki müxtəlif xalqın maraqları 
tamamilə eyni olsun və uzlaşsın. Deməli, əks tərəfin hər hansı 
bir fərqli marağı varsa, orada artıq bizim marağımız onların 
maraqları ilə toqquşacaq. Belə olan halda, necə olur ki, özünü 
demokratiyanın təbliğatçısı, hətta demokratik idarəetmə 
sisteminin nümunəsi, rol-modeli kimi tanıdan, ayrı-ayrı 
media strukturları və imperialist güclərin əlində təmərküzlə-
şən media şirkətləri fəaliyyətlərini məhz o güclərin milli ma-
raqlarının müdafiə olunması yönündə qururlar, amma biz öz 
milli maraqlarımızı qoruyanda, bu, söz azadlığının pozulması 
kimi qiymətləndirilir? Onların siyasiləşməsi və konkret siyasi 
45 
 
maraqlara xidmət etməsi normal hal kimi qəbul olunur, bizim 
mətbuatda dövlət və milli maraqlarımızın qorunması isə anti-
demokratik hal kimi səciyyələndirilir. Əslində, mahiyyət eti-
barilə bunların hər ikisi eynidir: hər iki tərəf özünün milli ma-
raqlarını müdafiə edir. Bu halda, necə olur ki, onların mediası 
öz maraqlarını qoruyanda bu, demokratiyanın nümunəsi və ya 
təzahürü olur, biz öz maraqlarımızı, dövlətimizin, millətimi-
zin, xalqımızın mənafeyini müdafiə edən zaman bu, medianın 
siyasiləşməsi olur? 
Çox təəssüf ki, bu və ya buna bənzər neqativ tendensi-
yalar davam etməkdədir. Azərbaycan jurnalistlərinin də bəzi-
ləri bilərəkdən, bəziləri isə bilməyərəkdən bu informasiya bu-
rulğanında, demokratiya-siyasət, siyasət-demokratiya, siya-
sət-media, media-siyasət oyunlarında o nazik “pərdə”nin ha-
rasında - sağında və ya solunda qərar tutacaqlarını müəy-
yənləşdirə bilmirlər. Ona görə də, hesab edirik ki, jurnalistlər 
Azərbaycan cəmiyyətinin lokomotivlərindən, dinamik güclə-
rindən biridir və Azərbaycanda demokratik təsisatların forma-
laşmasında, təkmil bir sosiumun yaranmasında çox böyük 
xidmətləri olan xüsusi bir zümrədir. Bu məxsusi zümrənin 
təmsilçiləri olmaq isə jurnalistlərin üzərinə yeni vəzifələr qo-
yur. Amma çox təəssüflər olsun ki, son dövrlərdə baş vermiş 
hadisələr bir daha göstərdi ki, Azərbaycanda jurnalistlər heç 
də həmişə neytrallığını qoruya bilmirlər. 
Bir çox hallarda biz Azərbaycan siyasi palitrasında 
mövcud olan ayrı-ayrı siyasi güclərdən, partiyalardan daha 
artıq siyasiləşmiş jurnalistlərə təsadüf edirik. Jurnalistlər bəzi 
hallarda heç bir siyasi subyektin səsləndirmədiyi, ifadə etmə-
diyi absurd siyasi tələblər irəli sürürlər. Məsələn, bəzən Azər-
baycanda müəyyən sosial problemlərlə bağlı müxtəlif siyasi 
qruplar mitinq keçirməyə cəhd göstərirlər. Mitinqləri təşkil 
46 
 
edən qrupların səsləndirdikləri tezislər, fikirlər, əslində, bir 
çox hallarda sosial məsələlərlə bağlı olur. Amma çox təəssüf 
ki, Azərbaycan mətbuatında ayrı-ayrı həmkarlarımız tərəfin-
dən yazılan yazılarda bu sosial tələblər həddindən artıq 
siyasiləşdirilir. Yəni jurnalist necə deyərlər “papanın özündən 
daha artıq papa olmağa”, “siyasətçilərdən daha çox siyasətçi” 
olmağa çalışır. Ayrı-ayrı fikirləri qəzet səhifələrində o qədər 
kəskin və təhrif olunmuş şəkildə təqdim edirlər ki, siyasi 
mövqe jurnalistlərin fəaliyyətinin kölgəsində qalır. Bəzi qə-
zetlərdə “Azərbaycanda inqilab baş verdi”, “Ərəb inqilabı 
Azərbaycana gəldi” və s. kimi manşetlər yer alır və bunların 
altında da jurnalistlərin imzaları var. Bu, hansı meyarlarla öl-
çüləsi jurnalist fəaliyyətidir? Həddindən artıq siyasiləşmiş 
bəzi həmkarlarımızın antidövlət, anarxist çağırışlarına qarşı 
müvafiq strukturlar fəaliyyətə keçəndə, onlara qarşı hüquqi 
əsaslara uyğun surətdə müvafiq tədbirlər görüləndə həmin 
şəxslərin jurnalist olduqları dərhal yadlarına düşür və bir an 
içində çevrilib jurnalist olurlar. Axı onlar dağıdıcı anarxistlər 
olmaqla siyasəti mətbuata, mətbuatı siyasətə qarşıdırırlar, 
dövlət, millət, xalq qarşısında cavab verməyə gələndə isə jur-
nalist olurlar. Sonra isə aləmə car çəkirlər ki, jurnalist kimi 
fəaliyyətimiz məhdudlaşdırıldı, söz azadlığı pozuldu və s. 
Hesab edirik ki, həmkarlarımız qəti şəkildə bu məsələlərə 
diqqətlə yanaşmalı, peşə qaydalarına istisnasız riayət etməli-
dirlər. 
Elə burada başqa bir fakta da diqqət çəkmək, 2011-ci 
ilin aprel ayının 2-də təşkil olunmuş və fiaskoya uğramış mi-
tinqdə şahidi olduğumuz bir epizodu xatırlatmaq istəyərdik. 
Azərbaycanda fəaliyyət göstərən məşhur xarici radiostansiya-
lardan birinin nümayəndəsi mitinqdə iştirak edən bir vətən-
daşdan soruşur ki, sizin tələbiniz nədir və bu aksiyaya niyə 
47 
 
qoşulmusunuz? O isə cavab verir ki, yaxşı olardı ki, cənab 
Prezident pensiyamızı bir qədər də artırsın. Jurnalist dərhal 
soruşur ki, sizin başqa siyasi tələbiniz yoxdurmu? Vətəndaş 
da bildirir ki, onun başqa heç bir siyasi tələbi yoxdur. Bu dia-
loqdan da aydın görünür ki, xarici radiostansiyanın müxbiri 
Azərbaycanda sosial vəziyyətinin daha da yaxşı olmasını istə-
yən bir vətəndaşın fikirlərində mütləq siyasət axtarır. Necə 
ola bilər ki, xarici radiostansiyanın müxbiri Azərbaycanda və-
təndaşları siyasiləşməyə məcbur edir və dövlət əleyhinə siya-
si şüarlar səsləndirməyə təşviq edir. Bu, jurnalistikadırmı, bu, 
jurnalistdirmi? Hesab edirik ki, bunun jurnalistika fəaliyyəti-
nə heç bir aidiyyəti yoxdur. 
Şahidi olduğumuz başqa bir epizoda nəzər yetirək. Yerli 
və ya xarici medianın təmsilçiləri vətəndaşların təhlükəsizli-
yini və sabitliyi qorumağa çalışan polisi görən kimi onunla 
yaxın təmasa girməyə, polisi təxribata çəkməyə çalışır. Başqa 
bir həmkarı isə onun polislə şəklini çəkib yaymaqla ictimaiy-
yətdə yanlış fikir formalaşdırır. Dolayısıyla, bir teatr tamaşası 
yaradırlar. Ən faciəli məsələlərdən biri də odur ki, əyninə 
KİV nümayəndələri üçün nəzərdə tutulan gödəkçəni geymiş 
jurnalist qanunu pozan vətəndaş haqqında polis müvafiq təd-
bir görərkən, polislə əlbəyaxa olub, qanunu pozan vətəndaşı 
müdafiə etməyə çalışır. Yəni jurnalistin peşəsi, vəzifəsi xəbər 
verməkdir, yoxsa qanunu pozan vətəndaş haqqında qəti təd-
birlər görən polislə əlbəyaxa olmaq? Belə olanda, onun özünə 
də polisə müqavimətə görə qanunun tələbi tətbiq olunanda 
deyirlər ki, jurnalistlərin hüquqları pozulur. Axı biz bilirik ki, 
vətəndaş antidövlət, antimillət şüarları səsləndirir, ictimai ni-
zamı pozur, təhqiramiz ifadələr işlədir və polis də ictimai 
qaydaları pozduğuna görə ona qarşı müvafiq cəza tədbirləri-
48 
 
nin tətbiq edilməsini təmin etməyə çalışır. Jurnalistin vəzifəsi 
isə bu informasiyanı olduğu kimi cəmiyyətə çatdırmaqdır. 
Düşünürük ki, bu tip hadisələr jurnalistlərin peşə nüfu-
zuna ciddi ziyan vurur. Jurnalistlər peşə nüfuzlarını qorumaq 
üçün bu cür addımlardan, deviant davranış formalarından  
imtina etməlidirlər. Azərbaycanda jurnalist peşəsinin nüfuzu-
nun özünə qaytarılması ilə bağlı dövlət tərəfindən çox mü-
hüm addımlar atılıb. Prezident İlham Əliyev jurnalistləri nü-
fuzlu bir peşə sahibləri kimi qəbul edir və onların əməyini 
daim yüksək qiymətləndirir. Son dövrlər atılan addımlar da 
bir daha bunu sübuta yetirir. Prezident İlham Əliyevin Sərən-
camı ilə KİV-in İnkişafına Dövlət Dəstəyi Fondu yaradılıb. 
Siyasi mövqeyindən, onun prezidentə münasibətindən asılı 
olmayaraq, bütün mətbuat orqanlarına bərabər şəkildə maliy-
yə dəstəyi verilir, jurnalistlərin sosial şəraitinin yaxşılaşdırıl-
ması üçün fundamental tədbirlər görülür. Eyni zamanda, jur-
nalistlərin müvafiq icra strukturlarından asanlıqla informasiya 
əldə etmələri üçün vaxtaşırı bütün dövlət orqanlarına konkret 
göstərişlər verilir. Dövlət orqanlarında jurnalistlərin azad şə-
kildə informasiya əldə etmələri üçün xüsusi qurumlar yaradı-
lıb. Amma bir çox jurnalistlər ciddi-cəhdlə peşə nüfuzunu 
aşağı salan hərəkətlərə yol verməyə davam edir. Beləliklə, 
onlar həm özlərini cəmiyyət qarşısında nüfuzdan salır, həm 
də dövlətin imicinə ciddi zərbə vururlar. Bu  cür deviant dav-
ranış formaları yolverilməzdir. 
Düşünürük ki, siyasi məsələlərdə jurnalist tərəf olma-
malı, siyasilərin özündən daha artıq siyasiləşməməlidir. Onla-
rın borcu nəinki siyasətə qoşulmamaq, hətta siyasilərin primi-
tiv, qeyri-etik, radikal siyasi leksikonunu korrektə etmək, hər 
hansı siyasətçinin antidövlət çağırışının qarşısını almaqdan 
ibarətdir. 
49 
 
Beləliklə, fikirlərimizi daha aydın çatdırmaq üçün 
modern informasiya cəmiyyətlərində media və milli maraqlar 
məsələsinə Azərbaycan nümunəsində toxunduq. Xüsusi fakt-
lar əsasında çıxardığımız ümumi nəticə isə budur ki, bu gün 
beynəlxalq informasiya şəbəkəsinin hakimlərinin-infokratla-
rın qlobal informasiya strategiyalarının fonunda media orqan-
larının fəaliyyətində “millisizləşdirmə” tendensiyası müşahi-
də olunmaqdadır. Daha da dəqiqləşdirsək, bu və ya digər cə-
miyyətlərdə, o cümlədən, Azərbaycanda bir sıra media orqan-
larının fəaliyyətində milli maraqlara zidd olan, amma beynəl-
xalq informasiya şəbəkəsinin strukturunda müvafiq çalarlar 
üstünlük təşkil edir. Bu isə infoimperialistlərin şəbəkə və 
düzənləri üçün strateji avantaj kimi çıxış etməkdədir. Məhz 
elə buna görə media institutları öz fəaliyyətlərini yalnız praq-
matik əsaslarla yanaşı, eyni zamanda, milli maraqlara müva-
fiq surətdə rasional tələblər üzərində qurmalıdırlar.  
 
3.3. Transmilli media institutları infoimperializmin 
məqsəd və niyyətlərinin həyata keçirilməsində strateji re-
surs qismində 
 
İnfoimperializmin fonunda dünya siyasəti və beynəlxalq 
münasibətlər sistemi çərçivəsində mövcud olan başlıca real-
lıqlardan biri də transmilli media strukturlarının qlobal missi-
yalı fəaliyyətidir. Təsadüfi deyil ki, transmilli media struktur-
larının qlobal missiyalı fəaliyyəti dünya siyasətinin başlıca 
tendensiyalarına, eləcə də milli və hökumətdənkənar aktorla-
rın fəaliyyət mexanizminə də əhəmiyyətli dərəcədə təsir gös-
tərməkdədir. Məhz elə buna görə də, müxtəlif oriyentasiyala-
ra və dəyərlərə malik olan transmilli media strukturları özləri-
nin fəaliyyət mexanizmini müxtəlif maraqlar üzərində qura-
50 
 
raq, fərqli vasitələr və metodlara  istinad edirlər. Son məqsəd 
isə özündə konkret strateji niyyəti ehtiva edən transmilli ma-
raqların təmin olunmasına və ya transmilli maraqların 
ideoloji əsaslarının formalaşdırılmasına nail olmaqdır. Eyni 
zamanda, informasiya resurslarının lokal və qlobal şəbəkəsini 
formalaşdıran transmilli media qurumlarını idarə edən sub-
yektlər ən müxtəlif metod və vasitələrə istinad etməklə “in-
formasiya bazarı”nın mütləq hakimləri qismində çıxış edirlər. 
Təsadüfi deyil ki, həmin qüvvələr beynəlxalq leksikonda in-
fokratlar (informasiya hakimləri) kimi səciyyələndirilirlər. Ən 
əsası, transmilli media institutlarının fəaliyyət mexanizmi 
dünya siyasətində hegemon güclər qismində təmsil olunan 
milli aktorların informasiya siyasətinə xidmət edir. Daha da 
dəqiqləşdirsək, transmilli media institutlarının fəaliyyəti yeni 
dünya düzəninin fonunda imperialist güclərin apardığı “infor-
masiya savaşı”nın fonunda strateji “silah” və mexanizm qis-
mində çıxış edir. 
Məhz bütün bu məsələlərin mahiyyətini və strateji sub-
stratlarını daha dərindən anlamaq üçün bir-birilə sistematik 
surətdə bağlı olan bir neçə məsələyə elmi-nəzəri və analitik-
empirik surətdə nəzər yetirmək məqsədə müvafiqdir. 
Beləliklə, bu gün dünya siyasətində hegemon güc 
qismində təmsil olunan müəyyən milli aktorlar özlərinin 
transmilli maraqlarını təmin etmək üçün müxtəlif vasitə və 
resurslara istinad edirlər. Bu sırada ən çox istifadə və istinad 
edilən vasitə isə transmilli media strukturlarıdır. Yuxarıda da 
qeyd etdiyimiz kimi, müasir dövrdə transmilli media struktur-
larının fəaliyyət mexanizmi konkret güclərin maraqları əsa-
sında qurulub və özündə dərin siyasi manipulyasiya metodla-
rını ehtiva etməkdədir. Transmilli media institutlarının konk-
ret güclərin maraqlarına xidmət etməsini sübut edən başlıca 
51 
 
göstəricilərdən biri də “Ərəb baharı” kimi səciyyələndirilən 
Yaxın Şərq və Şimali Afrika olayları zamanı bəhs edilən 
təsisatların sərgilədiyi mövqe, yaxud fəaliyyət metodlarıdır. 
Belə ki, bəhs edilən geosiyasi məkanda hələ iğtişaşlar 
başlamamışdan öncə sözügedən transmilli media institutları 
qara PR (piar) səciyyəli və təhrif olunmuş informasiyalar 
təqdim etməklə dünya ictimaiyyətində konkret hegemon milli 
aktorların və ya infoimperialist güclərin mövqeyini dəstəklə-
yən, eləcə də region ölkələrinin xalqlarını təxribata sürüklə-
yəcək durum yaratmağa çalışırdılar. Elə buna da müəyyən 
mənada nail oldular. Amma bu, son deyildi. Yaxın Şərq və 
Şimali Afrikada iğtişaşların və qarşıdurmaların başlamasın-
dan sonra transmilli media institutları “qeyri-adi” informasi-
yalar təqdim etməklə dünya ictimaiyyətinə qarşı ciddi infor-
masiya manipulyasiyasını həyata keçirdi. Nəticə etibarilə, bu 
olaylar xalqların azadlıq mübarizəsi kimi təqdim edilməklə 
dünya siyasətinin başlıca meyillərini müəyyənləşdirən im-
perialist güclərin “Yaxın Şərq və Şimali Afrika əməliyyatı”na 
haqq qazandırıldı. Əslində isə, işğal faktı baş vermiş böyük 
bir siyasi coğrafiya infoimperialistlər tərəfindən qəsb edilmiş-
di. Regionun bütün resursları uzun müddət istismar ediləcək, 
ölkələr etnik-dini və siyasi toqquşmanın ağuşuna atılacaqdı. 
Transmilli media isə bu barədə bir kəlmə belə danışmadı. 
Təbii ki, bütün bunlar “Böyük Ortadoğu və Genişləndirilmiş 
Şimali Afrika Projesi”nin fonunda transmilli media struktur-
larının missiyası kontekstində səciyyələndirilməlidir. 
Beləliklə, konkret faktlar əsasında müəyyən etdiyimiz 
kimi, transmilli media strukturlarının fəaliyyət mexanizmi 
beynəlxalq münasibətlər sistemi çərçivəsində dominant güc 
kimi çıxış edən konkret milli aktorların maraqlarına xidmət 
edir. 
52 
 
Əlbəttə ki, fikirlərimizi daha da konkretləşdirmək üçün 
bir sıra transmilli media institutlarının fəaliyyətində konkret 
detallar və faktlar əsasında toxunmaq məqsədəmüvafiqdir. Bu 
kontekstdə müşahidə edilən başlıca reallıq və tendensiyalar-
dan biri də transmilli media strukturu olan BBC-nin fəaliyyə-
tində nəzərə çarpan informasiya manipulyasiyası və ideoloji 
təzyiq elementləridir. Bu, bir gerçəklikdir ki, BBC hər zaman 
konkret imperialist güclərin transmilli maraqlarına müvafiq 
media fəaliyyəti sərgiləyib. Məhz buna görə də BBC-nin 
fəaliyyət mexanizminin əsasında informasiya, resurslarının 
lokal və qlobal şəbəkəsini formalaşdıran transmilli media 
qurumlarının istinad etdikləri ən müxtəlif metod və vasitələr 
xüsusi yer tutub. Bunlar sırasında isə siyasi-ideoloji səciyyəli 
informasiya manipulyasiyası xüsusilə qeyd edilməlidir. Belə 
ki, nəhəng güc mərkəzlərinin Yaxın Şərq əməliyyatı zamanı-
Əfqanıstan olayları, İraq müharibəsi, Yaxın Şərq və Şimali 
Afrika hadisələri ərəfəsində BBC-nin sərgilədiyi mövqe və 
istinad etdiyi metodlar, vasitələr bir daha bunu göstərdi ki, 
bəhs edilən transmilli media institutunun fəaliyyəti obyektiv-
likdən uzaq şəkildə konkret imperialist güclərin hərbi-siyasi 
ekspansiyasının ideoloji əsaslarına xidmət edir. 
Digər tərəfdən, BBC-nin fəaliyyətində müşahidə edilən 
başlıca reallıqlardan biri də müxtəlif dövlətlərə qarşı istifadə 
edilən şantaj vasitələridir. Belə ki, bəhs edilən qurum beynəl-
xalq münasibətlər sisteminin müstəqil aktoru olan milli döv-
lətlərə və onların başçılarına qarşı müxtəlif məsələlər ətrafın-
da şantaj siyasəti həyata keçirir və bu sırada daha çox infor-
masiya manipulyasiyasına, qara piar komponentlərinə istinad 
edir. Nəticədə dövlət rəsmiləri bir sıra hallarda güzəştə get-
mək, irəli sürülən tələbləri yerinə yetirmək məcburiyyətində 
qalır. Azərbaycanda belə jurnalistika fəaliyyəti “rekert jurna-
53 
 
listika” adlandırılır. Qlobal şirkət isə elə qlobal rekertdir.  Bu-
nunla yanaşı, BBC-nin transmilli missiyalarından birini də 
milli dövlətlərarası ziddiyyət yaratmaq təşkil edir. Yaxın Şərq 
ölkələri arasında ziddiyyət yaratmaq naminə gündəmə gətiri-
lən məsələlər və dövriyyəyə buraxılan informasiyalar (əslin-
də, dezinformasiyalar) bunu sübut edən başlıca arqumentlər-
dəndir. Son olaraq, BBC “Eurovision” məsələsiylə bağlı 
Azərbaycanın ünvanına ittihamlar səsləndirməklə bu məsələ-
ni siyasi manipulyasiya vasitəsinə çevirməyə çalışırdı.   
Dolayısıyla, bütün bunlar ona dəlalət edir ki, transmilli 
media institutu olan BBC öz fəaliyyəti ilə həm də ideoloji 
təzyiq qrupu qismində çıxış edir. 
Nəticə etibarilə, transmilli media institutları infoim-
perializmin transmilli məqsəd və niyyətlərinin həyata keçiril-
məsində strateji resurs qismində çıxış edir.  
 
3.4. Beynəlxalq informasiya savaşında yeni kibertex-
nologiyalar və texnoloji innovasiyalar spesifik strateji va-
sitə kimi 
 
Bəşər sivilizasiyasının indiki mərhələsində kibertexno-
logiyanın inkişafı insanların sosial, mədəni, iqtisadi və siyasi 
həyatında olduqca əhəmiyyətli yer tutan bir vasitəyə çevrilib. 
Sosial innovasiya kimi qiymətləndirə biləcəyimiz bu hadisə, 
eyni zamanda, kibertexnologiyalar vasitəsilə iki socialyönüm-
lü xüsusi fəlsəfi ideyanın, azadlıq və nəzarətin də məzmun və 
mahiyyətinə yeni keyfiyyət dəyişiklikləri gətirib. Bu günə 
qədər bəşər tarixində elə bir kommunikasiya vasitəsi olmayıb 
ki, cəmiyyətin sosial münasibətlərini-fərdlərarası münasibət-
ləri, cəmiyyətdaxili institutlararası təmasları bu dərəcədə 
asanlaşdırsın.  
54 
 
Tarixdə görünməmiş şəkildə xalqlar və toplumlar ara-
sında operativ informasiya mübadiləsini təmin edən bu yeni 
texnologiya, eyni zamanda, qloballaşan dünyada xalqlar və 
dövlətlər arasında rəsmi sərhədi aradan götürdüyü kimi, 
həmçinin, xalqlar arasında mənəvi, mədəni və demək olar ki, 
din sərhədlərini də aradan qaldırmaqdadır. "Bu sürətli inkişaf 
bəşər sivilizasiyasına nələri, necə və nə qədər zamanda gətirə-
cəkdir, bu proses nə vaxt başa çatacaqdır və ilkin nəticələri nə 
zaman müzakirə etmək olacaqdır" sualı hələlik cavabsız qalır.  
Amma görünən və cavabı bəlli olan bir məsələ budur ki, 
bu proses çox sürətlə gedir və bəşəriyyəti insanların proqnoz-
laşdıra bilmədikləri nöqtələrə gətirib çıxarır. Yeni kibertexno-
logiyalar yaradılan zaman bütün yeniliklər  kimi adətən, ilk 
növbədə, onu yaradan və idarə etməyə çalışan mərkəzlərin 
maraqlarına xidmət etsə də, sonrakı mərhələdə özü-özlüyün-
də yarımmüstəqil platformaya çevrilərək, proqnozlaşdırılma-
yan və idarə olunmayan proseslərə gətirib çıxarır. Və belə de-
mək mümkündürsə, bir mənada yeni innovasiyalar və yeni ki-
bertexnologiyalar insanlara yeni azadlıqlar bəxş edirsə də, 
eyni zamanda, bu azadlıqların hüdudları, ölçüsü və dərəcəsi 
qeyri-müəyyən olduğu üçün bunun azadlıqmı, yoxsa anarxi-
yamı olduğuna dair ciddi suallar yaradır. Məsələ bundadır ki, 
yeni texnologiyalar yaradılan zaman, ilk növbədə, qarşıya 
qoyulan məqsəd həmin texnologiyalara nəzarət etməyi də 
özündə birləşdirən bir ideya idi. Təəssüf ki, getdikcə nəzarət 
amili özünü itirdi və artıq kibertexnologiya virtual məkanda 
öz-özünə inkişaf edən, özü-özünü tənzimləyən, özü öz 
sərhədlərini və öz keyfiyyətini müəyyənləşdirən nizamlı, bir 
o qədər də xaotik bir prosesə çevrilir. Bu azadlıqdırmı? Bu 
proses idarə olunandırmı, nəzarət ediləndirmi? Qeyd-şərtsiz 
bu suallara "hə" və ya "yox" cavabı vermək olduqca çətindir. 
55 
 
Lakin məsələ bundadır ki, bu proses dağın zirvəsindən 
aşağıya doğru yuvarlanan qar topası kimi getdikcə böyüyərək 
çığ şəklini almaqdadır. Qar axını, qar uçqunu dediyimiz bu 
çığ kiminsə maraqlarına ziddir, kiminsə mənafeyinə 
uyğundur. Amma özünə rəqib tanımayan bu qar uçqunu bəzi 
xalqlar və dövlətlər üçün bir fəlakət, həmçinin, məğlubiyyət, 
bəzi xalqlar və dövlətlər üçün isə bir zəfər və qalibiyyətdir. 
Məsələ ondadır ki, kibertexnologiyaların gətirdiyi bu 
"azadlığın" nə məqsədə xidmət etdiyi, daha doğrusu, bu 
"azadlığın" necə olmasını azadlığın daşıyıcısı olan fərdlər 
dərk etmədən bu sürətli axan dağ çayını xatırladan daşqının 
içərisində qərq olaraq, bir də özünü açıq dənizin 
dərinliklərində görür. Və həmin fərdlər bu azadlıq dənizində 
üzməyi bacarmırsa, boğulacaqlar. Orada sadəcə üzməyi 
bacaranlar yaşaya bilirlər. Yəni azadlıqdan necə və nə cür 
istifadə etməyi bacaranlar, azadlıqları milli və dövlət 
maraqları ilə uzlaşdırmağı bacaranlar bu prosesdən qalib 
ayrıla bilərlər. Milli və dövlət maraqlarını, eyni zamanda, 
fərdi mənafeyi təmin edən sosial anlayış olduğu üçün, deməli, 
əslində, fərdi də içərisində bəsləyən bir hadisədir. Ancaq 
təəssüf ki, bəzi hallarda biz sadəcə kor-koranə sevənlər kimi 
"azadlıq", "demokratiya" sözünə aşiq olub, sonrakı mərhələdə 
nə olacağını düşünmədən özümüzü axan dağ çayının içərisinə 
atırıq. Ona görə də, hər halda dünyada baş verən bu 
proseslərin, kibertexnologiyaların gətirdiyi informasiya 
axınının və informasiya okeanının içərisində üzməyə və 
yaşamağa hazır  və qabil olmalıyıq. 
Yeni resurslar, yeni texnoloji innovasiyalar əsas 
etibarilə onu yaradan və idarə edən güc mərkəzlərinin 
istismarında olmaqla onların dövlətçilik və milli maraqlarına 
xidmət edir. Bu, bir növ troya atını xatırladır. 
56 
 
Ortada sahibsiz bir qənimət var və biz bu qəniməti 
qalamızın, yəni milli dövlətimizin içərisinə çəkirik. Sonradan 
bəlli olur ki, əldə etdiyimizə görə sevindiyimiz bu qənimətin 
içərisində bizi içəridən dağıdacaq, qalamızın qapısını yadlara, 
düşmənlərə açacaq ünsürlər var. Düz tarixin “Troya dərsi”ndə 
olduğu kimi. Və onu görə, proqnozlaşdıra bilmədiyimiz 
halda, bir müddətdən sonra sevə-sevə qəbul etdiyimiz bu 
qənimət bizi içəridən dağıdacaqdır. Biz deyərkən, burada 
söhbət imperialist güclərdən kənarda olan bütün ölkələrdən – 
“üçüncü dünya” ölkələrindən gedir. 
Bu müqayisədən sonra biz yeni kibertexnologiyaların 
yeni keyfiyyətdə təzahürünün şahidi oluruq. Məsələ ondadır 
ki, kibertexnologiyalar hər nə qədər sərhədləri aradan 
götürən, xalqlar arasında mədəniyyəti və dil baryerlərini 
aradan qaldıran, inkişafı sürətləndirən, sosial, siyasi və 
iqtisadi əlaqələri gücləndirən, qloballaşmanı təmin edən  bir 
vasitədirsə, yeni keyfiyyətdə, eyni zamanda, bəşəriyyətin 
mübarizə tarixində xalqlararası döyüş meydanında da bir 
silahdır. Deməli, kibertexnologiyalar xalqları nə qədər 
birləşdirirsə, eyni zamanda, bir o qədər də xalqları bir-
birindən uzaqlaşdırır, dövlətlərarası münasibətlərə nə qədər 
xidmət göstərirsə, bir o qədər də dövlətlərarası münasibətləri 
korlayır. Nəticə etibarilə, nə olduğu bəlli olmayan və 
bəşəriyyəti hara götürəcəyi sona qədər dərk olunmayan bu 
virtual silah bəşəriyyətin inkişafı və dünyanın gələcəyi ilə 
bağlı böyük bir sual işarəsidir. Ona görə də, bu məsələdə çox 
həssas olmalıyıq və prosesdə təmsilçiliyimiz və necə 
iştirakımızla bağlı çox təmkinlə qərar verməliyik. Elə 
etməliyik ki, kibertexnologiyalardan, yeni innovasiyalardan 
milli və dövlətçilik maraqları naminə istifadə etməyi bacaraq, 
həmçinin, bunun üçün müvafiq addımlar ataq.  
57 
 
Heç də təsadüfi deyil ki, kibertexnologiyalar inkişaf 
etdikcə bununla bərabər dilimizə yeni terminlər daxil olur. 
Bunlardan biri də kibercasusluqdur. Kibercasusluq hazırda 
dünya dövlətlərinin təhlükəsizliyini təhdid edən ən aparıcı 
silahlardan birinə çevrilib. Kibercasusluq sayəsində bu gün 
hər hansı bir şəxsin ofisində olan ən gizli informasiyadan 
başlamış ən ciddi dövlətlərin, hətta bəzi nüvə dövlətlərinin 
belə milli təhlükəsizlik şuralarında səslənən fikirlər və 
planlara qədər əldə etmək olur. Ona görə də, ciddi 
təhlükəsizlik sisteminə malik olan ölkələr, böyük dövlətlər 
bunun qarşısını almaq üçün həm hərbi, həm də sivil 
müstəvidə tədbirlər həyata keçirirlər. Məsələn, kiberməkana 
nəzarət etmək üçün ABŞ ordusunda Kiberqüvvələr Əlahiddə 
Komandanlığı yaradılıb. Bizcə, bu cür institutlar hər bir milli 
dövlətdə yaradılmalıdır. Hazırda kiberməkanda milli 
mənafeləri qorumaq milli dövlətləri düşündürən başlıca 
məsələlərdən biridir. Ona görə də, biz heç bir halda 
kiberməkanı, internet məkanını sadəcə demokratiya, azadlıq, 
insan hüquqlarını təmin edən bir resurs kimi nəzərdən 
keçirməməliyik. Eyni zamanda, biz bunu bir təhdid kimi 
görməliyik və buna qarşı önləyici tədbirlər almalıyıq. Əlbəttə 
ki, bu bir yandan hərbi-siyasi səviyyədə dövlət tərəfindən 
həyata keçirilməlidir. Digər tərəfdən, sosial-mədəni səviyyə-
də isə fərdlər və ziyalılar tərəfindən reallaşdırılmalıdır. Çünki 
bu birləşdirici, inteqrasiyaedici, amma həm də dağıdıcı ünsür 
imperialist güclərin təzyiqindən əziyyət çəkən xalqlar üçün, 
eyni zamanda, ciddi bir təhlükədir. 
Başqa bir təəssüfedici məqam ondan ibarətdir ki, 
“üçüncü dünya” ölkələrində internet resurslarının, kibertex-
nologiyaların qara bazarından bəhrələnmək və manipulyativ 
informasiyalardan bəhrələnərək, bunun üzərində ictimai mü-
58 
 
nasibətləri qurmaq meyilləri daha güclüdür. Çünki manipul-
yativ informasiyalar fərdin özündən xəbərsiz olaraq, onun 
şüuraltı hafizəsinə təsir göstərməklə onun yönləndirilməsi 
konsepsiyasını özündə əks etdirir. Və qlobal kiberdünyanı 
idarə edən güclər də məhz həmin hədəfi nəzərə alaraq, bu 
auditoriya üçün düşünülmüş məxsusi informasiyalar istehsal 
etməklə çirkli internet bazarı münasibətlərini stimullaşdırır-
lar. Bu isə eynən genetik modifikasiya olunmuş məhsullara 
bənzəyir. Xəbərimiz olmadan illər keçdikdən sonra nəsilartır-
ma qabiliyyətini, düşünmə qabiliyyətini məhdudlaşdıran 
genetik modifikasiya olunmuş məhsullar kimi bunlar da dü-
şüncələrimizi, beynimizi eyni dərəcədə zədələyərək xəstəlik 
yaradır. Bölücülük, vətəndaş-dövlət bağlarını qoparan xəstə-
lik yaradır, cəmiyyətdə qütbləşməni stimullaşdıran və cə-
miyyətin substratları hesab edilən institutları dağıdan sindrom 
yaradır. Buna görə də, hər bir Azərbaycan ziyalısı və xüsusən 
kiberməkanda xalqı təmsil edən media nümayəndələri bu 
məsələləri dərindən düşünməli, kiberdünya ilə əlaqələri də 
məhz bu müstəvidə bu amilləri nəzərə alaraq qurmağı 
bacarmalıdırlar. 
 
 
 
 
 
 
 
 
 
 
 
 
59 
 
IV FƏSİL 
 
İnfoimperializmin konseptual 
əsasları və ideoloji vasitələri 
 
4.1. “Geosiyasi demokratiya” prinsipi; infoimperia-
lizm çərçivəsində “demokratiya” və “insan haqları” məsə-
ləsi xüsusi institusional vasitədir 
 
Bu, bir gerçəklikdir ki, beynəlxalq informasiya şəbəkə-
sinin hakimlərinin-infokratların ən çox istifadə etdikləri vasi-
tələrdən birini də müxtəlif geostrateji konsepsiyaların 
hazırlanması və bu kontekstdə ideoloji baxımdan istifadə 
olunması təşkil edir. Bu sırada istifadə edilən xüsusi informa-
tiv-ideoloji vasitələrdən biri də “demokratiya konsepsiyala-
rı”dır. Belə ki, infokratlar konkret imperialist güclərin trans-
milli maraqlarının təmin olunması naminə ideoloji müstəvidə 
formal institusional məfhum kimi “demokratiya” kateqoriya-
sından təsir vasitəsi kimi istifadə edirlər. Onların fəaliyyətin-
də demokratiya əsl məcrasından və mahiyyətindən çıxarılır, 
sadəcə, təsir və təzyiq vasitəsi kimi istifadə edilir ki, burada 
da son məqsəd transmilli maraqların təmin olunmasıdır. 
Beləliklə, infokratların “demokratiya” məfhumu üzərin-
dən etdikləri ideoloji və informasiya manipulyasiyalarının 
mahiyyətini anlamaq üçün formal institusional kateqoriya 
kimi “demokratiya” məfhumunun mahiyyətinə və infokratla-
rın bundan istifadə formaları və mexanizmlərinə nəzər yetir-
mək lazımdır. 
Müasir elmi-nəzəri mənbələrdə və empirik araşdırma-
larda ən çox rast gəldiyimiz anlayışlardan biri də demokratiya 
60 
 
məfhumudur. İdeoloji oriyentasiyasından və strateji substrat-
larından asılı olaraq, bir çox nəzəri mənbələrdə və empirik 
araşdırmalarda demokratiya anlayışı müxtəlif mənalarda 
işlədilir və bu məfhuma münasibətdə fərqli yanaşmalar müşa-
hidə edilir. Bir çoxları demokratiyanı mütləq mənada “xalq 
hakimiyyəti” kimi təsvir edir, bəziləri onu “xalqın iradəsinin 
təzahürü” adlandırır, digərləri isə utopik idarəetmə sistemi 
kimi səciyyələndirirlər. Bir çox araşdırmaçılar demokratiyanı 
siyasi rejim növlərindən biri kimi diqqətlərə təqdim edir, 
bəziləri onu siyasi fəaliyyət tərzi kimi xarakterizə edir, 
digərləri isə fəaliyyətin ideoloji prinsipləri və meyarları kimi 
təsvir edirlər. Bəzilərinə görə demokratiya siyasi sistemin 
xarakteristikasıdır, digərlərinə görə, bu, ictimai quruluşun 
idealıdır, bir qisim araşdırmaçılara görə isə, dünyagörüşü 
formasıdır.  
Araşdırmaçı alim Cozef Şumpeter yazır ki, demokratiya 
dedikdə, ilk növbədə, xalqın ali və ümumi iradəsinin 
bilavasitə gerçəkləşdirilməsi (xalqın özü tərəfindən) nəzərdə 
tutulmamalıdır: “Bəziləri demokratiyanı xalq idarəetməsi 
kimi təsvir edir və buradan da yanlış nəticələrə gəlinir. 
Əslində, təcrübi gerçəkliklər sübut edir ki, demokratiya 
xalqın idarəçiliyi ola bilməz. Xalq idarəetməsi praktik 
mənada real və məntiqli deyil. Xalq yalnız ona verilmiş 
hüquqlar çərçivəsində seçim edə bilər və hakimiyyətin 
hüquqi mənbəyi qismində çıxış edə bilər. Məhz belə bir 
durumun fonunda bir neçə meyara və tələbə cavab 
verilməlidir ki, həqiqi mənada xalqın iradəsinə əsaslanan 
demokratik idarəetmə sistemi formalaşdırılsın. – Birincisi, 
xalqın dövlət vəzifələrinə və idarəetmə sisteminə seçilmək 
üçün layiqli nümayəndələri olmalıdır. Məhz bu amil xalqın 
iradəsinin ən yüksək səviyyədə təsbit və təmin edilməsi və 
61 
 
səmərəli idarəetmə sisteminin formalaşdırılması üçün təməl 
meyar və prinsip qismində çıxış edir. – İkincisi, idarəetməni 
həyata keçirən subyektlər açıq dəyərlərə əsaslanan qərarlar 
qəbul etməli və bu qərarlar ümumi maraqlara adekvat olmalı-
dır. Şübhəsiz, demokratiyanı mühafizə edən və təkmilləşdirən 
amillərdən biri də qərar qəbulu mexanizmi və prosedurlarıdır. 
Məhz buna görə də, bu amil demokratik idarəetmə sistemini 
formalaşdıran və onun davamlılığını təmin edən təməl kimi 
qəbul edilməlidir. – Üçüncüsü, institusional və qeyri-insti-
tusional formada səmərəli özünənəzarət formalaşdırılmalıdır 
ki, demokratik idarəetmə sistemi mümkün olsun”. 
Plüralist demokratiya tərəfdarı və nəzəriyyəçisi olan 
Çarlz Medison isə hesab edir ki, demokratiya praktik mənada 
təmin edilməsi mümkün olan siyasi rejim kimi dəyərləndirilə 
bilər: “Demokratiyanı siyasi rejim kimi təsvir etsək, ilk 
növbədə, belə bir qənaətə gəlməliyik ki, onun səviyyəsi siyasi 
proseslərdə iştirak edən qrupların miqdarından və təmsilçilik 
xüsusiyyətlərindən, formalarından asılıdır. Siyasi plüralizmin 
təmin edilməsi vəzifəsinin fonunda siyasi arenada təmsil 
olunan qruplar nə qədər çox olarsa, rəqabət də bir o qədər 
güclü olar”. 
Ç.Medison yazır ki, siyasi rejimin xarakteristikası və 
formasından asılı olmayaraq, xalq iradəsi anlayışı nisbi 
səciyyə daşıyır və ona dəqiq müəyyənləşdirmələr əsasında 
yanaşmaq lazımdır: “Xalq iradəsi anlayışı bəzən xalqın 
idarəetməsi kimi təsvir edilir, bu isə praktik proseslər və 
reallıqları əks etdirmədiyindən ideal və ya qeyri-real bir 
yanaşma təsiri bağışlayır. Əslində, siyasi səhnənin aktoru 
xalqın iradəsi əsasında müəyyən resurslar və imtiyazlar 
əldə edir və idarəetməni həyata keçirir ki, məhz bunu 
xalqın iradəsi adlandırmaq olar”. 
62 
 
Adam Pşerovski isə qeyd edir ki, demokratiya siyasi 
hakimiyyətin elə təşkilidir ki, o, müxtəlif qrupların öz səciy-
yəvi maraqlarını gerçəkləşdirmək qabiliyyətini müəyyən edir.  
Xuan Lints isə bildirir ki, demokratiya bütün səmərəli 
siyasi təsisatların iştirakçılığına geniş şəraitin yaradılmasıdır. 
Digər tərəfdən, qeyd edə bilərik ki, demokratiya siyasi 
fəallığın artırılması üçün yaradılmış geniş şəraitin fonunda 
ictimai-siyasi təsisatlanmanın operativ və effektiv surətdə 
həyata keçirilməsinə real zəmin yaradır. Ən əsası, demokratik 
idarəetmə sisteminin fonunda inkişaf radikal dəyişikliklər 
vasitəsilə deyil, siyasi-hüquqi islahatlarla müşayiət edilən 
tədrici təkamül yolu ilə baş tutur. 
Maks Veber isə qeyd edir ki, demokratiya liderlərin 
legitim surətdə seçilməsi və leqal şəkildə fəaliyyət göstər-
məsi, hakimiyyətin formalaşdırılması və əhalinin sosial-siyasi 
təmsilçiliyinin təmin olunması üçün ən ideal vasitədir. 
Fəlsəfi anlayışlar ensiklopediyasında demokratiyaya bu 
cür tərif verilir: “Demokratiya elə bir idarəetmə formasıdır ki, 
burada xalq azlığın legitim və leqal hakimiyyətinə razılıq 
verir, başqa sözlə, idarəetmənin həmin azlıq tərəfindən həyata 
keçirilməsinə razılığını ifadə edir. Amma nəzarət hüququ və 
imkanları xalqın özündə saxlanılır”. 
Bütün bu yanaşmalara və nəzəri-empirik təsbitlərə  bax-
mayaraq, demokratiyanın real mahiyyətini anlamaq üçün 
müxtəlif məsələlərə münasibətdə meydana gəlmiş demokrati-
ya nəzəriyyələrinin hər birinə nəzər yetirmək lazımdır. 
Araşdırmaçılar K.Makferson və D.Held demokratiya 
nəzəriyyələrinin fonunda aşağıdakı demokratik modelləri 
fərqləndirirlər: 
– Klassik-antik demokratiya; 
– Mühafizəçi (protektiv) demokratiya; 
63 
 
– Rəqabətə əsaslanan elitizim (elitar demokratiya); 
– Plüralist demokratiya; 
– Leqal demokratiya; 
– Partisipiator (iştirakçı) demokratiya; 
– Plebisit demokratiyası; 
– Nümayəndəli demokratiya. 
Müasir mənada demokratiya məfhumunun mahiyyətini 
anlamaq və onu təcrübi məsələlərlə əlaqələndirə bilmək üçün 
plebisit, partisipiator, leqal, elitar, plüralist və nümayəndəli 
demokratiya modelləri və konsepsiyalarına nəzər yetirmək 
məqsədəmüvafiqdir. 
Beləliklə, öncə plüralist demokratiya modelinə nəzər 
yetirək. Plüralist demokratiya modelini səciyyələndirərkən, 
ilk növbədə, bu prinsip önə çəkilir: “Xalq hakimiyyəti ide-
yasından azlığın mənafeyinin leqal surətdə təmin və mü-
hafizə edilməsinə keçid”. Plüralist demokratiya modelində 
başlıca hərəkətverici subyekt qismində qruplar götürülür. 
Buradan da belə bir mövqe ifadə edilir ki, demokratiya 
insanlara qruplarda birləşmək və fəaliyyət göstərmək imkanı 
yaratmalıdır. Beləliklə, formalaşan qruplar siyasi mübarizə 
meydanında avanqard aktor qismində çıxış edirlər və rəqabət 
qruplararası mübarizənin fonunda meydana gəlir. Mübarizə 
prosesində ayrı-ayrı qruplar bir-birini neytrallaşdırır və 
hansısa qrupun hakimiyyəti inhisara almasına imkan verilmir. 
Belə bir şəraitdə dövlət özünəməxsus funksiya daşıyır və 
müxtəlif qrupların maraqlarını uzlaşdıran təməl aktor qismin-
də çıxış edir. 
Bundan başqa, plüralist demokratiya modelində əks 
olunur ki, maraqlar uğrunda mübarizə aparan qruplar (mənafe 
qrupları) siyasi sistemin başlıca ünsürləridir. Siyasi proseslər-
də hərəkətverici faktor qrup mənafeyidir. Belə bir situasiyada 
64 
 
şəxsiyyətin fərdi maraqları qrup mənafeyinin fonunda ikinci 
plana keçir. Amma nəzərə almaq lazımdır ki, qrupların 
yaranmasının əsasında duran təməl faktor fərdlərin spesifik 
maraqlarıdır. Fərdlər öz maraqlarını təkbaşına gerçəkləşdirə 
bilmədiklərindən qruplarda birləşirlər və öz maraqlarının 
inteqrativ surətdə uzlaşdıraraq qrup mənafeyi halına salırlar. 
Digər tərəfdən, demokratik şəraitdə legitim hakimiyyətin 
sosial əsaslarını və real gücünü mənafe qrupları arasındakı 
strateji rəqabət və qüvvələrarası münasibətlər balansı təşkil 
edir. Məhz bu amil siyasi səhnədə təmsilçilik və münasibətlər 
sistemini formalaşdıran mexanizm qismində çıxış edir. 
Bununla  yanaşı, belə bir şəraitin fonunda ictimai nizamın 
təmin və mühafizə edilməsi zərurəti də ortaya çıxır ki, burada 
əsas məsuliyyət və öhdəlik dövlətin üzərinə düşür. Dövlət öz 
funksionallığı çərçivəsində ictimai ahəngi təmin edən 
mexanizm qismində çıxış edir və qruplararası mübarizənin 
dağıdıcı nəticələrinin cəmiyyətə mənfi təsir etməsinə imkan 
vermir. Konsepsiyada bildirilir ki, mənafe qruplarının üzərinə 
düşən əsas vəzifə və öhdəlik onu təşkil edən şəxslərin 
maraqlarının inteqrativ surətdə təmin edilməsi səviyyəsidir.  
Nümayəndəli demokratiya modelində isə belə bir 
konseptual maddə əks olunur ki, xalqın iradəsinin həyata 
keçirilməsi onun özünün bilavasitə aktiv təmsilçiliyi əsasında 
mümkün olmur. Real demokratiya xalq təmsilçiliyi hökumə-
tinin formalaşdırılması ilə təmin edilə bilər. Bu hökumət isə 
xalqın passiv iştirakı (aktiv seçki hüququndan istifadə etmək-
lə) sayəsində formalaşdırılır. Daha da dəqiqləşdirsək, höku-
mət xalqın iradəsi əsasında formalaşır, amma xalqın özü bila-
vasitə idarəetmədə iştirak etmir. Təmsilçilər isə öz fəaliyyət-
lərində xalqın ali maraqlarını rəhbər tutmağa söz verir. 
65 
 
Amma bu vədlərin yerinə yetirilməsi səviyyəsi sistemin spe-
sifik xüsusiyyətlərindən asılıdır. 
Politoloq Gilyermo Donnel yazır ki, nümayəndəli de-
mokratiya modeli daha az liberaldır: “Bu modeldə ictimai-
siyasi institutlaşma xüsusi zəruri strateji missiya kimi sə-
ciyyələndirilir. Təsisatların fəaliyyətinin legitimliyi siste-
min effektivlik səviyyəsini artırır... Bu modeldə güclü pre-
zident hakimiyyətinə xüsusi ehtiyac duyulur və prezident 
millətin siyasi təcəssümü, maraqların ifadəçisi qismində 
dəyərləndirilir... Nümayəndəli demokratiyada qərarların 
qəbulu ləng, icrası isə operativ surətdə baş tutur”. 
Leqal demokratiya modelində legitimlik və leqallıq 
anlayışları mərkəzi məfhumlar qismində nəzərdən keçirilir. 
Bildirilir ki, qanunlar və xalqın iradəsi demokratik idarəetmə 
sisteminin əsasını təşkil edir: “Hər iki məfhum bir-birilə 
bağlı olsa da, qanunlar xalqın iradəsindən üstündür. Hər 
bir idarəetmə subyekti öz fəaliyyətində təməl dəyər kimi 
qanunlara əsaslanmalıdır”. 
Bu modeldə vətəndaş cəmiyyətinə xüsusi diqqət yetirilir 
və bildirilir ki, vətəndaş cəmiyyəti ictimai-siyasi institutlaş-
mada özünəməxsus funksionallığa malikdir: “Dövlət vətən-
daş cəmiyyətinin formalaşmasında maraqlı olmalı və meyda-
na çıxan maneələri aradan qaldırmalıdır. Bunun fonunda libe-
rallaşmaya xüsusi diqqət göstərilməli və legitimləşdirmə ilə 
liberallaşma paralel surətdə həyata keçirilməlidir”. 
Nikos Pulantsas, Kerol Peytmen, Benjamin Barber, 
Artur Şlezinger kimi nəzəriyyəçi alimlərin təmsil etdiyi par-
tisipator (iştirakçı) demokratiya nəzəriyyəsində isə liberalist 
prinsiplər üstünlük təşkil edir. Bir çox nəzəriyyəçilər onu 
liberal demokratiya ilə eyniləşdirirlər və bəhs edilən modelə 
bu xüsusiyyətləri aid edirlər: fərdlərin azadlığı və bərabərliyi, 
66 
 
demokratik təsisatların formalaşmasında seçkilərin əsas 
olması və çoxpartiyalı plüralist sistemin formalaşdırılması, 
aktorlara siyasi fəaliyyət azadlığının yaradılması, qanunların 
aliliyi, çoxluğun iradəsi və sair. Bundan başqa, bu modeldə 
fərdlərin qərar qəbulunda iştirakına geniş şəraitin yaradılması 
xüsusi vurğulanır. Bununla əlaqədar olaraq Artur Şlezinger 
yazır: “Siyasi qərarların qəbul edilməsi prosesində cəmiy-
yətin əsas maraqları diqqətlə nəzərə alınmalıdır ki, buna 
da yalnız həmin maraqların təmsilçilərinin və ya tərəfdar-
larının hakimiyyət sistemində hakim mövqe tutduqları 
halda nail olmaq mümkündür”. 
Bu modelə əsaslanan nəzəri-konseptual mənbələrdə 
“sosial inqilab” məfhumundan istifadə edilir ki, bu ifadənin 
mənası klassik semantikadan uzaqdır. Belə ki, bəhs edilən 
anlayış müxtəlif vasitələrlə hakimiyyətin devrilməsi və qəsb 
edilməsi mənasında yox, sivil vasitə və metodlarla demokra-
tikləşməsi anlamında işlədilir. Nəzərdə tutulur ki, demokra-
tikləşmənin fundamental meyarı qüvvələrarası konsensusdur.  
Partisipator demokratiya modelində təsbit edilir ki, xalq 
irrasional toplum deyil və səmərəli idarəetmənin əsasında 
dayanmaq iqtidarındadır: “Fərdlər ictimai-siyasi proseslər-
də təmsil olunmaqla idarəetmənin təkmilləşməsinə xüsusi 
töhfələr bəxş etmək gücündədirlər. Beləliklə, xalq bütün 
proseslər və münasibətlərin fonunda mərkəzi subyekt 
qismində dəyərləndirilməlidir”. 
Elitar demokratiya modelində isə əks olunur ki, siyasi 
idarəetmə peşəkar azlıq tərəfindən həyata keçirilməlidir. Xalq 
idarəetmədə iştirak etməməlidir, çünki idarəetmə nəcib 
keyfiyyətlərə malik olan azlıq tərəfindən həyata keçirilə bilər. 
Siyasi qərarların məhdud peşəkar qrup tərəfindən qəbul 
edilməsi obyektiv strateji zərurətdir. Məhz belə bir təsbitin 
67 
 
fonunda demokratik idarəetmə ilə bağlı başlıca məsələ həmin 
peşəkar qrupların necə formalaşdırılmasıdır. Beləliklə, de-
mokratiya xalqın razılığı və iradəsi ilə elitanın leqal və legi-
tim idarəetməsidir. Bütün bunların fonunda hər bir cəmiy-
yətdə iyerarxik strukturların formalaşması obyektiv zərurətə 
çevrilir. İqtisadi, siyasi, hərbi, maliyyə elitaları yaranır və 
ayrı-ayrı sahələrdə idarəetmə funksiyasını yerinə yetirirlər. 
Beləliklə, yuxarıda nəzərdən keçirdiyimiz demokratiya 
modellərinin hər biri təcrübi gerçəklik baxımından müəyyən 
üstünlüklərə və çatışmazlıqlara malikdir. Ən əsası, hər bir 
model və onun əsasında yaradılmış nəzəriyyə və konsepsi-
yalar özündə bir və ya bir neçə strateji istiqaməti ehtiva 
etdiyindən bütövlükdə kompleks məsələləri əhatə etmir və 
demokratiyanın total mahiyyətini aşkar etməyə yetərli hesab 
olunmur. Məhz buna görə də, bir çox araşdırmaçılar belə bir 
mövqedən çıxış edirlər ki, mövcud modellərin siyasi reallığa 
adekvat surətdə cavab verən əsas prinsipləri və xüsusiyyət-
lərini seçməklə yeni və daha təkmil model yaradılsın. Bu, elə 
bir model olmalıdır ki,  orada təcrübi gerçəkliklərə müvafiq 
nəzəri təsbitlər və məsələlər yer alsın və utopik baxışlar 
sistemi səciyyəsi daşımasın. Məhz belə bir model siyasi 
praqmatizm nöqteyi-nəzərindən rasional prinsiplər, qanuna-
uyğunluqlar və mental xüsusiyyətlər əsas götürülməklə ha-
zırlana və təcrübi müstəviyə transfer edilə bilinər. 
Demokratiya haqqında mövcud fikir və mülahizələrin 
hamısı bir-birindən elmi, məntiqli, maraqlı və cəlbedici gö-
rünsə də, bütün hallarda nəzəriyyəçilərin ya qeyri-səmimiliyi, 
ya da sonunadək izah edə bilməmələri açıq görünür. Bizim 
qənaətimizcə, demokratiya haqqında ən kütləvi və ən 
ümumiləşmiş fikir olan “demokratiya xalqın hakimiyyətidir, 
yaxud çoxluğun insan hüquqları ilə məhdudlaşdırılmış haki-
68 
 
miyyətidir” tezisi o qədər də doğru deyil. Xalqın hamısının 
eyni vaxtda hakimiyyətdə olması praktik baxımdan gülünc-
dür. Belə olduqda, görəsən, hakimiyyət altında olanlar kim 
olacaq? 
Ona görə də, bu tezis daha çox ictimai ahəngdarlığı və 
hormoniyanı qorumaq və azlığın (bir qrupun) hakimiyyətini 
təmin etmək üçün düşünülmüş təbliğata bənzəyir. Demokra-
tiya bütün digər növ cəmiyyət quruluşu modelləri kimi, 
cəmiyyətin təbii tələbatı olan qrup hakimiyyətini təmin edir. 
Digər deyilənlər isə siyasi aksesurlardan başqa bir şey deyil. 
Üstün cəhət isə sadəcə vaxtında seçkilərə getməklə hakim 
qrupun təzələnməsidir. Hakimiyyətin mütləq məzmunu isə 
hökm etməkdir. Bu, bütün cəmiyyətlərin yazılmamış ali 
qanunudur.  
Ancaq demokratiya üstün dəyər kimi bu gün daha çox 
siyasi spekulyasiya vasitəsinə, hətta qlobal güc mərkəzlərinin 
imperiya maraqlarının reallaşdırılmasına xidmət edən alətə 
çevrilib. “Demokratiya” mərkəzlərindən ixrac edilən bu cür 
“genetik modifikasiya olunmuş” demokratiya isə heç də 
həqiqi demokratiya istəyən xalqların milli maraqlarına uyğun 
gəlmir. Ancaq “demokratiya bazarı” imperialist “demokrat-
lar”ın inhisarında olduğu üçün “bazar”da başqa “mal”, alter-
nativ yoxdur. Biz mütləq demokratiya adı altında bizə sırı-
nanları almalıyıq. Ona görə də, nəzəriyyəyə çox da aludə 
olmadan bütün hallarda milli və dövlət maraqları ilə 
uzlaşmayan demokratiyadan imtina etmək lazımdır. Bizcə, 
qloballaşan, hamınının bir-birinə bənzədilməsinə çalışılan 
dünyada milli-mənəvi dəyərlərin qorunmasının ən düzgün 
yolu budur. 
Amma müxtəlif ölkələrin nümunəsində toplanılan empi-
rik faktlar belə bir nəticəyə gəlməyə əsas verir ki, modern 
69 
 
cəmiyyət və qeyri-formal milli dövlət quruculuğu vəzifəsinin 
fonunda həyata keçirilən demokratik tranzit heç də xətti 
sabitlik və dinamik inkişafın zəmanət altına alınması 
mənasına gəlmir. Belə ki, mürəkkəb tarixi situasiyanın 
fonunda əsası qoyulan tranzit prosesinin milli münasibətlər 
zəminində davamlılığının təmin edilməsi lazımdır ki, ictimai-
siyasi müstəvidə sabitlik, ahəngdarlıq və dinamizm təmin 
edilsin və reallaşdırılan siyasi-hüquqi islahatlar vasitəsilə 
milli inkişaf strategiyası mərhələli surətdə həyata keçirilsin. 
Məhz bundan sonra demokratik tranzitin bütün mərhələlərini 
reallaşdırmaq mümkündür. Lakin demokratik tranzit 
ərəfəsində olan bəzi ölkələrdə sistematik strateji tədbirlərin 
müvafiq tələblərə, qanunauyğunluqlara və reallıqlara adekvat 
surətdə həyata keçirilməməsi transformasiyanın natamam 
xarakter almasına səbəb olur. Məhz belə bir situasiyanın 
fonunda həmin cəmiyyətlərdə demokratik tranzit baş tutmur 
və transformasiya avtoritarizmdən neoavtoritarizmə keçid 
formasında təzahür olunur. 
Bütün bu elmi-nəzəri müəyyənləşdirmələrə baxmaya-
raq, “demokratiya” və “demokratik tranzit” məsələsindən real 
surətdə təsir vasitəsi kimi istifadə edilməkdədir. Daha da 
dəqiqləşdirsək, modern beynəlxalq münasibətlər sisteminin 
lokomotiv aktorları, əsasən də Anqlo-sakson ittifaqının nü-
mayəndələri və Avrosentristlər “demokratiya” və “insan haq-
ları” kimi formal institusional məfhumlardan xarici siyasət 
vasitəsi kimi (xarici siyasətdə ideoloji təsir-nüfuz vasitəsi ) is-
tifadə etməkdədirlər. 
Faktdır ki, beynəlxalq münasibətlər sisteminin təcrübi 
məsələlərlə təsbit edilmiş mühüm nəzəri-empirik gerçəkliklə-
rindən biri də millətlərarası münasibətlərdə ideoloji, siyasi və 
iqtisadi müstəvidə cərəyan edən proseslərdə ümumbəşəri 
70 
 
dəyərlərin nisbəti və təsiri məsələsidir. O da bir faktdır ki, 
beynəlxalq münasibətlərin tərəddüdsüz qəbul edilən actorla-
rından biri olan milli dövlətlərarası münasibətlərdə müəyyən 
proseslər və olaylarla bağlı sövdələşmə predmeti kimi istifadə 
edilən vasitələrdən  biri də ümumbəşəri səciyyə daşımaq 
etibarilə demokratiya və onun fundamental prinsipləridir. 
Ümumiyyətlə, demokratik idarəetmə və düşüncə tərzi daha 
çox ayrı-ayrı ölkələrə spesifik surətdə aid edilsə də, başqa 
sözlə, demokratiyaya bir ölkənin daxili idarəetmə səviyyəsi 
və səciyyəsini xarakterizə etmək üçün istinad edilsə də, 
beynəlxalq münasibətlər sistemində mütləq mənada demokra-
tiyanın təməl prinsiplərindən bəhs etmək olmaz. Çünki 
beynəlxalq münasibətlər sistemi və dünya siyasətində aktorla-
rın davranışını şərtləndirən, motiv və stimul qismində çıxış 
edən təməl kateqoriya milli maraq və mənafe anlayışıdır. 
Qısacası, milli dövlətlərin strateji aktlarının və müvafiq dav-
ranış formalarının əsasında daimi və aralıq səciyyə daşıyan 
milli maraqlar durur. 
Amma bütün bunlarla yanaşı, millətlərarası münasibət-
ləri tənzimləyəcək, münasibətlərə dinamizm və ahəngdarlıq 
bəxş edəcək təməl prinsiplər mövcuddur ki, onlara nisbi və 
mütləq mənada istinad və əməl edilməsi beynəlxalq münasi-
bətlərin paritet, simmetrik əsasda nizamlanmasına mühüm 
töhfələr bəxş edir. Bunlara dövlətlərin, millətlərin maraqla-
rına hörmət edilməsi, onların daxili işlərinə qarışılmaması, 
milli strategiyaların qarşı tərəfin təhlükəsizliyinə təhdid yarat-
masına yol verilməməsi və sair kimi müddəalar aiddir. 
Lakin beynəlxalq münasibətlərin modern səciyyəvi 
xüsusiyyətlərinə nəzər saldıqda müşahidə etmək olur ki, sahib 
olduqları resurslara və potensial ünsürlərinə görə dünya 
siyasətinin başlıca tendensiyalarını formalaşdırmaq və yön-
71 
 
ləndirmək iqtidarında olan bəzi güc mərkəzləri ümumbəşəri 
səciyyə daşıyan bir sıra dəyərlərdən təzyiq, təsir və müdaxilə 
vasitəsi kimi istifadə edirlər. Bunların başında isə demokra-
tiya və insan haqları məfhumları gəlir. 
II Dünya müharibəsindən sonra beynəlxalq mü-
nasibətlər sistemində özlərinin milli və transmilli maraqlarını 
həyata keçirmək üçün ümumi nizamlama formulları ortaya 
çıxaran imperialist güclər müxtəlif beynəlxalq təşkilatlar 
çərçivəsində beynəlxalq hüquq normalarına istinad edilməsi 
məsələsini aktuallaşdırdılar və bütün bəşəriyyətə aid edilən 
ümumi normalardan istifadə etməklə, özlərinin geostrateji 
maraqlarını mərhələli surətdə həyata keçirməyə başladılar. 
Məhz belə bir strateji aktın və niyyətin fonunda imperialist 
güclər nəzəri cəhətdən ümumbəşəri səciyyə daşıyan dəyərlər-
lə müəyyən edilmiş beynəlxalq hüquq normalarını monopoli-
yaya aldılar və bu normalardan geostrateji hədəflərlə şərtlən-
miş imperialist ekspansiyanın ideoloji substratları qismində 
istifadə etməyə başladılar. Artıq bəhs edilən güc mərkəzləri 
müxtəlif ölkələrə münasibətdə özlərinin transmilli maraqla-
rını gerçəkləşdirə bilmədikləri hallarda demokratiya və insan 
haqları məsələlərindən təzyiq silahı kimi istifadə taktikasına 
müraciət edirdilər. Başqa sözlə, ümumbəşəri dəyərlər 
imperialist güclərin timsalında “qılınc” və “qalxan” qismində 
istifadə edildi. Məhz bunun qanunuayğun nəticəsidir ki, XX 
əsrin 60-70-ci illərində “demokratiyanın təmin olunması”, 
“insan haqlarının bərqərar olunması” adları altında müxtəlif 
ölkələrdə bu və ya digər səviyyəli çevrilişlər edildi və bir sıra 
ölkələr sözün əsl mənasında xaos və anarxiya meydanına 
çevrildi. Bundan sonra isə müxtəlif geosiyasi məkanlarda 
“demokratiya dalğaları” kimi təsvir edilən “demokratik 
tranzit” proseslərinə start verildi və bu olayların fonunda 
72 
 
qazananlar – idxalçılar yox, ixrac demokratiyasının bərqərar 
olunduğu ölkələr özlərinin geostrateji maraqları əsasında 
“demokratiya dalğaları”nı hərəkətə gətirənlər – “ixracatçı”lar 
oldular. Başqa sözlə, əsasında xarici faktorların dayandığı 
məlum keçidlər nəhəng güc mərkəzlərinin geosiyasi oyunları-
nın struktur elementi, tərkib hissəsi səciyyəsi daşıdı. 
 
4.2. Beynəlxalq münasibətlər nəzəriyyələri informa-
siya imperializmi kontekstində ideoloji vasitə kimi 
 
Nəhəng geosiyasi vahidlərdən biri olan SSRİ-nin 
iflasından sonra yaranmış təkqütblü dünya nizamının fonunda 
da analoji oyunlar, ssenarilər və planlar davam etdi və de-
mokratiya, insan haqları kimi özündə ümumbəşəri dəyərləri 
ehtiva edən institusional məfhumlardan müdaxilə və istismar 
vasitəsi qismində istifadə edildi. Artıq Qərb “Yeni Dünya 
Düzəni” (“Le Nouvel Ordre Mondial”), “Mondializm” kimi 
mədəni imperializmə xidmət edən konsepsiyalar meydana 
gətirməklə geostrateji ekspansiyaları yeni keyfiyyətdə davam 
etdirdi. Bundan sonra “demokratiya” oyunları ən müxtəlif 
ölkələrin nümunəsində təzahür etdi. 
Beləliklə, Qərbin ifa etdiyi “demokratiya nəğməsi”nin 
sivil insanların qətlinə, ölkələrin xaosa, böhrana və anarxiya-
ya sürüklənməsi ilə nəticələnməsi faktı növbəti dəfə sübut 
etdi ki, dünyanı idarə edən Avroatlantik aktorları “demokrati-
ya”, “insan haqları” kimi formal institusional məfhumlardan 
özlərinin transmilli maraqlarını təmin etmək üçün təsir 
vasitəsi kimi istifadə etməkdədirlər. 
Nəticə etibarilə, beynəlxalq münasibətlər sisteminin tə-
rəddüdsüz aktoru kimi qəbul edilən milli dövlətlərin, eləcə də 
xüsusi beyin mərkəzlərinin timsalında “demokratiya”, “de-
73 
 
mokratik tranzit”, “insan haqları” kimi məfhumlar ideoloji 
imperializmin xüsusi institusional vasitəsi kimi istifadə edil-
məkdədir. Bu isə infoimperializmin tərkib hissəsi kimi 
səciyyələndirilməlidir.  
İnfoimperializmin konseptual mənbələrindən birini də 
“Böyük Ortadoğu və Genişləndirilmiş Şimalı Afrika Projesi” 
və “Mondializm” konsepsiyaları təşkil edir. Beynəlxalq 
informasiya şəbəkəsinin hakimləri-infokratlar məhz bu cür 
konseptual resurslardan konkret transmilli geostrateji məq-
sədlərin təmin olunması naminə ideoloji-informativ vasitə 
kimi istifadə etməkdədirlər. Bu prosesdə alət, yaxud silah 
qismində isə əsas etibarilə sosial media, müxtəlif kütləvi 
internet resursları ən əsası isə “facebook” və “twitter” çıxış 
edir. 
Böyük Ortadoğu və Genişləndirilmiş Şimali Afrika 
Projesi” ABŞ-ın “Mondializm” və “Yeni Dünya Düzəni” 
konsepsiyasının təməl strateji detalları əsasında for-
malaşdırılmış və icrasına start verilmiş imperialist genişlənmə 
strategiyasının konseptual əsaslarını təşkil etməkdədir. Bəhs 
edilən layihə 2001-ci ildən aktuallıq qazanan strateji 
konsepsiyadır. Onun əsasında Yaxın və Orta Şərqi, eləcə də 
Şimali Afrikanı bütövlükdə ələ keçirərək, “əyalət”ə çevirmək 
məqsədi durur. Şimali Afrikadan Cənubi Asiyaya qədər olan 
geniş bir ərazini əhatə edən, böyük bir coğrafiyanı özündə 
birləşdirən bu konsepsiyanın reallaşdırılması ilə Yaxın və 
Orta Şərq bilavasitə nəzarət altına alınacaq ki, bu da 
bütövlükdə Avrasiyanın ələ keçirilməsi demək olacaq və 
nəticə etibarilə “Avrasiya imperatorluğu” konsepsiyası 
addım-addım gerçəkləşdiriləcək. Çünki layihə çərçivəsinə 23 
ölkə daxildir ki (bəzi mənbələrə görə 27), bunların da hər biri 
mühüm geosiyasi önəm kəsb edir. Yəni bu konsepsiyanın 
74 
 
reallaşdırılması ilə mühüm sərmayə məkanları – mərkəzləri, 
bazarlar və strateji tranzit məntəqələr ələ keçiriləcək, geniş 
mənada isə dünyanın perspektiv enerji ehtiyacını qarşılayacaq 
bir regionda uzunmüddətli hakimiyyət təmin edilmiş olacaq. 
Bu hakimiyyət Avroatlantik güc mərkəzlərinin, yəni infoim-
perialistlərin dörd əsas məqsədinin həyata keçirilməsini təmin 
edəcək: 
– birincisi, ölkədə mövcud olan karbohidrogen ehtiyat-
ları qeyd-şərtsiz infoimperialistlərin nəzarətinə keçəcək; 
– ikincisi, gələcəkdə bu ehtiyatların əsas istehlakçısı 
olacaq Cənubi-Şərqi Asiya ölkələri (Çin, Hindistan, Yaponi-
ya, Koreya, İndoneziya, Pakistan, Malayziya, Banqladeş və 
s.) bazarı nəzarətə götürüləcək və dolayısı ilə dünya əhalisi-
nin üçdə ikisindən çoxunu təşkil edən insani və intellektual 
resurslar da nəzarətə götürülmüş olacaq; 
– üçüncüsü, Afrika səhraları altında mövcud olan və 
XXI əsrin əsas konflikt mənbəyi kimi çıxış edəcək içməli su 
ehtiyatları infoimperialistlərin əlinə keçəcək (Təkcə Liviya 
səhraları altında 150 milyon kubkilometr şirin su ehtiyatları 
var. Bu qədər su Nil çayının min il ərzində suyunun həcminə 
bərabərdir). 
– dördüncüsü, qlobal iqlim dəyişikliyi prosesində insan 
yaşayış məskəni kimi əlverişsiz hala düşəcək Şimali-Qərbi 
Avropa ölkələrinin xalqları Yaxın Şərq və Şimali Afrikada 
məskunlaşdırılacaq (hazırda bu məqsədlə Afrikanın yerli 
əhalidən təmizlənməsinə start verilib. Məsələn, Somali, Haiti, 
İraq, Suriya, Misir, Keniya və s. ölkələrdə müxtəlif şəkildə və 
səviyyədə bu proses davam etdirilir). Bununla da ABŞ-ın və 
Atlantik aktorlarının dənizaşırı imperialist genişlənməsi 
missiyası yeni keyfiyyətdə davam etdiriləcək. Məhz sadala-
nan bu detalların və strateji məqsədlərin fonunda açıq şəkildə 
75 
 
təsbit etmək olur ki, bu gün Tunis, Misir, Liviya, Suriya kimi 
region ölkələrində baş verən hadisələrin konseptual əsasını 
“Böyük Ortadoğu və Genişləndirilmiş Şimali Afrika Projesi” 
təşkil edir. Deməli, dünyanı idarə edən nəhəng güclər bəhs 
edilən bölgəni monopoliyaya almaq üçün sözügedən 
əməliyyatları həyata keçirməkdədirlər. 
Bu məsələnin infoimperializm çərçivəsində mahiyyəti 
budur ki, infokratlar sadalanan konseptual mənbələr çər-
çivəsində icra edilən əməliyyatların beynəlxalq təhlükəsizliyə 
xidmət etdiklərini bildirirlər. Onların təqdimatına görə, “Bö-
yük Ortadoğu və Genişləndirilmiş Şimali Afrika Projesi” mil-
li dövlətləri regional və beynəlxalq əməkdaşlığa cəlb etməklə 
coğrafi təhlükəsizlik və tərəqqini təmin etmiş olur.  
Dolayısıyla, sadalanan geosiyasi konsepsiyalar fonunda 
reallaşdırılan ekspansionalist və imperialist siyasət dünya 
ictimaiyyətinə fərqli formalarda-beynəlxalq təhlükəsizliyə, 
milli dövlətlərarası əməkdaşlığa töhfə verən strateji seçim 
kimi təqdim edilir. Bu isə infoimperializmin struktur elementi 
kimi çıxış edir. Yəni bu cür konseptual mənbələrin də alt 
qatında geostrateji maraqlarla şərtlənmiş ideologiya əks olun-
muşdur. 
“Mondializm” konsepsiyası isə milli dövlətlərin funk-
sionallığını itirməsi ilə mümkün olan “qlobal dövlət”in for-
malaşması və dünyanın vahid mərkəzdən idarə edilməsi 
missiyasını özündə əks etdirir. Məhz elə buna görə də, qlo-
ballaşma prosesini “Mondializm” konsepsiyasının tərkib 
hissəsi kimi səciyyələndirmək lazımdır. Bu barədə növbəti 
paraqraflarda geniş analitik informasiya veriləcəkdir. 
Xüsusi diqqət mərkəzində duran başlıca məsələlərdən 
biri də “Mondializm” və “Böyük Ortadoğu və Genişləndiril-
miş Şimali Afrika Projesi” konsepsiyalarının əsasında və 
76 
 
arxasında duran milli aktorların müəyyənləşdirilməsidir. Bu 
suala cavab vermək üçün son olaraq, Yaxın Şərq və Şimali 
Afrikada baş verən olayların fonunda bir sıra məsələlərə 
toxunmaq məqsədəmüvafiqdir. Beləliklə, Yaxın Şərq və 
Şimali Afrikada baş verən məlum dağıdıcı proseslər hələ 
başlanğıc ərəfəsindəykən belə bir dilemmatik sual ön plana 
çəkilirdi: sözügedən olayların əsasında həmin ölkələrin 
xalqları dayanır, yoxsa bütün bu proseslər bəzi güc mərkəzlə-
ri tərəfindən idarə edilir? Amma hadisələrin gedişatı, baş 
verən bir sıra hadisələr, irəli sürülən bəyanatlar təsdiq etdi ki, 
bütöv bir coğrafiyanı ağuşuna alan bu tragikomik proses yenə 
də – ənənəvi surətdə dünyanın geostrateji konturlarını müəy-
yənləşdirən güc mərkəzləri tərəfindən həyata keçirilir və bu 
proseslərin əsasında dayanan təməl motivlər nəhəng actorla-
rın transmilli səciyyəli geosiyasi və geoiqtisadi, bir sözlə, 
geostrateji maraqlarıdır. Tragediyanın komik tərəfi isə odur 
ki, həmin regionun insanları, hətta hadisəni kənardan izləyən 
geniş dünya ictimaiyyətinin əksəriyyəti, doğrudan da, region-
da demokratik hadisələrin baş verdiyinə inanırlar, yaxud 
inanmağa çalışırlar. Dünya siyasətinin statik və dinamik sub-
stratlarını müəyyən və idarə edən sözügedən qüvvələr, 
əslində, öz aralarında iki böyük qrupda yer alan subyektlər-
dən ibarətdir. Bunlardan biri formal ittifaq kimi səciyyələndi-
rilən anqlo-sakson birliyinin subyektləri-ABŞ və İngiltərə, 
digəri isə Avrosentristlər kimi təsvir edilən regional triadadır 
(Fransa, İtaliya və Almaniya). “Mondializm” konsepsiyası 
əsasında ortaq razılaşmaya uyğun olaraq hərəkət edən sözü-
gedən Atlantik aktorları özlərinin transmilli maraqları çərçi-
vəsində “Böyük Yaxın Şərq və Şimali Afrika” əməliyyatına 
start veriblər. “Böyük Ortadoğu və Genişləndirilmiş Şimali 
Afrika Projesi” və “Mondializm” konsepsiyalarının mərkə-
77 
 
zində dayanan lokomotiv aktor və ya “orkestr şefi”isə ABŞ-
dır. 
Amma qeyd etmək lazımdır ki, Avroatlantik aktorları 
(Avrosentristlər) ilə anqlo-saksonlar arasında kəskin institu-
sional ziddiyyətlər mövcuddur. Avropada müşahidə olunan 
sonuncu maliyyə kataklizmləri bu ziddiyyətləri aşkar edən 
növbəti institusional vasitə oldu. Avrozonada baş verən 
maliyyə kataklizmlərinin fonunda dövlətlərin istinad etdiyi 
tədbirlər və atdığı addımlara nəzər yetirdikdə belə bir 
nəticəyə gəlmək olur ki, bu gün də dünya siyasətinə ciddi 
surətdə təsir edən Avrosentrist - anqlo-sakson qarşıdurması 
yeni keyfiyyətdə, ənənəvi formada davam edir. 
Məlum olduğu kimi, anqlo-sakson ittifaqı ilə Avro-
sentristlər arasında beynəlxalq münasibətlər tarixinin bir çox 
mərhələlərində ciddi strateji rəqabət meyilləri mövcud olub. 
Hər iki qütb arasında daim geostrateji resurslara sahib olmaq 
və geosiyasi dividendlər əldə etmək uğrunda ciddi mübarizə 
gedib. I Dünya müharibəsinə qədərki dövrdə pik nöqtəyə 
qalxan bu mübarizə I və II Dünya müharibəsinin arasındakı 
tarixdə öz formasını müəyyən qədər dəyişib. II Dünya müha-
ribəsindən sonra isə anqlo-saksonlar geostrateji mənada ciddi 
üstünlüklər əldə ediblər və hegemon birliyə çevriliblər. 
Ancaq SSRİ-nin fiaskoya uğraması ilə formalaşan yeni dünya 
düzəninin fonunda Avrosentristlər də müəyyən dividendlər 
əldə edərək əhəmiyyətli geostrateji resurslara sahib olublar. 
Amma bununla yanaşı, hələ də anqlo-sakson hegemoniyası 
öz mövcudluğunu qoruyub saxlamaqdadır. Eyni zamanda, 
mövcud mübarizə meyilləri müxtəlif forma və səviyyələrdə 
özünü göstərməkdədir. 
Son olaraq avrozonada baş verən maliyyə kataklizmləri-
nin fonunda Avrosentrist - anqlo-sakson qarşıdurması və rə-
78 
 
qabəti aşkar formada təzahür olunub. Belə ki, Avrosentristlə-
rin siyasi və iqtisadi lokomotivi olan Fransa və Almaniya 
müxtəlif tədbirlər paketi irəli sürməklə həm avrozonanı 
böhrandan xilas etmək, həm də təmsil etdikləri qütbün 
mühüm geostrateji dividendlər əldə etməsinə nail olmağa 
çalışıblar. Buna qarşı olaraq anqlo-sakson cəbhəsinin də 
müəyyən addımlar atacağını gözləmək olar. Hər halda, 
perspektivdə bunun şahidi olacağıq. 
 
 
 
 
79 
 
V FƏSİL 
 
Beynəlxalq şəbəkə hakimiyyəti qlobal 
prosesləri yönləndirən infoelita kimi 
 
5.1. Netokratiya yeni növ hakimiyyət forması kimi 
 
Müasir dövrdə ən müxtəlif strateji araşdırmalarda önə 
çəkilən başlıca kateqoriya və məsələlərdən biri də netokratiya 
və yaxud “şəbəkə hakimiyyət”dir. XXI əsrdə dünya siyasətin-
də lokal və qlobal informasiya şəbəkələri genişləndikcə, 
qloballaşma prosesi sürətləndikcə “qlobal dövlət” məsələsi 
araşdırmaçıların diqqətini daha çox çəkməyə başladı ki, bu da 
bir sıra yeni tədqiqat məsələlərini aktuallaşdırmış oldu. Bu 
məsələlər sırasında “şəbəkə hakimiyyəti” (netokratiya) prob-
lemi xüsusi yer tutmaqdadır. Bəzi mənbələrdə bu kateqoriya 
“şəbəkə dövləti” kimi təqdim edilir ki, bu da müəyyən 
anlaşılmazlıqların və semantik problemlərin meydana çıxma-
sına səbəb olur. Belə olan halda, araşdırmaçılar “qlobal 
dövlət”lə “şəbəkə dövləti”ni eyniləşdirir və buradan da yanlış 
nəticələr hasil olunur. Məhz bu cür eyniləşdirmənin fonunda 
əhəmiyyətsiz, bir o qədər də lazımsız müqayisələr aparılır. 
Beləliklə, hər iki məfhumun fərqli və oxşar xüsusiyyətləri ön 
plana çəkilir. Biz isə bu cür müqayisələrin fonunda, əslində, 
“şəbəkə dövləti” anlayışının yanlış olduğunu, bu məfhumun 
doğrusunun “şəbəkə hakimiyyəti” olmasını və gerçəklikdə 
netokratiyanın qlobal dövlətin struktur elementi kimi çıxış 
etdiyini isbat edəcəyik. 
Beləliklə, qeyd edilir ki, “qlobal dövlət”lə “şəbəkə 
dövləti” arasında müəyyən oxşar və fərqli xüsusiyyətlər 
80 
 
mövcuddur. Bənzər xüsusiyyətlərdən bəhs edərkən bildirilir 
ki, “qlobal dövlət” dünya miqyasında təməl resursların sahibi, 
qlobal “orkestr şefi”dir. Vurğulanır ki, elə “şəbəkə dövləti” 
də beynəlxalq hakim qismində çıxış edir, eyni zamanda, 
nəzarət və idarəetmə funksiyasını inhisara almışdır. Amma 
hər iki təsisatın idarəetmə strategiyası və vasitələrində ciddi 
fərq vardır. Əgər “qlobal dövlət” dünyanı iqtisadi, siyasi, 
qlobal inzibati, mədəni, ideoloji və hərbi resurslar vasitəsi ilə 
idarə edirsə, netokratiya bu missiyanı informasiya silahı 
vasitəsilə virtual platformada həyata keçirir. Digər tərəfdən, 
“qlobal dövlət”in fəaliyyət mexanizmində hərbi, siyasi və 
iqtisadi ekspansiya əsas vəzifə kimi çıxış edirsə, “şəbəkə 
hakimiyyəti” informasiya axını vasitəsilə yeni lokal və qlobal 
informasiya şəbəkələri formalaşdırmağa, ən yeni dövrdə 
informasiyanı əsas resursa çevirməyə çalışır. 
Beləliklə, aydın olur ki, əslində, “şəbəkə hakimiyyəti” 
qlobal dövlətin bir parçasıdır. Çünki imperialist mərkəzlərin 
dünyanı idarə etmək üçün formalaşdırmağa çalışdıqları 
monopolist təsisat səciyyəsi daşıyan institut “qlobal döv-
lət”dir. “Şəbəkə hakimiyyəti” isə yalnız informasiya resursu 
vasitəsilə bu idarəetməni təkmilləşdirir, yeni növ hakimiyyət 
forması formalaşdırır. Deməli, netokratiya ayrıca dövlət ola 
bilməz. Elə bəhs olunan anlayışın etimoloji mənası da bunu 
deməyə əsas verir. Belə ki, net (network-şəbəkə), kratiya 
(cracy-hakimiyyət) mənasını verir. Netokratiyanı “şəbəkə 
dövləti” kimi təqdim etmək demokratiyanın “xalq dövləti” 
kimi təsvir olunmasına bənzəyir. Hər iki halda təməl yanlışlıq 
vardır. Çünki demokratiya etimoloji və semantik nöqteyi-
nəzərdən “xalq dövləti” yox, “xalq hakimiyyəti”dir. 
Bəs “şəbəkə hakimiyyəti” dediyimiz təsisat nədir, onun 
başlıca funksiyaları nədən ibarətdir?  
81 
 
XXI yüzillik informasiya əsri kimi dəyərləndirildiyin-
dən bu dönəmdə fundamental informasiya resurslarına sahib 
olan, informasiya axınına nəzarət edən subyektlər həm də 
dünya siyasətində istiqamətləndirici və tənzimləyici aktor 
kimi çıxış edirlər. İnformasiya-kommunikasiya texnologiya-
larının inkişafı, modern texnoloji yeniliklərin meydana çıx-
ması, elmi-texniki tərəqqinin sürətlənməsi, lokal və qlobal  
informasiya şəbəkələrinin mexaniki tərəqqisi, informasiya 
cəmiyyətinin təşəkkül tapması, internetin imkanlarının geniş-
lənməsi informasiyanın funksiyasını funksionallığını artırmış-
dır. Bu isə fəaliyyətini informasiya silahı vasitəsilə virtual 
platformada davam etdirən infokratlar üçün növbəti avantaj 
kimi çıxış edir. 
Qeyd etdiyimiz kimi, infokratlar informasiya vasitəsilə 
imperialist və transmilli səciyyəli maraqların həyata keçiril-
məsi missiyasından çıxış etməkdədirlər. XXI əsrin əvvəlində 
sürətlənən bu proses indiyədək pərakəndə xarakter daşısa da, 
“şəbəkə hakimiyyəti”nin (ideyanın və bu yöndə praktik icra 
mexanizmlərinin) meydana çıxmasından sonra müntəzəm və 
sistematik xarakter almışdır. Daha da dəqiqləşdirsək, infok-
ratlar informasiya hakimiyyətinə institusional forma verərək, 
özlərinin “hakimiyyət”ini-netokratiyanı formalaşdırıblar. Bu, 
elə bir hakimiyyətdir ki, burada hakimiyyətin mənbəyi qis-
mində insanlar yox, virtual platformada dövriyyəyə buraxılan 
informasiya çıxış edir. 
Netokratiya internet və digər virtual vasitələrlə qlobal 
informasiya məkanının formalaşdırılması və bu məkana nəza-
rət edilməsi ilə öz fəaliyyətini davam etdirməkdədir. Qlobal 
informasiya məkanı isə kifayət qədər geniş məzmunlu 
məfhumdur və özündə bir neçə komponenti ehtiva edir. 
Birincisi, virtual platformadakı qlobal maliyyə axını buraya 
82 
 
aid edilir. Belə ki, müasir beynəlxalq münasibətlər sisteminin 
səciyyəvi xüsusiyyətlərindən biri olan maliyyə axını, kapital 
dövriyyəsi virtual platformaya transfer olunur, bununla da 
qeyri-ənənəvi, yeni bazar münasibətləri formalaşdırılır. Elə 
transmilli korporasiyaların da fəaliyyət mexanizmində yeni 
cizgilər meydana çıxır, şəbəkə münasibətləri formalaşır. Bu-
nun da nəticəsinə müvafiq olaraq, virtual münasibətlər bey-
nəlxalq ticari və iqtisadi əlaqələrə təsir edir və əvvəllər sədd 
kimi çıxış edən milli sərhədlər sıradan çıxarılır.  
İkincisi, netokratiyanın fəaliyyətinin fonunda qloballaş-
ma prosesi daha intensiv xarakter alır və yeni məzmun kəsb 
edir. Beynəlxalq siyasi və iqtisadi münasibətlərdə meydana 
çıxan virtual çalarlar milli dövlətlərin funksionallığının 
zəifləməsi ilə müşayiət olunur və ənənəvi milli münasibətlər 
kardinal dəyişikliklərə məruz qalır. Artıq milli dövlətlərin 
suverenlik səviyyəsi aşağı düşür, beynəlxalq münasibətlər 
sisteminin tərəddüdsüz qəbul edilən aktorları olan dövlətlər 
qəbul və icra etdikləri qərarlarla digər aktorların qərarlarına 
əvvəl olduğu qədər təsir edə bilmirlər. 
Üçüncüsü, netokratların ideoloji siyasəti dünya siyasə-
tində yeni və müəyyən qədər də təhdidedici tendensiyaların 
meydana çıxmasını şərtləndirir. Daha da dəqiqləşdirsək, in-
formasiya silahı vasitəsilə insanların analitik təfəkkürü, dü-
şüncə qabiliyyəti sıradan çıxarılır, manqurtlaşdırma prosesi 
davam etdirilir. Eyni zamanda, “şəbəkə hakimiyyəti” infor-
masiyadan inzibati resurs kimi istifadə edir, yeni lokal və qlo-
bal informasiya şəbəkələri formalaşdırır. 
Netokratiyanın istifadə etdiyi əsas vasitələrdən biri 
qismində sosial media çıxış edir. Ümumiyyətlə, sosial media 
insanlar arasında virtual internet mexanizmləri vasitəsilə 
sosial ünsiyyət yaratmaq və məlumatları paylaşmaq deməkdir 
83 
 
ki, bu da ünsiyyəti daha əlçatan və veb əsaslı texnologiyalar-
dan istifadə etməklə interaktiv dialoqa çevirir. Nəticə eti-
barilə, sosial mediadan istifadə olunması kütləvi xarakter da-
şıyır və bu sektor netokratların fəaliyyəti üçün əlverişli zəmin 
hesab olunur. Sosial media vasitələrinə internet üzərindən 
yayımlanan informasiya (xəbər) saytları, sosial şəbəkələr, 
bloqlar, mikro bloqlar, ani ünsiyyət proqramları, forumlar, 
agentliklər  və s. daxildir. 
“Şəbəkə hakimiyyəti”nin istinad etdiyi resurslardan biri 
də əsrimizin başlıca virtual məkanlarından biri olan sosial 
şəbəkələrdir. Sosial medianın tərkib hissəsi kimi çıxış edən 
bu şəbəkələr açıq, nəzarətsiz və bir o qədər xaotik informa-
siya mübadilələrini şərtləndirir, ideoloji təsir dairəsinin kifa-
yət qədər genişlənməsinə şərait yaradır və bir nöqtədə mil-
yonlarla obyekti birləşdirir.  
Əlbəttə ki, sosial medianın bu cür geniş imkanlara malik 
olması netokratları bu istiqamətdə xüsusi fəaliyyətə sövq edir. 
Hətta dünya siyasətində lokomotiv aktor kimi çıxış edən milli 
dövlətlər (əsasən Qərb dövlətləri) sosial şəbəkələrin fəaliyyət 
mexanizminin təkmilləşməsinə xüsusi diqqət yetirirlər. Bu-
nun üçün sosial şəbəkələrin maliyyələşdirilməsi üçün xüsusi 
fondlar yaradılır, külli miqdarda maliyyə vəsaiti ayrılır. 
Netokratiyadan bəhs edərkən, toxunulması zəruri olan 
başlıca məsələlərdən biri də infoelita və yaxud şəbəkə aris-
tokratiyasıdır. Netokratiyanın təşəkkül tapması, beynəlxalq 
əlaqələrin və proseslərin virtual platformaya transfer olunma-
sı yeni elita növünün-infoelitanın formalaşmasını şərtləndirib. 
Müasir dövrdə virtual resurslardan istifadə etməklə, “dünya 
hörümçək toru”na nəzarəti həyata keçirən şəbəkə aristokratla-
rı “qlobal dövlət”in məmurları qismində çıxış etməkdədirlər. 
 
84 
 
5.2. Qlobal dövlət və qloballaşma prosesi infoim-
perializm kontekstində; xüsusi analitik təhlil 
 
İnfoimperializmdən bəhs edərkən, diqqət mərkəzinə 
çəkilməsi lazım olan başlıca məsələlərdən biri də qloballaş-
madır. Yeni dünya düzəninin fonunda iqtisadi imperializm ön 
planda olarkən qloballaşma prosesi daha çox iqtisadi xarakter 
kəsb edir, özünün klassik xüsusiyyətlərini daşıyırdı. Amma 
iqtisadi imperializmin arxa, infoimperializmin isə ön plana 
keçməsiylə qloballaşma tendensiyasında müəyyən dəyişiklik-
lər baş verdi, proses yeni keyfiyyət çalarları əsasında davam 
etməyə başladı. Məhz bu dəyişikliklərə keçməmişdən öncə 
qloballaşmanın klassik mənada təməl səciyyəvi xüsusiyyətlə-
rinə və bu istiqamətdə araşdırmaçıların qənaətlərinə nəzər ye-
tirmək, bundan sonra müqayisə metodu əsasında analitik nəti-
cələr hasil etmək məqsədəmüvafiqdir. 
Beləliklə, qloballaşma prosesi müasir dünya siyasəti və 
beynəlxalq münasibətlər sisteminin başlıca tendensiyaların-
dan biri hesab edilir. Məhz buna görə də, bu problem müxtə-
lif strateji araşdırmaların fundamental tədqiqat obyekti kimi 
çıxış etməkdədir. Qloballaşma yeni proses olmayıb, tarixin 
müxtəlif dövrlərində bu və ya digər səviyyə və formada təza-
hür etmişdir. Qloballaşma anlayışından ilk dəfə beynəlxalq 
iqtisadi proseslər və münasibətlər üzrə nüfuzlu araşdırmaçı-
analitik Teodor Levit 1983-cü ildə “Harvard business review” 
(“Harvard biznes icmalı”) jurnalında çap edilən “Bazarların 
qloballaşması” məqaləsində istifadə etmişdir. O, qloballaşma 
dedikdə, ayrı-ayrı transmilli korporasiyaların istehsal etdikləri 
məhsulların bazarlarda bir-birinə qovuşması-sağlam rəqabət 
əsasında qarşılıqlı inteqrasiyası prosesini ifadə etmişdir. 
Lakin bu yanaşma sistematik deyildi və qloballaşma prosesini 
85 
 
sadəcə bir aspektdən-bazar məhsullarının inteqrasiyası for-
masında ifadəsi səciyyəsi daşıyırdı. 1987-ci ilə qədər isə ABŞ 
Konqresində adında “qloballaşma” məfhumu işlədilən heç bir 
kitab haqqında məlumat yox idi. 
Qloballaşma anlayışına və prosesinə akademik status 
verilməsi və müxtəlif sahələri özündə ehtiva edən proses kimi 
yanaşılması araşdırmaçı - sosioloq Roland Robertsonun adı 
ilə bağlıdır. R.Robertson ilk dəfə olaraq qloballaşma prosesi-
nə tarixi aspektdən yanaşmış və onun müxtəlif mərhələlərdən 
keçərək bugünkü formaya gəldiyini bildirmişdir. Sosioloq 
qeyd etmişdir ki, qloballaşma prosesi XV əsrdən sistematik 
olaraq start almışdır. Qloballaşmanın beş mərhələdən keçdi-
yini bildirən Robertson vurğulamışdır ki, bu prosesdə təzahür 
edən hər bir mərhələ özündən əvvəlkindən daha mürəkkəb və 
rəngarəng olmuşdur. Ümumilikdə isə tədqiqatçının gəldiyi 
yekun qənaət ondan ibarətdir ki, qloballaşma adlanan prose-
sin mahiyyəti budur ki, bu proses dünyanın inteqrasiya olun-
muş - “birləşmiş” halıdır. 
Qloballaşma nəticəsində mədəni baxımdan fərqli top-
lumların artıq funksional olaraq bir bütöv halına gəldiyini bil-
dirən Robertson qloballaşmanı təbii-tarixi və zəruri proses 
kimi dəyərləndirir və bu prosesin mütəmadi qaydada daha 
uzun müddət davam edəcəyini bildirir. 
Qloballaşma problemi və prosesini fundamental səviy-
yədə araşdıran digər bir tədqiqatçı Antoni Hiddensdir. 
A.Hiddens qloballaşma prosesinə zaman və məkan məfhum-
larını əsas tutaraq yanaşmağa üstünlük verir. O qeyd edir ki, 
qloballaşma ilə əlaqədar olaraq zaman və məkan məfhumları 
müəyyən bir bölgəyə bağlı olmaqdan çıxmış və bütün dünya 
dövlətlərinin, millətlərin müştərək əsasda istifadəsinə veril-
mişdir: “Texnologiyanın inkişafı, istehsalın sürətlə artımı, 
86 
 
sərhədlərin “əriməsi” istər-istəməz millətlərarası əlaqələr və 
münasibətləri daha da sıxlaşdırmışdır”. 
A.Hiddensin fikrincə, qloballaşma prosesinin fonunda 
millət və milli dövlət məfhumları getdikcə öz önəmini itirmə-
yə başlayır. O qeyd edir ki, sərhədlərin aradan qaldırıldığı bir 
zamanda dövlətlərarası münasibətlər yeni forma almağa baş-
layır: “Qloballaşma prosesinin fonunda qlobal mənada qarşı-
lıqlı asılılıqların yeni formaları meydana çıxır. Belə ki, qlo-
ballaşma nəticəsində yeni və geniş əhatəli risklər yaranır, 
eləcə də bütün dünya və hər bir ölkə üçün uzunmüddətli 
transformasiya imkanları formalaşır”. 
A.Hiddens belə bir fikri əsas tutur ki, qloballaşma gücün 
və təsir mexanizminin lokal və regional qüvvələrdən alınıb 
qlobal aktorlara verilməsidir. O bildirir ki, qloballaşma müa-
sirləşmə və inteqrasiya tələbatının və zərurətinin fonunda or-
taya çıxan uzunmüddətli prosesdir. Bunun ardınca araşdırma-
çı vurğulayır ki, qloballaşma təkistiqamətli proses deyil. “Bu 
proses özündə siyasi, iqtisadi, hərbi, ideoloji istiqamətləri 
ehtiva edir”,-deyə araşdırmaçı vurğulayır. 
Bunlarla yanaşı, Antoni Hiddens qeyd edir ki, qloballaş-
ma müasirləşmənin fonunda ortaya çıxan təbii prosesdir. 
Onun fikrincə, bu proses iqtisadi, siyasi və mədəni forma və 
müstəvidə təzahür edir. Hiddens qloballaşmanı “gecikmiş 
müasirlik” adlandırır. O bildirir ki, qloballaşma millətlər ara-
sında baş verməsi zəruri olan real təbii-tarixi prosesdir. Bu 
yanaşma onu Roland Robertsonla eyni mövqeyə gətirir. 
Qloballaşma problemini fundamental araşdırmaların 
tədqiqat obyektinə çevirən digər bir araşdırmaçı İmmanuel 
Vallerstayndır. İ.Vallerstayn qloballaşmaya iqtisadi nöqteyi-
nəzərdən yanaşmışdır. Tədqiqatçı qloballaşmanı kapitalist 
dünya iqtisadiyyatının qloballaşması kimi səciyyələndirib. 
87 
 
Onun yanaşmasına görə, qloballaşma kapitalist sərmayənin 
axımı və beynəlxalq inteqrasiya və asılılığın güclənməsidir. O 
qeyd edir ki, qloballaşma bərabərsizliyi yaradan və gücləndi-
rən prosesdir. Vallerstaynın yanaşmasına görə, qloballaşma 
prosesinin əsas meyilləri məhz bunlardır: iqtisadi münasibət-
lərin inteqrasiyası və intensivləşməsi, qlobal və regional ba-
zarlar uğrunda savaşların və rəqabətin güclənməsi, iqtisadi 
böhranların mütəmadi qaydada baş verməsi, iqtisadi qruplaş-
maların yaranması, sərmayə axımı və artımının daha da güc-
lənməsi, transmilli korporasiyaların fəaliyyət dairəsinin ge-
nişlənməsi və s. 
Vallerstayn bildirir ki, artıq qloballaşma prosesi olduqca 
sürətlənib və bütün dünya ölkələrini əhatə etməkdədir. Onun 
yanaşmasına görə, son 400 ildə Avropanı əhatə edən 
sistemdən bütün dünyanı əhatə edən qlobal sistemə keçid 
alınıb. Vallerstayn bildirir ki, bu prosesin və tendensiyanın 
fonunda “əyalət dövlətləri” inkişaf edə bilməmiş və daha çox 
“vassal” qismində çıxış etmişlər. Vallerstaynın qənaətincə, 
iqtisadi qloballaşma ölkələr arasında və ölkənin öz daxilində 
bərabərsizliyə səbəb olur, beynəlxalq rəqabət qabiliyyəti isə 
dövlətlərin və beynəlxalq sistemin digər iştirakçılarının bu 
problemlə məşğul olması imkanlarını məhdudlaşdırır. Qlobal-
laşmanın müasir mərhələsi kapitalist dünya sisteminin sonun-
cu “durğunluq”  mərhələsi kimidir. 
Martin Kher isə qeyd edir ki, qloballaşma əsrlər boyu 
üçüncü dünya ölkələrində mövcud olan müstəmləkəçiliklə 
eyniləşdirilməlidir. Onun fikrincə, qloballaşma prosesi qaçıl-
maz və zəruri prosesdir. Müəllif bildirir ki, qloballaşma bir 
növ imperializmdir. Bu imperializm dünya xalqları üzərində 
nəzarət və təsir mexanizmlərini ələ almağa çalışan qlobal 
aktorların strateji planlarının bir elementidir. 
88 
 
David Held və Toni Mc Gryu kimi araşdırmaçılar isə 
hesab edirlər ki, qloballaşma sosial münasibətlər və əməliy-
yatların məkanca təşkilinin transformasiyasını əhatə edir. On-
ların yanaşmalarına görə, qloballaşma prosesinin fonunda 
inteqrasiya tendensiyasi daha da intensivləşir və milli kimlik-
lər qlobal kimliyə çevrilir. Qloballaşma kapitalizmlə birlikdə 
ortaya çıxıb və bir qrup aktorların mərkəzində dayandığı 
uzunmüddətli tendensiyadır. 
Türkiyəli araşdırmaçı Suat İlhan isə belə bir fikir ifadə 
edir ki, qloballaşma bizdən minilliklərə söykənən mədəniyyət 
və mentalitetimizi dörd əsrlik tarixə sahib olan Amerika 
mədəniyyətinə dəyişməyi tələb edir. O qeyd edir ki, qlobal-
laşma Amerikanın siyasi, iqtisadi və mədəni hegemonluğuna 
hesablanıb. Onun fikrincə, qloballaşma nəticəsində orta əsr 
müstəmləkəçiliyi yeni formada təzahür etməkdədir. Bu 
proses heç də bütün millətlər üçün parlaq və arzuolunan 
perspektiv vəd etmir. Qloballaşma hazırki dünya düzəninin 
fonunda artıq qaçılmaz prosesə və şərtə çevrilib: “Qloballaş-
ma prosesi yeni dünya nizamının başlıca tendensiyalarının 
birincisidir. Milli dövlətlərin suverenliyinin zəiflədilməsinə 
və sərhədlərin aradan qalxmasına gətirib çıxaran bu proses 
qlobal kapital dövriyyəsi və sərmayə axımının bir əldə 
cəmləşməsi ilə nəticələnir”. 
Bir çox araşdırmaçılar isə qloballaşma ilə imperializmin 
eyni mahiyyət kəsb etdiyini bildirirlər. Çünki hər ikisi eyni 
istiqamətləri (siyasi, iqtisadi, mədəni və s.) ehtiva edir, ortaq 
xüsusiyyətlərin daşıyıcısı kimi səciyyələndirilir. Bu yanaşma-
nın nə qədər əsaslı olduğunu müəyyənləşdirmək üçün bu pro-
sesin başlıca istiqamətlərinə nəzər yetirmək məqsədəmüva-
fiqdir. 
89 
 
Beləliklə, qloballaşmanın müxtəlif sfera və istiqamətləri 
mövcuddur ki, bunların hər birinin ayrılıqda təhlil və izah 
edilməsi strateji önəm kəsb edir. Bu proses struktur baxımın-
dan çoxölçülü tendensiya kimi qiymətləndirilir. Məhz buna 
görə də, qloballaşma prosesi 3 başlıca sahə və sferanın fonun-
da təzahür edir. Yəni bu tendensiya daha çox 3 istiqamətdə 
cərəyan edir və ya bu prosesin üç başlıca sahəsi fərqləndirilir: 
iqtisadi, siyasi və mədəni qloballaşma. Əslində, iqtisadi, 
siyasi və mədəni qloballaşma bir-birindən ayrı mövcud olma-
yıb, tamın-sistemin ayrı-ayrı zəruri elementlərini təşkil et-
məkdədirlər. Çünki qloballaşma iqtisadi, siyasi və mədəni is-
tiqamətləri əhatə etməklə vahid strateji məqsədə  xidmət edir: 
konkret aktorlar tərəfindən vahid mərkəzdən vahid qanunlar 
əsasında dünyanın idarə edilməsi və ya “qlobal dövlət”in 
formalaşdırılması...  
Qloballaşmaya iqtisadi proses kimi yanaşanlar və ya 
iqtisadi qloballaşmanı ön plana çəkən tədqiqatçılar bildirirlər 
ki, qloballaşma, əslində, iqtisadi tələbatların ödənilməsi və 
ticari maraqların təmin olunması üçün dünyanı idarə edən 
güclər tərəfindən ortaya çıxarılmış ssenaridir. Bu ssenari 
kapital dövriyyəsinin və sərmayə imkanlarının vahid əldə 
cəmləşdirilməsi üçün nəhəng iqtisadi aktorlara geniş imkanlar 
verir. Qloballaşma, əslində, dövlətlər və iqtisadi institutlar 
arasında əmək bölgüsünün dərinləşməsi və formalaşmasının 
fonunda ortaya çıxan real prosesdir. 
Tədqiqatçılar bildirirlər ki, qloballaşma ticari-iqtisadi 
münasibətlərdə vahid standartların yaranması, istehsal, isthe-
lak və ticarətin unifikasiyasıdır. İqtisadi qloballaşma şəraitin-
də dünyada ucuz işçi qüvvəsi, ucuz xammal, istehlak, istehsal 
xərclərinin azaldılması və satış bazarlarının ələ keçirilməsi 
uğrunda kəskin rəqabət və mübarizə gedir. İqtisadi qloballaş-
90 
 
manın fonunda, ilk növbədə, iqtisadi inteqrasiya baş verir və 
investisiyaların, sərmayələrin daha geniş ərazilərə yayılması 
baş tutur. İnvestisiya o ölkələrə yönəldilir və istehsal o ölkə-
lərdə təşkil olunur ki, orada əməkhaqqı aşağı, xammal ucuz, 
vergilər, sosial ayırmalar, ekoloji və istehsal xərcləri çox 
cüzidir. Bundan başqa, qloballaşma sənayeləşdirmə dövründə 
mövcud olan beynəlxalq əmək bölgüsünü bütövlükdə dəyişir. 
Əvvəlki sənaye mərkəzləri intellektual texnologiya mərkəzlə-
rinə, xammal və ucuz işçi qüvvəsinə malik olan ölkələr isə 
sənaye mərkəzlərinə çevrilirlər. İqtisadi qloballaşmaya həsr 
olunan tədqiqatlarda kapitalist dünya iqtisadiyyatının qlobal-
laşması amili ön plana çəkilir. Bu yanaşmaya görə, qloballaş-
ma kapitalist sərmayənin axımı və beynəlxalq inteqrasiya və 
asılılığın güclənməsidir. İqtisadi sahəni qloballaşmanın əsas 
istiqaməti hesab edən araşdırmaçılar qeyd edirlər ki, iqtisadi 
qloballaşmanın ən bariz təzahür forması bazarlar uğrunda 
nəhəng ticari aktorların mübarizə aparmasıdır. Məhz bu cür 
rəqabət və mübarizənin nəticəsidir ki, dünyada qlobal miq-
yasda fəaliyyət göstərən nəhəng iqtisadi qruplaşmalar yaranıb 
və fəaliyyət göstərməkdədirlər. Bu cür qruplaşmalar sırasında 
xüsusi fəaliyyət mexanizminə malik olan aktorlar kimi çıxış 
edən Transmilli Korporasiyalar (TMK) da yer alırlar. TMK-
lar bazarın, istehsalın və istehlakın xüsusiyyətlərinə, struktu-
runa müvafiq olaraq, dünya miqyasında fəaliyyət göstərmək 
iqtidarındadırlar. Məsələn, Cənubi Koreyaya məxsus olan 
məşhur “Samsung” korporasiyası özünün illik 200 milyard 
dollarlıq dövriyyəsi ilə dünyanın 66 ölkəsində 340 bölmə 
qurmuş və bütün dünyada istehsal olunan rəngli monitor və 
kineskopların 17 faizini, videomaqnitofonların 11 faizini, 
mikrodalğalı sobaların isə 18 faizini istehsal edir. Bundan 
başqa, böyük beynəlxalq korporasiyalar bütün özəl sektorun 
91 
 
aktivlərinin 35 faizindən çoxunu öz əllərində cəmləşdiriblər. 
Əmək və resurs bölgüsü elə şəkildə təşkil edilib ki, bütün 
dünya bir neçə bəlli ölkənin nəqliyyatından, başqa bir neçə 
ölkənin yanacaq resurslarından, üçüncü qrup ölkələrin isə 
tələbat mallarından istifadə edirlər. Bundan başqa, milli 
dövlətlər müxtəlif transmilli korporasiyalardan, iqtisadi 
institutlardan istifadə edərək digər dövlətlərin iqtisadiyyatına 
təsir etməyə çalışır, bununla da öz mövqelərini və ticari 
əsaslarını möhkəmləndirməyə çalışırlar. İqtisadi cəhətdən 
güclü təsiretmə mexanizmlərini öz əllərində cəmləşdirən milli 
dövlətlər hökumətdənkənar iqtisadi institutlar olmadan və 
onların güclərindən istifadə etmədən iqtisadi mövqeyini 
istənilən səviyyədə gücləndirə bilmir. Buna görə də, həmin 
dövlətlər başqa ölkələrin iqtisadiyyatına əsaslı şəkildə təsir 
etmək və özünün ticari təsir imkanlarını gücləndirmək üçün 
bir sıra tədbirlər görürlər: 
Öncə həmin ölkədə özünün ticari təşkilatlarının, bankla-
rının və iqtisadiyyatının təsiretmə imkanlarını artırır və möv-
qeyini gücləndirir. Bunun ardınca  konkret dövlətin iqtisadi 
maraqlarını ifadə edən iqtisadi institutlar transmilli xarakter 
almağa başlayır. Məsələn, BP şirkətinin Azərbaycan bazarına 
girməsi ilə artıq ARDNŞ də öz fəaliyyətini xaricə açmış, 
Türkiyədə, Gürcüstanda, Ukraynada investisiyalar qoymağa 
başlamışdır. Bu kimi faktlara istinad edərək qeyd edə bilərik 
ki, qlobal miqyasda fəaliyyət göstərən nəhəng və məşhur 
maliyyə institutları da iqtisadiyyatın və iqtisadi münasibətlər 
sisteminin qloballaşması kimi strateji məqsədi özlərinin 
fəaliyyət mexanizminin nəzəri və təcrübi prinsipi kimi götü-
rürlər. Məsələn, qlobal miqyasda fəaliyyət göstərən Ümum-
dünya Ticarət Təşkilatının (ÜTT) formalaşdırılması və fəaliy-
yəti bir məqsədə xidmət edir. Bir sıra analitiklər və araşdır-
92 
 
maçılar ÜTT-ni “oliqarxlar klubu” adlandırırlar. Təşkilatın 
fəaliyyət prinsipi budur ki, ticari qurumların dünya miqyasın-
da fəaliyyətinə mane olan sədlər və əngəllər aradan qaldırıl-
sın. Təşkilata üzv dövlətlər gömrük rüsumlarını mümkün ol-
duğu qədər azaltmalı, xarici şirkətlərin öz xidmət və personalı 
ilə fəaliyyət göstərməsinə əngəlləri aradan qaldırılmalı, döv-
lətin milli iqtisadiyyata yardımı ləğv edilməlidir. Bundan 
başqa, ÜTT ölkələri iqtisadi cəhətdən yoxsul ölkələri təşkilata 
məmnuniyyətlə dəvət edirlər. Çünki bunun nəticəsində nə-
həng aktorlar yenicə üzvlüyə qəbul olunmuş kasıb dövlətlərin 
bazarlarını inhisara alırlar. Məsələn, bildirirlər ki, Tanzaniya-
nın bütün şirkətləri Almaniyada yerli şirkətlər kimi fəaliyyət 
göstərə bilər. Onsuz da bəllidir ki, Afrika şirkətləri “Siemens” 
ilə rəqabət apara bilməyəcək. Lakin bunun nəticəsində 
“Siemens” Afrika bazarına girir və oradakı iqtisadi qurumları 
müvafiq sahədən çıxarır. Beləliklə, Dünya Bankı, Ümumdün-
ya Ticarət Təşkilatı, Beynəlxalq Valyuta Fondu kimi təşkilat-
lar iqtisadi qloballaşmanı sürətləndirəcək mexanizm rolunu 
oynayırlar. Nəticə isə nəhəng dövlətlərin xeyrinə olur. Çünki 
iqtisadi cəhətdən güclü aktorlar qlobal kapital dövriyyəsinə 
nəzarət edir və başlıca yatırım ərazilərini öz əllərində cəmləş-
dirirlər. Deyilənlərdən aydın olur ki, qloballaşma dünya iqti-
sadiyyatı sistemində inteqrasiya meyillərini sürətləndirən və 
postmodernist nizam formalaşdıran yeni və daha əhatəli pro-
sesdir. Ümumiyyətlə, iqtisadi qloballaşmaya aşağıdakı statik 
və dinamik amillər, hallar aid edilir: 
1. Kapitalın yerdəyişməsinin sıçrayışla artması; 
2. Bütün ölkələrin Ümumdaxili məhsulunun (ÜDM) 
artımı ilə müqayisədə beynəlxalq ticarətin qabaqlayıcı artımı; 
93 
 
3. Sürətli şəkildə standartlaşdırılmış və vahid formaya 
salınmış məhsulların buraxılması üzrə güclərin paylanması 
yolu ilə beynəlxalq istehsal şəbəkəsinin formalaşdırılması; 
4. Bir çox əməliyyatların operativ əsasda yerinə yetiril-
diyi qlobal maliyyə bazarının yaradılması; 
5. Maliyyə sahəsinin sənaye, kənd təsərrüfatı, infrast-
ruktur xidmət sahələrinin inkişaf imkanlarını qabaqlayan 
müstəqil və daha geniş sahəyə çevrilməsi; 
6. Telekommunikasiya sahəsinin inkişafı hesabına  
praktik olaraq maliyyə bazarlarında baş verən ən son yenilik-
lər barədə geniş informasiyaların yayılması; 
7. Transmilli şirkətlərin birləşdirilməsi və ələ keçirilmə-
si hesabına  qlobal iqtisadi sistemdə yeni və daha güclü sub-
yektlərin ortaya çıxması; 
8. Yeni texnologiyaların tətbiqinin təsiri ilə əmək baza-
rının daha da genişlənməsi və onun strukturunun dəyişməsi: 
Bu dəyişmə inkişaf etmiş dövlətlərdə kütləvi miqrasiyaya gə-
tirib çıxarır və İEÖ-lərin əhalisinin ənənəvi etnik tərkibi nəzə-
rə çarpacaq dərəcədə dəyişir; 
9. Öz mənşəyi etibarilə gəlirlərin paylanması üzrə meta-
infrastrukturun meydana çıxması sənaye cəhətdən inkişaf et-
miş Şimal ölkələrinin lehinədir. Bu paylanmaya bariz misal 
“qiymətlərin qayçılanması”dır: xammalın qiyməti ilə hazır 
məhsul arasındakı fərq artımı. İqtisadi fəaliyyətdə qlobal 
vergi olması etibarilə bu cür paylanmanın Şimal dövlətlərinin 
xeyrinə olması geoiqtisadi rentabelli ödənişlərə görədir; 
10. Dünya iqtisadiyyatı çərçivəsində onun xüsusiləşmiş 
seqmentlərinin konturları görünür:  mədəni-tarixi kodlarla, tə-
sərrüfat fəaliyyəti tərzi, ümumi sosial-iqtisadi faktorlar birləş-
miş spesifik “böyük məkan”; 
94 
 
11. Dünya sisteminin “iqtisadi plüralizmi” 3 əsas mər-
kəzdə formalaşır: ABŞ-ın himayəsi altında Şimali və Cənubi 
Amerika, Avropa İttifaqının (Aİ) himayəsi altında Avropa və 
Yaponiyanın himayəsi altında Cənub-şərqi Asiya (19, s.669-
671). Bundan başqa, iqtisadi qloballaşmadan bəhs edərkən, 
iqtisadi inteqrasiya və genişlənmələri də diqqətə çatdırmaq 
lazımdır. Bir sıra araşdırmaçılar inteqrasiya və genişlənmə 
mövqeyindən yanaşaraq qeyd edirlər ki, iqtisadi qloballaşma 
bir növ iqtisadi imperializmin müasir formasıdır. Hans Mor-
gentaonun qənaətincə, iqtisadi qloballaşma imperialist siyasə-
tin və genişlənmənin təzahür formasıdır. Onun fikrincə, iqti-
sadi qloballaşma kapitalist genişlənmə dövrünün məcburi nə-
ticəsidir. Tədqiqatçı belə bir fikir ifadə edir ki, iqtisadi qlo-
ballaşma gücdən istifadə etmədən başqa bir dövlət üzərində 
hakimiyyət qurmaqda ən təsirli vasitədir. O bildirir ki, eyni 
dövlət üzərində iki başqa dövlətin hakimiyyət qurmaq uğrun-
da rəqabətə və mübarizəyə başlaması zamanı iqtisadi qlobal-
laşma daha aydın şəkildə nəzərə çarpır. İran üzərində im-
perialist İngiltərə və Rusiya arasında 100 ildən çox müddətdə 
hakim olmaq uğrunda mübarizə aparılması deyilənlərin bariz 
təsdiqi və sübutudur. H.Morgentao bildirir ki, başqa dövlətlər 
üzərində üstünlük və güclü təzyiq mexanizmi əldə etmək istə-
yən dövlətlər bu məqsədlə yerli hakimiyyət orqanlarını iqtisa-
di inteqrasiya və asılılıq yolu ilə nəzarət altına alırlar. Məsə-
lən, Orta Amerika ölkələrinin hamısının müstəqil dövlətlərə 
məxsus atributları vardır. Lakin bu dövlətlərin hamısı iqtisadi 
cəhətdən tamamilə ABŞ-dan asılıdırlar. Buna görə də, həmin 
dövlətlər xarici siyasi və iqtisadi strategiyalarını bir növ 
ABŞ-ın strateji məqsədləri və istəklərinə müvafiq qururlar. 
Qloballaşmanın digər təzahür sahəsi siyasi qloballaşma-
dır. Ümumiyyətlə, bir çox araşdırmaçılar qloballaşmanın özü-
95 
 
nü iqtisadi motivlərə söykənən siyasi tendensiya adlandırırlar. 
İ.Vallerstayn, P.Samuelson, C.Neysbit, M.Ross, H.Bekker, 
U.Kristofer kimi araşdırmaçılar qeyd edirlər ki, siyasi qlobal-
laşma bir növ “qlobal imperatorluq” qurmaq uğruna ortaya 
çıxarılmış ssenaridir. Onların qənaətincə, tendensiyadır. Bu-
rada əsas məqsəd iqtisadi, siyasi, hərbi, ideoloji və mədəni 
mexanizmlərin və proseslərin “vahid əllər”də cəmləşdirilmə-
sidir. Mərkəzi aktor qismində isə, heç şübhəsiz, ABŞ və onun 
Qərbi Avropadakı lokomotiv tərəfdaşları (İngiltərə, Fransa, 
Almaniya və İtaliya kvarteti) çıxış edirlər. P.Berger bildirir 
ki, dünyanın nüfuzlu araşdırmaçılarının yekun qənaəti odur 
ki, siyasi qloballaşma Amerikanın siyasi və iqtisadi hegemon-
luğunun bariz ifadəsidir. Sadalananlarla yanaşı, qloballaşma 
şəraitində müasir beynəlxalq siyasi və iqtisadi nizamın əsas-
larını araşdıran “Rəqabətin sədləri” kitabının müəllifləri bildi-
rirlər ki, siyasi qloballaşma dünyanın siyasi və iqtisadi mən-
zərəsini aşağıdakı formada düzənləyir: 
1. Dünyada yeni müharibə gedir, bu, atəşsiz və silahsız 
müharibədir. Bu müharibə dünyanı idarə etmək uğrunda 
aparılan güc mücadiləsidir. Bu müharibə qlobal hakimiyyət 
uğrunda aparılan “psixoloji-ideoloji müharibə”dir; 
2. Dünyanı idarə edən mərkəzi aktorlar-Qərb transmilli 
korporasiyalardan istifadə edərək, iqtisadi, dolayısıyla da si-
yasi mexanizm və rıçaqları öz əllərinə alır. Onların nəzarətin-
də olan TMK-lar dünyaya vahid qlobal bazar kimi baxır və 
qlobal iqtisadi nizama və proseslərə nəzarət edirlər; 
3. Qloballaşma rifah halına görə dövlətlər arasında uçu-
rumun genişlənməsi təhlükəsi yaradır. Bu şəraitdə öz sərənca-
mında yeni texnologiya və ucuz, amma operativ işçi qüvvəsi 
olan dövlətlər mühüm imkanlar qazanırlar. 
96 
 
Digər tərəfdən, siyasi qloballaşma şəraitində milli döv-
lətlərin ənənəvi qaydada mövcudluğu və suverenliyi sual al-
tına alınır. Çünki “dünya hökuməti” formalaşdırmaq yönündə 
strateji addımlar atan və qlobal siyasi-iqtisadi mexanizmləri 
öz əllərində cəmləşdirən aktorlar (ABŞ və Qərbi Avropanın 
lokomotiv dövlətləri) milli dövlətlərin suverenliyini özlərinin 
“qlobal hakimiyyət”lərinə əngəl kimi görür və onları özləri-
nin “əyalətləri”nə çevirmək yönündə müvafiq tədbirlər həyata 
keçirirlər. Qloballaşma tərəfdarları belə bir fikir irəli sürürlər 
ki, artıq “milli dövlətlər erası” özünün sonuna yaxınlaşmışdır: 
“Postmilliqayda-qanun homogen fərdlər (milli dövlətlərin 
müasir sistemi) sisteminə deyil, heterogen fərdlər arasındakı 
sistemə təsir göstərəcək (bəzi sosial şirkətlər, maraq qrupları, 
peşəkar birliklər, qeyri-hökumət təşkilatları, silahlı birləşmə-
lər, hüquqi strukturlar və s.)”. 
“Qlobal hökumət” yaratmaq niyyəti və məqsədində olan 
Qərbin “beyin mərkəzləri”ndə hazırlanan nəzəriyyə və kon-
sepsiyalarda milli dövlətlərin mövcudluğu transmillilik və 
qlobalizmin aşağıdakı təzahürləri ilə dağıdılır: 
1. Beynəlxalq maliyyə bazarlarının formalaşdırılması; 
2. Kapitalın və biznesin beynəlmiləlləşməsi; 
3. Açıq qlobal informasiya şəbəkəsinin ortaya çıxarıl-
ması; 
4. Millətlərin öz müqəddəratını təyin etməsi və s.  
Deyilənlərdən aydın olur ki, siyasi qloballaşma milli 
dövlətlər arasındakı sərhədlərin “əridilməsi”ni həyata keçirən 
transmilli tendensiyadır. Siyasi qloballaşma şəraitində milli 
maraq məfhumu və prinsipi ikinci plana atılır, bununla da 
transmilli strateji hədəflər və maraqlar ön plana çəkilir. Buna 
müvafiq olaraq hər hansı bir milli dövlətin milli maraqlarının 
təmin olunması özlüyündə avtomatik olaraq “qloballaşma 
97 
 
oyunu”nun ssenaristlərinin transmilli maraqlarının təmin 
olunması ilə ayrılmaz bağlılıq kəsb edir. Məsələni bu 
rakursdan qiymətləndirən F.Kratoçvil qeyd edir ki, qloballaş-
ma tendensiyasının fonunda “milli maraq” “ictimai ma-
raq”dan, “transmilli maraq” isə “milli maraq”dan daha üstün 
önəm kəsb etməyə başlayır. Onun yanaşmasına görə, “milli 
maraq” fenomeni beynəlxalq münasibətlər sisteminin aparıcı 
prinsipidirsə, qloballaşma tendensiyasının intensivləşdiyi za-
man və məkan şəraitində artıq “transmilli maraq” daha qaba-
rıq və təsirli mahiyyətə malikdir: “İctimai maraq anlayışından 
daxili etirazlara qarşı nemətin, sərvətin artırılması məqsədilə 
istifadə edilib. “Milli maraq” anlayışından xarici siyasi 
strateji məqsədlərin təmin olunması üçün istifadə olunub. 
“Transmilli maraq” məfhumu isə milli dövlətlərin fövqündə 
dayanan qlobal aktorların dünya miqyasındakı strateji tələbat-
larının ödənilməsinin önəmini ifadə etmək dövriyyəyə bura-
xılıb”. 
Qloballaşma prosesinin digər bir istiqaməti isə mədəni 
qloballaşmadır. Mədəni qloballaşma məsələsini müxtəlif 
araşdırmaçılar müxtəlif cür qiymətləndirirlər. Bəzi tədqiqatçı-
lar mədəni qloballaşmanı ideoloji aksiya kimi dəyərləndirir-
lər. Məsələn, İ.Vallerstayn qeyd edir ki, mədəni qloballaşma 
dünyanı idarə edən qlobal aktorlar tərəfindən məharətlə istifa-
də edilən ideoloji silahdır. Mədəni qloballaşma tendensiyası-
nın arxasında və əsasında dayanan güclər millətlərin mədəni 
dəyərlərini-milli xarakter və mədəniyyətlərini, adət-ənənələri-
ni “sıradan çıxararaq” homogen mədəniyyət yaratmağa çalı-
şırlar. Bundan sonra isə mədəni dəyərləri “əridilmiş” millət 
dünyanı idarə edən güclərin formalaşdırdığı “qlobal impera-
torluğun” sadə bir elementinə çevrilirlər. Mədəni qloballaşma 
adı altında həyata keçirilən inteqrasiya prosesi  çox hallarda 
98 
 
kiçik millətlərin və etnik qrupların assimilyasiyası ilə nəticə-
lənir. Əlbəttə, qloballaşma prosesinin fonunda millətlərin qar-
şılıqlı-tarazlı inteqrasiyası, dəyərlərin uzlaşdırılması və payla-
şılması, eləcə də yeni dəyərlərin yaradılması prosesləri də 
ortaya çıxır. Bunun üçünsə hər bir millətin öz dəyərlərini, 
adət-ənənələrini qoruyub saxlaması, həmçinin, digər millətlə-
rin eyni dəyərlərinə hörmət etməsi prinsipi xüsusi şəkildə nə-
zərə alınmalı və tətbiqi müstəviyə transfer edilməlidir. Deyi-
lənlərlə yanaşı, mədəni qloballaşma tendensiyasının fonunda 
müxtəlif millətlərin ayrı-ayrı nümayəndələrində “lokal” mə-
dəni dəyərlərin formalaşdırılması halına da rast gəlinir ki, bu 
da bütövlükdə kosmopolitləşmə prosesini sürətləndirir. Kos-
mopolitləşmiş vətəndaşları daha çox olan millətin isə milli-
mənəvi dəyərləri asanlıqla tarixin arxivinə yollanır. Bu da nə-
ticə etibarilə daha şiddətli və faciəvi hal olan “manqurtlaşma” 
tendensiyasına yol açır. Əlbəttə, bu deyilənlərin hər biri kor-
koranə şəkildə qloballaşma prosesinə qoşulmaqdan irəli gəlir. 
Milli-mənəvi dəyərləri və maraqları əsas tutmaqla qloballaş-
ma prosesinə qoşulmaq isə assimilyasiya problemini aradan 
qaldırmaqla yanaşı, millətlər arasında qarşılıqlı-faydalı-uzlaş-
dırılmış əməkdaşlıq və inteqrasiya prosesinə də təkan vermiş 
olur. Bundan başqa, mədəni qloballaşma prosesi iqtisadi və 
siyasi qloballaşmaya təkan verən tendensiya və proses qis-
mində çıxış edir. Ona görə də, qloballaşma prosesinin 
ssenarisini hazırlayan və icra edən qlobal aktorlar ideoloji si-
lah və vasitə qismində mədəni qloballaşma prosesindən kütlə-
vi şəkildə istifadə edirlər. Vallerstayn qeyd edir ki, mədəni 
qloballaşma prosesi iqtisadi qloballaşmanın fundamental tə-
minatçı prosesi qismində çıxış edir, iqtisadi qloballaşma isə 
öz növbəsində siyasi qloballaşmanı “çağırır”. Məhz buna 
görə də, qloballaşma prosesinin “ideoloji lokomotiv”i qismin-
99 
 
də məhz mədəni qloballaşma çıxış edir. Bundan başqa, mədə-
ni qloballaşma prosesi uzunmüddətli tendensiya olmaqla 
yanaşı, nəticəsi ən gec “dağıdılan” prosesdir. Bununla yanaşı, 
bir sıra araşdırmaçıların fikrincə, mədəni qloballaşma prosesi 
“millətlərin identikliyi” prosesini intensivləşməkdədir. Məsə-
lən, Antoni Hiddens qeyd edir ki, qloballaşma prosesinin fo-
nunda millətlərin inteqrasiyası prosesi heç bir dövrdə olmadı-
ğı qədər sürətlənib. O bildirir ki, dünyada heç bir ölkədəki ya-
şayış tərzi, mədəni dəyərlər digər ölkələrdə olduğundan kəs-
kin şəkildə fərqlənmir. Onun fikrincə, qloballaşma dünya icti-
maiyyətinin qarşılıqlı asılılığının artmasıdır. 
Bundan başqa, bəzi araşdırmaçıların yekun qənaəti 
ondan ibarətdir ki, mədəni qloballaşma Qərbin inkişaf etmiş 
ölkələrinin “mədəni dəyərləri”nin və həyat tərzinin üçüncü 
ölkələrə “sırınması” prosesidir. Məsələn, “mədəni imperia-
lizm” anlayışından ilk dəfə istifadə edən araşdırmaçı Herbert 
Schiller belə bir fikir irəli sürür ki, mədəni qloballaşma 
prosesi vahid mərkəzdən yönləndirilən ideoloji aksiyadır. O 
bildirir ki, mədəni qloballaşma uzunmüddətli tendensiyadır 
və bütün dünya xalqlarını əhatə edir: “Mədəni qloballaşma 
“zəncirvari proses” olan qloballaşma prosesinin mühüm ten-
densiyasıdır. Ona görə də, dünyanı idarə edən qlobal aktorlar 
mədəni qloballaşma vasitəsindən maksimum səviyyədə yarar-
lanırlar. Onun konkret mahiyyəti odur ki, dünyadakı bütün 
xalqların homogen mədəniyyəti formalaşdırılsın və vahid 
mərkəzdən idarə edilsin”. 
Göründüyü kimi, qloballaşma prosesi olduqca mürək-
kəb tendesiya olmaqla yanaşı, özündə geniş sahə və istiqa-
mətləri ehtiva edir. Bu proses vahid məqsədə xidmət edir: 
qlobal inteqrasiyanın  ən yüksək səviyyədə reallaşdırılması və 
100 
 
Qərbin mərkəzində dayandığı “qlobal imperatorluğun” for-
malaşdırılması… 
Bütün bunlarla yanaşı, ən yeni imperializmin-infoim-
perializmin meydana çıxdığı dönəmdə qloballaşma klassik 
məqsəd və xüsusiyyətlərini özündə saxlasa da, prosesin cərə-
yan olunmasında metod, vasitə və resurslarda ciddi kardinal 
dəyişikliklər baş vermişdir. Qeyd etdiyimiz kimi, infoim-
perializm çərçivəsində “qlobal dövlət”in fəaliyyət mexaniz-
mində informasiya və virtual vasitələr başlıca resurslar qis-
mində çıxış edir. Deməli, digər ümumdünya prosesləri kimi 
qloballaşma tendensiyasında da bəhs olunan vasitələrdən 
istifadə olunması, informasiyanın şərtləndirdiyi və virtual 
platformada cərəyan edən proseslər, münasibətlər önə çıxır. 
Bu dönəmdə zaman və məkan məfhumu vahidlik qazanır, 
iqtisadi, siyasi və hərbi proseslərdə informasiya yönləndirici 
və tənzimləyici mexanizm kimi çıxış edir. 
Eyni zamanda, infoimperializmin fonunda cərəyan edən 
qloballaşma prosesi inteqrasiya tendensiyasına yeni forma 
verir. Belə ki, informasiya üzərində təşəkkül tapmış və virtual 
platformada təzahür edən inteqrasiya prosesi daha da 
sürətlənir, yeni kəmiyyət və keyfiyyət dəyişikliklərinə məruz 
qalır. Bu, elə bir prosesdir ki, inteqrasiyadan homogenliyə 
keçid xarakteri daşıyır və daha çox mədəni platformada 
müşahidə olunur. Əgər klassik qloballaşma dönəmində 
mədəni inteqrasiya prosesi cərəyan edirdisə, infoqloballaşma 
çərçivəsində inteqrasiya homogenliyə və identikliyə keçir. 
Artıq informasiya üzərində təşəkkül tapmış mədəni identiklik 
formalaşır. 
Sadalananlarla yanaşı, infoqloballaşma bir sıra riskləri 
də şərtləndirir. Belə ki, informasiya resursu əsasında forma-
laşmış proseslər, münasibətlər bəzi hallarda xaotik səciyyə 
101 
 
ala bilir. İkincisi, milli dövlətlərin suverenliyi zəifləməklə 
yanaşı, həm də milli dəyərlər sıradan çıxır, ümumbəşəri 
dəyərlərdən ibarət olan infokulturoloji piramida formalaşır. 
Bununla da mədəniyyətlərin və sivilizasiyaların inteqrasiyası 
adı verilən asimmetrik uzlaşma baş verir və homosivilizasiya 
təşəkkül tapır. Üçüncüsü, infoindustriyanın inkişaf etdirilməsi 
üçün informasiya bazarları uğrunda aparılan savaşlar və bun-
ların fonunda təzahür olunan qeyri-sağlam rəqabət transmilli 
media strukturlarının bu işə cəlb olunması ilə qara piar və in-
formasiya müharibəsini kəskinləşdirir. Yeni növ sərmayə 
kimi çıxış edən informasiya xalq hakimiyyətini ikinci plana 
keçirir, artıq infokratiyanın (informasiya hakimiyyəti) hege-
monluğunu təmin edir. Bu isə milli dövlətlərin suverenliyini 
zəiflədir, eləcə də xalqlararası mübarizə və əməkdaşlığa əsas-
lanan beynəlxalq münasibətlərdə qeyri-ahəngdar proseslərin 
meydana çıxmasına səbəb olur. 
Nəticə etibarilə, infoqloballaşma ən yeni imperializmin 
struktur komponenti olmaqla yeni dünya düzəninin başlıca 
tendensiyalarından biri hesab edilir. “Qlobal imperiya”nın 
istiqamətləndirdiyi və başlıca resursu informasiya olan bu 
proses ənənəvi məqsədlərin yeni vasitə, texnologiya, metod 
və mexanizmlər üzərindən həyata keçirilməsinə xidmət edir.  
 
5.3. Mədəni imperializm-infoimperializmin strateji 
substratı 
 
Beynəlxalq “şəbəkə hakimiyyəti”nin (netokratiya) 
fəaliyyətindən bəhs edərkən, diqqət yetirilməsi zəruri olan 
məsələlərdən biri də konkret geostrateji məqsədlərin reallaş-
dırılması naminə istifadə edilən ideoloji siyasətdir. Bu sırada 
mədəni imperializm siyasəti xüsusilə diqqəti cəlb edir. 
102 
 
Netokratların istinad etdikləri mədəni imperializmin mahiy-
yətini anlamaq üçün ilk növbədə, imperializm, imperialist 
siyasət, yeni imperializm (neoimperializm) kimi məfhumları 
izah etmək, eləcə də bu sahədə yaradılmış nəzəriyyələrə diq-
qət yetirmək məqsədəmüvafiqdir.  
Ümumiyyətlə, imperializm anlayışının müəyyən bir 
xarici siyasət növü kimi deyil, arzu edilməyən bir siyasətin 
alçaldılması məqsədilə istifadə edilməsi və terminin məhz bu 
nöqteyi-nəzərdən polemikaya cəlb olunması onun obyektiv 
izahını həmişə çətinləşdirir. Çünki imperializm anlayışı elə 
bir forma almışdır ki, bu anlayış onu istifadə edənin qarşı 
çıxdığı hər siyasəti, yaxud davranışı həmin siyasət və 
davranışın keyfiyyətinə belə baxmadan onu imperializm və 
imperialist kimi qiymətləndirməyə qədər gətirib çıxarır. 
Məsələn, ruslara qarşı olanlar ruslar xarici siyasətdə hansı 
addım atırlarsa-atsınlar, onu imperialist siyasətin fonunda 
istinad edilmiş akt kimi qiymətləndirirlər. Başqa bir tərəfdən, 
məsələn, II Dünya müharibəsində Almaniya SSRİ-yə hücum 
etməmişdən öncə SSRİ bu müharibəni imperialistlərin 
müharibəsi kimi qiymətləndirirdi. Ancaq 1941-ci ildə SSRİ-
yə hücum edilən kimi SSRİ bu savaşı artıq antiimperialist 
müharibə adlandırmağa başladı. Eyni şəkildə, ABŞ-ı sevmə-
yənlər tez-tez Amerika imperializmi sözünü işlətməyi xoşla-
yırlar. Beləliklə, imperializm məfhumunu bu şəkildə hər kəs 
öz düşüncəsinə görə işlətdiyi üçün artıq bu sözün konkret 
hansı mənanı kəsb etdiyi dəqiq deyil. Elə buna görə də, Hans 
Morgentau məfhumun bu ümumi istifadə formasını bir tərəfə 
ataraq, siyasət nəzəriyyəsi və təcrübəsi baxımından dəqiq bir 
izahının olmasını zəruri sayır. Bu zaman o, imperializmin nə 
olduğu deyil, nə olmadığı üzərində durulması ideyasını irəli 
sürür. Morgentau burada imperializm kimi başa düşülən, 
103 
 
lakin ona görə, imperializmlə heç bir əlaqəsi olmayan iki hala 
diqqət yetirir. 
1. Morgentauya görə, bir millətin gücünü artırmaq 
məqsədilə girişdiyi hər hansı fəaliyyət imperializm kimi 
qiymətləndirilə bilməz. Ona görə ki, araşdırmaçı imperializmi 
status-kvonu alt-üst etmək, yaxud daha çox sayda dövlətlər 
arasındakı güc münasibətlərini tərsinə çevirmək və yenidən 
qurmaq şəklində izah edir. Bu baxımdan, hər hansı bir xarici 
siyasət bu güc münasibətlərinə toxunmur və sadəcə bəzi mə-
qamları yenidən aydınlaşdırmaq istəyirsə, heç nəyə baxmaya-
raq status-kvo sayılmalıdır; 
2. Digər tərəfdən, daha əvvəl mövcud olan bir impera-
torluğu qorumaq məqsədi daşıyan bir xarici siyasətin də im-
perializm hesab edilməsi lazımdır. Morgentauya görə, 
İngiltərə, Çin, yaxud ABŞ dünyanın müəyyən bir bölgəsində 
üstün vəziyyətlərini qorumaq istəyirlər və bunun üçün müxtə-
lif addımlar atırlar ki, bu da imperializm kimi qəbul edilməli-
dir. Araşdırmaçıya görə, mövcud olan bir imperatorluğu qo-
rumaq və davam etdirmək məqsədi istiqamətində olan, dola-
yısıyla, sabitliyi saxlayan statuslu bir siyasət imperialist ola-
raq səciyyələndirilməməlidir. Ona görə də, imperializm hər 
hansı bir imperatorluq qurmaq istiqamətində siyasət yeritmə 
kimi anlaşılmalıdır. 
Ümumiyyətlə, imperializm imperatorluq anlamına gələn 
latınca “imperium” kəlməsindən əmələ gəlmişdir. Bu məna-
da, etimoloji olaraq imperializm anlayışı imperatorluqla əla-
qəlidir. Ancaq imperatorluq kəlməsinin sifət forması 
“imperial”dır və bu da yenə imperatorluqla əlaqəli anlam 
mənasına gəlir. İmperializm “imperial” sifətinə bənzəməklə 
bərabər, həm də olduqca fərqli bir anlam kəsb etməkdədir. 
Başqa sözlə, imperializm imperatorluq siyasətinin bir 
104 
 
növüdür. Yəni imperatorluqların heç də hamısı imperialist 
deyildir. İmperializm kapitalistləşmə prosesində dənizaşırı 
torpaqlar üzərində yayılan Britaniya imperatorluğunun yarat-
dığı bir imperatorluq strategiyasıdır. Bu strategiya sadəcə 
torpaq qazanmaq məqsədinə söykənmir. İmperialist strategi-
yada əsas məqsəd bazar qazanmaqdır. Məhz bu məqsədlə 
sənayeləşmənin yaratdığı ictimai problemlərin həll edilməsi 
ilə imperializmin bir imperatorluq strategiyası olaraq inkişaf 
etməsi arasında üzvü bağlılıq vardır. İmperialist bir impera-
torluq, dənizaşırı torpaqları milli sənaye istehsalı üçün bir 
bazar olaraq yığılmış kapitalın axacağı bir yatırım ərazisi 
olaraq və ölkədə artan və problem təşkil edən əhalinin köç 
edə biləcəyi bir torpaq parçası olaraq istifadə etməyi nəzərdə 
tutur. Bütün bunlarla yanaşı, imperialist imperatorluqlar üçün 
sərhədaşırı torpaqlar həm də strateji xammal və ucuz işçi 
qüvvəsi mənbəyidir. 
İmperialist strategiyası həyata keçirən bir imperatorluq 
gücdən istifadə etməklə qazandığı və əldə saxladığı sərhəda-
şırı torpaqlara sahib olma səbəbiylə bir imperatorluq mahiy-
yəti daşımaqla bərabər, həm də öz ölkəsində bir milli dövlət 
xüsusiyyətinə malikdir. Buna görə də, çoxmillətli və qlobal 
imperatorluqlarla bu tip imperatorluqlar struktur baxımından 
bir-birilərindən olduqca fərqlidirlər. Çoxmillətli imperator-
luqlar kapitalizm prosesinin ilkin mərhələsində mövcud olan 
təşkilatlanmalardır. Ona görə də, imperialist keyfiyyətinə 
malik olmamışlar. Kapitalizmin inkişafı prosesində milliyyət-
çilik dalğalarının təsiri ilə varlıqlarını qoruya bilməmişlər. 
Başqa bir yandan, təməlində milli dövlət mahiyyəti daşıyan 
imperialist imperatorluqlar siyasi və iqtisadi milliyyətçiliyin 
yayılaraq genişlənməsi ilə inkişaf etmişdir. Bu cür imperator-
luqlar həmin imperatorluqların vətənindən kənarda olan im-
105 
 
peratorluq ərazilərini iqtisadi və siyasi baxımdan istismar 
edərək, vətəninin rifahını və gücünü artırmaq siyasəti yerit-
miş, eyni zamanda, gücdən istifadə etməklə böyümək siyasəti 
həyata keçirərkən, həm də sərmayə əldə etmək və yığılmış 
sərmayəni gəlirli sahələrə yatırtmaq məqsədi güdmüşlər. 
İmperialist imperatorluqlar II Dünya müharibəsindən 
sonra sıradan çıxmağa başlamışdır. Həmin imperatorluqların 
sərhədaşırı məmləkətləri II Dünya müharibəsindən sonrakı il-
lərdən başlayaraq, 1960-cı illərin sonlarına qədər müstəqillik-
lərini əldə etdilər. Ancaq müstəqillik əldə etmələrinə baxma-
yaraq, uzun müddət iqtisadi baxımdan istismarçı imperator-
luqların bir hissəsi olaraq qaldılar. Öz müstəmləkələrini itirən 
imperialist metropollar isə milli dövlət kimi köhnə müstəmlə-
kələri üzərində hakimiyyət və nəzarətlərini həyata keçirməyə 
davam etməyə çalışdılar. Olduqca çox sosial və iqtisadi prob-
lemləri olan bu gənc dövlətlərlə köhnə imperialist metropol-
lar arasında ortaya çıxan bu yeni münasibətlər yeni imperia-
lizm adlandırılmağa başlandı. Yeni imperializm imperatorluq 
dövrundən fərqli olaraq dolayı vasitələrdən istifadə etməklə 
bu gənc dövlətlərin bazarına və iqtisadi resurslarına nəzarət 
etmək niyyəti daşıyan bir fəaliyyətdir (Rusiyanın digər MDB 
ölkələrinə qarşı olan fəaliyyəti kimi). Yeni imperializmin 
imperialist keyfiyyəti köhnə müstəmləkəçilər kimi, birtərəfli 
qaydada sərmayə toplama məqsədinə xidmət edən siyasətləri-
ni davam etdirmələrindədir. Sadəcə, siyasi müstəqilliyini əldə 
etmiş dövlətləri imperatorluq dövründən fərqli yeni vasitə-
lərlə istismar edirlər. Yeni imperializmdə ölkə torpaqlarının 
genişləndirilməsi məsələsi yoxdur, ancaq sərmayə toplama və 
yeni bazar qazanma məqsədləri imperializmlə eynidir. Başqa 
sözlə, yeni imperializmdə “yeni” olan məqsəd deyil, məqsə-
dəçatma vasitələridir. 
106 
 
İmperializmin əsasları bir sıra nəzəriyyələrdə dolğun 
şəkildə əks olunmuşdur. 
İmperializm nəzəriyyələrinin inkişafında ingilis nəzəriy-
yəçisi Con Hobson və onun 1902-ci ildə nəşr etdirdiyi 
“İmperializm: Bir araşdırma” adlı kitabı çox əhəmiyyətli yer 
tutur. Hobson bu kitabında kapitalist cəmiyyətlərinin bir-biri 
ilə əlaqəli olan üç mühüm problemlə qarşı-qarşıya qaldığını 
diqqətə təqdim etmişdir. Bu problemlər həddindən çox 
istehsal, həddindən az istehlak və həddindən çox qənaətçilik, 
xəsislikdir. Hobson İngiltərənin timsalında imperalizmin 
inkişafının bu üç faktla bağlı özünü göstərən iqtisadi 
problemlə üzləşdiyini bildirir. Bu baxımdan, müstəmləkələr 
yığılan sərmayənin və tələbatdan artıq istehsalın yönələcəyi 
bazar kimi ortaya çıxmışdır. Bu şəkildə müstəmləkələrə 
qoyulacaq yatırımlar ölkədəki tələb-təklif və sərmayə ilə 
əlaqədar ortaya çıxan məsələni həll edəcəkdir. Beləliklə, 
hərbi əsgəri irtica və müstəmləkəçilik siyasəti kapitalist 
iqtisadiyyatının vaxtaşırı yaşadıqları iqtisadi problemlərlə 
izah edilmişdir. Hobson imperializmə tənqidi yanaşmışdır. 
Hobsona görə, imperializm ölkədə xalqdan çox imperializm 
strategiyasına iqtisadi baxımdan sıx bağlanmış sənayeçilərin 
və maliyyəçilərin maraqlarını ifadə edir. O, imperializmin 
beynəlxalq rəqabəti və hərbi qarşıdurma riskini artıran, 
müharibələrin əsas səbəblərindən biri olduğunu vurğulamış-
dır. Məhz Hobsonun görüşlərindən təsirlənən V.İ.Lenin də 
imperializm nəzəriyyələrinin inkişafına əhəmiyyətli töhfələr 
vermişdir. Vladimir İliç Lenin də 1916-cı ildə yazdığı «İmpe-
rializm kapitalizmin ən son mərhələsidir» adlı kitabında kapi-
talist dövlətlərin kapitalizmin milli sərhədlər içərisində yarat-
dığı sosial problemləri həll etmək və onsuz da artıq olan qiy-
mətləri ardıcıl olaraq artırmaq məqsədilə aydın bir siyasət 
107 
 
həyata keçirdiklərini irəli sürmüşdür. Lenin imperializmi 
kapitalist dövlətlərin kasıblıq və rifah problemini milli sfera-
da həll edə bilmədikləri üçün beynəlxalq sferaya transferetmə 
siyasətlərinin bir nəticəsi olaraq izah etmişdir. İstehsalat və 
maliyyə vasitəsilə dünyaya yayılan imperialst kapitalizm döv-
lətlər arasında asılılıq şəbəkələri qurmaqda və istismar kanal-
ları yaratmaqdadır. Leninə görə, imperializm kapitalist ölkə-
lərin onun quruluşundan doğan maliyyə böhranlarını gecik-
dirmək üçün dünyanın böyük bir hissəsini inkişafdan məhrum 
etmək və bu dövlətləri böyük bir yük altında saxlamaqdır. Le-
nin imperializmin yayılmasının kapitalist dövlətlər arasında 
gücə söykənən bir rəqabət yaratdığını və bu rəqabətin böyük 
müharibələrin əsas səbəbi olduğunu irəli sürür. O, I Dünya 
müharibəsinin də məhz imperializmin güclənməsinin yaratdı-
ğı qarşıdurma nəticəsində baş verdiyini bildirir. 
Hobson və Leninin imperializm nəzəriyyələri daha son-
ra beynəlxalq münasibətlər sferasında inkişaf edən «quruluş 
nəzəriyyələri»nin əsasını təşkil etmişdir. İmperializm nəzəriy-
yələrinin ardınca «Dünya Sistemi Nəzəriyyəsi», «Mərkəzi-
Ətraf yanaşması», «Asılılıq Nəzəriyyəsi və neoqramiya» nə-
zəriyyələri meydana gəlmişdir. 
Marksist nəzəriyyə bütün marksizm ideologiyasının 
təməlində öz əksini tapan bir inanca, bütün siyasi gerçəkliyin 
iqtisadi güclərin əksi, inikası olduğu inancına söykənir. Başqa 
sözlə, imperializm onu doğuran iqtisadi sistemin məhsuludur. 
Belə iqtisadi sistemə isə kapitalizm deyilir. Marksizm nəzə-
riyyəsinə görə, kapitalist cəmiyyətlər müəyyən bir mərhələ-
dən sonra öz toplumları içərisində istehsal etdikləri məhsullar 
üçün yetərli bazar, sərmayələri üçünsə yetərli yatırım sahəsi 
tapa bilmədikdə başqa ölkələri məhsulları üçün bazar, 
sərmayələri üçün yatırım yerinə çevirməyə cəhd göstərirlər. 
108 
 
Bu isə özlüyündə imperializmi doğurur. Marksistlər imperia-
lizmi kapitalizmin siyasəti, yaxud davamı kimi görürlər. Le-
nin və onun davamçıları kapitalizm və imperializmi eyniləş-
dirir. Onlara görə imperializm, kapitalizmin inhisarçı mərhə-
lədəki formasıdır. Marksistlərə görə, ən pis olanı elə kapita-
lizm sisteminin özüdür. İmperializm bu sistemin məcburən 
meydana gətirdiyi təzahürdür.  
Liberallar isə imperializmi kapitalizmin deyil, kapitalist 
sistemi içərisindəki eybəcərliklərin doğurduğu nəticə hesab 
edirlər. Ancaq onlar da imperializmin izafi istehsal və xarici 
bazarlara sərmayə qoyma nəticəsində meydana gəldiyini in-
kar etmirlər. Ancaq Hobson və davamçılarına görə, imperia-
list genişlənmə qaçılmaz deyildir. Çünki bu heç də izafi isteh-
sal və izafi sərmayə probleminin həll edilməsinin rasional 
yolu deyil. İstehsal və sərmayə bolluğu satınalma gücünün 
qeyri-bərabərliyi üzündən əmələ gəldiyi üçün məsələnin 
həllində bu gücün artırılması, həddən artıq qənaətcilliyin 
aradan qaldırılması, ölkədaxili bazarın genişləndirilməsi kimi 
vasitələrdən istifadə etmək lazımdır. 
Beləliklə, liberalları marksistlərdən ayıran başlıca cəhət 
kapitalizmin yaratdığı problemləri ölkə daxilində həll etmək 
düşüncəsini mənimsəmələridir. 
Morgentau isə imperializmi tətbiqi formalarına görə üç 
yerə ayırır. Bunlar hərbi, iqtisadi və mədəni imperializmdir. 
Morgentauya görə, hərbi imperializmin istəyi hərbi fəth, 
iqtisadi imperializmin istəyi başqa xalqları istismar etmək, 
mədəni imperializmin istəyi isə bir mədəniyyətin öz yerini 
başqa bir mədəniyyətə verməsidir. Amma ən əhəmiyyətlisi 
odur ki, bunların hamısından eyni kapitalist məqsədə çatmaq 
üçün istifadə edilir.  
109 
 
Biz beynəlxalq informasiya şəbəkəsi və qlobal actorla-
rın ideoloji dominantlığa əsaslanan sistemini analiz etmək 
üçün diqqəti mədəni imperializmə çəkəcəyik. 
Beləliklə, mədəni imperializm ən incə görünüşlü impe-
rializm olmaqla yanaşı, müvəffəqiyyət baxımından imperia-
list siyasətlərin ən təsirlisidir. Mədəni imperializmin məqsədi 
zahirdə heç də ölkəni işğal etmək, torpaq qazanmaq, yaxud 
iqtisadi həyatı nəzarət altına almaq kimi görünmür. Əslində 
isə, bir ölkəni işğal etmək vasitəsi olaraq həmin ölkənin milli 
düşüncəsini, zehniyyətini, ağlını fəth etməklə nəzarət altına 
almaq məqsədini güdür. 
Hans Morgentauya görə, əgər A dövləti öz mədəniyyəti-
ni və ən önəmlisi siyasi ideologiyasını bütün digər real impe-
rialist hədəfləriylə birlikdə B dövlətinin daxili və xarici siya-
sətini müəyyənləşdirən insanlara mənimsədə bilmişsə, yəni B 
dövlətinin idarəedicilərinin düşüncə və beyinlərini fəth 
etmişsə, iqtisadi yollarla o ölkə üzərində hakimiyyət qurmaq 
istəyənlərin hamısından daha çox sabit və uzunömürlü bir 
üstünlük əldə etmiş olur. 
Mədəni imperializmin müasir dövrümüzdə oynadığı 
tipik rol digər imperializm üsullarına yardım etməkdir. Çünki 
mədəni imperializm düşməni iradəsizləşdirir, hərbi işğal və 
iqtisadi hakimiyyət üçün daha rahat və uyğun bir şərait 
hazırlayır. Qısacası, mədəni imperializm bir ölkədə yaşayan 
bütün insanları, xüsusilə də intellektual sferada təsirli olan 
şəxsləri və ölkənin daxili və xarici siyasəti haqqında qərar 
qəbuletmə səlahiyyəti olan insanları hədəfə alır. Bu insanları 
öz mədəniyyətinin cazibədar tərəfləri ilə təsir altına salır və 
onları siyasi və iqtisadi məqsədlərinin quluna çevirir. 
Eyni zamanda, mədəni imperializmin tək hədəfi 
intellektual elitanın imperialistlərin təsir dairəsinə alınması 
110 
 
deyil, həm də ayrı-ayrı cəmiyyətlərdə müxtəlif stratifikasiya-
ların nümayəndələrinin şüurunun hakiminə çevrilməyə nail 
olmaqdır. Kütləyə yönəlmiş mədəni imperializm siyasəti çər-
çivəsində daha çox ideoloji təsir metodlarından istifadə 
edilməkdədir. Konkret bir cəmiyyətin həyat tərzinin təbliğ 
edilməsi, milli PR sisteminin formalaşdırılması kimi istinad 
edilən vasitələr kütləyə yönəlik mədəni imperializm siyasəti-
nin struktur elementləri qismində çıxış edir. Son məqsəd isə, 
təbii ki, idarəedilən kütlənin və yaxud stratanın formalaşdırıl-
masıdır.  
Qeyd etdiyimiz kimi, ayrı-ayrı ölkələrin intellektual 
nümayəndələrinə, elitaya qarşı istiqamətlənmiş mədəni impe-
rializm siyasəti kontekstində xüsusi ideoloji vasitə və metod-
lardan istifadə olunur. İlk növbədə, ölkələrin milli siyasətinə 
qarşı xüsusi təsir mexanizmi formalaşdırılır, bunun fonunda 
isə ölkəyə rəhbərlik edən elitanın (hakim elita) və kontrelita-
nın, eyni zamanda, sosiumun ayrı-ayrı stratalarını təmsil edən 
subyektlərin təfəkkürünə və fəaliyyətinə təsir mexanizmləri 
formalaşdırılır. 
Nəticə etibarilə, mədəni imperializm infoimperializmin 
sütunu qismində çıxış etməkdə və ən yeni imperializmin 
mənəvi substratı kimi səciyyələndirilməkdədir. Qeyd etmək 
lazımdır ki, II Dünya müharibəsinə qədərki tarixi dövrdə 
mədəni imperializm yeni imperializmin aktual istinad pred-
meti olmuş və milli dövlətlərə intellektual təsir mexanizminin 
əsası qismində çıxış etmişdir. Lakin qeyd etdiyimiz kimi, 
SSRİ-nin fiaskosu ilə meydana çıxmış yeni dünya düzəninin 
fonunda mədəni imperializm arxa plana keçmiş və imperialist 
güclər infoimperializm strategiyasını aktuallaşdırmışlar. Bü-
tün bunların fonunda belə bir analitik qənaət ifadə etmək olar 
ki, infoimperializmin intellektual nöqteyi-nəzərdən strateji 
111 
 
əsaslarını mədəni imperializm təşkil edir və bu, xüsusi strateji 
yardımçı vasitə kimi səciyyələndirilə bilər. 
112 
 
VI FƏSİL 
 
İnfoimperializmə qarşı mübarizə 
mexanizmləri: ideoloji və 
institusional vasitələr 
 
6.1. Ailə institutu  infoimperializmə qarşı mübarizə 
prosesində başlıca strateji vasitə kimi 
 
Müxtəlif strateji problemlər çərçivəsində analitik tədqi-
qat obyektinə çəkdiyimiz infoimperializmdən bəhs edərkən, 
toxunulması zəruri olan məsələlərdən biri də ən yeni imperia-
lizmə qarşı mübarizə mexanizmlərinin düzgün müəyyənləşdi-
rilməsidir. Şübhəsiz, “qlobal imperatorluğun” ideoloji silahı 
olan infoimperializmlə mübarizə olduqca mürəkkəb səciyyə 
daşıdığından, ilk növbədə, mücadilə vasitələri və mexa-
nizminin düzgün müəyyənləşdirilməsi lazımdır. Bəzi hallarda 
bir çox araşdırmaçılar imperializmlə mübarizədə iqtisadi və 
siyasi mexanizmləri önə çəksələr də, son nəticədə bu vasitələr 
kifayət qədər səmərəli olmur, hətta “bumeranq” effekti ortaya 
çıxa bilir. Zənnimizcə, infoimperializmlə mübarizə prosesi-
nin, ilk növbədə, institusional əsasları formalaşdırılmalı, daha 
sonra ideoloji vasitələrə istinad edilməlidir. 
Mübarizə prosesində ən effektiv institusional və ideoloji 
vasitələr kimi milli həmrəylik və bütövlüyün universal ideo-
loji formulası olan milli ideologiya və sosial münasibətlər 
sisteminin ahəngdar nizamlayıcı mexanizmi qismində çıxış 
edən ailə institutu səciyyələndirilə bilər. 
Beləliklə, infoimperializmə qarşı mübarizədə, ilk növ-
bədə, fundamental sosial institut qismində çıxış edən ailə 
113 
 
institutunun rol və əhəmiyyətinə toxunmaq lazımdır. Məlum-
dur ki, ailə sosial institut olmaq etibarilə öz strukturuna və 
mahiyyətinə görə unikal ictimai təsisatdır. Başqa sözlə, ailə 
həm şəxsiyyətlərarası münasibətləri tənzimləyən, həm də bü-
tövlükdə sosiumda nizamlayıcı mexanizm qismində çıxış 
edən, bütün stratalarda aktiv və passiv əlaqələrə təsir edən 
avanqard sosial institutdur. Məhz buna görə də, bir sıra araş-
dırmaçılar ailə institutunu ayrıca yarımsistem kimi səciyyə-
ləndirirlər. 
Ümumiyyətlə, infoimperializmlə mübarizədə ailə insti-
tutunun sosial əhəmiyyətindən bəhs edərkən qeyd etmək la-
zımdır ki, bu təsisat sosial identikliyin ən güclü olduğu qurum 
kimi çıxış etdiyindən onun əsaslarının möhkəmləndirilməsi 
sosiumun substratlarının güclənməsinə xidmət edir. Çünki 
infoimperializmlə mücadilə çərçivəsində milli identikliyin 
təmin olunması başlıca vəzifədir və bu vəzifənin yerinə 
yetirilməsini mümkün edən başlıca institusional vasitələrdən 
biri identikliyin ən güclü olduğu ailə təsisatıdır. 
Doğrudur, bir sıra sosial-strateji araşdırma mərkəzləri 
modern informasiya cəmiyyətində ailə institutunun dayaq-
larının zəiflədiyini iddia etməkdədirlər. Hətta iddia olunur ki, 
ailə təsisatının əsasları mədəni imperializmin təsiri altında 
sarsılmışdır, deqradasiyaya uğramışdır və bu institut ayrı-ayrı 
yarımtəsisatlara bölünmüşdür. Əlbəttə ki, bu iddiaların 
doğruluğunu təsdiqləmək olmaz, çünki müasir dövrdə sosium 
tipindən asılı olmayaraq, hər bir cəmiyyətdə ailə institutu 
başlıca funksional vahid kimi çıxış edir, hətta ictimai münasi-
bətlər kontekstində unikal sosial qrup kimi səciyyələndirilə 
bilər. Məlum olduğu kimi, bir müddət öncə iddia edilirdi ki, 
sənaye cəmiyyətinə keçid ailə institutunun perspektivini sual 
altına alır. Hətta bu təsisatı əvəzləyəcək yeni institutların 
114 
 
meydana çıxacağına dair proqnozlar ifadə edilirdi. Lakin 
bəşəriyyətin inkişafının sənaye erası nəinki ailə institutunu 
mütləq mənada deqradasiyaya məruz qoymadı, hətta bu 
dönəmdə bəhs olunan təsisatın əsasları daha da möhkəmləndi, 
yeni keyfiyyət çalarları ilə zənginləşdi. Eyni zamanda, 
postindustrial cəmiyyətdə də ailə institutu kardinal neqativ 
dəyişikliklərə məruz qalmadı və cəmiyyətin ayrı-ayrı institut-
larının fəaliyyət mexanizminin səmərəlilik səviyyəsinə xüsusi 
töhfələr verən avanqard təsisat kimi çıxış etdi. Dolayısıyla, 
ailə təsisatı müəyyən forma dəyişikliklərinə məruz qalsa da, 
məzmun və funksionallıq etibarilə sosiumun lokomotiv insti-
tutu statusunu saxlamış oldu. 
Beləliklə, sadalananları əsas götürərək belə bir analitik 
qənaət ifadə etmək mümkündür ki, müasir dövrdə informa-
siya sosiumunda da ailə institutu infoimperializmlə mübarizə 
çərçivəsində ən effektiv sosial qurum – strateji təsisat qismin-
də çıxış etməkdədir. Dövlətin kiçik modeli olan ailə institutu, 
eyni zamanda, milli dövlətlərin substansiyası kimi səciyyə-
ləndirilə bilər. Belə olan təqdirdə, əgər milli dövlətlər info-
imperializmlə mübarizə aparacaqlarsa, o zaman ilk növbədə, 
ailə institutunun möhkəmliyinin təmin olunmasına nail olma-
ğa çalışmalıdırlar. 
 
6.2. İnfoimperializmə qarşı mübarizədə milli ideolo-
giya faktoru 
 
İnformasiya imperializminə qarşı başlıca mübarizə me-
xanizmi və vasitələrindən biri də milli ideologiyadır. Ümu-
miyyətlə, milli ideologiyanın infoimperializmlə mübarizə çər-
çivəsində rol və əhəmiyyətinə toxunmaq üçün bir-birilə siste-
115 
 
matik surətdə bağlı olan bir sıra kompleks məsələlərə toxun-
maq lazımdır.  
Beləliklə, elmi ədəbiyyatda ideologiya sosial qrupların 
və ya bütün cəmiyyətin mənafelərini müdafiə və ifadə edən, 
sosial reallığı bu mənafelər prizmasından izah edən və əməli 
fəaliyyət direktivləri, oriyentasiyaları olan nəzəriyyələr, 
ideyalar və məlumatlar sistemi kimi müəyyənləşdirilir. Milli 
ideologiya öz funksiyalarına görə milli həmrəylik və bütövlü-
yü təmin edən, mənəvi müstəvidə ahəngdarlığın davamlılığı-
na xidmət edən ümummilli baxışlar sistemi səciyyəsi daşıyır. 
Bunu isbat etmək üçün ideologiyaların nəzəri-empirik surətdə 
təsbit edilmiş funksiyalarına nəzər yetirmək kifayətdir:  
- yönləndirmə funksiyası: bu funksiya müxtəlif sahələr-
də, bütövlükdə cəmiyyətdə insan fəaliyyətinin mənəvi əsasla-
rını və istiqamətlərini müəyyənləşdirir. Yönləndirmə funksi-
yası müəyyən resurslarla təmin olunmuş subyektlərin fəaliy-
yət və baxışlar oriyentasiyasını müəyyən edən fundamental 
mənəvi faktor qismində çıxış edir;  
- səfərbəredici funksiya isə siyasi fəaliyyətin ideoloji 
motivi və stimulu qismində çıxış edir. Məhz bu funksiyanın 
fonunda müəyyən edilmiş siyasi-ideoloji məqsədlərin təmin 
edilməsi naminə resurslar və subyektlər vahid mərkəzdə cəm-
ləşdirilir və məqsədlərə yönəlik fəaliyyətə səfərbər edilir;  
- inteqrativ funksiya isə ümumi maraqlar və baxışlar 
sistemini üstün tutur və fərdlərin fəaliyyətini ümumi maraqlar 
kontekstində stimullaşdırır. Birləşdirici səciyyə daşıyan bu 
funksiya müxtəlif qrupları və fərdləri bir mərkəzdə birləşdirə 
bilir və milli həmrəyliyin təmin olunması işinə birinci dərəcəli 
töhfələr bəxş edir.  
Deməli, ideologiya səfərbəredici, maarifləndirici, tərbiyə-
edici, inteqrativ, kommunikativ səciyyə daşıyır və mənəvi sub-
116 
 
strat qismində çıxış edir. 
Bunlarla yanaşı, fəaliyyətin mənəvi substratı qismində 
çıxış edən ideologiya gerçəkliyin xüsusi obrazının yaradılması, 
ictimai şüurun yönləndirilməsi, ümumi ideya və çağırışlar əsa-
sında insanların birləşdirilməsi, siyasi inkişafın istiqamətləri və 
aparıcı qüvvələrinin müəyyənləşdirilməsi kimi strateji funksi-
yaları da yerinə yetirir. 
Bundan başqa, ideologiyalar bir çox meyarlara görə bir 
neçə qrupda təsnif edilir: 
-sosial mənafeyə münasibətə görə: mütərəqqi, mühafizə-
kar, mürtəce, liberal, radikal, millətçi, beynəlmiləl; 
-sosial bazasına görə: milli, sinfi, qrup və irqi; 
-daxili strukturuna görə: dini, dünyəvi, rasional, irra-
sional, universal, partikulyar; 
-nüfuz dairəsinə görə: milli və ümumbəşəri. 
Başlıca siyasi ideoloji cərəyanlar sırasına isə liberalizm, 
neoliberalizm, konservatizm (mühafizəkarlıq), neokonservati-
zm və sosializm daxildir. 
Elmi ədəbiyyatda liberalizm dar mənada adət-ənənələrə, 
vərdişlərə münasibətdə tam müstəqil olan, öz müqəddəratını 
və fəaliyyətini müstəqil surətdə müəyyənləşdirməklə xarakte-
rizə edilən fəaliyyət və düşüncə tərzi kimi səciyyələndirilir. 
Ümumilikdə isə, liberal səciyyəli doktrina və konsepsiyaların 
mərkəzində “fərdin azadlığı” ideyası və məfhumu dayanır. 
Bu ideoloji cərəyanın əsas struktur elementləri və prinsipləri 
müxtəlif xarakterli nəzəriyyə və konsepsiyalarda əks olun-
muşdur. Onların hamısına aid olan ortaq nöqtə isə qanunlarla 
nizamlanmış və müəyyən hüquqi substratlarla təsbit edilmiş 
müstəqillik və azadlıq ideyalarıdır. Məhz bu mərkəzi ideya-
nın fonunda bəhs edilən ideoloji cərəyana xas olan digər 
struktur elementləri-anlayışlar isə tolerantlıq, humanizm, fər-
117 
 
diyyətçilik və digərləridir. 
Liberalizm ideologiyasının fonunda meydana gəlmiş 
siyasi-iqtisadi konsepsiya və doktrinaların təməlində duran 
dəyərlər isə bunlardır: hakimiyyətin bölünməsi prinsipi, 
fəaliyyətdə və münasibətlərdə rəqabət azadlığı, şəxsi təşəbbü-
sə qarşı total məhdudiyyətlərin ləğv edilməsi, xüsusi mülkiy-
yətə və sərbəst iqtisadi fəaliyyətə lazımi imkan və şəraitin 
yaradılması, fərdin mülki və siyasi hüquqlarının qorunması, 
inzibati tənzimləmələrin səviyyəsinin azaldılması və sair. 
Amma zaman keçdikcə məlum oldu ki, nəzəri cəhətdən 
təsbit edilmiş liberal dəyərlər təcrübi müstəvidə özünü doğ-
rultmadı və mütləq surətdə gerçəkləşdirilmədiyindən ideallıq 
kimi təsvir edilməyə başlandı. Bir sıra araşdırmaçılar isə 
liberalizm ideologiyasını özündə daşıdığı dəyərlərə görə real 
olanla ideal arasında aralıq cərəyan kimi dəyərləndirdilər. 
Məhz belə bir durumun fonunda özündə liberalizmlə mühafi-
zəkarlığın bir sıra prinsiplərini ehtiva edən neoliberalizm 
(yeni liberalizm) cərəyanı meydana gəldi. 
XX əsrin ikinci yarısında meydana gələn neoliberalizm-
də liberalizmdən fərqli olaraq, milli dövlət anlayışı istinad ka-
teqoriyalarından birinə çevrildi və dövlət tənzimləyici sub-
yekt qismində səciyyələndirildi. “Dövlətin funksiyalarının 
gücləndirilməsi” prinsipindən çıxış edən neoliberalizmdə təs-
bit olundu ki, dövlətin liberal dəyərlərə əsaslanan funksiyaları 
universallaşdırılmalı və onun əhatə dairəsi daha da genişlən-
dirilməlidir. Buradan çıxış edərək neoliberalistlər plüralist de-
mokratiya konsepsiyasını mərkəzi istinad nöqtəsinə çevirdilər 
və dövlət hakimiyyətinin təşkilində və hakimiyyətin fəaliyyə-
tində plüralist prinsiplərə üstünlük verdilər. 
Bütün bunların fonunda liberal proqram və doktrinalar-
da idarəolunanlarla idarəedənlər arasında konsensusun yara-
118 
 
dılması və ümumi razılıq əsasında idarəetmənin həyata keçi-
rilməsi prinsipi əsas götürüldü. 
Bunlarla yanaşı, XVIII əsrdə meydana gələn mühafizə-
karlıq ideoloji cərəyanı da özündə ehtiva etdiyi bir sıra 
xüsusiyyətlərə görə fərqlənir. Mühafizəkarlıqda mərkəzi 
prinsip qismində adətlər, ənənələr və varisliyə sadiqlik çıxış 
edir. Bu ideoloji cərəyanın təməl prinsiplərindən biri də 
budur ki, dəyişikliklər tədrici surətdə həyata keçirilməli və 
islahatlara üstünlük verilməlidir. Dəyişikliklərdə təkamül 
yolunu üstün tutan mühafizəkarlar güclü dövlət tərəfdarı kimi 
çıxış edirlər və bildirirlər ki, milli inkişafın əsasında milli 
dövlətin universal səciyyə daşıyan funksional fəaliyyəti daya-
nır. Mühafizəkarlar belə bir prinsipi əsas tuturlar ki, keçmiş-
dən bu günədək qorunmuş ənənələr mütəmadi surətdə müha-
fizə edilməli və cəmiyyətdə, idarəetmədə, fəaliyyətdə əsas 
istinad nöqtəsi qismində qəbul edilməlidir. 
Mühafizəkarlar “rasional siyasətçi kimdir” sualı ətrafın-
da belə bir mövqedən çıxış edirlər ki, praqmatik təfəkkürə 
malik olan siyasətçi uzunmüddətli effektiv nəticələr qazan-
maq uğrunda mübarizə aparır: “Siyasətçinin bütün fəaliyyəti 
müvəqqəti üstünlük və ya populyarlıq prizmasından deyil, 
əldə edilmiş uzunmüddətli nəticələr nöqteyi-nəzərindən də-
yərləndirilməlidir”. 
Bunlarla yanaşı, ənənəvi proqram, konsepsiya və dok-
trinalarda mühafizəkarlıq ideologiyasının digər təməl prinsip-
ləri  məhz bu cür əks olunub: “Cəmiyyətdə ənənəvi təsisatla-
rın mövcudluğuna və fəaliyyətinə geniş şərait yaradılmalıdır. 
Bundan başqa, ictimai ahəngdarlığın və nizamın təmin 
olunması üçün həyata keçiriləcək dəyişikliklər təkamül yolu 
ilə baş tutmalıdır. Kardinal dəyişikliklər cəmiyyətlərə nizam-
sızlıq, xaos və dağıntı gətirər ki, bunlar da nəticə etibarilə 
119 
 
ənənəvi təsisatların işini iflic vəziyyətinə salar. Məhz buna 
görə də, milli dövlətin mərkəzində durduğu güclü tənzimləmə 
mexanizmi lazımdır ki, ictimai ahəngdarlıq pozulmasın və cə-
miyyətin inkişafı təmin edilsin”. 
Mühafizəkarlıq ideologiyasını dəyərləndirən ingilis təd-
qiqatçısı M.Oukşot qeyd edir: “Mühafizəkar olmaq bilinmə-
yənə yox, bilinənə, təcrübədə təsdiq edilməyənə deyil, sınaq-
dan keçmişə, ehtimal olunana deyil, mövcud olana, uzağa 
deyil, yaxına, bol olana deyil, kifayət edənə, utopikə deyil, 
reallığa üstünlük verməkdir”. 
Bir çox araşdırmaçılar ideologiyalar sırasında neokon-
servatizmə xüsusi əhəmiyyət verirlər. Neokonservatizmin 
mahiyyətini daha da dəqiqləşdirmək üçün onun əsas prinsip-
lərini sadalamaq məqsədəmüvafiqdir. Ümumiyyətlə, neokon-
servatizm liberalizmlə mühafizəkarlığın təməl prinsiplərini 
özündə birləşdirən ideoloji cərəyandır. Ümumiləşdirsək, qeyd 
edə bilərik ki, bəhs edilən ideoloji cərəyanın əsas prinsipləri 
aşağıdakılardan ibarətdir: 
-Dövlət və vətəndaşın qarşılıqlı mənəvi məsuliyyəti güc-
ləndirilməlidir; 
-fərdin hüquq və azadlıqlarının təmin edilməsinə yönəlik 
xüsusi hüquqi, ictimai şərait yaradılmalı və fərdin ictimai 
həyatda rolunun artırılmasına qarşı bütün məhdudiyyətlər 
aradan qaldırılmalı və bu istiqamətdə əhəmiyyətli tədbirlər 
görülməlidir; 
-Milli maraqların həyata keçirilməsində və milli həm-
rəyliyin təmin edilməsində əsas aktor qismində dövlət çıxış 
etməli və o, cəmiyyətin birləşdirici, təşkiledici başlanğıcı 
qismində fəaliyyət göstərməlidir; 
-Dövlət milli maraqları və dəyərləri nəzərə almaqla 
hüquqi müstəvidə davamlı siyasi islahatlar həyata keçirməli 
120 
 
və fərdlərin müstəqil fəaliyyətinə geniş şərait yaratmalıdır; 
-Dövlət demokratik şəraitdə insan və vətəndaş hüquq və 
azadlıqlarının bərqərar olunmasının başlıca təminatçısı 
olmalıdır; 
 -Sosial ədalət təmin edilməlidir. Məhz bu zaman əsas 
prinsip kimi insanların bərabərliyinin inzibati yollarla təmin 
edilməsi deyil, fərdlərə bərabər imkanların yaradılması götü-
rülməlidir; 
-İnkişaf  kardinal dəyişikliklər və dağıdıcı üsullarla yox, 
tədrici təkamül vasitəsilə baş tutmalıdır. Məhz bu zaman 
dövlət öz üzərinə düşən bütün vəzifə və öhdəlikləri yerinə 
yetirməli, eyni zamanda, fərd-dövlət birliyi bu missiyanın 
həyata keçirilməsində təməl mexanizm olmalıdır. 
Beləliklə, ən müxtəlif nəzəri-konseptual mənbələrdə və 
tətbiqi araşdırmalarda belə bir yekun qənaət ifadə edilir ki, 
universal səciyyəli, milli dəyərlərin və rasional ənənələrin 
ehtiva olunduğu və adekvat surətdə əks edildiyi ideologiya 
milli gücün keyfiyyət ünsürü kimi dəyərləndirilməlidir. 
Başqa sözlə, bir milləti və ya xalqı digərindən fərqləndirən, 
onun mənəvi potensialını ehtiva edən, həmçinin, milli 
mövcudluğunun mənəvi əsasını təşkil edən milli ideologiya 
ümummilli inkişafı təmin edən keyfiyyət ünsürü kimi sə-
ciyyələndirilir. Çünki özündə ehtiva etdiyi ümumi prinsiplərə 
və dəyərlərə müvafiq olaraq monist yox, universal səciyyəli 
milli ideologiya normativ-semantik strukturuna görə fərdi və 
ictimai şüurun struktur elementlərini təkmilləşdirən və onun 
bütövlüyünü təmin edən mənəvi mexanizm qismində çıxış 
etməklə yanaşı, ümummilli inkişafın da təkanverici keyfiyyət 
ünsürü və fundamental faktoru önəmi daşıyır. 
Bu, bir faktdır ki, universal səciyyə daşıyan və özündə 
mütərəqqi dəyərləri ehtiva edən milli ideologiyalar onun 
121 
 
daşıyıcıları və tərəfdarlarını bir mərkəzdə birləşdirməklə 
yanaşı, ümummilli həmrəyliyi-bütövlüyü təmin edən, ictimai 
şüuru milli inkişaf mənbəyinə çevirən komponent kimi çıxış 
edir. Bu baxımdan, bir millətin və ya xalqın mənəvi 
potensialı əsasında təşəkkül tapmış milli ideologiya qeyri-
formal komponent kimi milli dövlətin sistematik inkişafını və 
bütövlüyünü təmin etməklə yanaşı, perspektiv birlik və fəaliy-
yət konturlarını müəyyənləşdirən amil kimi səciyyələndirilir...  
Qeyd etdiyimiz kimi, milli ideoloji sistem həm də milli 
inkişafın təminatçısı qismində çıxış edir. Çünki milli 
ənənələrlə müasir mənəvi potensialı uzlaşdıran, rasional 
prinsipləri özündə ehtiva edən milli ideologiya fərdi və 
ictimai şüurun bütövlüyünü təmin etməklə yanaşı, insanların 
sağlam ideoloji oriyentirlərini müəyyənləşdirən və mənəvi 
şüurda rasional korreksiyalar edən inkişaf mənbəyi kimi 
səciyyələndirilir. Eyni zamanda, səfərbəredici, inteqrasiya-
etdirici, maarifləndirici, tərbiyəedici və təbliğati funksiyaları 
özündə ehtiva edən ideologiya ümumi ideya-siyasi çağırışlar 
əsasında ümummilli birliyi-bütövlüyü və həmrəyliyi təmin 
etməklə yanaşı, ictimai şüura yeni-mütərəqqi dəyərlərin 
transformasiya olunması, ictimai-siyasi şüurun sağlam kom-
ponentlər əsasında formalaşması və dəyərlər sisteminin zən-
ginləşməsi baxımından xüsusi önəm kəsb edir. Bu isə nəticə 
etibarilə insanların ictimai-siyasi təfəkkürünü gücləndirməklə 
ümummilli inkişafın mənəvi substratını təşkil etmiş olur.  
Beləliklə, sadalananlardan da belə bir nəticə çıxır ki, 
milli ideologiya öz missiya və funksiyası ilə xalqın, milləti və 
millin dövləti infoimperializmlə mübarizədə mövcudluğunu 
qoruyub saxlayan başlıca institusional mexanizm qismində 
çıxış edir. 
Bu məsələnin Azərbaycan təcrübəsinə gəldikdə isə qeyd 
122 
 
edə bilərik ki, azərbaycançılıq ideologiyası infoimperializmə 
qarşı mübarizədə ən effektiv institusional vasitələrdən birini 
təşkil etməkdədir. Bu tezisi isbat etmək üçün azərbaycançılıq 
ideologiyasının əsasları və əhəmiyyətinə toxunmaq 
məqsədəmüvafiqdir.  
İlk növbədə, universal ideoloji formula olmaq etibarilə 
azərbaycançılıq ideologiyası zamanın tələblərinə müvafiq 
olaraq dünya azərbaycanlılarını birləşdirən milli məfkurə, 
müstəqil Azərbaycan dövlətinin ideya əsası kimi çıxış 
etməkdədir. Bu, eyni zamanda, ölkədəki bütün dinlərin 
nümayəndələrinin və etnosların həmrəylik və qarşılıqlı anlaş-
ma içində yaşayışını təmin edən mənəvi mexanizm önəmi 
kəsb edir. Bununla əlaqədar Ulu öndər Heydər Əliyev 
bildirirdi ki, azərbaycançılıq öz milli mənsubiyyətini, milli-
mənəvi dəyərlərini qoruyub saxlamaq, eyni zamanda, 
onların ümumbəşəri dəyərlərlə sintezindən, inteqrasiyasın-
dan bəhrələnmək deməkdir. 
Beləliklə, azərbaycançılıq real tarixi keçmişimizlə, milli 
mentalitetimizlə və mövcud dəyərlərlə sıx bağlı olduğundan 
qısa zaman kəsiyində cəmiyyət tərəfindən qəbul olunmuşdur. 
Digər tərəfdən, bu ideologiya siyasi mənsubiyyətindən və 
dini əqidəsindən asılı olmayaraq, bütün etnik qrupların, milli 
azlıqların hüquqlarını paritet əsasda təsbit etdiyindən milli 
həmrəylik mənbəyinə çevrilib. Başqa sözlə, ictimai şüurun 
spesifik səviyyəsi kimi müstəqil Azərbaycan dövlətinin ideya 
əsasına çevrilən və dünya azərbaycanlılarını birləşdirən milli 
məfkurəyə çevrilən azərbaycançılıq ideologiyası ölkədəki 
bütün konfessiya və etnosların həmrəylik və qarşılıqlı anlaş-
ma mühitində yaşamasını təmin edən mənəvi mexanizm sə-
ciyyəsi daşıyır. 
Azərbaycançılıq ideologiyasına mənəvi sərvət kimi 
123 
 
yanaşan Ümummilli lider Heydər Əliyev deyirdi: “Müstəqil 
Azərbaycan dövlətinin əsas ideyası azərbaycançılıqdır. 
Hər bir azərbaycanlı öz milli mənsubiyyətinə görə qürur 
hissi keçirməlidir və biz azərbaycançılığı-Azərbaycan 
dilini, mədəniyyətini, milli-mənəvi dəyərlərini, adət-ən-
ənələrini yaşatmalıyıq... azərbaycanlılar harada yaşama-
larından asılı olmayaraq daim öz milli, mənəvi dəyərləri-
nə, milli köklərinə sadiq olmalıdırlar. Bizim hamımızı bir-
ləşdirən, həmrəy edən azərbaycançılıq ideyasıdır, azər-
baycançılıqdır. Azərbaycan dövləti müstəqilliyini əldə 
edəndən sonra azərbaycançılıq aparıcı ideya kimi həm 
Azərbaycanda, həm də bütün dünyada yaşayan bütün 
azərbaycanlılar üçün əsas ideya olub. Azərbaycançılıq öz 
milli mənsubiyyətini, milli-mənəvi dəyərlərini qoruyub 
saxlanması, eyni zamanda, onların ümumbəşəri dəyərlərlə 
sintezindən, inteqrasiyasından bəhrələnməsi və hər bir 
insanın inkişafının təmin olunması deməkdir”. 
Digər tərəfdən, azərbaycançılıq ideologiyası isə özündə 
ehtiva etdiyi təməl prinsiplərə görə liberalizmlə mühafizəkar-
lığın bir sıra prinsiplərindən ibarət olan neokonservatizm ilə 
sıx bağlıdır. Akademik Ramiz Mehdiyev “Yeni siyasət: inki-
şafa doğru” kitabında yazır ki, azərbaycançılıq coğrafi məkan 
baxımından neokonservatizmin milli variantı, onun prinsip və 
ideyalarının Azərbaycanın konkret şəraitində təcəssümüdür: 
“Metodoloji prinsip baxımından-ümuminin və xüsusinin, 
yəni birincinin və  ikincinin nisbəti baxımından azərbay-
cançılıq ikinci kimi çıxış edir. Azərbaycançılıq və neo-
konservatizm bir-birini zənginləşdirərək vahid tam kimi 
çıxış edirlər. Buna görə də, azərbaycançılığın milli ideolo-
giya kimi qəbul edilməsi ölkəmizin sivilizasiyalı dövlətlər 
sırasına daxil olması, ümumdünya oriyentirləri və meyil-
124 
 
ləri kontekstində daha uğurlu inkişafı üçün möhkəm zə-
min yaradır. Neokonservatizm və azərbaycançılıq öz 
ləyaqətini itirməmiş xalqın sağlam düşüncəsinə, zəkasına 
eyni dərəcədə söykənir. Bu mənada vətənpərvərlik öz 
vətəninə, ölkəsinə, xalqına məhəbbət deməkdir və onun 
şovinizm ilə, milli müstəsnalıq və etnoeqoizm ilə heç bir 
əlaqəsi yoxdur. Əsrlərin, minilliklərin dərinliklərindən 
gələn ənənəyə mənsubluq bizim mədəniyyətimiz kimi qə-
dim mədəniyyət üçün dövlətçiliyin əsasını, bütün vətən-
daşların rifahı naminə dövlətin mövcudluğunun və inkişa-
fının əsasını təşkil edir. Məhz buna görə zəngin keçmişi 
olan dövlət  fərdi və ya qrup mənafelərinin mexaniki məc-
musunun ifadəsi deyildir, əksinə, bütün cəmiyyətin ali 
mənafelərinin təcəssümüdür. O mənafelərin ki, vətəndaş 
onların naminə təkcə öz mülkiyyətini deyil, həm də 
həyatını qurban verməyi bacarmalıdır” 
 
6.3. Milli ideologiya vətəndaş həmrəyliyi və ictimai 
ahəngdarlığı təmin edən vasitədir 
 
Dövlətçilik tarixini öyrənən alim və tədqiqatçıların ortaq 
qənaəti bundan ibarətdir ki, hər bir dövlətin ərazi, iqtisadi, 
milli əsasları olduğu kimi, ideoloji əsasları da olmalıdır. 
İdeoloji əsasları olmayan dövlət tarixi təcrübədə çox nadir 
hallarda rast gəlinən bir hadisədir. İdeoloji əsasları olmayan 
dövlətin uzunömürlülüyü və varisliliyi də həmişə şübhə 
doğurmuşdur. Bu, bir həqiqətdir ki, ideologiyası olmayan 
dövlətlər tarix səhnəsində müəyyən dövr ərzində funksional 
vahid kimi mövcud olsalar da, milli maraqları uzunmüddətli 
təmin edə bilməmiş və tarixin səhnəsindən silinmişlər. Bu 
mənada, əgər dövlətçilik və milli ideologiyadan, dövlətçilik 
125 
 
və milli maraqlardan danışırıqsa, burada mütləq milli 
ideologiya olmalıdır. Çünki hər şeydən öncə, milli ideologiya 
vətəndaş həmrəyliyini, ümummilli həmrəyliyi və ictimai 
ahəngdarlığı təmin edən başlıca mənəvi substratdır. Eyni 
zamanda, ideologiya milli-mənəvi identikliyi də təmin edən 
vasitədir. Əgər ideologiya bu qədər zəruri bir vasitədirsə, 
onun cəmiyyətdə olmaması cəmiyyətin əsas atributlarından 
birinin olmaması deməkdir. Bu isə heç şübhəsiz, həmin 
cəmiyyətin inkişafına əngəl törətməklə, ciddi maneələr 
yaratmaqla cəmiyyətin üst qurumu adlandırılan və sosial 
sifarişindən yaranan dövlətin də uzunömürlü və varisli 
olmasına mənfi təsir edir. 
Ona görə də, əgər milli dövlətdən danışırıqsa və milli 
dövləti beynəlxalq münasibətlər sisteminin əsas aktoru kimi 
səciyyələndiririksə, eyni zamanda, milli dövləti milli iradənin 
təmsilçisi kimi təqdim ediriksə, milli dövləti hər bir xalqın, 
yaxud millətin siyasi təşkilatlanması kimi görürüksə, mütləq 
milli ideologiyanı da dediyimiz institutlaşmanı təmin edən 
vasitə kimi görməliyik. Əks təqdirdə, dövlətin yaşaması 
sadəcə olaraq, mümkün deyil. Ona görə də, tarixən qurulan 
bütün dövlətlər, ilk növbədə, ideologiya axtarışında olublar. 
Ötən əsrin 80-ci illərinin sonu 90-cı illərinin əvvəlində 
baş verən proseslər zamanı Sovet imperiyasının iqtisadi-
siyasi əsasları ilə bərabər, ideoloji dayaqları da çökdü. Ona 
görə də, həmin dövrdə postsovet məkanında meydana çıxan 
milli aktorlar yaşamaları üçün hər nə qədər iqtisadi, milli, 
intellektual əsaslar axtarışına başladılarsa, bir o qədər də 
ideoloji axtarışlar etməyə başladılar. Çünki xalq intuitiv 
olaraq, siyasətçilər isə şüurlu olaraq başa düşürdülər ki, əgər 
milli aktorun mövcud inzibati-siyasi sərhədləri içərisində 
hegemon bir birləşdirici ideoloji vasitə olmasa, milli 
126 
 
coğrafiyanın, yaxud milli siyasi-inzibati sərhədlərin 
qorunması olduqca çətin olacaq. Buna görə də, məhz o 
dövrdə hər bir xalq öz tarixi dəyərlərinə söykənməklə, eyni 
zamanda, müasir ictimai, siyasi, əxlaqi, mənəvi gerçəklikləri 
nəzərə almaqla yeni ideologiya axtarışına başladı. Bu 
ideologiyanı tez tapanlar mənəvi-siyasi böhrandan tez 
çıxdılar, ideologiya axtarışında uzun müddət ayrı-ayrı 
istiqamətlərə yönələn, bəzən tərəddüdlərlə üzləşən dövlətlər 
isə mənəvi-siyasi böhrandan daha gec çıxdılar. 
Hesab edirik ki, digər postsovet respublikaları kimi 
Azərbaycan da bu mərhələni keçdi, öz milli ideologiyasını 
yaratdı. Yaranmış milli ideologiya Azərbaycanın milli dövlət 
maraqlarını təmin etməklə bərabər, həm də milli həmrəyliyi 
təmin edərək ictimai ahəngdarlığı qoruyan mexanizmə 
çevrildi. Yalnız bundan sonra Azərbaycan müxtəlif növ etnik, 
siyasi, korporativ, qrup mənafelərindən xilas olmağı bacardı 
və ümummilli ideologiyanı, azərbaycançılıq ideologiyasını 
mənimsəyərək inkişaf mərhələsinə qədəm qoymağı bacardı. 
Əgər belədirsə və milli ideologiya Azərbaycanda 
azərbaycançılıq adı altında bərqərar olubsa, bu gün bizə milli 
ideologiya lazımdırmı sualını vermək nə qədər doğrudur? 
Hesab edirik ki, bu müstəqil Azərbaycanın 20 illik tarixinin 
birinci 5 illiyində verilməsi lazım olan sual idi. O dövrdə 
doğrudan da bu sual bir problem kimi Azərbaycan 
cəmiyyətində dururdu, sonrakı mərhələdə böyük dövlət 
xadimi Heydər Əliyev tərəfindən qısa müddətdə həll edildi. 
Bəziləri bu gün “milli ideologiya lazımdırmı” sualını 
verməklə, cəmiyyətdə yeni diskussiya, axtarış, yeni 
istiqamətlənmə meyilləri axtarmağa çalışırlar. Hesab edirik 
ki, bu, Azərbaycanın içərisində olduğu indiki beynəlxalq 
şərtlər və daxili münasibətlər müstəvisində həm aktual deyil, 
127 
 
həm də heç lazım da deyil. Çünki milli maraqlar və 
dövlətçilik maraqları ilə bağlı yuxarıda sadaladığımız əsaslar 
bizim milli ideologiyamızı təmin etmişdir. Ona görə də, 
yenidən ideologiya axtarışına çıxmaq bir növ geriyə qayıtmaq 
deməkdir. Hesab edirik ki, bu gün Azərbaycan irəliyə doğru 
getməlidir, onun geriyə getməyə vaxtı yoxdur. Ancaq əlbəttə 
ki, bəzi hallarda ayrı-ayrı adamlar tərəfindən ideologiyalı 
cəmiyyət tənqid edilir, yaxud ideologiyanın lazım olub-
olmaması sual kimi qoyulur. Hesab edirik ki, bu, milli 
maraqlar baxımından zərərli, dövlətçilik mənafeyi baxımın-
dan isə təhlükəli bir sualdır. Əgər biz ideologiyanı, dövlətçili-
yi təmin edən əsas vasitələrdən, mənəvi substratlardan biri 
kimi təqdim ediriksə onda milli ideologiyadan imtina etməklə 
bağlı olan çağırışlar məntiq etibarilə, əslində dövlətçilik ma-
raqlarına zidd olan çağırışlar kimi qiymətləndirilə, səciyyə-
ləndirilə bilər.  
Bəzi hallarda milli ideologiyanın yerinə demokratiya, 
hüquqi dövlət, azadlıq kimi anlayışları milli ideologiya kimi 
təqdim etməyə çalışırlar. Əlbəttə ki, bu, yeni bir baxış və 
müstəqil fikir deyil. Bu, zaman-zaman imperialist mərkəzlə-
rin ayrı-ayrı cəmiyyətlərdə anarxist demokratiya, yaxud zid-
diyyətli demokratiya qurmaq və beləliklə də, həmin cəmiy-
yətləri istismar etmək məqsədilə ortaya atdıqları imperialist 
düşüncə ünsürüdür. Demokratiya heç vaxt milli ideologiya 
ola bilməz. Demokratiya milli məqsəd ola bilər, milli dəyər 
ola bilər. Azadlıq məqsəd ola bilər, ideologiya ola bilməz. 
Ona görə də, imperialist mərkəzlər inkişafda olan dövlətlərə 
məhz bu dəyərləri ideologiya kimi təqdim etməklə, bir növ 
həmin dövlətləri ideologiyasızlaşdırırlar. Məqsəd isə 
aydındır, onlar da bilirlər ki, ideologiyasız dövlət ola bilməz. 
Müasir imperializmin əsas məqsədlərindən biri də ekspansiya 
128 
 
obyekti kimi gördüyü ölkələri lidersizləşdirmək, ideologiya-
sızlaşdırmaq və nəhayət, dövlətsizləşdirməkdir. Ona görə də, 
məhz bu gün Azərbaycan Respublikasının Prezidentinin də 
qeyd etdiyi kimi, bizim üç düşmənimizdən biri olan müstəm-
ləkəçi ölkələr Azərbaycanda milli həmrəyliyi və ictimai 
ahəngdarlığı təmin edən milli ideologiyamıza hücumlar təşkil 
etmək cəhdləri göstərir. Məqsəd də bəllidir. Hesab edirik ki, 
bu gün Azərbaycan cəmiyyətində belə müzakirələrin açılması 
və məhz qeyri-peşəkarların və siyasi ambisiyası olanların bu 
müzakirələri başlaması müstəmləkəçi dövlətlərin maraqlarına 
xidmət edir. Təəssüf ki, qeyri-professionallar nə ideologiyanı, 
nə onun cəmiyyətdəki yerini, rolunu, nə onun funksional, 
eyni zamanda, mənəvi tərəflərini düzgün izah edə bilmirlər. 
Beləliklə də, ziddiyyətli fikirlərlə ictimai çaşqınlıq yaradırlar. 
Əgər bu gün Azərbaycanda hüquqi dövlət qurulursa və bu 
hüquqi dövlətin əsaslarını ümummilli həmrəylik təşkil edirsə 
və bu bəzi adamlar tərəfindən etiraf olunursa, onda belə bir 
sual vermək olar: Bəs ümummilli həmrəyliyi təmin edən 
vasitə nədir? Heç şübhəsiz, bunun bir cavabı var: milli 
ideologiya. Belə olan halda, onda niyə milli ideologiyaya 
hücum edirik? Ona görə də, bir məsələni müzakirəyə çıxaran 
zaman, yaxud hər hansı məsələ barəsində ümummilli kon-
tekstdə dialoqa girmək arzusunda olan zaman ilk növbədə, 
problemi mənimsəmək lazımdır ki, təqdim etdiyiniz fikirlər 
sizin özünüzü təkzib etməsin, ziddiyyətli olmasın. 
Azərbaycanın bu gün ideologiyasız, lidersiz cəmiyyətə 
sürüklənməsi, əslində, Azərbaycanın dövlətsizləşdirilməsinə 
hədəflənən addımlardır ki, bu da əsla milli və dövlətçilik 
maraqlarımızla üst-üstə düşə bilməz. 
Hesab edirik ki, əgər bu gün Azərbaycanda təntənə 
etmiş milli ideologiyanı xarakterizə etməyə çalışsaq, bu 
129 
 
ideologiya, qeyd etdiyimiz kimi, nüfuz dairəsinə görə milli və 
ümumbəşəridir, daxili strukturuna görə, dünyəvi, rasional və 
universaldır, sosial bazasına görə millidir, sosial mənafeyə 
görə mütərəqqi, mühafizəkar və liberaldır. Vurğuladığımız 
kimi, əgər bu prinsipləri siyasi, ideoloji cərəyanlarla identifi-
kasiya etməyə çalışsaq, görərik ki, müasir Azərbaycanın milli 
ideologiyası kimi səciyyələndirilən azərbaycançılıq ideologi-
yası neokonservativ ideologiyadır. Bu gün inkişaf edən bütün 
cəmiyyətlərdə demək olar ki, aparıcı ideologiya neokonserva-
tivizmdir. Qərb cəmiyyətlərində inkişafın əsasında duran 
məhz bu ideologiyadır. Neokonservatizm irrasional qərbçilik 
deyil, irrasional milliyyətçilik də deyil. Nəzərə alsaq ki, 
neokonservativizmin əsasında liberalizm və konservatizm 
dayanır, bu ikisinin cəmi neokonservativizmi yaradır. 
Liberalizm adət-ənənələrə, vərdişlərə münasibətdə tam müs-
təqil olan, öz müqəddəratını və fəaliyyətini müstəqil surətdə 
müəyyənləşdirməklə xarakterizə edilən fəaliyyət və düşüncə 
tərzi kimi səciyyələndirilir. Ümumilikdə isə, liberalizmi 
səciyyələndirən doktrina və konsepsiyaların mərkəzində fər-
din azadlığı ideyası durur. Bu ideoloji cərəyanın əsas struktur 
elementləri və prinsipləri müxtəlif xarakterli nəzəriyyə və 
konsepsiyalarda zaman-zaman öz əksini tapmışdır. Hesab 
edirik ki, indiki şəraitdə Azərbaycanda nəzəriyyəçi olmayan, 
ümumiyyətlə, bu problemdən anlayışı olmayan adamların 
yenidən ideoloji məsələlərlə bağlı müzakirə açması o qədər 
də doğru deyil. Konservatizmin əsasında isə cəmiyyətdə 
ənənəvi təsisatların mövcudluğuna və fəaliyyətinə geniş şə-
raitin yaradılması durur. Bundan başqa, ictimai ahəngdarlığın 
və nizamın təmin olunması üçün həyata keçirilən dəyişiklik-
lər və s. durur. 
130 
 
Və nəhayət neokonservatizm (oxu, azərbaycançılıq) 
bilinməyənə yox, bilinənə, təcrübədə təsdiq edilməyənə deyil, 
sınaqdan keçmişə, ehtimal olunana deyil, mövcud olana, 
uzağa deyil, yaxına, bol olana deyil, kifayət edənə, utopikə 
deyil, reallığa üstünlük verir. Bu mənada Azərbaycanda 
mövcud olan azərbaycançılıq ideologiyası və neokonservati-
vizm Azərbaycanın milli və dövlət maraqlarına cavab verən, 
Azərbaycan cəmiyyətində bərqərar olmuş, kök salmış bir 
dəyər kimi mənimsənilmiş ideologiyadır. Hesab edirik ki, 
belə olan halda, yenidən ideologiya axtarışına çıxmaq 
yersizdir. 
 
 
 
 
 
 
 
 
 
 
 
 
 
131 
 
VII FƏSİL 
 
Azərbaycan və beynəlxalq 
informasiya şəbəkələri: milli maraqlar 
və onların müdafiəsi mexanizmləri 
 
7.1. Milli enerji, milli güc və milli dövlət: milli enerji 
pozitiv və neqativ platformada 
 
Bütöv bir sistem olmaq etibarilə hər bir cəmiyyətin 
təkmil surətdə idarə olunması, müsbət və mənfi meyillərə 
istiqamətlənməsi və inkişafının təmin edilməsi sosium daxi-
lindəki funksional dinamik güclərlə əlaqədardır. Əlbəttə ki, 
cəmiyyətin inkişafının əsasında duran fundamental faktorlar-
dan birini sosium daxilindəki funksional dinamik güclərin 
hansı tip enerji ilə yüklənməsi təşkil edir. Bir çox cəmiyyət-
lərdə neqativ enerji yükü üstünlük təşkil etdiyindən burada 
destruktiv meyillər hökm sürür, xaos və institusional prob-
lemlər mövcud olur. Bəzi cəmiyyətlərdə isə dinamik güclər 
pozitiv enerji ilə yükləndiklərindən onların fəaliyyəti ictimai 
nizam və ahəngdarlığın mühafizəsinə xidmət edir, bunun sa-
yəsində isə sosiumda stabillik və sabit inkişafa nail olmaq 
mümkün olur. 
 Təsadüfi deyil ki, modern cəmiyyətlərdə sosial psixo-
loqları düşündürən başlıca məsələlərdən biri də məhz cəmiy-
yətdəki neqativ yüklərin neytrallaşdırılması, eyni zamanda, 
pozitiv enerjinin miqyası və səviyyəsinin artırılmasıdır. Əl-
bəttə ki, sosium daxilində pozitiv enerjinin bərqərar olunması 
cəmiyyətin siyasi sisteminin xarakteristikasından, mənəvi 
dəyərlər və stimullardan, sosial ədalət prinsipinin nə dərəcədə 
132 
 
təşəkkül tapmasından, cəmiyyəti formalaşdıran fərdlərin in-
tellektual və ümumi dünyagörüşü səviyyəsindən və s. asılıdır. 
Məhz bütün bu ünsürlər modern Qərb cəmiyyətlərində təşək-
kül tapdığından bəhs olunan sosiumlarda inkişaf, sabitlik və 
pozitiv tendensiyalar müşahidə olunur. Bu cür nizamlı və da-
vamlı inkişafın fonunda Qərb cəmiyyətlərində elm, sənaye və 
digər sahələrdə yüksək tərəqqi meyilləri əldə olunub. Bu isə 
sosiumda funksional fərdlərin-peşəkar kadrların və intellek-
tual subyektlərin formalaşmasını şərtləndirib ki, bu da birbaşa 
inkişaf və tərəqqinin qarantı qismində çıxış edən əsas amillər-
dən biridir.  
Əlbəttə ki, cəmiyyət bütöv bir sistemdir və fərdlərin 
məcmusundan ibarətdir. Deməli, sosiumda təşəkkül tapmış 
pozitiv və neqativ enerjinin kökünü fərdlərdə axtarmaq la-
zımdır. Burada isə ilk növbədə, diqqəti ayrı-ayrı fərdlərin 
şəxsi keyfiyyətlərinə, daha sonra fərdlərin formalaşdırdığı 
sosial qruplar və kollektivlərin, bunun ardınca isə ictimai-
siyasi institutların fəaliyyət mexanizminə yönəltmək lazımdır. 
Ümumiləşdirsək, deyə bilərik ki, inkişaf etmiş və intellektual 
əsaslı cəmiyyət üçün inkişaf etmiş və intellektual fərd şərtdir. 
Çünki cəmiyyət bütöv bir sistem olmaqla yanaşı, həm də 
funksional vahidlərdən ibarətdir. Odur ki, cəmiyyəti forma-
laşdıran fərdlərin inkişafı məhz sosiumun inkişafını, cəmiyyət 
daxilindəki proseslər və tendensiyaların pozitiv xarakter al-
masını şərtləndirən faktordur. Təbii ki, burada söhbət təkcə 
fərdlərin intellektual potensialından və inkişaf səviyyəsindən 
getmir. Ən əsası budur ki, fərdlər özlərinin ümumi dünyagö-
rüşlərinə müvafiq surətdə mənimsədikləri dəyərləri sosial-
siyasi müstəvidə reallaşdırmalı və praktik müstəvidə pozitiv 
enerjinin təşəkkül tapması üçün fəaliyyət göstərməlidirlər. 
133 
 
Əlbəttə ki, ideal cəmiyyət yoxdur. Bu və ya digər 
sosiumlarda, hətta modern Qərb cəmiyyətlərində belə həm 
pozitiv, həm də neqativ enerji təşəkkül tapmışdır. Amma bun-
ların proporsiyasına (nisbətinə) müvafiq olaraq bir cəmiyyət 
digərindən özünün inkişafına və ahəngdarlıq səviyyəsinə görə 
fərqlənir. 
Vurğulanması zəruri olan məqamlardan biri də idarə 
olunan və olunmayan enerji məsələsidir. Bu gün sosial psixo-
loqları və cəmiyyətşünasları düşündürən başlıca məsələlərdən 
biri də neqativ enerjinin necə idarə olunması, həmçinin, onun 
cəmiyyətdən ixrac olunmasının metod və vasitələrinin tapıl-
masıdır. Bu istiqamətdə Qərb cəmiyyətlərində artıq müəyyən 
üsul və vasitələrdən istifadə olunmaqdadır. Eyni zamanda, 
inkişaf etmiş cəmiyyətlərdə bu yöndə psixoloq xidməti təklif 
olunmaqdadır. Həmçinin, Qərb cəmiyyətlərində fərdlərin ne-
qativ yüklü enerjidən arınması üçün inanc vasitələri və dini 
dəyərlər mühüm əhəmiyyət kəsb edir. Məsələn, günah işlət-
miş və ya özünü günahkar hesab edən şəxslər dini liderə (mə-
sələn, papaza) müraciət etməklə günahlarını etiraf etmiş 
olurlar. Günahını etiraf etmiş şəxs özünü təmizlənmiş hesab 
edir və öz vicdanı qarşısında bir daha günah etməmək kimi 
öhdəlik götürür. Təbii ki, bu, fərdi müstəvidə neqativ enerji-
nin cəmiyyətdən zərərsiz olaraq ixrac olunmasının bir forma-
sıdır. Amma təəssüf ki, İslam dinində də bu cür müsbət xüsu-
siyyət-tövbə ənənəsi olmasına baxmayaraq, nədənsə, müsəl-
man şərqində mövcud olan cəmiyyətlərdə günahı etiraf et-
mək, yanlış yoldan dönmək ənənəsinə gündəlik həyatda çox 
az hallarda rast gəlinir. İnkişaf və tərəqqi isə bu cür sindrom-
ların “sındırılması”nı tələb edir. 
 Bütün bunların fonunda olduqca mühüm əhəmiyyət 
kəsb edən digər bir məsələ və istiqamətə də toxunmaq məqsə-
134 
 
dəmüvafiqdir. Belə ki, müasir kibertexnologiyaların, informa-
siya və kommunikasiya vasitələrinin, yeni təmayüllü sosial 
medianın yaranması da pozitiv və neqativ enerjinin təşəkkül 
tapması və müxtəlif sahələrə sirayət etməsinə şərait yaradır. 
Sosial media özünəməxsus platformadır. O, bütün fərdləri 
əhatə edəcək qədər kütləvidir, eyni zamanda, ifrat sərbəstlik 
verəcək qədər azaddır. Belə olan təqdirdə bəhs olunan 
platformada idarəetməni və rasional nəzarəti necə təşkil 
etmək lazımdır? İlk növbədə, qeyd etmək lazımdır ki, yuxarı-
da inkişaf etmiş sosium kimi səciyyələndirdiyimiz cəmiyyət-
lərdə bu platformadan müsbət enerjinin təşəkkülü və idarə-
olunması istiqamətində pozitiv surətdə istifadə edilməkdədir. 
Bu isə özlüyündə cəmiyyətə nizam, ahəngdarlıq, tərəqqi və 
sabitlik gətirməkdədir. Amma rasional münasibətlər sistemi-
nin formalaşmadığı neqativ yüklü cəmiyyətlərdə bu platfor-
ma, bir növ, xaos və destruktiv ziddiyyətlər mənbəyi kimi çı-
xış edir ki, bu da əlbəttə ki, arzuolunmazdır. Məsələn, “Ərəb 
baharı” adlandırılan Yaxın Şərq və Şimali Afrika olayların-
dan sonra bir daha əmin olduq ki, sosial media hər nə qədər 
inkişaf üçün bir açar əhəmiyyəti daşıyırsa, bir o qədər də 
tənəzzül mənbəyi və ya vasitəsi kimi də çıxış edir. 
Sosial medianın bu gücü və keyfiyyəti, heç şübhəsiz, 
onu yaradanlar tərəfindən əvvəlcədən nəzərə alınmış və məq-
sədə uyğun şəkildə sistemləşdirilmişdir. Bu isə sosial 
mediaya idarəetmə keyfiyyəti gətirməklə konkret sosial-psi-
xoloji silaha çevirmişdir. İdarə edilənlər bu silah vasitəsilə 
ayrı-ayrı cəmiyyətlərdə ən müxtəlif hadisələr törədə, milli 
dövlətlərin və xalqların hüquqlarını öz maraqları naminə 
ciddi zərbə altında qoya bilirlər. Başqa sözlə, sosial media 
beynəlxalq təzyiq qrupları kimi fəaliyyət göstərir və onu idarə 
edən transmilli güclərin imperialist maraqlarına xidmət edir. 
135 
 
Məsələn, infoimperialistlər tərəfindən hədəfə alınmış bir 
ölkənin ictimai auditoriyası üçün ilk baxışda cəlbedici 
görünən və dəbdə olan bir “demokratiya nəğməsi” düşünülür 
və bu “nəğmə”yə həmin öz milli maraqlarına qarşı çıxış 
etmək üçün xüsusi qəzəb və kin notları yüklənir. Bu kin və 
qəzəb fərdlər tərəfindən mənimsənilməklə vətəndaşı mənsub 
olduğu dövlətə qarşı istiqamətləndirir. Sosial media vasitəsilə 
kütləviləşdirilən bu “nəğmə” “xor”a, sonra isə dirijor çubuğu 
vasitəsilə idarə edilən simfonik orkestrə çevrilir. Dirijor 
qismində imperialist mərkəzlər çıxış edir. Belə mərkəzlərin 
maraqları isə əsla milli dövlətlərin mənafeyi ilə üst-üstə 
düşmür. Dirijorun çubuğu ilə idarə edilən kütlə qeyri-şüuri 
davranışı mənimsəməklə idarə olunan xaos qismində çıxış 
edir. Dirijor çubuğu hədəf olaraq milli dövlətləri göstərir və 
“Ərəb baharı” hazırdır. Bundan sonra yaddaşlarda 
“demokratiya nəğməsi”, real həyatda isə terror, qarşıdurma, 
milli faciə və milli dövlətlərin dağılması müşahidə olunur. 
Böyük bir cəzasızlıq mühiti, bir-birinə kin duyan bir neçə 
tərəf, xaos cəmiyyəti, viran olmuş ölkə: qazanan isə, əlbəttə 
ki, imperialist güclərdir. 
Neqativ enerji yüklü fərdlərin üstünlük təşkil etdiyi cə-
miyyətlərdə, çox təəssüf ki, sosial media üzərindən destruktiv 
xarakterli fikirlər təbliğ edilir və sosium daxilindəki ictimai 
ahəngin pozulmasına zəmin yaradılır. Hətta Azərbaycanda da 
bəzi qüvvələr bilərəkdən və ya bilməyərəkdən sosial media 
üzərindən neqativ enerji paylaşımı edir ki, bu da cəmiyyət da-
xilindəki fərdlərin mənfi enerji ilə yüklənməsini şərtləndirir. 
Təəssüflər olsun ki, həmin qüvvələr bununla imperialist güc 
mərkəzlərinin transmilli səciyyə daşıyan strateji planlarına 
xidmət edirlər. Ancaq bəxtimiz onda gətirib ki, cəmiyyətimiz 
kifayət qədər intellektual və yetkindir. Bir çox fərdlər məsələ-
136 
 
nin mahiyyətini tam olaraq dərk edir, anlayır, digər bir qisim 
isə elmi-nəzəri əsasları bilməsə də, intuitiv olaraq, onların 
məqsədlərini başa düşür və idarəolunan xaosa qarşı dururlar. 
Ona görə də, ölkəmizdə tərəqqi və inkişaf baş verir və bu pro-
ses dövlətimiz tərəfindən milli maraqlarımıza uyğun şəkildə 
məharətlə idarə olunur. 
Qeyd etdiyimiz kimi, “Ərəb baharı” kimi səciyyələndi-
rilən olayların başlanmasında və dinamikasında imperialist 
güc mərkəzləri sosial mediadan məharətlə istifadə etdilər. Bu 
zaman isə qeyd etdiyimiz kimi, daha çox “demokratiya 
nəğmələri”nə istinad edildi. Amma bəhs olunan geostrateji 
məkanda baş verən destruktiv olaylardan sonra heç kəs iddia 
edə bilməz ki, “Ərəb baharı” Yaxın Şərq və Şimali Afrikaya 
demokratiya, tərəqqi və rifah gətirəcək. Məsələ ondadır ki, 
mövcud proseslərin fonunda ortaya atılan iddia ilə onu təmin 
etməli və ya mənimsəməli olan resurslar adekvat deyil, hətta 
ziddiyyətlidir. Yəni, demokratiya, insan hüquqları və azadlıq-
lar və s. kimi dəyərləri qəbul edəcək insani resurslar onu mə-
nimsəməyə hazır deyillər. Ən azından ona görə ki, – birincisi,  
belə dəyərlər, birincisi, səmimi niyyətlə ixrac olunmur, – 
ikincisi, heç ixrac edənin məqsədi də həqiqi demokratiya ix-
rac etmək deyil, – üçüncüsü, 40 ölçülü ayağa 50 ölçülü ayaq-
qabı geyindirilməyə çalışılır, üstəlik israrla tələb edilir ki, sağ 
tay sol ayağa, sol tay isə sağ ayağa geyindirilməlidir. Belə ge-
yinib, yeriyəndə isə adam yıxılaraq gülüş hədəfinə çevrilir. 
Bir neçə dəfə yıxıldıqdan sonra isə artıq emosiyalar işə düşür, 
növbəti prosesdə əql iştirak etmir və kütləvi mənfi emosiya 
inqilab doğurur. 
Ümumiyyətlə, inqilab yalnız dağıntı və xaos gətirir. Və 
yaxud inqilabla tərəqqi, rifah, demokratiya və inkişaf əldə et-
mək olmaz. Artıq bir neçə ildir ki, dünya miqyasında inqilab-
137 
 
lar və iğtişaşlarla müşayiət olunan destruktiv olaylar göstərir 
ki, bu tip inqilablar yalnız milli tənəzzül mənbəyi qismində 
çıxış edir. Məhz buna görə də, “Ərəb baharı” adlandırılan 
olayların fonunda iddia edildiyinin əksinə olaraq deyə bilərik 
ki, inqilab və ya iğtişaşla əsla demokratiya keçidi-demokratik 
tranziti təmin etmək olmaz. Başqa sözlə, qanunsuzluqla 
qanun yaratmaq olmaz. “Oğuznamə”də deyildiyi kimi, qanla 
qanun yaratmaq olmaz! 
Məsələ ondadır ki, “Ərəb baharı” kimi səciyyələndirilən 
olayların fonunda əldə edilən nəticələr nəinki demokratik 
transformasiyanı təmin etmir, hətta xaos və anarxiya mənbəyi 
qismində çıxış edir. Məlum olduğu kimi, praktik proseslərin 
fonunda konseptuallaşdırılmış nəzəri mənbələrdə milli 
dövlətlər şərti olaraq demokratik, demokratik transformasiya 
yolunda olan və qeyri-demokratik ölkələr kimi səciyyələndi-
rirlər. Zənnimizcə, bunun əsası hər bir cəmiyyətin xarakteri 
və fərdlərin şəxsi intellektual və mədəni keyfiyyətləri ilə 
bağlıdır. Ümumiyyətlə, demokratiyaya ən müxtəlif təriflər 
verilsə də, əminliklə söyləmək olar ki, demokratiya etalon 
deyil və yaxud demokratiya etalonu yoxdur. Başqa sözlə 
desək, hər bir demokratiya modeli digərindən köklü surətdə 
fərqlənir. Məsələn, Fransa ilə Almaniyanın idarəetmə sistemi-
nin fonunda hər iki ölkənin demokratiya modelləri bir-
birindən fərqlənir. Məhz bu kontekstdə qeyd edə bilərik ki, 
demokratiya əxlaqdır, həyat tərzidir, hüquqdur, azadlıqdır, 
intellektdir, dünyagörüşüdür və s. Bunları isə haradansa satın 
almaq mümkün deyil. Gərək, zəhmət çəkib, illərlə qətrə-qətrə 
əldə edəsən. Özü də, bu cəhd kütləvi olmalıdır. 
Yuxarıda da qeyd etdik ki, “Ərəb baharı” kimi səciyyə-
ləndirilən olayların başlanmasında və dinamikasında imperia-
list güc mərkəzləri sosial mediadan məharətlə istifadə etdilər. 
138 
 
Bu zaman isə daha çox “demokratiya nəğmələri”nə istinad 
edildi. Əlbəttə ki, məhz bu cür yanaşmanın fonunda hazırda 
“demokratiya” silahından müasir dünya siyasətində imperia-
list güc mərkəzləri məharətlə istifadə etməkdədirlər.  
 
7.2. Milli vətənpərvərlik məsələsi: təmayüllər və isti-
qamətlər; intellektual patriotizm milli maraqların etibarlı 
müdafiə vasitəsi kimi 
 
İnfoimperializm çərçivəsində mövcud olması zəruri 
olan başlıca müdafiə mexanizmlərindən biri də intellektual 
patriotizmdir. İntellektual patriotizmdən bəhs edərkən, diqqət 
çəkilməsi zəruri olan başlıca istiqamətlərdən biri də milli 
gücün keyfiyyət ünsürləri kimi səciyyələndirilən milli xarak-
ter və milli mənəviyyatdır. Şübhəsiz, milli gücün struktur ele-
menti olduğuna görə intellektual patriotizm milli maraqların 
müdafiəsi vasitəsi və mexanizmi qismində çıxış edir. Bir çox 
araşdırmaçılar vətənpərvərliyi milli mənəviyyatın və milli 
xarakterin struktur komponenti kimi səciyyələndirdiklərinə 
görə milli gücün keyfiyyət ünsürləri sırasında nəzərdən 
keçirirlər. Məhz buna görə də, radikal və intellektual olmaqla 
patriotizmin mahiyyətini aşkar etmək üçün milli güc və onun 
keyfiyyət ünsürləri qismində səciyyələndirilən milli mənəviy-
yat və milli xarakterə toxunmaq məqsədəmüvafiqdir. 
Güc məfhumunu ən çox istifadə edən və onu beynəlxalq 
münasibətlərin əsas istinad mənbəyi hesab edən Hans Mor-
gentau siyasəti güc mücadiləsi kimi təqdim etsə də, güc anla-
yışını ayrılıqda təhlil edib izahını vermir. 
Morgentauya görə, güc siyasətin təməl məqsədini və hər 
hansı bir siyasi davranışın təməl marağını təşkil etməklə, həm 
də əlaqələrin formasını və həyata keçirilməsi vasitəsini müəy-
139 
 
yən edir. Ayrıca güc mücadiləsi anlayışı həmişə dövlətlər ara-
sındakı siyasi təsiretmə münasibətlərini tam olaraq ifadə 
etmir, yaxud bəzi dövlətlərarası münasibətlərdə reallığı əks 
etdirmir. 
Güc faktoru yanaşmasına qarşı çıxan Vilson və onun 
mövqeyində duranlar isə dövlətlərin sosial və siyasi təsisatları 
ilə xarici siyasət seçimləri arasında bağlılıq olduğuna diqqəti 
çəkir və bu məsələdə demokratik qüvvələrin güc və 
əməkdaşlıq seçimi qarşısında qaldıqda ikincini seçəcəklərini 
bildirir. Buna görə də, demokratik ölkələr xarici siyasətdə 
ədalət və əxlaq kimi anlayışlara diqqət yetirir, sülh və 
sabitliyin qorunmasına çalışırlar. Avtokratik rejimlər isə gücü 
əsas götürür və bir mənada güc və avtokratiya eyni məzmun 
ifadə edir. Lakin Vilsonçular demokratik ölkələrin gücdən 
istifadə etmədən öz məqsədlərinə necə çatdıqları məsələsini 
izah edə bilmədikləri və dövlətlərin necə davrandığından 
daha çox necə davranmaları lazım olduğu üzərində dayandıq-
ları üçün onların yanaşması realistlər tərəfindən utopik hesab 
edilir və tənqidə məruz qalır. 
Müasir araşdırmaçıların bir çoxu isə güc anlayışını daha 
formal bir şəkildə qəbul edərək gücü dövlətin sahib olduğu 
fiziki ünsür olaraq ifadə edir və bunu əsas götürərək, daha 
çox milli güc və onu meydana gətirən nəsnələr üzərində 
dayanırlar. Onlar dövlətlər arasındakı həqiqi əlaqələr və 
gücdən istifadə edərək, milli məqsədləri gerçəkləşdirmə 
üsullarını görməzlikdən gəlirlər. 
Bəzi araşdırmaçılar gücün fiziki tərəfindən daha çox 
ondan istifadəetmənin formasına diqqəti çəkərək, həqiqi 
gücün real istifadə mexanizminə sahib olması və başqa 
ölkələr üzərində təsiretmə imkanları yaradan güc olduğunu 
ifadə edirlər. Onlar istifadə edilməyən və digər ölkələr 
140 
 
üzərində təsiri olmayan, yaxud bu məqsədə xidmət edəcək 
mexanizmi mövcud olmayan fiziki ünsürlərin güc kimi 
qiymətləndirilməsinin doğru olmadığını irəli sürürlər. Bu 
əsasda, güclü dövlətin məhz sahib olduğu fiziki və intellek-
tual ünsürləri digər dövlətlər üzərində təsir vasitəsi ola bilə-
cək şəkildə istifadə edə bilən, yaxud bu qabiliyyətə sahib olan 
dövlətin olduğu bildirilir. Beləliklə, A dövlətinin B dövlətinə 
qarşı istifadə etdiyi və normal şərtlər çərçivəsində B dövləti-
nin qəbul etməyəcəyi bir şeyin yerinə yetirilməsinə təsir edən 
vasitəyə güc adı verilir. 
Ancaq burada A dövlətinin sahib olduğu üstünlük fiziki 
nümayişlə müşahidə edilə də bilər, edilməyə də. Başqa sözlə, 
güc təsir və üstünlük kimi iki əsas ünsürdən ibarətdir. 
Məsələn, bankı soymaq üçün xəzinəyə doğru yaxınlaşan, 
silahı olan, lakin onu göstərməyən bir adamın silahını 
görməyən xəzinədar soyğunçunun istədiyini rədd edə bilər. 
Amma həmin soyğunçu silahını çəkərək içəri girsə, xəzinədar 
böyük ehtimalla onun istədiyini yerinə yetirər. Burada hər iki 
halda silah vardır, amma ondan istifadə edilmədikdə, yaxud o 
nümayiş etdirilmədikdə heç bir təsiri olmur, ancaq istifadə 
edildikdə isə dərhal təsiri olur. Başqa sözlə, üstünlüyün 
arzuolunan təsiri yarada bilməsi üçün ondan istifadə edilməsi 
və ya istifadə edilmə ehtimalının yüksək olmasının 
göstərilməsi lazımdır. Bu misalı eynilə dövlətlərin hərbi gücü 
məsələsinə də aid etmək olar. Bu mövqeyə görə, dövlətin 
iqtisadi, siyasi beynəlxalq konyuktura və ya hər hansı başqa 
bir səbəbdən istifadə edilməyən, yaxud istifadəedilmə 
ehtimalı olmayan bir üstünlüyü güc olaraq qiymətləndirilmir. 
Ayrıca bu yanaşmaya görə, güc ibrətamiz bir anlayışdır və 
başqa ünsürü, üstünlüyün istifadə edilməsinin bir ünvanının, 
bir dövlətin olduğunu və həmin dövlətlə müəyyən əlaqələrin 
141 
 
mövcudluğunu da göstərir. Təbii ki, aralarında heç bir əlaqə 
olmayan iki ölkənin sahib olduqları üstünlüklərin onların heç 
biri üçün əhəmiyyəti yoxdur. 
Beləliklə, əgər A dövləti B dövlətinə normal şərtlərdə 
qəbul etdirə bilmədiyi şeyi sonda qəbul etdirə bilirsə və B 
dövləti A dövlətinin bu istəyinin qarşısını hər hansı vasitə ilə 
ala bilmirsə, deməli, A dövləti B dövlətindən daha güclüdür. 
Yox əgər B dövləti bunu rədd edə bilirsə və A dövləti 
üzərində eyni təsir imkanlarına sahibdirsə, deməli, bu iki 
dövlətin bir-birilərinə qarşı güclərinin əhəmiyyəti yoxdur. Bu 
yanaşmaya görə, qısaca olaraq, ibrət anlayışı olan gücün təsir, 
üstünlük və əlaqə kimi təməl ünsürləri olmalıdır. 
Güc sadəcə A dövlətinin B dövlətini bir şeyi etdirməyə 
məcbur etməsi deyil, həm də bunun mütəmadi olmasını təmin 
etmək, eyni zamanda, nəyisə etməyə qoymaması da ola bilər. 
Dolayısıyla, gücün bir mənada davamlılıq ifadə etdiyi də 
görünür. Bundan başqa, A dövlətinin təsiri ilə onun istədiyi 
kimi davranan, B dövlətinin vəziyyəti, A dövlətinin 
davranışını da B dövlətinin mənafeyinə uyğun dəyişə bilər. 
Beləliklə, təsiretmə birtərəfli olmaqdan çıxaraq qarşılıqlı ola 
bilər. Ayrıca güc bir dövlətin beynəlxalq nüfuzu ilə də 
bağlıdır. Bir dövlətin beynəlxalq sistemdə nüfuzunun artdığı 
qədər digər dövlətlərlə münasibətində də nüfuzu artacaq və 
başqa dövlətlər üzərində təsiri də artacaqdır. Güc anlayışı ilə 
əlaqədar başqa bir anlayış da dərketmədir. 
Gücün gerçək miqdarının və ondan istifadə edilib 
edilməyəcəyini dərk etmək olduqca əhəmiyyətlidir. Çünki 
bəzən şişirdilmiş məlumatlara söykənən rəqəmlər və ya 
istifadə ediləcəyi hesab olunduğu halda, istifadə edilməyən 
nüfuz yanlış təsəvvür yarada bilər. Məsələn, oyuncaq 
tapançanı həqiqi hesab edib xəzinəsini soyduran xəzinədar 
142 
 
tapançanın zahiri görünüşünə aldanaraq onu gerçək hesab 
edir. Yəni tapançanın yalançı olduğunu dərk etmir və bunun 
zərərdidəsinə çevrilir. 
Frankelə görə, də güc başqalarının davranışlarına 
təsiretmə vasitəsidir. Güc dedikdə, ilk növbədə, hərbi güc 
başa düşülsə də, artıq müasir dövrdə hərbi gücün tətbiqedilmə 
sahəsi məhdudlaşdırıldığından güc anlayışını daha geniş 
mənada başa düşmək lazımdır. Buna görə də, Frankelə görə 
güc maddi və maddi olmayan ünsürlərdən ibarətdir. Amma 
buna baxmayaraq, yenə də güc deyincə, ilk növbədə, maddi 
hərbi-texniki qüdrət göz önünə gəldiyindən maddi olmayan 
tərəf o qədər də qəbul edilmir. 
K.J.Holsti və Frankel kimi bir çox araşdırmaçılar 
tərəfindən potensial kimi təhlil edilən, Morgentauya görə isə, 
bir milləti başqa millətlər qarşısında güc sahibi edən faktorlar 
və milli potensial olaraq qəbul edilən ünsürlər kəmiyyət və 
keyfiyyət ünsürlərinin cəmindən ibarətdir. 
Burada, kəmiyyət dedikdə coğrafiya, təbii qaynaqlar, 
sənaye potensialı, hərbi hazırlıq dərəcəsi və əhali sayı, 
keyfiyyət dedikdə isə milli əxlaq, milli xüsusiyyət 
diplomatiyanın və hökumətin keyfiyyəti başa düşülür. Ancaq 
bir dövlətin güc sahibi olması üçün bu ünsürlərə sahib olması 
Morgentaunun məntiqinə görə yetərli sayılsa da, Holsti və 
başqaları üçün bunların güc olaraq qəbul edilməsi üçün digər 
ölkə və ölkələrin davranışlarına təsir edəcək gücdə olduqda, 
başqa sözlə, dövlətin bunları siyasi məqsədlər üçün istifadə 
edə biləcəyi təqdirdə potensial hesab edilə bilər. Çünki 
keçmişdə olduğu kimi, indi də güclü dövlətlərin 
müəyyənləşdirilməsində dövlətlərin sahib olduqları həqiqi 
potensialdan çox bu potensialı xarici siyasət məqsədi üçün 
istifadə edə bilmək bacarığı əsas götürülür. 
143 
 
Frankel potensial anlayışı altında tanıdığı gücün başqa 
dövlətlərlə müqayisədə məzmun kəsb etdiyini diqqətə çatdı-
rır. Hər hansı bir dövlətin əhalisinin sayının nə qədər olmasını 
başqa ölkənin əhalisinin sayı ilə müqayisə etdikdə əhəmiyyət 
kəsb etdiyi kimi. 
Ayrıca hərbi potensialı nəzərə alarkən, silahın növləri və 
sayları əhəmiyyətli olduğu kimi, əhali faktoru nəzərə alındıq-
da da yaş, cinsiyyət, təhsil kimi faktorlar əhəmiyyət daşıyır. 
Başqa bir tərəfdən milli potensialın komponentlərindən 
hər hansı birinin ayrılıqda güclü olması ümumi potensialın 
güclü olduğu mənasına gəlmir. Məsələn, sənaye potensialı, 
texnoloji səviyyə, iqtisadi vəziyyət və əhali sayı kimi kompo-
nentlərin aşağı olması halında ayrılıqda hərbi potensialın yük-
sək olması çox da əhəmiyyət daşımır. Əhali sayı baxımından 
çox böyük, başqa potensiallar baxımından lazımi səviyyədə 
olmamaq güclü olmaq hesab edilmir. 
Bir dövlətin sahib olduğu potensialı təşkil edən ünsür-
lərdə zaman içərisində dəyişikliklər ola biləcəyi kimi, bir 
dövlətin başqa bir dövlətlə müqayisədə üstünlüyünü təmin 
edən ünsürdə də vaxt geçdikcə dəyişiklik ola bilər. Məsələn, 
neftin yerini qaz, yaxud uran tutduğu halda, neft istehsal edən 
ölkələrdən çox urana sahib olan ölkələr daha güclü görünə bi-
lər. Eyni şəkildə nüvə gücünün istifadə edilməsi, yaxud za-
man keçdikcə bəzi silahların modernliyini və dəyərini itirmə-
si ona sahib olan ölkələrin gücünə mənfi təsir göstərə bilər. 
Bundan başqa, ölkənin sahib olduğu potensialın 
istifadəyə hazır olub-olmaması da böyük əhəmiyyət daşıyır. 
Məsələn, hər hansı bir ölkənin hərbi potensialının dəyəri 
onun müharibəyə hazır olub-olmaması ilə ölçüldüyü kimi, 
ölkənin təbii qaynaqlarının və digər resurslarının da qiyməti 
ondan səmərəli istifadənin təşkili ilə ölçülür. 
144 
 
Ancaq hər hansı bir dövlətin gücünün təkcə fiziki 
potensialla qiymətləndirilməsi heç də düzgün deyil. Bir döv-
lətin gücünə təsir edən keyfiyyət ünsürləri sırasında həmin öl-
kənin liderlik xüsusiyyətləri, imici, dostluqları, ittifaq müna-
sibətləri, adət və ənənələri, başqa ölkələrlə tarixi-etnik əlaqə-
ləri, beynəlxalq siyasətdəki yeri və ən əsası, milli xarakter və 
milli mənəviyyatı kimi məsələlər də yer alır. 
Beləliklə, çoxtərəfli beynəlxalq münasibətlər daxilində 
tək bir əlaqə və ya təsiri əsas götürərək, dövlətin gücünü 
müəyyənləşdirməyə çalışmaq heç də həqiqəti ortaya çıxara 
bilməz. Bunun üçün digər bütün faktorları və imkanları 
kompleks qiymətləndirməyi bacarmaq lazımdır. 
Beləliklə, milli gücün nə olması və nə olmaması 
məsələsini aydınlaşdırdıqdan sonra onun keyfiyyət ünsürləri 
qismində çıxış edən milli mənəviyyat və milli xarakterə, 
bunların çərçivəsində isə patriotizmə toxunmaq məqsədəmü-
vafiqdir. 
Tərəddüdsüz söyləmək olar ki, ölkələrin inanc sistemlə-
ri, özlərinə məxsus fərqlilikləri, dəyər sistemləri, başqa sözlə, 
onların siyasi mədəniyyətləri də, kəmiyyət ünsürləri qədər 
ölkənin güc faktoruna təsir edən amillərdir. Bir xalqın 
hökumətinin həyata keçirdiyi siyasəti dəstəkləməsi və ya 
dəstəkləməməsi həmin ölkənin gücünü müəyyənləşdirilərkən 
nəzərə alınan ünsürlərdən biridir. Bundan başqa, ölkədə birli-
yin olması və ya ölkənin ərazi bütövlüyü və suverenliyi mə-
sələlərində bütün vətəndaşların həmrəy olması, ölkə daxilində 
sosial bərabərliyin mövcudluğu vətəndaşlar arasında sosial-
iqtisadi baxımdan uçurumun olmaması, onların eyni ideologi-
yanı mənimsəmiş olması, həmin ölkənin gücü baxımından 
olduqca əhəmiyyətli hesab edilir. Yuxarıda söylənilənlər ol-
madıqda hər hansı bir xarici güc (ölkə) asanlıqla belə ölkənin 
145 
 
hökuməti və xalqı arasında nifaq yarada, hökuməti xalqın 
dəstəyindən məhrum edə bilər. Beləliklə, həmin ölkəni 
zəiflədərək yaranmış durumdan öz məqsədləri üçün faydalana 
bilər. Dolayısı ilə, xalqın hökuməti qəbul etməsi və dövlətçi-
liyi mənimsəməsi, özünü dövlətin bir hissəsi kimi hiss etməsi, 
öz siyasi iradəsini sərbəst ifadə edə bilməsi həmin ölkənin 
gücü baxımından üstünlük hesab edilir. Xalqın dövlətdən 
uzaqlaşdırılması, dövlətin legitimlik mübahisəsinə cəlb edil-
məsi, ölkə daxilində dərin sinfi və sosial fərqlərin olması 
həmin ölkənin müstəqil xarici siyasət yeritməsinə mənfi təsir 
göstərir. Daxildə böyük bir ictimai müxalifətlə üz-üzə qalan, 
eyni zamanda, etnik, dini və digər sosial-iqtisadi səbəblərə 
görə bölünmüş müxtəlif sinif və qrupların təzyiqi altında olan 
siyasi iqtidar, həmişə bir xarici dəstəyə ehtiyac duyduğu üçün 
həmin dövlət və ya dövlətlərin təsiri altında qaldığından 
müstəqil siyasət yeridə bilməz.  
Milli güc, yaxud potensialın elementlərindən milli xüsu-
siyyət və milli mənəviyyat qiymətləndirmə baxımından başa 
düşülməsi ən çətin olanlardır. Milli xüsusiyyət dedikdə, bir 
millətin xarakterində tez-tez özünü göstərən intellektual və 
özünəməxsus keyfiyyətlər sahəsi nəzərdə tutulur. Bu keyfiy-
yətlər bir millətin başqalarından fərqinin göstəricisidir və on-
lar ən mürəkkəb kataklizmlərdən sonra belə öz mövcudluğu-
nu qorumaq gücünə malikdir. Hər hansı millətin birinin digə-
rindən nə qədər güclü olduğunu müəyyənləşdirmək istəyənlər 
mütləq milli xarakter fərqini də nəzərə almalıdırlar. Bu, ilk 
baxışda, bir qədər aldadıcı görünsə də, mütləq lazımdır. 
Çünki bunu hesaba almadan verilən proqnozlar və həyata 
keçirilən siyasət nəticə etibarilə səhvlərə gətirib çıxara bilər. 
Başqa sözlə, istər müharibə, istərsə də sülh şəraitində 
millət adından iş görənlər, yəni milli siyasəti formalaşdıran-
146 
 
lar, onu həyata keçirənlər və dəstəkləyənlər, seçənlər və seçi-
lənlər, ictimai rəyi formalaşdıranlar, istehsalçılar və istehlak-
çılar və b. – bu insanların hamısı milli xarakteri meydana gə-
tirən intellektual və mənəvi keyfiyyətlərin daşıyıcıları olduq-
ları üçün milli xarakter milli gücün necəliyinə təsir edir. Mə-
sələn, rusların zor işlətməyi sevmələri və inadcıllıqları, ame-
rikalıların fərdiyyətçilikləri və ünsiyyətcillikləri, almanların 
qanunpərəstliyi və qənaətcilliyi, həmin millətlərin, yaxud on-
ları təmsil edən fərdlərin iştirak etdiyi hər hansı bir tədbirdə 
mütləq özünü büruzə verən xüsusiyyətlərdir. Beləliklə, təbii 
ki, milli xarakter həmin millətin dövlət institutlarında da öz 
əksini tapır. Məsələn, milli xarakterinə uyğun olaraq alman, 
rus, amerika və ingilis hökumətlərinin həyata keçirdikləri, 
tutalım ki, xarici siyasət, əlbəttə, keyfiyyətcə mütləq bir-
birindən fərqli olacaqdır. 
Həmçinin, bəzi araşdırmaçılar tərəfindən siyasi mədə-
niyyət kimi də qiymətləndirilən və eyni şəkildə aldadıcı, işti-
rakı olmayan kimi görünən, ancaq milli gücə təsir baxımın-
dan heç də digər faktorlardan geri qalmayan başqa bir faktor 
da milli mənəviyyatdır. Milli mənəviyyat bir millətin xarici 
siyasətində təzahür edən müharibəpərəst, yaxud sülhpərvər 
siyasətin həyata keçirilməsinə dəstək olan iradə dərəcəsidir, 
milli mənəviyyatın varlığı və ya yoxluğu, daha doğrusu, milli 
mənəviyyatın keyfiyyəti, hər şeydən öncə, millətin ən çətin 
anlarında, yaxud bir millətin öz varlığını sürdürməklə 
əlaqədar olan həlledici qərarların qəbul edildiyi məqamlarda 
fövqəladə əhəmiyyət daşıyır.  
Hər bir millətin milli mənəviyyatı, müəyyən bir nöqtəyə 
qədərdir və o nöqtədən sonra düşkünlüyə məruz qalır. Ancaq 
düşkünlük nöqtəsi ayrı-ayrı millətlər üçün ayrı-ayrı şərtlər 
altında olur. Məsələn, bəzi millətlər müharibədə geniş 
147 
 
miqyasda və əhəmiyyətsiz itkilər verdikdə mənəvi düşkünlü-
yə məruz qalır, bəzi millətlər əhəmiyyətli, lakin müharibənin 
sadəcə bir mərhələsi olan məqamda milli-mənəvi düşkünlüyə 
qapılır və s. Bəzi millətlərin mənəviyyatı isə hökumətin pis 
idarəçiliyi, yoxsulluq, sıxıntı, müharibədə ümidsizlik kimi 
hallarda düşkünlüyə məruz qalır və ya ancaq müəyyən qədər 
aşınır. 
Ümumilikdə, bir millətin mənəviyyatı daha çox mühari-
bə olduğu zaman özünü qabarıq büruzə versə də, hər hansı bir 
beynəlxalq problemlə üzləşdikdə də milli mənəviyyat böyük 
əhəmiyyət qazanır. Tutaq ki, bir millətin müəyyən bir 
təbəqəsi özünü əhalinin digər təbəqələrindən siyasi, iqtisadi, 
sosial, hüquqi və s. baxımlardan zəif mövqeyə sıxışdırıldığını 
düşünür. Belə olan halda, həmin təbəqədə get-gedə milli-mə-
nəvi aşınma başlayacaq və vətənpərvərlik hissi azalacaqdır. 
Nəticə etibarilə, bu təbəqə milli hökumətin siyasətini dəstək-
ləməməklə onu zəiflədəcəkdir. Bununla da daxili siyasətdə 
müəyyən anlaşılmazlıqlara yol açmaqla xarici siyasəti də 
tələb olunan ümumxalq dəstəyindən məhrum edəcək. Bu isə, 
əlbəttə, arzuolunmazdır. 
Beləliklə, milli mənəviyyatın ilk baxışda fərq edilməsə 
də, milli gücün formalaşmasında hansı əhəmiyyətə malik 
olması göz önündədir.  
Bütün bunların fonunda milli gücün mənəvi ünsürlərinin 
qiymətləndirilməsi zamanı patriotizm də xüsusi araşdırma 
obyektinə çevrilməlidir. Əlbəttə ki, vətənpərvərlik kateqori-
yası ümumi anlayışdır. Vətənpərvərliyin mahiyyətini və sər-
hədlərini müəyyənləşdirmək üçün daha dəqiq anlayış və ifa-
dələrdən istifadə etmək lazımdır. Bu kontekstdə vətənpərvər-
lik bir xalqın uzun müddət ərzində mənəvi keyfiyyətlərindən 
doğan, onun davranışlarında müşahidə olunan, normal və 
148 
 
ekstremal vəziyyətlərdə özünü büruzə verən mənəvi xüsusiy-
yətlər və keyfiyyətlərin məcmusudur. 
Vətənpərvərliyi özünün struktur komponentlərinə və 
təzahür xüsusiyyətlərinə görə iki kateqoriyada təsnif etmək 
olar. Şərti olaraq patriotizmin radikal və intellektual formala-
rını müəyyən edə bilərik. Prinsip etibarilə hər iki vətənpərvər-
lik növü milli-mənəvi keyfiyyət olmaqla strateji baxımdan 
eyni bir məqsədə xidmət edir. Yalnız taktiki baxımdan 
məqsədəçatma vasitələri fərqlilik təşkil edir. Radikal vətən-
pərvərlər məqsədə çatmaq üçün destruktiv vasitə və metod-
lara istinad edirlər. İntellektual vətənpərvərlər isə strateji 
məqsədlərə çatmaq üçün  konstruktiv, intellektual vasitə və 
metodlardan istifadə edirlər. 
Bütün bunlarla yanaşı, qəbul edilən ümumi qənaət bu-
dur ki, müasir beynəlxalq münasibətlər fonunda milli strateji 
məqsədlərə çatmaq üçün istinad və istifadə olunması zəruri 
olan yol intellektual olandır. Bu mənada, Azərbaycan da 
istisna təşkil etmir. 1991-ci ildə öz müstəqilliyini əldə etmiş 
Azərbaycanda həmin ərəfədə vətənpərvərliklə bağlı çox ciddi 
institusional və qeyri-institusional problemlər mövcud idi. Bu 
da təsadüfi deyildi. Çünki uzun illər müstəkləmə şəraitində 
olmuş Azərbaycanda vətənpərvərlik anlayışı anormal şəkildə 
formalaşmışdı. Bu cür patriotizmi milli vətənpərvərlik şəklin-
də xarakterizə etmək olduqca çətin idi. Çar Rusiyası dövrün-
də, ölkəmizdə Ümumrusiya vətənpərvərliyi, SSRİ dövründə 
Sovet patriotizmi mövcud idi. Məhz buna görə də Azərbay-
candakı və digər postsovet ölkələrindəki vətənpərvərliyin 
milli patriotizm qəlibinə salınması mümkün deyildi. Azərbay-
can eyni vətənpərvərlik hissləri ilə I və II Dünya müharibələ-
rində iştirak etdi. Və II Dünya müharibəsi Böyük Vətən Mü-
haribəsi adlandırıldı. Əslində, formalaşmış hisslər və müəy-
149 
 
yən dərəcədə də istiqamətlər aydın və eyni olsa da, bu cür 
vətənpərvərliyin milli məqsədlərə nə dərəcədə xidmət etməsi 
məsələsi aydın və müəyyən deyildi. Əgər ümumbəşəri 
kontekstdən yanaşsaq, deyə bilərik ki, II Dünya müharibəsi 
çərçivəsində sərgilənən patriotizm nümunəsini insani vətən-
pərvərlik kimi səciyyələndirmək olar. Çünki real təhdid mən-
bəyi kimi dəyərləndirilən, digər xalqları aşağılayan və 
konkret millətin hegemoniyasını əsaslandırmağa çalışan 
faşizm ideya-siyasi istiqaməti mövcud idi, ona görə də, buna 
qarşı mübarizə çərçivəsində sərgilənən patriotizm ümumbəşə-
ri vətənpərvərlik kimi səciyyələndirilə bilərdi. Amma burada 
da konkret olaraq milli maraqlar nöqteyi-nəzərindən bu cür 
vətənpərvərliyin nə dərəcədə doğru və məqsədyönlü olduğu-
nu söyləmək bir qədər çətindir.  
 Bütün bunların fonunda diqqət yetirilməli olan xüsusi 
məsələ müstəqilliyin əldə olunmasından sonrakı ərəfədə 
mövcud olan real sosial-siyasi vəziyyət çərçivəsindəki vətən-
pərvərliyin təzahür xüsusiyyətləridir. Azərbaycanda milli 
patriotizmin rüşeymləri 1988-ci ildən, daha da dəqiqləşdirsək, 
siyasi tariximizə “Dirçəliş” hərəkatı kimi daxil olan 17 
noyabr 1988-ci il hadisələri ilə öz təcəssümünü tapmış oldu. 
Belə bir şəraitdə imperiyanın dəstəyi ilə Azərbaycana qarşı 
qaldırılan ərazi iddialarının daha da güclənməsi, bunun 
ardınca isə Dağlıq Qarabağda, Əsgəranda ermənilərin törət-
dikləri hadisələr, 200 mindən çox azərbaycanlının Ermənis-
tandan deportasiya edilməsi, Dağlıq Qarabağdakı təxribat və 
iğtişaşların şiddətlənməsinin fonunda bütün bunlara qarşı 
ümumi bir etiraz formalaşdı. Bu etiraz dalğası isə vətənpər-
vərlik hissi ilə müşayiət olundu. Amma maraqlısı və önəmlisi 
budur ki, bu vətənpərvərlik Sovet patriotizmini xatırladırdı. 
Ona görə milli mənəviyyatın struktur elementi qismində çıxış 
150 
 
edən vətənpərvərliyin tam olaraq milli səviyyə və formada tə-
zahür etməsi üçün müəyyən ideoloji-maarifçilik bazasından, 
institusional resurslardan səmərəli istifadə edilməsi lazım idi. 
Bu isə patriotizmin milli qəlibə salınmasını təmin edəcəkdi.  
Bu mərhələdə təzahür edən vətənpərvərlik, hətta milli 
birliyin təmin olunmasına və milli məqsədlərə çatmağa mane 
olurdu. Çünki bu dövrdə radikal meyillər güclənmişdi. Amma 
dərk olunması vacib olan məqam budur ki, o dövrdə radikal, 
destruktiv üsullarla milli məqsədlərə çatmaq, ümummilli 
maraqları təmin etmək nəinki çətin idi, hətta mümkün deyildi. 
Təəssüf ki, həmin dövrdə baş qaldıran vətənpərvərlik xaotik, 
nizamsız, radikal və qeyri-müəyyən olmaqla yanaşı, həm də 
milli məqsədlərə xidmət etməyən patriotizm idi. Məsələ 
bundadır ki, vətənpərvərlik ümumi anlayış kimi kütləvi 
səciyyə daşıyırdı, amma eyni zamanda, hərəkatda iştirak edən 
liderlərdə kütləni yönləndirmə mexanizmində ciddi çatışmaz-
lıqlar mövcud idi. Hətta demək olar ki, həmin ərəfədə milli 
düşüncədə və idrakda mövcud olan böhran meyilləri intellek-
tual patriotizmin dərk olunmasına mane olurdu. Baxmayaraq 
ki, o dövrdə ölkəmizdə Azərbaycana qarşı qaldırılan ərazi 
iddialarının daha da güclənməsinə, Dağlıq Qarabağda, Əsgə-
randa ermənilərin törətdikləri hadisələrə, 200 mindən çox 
azərbaycanlının Ermənistandan deportasiya edilməsinə, Dağ-
lıq Qarabağdakı təxribat və iğtişaşların şiddətlənməsinə qarşı 
duracaq əhəmiyyətli potensial mövcud idi, amma milli 
məqsədlərin təmin olunması naminə milli enerjidən, vətən-
pərvərlik amilindən istifadə edəcək liderlər yox idi. Qısacası, 
həmin ərəfədə ortaya çıxmış milli enerjinin düzgün istiqamət-
ləndirilməməsi vətənpərvərliyin səmərəli milli həmrəylik və 
inkişaf mənbəyinə çevrilməsinə mane oldu. Beləliklə, xalqla-
rın milli azadlıq mücadilələri fonunda ortaya çıxan milli 
151 
 
enerji xalqımızın milli azadlıq, müstəqillik mübarizəsini 
başladan və sürətləndirən potensial keyfiyyət ünsürü kimi 
səciyyələndirmək olardı. Belə bir şəraitdə vahid və ümumi 
amal uğrunda birgə hərəkət edən Azərbaycan xalqı müstəqil 
dövlətçilik ənənələrini bərpa etmək, eləcə də milli azadlıq, 
bütövlük və həmrəylik əldə etmək üçün milli mübarizəyə 
başlamışdı. Ancaq başlıca məsələ rasional təfəkkürə və 
praqmatik fəaliyyət mexanizminə malik olan liderlərin 
mövcud olması xalqın təşkilatlanmasını, konkret məqsəd 
üçün səfərlər edilməsini təmin etmək idi. Müstəqilliyə doğru 
gedən yolda və müstəqilliyin ilk illərində isə belə bir liderin 
olmaması, milli məqsədlərdən irəli gələn vəzifələrin həyata 
keçirilməsini mümkün etməməklə yanaşı, milli vətənpərvərli-
yin formalaşması və inikasına da mane olan faktor qismində 
çıxış edirdi. Beləliklə, milli gücün kəmiyyət ünsürü qismində 
səciyyələndirilən və milli mənəviyyatın struktur elementi 
kimi çıxış edən milli enerjidən düzgün istiqamətdə istifadə 
olunmasına nail olmaq mümkün olmadı. 
Ümumiyyətlə, milli enerji bir çox nəzəriyyələrdə milli 
gücün keyfiyyət ünsürü kimi səciyyələndirilməkdədir. Bu, 
güc məfhumunun keyfiyyət ünsürü kimi xarakterizə edilən 
milli xarakter və milli mənəviyyatın struktur elementi qismin-
də dəyərləndirilir. Bir çox araşdırmaçılar qeyd edirlər ki, milli 
enerji millətin, xalqın taleyüklü məsələlərinin meydana çıxdı-
ğı və dərin kataklizmlərin müşahidə edildiyi tarixi situasiya 
və zaman kəsiyində aktiv forma alır. Məhz bundan sonra 
ideoloji-psixoloji bütövlük və həmrəyliyin təmin olunmasın-
da milli enerji faktoru təməl mexanizm qismində çıxış edir. 
Milli enerjini ortaya çıxaran və onu aktiv fazaya keçirən tə-
məl mexanizm milli xarakter və milli mənəviyyatdır.  
152 
 
Beləliklə, yuxarıda sadaladıqlarımız bunu deməyə əsas 
verir ki, milli gücün keyfiyyət ünsürü olan milli xarakter və 
milli mənəviyyat milli enerjini formalaşdıran və onu aktiv 
fazaya keçirən potensial faktorlardır. Başqa sözlə, mürəkkəb 
tarixi situasiyaların fonunda təzahür və təcəssüm edən milli 
enerji milli hərəkat, inkişaf və bütövlüyün qeyri-maddi 
əsaslarını təşkil edən amillərdən biri  qismində çıxış edir.  
Milli enerjinin Azərbaycan təcrübəsinə gəldikdə isə 
qeyd etməliyik ki, “Dirçəliş” hərəkatının fonunda ortaya 
çıxan və xalqı bir mərkəzdə birləşdirən bu potensial ünsürdən 
zamanında və məkanında düzgün istifadə edilməməsi əldə 
edilmiş formal müstəqilliyin ilk illərində yeni cəmiyyət və 
milli dövlət quruculuğu prosesinin müəyyən qədər gecikməsi-
nə və həmin ərəfədə cəmiyyətdə ciddi kataklizmlər və prob-
lemlərin meydana çıxmasına səbəb oldu. Azadlıq və müs-
təqillik uğrunda gərgin mübarizə aparan Azərbaycan xalqının 
milli enerjisindən düzgün istifadə edilməməsi bəhs edilən 
hərəkatın pərakəndə xarakter almasına səbəb olmaqla yanaşı, 
sonradan ictimai-siyasi mühitdə müəyyən deviasiyaların 
meydana çıxmasını şərtləndirdi. 
Milli enerjidən düzgün istifadə edilməməsinin sə-
bəblərindən biri də həmin ərəfədə milli azadlıq mübarizəsinə 
təcrübəli, praqmatik, harizmatik və rasional lider siyasətçinin 
rəhbərlik etməməsi idi. Hərəkatın başlanmasından müstəqilli-
yin ilk illərinədək ölkəyə rəhbərlik edən şəxslərin irrasional, 
antimilli mövqe sərgiləmələri və Moskvanın strateji tap-
şırıqları əsasında hərəkət etmələri milli enerjidən milli birliyi 
və həmrəyliyi təmin edən resurs qismində istifadə edilməsini 
mümkün etmədi. Bununla, milli azadlıq mübarizəsində iştirak 
edən qüvvələrin birliyi və müntəzəm, sistematik fəaliyyət 
mexanizmi təmin edilmədiyindən proseslər pərakəndə, işti-
153 
 
rakçıların təmsilçiliyi isə spontan xarakter aldı. Bunun ən ağır 
nəticəsi müstəqilliyin ilk illərində ölkədə xaotik proseslər, 
ziddiyyətlər, dissonanslar və antaqonizmlə müşayiət edilən 
destruktiv durumun və disbalanslı əlaqələr sisteminin hökm 
sürməsi nəticəsində yeni cəmiyyət və milli dövlət quruculuğu 
vəzifəsinin həyata keçirilə bilməməsi oldu. Bir sözlə, ölkə 
tam mənada antaqonist qrupların mübarizə meydanına və 
ideoloji qarşıdurma poliqonuna çevrildi. Nəticə etibarilə, həm 
milli enerjidən səmərəli istifadə etmək mümkün olmadı, həm 
də milli patriotizm formalaşdırıla bilmədi. 
Digər tərəfdən, həmin dövrdə cəmiyyətdə mövcud prob-
lemləri, eləcə də vətənpərvərlik və milli enerji məsələlərini 
aktuallaşdıraraq, cəmiyyətin müzakirəsinə təqdim etməyi 
bacaran, həmçinin, problemlərin həlli istiqamətində elmi-nə-
zəri, analitik-empirik fəaliyyətə malik olan ictimai-siyasi ins-
titutların olmaması da sadalanan mürəkkəb durumu şərtləndi-
rən mühüm neqativ faktor qismində çıxış etdi. Əlbəttə ki, hə-
min dövrdə cəmiyyətimizdə sadalanan problemlərin mövcud-
luğunun diaqnozu sosioloqlar, ixtisasyönümlü ictimai institut-
lar tərəfindən qoyulmalı, daha sonra isə mövcud problemlərin 
həlli istiqamətində dövlət və qeyri-dövlət strukturları tərəfin-
dən məxsusi tədbirlər görülməli idi. Amma təəssüf ki, həmin 
ərəfədə Azərbaycan siyasi sistemində, dövlətçilik institutla-
rında və elmi təsisatlarında həmin problemlərin həllinin nəzə-
ri-empirik əsaslarını müəyyənləşdirəcək və özündə problem-
lərin həlli yollarını ehtiva edəcək konsepsiya hazırlanmadı. 
Həmin ərəfədə mövcud olan radikal patriotizm öz milli 
maraqlarımıza qarşı olan dağıdıcı ünsürə çevrildi. 
Bütün bunların fonunda milli enerjidən səmərəli surətdə 
istifadə edə biləcək, milli maraqların etibarlı müdafiəsi 
mexanizmini formalaşdıracaq siyasi liderə ehtiyac var idi. 
154 
 
Bu, mütləq bir zərurət idi. Belə bir şəraitdə Azərbaycan xalqı-
nın Ümummilli lideri Heydər Əliyevin 1993-cü ildə ikinci 
dəfə hakimiyyətə gəlməsi ilə bu problemlərə və məsələlərə 
yeni yanaşma meydana çıxdı. Əlbəttə ki, Azərbaycan xalqı-
nın milli xarakterinə, milli mənəviyyatına və milli keyfiyyət-
lərinə dərindən bələd olan Heydər Əliyev o dövrdə hələ 
intellektual milliyyətçiliyin vətənpərvərlər tərəfindən mənim-
sənilmədiyini görərək, ilkin mərhələdə ümumi patriotizmə is-
tinad etdi və əhəmiyyətli nailiyyətlər əldə etməyi bacardı. 
Məlum olduğu kimi, 1993-cü ildə baş verən “Qış hücumu” 
dediyimiz əməliyyat zamanı tankların üzərinə “Vətən üçün”, 
“Heydər Əliyev üçün” yazılmışdı ki, bu da həmin ərəfədə 
Sovet vətənpərvərliyinin xüsusiyyətlərindən hələ də istifadə 
olunmasının nümunəsi idi. Bu isə təsadüfi deyildi. Çünki 
Ümummilli lider Heydər Əliyev yaxşı bilirdi ki, həmin 
ərəfədə patriotizm nöqteyi-nəzərindən istinad edilməli olan 
ən uyğun və məqbul model ümumi, Sovet vətənpərvərliyi idi. 
Ona görə ki, belə bir şəraitdə ictimaiyyət intellektual vətən-
pərvərliyə transformasiyaya hazır deyildi. Məhz bu nöqteyi-
nəzərdən tətbiq edilən metodlar, istinad edilən yanaşma özü-
nü doğrultdu, 27 kənd və qəsəbəmiz erməni işğalçılarından 
azad edildi. 
Sonrakı mərhələlərdə isə patriotizmin gücləndirilməsi, 
ümumi vətənpərvərlikdən intellektual patriotizmə transforma-
siyanın baş tutması istiqamətində strateji səciyyəli fundamen-
tal işlər görüldü. Bu istiqamətdə, ilk növbədə, yeni ideyalar 
ortaya qoyuldu, maarifləndirici işlər həyata keçirildi, vətən-
pərvərliyin təcəssüm etdiyi başlıca, xüsusi sosial stratanın-
gənclərin təşkilatlanması yönündə mühüm addımlar atıldı. Bu 
istiqamətdə cəmiyyətin dinamik təbəqəsi olan gənclərin 
155 
 
ümummilli həmrəyliyi və bütövlüyü təmin edən milli ideya 
ətrafında birləşməsi yönündə atılan addımlar xüsusi önəm 
kəsb etdi. Bu baxımdan, dövlət tərəfindən institusional 
səciyyə daşıyan strateji addımlar atıldı. İlk növbədə, 
Ümummilli lider Heydər Əliyevin fərmanı ilə 1994-cü il 
iyulun 26-da Gənclər, İdman və Turizm Nazirliyi yaradıldı. 
Bunun ardınca 1995-ci ildə isə Ulu öndər Heydər Əliyev 
Azərbaycan gənclərinin forumunun keçirilməsi təşəbbüsünü 
irəli sürdü. 2 fevral 1996-cı il tarixində müstəqil Azərbaycan 
gənclərinin ilk forumu keçirildi. Forumda Heydər Əliyev 
şəxsən iştirak etdi. Bu istiqamətdə sistemli, nizamlı tədbirlər 
davam etdirildi. 1 fevral 1997-ci il tarixində forumun 
ildönümü münasibəti ilə gənclərin bir qrupunu qəbul edən 
Heydər Əliyev "2 fevral - Azərbaycan gəncləri gününün elan 
edilməsi haqqında" Sərəncam imzaladı. Həmin vaxtdan 
etibarən ənənəvi olaraq, hər il 2 fevral günü Azərbaycan 
gənclərinin bayramı kimi təntənəli şəkildə qeyd olunur. Bu 
isə dinamik strata qismində çıxış edən gənclərin təşkilatlan-
ması, onların işinin səmərəliliyinin təmin olunması istiqamə-
tində əhəmiyyətli töhfə kimi çıxış etdi. Həmçinin, bütün 
bunlar yeni intellektual vətənpərvərlərin yetişdirilməsi işinə 
fundamental töhfələr bəxş etmiş oldu. 
Bütün bunların fonunda Azərbaycan gəncliyi dərk etdi 
ki, populist şüarlar və radikal çağırışlar üzərində qurulmuş 
vətənpərvərliklə milli maraqların təmin olunmasına nail ol-
maq mümkün deyil. Beləliklə, radikal vətənpərvərlikdən in-
tellektual patriotizmə transformasiya istiqamətində əhəmiy-
yətli nailiyyətlər əldə edilmiş oldu. Eyni zamanda, intellektu-
al vətənpərvərlərin kəmiyyət və keyfiyyət artımına nail olun-
du.  
156 
 
Beləliklə, milli maraqların etibarlı ifadəçisi və müdafiə-
çisi qismində çıxış edən intellektual vətənpərvərlər stratası 
formalaşdı. Məhz bunun fonunda modern cəmiyyət və qeyri-
formal milli dövlət quruculuğu uğurla davam etdirildi. Bu 
prosesdə intellektual vətənpərvərlərin, gənclərin iştirakı, 
təmsilçiliyi xüsusi rol oynadı. Qısa müddət ərzində gənclərin 
aktiv surətdə təmsil olunduqları müxtəlif sahələrdə parlaq 
nailiyyətlər əldə edilmiş oldu. Daha da dəqiqləşdirsək, de-
mokratikləşmə prosesi çərçivəsində, hüquqi dövlət və vətən-
daş cəmiyyəti quruculuğunda, insan və vətəndaş hüquq və 
azadlıqlarının təmin və müdafiə olunması sahəsində, Azər-
baycanın müasir beynəlxalq münasibətlər sisteminin müstəqil 
milli aktoru kimi dünya siyasətində suveren şəkildə təmsil 
olunmasında çox mühüm, fundamental nailiyyətlər əldə edil-
di. Bütün bunlar həm gənclərin fəaliyyət mexanizminə əlve-
rişli şərait və zəmin yaratdı, həm də onların müxtəlif sahələr-
də rasional və uğurlu şəkildə təmsil oluna bilmək potensialla-
rının mövcud olduğunu sübuta yetirdi.  Bununla yanaşı, Er-
mənistan-Azərbaycan, Dağlıq Qarabağ münaqişəsinin fonun-
da davam edən informasiya müharibəsi çərçivəsində Azər-
baycan həqiqətlərinin dünyaya çatdırılmasında, diaspor təşki-
latlanmasında, lobbi təsisatının formalaşdırılmasında intellek-
tual vətənpərvərlərin potensialından səmərəli surətdə istifadə 
olundu. Bu isə milli maraqlarımızın etibarlı müdafiəsi mexa-
nizminin formalaşdırılması demək idi.  
Dolayısıyla, qeyd etdiyimiz kimi, Azərbaycanda yeni 
intellektual vətənpərvərlər stratası formalaşdı və bu, milli 
maraqlarımızın müdafiə olunmasında xüsusi əhəmiyyət kəsb 
edən mexanizmin yaranması kimi səciyyələndirilə bilər.  
Məhz belə bir mərhələdə, yəni intellektual vətənpərvər-
lər təbəqəsinin formalaşması ilə müəyyən baza yaradıldıqdan 
157 
 
sonra Azərbaycan Respublikasının Prezidenti İlham Əliyev 
tərəfindən belə bir tezis səsləndirildi: “Qara qızıl”ın insan 
kapitalına çevrilməsi bizim təcrübəmizdə, sadəcə, şüar 
deyil, real vəziyyətdir”. Məhz bu istiqamətdə müxtəlif 
dövlət proqramları qəbul və icra edildi.  
Bütün bunlar isə milli elitanın keyfiyyət tərkibində 
əhəmiyyətli dəyişikliklərin edilməsini və milli elitanın trans-
formasiyasını şərtləndirdi. Bu isə strateji nöqteyi-nəzərdən 
olduqca yüksək səviyyədə dəyərləndirilməlidir. Çünki milli 
elitanın təşəkkülü və inkişafı hər bir milli dövlətin inkişafının 
əsasında duran strateji substratdır. Bu məsələnin Azərbaycan 
təcrübəsinə gəldikdə qeyd edə bilərik ki,  müstəqillik əldə 
etdikdən sonra Azərbaycanın qarşısında duran başlıca vəzifə 
və problemlərdən biri də yeni münasibətlər sisteminə müva-
fiq surətdə milli elitanın formalaşdırılması və bu istiqamətdə 
milli münasibətlər zəminində təkamül xarakterli yeni keyfiy-
yət dəyişikliklərinə nail olmaq idi. Milli elitanın formalaşdı-
rılması üçünsə bir sıra strateji səciyyəli zəruri tədbirlər gör-
mək lazım idi ki, bütün bunların fonunda gərəkli şərait və 
resurslar təmin edilsin: 
– İlk növbədə, müstəqillik əldə etmiş dövlətə milli mü-
nasibətlər sistemini rasional surətdə tənzimləyəcək, ictimai-
siyasi ahəngdarlıq və tərəqqini təmin edəcək və ümummilli 
inkişaf strategiyasını müəyyənləşdirəcək və tətbiq edə biləcək 
güclü siyasi hakimiyyət lazım idi. Hakimiyyətin effektivliyi 
milli tərəqqiyə mane olan mövcud problemlərin həll edilməsi 
və milli inkişaf strategiyasının müəyyənləşdirilməsini və icra 
olunmasını mümkün edəcəkdi. Amma müstəqilliyin ilk iki 
ilində ölkəyə səriştəsiz və irrasional şəxslərin rəhbərlik 
etməsi nəinki milli inkişaf strategiyasının müəyyən və icra 
edilməsini mümkün etmədi, eləcə də həmin subyektlərin 
158 
 
disfunksionallığı yeni müstəqillik əldə etmiş ölkə üçün çox 
ciddi təhdid və risklər yaratmış oldu.  Məhz bu cür kəskin 
situasiyanın fonunda milli elitanın formalaşdırılması mümkün 
olmadı və institusional aktorların bərqərar oluna bilməməsi 
ölkə miqyasında kataklizmlərin dərinləşməsini şərtləndirdi. 
Yalnız 1993-cü ildən-Azərbaycan xalqının Ümummilli lideri 
Heydər Əliyevin ikinci dəfə hakimiyyətə gəlməsindən sonra 
bəhs edilən vəzifələrin yerinə yetirilməsi üçün əlverişli şərait 
yaradıldı və bu istiqamətdə milli resurslardan səmərəli surət-
də istifadə edildi. Nəticə etibarilə, bütün bunlar milli elitanın 
da formalaşmasını təmin etdi və elita transformasiyasının əsa-
sı mövcud dəyərlərə, qanunauyğunluqlara və tələblərə müva-
fiq surətdə qoyuldu. Qısacası, milli elitanın formalaşdırılması 
və mütəmadi yenilənməsi üçün zəruri şərtlərdən biri olan 
hakimiyyətin effektivliyi prinsipi məhz 1993-cü ildən sonra-
Ulu öndər Heydər Əliyevin əsasını qoyduğu milli inkişaf 
strategiyası sayəsində mümkün oldu; 
– İkincisi, milli elitanın formalaşdırılması, transformasi-
yası və yenilənməsi üçün xüsusi əhəmiyyət kəsb edən faktor-
lardan biri də  milli dəyərlərin və maraqların nəzərə alınması 
ilə həyata keçiriləcək hüquqi və ictimai-siyasi təsisatlanma-
dır. Hüquqi təsisatlanma dedikdə, subyektlərin fəaliyyət me-
xanizmini tənzimləyəcək qanunlar və qaydaları sisteminin 
məcmusundan ibarət bazanın formalaşdırılması (buraya kons-
titusiyanın və ona müvafiq surətdə sahəvi və funksional sə-
ciyyəli normativ hüquqi aktların qəbul olunması və onlara 
nəzarət edilməsi aiddir) və onun işləkliyinin təmin edilməsi 
nəzərdə tutulur. Hüquqi təsisatlanmanın təmin edilməsi nəticə 
etibarilə ictimai-siyasi institutlaşmanı mümkün edir ki, bu da 
institusional aktorların bərqərar olunmasını və funksionallığı-
nı şərtləndirən strateji səciyyəli fundamental faktorlardan bi-
159 
 
ridir. Bu məsələnin Azərbaycan təcrübəsinə gəldikdə isə qeyd 
edə bilərik ki, hüquqi və ictimai-siyasi təsisatlanma vəzifəsi-
nə sistematik surətdə Konstitusiyanın qəbul olunmasından 
sonra (12 noyabr 1995) nail olundu. Ana Qanunun qəbul 
olunması və ona müvafiq surətdə bütün sahələri əhatə edən 
qanunvericilik bazasının zənginləşdirilməsi institusional 
aktorların funksionallığı və fəaliyyət mexanizminə əlverişli 
zəmin yaratdı. Bu isə siyasi sistemin struktur elementlərini 
təkmilləşdirməklə yanaşı, milli elitanın transformasiyasını da 
mümkün etdi; 
– Milli elitanın formalaşdırılması üçün sosiomədəni 
transformasiyaya start verilməsi, buna müvafiq və paralel 
surətdə struktur islahatlarının həyata keçirilməsi və institusio-
nal bazisin formalaşdırılması vəzifələrinin də həyata keçiril-
məsi strateji səciyyəli fundamental vəzifələr sırasında idi. 
Sosiomədəni transformasiyaya nail olmaq cəmiyyətdə yetkin 
stratifikasiyalaşma vəzifəsinin təmin olunmasını mümkün 
edəcəkdi ki, bu da nəticə etibarilə təkmil sosial-siyasi siste-
min bərqərar olunmasını şərtləndirirdi. 1993-cü ildən başla-
maq etibarilə Ulu öndər Heydər Əliyevin rasional və praqma-
tik strateji tədbirləri sayəsində ictimai-siyasi sabitlik təmin 
edildikdən, bölücü meyillər və mərkəzdənqaçma tendensi-
yaları neytrallaşdırıldıqdan sonra sosiomədəni transformasiya 
prosesinin əsası qoyuldu və bütün sahələri əhatə edən 
partikulyar və universal struktur islahatları həyata keçirildi. 
Beləliklə, ölkəmizdə milli elitanın formalaşması, trans-
formasiyası və yenilənməsi Ümummilli lider Heydər Əliye-
vin milli inkişaf strategiyasının fonunda həyata keçirdiyi 
kompleks strateji tədbirlərin fonunda mümkün oldu. Ulu ön-
dər Heydər Əliyevin sabitləşdirici mexanizmlərdən məharətlə 
istifadə edərək “mərkəzdənqaçma” meyillərini neytrallaşdır-
160 
 
ması və siyasi, hüquqi, sosial, iqtisadi, mədəni və digər sahə-
ləri əhatə edən milli inkişaf strategiyasını həyata keçirməsi, 
elita transformasiyasının milli maraqlara və dəyərlərə müva-
fiq surətdə başlanmasını şərtləndirdi. Kadr siyasətində tədrici 
dəyişikliklər edildi və ümummilli inkişafa fundamental töhfə-
lər bəxş edəcək cəmiyyətdaxili dinamik subyektlərlə xüsusi iş 
həyata keçirildi. Bu istiqamətdə həyata keçirilən gənclər siya-
səti xüsusi əhəmiyyət kəsb etdi. Gənclərə dövlət səviyyəsində 
yüksək diqqət və qayğının göstərilməsi, onların ölkə həyatı-
nın bütün sahələrində iştirakına əlverişli şəraitin yaradılması, 
müxtəlif sahələr üzrə xarici ölkələrdə təhsil almalarının təmin 
edilməsi kimi strateji önəm kəsb edən tədbirlər elitanın trans-
formasiyası və yenilənməsi işinə əhəmiyyətli töhfələr verdi. 
Bu, sosial stratifikasiyalaşma prosesində yeni-daha dinamik 
intellektual təbəqənin formalaşmasını təmin etməklə yanaşı, 
cəmiyyətin inkişafının yeni ideya əsaslarının və konseptual 
substratlarının formalaşmasına və ictimai şüurun yenilənmə-
sinə də yardımçı oldu. Bunlarla yanaşı, ictimai-siyasi və hü-
quqi təsisatlanma milli aktorların funksionallığına və fəaliy-
yət mexanizminə əlverişli şərait yaratdı və institusional sub-
yektlərin ictimai-siyasi palitrada normal təmsilçiliyi elita təsi-
satının transformasiyasına bilavasitə müsbət təsir etdi. Nəticə 
etibarilə, bütün bunlar milli elitanın formalaşması və transfor-
masiyasını təmin etməklə yanaşı, modern cəmiyyət qurucu-
luğu da sürətləndirmiş oldu. Bununla bağlı Ulu öndər Heydər 
Əliyev demişdir: “Azərbaycan xalqının milli sərvəti onun 
intellektual potensialıdır, mədəniyyətidir, ədəbiyyatıdır. 
Biz müstəqil dövlətimizi boş yerdə qurmağa başlamamış-
dıq. Bizim iqtisadi potensialımız kimi, başqa bir sərvəti-
miz-intellektual potensialımız da var. Bunu yaradanlar 
161 
 
var. Bu dahi insanlar Azərbaycanın böyük intellektual 
potensialını, mülkiyyətini yaradıblar”. 
Prezident İlham Əliyevin ölkə başçısı kimi fəaliyyətə 
başlaması ilə milli elitanın transformasiyasında keyfiyyətcə 
yeni mərhələ başlandı. Prezident İlham Əliyevin bu sahədəki 
rasional fəaliyyəti özündə Ulu öndər Heydər Əliyevin praq-
matik fəaliyyətində əsas tutduğu prinsip və meyarları ehtiva 
etməklə dövrün və şəraitin qanunauyğunluqlarına və tələblə-
rinə tam adekvat idi və bu gün də həmin kurs uğurla davam 
etdirilməkdədir. Qeyd etdiyimiz kimi, “Qara qızıl”ın insan 
kapitalına çevrilməsi bizim təcrübəmizdə, sadəcə, şüar de-
yil, real vəziyyətdir” tezisindən çıxış edən Prezident İlham 
Əliyevin rəhbərliyi ilə həyata keçirilən çoxşaxəli kadr siyasəti 
sosiumda yeni keyfiyyət dəyişikliklərini şərtləndirməklə ya-
naşı, intellektual stratifikasiyalaşma işini də sürətləndirdi. Bu-
nun ardınca bəhs edilən sahədə elitanın transformasiyası işinə 
mühüm töhfələr bəxş edəcək yeni dövlət proqramları qəbul 
edildi (“Xüsusi istedada malik uşaqların (gənclərin) yaradıcı-
lıq potensialının inkişafı” (2006-2010), “Gənclərin xaricdə 
təhsil alması, “Avropa təhsil məkanına inteqrasiya”, “Elekt-
ron Azərbaycan” və s.) və milli intellektual inkişafın yeni ori-
yentirləri müəyyənləşdirildi. Nəticə etibarilə, rasional kadr si-
yasətinin həyata keçirilməsi, milli intellektual təbəqənin for-
malaşdırılması istiqamətində keyfiyyət etibarilə fundamental 
strateji tədbirlərin görülməsi milli elitanın transformasiyasına 
önəmli töhfələr verdi. 
Dolayısıyla, milli elitanın transformasiyasının təşkil və 
təmin olunması intellektual vətənpərvərlər təbəqəsinin işinin 
səmərəlilik səviyyəsinin artırılmasına mühüm töhfələr bəxş 
etdi. Bu isə Azərbaycanın milli potensialını və milli gücünü 
artıran əhəmiyyətli faktor kimi dəyərləndirilməlidir.  
162 
 
7.3. Modern informasiya cəmiyyətində milli maraq-
lar və onların müdafiəsi: Azərbaycan təcrübəsi 
 
Sosial-siyasi proseslər və bu münasibətlər sistemi çərçi-
vəsində istifadə edilən mühüm kateqoriyalardan biri də milli 
maraq anlayışıdır. Milli maraq anlayışı öz strukturu etibarilə 
hər nə qədər politoloji səciyyə daşısa da, məhz bir o qədər də 
sosioloji kateqoriya kimi çıxış edir. Yəni fərdlərin formalaş-
dırdığı sosium-cəmiyyət bütöv bir sistem səciyyəsi daşıyır və 
burada təşəkkül tapmış kompleks mənafelər milli maraqlar 
kimi dəyərləndirilir.  
Modern informasiya cəmiyyətində başlıca istinad vasi-
tələrindən biri olan milli maraqların yeri və rolunu müyyən-
ləşdirmək üçün ilk növbədə, ictimai təfəkkürdə milli maraqlar 
kateqoriyasına toxunmaq lazımdır. Milli maraqların ictimai 
təfəkkürdə əks olunması ifadəsi sosioloji xarakter daşıyır, 
başqa sözlə, ictimai təfəkkürdə milli maraq dedikdə, cəmiy-
yətin ayrı-ayrı yarımsistemlərində (siyasi, iqtisadi, mədəni, 
hüquqi, ekoloji və s.) mövcud olan dərk edilmiş kompleks 
mənafelər sistemi nəzərdə tutulur. Eyni zamanda, milli ma-
raqlar dedikdə, xalqın, sosiumun fundamental dəyər və məq-
sədlərinin, habelə insanın, cəmiyyətin və dövlətin inkişaf və 
tərəqqisini təmin edən siyasi, iqtisadi, sosial və digər tələbat-
ların məcmusu nəzərdə tutulur. 
Ümumiyyətlə, ictimai təfəkkürdə dərk edilmiş və milli 
dövlətlərin strateji konsepsiyalarında əks olunmuş milli ma-
raqlar bir neçə istiqamətdə səciyyələndirilir. Belə ki, siyasi, 
iqtisadi, sosial, hərbi, informasiya, ekoloji, elm, mədəniyyət 
və mənəviyyat sahələrində milli maraqlar təşəkkül tapır və 
ayrı-ayrı sahələrin qanunauyğunluqlarına müvafiq surətdə 
163 
 
onların reallaşdırılması və müdafiəsi mexanizmləri müəyyən 
edilir.  
Bundan başqa, ictimai təfəkkürdə milli maraqlar dedik-
də, həm də insanın, cəmiyyətin və dövlətin mənafelərinin 
rasional surətdə cəmiyyət üzvləri və cəmiyyəti idarə edən 
subyektlər tərəfindən dərk olunması nəzərdə tutulur. Məhz bu 
baxımdan, milli maraqların dərk olunması onların müdafiəsi 
mexanizminin formalaşdırılmasını şərtləndirən mühüm faktor 
qismində çıxış edir.  
Bir çox sosioloji və politoloji mənbələrdə milli maraqlar 
dövlət maraqları anlayışı ilə eyniləşdirilir. Belə bir arqumen-
tal tezisdən istifadə edilir ki, dövlət millətin təsisatlanmış for-
masıdır, başqa sözlə, milli dövlət öz stukturu, funksionallığı 
və mahiyyəti etibarilə başlıca sosial-siyasi təsisatdır, məhz 
buna görə də, milli maraqların müdafiəsi dövlətin funksional-
lığı çərçivəsindədir. Yəni dövlətin fəaliyyətində rəhbər tutdu-
ğu mənafelər sistemi elə milli maraqlar kimi səciyyələndiril-
məlidir. Amma bunun əksini iddia edən araşdırmaçılar isə 
qeyd edirlər ki, milli maraqlar anlayışı dövlət maraqları anla-
yışından daha genişdir və özündə dövlət maraqlarını da ehtiva 
edir. 
Bir sözlə, ictimai təfəkkürdə milli maraqlar dedikdə, 
sosiumda, cəmiyyətdə dərk edilmiş kompleks mənafelər sis-
temi nəzərdə tutulur. Qeyd etdiyimiz kimi, milli maraqların 
dərk edilməsi isə onların reallaşdırılması və mühafizəsini 
şərtləndirən mühüm mexanizm qismində çıxış edir. 
Milli maraq kateqoriyasına toxunarkən, şübhəsiz, milli 
maraqların müdafiəsi və vətəndaşlıq təşəbbüsü məsələlərinə 
diqqət yetirmək zərurəti ortaya çıxır. Qeyd etdiyimiz kimi, 
ictimai təfəkkürdə milli maraq dedikdə, cəmiyyətin ayrı-ayrı 
yarımsistemlərində mövcud olan dərk edilmiş kompleks 
164 
 
mənafelər sistemi nəzərdə tutulur. Başqa sözlə, siyasi, iqtisa-
di, mədəni, ekoloji, iqtisadi, elm, mədəniyyət və mənəviyyat 
sahələrində təşəkkül tapmış kompleks mənafelər sistemi milli 
maraqları təşkil edir. Milli maraqların dövlət tərəfindən 
müdafiəsi vasitələri, mexanizmləri və yollarını anlamaq üçün 
ayrı-ayrı sahələrdə mövcud olan milli maraqların özünə, eləcə 
də bu istiqamətdə Azərbaycan Respublikasının təcrübəsinə də 
toxunmaq məqsədə müvafiqdir. 
Bunlarla yanaşı, milli maraqların dövlət tərəfindən mü-
hafizəsi məsələsi də strateji problem qismində çıxış edir. Mil-
li maraqların dövlət tərəfindən mühafizəsi dedikdə, yuxarıda 
sadalanan əsas milli maraqlara qarşı meydana çıxa biləcək 
real və potensial təhdid ünsürlərinin qarşısının alınması və ya 
neytrallaşdırılması nəzərdə tutulur. 
Digər tərəfdən, milli maraqların təmin və müdafiə olun-
ması məsələsində vətəndaşlıq təşəbbüsü məsələsi də xüsusi 
önəm kəsb edir. Bu sahədə vətəndaşlıq təşəbbüsü dedikdə, 
vətəndaşların seçki, referendum və qanunla müəyyən olun-
muş digər demokratik vasitələrlə ölkənin milli maraqları və 
onların müdafiəsinin yolları haqda öz fikir və təkliflərini ifa-
də və icra edə bilmələri və ya etmələri nəzərdə tutulur. Eyni 
zamanda, buraya vətəndaşların qanunvericiliklə nəzərdə tu-
tulmuş qaydada ölkənin milli təhlükəsizliyinin təmin olun-
ması məqsədi ilə dövlət hakimiyyəti və yerli özünüidarəetmə 
orqanları tərəfindən hazırlanmış tədbirləri könüllü və ya 
konstitusiya vəzifələrinin yerinə yetirməsi də aid edilir. 
Azərbaycan Respublikasının milli maraqlarının etibarlı 
müdafiəsi milli inkişafın təmin olunması ilə paralel səciyyə 
daşıyan missiyadır. Daha da dəqiqləşdirsək, milli inkişafın 
təmin edilməsi üçün həyata keçirilən kurs, eyni zamanda, 
milli maraqların təmin olunmasına mühüm töhfələr verir. 
165 
 
Milli inkişafın təməl təminatçı komponentlərindən biri 
intellektual resurslardan səmərəli istifadə olunmasıdır. Bura-
da daha çox diqqət yetirilən məqam intellektual əsaslara söy-
kənərək, müvafiq resurslardan istifadə edərək, inkişafın kon-
septual əsaslarının və icra mexanizmlərinin yaradılmasıdır. 
Başqa sözlə, müasir dövlətlərin milli inkişaf strategiyasının 
mühüm istiqamətlərindən biri də ümummilli tərəqqinin kon-
septual əsaslarının hazırlanıb, həyata keçirilməsi təşkil edir. 
Bu istiqamətdə isə milli dəyərlərə və maraqlara müvafiq su-
rətdə təsbit edilmiş konsepsiyanın müəyyən və icra olunması 
strateji zərurət qismində çıxış edir. 
Əlbəttə ki, hər bir dövlətin milli inkişaf konsepsiyası 
özündə ümumi və xüsusi məqsədləri ehtiva edir. Daha da də-
qiqləşdirsək, milli inkişaf konsepsiyasında milli maraqlardan 
irəli gələn təməl strateji vəzifələr və məsələlər öz əksini tapır. 
Təbii ki, başlıca strateji məsələlər qismində siyasi, iqtisadi, 
sosial, mədəni, hüquqi sahələrdə müəyyənləşdirilmiş priori-
tetlərə müvafiq surətdə təsbit edilən missiya və vəzifələr çıxış 
edir. Başqa sözlə, milli inkişaf konsepsiyası konkret zaman 
müddəti üçün nəzərdə tutulmuş milli məqsəd və vəzifələri 
özündə ehtiva edən əsas rolunu oynayır. Məhz buna görə də, 
cəmiyyətin müxtəlif yarımsistemlərində (sosial, siyasi, hüqu-
qi, iqtisadi, mədəni və s.) ayrı-ayrı vəzifələr təsbit edilir və 
onların yerinə yetirilməsi istiqamətində institusional resurs-
lardan istifadə olunur. 
Dünya praktikasında milli inkişafın müxtəlif konseptual 
modelləri mövcuddur. Milli inkişaf strategiyasının təcrübi 
nümunələri qismində daha çox ABŞ, Yaponiya və Böyük 
Britaniya inkişaf modelləri xüsusilə fərqləndirilir. Bu baxım-
dan, “Azərbaycan 2020: gələcəyə baxış” İnkişaf Konsepsiyası 
da milli inkişafın konseptual əsası kimi dəyərləndirilə bilər. 
166 
 
Bəhs olunan konsepsiyasının əhəmiyyəti və fərqi ondan iba-
rətdir ki, modernləşmə kursuna paralel surətdə müəyyənləşdi-
rilmiş konsepsiyada neokonservativ dəyərlər öz əksini tap-
mışdır ki, burada da liberalizmin və konservatizmin çulğalaş-
ması müşahidə edilir. 
Əlbəttə ki, milli inkişafın təmin olunmasının əsasların-
dan birini də ayrı-ayrı yarımsistemlərdə milli maraqlara mü-
vafiq surətdə institusional tədbirlərin həyata keçirilməsi təşkil 
edir. 
Siyasi sahədə əsas milli maraqlara dövlət müstəqilliyi, 
suverenliyi və ərazi bütövlüyünün, konstitusiya quruluşunun 
qorunması, demokratik, hüquqi, dünyəvi dövlətin mövcudlu-
ğunun təmin olunması, vətəndaş cəmiyyətinin formalaşdırıl-
ması, insan və vətəndaş hüquq və azadlıqlarının, eləcə də icti-
mai-siyasi sabitliyin təmin edilməsi, kəşfiyyat, terror-təxribat 
və digər pozuculuq fəaliyyətinin qarşısının alınması, dünya 
xalqları ilə dostluq, sülh və əmin-amanlıq şəraitində yaşama-
sı, bərabər tərəfdaşlıq əsasında beynəlxalq əməkdaşlığın inki-
şafı və s. aid edilir. 
Siyasi sahədə milli maraqların etibarlı müdafiəsinin 
Azərbaycan təcrübəsinə gəldikdə qeyd edə bilərik ki, dövlət 
müstəqilliyi, suverenliyi və ərazi bütövlüyünün, konstitusiya 
quruluşunun qorunması, demokratik, hüquqi, dünyəvi dövlə-
tin mövcudluğunun təmin olunması, vətəndaş cəmiyyətinin 
formalaşdırılması, insan və vətəndaş hüquq və azadlıqlarının 
təmin və müdafiə olunması, hüquqi dövlətin mütləq kompo-
nentlərinin bərqərar olunması kimi təməl strateji vəzifələr 
konstitusion əsasda təsbit edilmişdır. 
Eyni zamanda, ölkəmizdə siyasi sahədə milli maraqların 
təmin olunması üçün institusional islahatların həyata keçiril-
məsi də vacib şərt qismində çıxış edir. Bu barədə təcrübi 
167 
 
məsələlərə gəldikdə qeyd edə bilərik ki, mütəmadi surətdə 
həyata keçirilən siyasi-hüquqi islahatlar milli inkişafın təmin 
edilməsi və ümummilli maraqların qorunmasına əhəmiyyətli 
töhfələr verir. Yerli və xarici analitiklərin yekdilliklə üzərində 
durduqları başlıca məsələlərdən biri də budur ki, Azərbaycan-
da hökm sürən ictimai-siyasi sabitliyin əsaslarını dövlət 
tərəfindən həyata keçirilən uğurlu islahatlar və tətbiq edilən 
yeniliklər, inkişaf modelləri təşkil edir. İnsan və vətəndaş 
hüquq və azadlıqlarının ən yüksək səviyyədə təmin edilməsi, 
qanunvericilik bazasının zənginləşdirilməsi, sosial-siyasi təsi-
satların legitimləşdirilməsi, vətəndaşların siyasi həyatda işti-
rakına maksimum şərait yaradılması kimi göstəricilər və 
nəticələr deyilənləri təsdiq edir. Digər tərəfdən, seçki prosesi, 
reallaşdırılma vasitələri və demokratiklik səviyyəsi baxımın-
dan da Azərbaycan olduqca yüksək səviyyədə qiymətləndiri-
lir. 
Əlbəttə, bütün bunlar vətəndaşların siyasi həyatda daha 
azad və layiqli şəkildə iştirakına spesifik töhfələr verməkdə-
dir. Nəticə etibarilə, vətəndaş-dövlət münasibətləri bütün sahə 
və sektorlarda ən yüksək səviyyədə təmin edilməkdə və arzu-
lanan nəticələri verməkdədir. Siyasi-hüquqi islahatların mütə-
madi qaydada və prinsipiallıqla davam etdirilməsi milli təhlü-
kəsizliyin təmin olunmasına önəmli töhfələr verməklə yanaşı, 
demokratik inkişafı da sürətləndirməkdədir... 
Dinamik inkişaf tempi ilə müşahidə olunan ictimai-siya-
si sabitlik isə milli inkişafın digər göstəricisi və meyarı qis-
mində çıxış edir. Bəzi araşdırmaçılar tərəfindən buraya rasio-
nal idarəetmə strategiyası da aid edilir. Məlum olduğu kimi, 
siyasi sabitlik və ümummilli inkişaf milli dövlətlərin həyata 
keçirdiyi rasional, praqmatik daxili və xarici siyasət kursunun 
qanunauyğun nəticələrindəndir. Təcrübi gerçəklikdir ki, milli 
168 
 
dövlətlərin gücünü müəyyənləşdirən başlıca keyfiyyət ünsür-
lərindən biri həyata keçirilən idarəetmə strategiyasının, başqa 
sözlə, daxili və xarici siyasət kursunun səmərəlilik səviyyəsi-
dir (bir çox araşdırmaçılar bunu milli hökumətin keyfiyyəti 
kimi səciyyələndirir). Bu baxımdan, idarəetmə strategiyasını 
rasional və praqmatik prinsiplər, meyarlar və substratlar 
əsasında reallaşdıran milli dövlətlər ictimai-siyasi sabitliyin 
yüksək səviyyədə təşkil edildiyi və ardıcıl səciyyə daşıdığı 
subyektlər qismində çıxış edirlər. İdarəetmə strategiyasının 
səmərəliliyi dedikdə isə, təbii ki, iqtisadi, siyasi, mədəni, 
sosial, humanitar və digər sahələrdə ümummilli mənafeyin 
təmin olunmasına istiqamətlənmiş siyasi kursun həyata 
keçirilməsi sayəsində əldə edilmiş tərəqqi meyilləri və bunun 
əsasında duran effektiv nəticələr nəzərdə tutulur. Daha da də-
qiqləşdirsək, vətəndaşların maddi rifah halının, həyat şəraiti-
nin daim yaxşılaşdırılması istiqamətində görülən fundamental 
tədbirlər-sosial müdafiə sisteminin gücləndirilməsi və məş-
ğulluq səviyyəsinin artırılması, eləcə də, sosial-siyasi həyatın 
və təsisatların legitimləşdirilməsi, təsisatlanma prosesinin 
konstitusion əsasda reallaşdırılması, siyasi-hüquqi islahatların 
mütəmadi surətdə həyata keçirilməsi kimi təməl faktorlar icti-
mai-siyasi sabitliyin və ümummilli inkişafın qarantı qismində 
çıxış edir... 
Yuxarıda sadalanan faktorları və meyarları nəzərə ala-
raq qeyd edə bilərik ki, bu gün Azərbaycan, sözün əsl məna-
sında, “sabitlik adası” kimi səciyyələndirilə bilər. Bu məsələ-
də yerli və xarici ekspertlərin ümumi, yekun rəyi odur ki, 
Azərbaycanda hökm sürən və ardıcıl səciyyə daşıyan sabitli-
yin əsasında duran başlıca faktor hakimiyyətin həyata keçir-
diyi siyasi kursun milli maraqlara, ümummilli mənafeyə tam 
cavab verməsidir. Başqa sözlə, Prezident İlham Əliyevin 
169 
 
rəhbərliyi ilə həyata keçirilən rasional strateji kursun fonunda 
əhalinin maddi rifah halının mütəmadi olaraq yaxşılaşdırılma-
sı, sosial müdafiə və təminat sisteminin daha da gücləndiril-
məsi, müxtəlif inkişaf modellərinin tətbiq edilməsi, socialyö-
nümlü iqtisadiyyatın inkişaf etdirilməsi kimi fundamental 
göstəricilər ümummilli inkişafın strateji vəzifələrini təşkil 
edir. Bütün bunlar isə Azərbaycanı yüksək sürətlə ardıcıl ola-
raq inkişaf edən ölkəyə çevirməklə yanaşı, mövcud ictimai-
siyasi sabitliyin əsaslarının daha da möhkəmlənməsini şərt-
ləndirən əhəmiyyətli faktor qismində çıxış edir. 
Bunlarla yanaşı, məqsədini inkişaf və sabitlik, yolunu 
isə demokratiya və qanunçuluq prinsipləri əsasında müəyyən-
ləşdirən Azərbaycanda möhkəm təməllərə söykənən ictimai-
siyasi sabitliyi şərtləndirən digər bir faktor mütəmadi surətdə 
siyasi-hüquqi islahatların həyata keçirilməsidir. Belə ki, insan 
və vətəndaş hüquq və azadlıqlarının ən yüksək səviyyədə tə-
min edilməsi, qanunvericilik bazasının zənginləşdirilməsi, 
sosial-siyasi təsisatların legitimləşdirilməsi, vətəndaşların si-
yasi həyatda iştirakına maksimum şərait yaradılması kimi 
göstəricilər və nəticələr deyilənləri təsdiq edir. Digər tərəf-
dən, seçki prosesi, reallaşdırılma vasitələri və demokratiklik 
səviyyəsi baxımından da Azərbaycan olduqca yüksək səviy-
yədə qiymətləndirilir. Bunu sübut edən bariz dəlillərdən biri 
budur ki, ölkəmizdə həyata keçirilən ümummilli və lokal sə-
ciyyəli seçkilər Azərbaycanın demokratik inkişafına mühüm 
töhfələr bəxş edən fundamental faktor qismində çıxış edir. Bu 
da nəticə etibarilə, ölkəmizdə vətəndaş cəmiyyətinin mütləq 
komponentlərinin bərqərar olunması və hüquqi dövlətin 
əsaslarının daha da möhkəmləndirilməsinə əhəmiyyətli dərə-
cədə təsir göstərir. Bir sözlə, dövlət tərəfindən həyata keçiri-
170 
 
lən siyasi-hüquqi islahatlar birmənalı şəkildə  sabitlik mənbə-
yi qismində çıxış edir... 
Beləliklə, sadalananları ümumiləşdirərək qeyd edə bilə-
rik ki, Azərbaycan bu gün ictimai-siyasi sabitliyin yüksək sə-
viyyədə təmin edildiyi ölkələr sırasında avanqard yerlərdən 
birini tutur. Eyni zamanda, sadalananlar belə bir proqnoz ver-
məyə əsas verir ki, ölkəmizdə hökm sürən ictimai-siyasi sa-
bitlik uzunmüddətli olacaq və perspektiv inkişafın qarantı 
qismində çıxış edəcək. 
Bunlarla yanaşı, ümummilli inkişaf və milli maraqların 
təmin olunması istiqamətində siyasi iradənin nümayiş etdiril-
məsi də toxunulması zəruri olan başlıca məsələlərdəndir. Da-
xili siyasətlə yanaşı, xarici siyasət strategiyasında da milli 
maraqların etibarlı müdafiəsi siyasi iradədən asılıdır. Eyni za-
manda, milli dövlətin xarici siyasət strategiyasının rasionallı-
ğı və praqmatikliyi də milli proqresin meyarı kimi səciyyə-
ləndirilir. Bu istiqamətdə milli inkişafın Azərbaycan nümunə-
sinə diqqət yetirsək, qeyd edə bilərik ki, həyata keçirilən çox-
tərəfli və balanslaşdırılmış xarici siyasət nəticəsində Azərbay-
can regionun ən güclü və suveren aktoruna çevrilib. Başqa 
sözlə, həyata keçirilən müstəqil və balanslaşdırılmış xarici si-
yasət strategiyası Azərbaycanın beynəlxalq münasibətlər sis-
teminin nüfuz və güc iyerarxiyasında sürətli şəkildə irəlilə-
məsini təmin etməklə yanaşı, ölkəmizi dünya siyasətinin əsas 
konturlarını müəyyənləşdirən güc mərkəzlərinin başlıca isti-
nad mərkəzlərindən və strateji tərəfdaşlarından birinə çevirib. 
Belə ki, Prezident İlham Əliyevin rəhbərliyi ilə həyata keçiri-
lən xarici siyasət strategiyası bir neçə istiqamətdə ölkəmizi 
nəzərə alınan lokomotiv aktorlardan birinə çevirib. Təsadüfi 
deyil ki, bu gün dünyanın aparıcı dövlətləri və təşkilatları 
171 
 
Azərbaycanı Cənubi Qafqazın təhlükəsizlik qarantı, inkişaf 
mənbəyi adlandırırlar. 
Beləliklə, ilk növbədə, ölkəmiz tərəfindən reallaşdırılan 
müstəqil və balanslaşdırılmış enerji siyasəti regionun və re-
gionətrafı coğrafiyanın enerji təhlükəsizliyini təmin etməklə 
yanaşı, Azərbaycanı dünyanın enerji bazarında aparıcı ixra-
catçılardan birinə çevirib. Bu gün Xəzər hövzəsinin bayraq-
darı hesab edilən Azərbaycan sahib olduğu zəngin enerji ehti-
yatlarından səmərəli şəkildə istifadə etməklə, beynəlxalq 
miqyasda enerji təhlükəsizliyinin təmin edilməsində mühüm 
rol oynayan başlıca aktorlardan biri kimi çıxış edir. Ölkəmiz 
milli dövlətçilik prinsiplərinə müvafiq olaraq, həyata keçiri-
lən praqmatik və rasional əsaslara söykənən siyasət nəticəsin-
də miqyasına görə regional, əhəmiyyətinə görə isə qlobal xa-
rakterli transmilli layihələrin mərkəzi oyunçusu qismində çı-
xış etməkdədir. Təsadüfi deyil ki, Xəzər dənizinə xarici sər-
mayədarları ilk dəfə dəvət etməklə uzunmüddətli qarşılıqlı-
faydalı əməkdaşlığın sağlam təməlini atan Azərbaycanın işti-
rakı olmadan bu gün regionda heç bir layihə gerçəkləşdirilə 
bilməz. Bu da transmilli aktor və faktor olmaq etibarilə Azər-
baycanın dünya dövlətlərinin enerji planı və strateji 
əməkdaşlıqlar perspektivində kəsb etdiyi önəmi aydın şəkildə 
əks etdirir. Hazırda Azərbaycan sahib olduğu bütün bu üstün-
lüklərlə başlıca aktorların – dünyanın aparıcı dövlətləri və 
transmilli şirkətlərinin uzunmüddətli perspektivdə əməkdaşlıq 
münasibətlərini inkişaf etdirməyə can atdığı tərəfdaş ölkələr-
dəndir.  
Digər tərəfdən, Azərbaycanın balanslaşdırılmış xarici si-
yasət strategiyası Cənubi Qafqazın hərbi-siyasi və iqtisadi 
təhlükəsizliyinin təmin olunmasına birbaşa töhfələr vermək-
dədir. Təsadüfi deyil ki, bu gün dünyanın aparıcı dövlətləri və 
172 
 
təşkilatları Azərbaycanı Cənubi Qafqazın təhlükəsizlik 
qarantı və inkişaf mənbəyi adlandırırlar. Təkcə onu demək 
kifayətdir ki, Azərbaycanın iştirakı olmadan regionda heç bir 
strateji əməkdaşlıq platforması gerçəkləşdirilmir. Gerçəkləş-
dirilən bütün regional layihələrin mərkəzi oyunçusu qismində 
məhz Azərbaycan çıxış edir və sözügedən layihə Cənubi Qaf-
qazın təhlükəsizlik sisteminin strateji korreksiyasında əhə-
miyyətli faktor kimi dəyərləndirilir. Eyni zamanda, məhz bu 
cür layihələr ölkəmizin milli maraqlarına adekvat olmaqla 
bərabər, Azərbaycanın suverenlik səviyyəsini, heç kimdən 
asılı olmadığını da təsdiq edir... 
Beləliklə, sadalananlardan belə bir qanunauyğun və 
məntiqi nəticəyə gəlmək olur ki, Azərbaycanın beynəlxalq 
münasibətlər sistemində mövqeyi getdikcə güclənməkdədir. 
Həyata keçirilən praqmatik xarici siyasət strategiyası ölkəmi-
zi dünya siyasətinin təmsilçisi qismində çıxış edən və müstə-
qil xarici siyasət yürüdən milli dövlətlərin etibarlı strateji 
tərəfdaşına çevirib. 
İqtisadi sahədə milli maraqlara isə iqtisadi potensialın 
artırılması, bazar iqtisadiyyatının inkişafı, onun hüquqi əsas-
larının təkmilləşdirilməsi, iqtisadi sabitliyin təmin olunması, 
iqtisadiyyatın inkişafı üçün daxili və xarici investisiyalardan 
ötrü əlverişli şəraitin yaradılması, təbii və maddi sərvətlərin 
qorunması və səmərəli istifadə edilməsi, regional və dünya 
bazarlarının formalaşdırılmasında və fəaliyyət göstərməsində 
azad və bərabərhüquqlu iştirakın təmin edilməsi və s. daxil-
dir. 
Bununla yanaşı, iqtisadi inkişaf strategiyasının effektiv-
liyi də milli tərəqqinin növbəti komponenti kimi çıxış edir. 
Faktdır ki, bu gün Azərbaycan dünya miqyasında ən sürətlə 
inkişaf edən ölkələr sırasında öncül yerlərdən birini tutur. Bu 
173 
 
inkişafın əsasında isə uğurla, uzaqgörənliklə reallaşdırılan 
daxili və xarici siyasət kursu dayanır. Ulu öndər Heydər Əli-
yevin müəyyənləşdirdiyi strateji kursun Prezident İlham Əli-
yev tərəfindən uğurla və qətiyyətlə davam etdirilməsi bugün-
kü ümummilli inkişafın fundamental təminatçı faktorunu təş-
kil edir. Reallaşdırılan rasional iqtisadi strategiyanın fonunda 
müxtəlif inkişaf modellərinin uğurla tətbiqi və hədəflənən nə-
ticələrin əldə olunması, kompleks səciyyəli iqtisadi islahatla-
rın həyata keçirilməsi, iqtisadi subyektlərin fəaliyyət mexa-
nizminə əlverişli şəraitin yaradılması, digər bu kimi isti-
qamətlər dövlətimizin qarşısında duran prinsipial öhdəlikləri 
təşkil edir. Eləcə də Azərbaycan dövləti bütün bu vəzifələrin 
öhdəsindən layiqincə gələrək, ümummilli inkişafı ən yüksək 
səviyyədə təmin edir. 
Qeyd etmək lazımdır ki, Prezident İlham Əliyevin rəh-
bərliyi ilə həyata keçirilən rasional iqtisadi strategiya özündə 
millətin, dövlətin mənafeyinə cavab verən ən ali prinsipləri 
və normaları ehtiva edir. Məhz bunun qanunauyğun nəticəsi-
dir ki, hər bir sahədə müşahidə edilən mütəmadi və sürətli in-
kişaf tendensiyası keyfiyyətcə yeni mərhələyə qədəm qoyub. 
Vətəndaşların maddi rifah halının daha da yaxşılaşdırıl-
ması, sosial müdafiə və təminat sisteminin gücləndirilməsi, 
sosialyönümlü iqtisadiyyatın inkişaf etdirilməsi kimi konkret 
faktlar ümummilli inkişafın təcrübi gerçəkliklərini təşkil edir. 
Qarşıda duran bütün sosial proqramların və infrastruktur layi-
hələrinin uğurla icra edilməsi, məşğulluq səviyyəsinin ardıcıl 
olaraq yüksəldilməsi kimi zəruri və təxirəsalınmaz tədbirlər 
də milli inkişafa təkan verməkdədir. 
Əlbəttə ki, bütün bunlar ona dəlalət edir ki, Azərbayca-
nın müstəqil iqtisadi inkişaf strategiyası rasional səciyyə da-
şıyır. Ölkəmiz heç bir qurumdan, milli dövlətdən asılı olma-
174 
 
yan iqtisadi siyasət yürüdür ki, bu da inkişafın fundamental 
komponenti kimi çıxış edir. Bunun başlıca göstəricisidir ki, 
güclü iqtisadiyyata malik olan inkişaf etmiş dövlətlərin 
əksəriyyətinin ciddi itkilərə məruz qaldığı bir dövrdə-
beynəlxalq böhran şəraitində Azərbaycan iqtisadiyyatı öz 
dayanıqlılığını qorudu. Belə ki, statistik göstəricilərə nəzər 
yetirdikdə məlum olur ki, dünya iqtisadiyyatının resessiya, 
bəzən isə “slump” adlandırılan işgüzar aktivliyin kəskin  
azalması və daralması ilə müşayiət olunan böhran dövründə 
Azərbaycan iqtisadiyyatı krizisin fəsadlarından çox cüzi təsir-
lənib. Bu da səbəbsiz deyil. Dünyanın iqtisadi nəhənglərinin 
çox ciddi itkilərlə üzləşdiyi bir mərhələdə Azərbaycan höku-
mətinin operativ antiböhran tədbirləri sayəsində ölkəmiz 
qlobal maliyyə böhranına qarşı yüksək dayanıqlılıq nümayiş 
etdirdi. Düzdür, Azərbaycan iqtisadiyyatının qlobal iqtisadiy-
yata açıq olması və inteqrasiyası dünya maliyyə böhranının 
ölkəmizin iqtisadiyyatına da müəyyən qədər təsir etməsinə 
səbəb olub. Amma neft gəlirlərinin səmərəli idarə edilməsi və 
strateji valyuta ehtiyatlarının formalaşdırılması, həmçinin, 
konservativ xarici borclanma strategiyası, iqtisadiyyatın şaxə-
ləndirilməsi və qeyri-neft sahələrinin inkişafı, regionların ta-
razlı inkişafı, özəl sektorun inkişaf etdirilməsi və sahibkarlığa 
dövlət dəstəyi kimi fundamental tədbirlər ölkəmizdə iqtisa-
diyyatın sabit artım tempinin davam etməsini şərtləndirib. Bu 
isə nəticə etibarilə ÜDM-in, xarici ticarət dövriyyəsinin müs-
bət saldosunun, əhalinin gəlirlərinin və investisiya qoyuluşla-
rının artmasını təmin edib. 
Yuxarıda sadalanan fundamental tədbirlərlə yanaşı, 
dövlətin maliyyə-büdcə siyasətinin effektiv səviyyədə təmin 
olunması, valyutanın sabitliyi, strateji valyuta ehtiyatlarından 
səmərəli istifadə, inflyasiyanın idarə olunan səviyyədə 
175 
 
saxlanılması, büdcə kəsirinin minimum səviyyədə saxlanıl-
ması, uçot dərəcəsinin azaldılması, əmanətlərin sığortalanma-
sı, vergi yükünün azaldılması kimi vəzifələrin də yüksək sə-
viyyədə yerinə yetirilməsi ölkəmizin beynəlxalq iqtisadi mü-
nasibətlər sisteminin nüfuz və güc iyerarxiyasında sürətlə irə-
liləməsini təmin edib.  
Beləliklə, iqtisadi siyasətin rasionallığı və praqmatikliyi 
də milli maraqların etibarlı müdafiə vasitəsi kimi çıxış edir. 
Elm, mədəniyyət və mənəviyyat sahəsində isə milli ma-
raqlara xalqının mədəni-tarixi irsinin və mənəvi dəyərlərinin 
qorunması və ümumbəşəri dəyərlərlə zənginləşdirilməsi, dili-
nin, özünüdərk və milli iftixar hissinin, intellektual poten-
sialının inkişaf etdirilməsi, elmi potensialdan səmərəli istifa-
də olunması və onun artırılması aid edilir. Faktdır ki, milli in-
kişafın təməl təminatçı komponentlərindən biri intellektual 
resurslardan səmərəli istifadə olunmasıdır. Burada daha çox 
diqqət yetirilən məqam intellektual əsaslara söykənərək, mü-
vafiq resurslardan istifadə edərək, inkişafın konseptual əsas-
larının və icra mexanizmlərinin yaradılmasıdır. Başqa sözlə, 
müasir dövlətlərin milli inkişaf strategiyasının mühüm istiqa-
mətlərindən biri də ümummilli tərəqqinin konseptual əsasları-
nın hazırlanıb, həyata keçirilməsi təşkil edir. Bu istiqamətdə 
isə milli dəyərlərə və maraqlara müvafiq surətdə təsbit edil-
miş konsepsiyanın müəyyən və icra olunması strateji zərurət 
qismində çıxış edir. 
İntellektual potensialdan istifadə edərək milli maraqla-
rın müdafiəsi və ümummilli inkişafın təmin olunması  da 
Azərbaycan dövlətinin prioritetlərindən biri kimi çıxış edir. 
Bununla bağlı Azərbaycan xalqının böyük oğlu Heydər 
Əliyev demişdir: “Azərbaycan xalqının milli sərvəti onun 
intellektual potensialıdır, mədəniyyətidir, ədəbiyyatıdır. Biz 
176 
 
müstəqil dövlətimizi boş yerdə qurmağa başlamamışdıq. Bi-
zim iqtisadi potensialımız kimi, başqa bir sərvətimiz-intellek-
tual potensialımız da var. Bunu yaradanlar var. Bu dahi in-
sanlar Azərbaycanın böyük intellektual potensialını, mülkiy-
yətini yaradıblar”. 
“Qara qızıl”ın insan kapitalına çevrilməsi bizim təcrübə-
mizdə, sadəcə, şüar deyil, real vəziyyətdir” tezisindən çıxış 
edən Prezident İlham Əliyevin rəhbərliyi ilə həyata keçirilən 
rasional kurs da intellektual resurslardan səmərəli istifadə 
olunmasını təmin etmişdir. İntellektual resurslardan səmərəli 
istifadə mexanizminin formalaşdırılması elitanın transforma-
siyasına da mühüm töhfələr bəxş edir. 
Ölkəmizdə rasional elita siyasətinin fonunda tarixi önəm 
kəsb edən əsas amil cəmiyyətin strukturunda kardinal keyfiy-
yət dəyişikliyi kimi səciyyələndirilən “kratiya transformasi-
yası”nın baş verməsi olmuşdur.  
Belə ki, 1990-cı illərin əvvəllərində ictimai-siyasi mü-
nasibətlər sistemində hakim təbəqə statusunda çıxış edən oli-
qarxiya tədricən öz yerini aristokratik təbəqəyə verməyə baş-
ladı. Bu isə həm yeni cəmiyyət quruculuğu prosesində kardi-
nal keyfiyyət dəyişikliyi, həm də milli münasibətlər sistemin-
də tarixi dönüş kimi səciyyələndirilməlidir. Çünki nəzəri və 
təcrübi baxımdan bəllidir ki, oliqarxiya bir qrup hakim şəxs-
lərin müəyyən milli resursları (maddi resurslar, hakimiyyət 
resursları, güc resursları və s.) öz əllərində cəmləşdirmələri 
fonunda ortaya çıxan təbəqədir. Sözügedən təbəqə “ilkin ka-
pital sahibi” qismində çıxış etməklə ya istismarçı mövqedə 
durur, ya da ümummilli inkişaf konsepsiyası və məramına 
zidd olan “qrup mənafeyi” prinsipindən çıxış etməklə fəaliy-
yət göstərir. Bu isə nəticə etibarilə mütəmadi və ardıcıl səciy-
yə daşıyan cəmiyyət quruculuğu prosesinin əsaslarını sarsı-
177 
 
dan və ümummilli inkişafın qarşısında duran destruktiv faktor 
qismində çıxış edir. Məhz buna görə də, oliqarxiya “özündə 
nəcib keyfiyyətləri və xüsusiyyətləri ehtiva edən, cəmləşdirən 
hakim zümrə” kimi deyil, “maliyyə resurslarının sahibi olan, 
qrup mənafeyinin təmin olunmasını fəaliyyət fəlsəfəsi kimi 
qəbul edən və assimmetrik münasibətlərin hakimi qismində 
çıxış edən” təbəqə kimi səciyyələndirilir... Amma “ən yaxşı-
ların hakimiyyəti” kimi səciyyələndirilən aristokratiya sözün 
əsl mənasında milli inkişaf və tərəqqinin mənbəyi, qarantı 
qismində çıxış edir. Çünki sözügedən təbəqə yalnız “maliyyə 
hakimləri” mövqeyində durmurlar, onlar mənəvi-mədəni 
müstəvidə ən nəcib keyfiyyətləri və xüsusiyyətləri özlərində 
cəmləşdirirlər. Bunun da qanunauyğun nəticəsi kimi, “nəcib-
lər” cəmiyyətin mütəşəkkilliyi, həmrəyliyi, bütövlüyü və in-
kişafına xüsusi töhfələr verən islahatlar və dəyişikliklər sim-
volu qismində çıxış edirlər... 
Beləliklə, bütün bu sadalananların fonunda qeyd edə bi-
lərik ki, Ulu öndər Heydər Əliyevin yeni cəmiyyət quruculu-
ğu prosesi çərçivəsində həyata keçirdiyi konstruktiv strategi-
yanın qanunauyğun nəticəsi kimi, oliqarxiyanın aristokratiya-
ya transfer olunması missiyasının reallaşdırılması bir neçə 
nöqteyi-nəzərdən xüsusi önəm kəsb edir. 
Bu, ilk növbədə, imkanlar və qabiliyyətlərin iyerarxik 
dəyərləndirilməsi prinsipi əsasında sosial ədalətin təmin olun-
ması və onun davamlı xarakter alması missiyasının təmin 
olunmasına xüsusi təkan və töhfə verir. Çünki ölkənin və 
dövlətin nəcib xüsusiyyətlərə malik olan, milli mənafeyi tə-
məl faktor kimi əsas tutan elit zümrə tərəfindən idarə edilmə-
si təbəqələrarası münasibətlərin və onun balansının sağlam 
inteqrativ dəyərlər və substratlar əsasında formalaşması və in-
kişafını təmin edir. Bu isə nəticə etibarilə cəmiyyətin ahəng-
178 
 
darlığını təmin edən ümumi mexanizm rolunu oynamaqla, 
eyni zamanda, milli dövlətimizin milli maraqlar və dəyərlər 
əsasında inkişafını təmin etdi. Məlum olduğu kimi, oliqarxi-
yanın hakim zümrə olduğu milli dövlətlərin sahələrarası hor-
moniyaya əsaslanan inkişafından bəhs etmək olmaz. Görüntü 
səciyyəsi daşıyan “inkişaf” isə qrup mənafeyinin və “hakim-
lərin transmilli maraqlarının təmin olunması” fonunda ortaya 
çıxan təzahürdür. Daha da dəqiqləşdirsək, deyə bilərik ki, 
“kapital maşını” qismində çıxış edən oliqarxlar (təsadüfi 
deyil ki, bu zümrə bəzən “maliyyə oliqarxiyası” adlandırılır) 
milli zəmində ümummilli sərvətlərin inhisarçısı qismində 
çıxış edir və assimmetrik əlaqələrin daha da dərinləşməsinə 
şərait yaradan fəaliyyət mexanizminə malik olurlar. Amma 
aristokratiyanın “nəcib siyasət”i sayəsində əldə edilən inkişaf 
ümummilli səciyyə daşıyır və xalqın, millətin milli sərvəti 
kimi dəyərləndirilir. Bütün bunların fonunda qeyd etmək 
mümkündür ki, Azərbaycanda aristokratik təbəqənin mütləq 
mənada təşəkkül tapmasının ideoloji, mədəni, sosial, hüquqi, 
siyasi sahələrdə hormoniyaya əsaslanan əlaqələr balansının 
formalaşmasına və tərəqqinin qeydə alınmasına gətirib çıxar-
ması nəticə etibarilə milli zəmində yüksəlişin daha operativ 
və effektiv xarakter almasını şərtləndirmişdir. Belə ki, həyata 
keçirilən iqtisadi, siyasi, hüquqi islahatların cəmiyyət qurucu-
luğu prosesində effektiv nəticələr verməsi və ictimai münasi-
bətlər sisteminin əsasını daha da gücləndirməsi yuxarıda əks 
olunan tezisin əsaslılığını növbəti dəfə sübut edir. 
Nəticə etibarilə sadalanan faktlarda təsbit edildiyi kimi, 
Azərbaycanda oliqarxiyadan milli sərvət kimi dəyərləndirilən 
aristokratiyaya, yaxud milli elitaya transformasiya olunması 
missiyasının operativ və effektiv surətdə reallaşdırılması 
ümummilli inkişafa xidmət edən tarixi hadisədir. Bu, eyni 
179 
 
zamanda, yeni cəmiyyət quruculuğu prosesinin fundamental 
vəzifəsinin yerinə yetirilməsinə və milli maraqların etibarlı 
müdafiəsinə dəlalət edən göstəricidir... 
Bunlarla yanaşı, XXI yüzillik informasiya əsri kimi sə-
ciyyələndirildiyindən informasiya sahəsində milli maraqların 
rasional müdafiə olunması, informasiya təhlükəsizliyinin tə-
min edilməsi hər bir milli dövlətin siyasi strategiyasında mü-
hüm vəzifələrdən biri kimi müəyyənləşdirilir. Bunun üçün ilk 
növbədə, konseptual əsaslar formalaşdırılır, müəyyənləşdiril-
miş məqsəd və hədəflərə çatmaq üçün resurslar səfərbər edi-
lir. Formalaşdırılmış konseptual mənbələrdə, ilk növbədə, in-
formasiya sahəsindəki maraqlar müəyyən edilir, eyni zaman-
da, informasiya təhlükəsizliyinin təmin olunması yolları əks 
olunur. İnformasiya təhlükəsizliyi sahəsində əsas milli ma-
raqlara əsasən məlumatların qanuni yolla əldə edilməsi, ötü-
rülməsi, hazırlanması və yayılması kimi vətəndaşların konsti-
tusiya hüquqlarının təmin edilməsi, informasiya ehtiyatlarının 
qorunması və inkişaf etdirilməsi, informasiya məkanının for-
malaşdırılması və onun qorunmasının təmin edilməsi və dün-
ya rabitə və informasiya sisteminə daxil olması aid edilir. 
İnformasiya təhlükəsizliyinin təmin olunmasının və bu 
sahədə maraqların müdafiə edilməsinin Azərbaycan təcrübə-
sinə gəldikdə isə qeyd edə bilərik ki, qloballaşma və beynəl-
xalq inteqrasiya şəraitində Azərbaycan informasiya təhlükə-
sizliyinin təmin olunmasına xüsusi diqqət yetirir. Dövlət siya-
sətində prioritet kimi müəyyənləşdirilən informasiya maraq-
larının və təhlükəsizliyinin təmin edilməsi konseptual əsasda 
strateji məqsəd kimi müəyyən edilmişdir. Əlbəttə, bu, infor-
masiya-kommunikasiya texnologiyalarının inkişaf etdirilməsi 
sayəsində mümkün olur ki, bu istiqamətdə də sürətli tərəqqini 
şərtləndirən əhəmiyyətli tədbirlər görülməkdədir. “Azərbay-
180 
 
can Respublikasının inkişafı naminə informasiya-kommuni-
kasiya texnologiyaları üzrə Milli Strategiya (2003-2012-ci 
illər)” qəbul edilib və burada inkişafın əsas strateji istiqamət-
ləri təsbit olunub. 
İnformasiya təhlükəsizliyinin əsas istiqaməti kimi bey-
nəlxalq arenada informasiya hücumlarının qarşısının alınma-
sı, informasiya vasitəsilə və xüsusilə də virtual platformada 
təxribat və neqativ təbliğatların neytrallaşdırılması, bütövlük-
də, informasiya mübarizəsinin rasional və praqmatik surətdə 
təşkil edilməsi başlıca strateji vəzifələr qismində çıxış edir. 
Bununla bağlı, Prezident İlham Əliyev qeyd etmişdir: “İnfor-
masiya mübarizəsi indiki şəraitdə hesab edirəm ki, prioritet 
məsələlərdən biridir. Biz internet və qloballaşma dövründə 
yaşayırıq və bütün müasir imkanlardan maksimum dərəcədə 
istifadə etməliyik. Onu da qeyd etməliyəm ki, Azərbaycanla 
bağlı olan bəzi informasiyalar, biz onu yaxşı bilirik, həqiqətə 
uyğun deyildir. Bəzi hallarda bəzi dairələr, - onların adını 
çəkmək bəlkə də mənim üçün yaxşı olmaz, onsuz da onları 
hamımız yaxşı tanıyırıq, - Azərbaycana qarşı böhtan, iftira 
kampaniyası aparırlar. Bunun da səbəbi var və burada, əlbəttə 
ki, təkcə erməni lobbisindən söhbət getmir, halbuki bu kam-
paniyanın arxasında daha çox onların qulaqları görsənir. An-
caq bütövlükdə biz bilirik, kim nə üçün nəyi yazır, hansı 
məqsədlə və nə vaxt. Əgər ölkəmizin həyatında və ətrafda 
gedən proseslərə nəzər salsaq, görərik ki, artıq Azərbaycanla 
bağlı olan mənfi məlumat bölgədə gedən müəyyən vacib 
hadisələrlə uzlaşır. Bunu biz bilirik, görürük və buna qarşı 
mübarizə aparmalıyıq”. 
181 
 
İSTİFADƏ OLUNMUŞ ƏDƏBİYYATIN SİYAHISI 
 
Azərbaycan dilində 
 
1. Ramiz Mehdiyev. Demokratiya yolunda: irs haqqında dü-
şünərkən. Bakı: “Şərq-Qərb”, 2008. 
2. Ramiz Mehdiyev. Milli məfkurə, milli dövlətçilik, müs-
təqillik yolu ilə (II hissə). Bakı: “XXI-Yeni Nəşrlər Evi”, 2007. 
3. Mehdiyev R. XXI əsrdə milli dövlətçilik. Bakı, "Yeni 
Nəşrlər Evi", 2003. 248 səh. 30. 
4. Həsənov Ə.M. Müasir beynəlxalq münasibətlər və Azər-
baycanın xarici siyasəti. Dərslik – Bakı: «Azərbaycan» nəşriyyatı, 
2005. 
5. Hikmət Babaoğlu. Azərbaycan beynəlxalq münasibətlərin 
aktoru kimi (siyasi, ideoloji və diplomatik məsələlər). Bakı: Elm, 
2007. 
6. Hikmət Babaoğlu. Dünya siyasəti və beynəlxalq münasi-
bətlər. Bakı: “Çinar-çap”, 2010. 
7. Hikmət Babaoğlu. İnsan hüquqları və azadlıqları (tarixi tə-
kamülü, beynəlxalq və politoloji aspektləri, Azərbaycan təcrübəsi).  
Bakı: “Elm”, 2006. 
8. Hikmət Babaoğlu. Azərbaycan Respublikasının müasir 
dünya siyasətində yeri və rolu.  Bakı: “Aypara-3”, 2009. 
 
Türk dilində 
 
1. Arı Tayyar. «Sovyetlər Birliyi Sonrasında Avrasiya: Din, 
Etnik Yapı, Ekonomi ve Dış Politika», Avrasiya Dergisi. Cilt 3. 
Sayı. 4 (Kış 1996).s.27-44. 
2. Arı Önder. Uluslararası İlişkiler. İstanbul: Der Yay,. 1987. 
3. Ataöv Türkkaya. «Milletlerarası Münasibetlerde Küvvet 
Muvazenesi», Ankara Universiteti SBF Dergisi. No.4. (Aralık, 
1960 s.) 
182 
 
4. Çam Esat. Siyaset Bilimine Giriş. İstanbul Üniv. Yay., 1977. 
5. Ergin Feridun. Uluslararası Politika Stratejileri. İstanbul: 
İstanbul Üniv, Yay., No. 2008.ty. 
6. Gönlübol Mehmet. Uluslararası Politika. 3 b. Ankara. SBF 
Yay. 1985. 
7. Sönmezoğlu Faruk. Uluslararası Politika ve Dış Politika 
Analizi, İstanbul: Filiz Kitabevi,1989. 
 
Rus dilində 
 
1. А.А.Дегтерев. «Теории политики».  Москва: 1998 
2. А.С. Панарин.  «Политология»(учебник). Москва: 1998 
3. К.С.Гаджиев.  «Политическая наука». Москва: 1996 
4. «Геополитические теория и практика» . Москва: 1993 
5. «Дипломатический словарь». В 3 томах. Редколлеги: 
И.И.Минц, Ю.А.Поляков,З.В.Удальцова и другие. Москва: 1985 
6. Н.А.Косолапова. «Субьекты мировой политики и 
международных отношений»// «Мировая экономика и 
международные отношения».  1998, № 12 
7. В.Кулагин. «Современные теории международных 
отношений» // «Международная жизнь». 1998 , № 1 
8. С.А.Ланцев . «Мировая политика и международные 
отношения»: Конспект лекций. СП6. 2000 
9. «Современные международные отношения»: Учебник 
под редакции А.В.Торкунова, Москва, 1999. 
 
İngilis dilində 
  
1. Clande, Jr L. Power And İnternational Relations. New 
York: Random House,1954.  
2. Crane, Diana. «Transnational Networks in Basic Science» 
Robert O. Keohane and Joseph S. Jr. ed. Transnational Relations 
and World Politics. Cambridge: Harward University Press. 1972, 
p.235-51. 
183 
 
3. Diamond L. Developing Democraty: Toward Consolida-
tion. Baltimore, London: The Johns Hopkins University Press, 
1999. 
4. Diamond L. Economik Development and Democraty Re-
considered // Newbury Park, London, New Delhe, Sage Publica-
tions, 1992. 
5. Hoffman, Stanley. Theory and İnternational Relations, Ja-
mes N.Rosenau, ed.İnternational Politics and Foreign Policy, a 
reader in research and theory. New York: The Free Press. 1969, 
p.30-40 
6. James N.Rosemai et al.ed. The Analysis of İnternational 
Politics (New York,The Free Press, 1972), p.166-74. 
7. Lopez, George A. and Michael S.Stohl, İnternational 
Relations, Contemporary Theory and Practice. Washington, D.C. 
Conqressional Quarterly İnc., 1989 
8. Rosecrance, Richard N. Action and Reaction in World 
Politics. Boston: Little, Brown, 1963. 
9. Walts, Kenneth N. «İnternational Structure, National 
Force and Balance of World Power». James N.Rosenau ed. 
İnternational Politics and Foreign Policy, a reader in research and 
theory. New York: The Free Press, 1969, p.304-314. 
10. What is democracy? United states information Agency. 
UCA, 1991. 
 
Dövri mətbuat 
 
1. Modern informasiya cəmiyyətində milli maraqlar və 
jurnalistika. “Yeni Azərbaycan” № 060 (3485). 08 aprel 2011 
2. Qloballaşmanın gətirdiyi təhlükələrdən qorunmalıyıq, 
“Xalq Cəbhəsi” № 102(2270) 09 iyun 2011. 
3. Kollektiv qeyri-şüuru davranış, Ömər Muxtarın eynəyi, 
işğal və mənəviyyat, “Yeni Azərbaycan” № 200 (3625) 29 oktyabr 
2011. 
184 
 
4. Panideyalar, mondializm və beşinci kolon, “Yeni Azər-
baycan” № 087 (3754) 17 may 2012. 
5. Milli ideologiya vətəndaş həmrəyliyi və ictimai ahəngdar-
lığı təmin edən vasitədir. “Yeni Azərbaycan” № 214 (3881) 22 
noyabr 2012. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
185 
 
İSTİFADƏ EDİLMİŞ TERMİNLƏRİN İZAHLI ŞƏRHİ 
 
Aktor – siyasi proseslərin iştirakçısı qismində çıxış edən, 
qəbul və icra etdiyi qərarlarla digər subyektlərin fəaliyyəti 
istiqaməti və mexanizminə təsir edən subyekt (H.B.).  
Aktor – qəbul etdiyi qərarlarla digər qərar qəbul edənlərin 
qərarına təsir edən subyekt (H.B.).  
Aktor – öz fəaliyyəti ilə baş verən proseslərə (beynəlxalq 
aləmdə və ölkə daxilində cərəyan edən siyasi proseslərə) təsir 
etmək gücündə olan hüquqi, qeyri-hüquqi, leqal, yaxud illeqal 
təşkilat, siyasi qrup və ya fərd (H.B.).   
Anarxizm - hakimiyyətin və hakimiyyət strukturlarının möv-
cud olmamasını, könüllü idarəetmənin təşəkkül tapmasını əsas tu-
tan radikal ideoloji baxışlar sistemi. Radikalizmin sol qanadının tə-
zahür formalarından və ideoloji xətlərindən biri olan anarxizm cə-
miyyətdə ümumi həmrəyliyə mənfi təsir edən, dağıdıcı meyillərə 
səbəb olan, xaos və destabilliyin yaranmasına təkan verən sosial 
bəla qismində çıxış edir. “Suveren milli dövlətlərin sıradan çıxma-
sı” və “ümumi normalarla təsbit edilmiş qanunların ləğv edilməsi” 
prinsiplərindən çıxış edən anarxistlər sadalanan məqsədlərin həya-
ta keçirilməsi naminə inqilab etməyə və müxtəlif stratifikasiyalar 
arasında antaqonizm yaratmağa cəhd edirlər. Onların ən çox istifa-
də və istinad etdiyi vasitə isə sui-qəsd metodudur. Peter Kropotkin, 
Emman Goldman, Aleksandr Berkman, Pier-Cozef Prudon, Benja-
min Tuker, Uilyam Grin kimi anarxizm cərəyanının tərəfdarları da 
etiraf edirlər ki, anarxistlərin təməl prinsipi "sərhədsizlik"dir və 
onlar qanunların qəsdində durmağı təməl vəzifə hesab edirlər. On-
lar bildirirlər ki, ümumi normalarla təsbit edilmiş qanunlardan hər 
bir fərd və cəmiyyət imtina etməlidir və dövlət onlar üçün başlıca 
tənəzzül və təhlükə mənbəyidir. 
Antaqonizm - barışmaz ziddiyyətlər. Antaqonizm anlayışı si-
yasi-hüquqi leksikonda mövcud olan ziddiyyətlərin ifrat forma ala-
raq dağıdıcı səciyyə daşıdığını ifadə etmək üçün işlədilməkdədir. 
186 
 
Aristokratiya - özündə nəcib xüsusiyyətləri, zəngin intellektual 
potensialı və idarəetmə təcrübəsini cəmləşdirən idarəetmə subyekt-
ləri və ya hakimiyyət daşıyıcıları. Aristokratiyanın “nəcib siyasət”i 
sayəsində əldə edilən inkişaf ümummilli səciyyə daşıyır və xalqın, 
millətin milli sərvəti kimi dəyərləndirilir. Ölkənin və dövlətin nəcib 
xüsusiyyətlərə malik olan, milli mənafeyi təməl faktor kimi əsas tu-
tan elit zümrə tərəfindən idarə edilməsi təbəqələrarası münasibətlə-
rin və onun balansının sağlam inteqrativ dəyərlər və substratlar əsa-
sında formalaşması və inkişafını təmin edir. Bu isə nəticə etibarilə 
cəmiyyətin ahəngdarlığını təmin edən ümumi mexanizm rolunu oy-
namaqla, eyni zamanda, milli dövlətin milli maraqlar və dəyərlər 
əsasında inkişafını təmin edir. 
Empirik - təcrübi proseslər və hadisələrdən alınmış və faktlar-
la təsbit edilmiş. 
Homoinformatikus - informasiya ilə idarə edilən yeni insan 
tipi. Bu tipi təmsil edən insanlar bir-birilərindən dini, milli-etnik 
kimliklərinə, ideologiyalarına görə yox, sırf informasiyaya və bu 
resurs əsasında formalaşmış təfəkkürlərinə görə fərqlənirlər və 
yaxud bir-birilərilə eyniyyət təşkil edirlər. 
İdeologiya - sosial qrupların və ya bütün cəmiyyətin 
mənafelərini müdafiə və ifadə edən, sosial reallığı bu mənafelər 
prizmasından izah edən və əməli fəaliyyət direktivləri, 
oriyentasiyaları olan nəzəriyyələr, ideyalar və məlumatlar sistemi 
kimi müəyyənləşdirilir. 
İnfoelita – informasiya resursları vasitəsilə infokratiya 
yaratmış xüsusi hakimiyyət elitası (H.B.). 
İnfoimperializm - informasiya resursları və idarəetməsi 
üzərində qurulan, idarəetmə və istismarın ənənəvi hərbi, iqtisadi, 
mədəni vasitələrlə deyil, məhz informasiya vasitəsilə həyata 
keçirildiyi siyasət növü. Bu siyasət növü modern 
kibertexnologiyaların yaratdığı imkanlardan maksimum istifadə 
edilməsi ilə səciyyələndirilir. İnfoimperializmin silahı qismində 
sosial media, “facebook”, “twitter” kimi sosial şəbəkələr, 
transmilli medianın digər resursları və bütün növ manipulyativ 
187 
 
internet mənbələri çıxış edir (H.B.). 
İnfogen təsir – şəxsiyyətin formalaşmasına təsir edən, ənənəvi 
biogen, sosiogen, psixogen təsirlər səviyyəsində olan informasiya 
əsaslı yeni komponent (H.B.). 
İnfoidentiklik – milli-etnik və dini-mədəni identikliyi sıradan 
çıxaran informasiya resurslarından istifadə nəticəsində yaranan və 
məhz əldə olunan informasiya əsasında formalaşan dəyərlərin 
yaratdığı identiklikdir (H.B.). 
İnfokratiya - bu, elə bir hakimiyyətdir ki, burada hakimiyyətin 
mənbəyi qismində insanlar yox, virtual platformada dövriyyəyə 
buraxılan informasiya çıxış edir. Bu hakimiyyət növü 
informasiyaya institusional forma verilərək təsis edilmişdir (H.B.). 
İnfokulturoloji piramida – bu sosial piramida cəmiyyətin 
klassik sosio-mədəni və milli-etnik strukturunu dağıdan və 
informasiya vasitəsilə mənimsənilən dəyərlər əsasında yeni 
cəmiyyətdaxili struktur formalaşdıran özünəməxsus sistemdir. 
İnfokulturoloji piramidanın formalaşdığı cəmiyyətlərdə milli-
mədəni dəyərlər, demək olar ki, iştirak etmir (H.B.). 
İrrasional – rasional (məntiqi) düşüncəyə əsaslanmayan, daha 
çox mülahizə və hisslər vasitəsilə təzahür olunan təfəkkür forması 
(düşüncə tərzi) kimi səciyyələndirilir. Burada məntiqi və analitik 
düşüncəyə yer verilmir. 
Kataklizm - dəyişikliklər dövründə dağıdıcı, aşındırıcı proses-
lər. 
Konfrantasiya - subyektlərarası qarşıdurma və toqquşmalar 
formasında səciyyələndirilən dinamik proses. 
Maksimalizm - obyektə (və ya subyektə) xas ifrat meyil və 
mövqe ilə təzahür olunan statik və dinamik durum. 
Marionetka - müstəqil kursa və istiqamətə malik olmayan, 
konkret aktorların diktəsi və göstərişləri ilə fəaliyyət göstərən sub-
yekt. 
Milli identiklik - milli kimliyin daşıyıcısı qismində çıxış edən və 
cəmiyyətdə müəyyən status daşıyıcısı olan fərdlərin milli dəyərlər 
əsasında özünü milli birliyə aid edilməsi, milli eyniliyin tanınması. 
188 
 
Netokratiya - “şəbəkə hakimiyyəti” adlanan bu təsisat 
informasiya axını vasitəsilə yeni lokal və qlobal informasiya 
şəbəkələri formalaşdırmağa, ən yeni dövrdə informasiyanı əsas 
resursa çevirməyə çalışmaqla dünyanın idarə olunması missiyasını 
informasiya silahı vasitəsilə virtual platformada həyata keçirir. 
İnformasiya-kommunikasiya texnologiyalarının inkişafı, modern 
texnoloji yeniliklərin meydana çıxması, elmi-texniki tərəqqinin 
sürətlənməsi, lokal və qlobal  informasiya şəbəkələrinin mexaniki 
tərəqqisi, informasiya cəmiyyətinin təşəkkül tapması, internetin 
imkanlarının genişlənməsi netokratiyanın meydana çıxmasını 
şərtləndirən faktorlar qismində çıxış edir. 
Oliqarxiya - güclü maliyyə imkanlarını özündə cəmləşdirən 
müəyyən qrupun hakimiyyəti. Oliqarxiyanın hakim zümrə olduğu 
milli dövlətlərin sahələrarası hormoniyaya əsaslanan inkişafından 
bəhs etmək olmaz. Görüntü səciyyəsi daşıyan “inkişaf” isə qrup mə-
nafeyinin və “hakimlərin transmilli maraqlarının təmin olunması” 
fonunda ortaya çıxan təzahürdür. Daha da dəqiqləşdirsək, deyə bilə-
rik ki, “kapital maşını” qismində çıxış edən oliqarxlar (təsadüfi de-
yil ki, bu zümrə bəzən “maliyyə oliqarxiyası” adlandırılır) milli zə-
mində ümummilli sərvətlərin inhisarçısı qismində çıxış edir və as-
simmetrik əlaqələrin daha da dərinləşməsinə şərait yaradan fəaliyyət 
mexanizminə malik olurlar. 
Rasional davranış modeli - məntiqi mühakimələrə və analitik 
təhlilə əsaslanan, real faktlar və göstəriciləri əsas götürülməsi fo-
nunda istinad edilən davranış forması. 
Siyasi manipulyasiya - şüurların gizli surətdə idarə edilməsi 
metodu kimi təsvir edilir. Bunun fonunda siyasi manipulyasiyanın 
iki başlıca forması (modeli) fərqləndirilir. Bunlardan birincisi, sen-
sitiv modeldir. Manipulyasiyanın sensitiv modeli dedikdə, obyekt 
kimi seçilən qruplara qarşı müxtəlif stimul mexanizmlərindən isti-
fadə edilməsi və müvafiq reaksiyanın alınması nəzərdə tutulur. Nə-
ticə etibarilə, müvafiq reaksiyaların alınması ilə sosial obyektlərin 
şüuru idarə olunur və yönləndirmə mexanizminin işləkliyi təmin 
edilir. Manipulyasiyanın rasional modelində daha çox aldadıcı in-
189 
 
formasiya resurslarından istifadə edilir. Ya tamamilə qara piar sə-
ciyyəli yalan məlumatlardan istifadə edilir, ya da doğru informasi-
yaların təhrif olunması ilə şüurlar manipulyasiya edilir. Rasional 
manipulyasiya metodunun struktur komponentlərinə bunlar aiddir: 
informasiyaların konkret maraqlara müvafiq surətdə təhrif edilmə-
si, informasiyanın qərəzli və yönləndirici detallarla doldurulması, 
rasional nəticəyə gəlməyə imkan verən informasiya elementlərinin 
sıradan çıxarılması və məlumata faktları pərdələyən komponentlə-
rin daxil edilməsi və s. 
Siyasi modernləşmə - Siyasi modernləşmə kursu milli inkişaf 
strategiyasının fundamental istiqamətlərindən biri kimi səciyyələn-
dirilir. Siyasi modernləşmə prosesi dedikdə, siyasi sistemin yeni 
dəyərlər əsasında formalaşdırılması və struktur elementlərinin tək-
milləşdirilməsi ilə ənənəvi sistemdən müasir sistemə keçidlə səciy-
yələnən sosial-siyasi transformasiya nəzərdə tutulur. 
Siyasi praqmatizm - müəyyən edilmiş məqsəd və hədəf uğ-
runda həyata keçirilən və hədəflənmiş nailiyyət və dividendlərin 
əldə edilməsini təmin edən siyasi fəaliyyət forması. 
Stratifikasiya - sosiumda status və rollarla təsbit edilmiş təbə-
qələr. 
Substrat - obyektə daxilən xas olan, hadisələrin mahiyyətini 
əks etdirən şərtləndirici və təminedici faktor. 
 
 
Qeyd: “infoimperializm”, “infoidentiklik”, “infokratiya”, 
“infoelita”, “infokulturoloji piramida” və “infogen təsir” 
anlayışları elmi leksikona ilk dəfə Hikmət Babaoğlu tərəfindən 
gətirilmişdir. 
 
 
190 
 
 
 
 
 
 
 
 
 
Sosial şəbəkələr və manipulyativ transmilli media infoimpe-
rializmin ağırlıq mərkəzi dəyişdirilmiş güllələridir. Saplandığı hər 
şeyi içəridən dağıdaraq məhv edir. 
H.Babaoğlu 
 
191 
 
ЩИКМЯТ БАБАОЬЛУ 
(Мяммядов Щикмят Баба оьлу) 
 
ИНФОИМПЕРИАЛИЗМ ВЯ  
МЕДИА 
 
 
 
 
 
НЯШРИЙЙАТ РЕДАКТОРУ 
Asəf Novruz 
ТЕХНИКИ РЕДАКТОРУ 
 Zahid İlhamoğlu 
КОРРЕКТОРУ 
Aytən Qurbanova 
ОПЕРАТОРУ 
Şəfiqə Mansurova 
ЧАПА МЯСУЛ 
Bilal Əliyev 
 
 
 
 
Мцяллифля ялагя 
E-mail: hbg66@mail.ru 
 
 
192 
 
 
 
 
 
 
 
 
 
 
 
 
 
 
 
 
 
 
чапа имзаланмыш 10.06.2013,  
форматы 60х90 1/16,  
физики ч.в 12, таймс гарнитуру,  
сифариш 23. Сайы 300. 
 
 
 
 
Китаб 
“MSA”-da 
няшря щазырланмыш 
вя 
офсет цсулу иля чап олунмушдур. 
