 
 
A z a d  Y a z ı ç ı l a r  O c a ğ ı n ı n  k i t a b x a n a s ı 
 
 
Əminə Pakrəvan 
 
 
 
ABBAS   MİRZƏ 
VƏ  
AZƏRBAYCAN 
 
 
 
FARSCADAN ÇEVİRƏN:  
Güntay Cavanşir 
 
 
 
 
 
Emineh Pakravan 
Abbas Mirzə 
Editions Buchet / Chastet (Paris) 1973 
 
 
 
 
 
 
 
 
QANUN - 2007 
 2
 
Az2 
 
 
 
 
 
 
Redaktor:  İlahə UCARUH  
 
Çapa 
lıazırlayaıı: Rasim QARACA 
 
 
 
 
 
Əminə Pakrəvan. Abbas Mirzə və Azərbaycan. 
 Bakı, Qauun, 2007, 208 səh. 
 
 
"Abbas Mirzə və Azərbaycan" adlı bu kitab görkəmli Azərbaycan sərkərdəsi, Qacarlı şahzadə 
Abbas Mirzənin həyatı və mübarizəsi haqqındadır. XİX əsrin əvvəllərində İran-Rus müharibələrinin 
nəticəsi olaraq Azərbaycanın ikiyə parçalanması, Gülüstan sülh müqaviləsinə gətirən hadisələr elmi 
qaynaqlara əsaslanaraq geniş şəkildə bu monoqrafiyada öz əksini tapıb. Günümüzün bir çox suallarına 
cavab verən bu qiymətli əsər Azərbaycan dilində ilk dəfədir nəşr olunur. Kitabın geniş oxucu 
kütləsinin marağına səbəb olacağı şübhəsizdir. 
 
 
 
 
 
 
1300013005 AB 022051 
030-07 
 
 
Az2 
© QANUN, 2007  
© Ə.Pakrəvan 
 3
İçindəkilər 
 
Ön söz (tərcüməçidən).................................................. 4 
Yazar haqqında............................................................ 5 
Ağaməhəmməd Xanın iqtidara gəlişi və ölümü (özət)... 6 
Abbas Mirzənin çocuqluğu........................................... 6 
Fətəlinin iqtidara gəlişi. Giriş....................................... 8 
Fətəli Şah səltənətinin ilk illərində Qacar sarayının 
durumu........................................................................ 
 
10 
Savaşlar bölümü. ........................................................ 13 
On il davam edən savaşların başlaması....................... 14 
Sisyanovun Bakıda öldürülməsi.................................. 21 
Fransa-Qacariyə münasibətləri. Giriş.............................. 22 
Fransa ilə strateji münasibətlərin başlaması.................. 23 
Savaşların davamı........................................................ 32 
On illlik savaşın davamı............................................... 33 
Reformist Abbas Mirzə. Giriş........................................... 38 
Reformist Abbas Mirzə.................................................... 39 
Böyük sınaq. Giriş....................................................... 47 
Böyük sınaq................................................................. 48 
İrəvanın işğalı və Azərbaycandan ayrılması................. 65 
Rus ordusu Təbrizi işğal edir........................................ 66 
Türkmənçay müqaviləsi................................................ 70 
Savaşlar və siyasi oyunlar. Giriş.................................. 73 
Savaşlar və siyasi oyunlar............................................ 74 
Qriboyedovun qətli....................................................... 75 
Xorasan olayları. Giriş.................................................. 84 
Xorasan olayları.......................................................... 85 
Qaynaqlar.................................................................... 99 
 
 
 
 
 
 4
  
Ön söz 
 
Əziz oxucu! 
Güney Azərbaycanda fars şovinistlərinin türkləri soysuzlaşdırma planları haqda  bilginiz 
vardır. Azərbaycan tarixini və görkəmli şəxsiyətlərini İran mərkəzli bir yanaşma ilə fars kimliyinə, fars 
tarixinə aid etməyə çalışırlar. Bütün dövlət imkanları da fars zehniyəti mərkəzli sistemin əlində olduğu 
üçün bu işdə başarılı olmuşlar. Azərbaycanda oyanışın və milli kimliyin yüksəldiyi bir vaxtda tarixi 
gerçəklərin olduğu kimi dərk edilməsinə ciddi ehtiyac vardır. Tərcümə etdiyim “Abbas Mirzə və 
Azərbaycan” adlı kitabın bu ehtiyacı bərtərəf etməkdə çox təsirli olacağına inanıram. Yaxın 
tariximizin bilinməsi baxımından kitabda gerçəkdən geniş bilgilər var. İlk dəfə olaraq XIX əsrdə 
Azərbaycan Ordusunun qurulması və ilk dəfə olaraq da Qacar Şahzadəsi Abbas Mirzənin başçılığı ilə 
Azərbaycanın bütövlüyü uğrunda silahlı savaşın təfərrüatı haqqında geniş bilgi əldə edəcəksiniz.  
Şahzadə, Şərqdə ilk siyasi şəxsiyət olaraq sekular bir dövlət qurmaq istəmiş, bu səbəbdən də 
fars milliyətçiliyi mərkəzli şiə mollalarının etirazına tuş olmuşdur. Buna qarşılıq olaraq Abbas Mirzə 
Azərbaycan mərkəzli din projesini gəlişdirməyi düşünmüşdür. Bu istiqamətdə özəlliklə də Rusiya 
imperatoru I Pyotrun reformlarından da təsirlənmiş, onun saqqal inqilabını Azərbaycanda 
gerçəkləşdirmək niyətində bulunmuşdur. Bu işini ilk öncə Azərbaycan ordusunun əsgərləri üzərində 
tətbiq etmiş, hər kəsin Avropalılar kimi saqqalını qırxmağa əmr etmişdi. Şahzadənin bu əməli din 
xadimlərinin çox ciddi etirazına səbəb olmuşdur. Çünkü axundlara görə saqqal qırxmaq dini adət-
ənənələrə uyğun gəlmirdi. 
Şahzadə, Qacariyədə və Azərbaycan Ordusunda xidmət edən Fransanın hərbi mütəxəssis və 
mühəndisləri vasitəsi ilə 1789-cu il Böyük Fransa inqilabının modern tələbləri ilə tanış olmuş, 
dərindən təsirlənmişdir. Bu səbəbdən də həm paytaxtı Təbrizə köçürmək, həm türk dilini Qacar 
imperatorluğunun rəsmi dövlət dili olaraq elan etmək, həm də XIX əsr şərtlərinə görə sekular bir 
dövlət qurmaq istəmişdir. Bunun üçün Azərbaycanın hərbi, mədəni və iqtisadi həyatının 
modernləşməsi istiqamətində bir çox reformlar gerçəkləşdirmişdir. Ancaq Abbas Mirzənin islahatlarını 
durdurmaq üçün din xadimlərinin təlqini ilə atası Fətəli Şah onu Azərbaycandan uzaqlaşdırmaq 
zorunda qalmışdır. Xorasanda vəfat edən Abbas Mirzə son nəfəsində “Azərbaycan, Azərbaycan” deyə 
gözlərini yummuşdur.  
           Kitabda XIX əsr dünyanın böyük dövlətlərinin Orta Doğu və Mərkəzi Asiya ilə bağlı planları, 
Şahzadənin diplomatik və hərbi manevraları haqqında hərtərəfli bilgi vardır. Bu bilgilər XIX əsrin 
birinci yarısında Qacariyədə xidmət edən Fransa, İngiltərə, Rusiya kimi xarici dövlətlərin 
təmsilçilərinin rəsmi məktublarından və şəxsi xatirələrindən alınmışdır. Ən önəmli olan da budur ki, o 
zamanki savaşlar farsların və rusların  uydurduqları kimi İran-Rusiya arasında deyil, Qacariyə-Rusiya 
arasında baş vermişdir.  Bu savaşın baş ifaçıları isə Azərbaycan Ordusu ilə Rusiya ordusu olmuşdur. 
Daha ayrıntılı bilgi üçün kitabı diqqətlə oxumaq lazımdır. Tərcümədə bəlkə bügünkü alışılmış 
Azərbaycan türkcəsindən bir az fərqli üsluba rastlana bilərsiniz. Bunlar şüurlu şəkildə edilmişdir. 
Kitabda dərinləşdirilmiş və öz kökü üstündə doğub-doğura biləcək ana dilimizin imkanlarından geniş 
şəkildə faydalanmağa çalışılmışdır.  
 
Güntay Gəncalp               
  Finlandiya               
 10.02.2007 
Guntay_1@yahoo.com 
 
 
 
 
 
 
 
 
 
 5
 
 
Yazar haqqında 
 
       Əminə Pakrəvan 3 oktyabr 1880-ci ildə İstanbulda dünyaya göz açmışdır. Atası Həsənxan 
Qacarların diplomatı idi  və 20 il Qacarların İstanbuldaki Böyük Elçilik görəvini yapmışdır. Əminə 
Pakrəvanın anası  Alis Fun Heartfeld Avstriyalı bir xanım idi. Həsənxan 1893-cü ildə Parisdə vəfat 
edir və Əminə xanımın  ailəsi öncə Avstriyada Hersfeld ailəsinin yaşadığı yaxın bir kilsəyə yerləşir. 
Gənc ana iki qızı Fatma və Əminə ilə on il kilsədə qalır. Alis xanım qızlarının tərbiyəsi ilə özü məşğul 
olmağa başlayır. Laybax və Lubliyana kitabxanalarından əmanət aldığı kitablar vasitəsi ilə qızlarında 
kitab oxuma alışqanlığı yaratmağa çalışır. Əminə, türkcə və farscanın yanı sıra fransız, ingilis və 
alman dillərini yaxşıca öyrənir. İtalyan dilini də danışma səviyəsində deyil, oxuma düzeyində bilmiş 
olur. 
         Bir neçə ildən sonra  Alis təkrar İstanbula dönür. 1910-cu ildə Əminə bir Qacar diplomatı ilə 
evlənir. Gənc ailə bir il Qacarların başkəndi Tehranda yaşayır. İlk çocuqları da Tehranda dünyaya 
gəlir. Sonra da Əminənin əri Misirin başkəndinə diplomat olaraq göndərilir. On il Qahirədə yaşayırlar. 
Əminənin əri fanatik bir islamcı olduğu üçün  xanımının sosial olaylara qatqıda bulunmasını önləyir. 
Ərinin fanatik davranışlarına dözə bilməyib ondan  ayrılan Əminə çocuqları ilə bərabər Belçikaya 
yerləşir.  
       1933-cü ildə Əminə Pakrəvan Pəhləvilər tərəfindən rəsmən “İran” adlandırılmış ölkəyə köçür. 
Qacar dövləti haqqında bir neçə kitabın müəllifi olan Əminə Pakrəvan, Tehran Universitetində fransız 
dili və ədəbiyyatı üzrə öyrətmənlik etməyə başlayır. 1936-cı ildə qızının vəfatına  baxmayaraq, 
araşdırmaçılıq və yazarlıq çalışmalarına davam edir. 1951-ci ildə “Tarixsiz əmir” adlı kitabı  “Rivarol” 
ödülü qazanır. 1958-ci ildə xərçəng xəstəliyindən həyatını itirir. Əminə Pakrəvanın ən önəmli əsərləri 
bunlardır: “Tarixsiz əmir”, “Qəzvin, unudulmuş başkənd”, “Əski Tehran”, “Dördüncü  nəsl”, 
“Abbas Mirzə və Azərbaycan”, “Ağaməhəmməd Xan Qacar”. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 6
Ağaməhəmməd Xanın  
iqtidara gəlişi 
 
       1722-ci ildə Türküstan xanlıqlarının hücumu qarşısında çöküş sürəcini yaşayan Səfəvi dövlətinin 
həyatına son verildi. Səfəvi dövlətinin varisliyini Avşar türk boyundan yüksələn Nadir adında bir 
cəngavər  üstləndi. İkinci Təhmasib Səfəvinin xidmətində olan Nadir, Avşar türk soyundan idi.  
Təhmasibi devirib və ölkənin yönətimini ələ keçirdi. Nadir Azərbaycanın Muğan bölgəsində başına 
şahlıq tacı qoydu. Hindistanı fəth etdikdən sonra da dünyaca ünlü bir türk padşahı kimi tanındı.  
       Yenilikçi və savaş taktikasının uzmanı olan Nadir Şah Dehlini fəth etdi. Nadir Şah dində 
reformlara başladı, bu reformların qurbanı oldu və öz yaxınları olaraq bilinən fanatik Şiə  yanlıları 
tərəfindən öldürüldü.      
        Nadir Şahın qətlindən sonra Lor soyundan olan  Kərim Xan Zənd, Avşar İmperatorluğunun bir 
qismində dövlət qurdu və 29 il iqtidarda bulundu. 1779-cu ildə ölən Kərim Xan Zəndin varisləri 
iqtidarı öz aralarında paylaşdılar.  
       Ağaməhəmməd Xan Qacar bütün rəqiblərini və Zəndiyələrin son padşahı olan Lütfəli Xan Zəndi 
də yenərək qalib oldu. 1797-ci ildə Qarabağ savaşında öldürüldü. Ağaməhəmməd Xanın evladı 
olmadığı üçün qardaşı oğlu Fətəli Xanı ( çocuqluğunda ona Baba Xan deyilirdi) öz varisi olaraq 
duyurmuşdu. Fətəli bu mirasın qorunması üçün ən uyğun şəxs kimi görünürdü. 
 
 
Abbas Mirzənin çocuqluğu  1 
 
        Ağaməhəmməd Xan çox ehtiyatlı hökmdar idi. Öz yerinə canişin təyin etməsinə rəğmən, daima 
bu gənc adamın hökmdara qarşı erkən baş qaldırıb, iqtidarı ələ keçirməsindən ehtiyat edirdi. Bu üzdən 
də padşahın casusları Şirazda yaşayan Fətəli Xanın həyatı və davranışları ilə ilgili sürəkli bilgi 
verirdilər. Ağaməhəmməd Xan Qacar sonsuz, evladsız olduğu üçün qardaşı oğlu Baba Xanın (Fətəli 
Xanın) iki oğlunu öz yanında saxlayırdı. Baba Xanın ayrı-ayrı qadınlardan iki oğlu var idi. Bu iki 
evladın arasında sadəcə bir neçə həftə yaş fərqi var idi. Birinci oğlan Məhəmmədəli, soyu bəlirsiz olan 
Xeyvəli bir qadından idi. Qacar yasasına görə Məhəmmədəlinin padşah olması mümkün deyildi. 
Çünkü* bütün siyasi davranışlarında Çingiz Xanı örnək alan Ağaməhəmməd Xan ölkə yönətimində və 
dövlətin yazqısı baxımından da Çingiz Xanın yasalarını uyqulamaqda idi. “Qacar Yasası”na görə 
vəliəhdin sadəcə atası deyil, anası da Qacar soyundan olmalı idi.   Məhəmmədəlinin atası Qacar soylu 
olmadığı üçün vəliəhd olma şansı yox idi.  
       Baba Xanın ikinci oğlu Abbas Mirzə idi. Abbas Mirzənin anası Qacar soyunun Dollu boyundan 
idi. Dollu boyu Ağaməhəmməd Xanın iqtidara yüksəlməsinə yardım etmişdi. Ağaməhəmməd Xan 
Qacar, bu soydan olan Asiya xanımı qardaşı oğlu Baba Xanla evləndirmişdi. İmperatorluq mirasını bu 
qadının doğuracağı çocuğa buraxmaq istəyirdi. Toy günü padşah özü gəlinin dəvəsinin cilovunu 
çəkmişdi. Qacar törəsinə görə gəlin gəldiyi evin varıb ocağının daşını öpməli idi. Bütün bu mərasim 
sürəsincə gəlinə padşah eşlik etmişdi. 
       Bəzi rəvayətlərə görə Ağaməhəmməd Xan Qacar, Dollu Asiyanı, hətta mövcud vəliəhd Baba 
Xanın anasından da daha artıq dəyərləndirirmiş. Zəif bünyəsi olan Dollu Asiya, Baba Xana iki oğul 
doğurduqdan sonra vəfat etmişdir. 
       Asiyanın doğurduğu ilk çocuk Abbas Mirzə idi. Abbas Mirzə hələ südəmər çocuqkən 
Ağaməhəmməd Xanın iradəsi üzərinə fərzi vəliəhd olaraq duyurulmuş və ta çocuq yaşlarından Naib-ül 
Səltənə (səltənətin varisi) kimi tanınmışdır. 
       Abbas Mirzə dörd yaşında ikən bilinməz bir xəstəliyə yaxalanır. Bu xəstəlik onun vücudunu çox 
etkiləyir. Çocuğun tədavisi üçün Ağaməhəmməd Xan ölkənin ən ünlü həkimlərini saraya çağrıtdırır. 
                                                 
1 Bu mövzu üzərinə Fətəli Şah və ailəsi haqqında anılarını yazan Fətəli Şahın kiçik evladlarından birisi olan şahzadə 
Əhmədmirzə Ə´zod-üd Dövlənin xatirələrindən yararlanılmışdır. “Tarix-i Ə´Zodi” olaraq bilinən bu əsər 1870-ci 
ildə Bəmbəi şəhərində yayımlandı. O dönəmlərdə bu kitabın Qacariyə ərazisində yayımlanması yasaq idi. Ancaq 
bütün yasaqlara baxmayaraq əlyazma şəklində yayımlanmışdı. 
* Quzey Azərbaycanda “çünkü” deyil, “çünki” olaraq yazılmaqdadır. Bu da dilimizin ahəng qanununa uyğun deyildir. Bu 
səbəbdən  ən uyğun və doğru olan variant tərcih edilmişdir. (G.G.) 
 7
Belə anlaşılır ki, həkimlərin müalicə edə bilmədikləri bu bilinməz xəstəlik Abbas Mirzənin yetkinlik 
çağında öz-özünə sağalmışdır. Ya da Qaspar Druvilin (Gaspard Drouville) dediyi kimi Abbas Mirzə 
ağır idmanlar və bədən eyitimi yoluyla bu xəstəliyi yenməyi başarmışdır.  14-25 yaşları arasında  
Şahzadə onu tanıyan bütün çevrəsini cismən güclü olan bir insan kimi etkiləmişdi. Bu yaşlarında 
çəkilmiş rəsimlər də onun yaraşıqlı görünümlü və güclü olduğunu göstərməkdədir. Ancaq 30 yaşından 
sonra əski xəstəliyi təkrar baş qaldırmağa başlayır. İngilis cərrah Karmek, Abbas Mirzənin sümük 
(kəmik) xəstəliyinə yaxalandığını sezmişdir.  
       Abbas Mirzə yeddi yaşından etibarən süvarilik, ox atma, qılınc və güləş kimi bir çox savaş 
fənlərini öyrənməyə başlamışdı. Yeni təsis edilmiş Tehran, ağ torpaqdan yapılmış qala divarları ilə 
səciyələnirdi. Abbas Mirzə və qardaşları səkkiz yaşlarına qədər Tehrandan başqa bir şəhər 
görməmişdilər. Hər kəs belə düşünürdü ki, Ağaməhəmməd Xan Qacar tərəfindən tərcih edilən Abbas 
Mirzə, özündən bir  neçə həftə böyük olan ögey qardaşı Məhəmmədəli (Dövlət Şahi) ilə iqtidar və 
vəliəhdlik uğrunda savaşacaqdır. Hər iki şahzadənin həm açiq, həm də gizlin dostları var idi. 
Məhəmmədəlinin yandaşları Abbas Mirzənin xəstəliyini daima anımsataraq Ağaməhəmməd Xan 
Qacarı etkiləyib, onu Abbas Mirzə haqqında verdiyi Naib-ül Səltənəlik qərarından vaz keçirməyə 
çalışırdılar. Məhəmmədəli, Abbas Mirzə qədər yaraşıqlı və etkiləyici olmasa da özbək anasından iri 
sümükləri irs olaraq daşıyırdı. Məhəmmədəli beş yaşında süvariliyi öyrənmiş, təkbaşına at üstündə 
oturub cevlan edirdi. Beş yaşında ikən işlərini gərəyincə yapmayan bəzi xidmətçiləri padşahsayağı 
cəzalandırmişdı.  
       1797-ci ilin baharında Ağaməhəmməd Xan Gürcüstana hücum etmək üçün hazırlıq işlərinə 
başladı. İmperatrisa Yekatirina yenicə ölmüşdü və Ağaməhəmməd Xan düşünürdü ki, onun varisi olan 
Birinci Pavel Qafqazlarla ciddi ilgilənməməkdədir. Bu üzdən də Ağaməhəmməd Xana görə Qarabağ 
xanlarının dərsini vermə zamanı gəlmişdi. Ağaməhəmməd Xan, Qarabağ və Xəzəryanı xanlıqları 
özünə tabe edib, vergi almaq fikrində idi. Bu xanlıqlar aşağıdakılardı: Dərbənd, Quba, Şirvan, 
Gəncə, Bakı, Qarabağ. 
       Ağaməhəmməd Xan casusları vasitəsi ilə Gürcüstanda hökm sürən Baqratiyon Şahzadələrindən 
birisi ilə gizlincə ilişki qurmuş, onu Gürcüstanın elbayı (valisi) edəcəyi haqda və´dlərdə bulunmuşdu. 
       Qarabağ xanları arasında İbrahim Xəlil Xan özünü bağımsız bir ölkənin sultanı kimi aparırdı. 
Qacarlara qarşı için-için nifrət etməsinə baxmayaraq, məcburən və siyasət icabı qızlarından biri olan 
Ağabacı xanımı Baba Xana vermək zorunda qalmışdı. Fətəli ilə Ağabacı xanım arasındaki evlilik çox 
maraqlı olmuşdur. Özəl bir şahlıq tərzi ilə Qarabağdan Tehrana gəlin gətirilən Ağabacı xanım bəy 
tərəfindən sevilməmişdir. Ağabacı xanım sonuna qədər bakirə qalsa da Baba Xanı gerçək bir sevgi ilə 
sevdiyi söylənilir. Bu xanım sonralar Qacar dövləti ilə Qarabağ xanlığı arasında münasibətlərin 
yaxşılaşması üçün çox işlər görmüşdü. 
       Ağaməhəmməd Xan Şuşanı ələ keçirmək istəyirdi, çünkü bu üs (qərargah) vasitəsi ilə rusların 
bulunduğu Dərbəndi rahatca ələ keçirib, dəniz tərəfindən daima təhdid edilən Bakını da kontrol altına 
ala bilərdi. Əgər yay fəslində savaş Ağaməhəmməd Xanın istəyi və planları doğrultusunda yürüsə idi, 
qış fəslini Qarabağda keçirməyi düşünürdü. Bu səbəbdən də Abbas Mirzəni da özü ilə bərabər apardı. 
Çünkü onu yanında bulundurmaqdan xoşlanırdı. Digər tərəfdən, ona savaş fənləri və tekniklərini 
öyrətmək istəyirdi. Naib-ül Səltənə Abbas Mirzədən başqa Məhəmmədqulu Mirzə adında digər bir 
şahzadə də bu səfərdə Ağaməhəmməd Xana eşlik edirdi. Ağaməhəmməd Xanın savaş arxadaşı və 
yaxın əqrəbası olan Pirqulu Xan, Padşah tərəfindən bu çocuqları qorumaq üçün görəvləndirilmişdi.  
       Həyatında ilk kəz olaraq Abbas Mirzə Azərbaycanı ziyarət edir və bu ölkənin sevimli baharının 
heyranı olurdu. Sanki gizlin bir güc Abbas Mirzənin yazqı və taleyinin Azərbaycana əbədiyyən 
bağlandığını onun könül qulağına pıçıldayırdı. Beləcə Abbas Mirzənin Azərbaycan sevdası macərası 
bu torpağı çocuqluq yaşlarında qarış-qarış gəzərək başlayacaq və bütün ruhunu, vücudunu saracaqdı. 
Tehranda heç bir zaman çay görməyən Abbas Mirzə qarların əriməsi ilə çılğınca axan Araz çayının 
heyranı olmuşdu. Sonralar ruslarla savaşarkən məğlub olan Abbas Mirzə içini və dərdini batılı 
danışmanlarına açacaqdı ki, nədən sevdiyim Araz çayı yurdumun bölünmüşlüyünün rəmzi olmalıdır?! 
Araz çayına olan Abbas Mirzənin heyranlığı ömrünün sonuna qədər onu tərk etmədi. Bəlkə bunun 
yurdsevərlik duyğusunun ötəsində başqa bir səbəbi də ola bilər, bəlkə də Araz çayı Abbas Mirzənin 
həyatında gördüyü ilk böyük çay olaraq onun çocuqluq xatirələri ilə qaynayıb qarışmış və fərdi 
həyatındaki dəyərlərin bir parçasına dönüşmüşdür. Bəlkə də Araz çayı onun iç dünyasını dış dünya ilə 
və doğa gözəllikləri ilə bağlayan bir rəmzə çevrilmişdir. Bəlli və bəlirsiz səbəblərdən dolayı Araz çayı 
 8
Abbas Mirzə üçün çox önəmli olmuşdur. Qacarlar ərazisində çox çaylar vardı, yalnız Abbas Mirzə 
üçün çay deyildiyində ancaq Araz xatırlanırdı. 
       Ağaməhəmməd Xana xəbər gəldi ki, Qarabağın kiçik xanları İbrahim Xəlil Cavanşirə qarşı 
birləşmiş və onu fərara zorlamışlar.  Ağaməhəmməd Xan fürsəti qaçırmadan bərq asa və çox sürətli bir 
əməliyatla Şuşanı almaq üçün ordunu hərəkətə keçirdi. Ağaməhəmməd Xan Şuşanın gözəlliyi 
qarşısında heyran qalmışdı. Şuşa o zaman Qacar imperatorluğunun başkəndi Tehrandan daha böyük və 
şəhər mədəniyəti baxımından daha irəli düzeydə idi. Bütün ordu mənsubları da dağların qoynunda və 
ormanlıqda yerləşən bu şəhərin gözəlliyinə heyran olmuşdular.  
       1747-ci ildə Avşar imperatorluğunun Sultanı Nadir Şah öldürüldükdən sonra Avşar ordusuna 
mənsub olan Pənah Xan adında bir tümənbaşı sərkərdəliyini etdiyi ordusu ilə Qrabağa gəldi və Şuşa 
şəhərinin yaxınlığında yurd saldı. Pənah Xan Şuşanın qorunması və gəlişməsi üçün çox özən göstərdi. 
Beləliklə Şuşa Qafqazların ən böyük ticarət şəhəri halına gəldi. Bu üzdən Şuşaya Pənahabad da 
deyirdilər. İbrahim Xəlil Cavanşir bu şəkildə mədəni bir şəhərin varisi olmuşdur. 
        Ağaməhəmməd Xanın Şuşaya vardığı üçüncü günün sabahında xəbər yayıldı ki, şah qətl 
edilmişdir! Həmən Şuşanı kaos sarmağa başladı. Şaha sadiq olan bəzi xidmətçilər şaşqınlıqdan özlərini 
itirmiş və nə yapacaqlarını bilmirdilər. Bu arada Pirqulu Xan böyük zəhmətlərə qatlaşaraq bir neçə 
mahir süvari savaşçı tapıb iki şahzadəni Tehrana göndərməyi başardı. Talış dağlarında şahzadələr üçün 
ciddi təhlükələr ola bilərdi. Çünkü bu iki şahzadə Qacar sülaləsinə düşmən olanlar üçün çox uyğun 
rəhinə (girov) sayılırdı. Ağaməhəmməd Xan Qacarın cənazəsi öldürüldüyü yerdə ortalıqda qalmışdı. 
Yalnız özü ilə bərabər daşıdığı və yatdığı yerlərdə barındırdığı cəvahirat yoxa çıxmışdı. 
    
 
 
 
 
 
 
 
 
 
 
 
 
 
 
 
 
 
 
 
 9
Fətəlinin  
iqtidara yüksəlişi 
 
Giriş 
 
       Şirazda əmisinin ölümündən xəbərdar olan Baba Xan həmən özünü başkənd Tehrana çatdırdı. 
Ağaməhəmməd Xanın yaşlı və təcrübəli başvəziri Etimad-üd Dövlənin yardımı və bəsirətli planları ilə 
əmisinin şahlıq mirasına sahib çıxdı. Etimad-üd Dövlə öncə Zəndiyə xanidanının vəziri olmuşdur. 
Onlara ihanət edib və Ağaməhəmməd Xanın tərəfinə keçmişdi. Etimad-üd Dövlə əmr etmişdi ki, 
padşahın varisi Baba Xan başkəndə çatmayınca Tehranın darvazaları heç kimə açılmasın. Bu şəkildə 
Baba Xan Tehrana varana qədər mərkəzdə çıxa biləcək hər türlü qarğaşa (iğtişaş) və kaosu önləyə 
bilmişdi. Etimad-üd Dövlənin planları hesabına həm bəzi xanlıqların, həm də bəzi Zəndiyyə 
şahzadələrinin Qacar dövlətini devirmə planları baş tutmamış, hamısı məğlub edilib öldürüldü. 
       Fətəli şahın rastlandığı ilk təhlükə Nadir şah soyundan olan Nadir Mirzə məsələsini həll etməsi 
idi. Nadir Mirzənin tərəfdarı olan Avşar elləri onu İkinci Nadir olaraq tanıyırdılar. Fətəli Şah anlaşma 
yolu ilə məsələni savaşsız həll etmək istəyirdi. Ancaq bəzi saray danışmanlarının təhriki ilə Fətəli Şah 
tutum və mövqe dəyişdirdi. Nadir Şahın soyundan olan və padşahlıq iddiasında bulunan son Avşar 
sultanı da məhv edildi. Ancaq Fətəli şahı daha çox rahatsız edən öz qardaşı Hüseynqulu Xan idi ki, 
Kiçik Xan ləqəbi ilə tanınırdı. Hüseynqulu Xan da varislik iddiasında idi. Məğlub edilən Hüseynqulu 
Xanın gözlərini kor edib buraxdılar. 
       Fətəli Şahın səltənətinin ilk illərində Fransa və İngiltərə ona yaxınlaşmağa başlamışdı. Bu illərdə 
İngiltərə Hindistanı istilasına uğratma prosesini başa çatdırmaqda idi. Hindistanda fəaliyət göstərən 
bir ingilis ticarət kompanisi həm də siyasi işlərlə məşğul olurdu. Birinci Napoleon Bonapart Rusiya 
ilə bir yerdə Hindistanı işğal etmək üçün Birinci Çar Pavellə gizlincə anlaşmışdı. Bu gizlin 
anlaşmadan İngiltərə  xəbərdar olmuşdu. Tehran dərbarı öncə yarırəsmi bir ingilis elçisini qəbul etdi. 
Mehdi Xan adlı bu yarımelçi Ağaməhəmməd Xanın ölümü münasibəti ilə başsağlığı verməyi bəhanə 
edərək, əslində durumu öyrənməklə görəvləndirilmişdi. Həm başsağlığı vermək, həm də Fətəli Şahın 
başına tac qoyması münasibəti ilə İngiltərəni təmsilən xoş diləklərini padşaha çatdırmaq üçün 
gəlmişdi. 1801-ci ildə ingilis albayı Molkolm öz elçilik görəvinə başlayacaqdı. Hind ordusuna mənsub 
olan bu gənc albay (polkovnik) 1798-1805-ci illəri arasında Hindistanın hakimi olan Lord Velzli 
tərəfindən himayə olunurdu. Molkolm öz görəvi boyunca biri siyasi və digəri ticari olmaq üzrə 
Qacariyə ilə iki müqavilə bağlamağa nail oldu. 
 
 
 
 
 
 
 
   
 
 
 
 
 
 
 
 10
Fətəli Şah səltənətinin ilk illərində  
Qacar sarayının durumu 
 
       İnkar etmək olmaz ki, Fətəli Şahın səltənətinin ilk illərində bir tür sənət renesansı kimi bir hadisə 
ortaya çıxmışdır. Şahın da gözəl binalar yaptırma həvəsi ifrat şəkildə mövcud idi. Bu memari əsərlər 
Pəhləvi dönəmində özəlliklə məhv edildilər ki, Qacarlardan memari miras olaraq bir əsər qalmasın. 
Çünkü Pəhləvi sülaləsi özünü Qacar düşmənçiliyi zəminində gəlişdirmişdi. Sonra da Pəhləvilərin bu 
Qacar düşmənçiliyi tutumları türklərə qarşı açıq həqarət şəklində ortaya çıxacaqdı.  Fətəli Şahın ilk 
yapdırdığı saray “Qacar Taxtı” idi.  
       Fətəli Şah da əmisi Ağaməhəmməd Xan kimi ovçuluğu çox sevir, ov ovlamaqdan zövq alırdı. 
Fətəli Şah hara getsə idi yalnız olmazdı. Bəlli şəxslər hər zaman yanında olardı.  
       Gürcüstan məsələsi Fətəli şahı daima düşündürməkdə idi. Gürcüstan bu coğrafiyada iqtidara gələn 
bütün dövlətlər üçün önəmli olmuşdur. Çünkü bütün dönəmlərdə şahlar Gürcüstanın şərabına, balına 
və gözəl qızlarına heyran olmuşlar.* Rusiya yandaşlığı ilə bilinən Erkli1 öldükdən sonra onun oğulları 
və nəvələri Fətəli Şaha olumlu baxmağa başlamışdılar. Fətəli Şah da onlara hörmətlə yanaşırdı. Şah 
onlara müttəfiq kimi baxırdı. Çünkü Baqratiyon xanidanı əskilərə dayanan soylu bir ailə idi. Fətəli Şah 
Gürcüstanı zorla və ya dostluq yolu ilə işğal etmək haqqında düşünürdü.  
      1800-cü ilin baharında Gürcüstan şahzadələrinin Xoya gəlmələri qərarlaşdırılmışdı. Burada 
şahzadələr Rusiyanın Gürcüstana uyquladığı ağır şərtləri dilə gətirib, Fətəli Şahdan yardım 
istəyəcəklərdi. Ancaq Xorasandaki olaylar Fətəli Şahın Xoya gəlməsini əngəllədi. Xorasandaki 
qiyamları yatırmaq üçün bu bölgəyə getmək zorunda qaldı. Bu bölgədə Nadir Mirzə ilə Zaman Xan 
Abdali, Qacarlara qarşı ortaq hərəkət etmək istəyirdilər. Zaman Xan, Nadir Şahın ordusunda böyük 
mənsəb sahibi olan Əhməd Xan Dəvəraninin nəvəsi idi. Nadir Şah öldükdən sonra Türküstanın, 
Xorasanın və Hindistanın bir bölümünü əlində bulundurmaqda idi. Fətəli Şah bu önəmli təhdid 
ünsürünü ortadan qaldırmaqda qərarlı idi. Fətəli Şah insani təbiətə sahib idi, çünkü həyatın 
gözəlliklərinə inanır və həyatdan zövq almağı daima göz önündə bulundururdu. Yalnız bütün bu 
karakterinə rəğmən, bəzi yaxın adamlarını uzaqlaşdırmağı da nəzərdən qaçırmırdı. Qacar öldükdən 
sonra Fətəli Şahın iqtidara gəlməsinə yardımçı olan Fars vilayətinin əski elbayı  Etimad-üd Dövlənin 
davranışları Fətəli Şahda şübhə oyatmışdı. Qacar sarayında və bir çox çevrələrdə yayılmışdı ki, Fətəli 
Şah sadəcə isim olaraq şahdır, əslində isə ölkəni idarə edən Etimad-üd Dövlədir. Bu şayiənin yayılışına 
Etimad-üd Dövlə yardımçı olmuşdur. Etimad-üd Dövlə sadəcə öz yaxınlarını saraya yerləşdirməklə 
yetinməmiş, həm də müxtəlif vilayətlərdə də öz adamlarını elbay və hərbçi olaraq yerləşdirmiş, 
ölkənin ticarət işlərini də ələ keçirmişdi. Etimad-üd Dövlə Şahın ona qarşı başlayan şübhələrindən 
xəbərsiz deyildi. O da iqtidara gəlməsinə yardım etdiyi bu gənc padşahdan xoşlanmırdı, ancaq 
iqtidarın dəyişik mərkəzlərində yerləşdirdiyi adamlarına güvəndiyi üçün qorxmurdu. Uyğun bir 
zamanı bəkləyirdi ki, bir devrilişlə ölkənin bütün yönətimini ələ keçirsin. Digər tərəfdən, Etimad-üd 
Dövlə İngiltərənin Hindistandaki tacirləri ilə də ticari və gizlin siyasi irtibat qurmuşdu.   
       Fətəli Şah işrət məclisinə hər kəsi buraxmırdı. İşrət və şənlik məclisi türlü-türlü gözəl qadınlarla 
dolu idi. Bu qadınların çoxu ilə cinsi ilişkidə bulunurdu. Bu qadınların bir çoxu ona şahzadələr 
doğurmaları nədəni ilə işrət məclisindən uzaqlaşır və padşahın qadınları cərgəsinə qatılırdılar. Padşah,  
qadın düşgünlüyünü kimsə görməsin deyə hər kəsi bu məclisə buraxmırdı. Fətəli Şahın öz ləzzət və 
zövqlərini paylaşdığı kişi onun əmisi oğlu idi. Fətəli Şah çocuqluq arxadaşı olan bu əmisi oğlunu çox 
sevdiyi üçün öldürməmiş, amma gözlərini çıxarmışdı.  Bu üzdən də onun işrət məclislərində 
bulunmasında bir sakınca görmürdü. Çünkü kor idi və sarayda olub bitənlər onu təhrik edib başqa 
xəyallara daldıramazdı. 
 
*** 
       Səfəvilərin son şahı Şah Sultan Hüseyn zamanından bu yana heç bir xarici ölkə səfiri dövlət 
başçısı ilə görüşməmişdi. Nə Nadir Şah dönəmində, nə də Ağaməhəmməd Xan dönəmində. 1800-cü 
                                                 
* Səfəvilər dönəmində də başkənd İsfahana intiqal etdikdən sonra Səfəvilər sarayını ən çox gürcü və ermənilər, özəlliklə 
gürcü və erməni qadınların yaxınları öz təsirləri altına almışdı. (G.G.) 
1 Bu ad Qacar dönəmi qaynaqlarda müxtəlif şəkildə yazılmışdır. Qacar qaynaqlarında yazılan türlər: Erkele, Erkli, 
Erikli, Herakli, Herakliyus.  
 11
ilin yayında albay Molkolm Buşəhrə varar-varmaz Fətəli Şahla görüş istyində bulunması hər kəsi və 
saray adamlarını da şaşırtdı.* Molkolm, Hindistanın hökmdarını təmsilən və Hind kompaniyasının 
elçisi kimi Şahla görüşmək istəyirdi. Padşah Xorasandaki qiyamı yatırmaq üçün Tehrandan çıxdığına 
görə Molkolmun Şahla görüşü dekabr (aralıq) ayına ertələndi. 1801-ci ilin yanvar (ocaq) ayında 
Molkolm vasitəsi ilə Qacariyə və İngiltərə arasında anlaşmalar imzalandı. Molkolm bu xəbəri böyük 
bir zəfər olaraq mərkəzə duyurdu. Əslində bu anlaşma ilə İngiltərənin Qacariyəyə ayağı açılırdı. 
Molkolm, Qacariyədə “İngiltərə altunundan daha dəyərli bir şey yoxdur” fenomenini yaratdı. Qacariyə 
tarixi üzrə uzman (mütəxəssis) olanlar yazırlar ki, Molkolm Tehranda olduğu zaman Abbas Mirzə 
Azərbaycanda imiş. Azərbaycanda bəzi xanların qiyamlarını yatırmaqla məşğulmuş. Xorasanda 
bulunan Fətəli Şah, Con Molkolmu qəbul etmək üçün Abbas Mirzənin Tehrana gəlməsini istəyir. 
Amedee Jauberin “Persiya səfəri” adlı kitabında verdiyi bilgilərə görə bu zaman çox gənc olan Abbas 
Mirzə bu görüşmə sürəsincə Batıda olub bitənlərlə daha çox ilgilənir. İngiltərənin Hindistandaki 
davranışları konusunda sorular sorurdu. Ona Moğulların son qalıqları olan kiçik dövlətləri və şahlıqları 
necə yendikləri konusunda bilgi vermələrini istəyirdi. Öz dövləti və məmləkəti haqda qayqılı olan 
Abbas Mirzə düşünürdü ki, İngiltərə bu qədər geniş miqyaslı imkanlarını Hidistanla sınırlı tuta bilməz. 
Gec-tez başqa ölkələrə də soxulmaq istəyəcək. İngiltərənin böyüməsini və teknolojik tərəqqisini 
gözləmləyən Abbas Mirzə gələcəkdə ölkəsinin İngiltərə tərəfindən işğal ediləcəyindən qorxurdu. Bu 
üzdən də Hindistan və İngiltərə haqqında sorular sorurdu. Batılı elçilərin yazdıqlarına görə Abbas 
Mirzə görüşdüyü bütün batılı heyətlərə sorular sorurmuş.  
       Şahzadə Abbas Mirzə 1802-ci ildə atasının istəyi üzərinə öz əqrəbalarından olan Mirzə 
Məhəmməd Xan Dollunun qızı ilə evləndi. Ağaməhəmməd Xan Qacar tərəfindən “Qacar yasası” 
olaraq tətbiq edilən kurala görə Abbas Mirzənin bu qadınından dünyaya gələcək olan çocuğu gələcəyin 
vəliəhdi olacaqdı. Çünkü Dollular Qacar soyunun boylarından biri idi. Abbas Mirzənin gənc eşi haqda 
ancaq bu qədər bilinməkdədir. Onun Dollu soyundan olması bəllidir. Bir də ana mələkə öldükdən 
sonra  İkinci Məhd-i Ülya (ulu kadın) ləqəbi ona verilmişdir. Ancaq Fətəli şahın anasına məxsus olan 
tam iqtidar və mütləq iradə sahibi olma kimi bir imkan ona qismət olmamışdır. 
 
*** 
        Qış fəsli hər tür hərbi əməliyatı durğun duruma gətirmişdi. Hər kəs güc birikdirmək üçün ev 
eşiyinə gedirdi. Ancaq bahar gələr-gəlməz Şah, ordunu düzənli vəziyyətə gətirirdi. Ya şəxsən özü 
ordunun komutanlığını üstlənirdi ya da komutanlığı yetişkin şahzadələrdən birinə buraxırdı. Şahzadə 
Məhəmmədəli Mirzə və Abbas Mirzə ilk komutanlıq görəvini üstləndilər. Ən gənc yaşlarında, yəni 14-
15 yaşlarında savaş atəşi ilə tanış oldular. Məhəmmədəli Mirzə atası ilə bərabər Xorasana getdi. Şah, 
onun savaşa olan həvəsini görüb təcrübəli mənsəb sahiblərinin nəzarəti altında daima özbəklər 
tərəfindən hücuma məruz qalan ölkənin Doğu sınırlarını qorumaqla görəvləndirdi. Məhəmmədəli 
Mirzənin (Dövlətşahi) tərəfdarları ən yaxın zamanda onun Xorasanın elbayı olacağına inanır və buna 
görə onunla irtibatlarını genişlətməyə çalışırdılar. Ancaq Fətəli Şah onu mərkəzə çağırıb Qəzvinin 
elbayı təyin etdi.  
     Abbas Mirzə də 1799-cu ildə Azərbaycanda ordunun komutanlığını üstləndi. Burada Qacarlara 
qarşı baş qaldıran xanlarla savaş hazırlığına başladı. Gənc komutana bir neçə öndə gələn Qacar xanları 
da eşlik edirdilər. Bunların ən önəmlisi Əsədulla Xan Nuri idi. Tarixi verilər göstərir ki, bu adam 
Abbas Mirzə üçün 30 minlik ordu təşkil etməyi başarmışdı.  Hər kəsin üzərində düşündüyü Abbas 
Mirzənin Azərbaycan əhalisi ilə olan münasibətləri idi. Vergilərdən bezmiş və yoxsullaşmış, kürdlərin 
silahlı basqınlarından cana gəlmiş Azərbaycan əhalisinə Abbas Mirzə özəl bir özən göstərir, onların 
durumlarının yaxşılaşması üçün bir çox işlər görür, fərmanlar verirdi. Bu yazıq, miskin, yoxsul 
insanlar hərbçi süvariləri gördüklərində fərar edirdilər. Lakin Abbas Mirzənin mehribanca 
davranışlarını gördüklərində ona fövq-əl  insan kimi baxirdilar. Abbas Mirzənin davranışına güvənən 
və onun Azərbaycan sevdasına inanan bu yoxsul insanlar duz çörəkləri ilə, süfrələrindəki olan-
                                                 
• Con Molkolm (sonralar Sir Con Molkolm olaraq məşhur oldu) demək olar ki, bütün xidmət dönəmini 
İngiltərənin Hind ordusunda keçirdi. Qacariyədəki məmuriyətindan başqa ona heç bir diplomatik görəv 
verilməmişdi. O, Hindistandaki işlərindən dolayı İngiltərə krallığı tərəfindən sevilsə də, yalnız israfçılığından 
və çox bədxərcliyindən dolayı tənqid edildi. (“Ser Con Molkolmun yaşamı və məktubları” Yazar: G. W., 
London, 1885) 
 12
olmazları ilə Abbas Mirzəyə və onun Azərbaycan Ordusuna yardımda bulunurdular. Beləcə, Abbas 
Mirzə Azərbaycan əhalisi arasında hörmət qazanır,  Azərbaycanlıların sevimlisinə çevrilirdi.  
        Azərbaycan kəndlilərinin yaşayışını normal hala gətirmək Abbas Mirzənin fikrini məşğul edən 
birinci məsələ idi. Abbas Mirzəyə eşlik edən Qacar soylu yaşlı insanlar onun bu yoxsul insanlara 
göstərdiyi münasibəti keçici gənclik hissiyatı kimi dəyərləndirirdilər. Azərbaycan əhalisinin bu qədər 
yoxsulluq içində yaşamasından üzüntü duyan Şahzadəni anlamaqda zorluq çəkirdilər.  
       Abbas Mirzənin ordusu Təbrizin kənarında otraq saldı. Abbas Mirzə, Xoy və civarında hökm 
sürən, kəndliləri talayan və Qacarlara qarşı dirənc göstərən Cəfərqulu Xan Dənbəliyə ixtar göndərdi ki, 
ən qısa zamanda  onun hüzurunda bulunsun. Yoxsa bütün olacaqlardan və başına gələcəklərdən özü 
sorumlu olacaqdır. Dənbəli Abbas Mirzənin bu ixtarını önəmsəmədiyi üçün Azərbaycan ordusu Xoya 
doğru hərəkətə başladı. Ancaq Xoya çatdığında xəbər gəldi ki, Dənbəli ən yaxşı süvariləri ilə bərabər 
şəhəri tərk etmiş və yoxa çıxmışdır.2 Dənbəli illərcə ruslar tərəfindən Abbas Mirzəyə qarşı dəstəkləndi. 
Dənbəli, soyqunçu kürd qrupları ilə o cümlədən Şəqaqilərlə, Sinkilərlə və Yəzidilərlə olan yaxşı 
münasibətindən dolayı öz bölgəsində önəmli biri kimi tanınırdı. Bu üzdən də Dənbəlini təqib etmək 
çətin iş idi. Bir kərə onu bir kürd kəndində mühasirəyə aldıqlarını sandılar. Ağır itki verərək bu kənd 
ələ keçirildi. Ancaq yenə də Dənbəlidən xəbər yox idi. Gecənin qaranlığından yararlanaraq bu kəz də 
qaçmağı başarmışdı. Əldə olan bilgilərə dayanaraq onu Urmu ovalığına qədər təqib etmişlər. Dənbəli, 
Urmu gölünə tökülən çayların birinin axarını Abbas Mirzənin ordusuna tərəf dəyişdirməyi başarır. Bu 
plan baş tutsa idi, Abbas Mirzənin ordusu yaranan bataqlıqda sürətli hərəkət imkanını itirib məğlub 
olacaqdı. Lakin Abbas Mirzənin manevrası müvəffəqiyətlə sonuclandı və o bataqlığa Dənbəlinin öz 
ordusu yaxalandı. Dənbəli bu savaşda ordusu ilə bir yerdə yenik düşdü.3  
 
 
 
 
 
 
 
 
 
 
 
 
 
                                                 
2 Nasex-üt təvarix 
3 Eyni qaynaq 
 13
Savaşlar bölümü 
 
Giriş 
 
         Gürcüstan Şahı İkinci Erkli ölkəsini avropalaşdırmaq amacıyla Rusiya ilə birləşməyi 
planlaşdırırdı. 1783-cü ildə bir anlaşma ilə Gürcüstan Rusiyaya təslim oldu. Bu anlaşma olmasaydı 
belə yenə də Doğuya doğru genişləməyi öz önəmli stratejisi kimi bəlirləyən Rusiya Gürcüstanı işğal 
edəcəkdi. Çünkü Gürcüstan Rusiyanın Doğuya və Güneyə doğru genişləmə yolunun önünü kəsmişdi. 
İkinci Erklinin zamanında Gürcüstanda bu birləşməyə qarşı çıxan böyük bir qrup ortaya çıxdı. Onlar 
Qacariyədən yardım umur və bu dövlətə yaxınlaşırdılar. Gürcüstanın ə´yan və əşraflarından oluşan bu 
grup Mələkə Durucanın ətrafında birləşirdilər. Bir neçə şahzadə və şahzadə xanımlar da bu qrupa 
qatıldılar, çünkü bu soy özlərini daha mədəni, soylu bilir və mədəniyət aləminə yeni girən ruslara 
barbar kimi baxırdılar. Gürcüstanda bir tərəfdən vəliəhd Qorgin4 kimi adamlar Batı mədəniyətinin 
heyranı olduqları üçün Rusiya vasitəsi ilə Batıya açılmaq istəyirdilər, digər tərəfdən də Mələkə 
Durucan kimiləri də öz bağımsızlıqlarından yanaydılar.5 Ağaməhəmməd Xan, Gürcüstanı işğal 
etdiyində Erkli yaşlı və qocalmış birisi idi. Ağaməhəmməd Xanın Gürcüstana saldırısı zamanı 
İmperatorisa Yekaterinadan gürcülərə yardım gəlmədi. Qısa zaman fərqliliyi ilə ortaya çıxan 
Yekaterinanın, Ağaməhəmməd Xanın ve Erklinin ölümləri bölgədəki dəngələri alt-üst etdi.  Hər şeyin 
yenidən əyarlanma zərurəti ortaya çıxdı. Ancaq Çar Birinci Pavel, Gürcüstanın XII şahı Qorgin və 
onun oğlu Davud da siyasət səhnəsindən çox tez kənarlaşdılar. Bu üzdən də Gürcüstan Mələkəsi 
Qacariyə ilə yaxınlaşma siyasətini təqib etməyə başladı. Şahzadə Aleksandr, Təhmurəs və onların bir 
neçə qardaşlarının oğulları Qarabağ xanları ilə səmimi münasibət qurub, heç bir çətinliklə 
rastlanmadan Gürcüstandan Qacariyəyə gəldilər. Fətəli Şah Gürcüstanın bölgədəki steratejik önəmini 
düşünərək Gürcüstan heyyəti ilə sıcaq  davranılmasını əmr etdi. Digər tərəfdən, gürcü mənşəli olub da 
rus ordusunda eyitilən Sisyanovun davranışları Qacar dövlətini rahatsız etməkdə idi. Fətəli Şah, 
başvəzir Mirzə Şəfi´yə əmr etdi ki, Sisyanova barışcıl, ancaq eyni zamanda bir az da təhdidcil bir 
məktub yazıb göndərsin. Məktubun mətni özət olaraq bu içərikdə idi: 
       “Erklinin evladlarını rahat buraxın və canişin təyinetmə məsələsində bizimlə də məsləhətləşin. 
Gürcüstanda təkbaşınıza  davranma kimi bir niyyətiniz olsa, töküləcək qanlara görə Siz məsuliyət 
daşıyacaqsınız.”6  
       1803-cü il idi. Sisyanov bu məktuba cavab vermədi. Qısa bir sürədən sonra Gəncəyə hücum etdi. 
Gəncəni top atəşinə tutdu. Bir neçə kiçik ihanətlər istisna olmaqla Gəncəlilər gerçəkdən böyük şücaət 
və qəhrəmanlıqla Gəncəni qoruyurdular, lakin rus ordusunun hərbi üstünlüyü qarşısında məğlub 
oldular. Rus ordusu Gəncəyə girməyi başardı. Cavad Xanın siyasi həyatına Sisyanov son qoydu. 
       Fətəli Şah, Sisyanovun bu hərəkəti və rus ordusunun güclü topxana üstünlüyü qarşısında nə 
edəcəyi haqda düşünməyə, əndişənlənməyə başladı. Ağlına ilk gələn bu oldu ki, ingilislərdən savaş 
teknolojisi və yardım almaq lazımdır. Ancaq ingilislər ən azından o zaman dilimində Qacarları heç 
düşünmürdülər. Bu üzdən də ilk dəfə olaraq Napoleonla ittifağa girmə  fikri alternativsiz plan kimi 
ortaya çıxdı.  
 
 
 
 
 
 
 
 
 
 
                                                 
4 Bu ad orijinal mətndə Georges olaraq yazılmış, ancaq Rövzət-üs Səfa, Nasex-üt Təvarix və Abbas Mirzənin 
əlyazmalarında Qorgin olaraq keçməkdədir. 
5 Maneveh Lişvili, “Gürcüstanın tarixi” 
6 Nasex-üt Təvarix.  
 14
On il sürən savaşların  
başlaması 
 
       1804-cü ildə Tehranın çevrəsində böyük bir ordu toplanmışdı. Bu dəfə sadəcə bir neçə xanların 
qiyamını yatırmaq söz konusu deyildi, həm də  xarici düşmənə qarşı savaş hazırlığı gedirdi. Bu 
düşmənin güclü olduğu haqda bir çox söz söhbət dolaşmaqda idi. Şah bu ordunun komutanlığını 
Abbas Mirzəyə həvalə etdi. O zaman Fətəli Şah yüksək səslə konuşaraq, onu tac-taxtın varisi e´lan 
etdi. Bunun səbəbi sadəcə Ağaməhəmməd Xan tərəfindən qoyulmuş “Qacar yasası” deyildi. Abbas 
Mirzə öz ləyaqəti və başarıları ilə atasının güvənini və rəğbətini qazanmışdı. Azərbaycan, Qacar 
dövləti üçün çox əhəmiyyət daşımaqda idi. Azərbaycanda sevimli bir dövlət adamı olan Abbas Mirzə 
ilə hər kəs, o cümlədən Fətəli Şah da hesablaşmaq zorunda idi. O il Abbas Mirzə, Növruz bayramı 
münasibəti ilə bölgələrdən gələn hədiyələri padşaha sunmaqla görəvlənmişdi. Bu tür törələr və törənlər 
Doğu ölkələrində batılıların anlaya bilməyəcəkləri qədər önəmlidir. Şah digər oğullarına da Abbas 
Mirzəyə ehtiram göstərmələrinə əmr etdi. Ancaq Abbas Mirzəni qısqanan bəzi şahzadələr içlərindəki 
həsədi zorla boğaraq Abbas Mirzə qarşısında boyun əyməyə məcbur oldular. 
       Şah, Abbas Mirzənin rəhbərliyi altında hazırlanmış ordunu yoxlayıb, paradını izlərkən böyük bir 
sevinc və mutluluq içində idi. Rus ordusunun şöhrəti ilə ilgili duyduğu söz-söhbətlər bu ordunu 
gördükdən sonra artıq onu etkiləmirdi. Özəlliklə Azərbaycan ordusunun komutanı Abbas Mirzənin, 
atasına və ölkəsinə sədaqətlə bağlı olması Şah üçün ayrıca bir güvən qaynağı idi.  
       Ordunun Azərbaycana doğru hərəkəti sırasında yol boyunca on minlərcə insan Abbas Mirzəni 
uğurlayır, ona başarılı olması üçün Tanrıdan yardımçı olmasını diləyirdilər. Abbas Mirzənin 
Azərbaycanda yayğınlaşan sayqınlığı üzündən bu ordunun tam əksəriyətini Azərbaycanlılar təşkil 
etmişdi. Abbas Mirzə bu kəz ayrı bir hisslə Azərbaycana gəlirdi. Bu dəfə özünü Azərbaycana həsr 
etməyə hazırlaşırdı. Çünkü Sisyanovun Azərbaycanın göbəyi sayılan Gəncəni işğal etməsi onun 
qüruruna toxunmuşdu. Azərbaycana doğru səfərində Abbas Mirzəyə 60 min nəfərlik ordu eşlik edirdi. 
Üç gün yol getdikdən sonra Abbas Mirzənin ordusu Qəzvinin darvazasına çatdı. Qəzvinin elbayı olan 
Şahzadə Məhəmməd Mirzə içindəki qısqanclığı gizləyərək Qəzvin əhalisi ilə bir yerdə Abbas Mirzənin 
istiqbalına vardı. Abbas Mirzə Təbrizə həmən çatmaq istədiyi üçün zaman itirmədən Qəzvindən 
ayrıldı. 
     Şah, ordunun dərhal Arazı keçib ruslara savaş açmasını istəyirdi. Abbas Mirzə də atasının bu 
iradəsini gerçəkləşdirməkdə qərarlı idi. Yalnız Abbas Mirzə Təbrizdə qısa bir sürəliyinə qalmalı idi, 
çünkü Azərbaycandan onun ordusuna qatılacaq minlərcə insan sıraya düzülmüşdü. Bu dəfə artıq 
Abbas Mirzə başqaları tərəfindən kontrol edilən yeniyetmə bir gənc deyildi. O, artıq savaşlarda təcrübə 
qazanmış yetişkin bir hərbçi, savaşçı idi. Abbas Mirzə Təbrizə çatdıqdan sonra bütün səyyahların 
xatirə kitablarında övülən bu şəhəri gəzməyə, dolaşmağa başladı. Səlcuqlar dönəmindən qalan qala 
divarları Abbas Mirzənin diqqətini cəlb edirdi. Abbas Mirzə Təbrizdə hər gün məşvərət şurasını öz 
çadırında toplayırdı. Arazın o tayından gələn bilgiləri, xəbərləri dəyərləndirirdilər. Abbas Mirzənin 
Təbriz şəhərinə diqqət yetirməsi və şəhərin abadlaşması üçün əmrlər verməsi, özəlliklə tacirləri və 
bəzirganları sevindirməkdə idi. Hətta Abbas Mirzənin Təbrizə olan bu sevgisini görən bəzi bəzirganlar 
Təbrizin ticarət həyatı haqqında Şahzadəyə bilgilər verir və bir zamanlar Ağdəniz bəzirganlarının 
Təbriz bazarında təmsilçiləri olduğunu söyləyirdilər. Yalnız bütün bunların hamısı Şah Abbas Səfəvi 
dönəmində yox edilmiş, İsfahana daşınmışdır. Digər tərəfdən, dəprəmlər də Təbrizin geri qalmasına 
səbəb olmuşdur. Bu zəlzələlərin birində Göy Məscidin tağının ortadan dəlindiyini çəkinərək 
söyləyirdilər. Çəkinərək söyləyirdilər, çünkü Göy Məscid Sünni Qara Qoyunlular zamanında 
yapılmışdı. Hər kəs Abbas Mirzənin Şiə hissinin qəzəbinə tuş olmaqdan qorxurdu. Lakin Abbas Mirzə 
üçün Şiə-Sünni deyə bir problem heç olmadı və kimsə ondan bu haqda bir tərs davranışa tanıq olmadı. 
Bu səfər zamanı Abbas Mirzə Azərbaycanın Bəylərbəyi7 Əhməd Müqəddəmlə tanış və dost olmağı 
başardı. Yaşlanmış Bəylərbəyi Qacar dövlətinin qurulmasında əməyi keçmiş, bir neçə savaşa da 
qatılmışdı. Abbas Mirzə Bəylərbəyinin savaş təcrübələrindən, bilgilərindən yararlanmaq istəyirdi. 
Bəylərbəyi silah kolleksionunu Abbas Mirzəyə göstərdi. Kolleksionda gözəl səliqəylə yapılmış türlü-
                                                 
7 Qacarlar dönəmində Bəylərbəyi bölgədən sorumlu yetkili şəxs idi. 
 15
türlü qılınclar, yüngül atəşli silahlar var idi.8 Bəylərbəyi ömrünün sonuna qədər Abbas Mirzəyə 
xidmətdə bulundu. 
*** 
       Baharın sonları idi və Araz çayı hələ də daşqın suları ilə axmaqda idi. İlk dəfə bir çocuq olaraq 
Araz çayını görən Abbas Mirzə bu dəfə bir sərkərdə, bir komutan kimi onun sahilində dayanmış, çayı 
seyr edir, çocuqluğunu xatırlayırdı. 
       Xudafərin körpüsünün üstündən ordu Arazın o tayına keçməyə başladı. Ordu, Qarabağın 
Dadabəyli adında bir bölgəsində oturaq saldı. Savaş meydanına yaxın olan bu bölgədə Abbas Mirzə 
ordunun öndə gələn isimləri ilə bir yerdə durum dəyərləndirməsi yapdı.  Casusların rus ordusu ilə ilgili 
gətirdikləri bilgiləri onlarla paylaşdı. 
       General Sisyanov bölgədə kiçik xanları bir-birinin canına salır, onları bir birləri ilə savaşdıraraq 
zəif düşürürdü. Sisyanovun ən önəmli hədəflərindən biri müsəlmanlar və xristiyanlar arasında 
düşmənlik yaratmaq idi. Bu şəkildə erməniləri və gürcüləri özünə cəlb edə bilər deyə, düşünürdü.  
        İrəvandan gələn xəbərlər heç də iç açıcı deyildi. Hər kəs heyrət içində idi ki, nədən Şah İrəvanın 
hakimi Məhəmməd Xanı görəvindən almamışdır. Məhəmməd Xanın ruslarla bərabər çalışması 
konusunda Abbas Mirzəyə bilgilər gəlirdi. Məhəmməd Xan rus ordusunun İrəvanın ətrafında 
yerləşməsinə izn vermişdi. 
       Gürcü şahzadələr Aleksandr Mirzə və Təhmurəs Mirzə Abbas Mirzəni ziyarət etmək üçün 
Dadabəyliyə gəldilər. Bu arada Quba və Dərbənd xanı Şeyx Əli Xan, Lənkəran xanı Surxay Xan, 
Baki xanı Hüseynqulu Xan və Talış xanı Mustafa Xan Abbas Mirzəyə xoş görü ilə yanaşırdılar. Eyni 
zamanda Xəzəryanı xanlıqların gürcü əyanlarının qızları ilə evlilikləri və yaxşı münasibətləri səbəbi ilə 
gürcü şahzadələr Azərbaycanda rahat dolaşa bilirdilər. Onların can güvənliklərindən xanlıqların 
orduları sorumlu idi. 9 
       Abbas Mirzə Gəncə konusunda çox əndişəli idi. Keçən il ruslar tərəfindən topa tutularaq istilaya 
uğramış Gəncəni geri alma haqqında düşünüb dururdu. Lakin Gəncəni geri almaq asan bir iş deyildi. 
Abbas Mirzənin casusları Gəncə saxlusunda (ordunun barındığı yer) çoxlu Rusiya ordusunun və 
təchizatın olduğu barədə xəbərlər gətirirdilər. Bu üzdən də Gəncəyə nə şəkildə hücum edəcəyi 
haqqında ordu kurmayları ilə məsləhətləşir, gələn xəbərləri dəyərləndirirdi.           
       İrəvan hakimi Məhəmməd Xanın yanlış yönləndirməsi ilə Azərbaycanın köçəriləri Osmanlı 
torpaqlarına köç edir, mal-davarlarını Azərbaycandan çıxarıb Anadoluya sövq edirdilər. Çünkü İrəvan 
hakimi Məhəmməd Xan şayiə yaymışdı ki, ruslar qalib gələcək və sonra da onların mal davarlarını 
əllərindən alacaqdır. Məhəmməd Xanın bu şayiəsinin inandırıcı olması üçün Qars elbayı da ona 
yardımçı olmaqda idi. Çünkü o da bu var dövlətin Anadoluya axışmasından yana idi.  
       Abbas Mirzə, Mehdiqulu Xan Dollunu Qars elbayı ilə müzakirə üçün görəvləndirdi. Mehdiqulu 
Xan Dolluya bu səfərdə 600 silahlı kişi eşlik edirdi. Mehdiqulu Xan Dollunun atlılarını görən Osmanlı 
ordusu həmən savaş durumuna gətirildi. Mehdiqulu Xanla Qars elbayı (valisi) olan Osmanlı paşası 
türk dilində danışıb, anlaşırdılar. Paşa “Hər iki tərəfdə müsəlman Türk deyilik mi” deyə sorur və 
davam edirdi ki, nədən buraxmırsınız buradan ta Ərzuruma qədər uzanan otlaqlıqlardan köçərilər 
yararlansınlar? Ancaq Mehdiqulu Xanın “Bizim köçəriləri öz torpaqlarınıza çəkmə fəaliyətlərinizdən 
vaz keçin!” uyarısı gəldikdən sonra Osmanlı paşası nəsihət vermə tutumunu dəyişdirmək zorunda 
qaldı. Osmanlı paşası bir Sünni fanatik olduğu üçün Şiələrə xoş görü ilə baxmırdı.  
       Mehdiqulu Xan bir çox köçəriləri Azərbaycana geri gətirmək üçün Qars elbayı ilə anlaşdılar. 
Mehdiquluxan Dollunun bir çox köçərilərlə bərabər Azərbaycana döndüyü zaman Sisyanov öz güclü 
və disiplinli ordusu ilə İrəvana doğru hərəkət etməyə başlamışdı. Sürüləri Azərbaycana gətirən 
Mehdiqulu Xan özünü sürətlə rus ordusu ilə isti savaşa başlamış olan Abbas Mirzəyə çatdırmağa 
çalışırdı.  
       Bu savaş çox amansız bir savaşa dönüşdü və yalnız hər iki tərəfin yorğun düşmələri ilə 
durduruldu. Sisyanov Üçkilsə10yə doğru geri çekilmək zorunda qaldı. Ancaq Sisyanov ordusunu geri 
çəkərkən daima Abbas Mirzənin vur-qaççı savaş qrupları tərəfindən hücümlara məruz qaldı. Abbas 
Mirzə müntəzəm savaşçıların yanı sıra Qarabağ və Qafqaz meşələrində və dağlarında savaşmaq üçün 
                                                 
8 Amedee Jauber, “Persiya səfəri” 
9 Gürcü araşdırmacı bayan Tamara Papaova “Erkli ailəsi” 
10 Bu ad bütün Qacar qaynaqlarında Üçkilsə olaraq keçməkdədir. 
 16
partizan qrupları da təşkil etmişdi. Partizanların hücumlarının yanı sıra Şahzadə Abbas Mirzə öz 
ordusu ilə də Sisyanovu təqib etməyə başladı. Şahzadənin bu təqibdən hədəfi, Sisyanovun 
toparlanmasına imkan verməmək idi. Bu şəkildə Şahzadə Təbrizdən gəlməkdə olan ordunun da ona 
qatılması ilə Sisyanova son zərbəni endirib, sonra da Gəncəni ruslardan geri almanı planlamışdı. 
Ancaq Abbas Mirzə İrəvan hakimi Məhəmməd Xanın ihanətindən qorxduğu üçün ordunun bir 
bölümünə ona nəzarət etmək üçün İrəvanda qalmasına əmr verdi. Bu üzdən də yaşlı Mirzə Şəfi və 
bəylərbəyi Əhməd Müqəddəmin İrəvanda qalmalarını istədi. 
       Üçkilsənin önündə qızğın savaş başladı. Sisyanov topxanasına atəş əmri verdi. Ancaq Abbas 
Mirzənin cəbhənin ön sıralarında savaşması Azərbaycan ordusuna böyük ruh yüksəkliyi vermişdi. Baş 
komutanın bu şəkildə savaşması Azərbaycan Ordusunda ölümdən qorxma hissini yox etmişdi. 
Şahsevən və Xocavənd  süvarilər bu savaşda elə bir cəsarət göstərdilər ki, bütün ölkədə dildən-dilə 
düşdü. Abbas Mirzə ordusunun ölümdən qorxmamasını görən rus ordusu qorxmağa başlamış, ruh 
düşgünlüyünə uğramışdı. Sisyanov ordusunu üç qismə ayırmışdı. Şahsevənlər üçüncü gün rus 
ordusunun topxanasını susdurmağı başardı. Üçüncü gün üç qismə ayrılmış rus ordusunun bir-biri ilə 
olan irtibatları kəsildi. Yalnız süvarilərin hücumu hesabına rus topları atəşinin susdurulduğu nəzərə 
alındığında Abbas Mirzənin nə qədər doğru taktika izlədiyi bəlli olur. Bu qələbə Azərbaycanda o qədər 
heysiyət yaratdı ki, hətta İrəvan hakimi Məhəmməd Xanı belə umutsuzluğa mübtəla etdi. İrəvan 
hakimi bu dəfə haqqında yaranmış şübhələri ortadan qaldırmağa çalışdı. Bu zəfər münasibəti ilə Abbas 
Mirzəyə çatması üçün Mirzə Şəfiyə hədiyələr gətirdi. Rus ordusu ilə irtibatı kəsilməyə başlayan 
Məhəmməd Xan bu dəfə Abbas Mirzəyə yaxınlaşmağa başlamışdı. Abbas Mirzə isə onu 
cəzalandırmaq fikrində deyildi. Çünkü belə bir işə girişsə idi, bölgədə iç savaş çıxardı, Sisyanov isə 
bundan yararlana bilərdi. Ancaq İrəvan hakiminin bu tərz davranışından istifadə edən Abbas Mirzə 
ordunu İrəvanın yaxınlığındaki Qarabulağa yerləşdirməyə başladı. İrəvan hakimi Abbas Mirzənin bu 
hərəkətindən narahat olsa da, ancaq edə biləcəyi bir iş yox idi. İrəvan tam Abbas Mirzənin ordusunun 
mühasirəsinə keçdi. Bu sırada partizan savaşları hər iki tərəfdə davam edirdi. Bu əməliyat sırasında 
gürcü şahzadələr Aleksandr və Təhmurəs Abbas Mirzəyə yardım etdilər. 
      Bu savaş zamanı Abbas Mirzə acı bir gerçəyi dərk etməyə başlamışdı. Abbas Mirzə hiss edirdi ki, 
artıq bu biçim savaşların zamanı keçmiş və onun ordusunda böyük teknoloji əksikliklər var. Abbas 
Mirzə teknoloji savaş haqqında öz bilgisizliyini də hiss edərək çox əndişələnməyə başlamışdı. Sonraki 
savaşlarda rahatca qələbə əldə edə bilməyəcəyi haqda əndişələnirdi. Abbas Mirzənin ordusu modern 
hərbi imkanlardan məhrum idi, bu da Abbas Mirzənin dərin rahatsızlığına səbəb olurdu. Bu qüsuru 
Abbas Mirzə necə ortadan qaldıra bilərdi? Qərblə münasibətə girməkdən başqa ikinci alternativ var 
mi? deyə düşünürdü. İlk dəfə rastlandığı və qalib olduğu savaş Abbas Mirzənin bütün düşüncəsini 
dəyişdirmişdi. O, öz ordusunu yeni silahlarla təchiz etməyi düşünürdü. Artıq klassik türdə hərb  
zamanının bitdiyini bu savaşda anladı. Sisyanovun savaş taktikasını bəyənir, onun silah baxımından 
üstün olduğunu görürdü. Abbas Mirzə hiss edirdi ki, yeni savaş tekniyi və taktikası haqqında heç bir 
bilgiyə sahib deyil.  
       1804-cü ilin yayında Fətəli Şah, Sultaniyə ovalığında oturaq salmışdı.  Bu ovalıq çox görünümlü 
və sevimli bir məkan idi. Təbrizlə Tehranı bir-birinə bağlayan yolun üstündə yerləşir. Sonralar ordu 
saxlusuna və barınağına çevrilən bu ovalıq öncələr Şahın dincəldiyi və əyləndiyi məkan kimi istifadə 
edilmişdir. Bəzi Qacar üzrə uzman olanlar da belə düşünürlər ki, get-gedə Azərbaycanda ünlüləşən, 
sayqı qazanan Abbas Mirzə yavaş-yavaş Fətəli Şahın qayğılanmasına səbəb olduğu üçün Azərbaycana 
daha yaxın bir məkanda yerləşmək istəyirdi ki, Abbas Mirzənin reformlarından və etdikləri işlərindən 
dərhal xəbərdar olsun. Sultaniyə ovalığı moğullar zamanında boyük ticarət mərkəzi olan bir şəhər 
olmuş. Fətəli Şah yenə də bu əski böyük ticarət mərkəzi olan Sultaniyəni öz keçmişinə qovuşdurmaq 
istəyirdi, lakin olayların axışı buna imkan verməmişdir. Bu illər ərzində Sultaniyə başkənd kimi 
olmuşdu. Bir çox yabancı elçilər və digər müsafirlər burada ağırlanırdılar.         
       Fətəli Şah, Qafqaz uğrunda savaşların çox zor olduğu haqda Abbas Mirzədən gələn bilgiləri 
dəyərləndirdikdən sonra Xorasanda İsmayıl Xan Damğaninin komandanlığında olan süvari ordunun 
Azərbaycana gəlməsi, Abbas Mirzəyə qatılmasını istədi. Özü də saray adamları, ə´yanları və dövlət 
ərkanı ilə bərabər Qarabağa yola düşdü.  
        Savaşlardan yorğun düşmüş Abbas Mirzənin ordusu, yardımçı güc onlara ulaşdıqdan və Şahın 
gəlişini duyduqdan sonra hərəkətləndi, həyəcana gəldi. Padşah Qarabağa varmadan öncə Abbas Mirzə 
İrəvanın ətrafında bulunan rus birliklərinə hücum edib, onları tamamı ilə bölgədən uzaqlaşdırdı. Şahın 
 17
çadırı İrəvan və Üçkilsə arasında uyğun və güvənli bir yerdə quruldu. Padşahın bölgəyə gəlişi durumu 
dəyişdirmişdi. Bölgə xanları öz hədiyələri ilə Şahın qəbuluna girmək və hörmətlərini bildirmək üçün 
ad yazdırır, görüş üçün zaman alırdılar. Şahın görüşünə gələn önəmli adamlardan biri də Üçkilsədə 
məşhur erməni din adamı kimi tanınan Beterk Daod idi. Beterk Daod bütün ermənilərin üzərində 
mənəvi otoritəyə sahib idi. Beterk, çevrəsini bürüyən cahil insanlara rəğmən oxumuş və bilgili bir 
insan idi. Bir çox səfərlərdə bulunmuş, Avropada olmuş və tarix konusunda bilgili sayılan birisi idi. 
Peterk yanındaki keşişlər heyyəti ilə Fətəli Şahla görüşdü. Şah, Peterkdən Avropa ölkələri haqqında 
bilgilər alır, sorular sorurdu və bu da Peterkin çox xoşuna gəlirdi. Çünkü Şah onun huzuruna gələn 
kimsə ilə bu qədər danışmamış, kimsəni bu qədər dəyərləndirməmişdi. Fətəli Şah, özəlliklə Fransa və 
Napoleon Bonopart haqqında daha çox sorular sorurdu. Çünkü Con Molkolm fransızları yırtıcı və 
vəfasız insanlar olaraq padşaha tanıtmışdı. Ancaq Napoleon Misiri fəth edə bilməsə belə, yenə də onun 
Avropadaki qələbələri və ünü Fətəli Şahı çox ilgiləndirirdi. Digər tərəfdən də ruslara qarşı bir Avropa 
ölkəsi ilə ittifağa girməkdən yana idi. Beterkin fransızlar və gənc Napoleon haqqında anlatdıqları Con 
Molkolmun anlatdıqları ilə uyğun gəlmirdi. Şah Fransa haqqında fərqli və olumlu bilgilər əldə edirdi.11 
       Abbas Mirzə də çox diqqətlə Peterkin anlatdıqlarına qulaq asırdı. Fətəli Şahın diqqət etmədiyi və 
ya önəmsəmədiyi bir şey də Şahzadənin diqqətindən yayınmırdı. O da reform məsələsi idi. Gənc 
Şahzadə Avropadaki reformların mahiyyəti ilə ilgilənirdi. Şahzadə, Fransa haqqında daha ayrıntılı 
bilgilər əldə etmək üçün sonradan Peterki qəbuluna çağırmışdı. Çünkü Hindistan əmirləri haqqında 
eşitdikləri xəbərlər də onun üçün maraqlı idi. Abbas Mirzə eşitmişdi ki, Hindistan əmirləri ordularını 
modernizə etmək üçün fransız albaylarını ölkələrinə dəvət etmişlər. Abbas Mirzənin oğlu Cahangir 
Mirzə öz xatirələrində atasının ermənilərlə çox xoşgörülü davrandığını, onların inanclarına hörmət 
etdiyini yazır.12 
       1804-cü ilin yayı çox böyük hadisələr baş vermədən sona ərdi. Şahın Qarabağda bulunduğu 
müddətcə baxmayaraq ki, Abbas Mirzə komandan idi, ancaq atasının güvənliyinin tam sağlanması 
üçün bir əsgər kimi gecələr postlara baş çəkirdi. Qarabağın sərin və sehirli gecələrində bəzən də atası 
ilə həmsöhbət olmaq üçün fürsət arayır və ağlındaki gerçəkləşdirmək istədəyi reformlarla bağlı 
atasının nəbzini yoxlamağı başarırdı. Çünkü Tehranda şahın ətrafını sarmış din adamları Abbas 
Mirzənin Batı yönümlü tutum və davranışını eleştirməyə başlamış və kafirlər kimi davranması 
konusunda xoşa gəlməyən sözlər söylədilər. Hər tür yeniliyə və dəyişimə qapalı olan Şah isə bu 
söyləntiləri dinləmiş, ancaq münasibət bildirməmişdi. Din xadimləri və Abbas Mirzənin rəqibi olan 
qardaşları onun yenilik çağrışdıran hər tür davranışı və Batı yönümlü tutumu ilə bağlı xoşa gəlməyən 
mizahlar düzəldib, toplumun içində yayırdılar. Onlar Azərbaycandan başlayaraq bütün ölkəni öz 
otoritəsi və təsiri altına alan Abbas Mirzənin şəxsiyətini aşağılamağa çalışırdılar. Şah ölkədə mənəvi 
otoritə sahibi olan din adamları ilə hesablaşırdı. Ancaq Şah, evladlarının içində ən çox Abbas Mirzəyə 
güvənirdi. Abbas Mirzə ağlındaki planlar barədə dərin bilgi vermədən atasının ölkədəki yeniləşmə 
məsələsinə necə baxdığını öyrənmək istəyirdi. 
       Abbas Mirzə bəzən də bu qaranlıq və səssiz gecələrdə uzaqlardan, Qarabağın kəndlərindən, 
örüşlərindən gələn sehirli səslərə uzun-uzun  qulaq asırdı. Hansısa bir çobanın söylədiyi nəğmə və ya 
bir kənd evindən, bir tarladan gələn şərqilərə xüsusi bir zövqlə qulaq asırdı. Hətta gözətçilərinə əmr 
etmişdi ki, bir Qarabağlı çocuq uzaqlarda şərqi söylərkən yuxuda olsa belə onu oyatsınlar. Abbas 
Mirzə ətrafındakıları uzaqlaşdıraraq bir qayaya söykənib bu sehirli səslərə qulaq asırdı. Şahzadə bu 
səslərdən etkilənərək çevrəsindəkilərə bir arzusunu söyləmişdi. O, yardımçılarına “Şuşanı ələ keçirib 
orada istiqrar sağladıqdan sonra bir musiqi ocağı qurmaq istəyirəm”,13 demişdi. Şahzadənin ruh 
hallarına təsir edən bu səslər onda sənət haqqında fikir sahibi olma imkanı da yaradacaqdı.  
       Baharda Qarabağa gələn Şah, yayı burada keçirib, payızda Abbas Mirzə ilə bərabər başkəndə 
döndü. Bu səfərdə ən böyük qələbə İrəvan məsələsinin həlli olmuşdur. Rus ordusu İrəvanın 
çevrəsindən uzaqlaşdırılmış, İrəvan hakimi də Padşaha öz vəfadarlığını bildirmişdi. Fətəli Şah başqa 
xanların endişələnmələrinə səbəb olmasın deyə, İrəvan hakimini görəvindən almağı və İrəvana yeni 
                                                 
11 Kont Alfere De Gardan atası General Gardanın məmuriyəti ilə ilgili yazdığı xatirələrində deyir: “1804-cü ildə 
Peterk Şahla görüşdü. Bu adam General Bonopart haqqında Fətəli Şahda fərqli təsəvvür yaratdı. Bu üzdən də Şah 
Peterkdən çox təsirləndi.” 
12 Yeni tarix, Şahzadə Cahangir Mirzənin xatirələri. 
13 Şahzadə Cahangir Mirzə, “Yeni tarix” 
 18
hakim təyinetmə işini ertələmişdi. Şah bu səfərdə Abbas Mirzənin verdiyi bilgilər işığında anladı ki, 
Rusiya ilə savaşmaq rahat deyil. Bu şəkildə gedərsə, Gürcüstanı və o bölgələri saxlaya bilməyəcəklər. 
Bu üzdən də Abbas Mirzənin “Batıdan bir müttəfiq bulalım və bunun üçün ən uyğun olanı Fransadır, 
çünkü Fransa Rusiya ilə savaşa başlamış” görüşünə olumlu baxırdı. Bu üzdən də Şah məktub yazaraq 
bir erməni vasitəsi ilə Fransanın İstanbulda yerləşən baş konsulluğuna göndərdi. Şahın Bonoparta 
yaxınlaşma düşüncəsi ilə eş zamanda Bonopart da Hindistana girmək üçün bu coğrafiyada bir müttəfiq 
aramaqda idi. 
       Abbas Mirzə öz reformlarını Azərbaycanda gerçəkləşdirmək üçün Azərbaycan ordusu komutanlığı 
ilə yetinməməkdə idi. O, həm də bütün Azərbaycanın hakimi olma statusunu da atasından almaq 
istəyirdi. Bu statusu aldıqdan sonra ilk arzusu Təbrizi onarmaq idi. Şah, oğlunun bu arzusundan 
xəbərdar idi. Abbas Mirzə İrəvanda olduğu qədər Şahla irtibat qura bilmirdi. Bu dönəmdə 20 yaşında 
olan Abbas Mirzə artıq yetişkin sərkərdə, diplomat kimi bir karakterə sahib idi. Saraydaki onunla bağlı 
dedi-qoduları yaxından duyan Abbas Mirzə atasının onun bu istəyi ilə razılaşmayacağı qənaətinə 
varmışdı. Sarayda hər kəsin özünə məxsus bilgi əldə etmə qaynağı var idi. Abbas Mirzə içini qorxu ilə 
dolduran bir məlumat əldə etdi. Abbas Mirzəyə xəbər gəldi ki, Şah İrəvana yollanmaqda olan ordunun 
komandanlığını özü üstlənmək niyyətindədir və Abbas Mirzəni da vəzirlərlə bərabər Tehranda ölkənin 
yönətiminə buraxmaq istəyir. Abbas Mirzə anladı ki, belə getsə o, Azərbaycandan həmişəlik ayrıla 
bilər. Azərbaycanla bağlı bütün arzu və istəkləri bərbad olar. Abbas Mirzə ömrü boyunca atasının 
iradəsinə qarşı çıxmadı. Ancaq anlayanda ki, atası onun üçün Loristanda bir ovçuluq əyləncəsi 
düzənləmiş içini iztirab sarmağa başladı. Abbas Mirzə din adamlarının və rəqiblərinin atasını 
etkilədiklərini anlamışdı. Din xadimləri və rəqiblər anlamışdılar ki, Abbas Mirzə məsələsini həll etmək 
üçün yalnız bircə yol var. O da Abbas Mirzənin bir şəkildə Azərbaycandan ayrılmasıdır. Çünkü 
Azərbaycandan ayrılan Abbas Mirzənin bütün reform manevrləri də öz-özünə ləğv ediləcəkdir. Abbas 
Mirzə üçün Azərbaycandan ayrılış ölüm kimi bir şey idi. Çünkü onu bu səviyələrə gətirən Azərbaycan 
xalqı olmuş və o da Azərbaycana könüldən bağlanmışdı. Azərbaycansız bir əyləncə Abbas Mirzə üçün 
anlamsız idi. Şahın Abbas Mirzəyə olan məhəbbətində və sevgisində bir dəyişiklik olmamışdı, lakin 
şah sarayda da nifaq və qarşıdurma istəmirdi. 
       Qacar sarayının özəl bir süfrə mədəniyəti var idi. Gözəl qadınlar Padşahın yemək işləri ilə məşğul 
olurdular. Bu qadınlar böyük yemək sarayının özəl xidmətçiləri idilər. Burada Padşah, şahzadələr, 
digər şah ailəsinə mənsub insanlar və bəzi məhrəm adamlar yemək yeyirdilər. Şahdan bir istəyi olan 
şahzadələr daima bu anı bəklərdilər ki, arzularını atalarına bildirsinlər.14      
       Bu şam yeməyinin birində Şah, Abbas Mirzənin çox dalğın və ruhən düşgün göründüyünü hiss 
etdi. 1805-ci ilin sevimli bahar günlərində Abbas Mirzənin ruhunu saran və onu yorğun göstərən bir 
şey var idi. Bu durumu həftələr öncə sezmiş olan Şah, sanki bunun səbəbini bilirmiş kimi Abbas 
Mirzənin dalğınlığı haqda heç nə sormurdu. Lakin o gecə ən çox sevdiyi oğlunun bu qədər dalğınlığı 
onu bir ata olaraq etkiləməyə başlamışdı və nədən bu qədər dalğın olduğunu sordu. Abbas Mirzə 
sonsuz bir ədəb və ehtiramla atasının hüzurunda göz yaşları ilə bu sözləri söylədi: “Ata, məni 
Azərbaycandan ayırmayın lütfən. Məni Azərbaycandan ayıracaqsınızsa, o zaman fərman verin məni 
öldürsünlər. Çünkü mənim üçün Azərbaycandan ayrı qalmaqla ölümün heç bir fərqi yoxdur. Lütfən 
məni Azərbaycandan ayırmayın.”15 
       Abbas Mirzənin bu sədaqəti atasını çox etkilədi. Atasının da gözləri dolmuşdu. Fətəli Şah; “Səni 
Azərbaycandan ayırmayacağam” dedi. İlk kəz olaraq bu anda Abbas Mirzə atasından bir istəkdə 
bulundu və “Ata, mənə Azərbaycanın hakimliyini də verin lütfən”-dedi.  Şah bütün saray dedi-
qodularına rəğmən Abbas Mirzənin sədaqəti qarşısında yenik düşdü və onun bu istəyi ilə də razılaşdı. 
Beləliklə, Abbas Mirzə həm də Azərbaycanın elbayı oldu. 
        Bu dönəmdən etibarən Abbas Mirzənin əsl həyatı başladı. Azərbaycan onun evinə dönüşdü. 
Azərbaycan onun düşüncələrini, istəklərini uyqulamaq (tətbiq etmək) istədiyi mərkəzə dönüşmüşdü. 
Elə ki, ömrünün sonlarında tale onu başqa yerə, Xorasana apardığında qürbət hissi canını sıxmağa 
başlayacaqdı. Abbas Mirzə Azərbaycanda ilk öncə hərbi islahatlara başladı.  
       Şah, baharın sonlarında təkrar Sultaniyəyə, Abbas Mirzə isə yeni görəvləri ilə Qarabağa gəldi. Bu 
dəfəki səfərində Azərbaycanın digər yerlərini də görsün deyə yolunu Qaradağdan saldı. Xudafərin 
                                                 
14 Tarix-e Əzodi 
15 Eyni qaynaq 
 19
körpüsündən keçərək Qarabağa vardı. Abbas Mirzə hər şeydən öncə əski İrəvan xanı kimi onu rahatsız 
edən bir xanla hesablaşmaq fikrində idi. Ruslarla iş birliyi içində olan İbrahim Xəlil Cavanşirin rəftarı 
onu rahatsız etməkdə idi. İbrahim Xan Qarabağda əsgəri birlik toplayaraq kiçik bir ordu düzəltmiş və 
ruslardan da yardım istəmişdi. Amma ruslar ona tam dəstək verməmiş, sadəcə neçə yüz eyitilmiş, 
ancaq qazaq olmayan süvarilərlə onun istəyinə cavab vermişdi. Rusların eyitilmiş əsgəri birliklərinə 
qazaq deyirdilər. Ancaq rusların qazaqlardan başqa qazaqlar qədər tam eyitilməmiş birlikləri də var 
idi. İbrahim Xəlil Xan Cavanşirin oğlu bu birliklərin başını çəkirdi. O, Abbas Mirzənin yolunu 
Xudafərindən keçərkən kəsib və onunla savaşmaq istəyirdi. Abbas Mirzə Xudafərin körpüsündən 
keçər-keçməz savaş başladı. Ancaq Abbas Mirzə bu zəif ordunu həmən məğlub edib dağıtdı. Bu zəif 
birlik dağıldıqdan sonra Abbas Mirzə öz ordusunu iki sütun şəklində Şuşaya doğru yönləndirdi. Bu on 
il sürən savaş sürəsincə və sonralar da bütün savaş yolları Şuşadan keçir və bəzən də Gəncəyə 
yönəlirdi. Bu savaş da bir irəliləyiş olmadan davam edirdi. Yəni ormanlığın içində pusuya durub və 
uyğun zamanlarda qarşı tərəfə zərbə endirilirdi. 
       Gəncliyinin ilk çağlarında hər kəsə rahatca və çox tez inanan Şahzadə yavaş-yavaş etimadsızlıq 
dərsi öyrənmiş və siyasiləşmişdi. Dərbənd, Quba və Lənkəran xanlıqları vəfadarlıq peymanlarını 
yeniləyirdilər. Lakin  nə zamana qədər?  Mustafa Xan Şirvani yenidən ruslara üz tutmuşdu.  
Baqratiyon şahzadələrinin vəfadarlıqlarına rəğmən Gürcüstanda Rusiya yanlıları güclənməyə 
başlamışdı. İrəvanın hakimi Məhəmməd Xan təkrar düşmənlə gizlin irtibata girmişdi. Açıqcasına 
rusların müttəfiqi olan Cəfər Xan Dənbəli vasitəçilik rolunu oynayırdı. 
       Gəncədə bulunan işğalçı rus ordusunun komandanı Kutlerovski rus ordusunun məğlubiyətini 
eşitdikdən və Abbas Mirzənin Qarabağın kilid nöqtəsi olan Şuşanı mühasirə etməyə hazırlaşdiğını 
bildikdən sonra Qarabağdaki rus ordusunun və müttəfiqlərinin yardımına gəldi. Altı gün şiddətlə 
davam edən bir savaş başladı. Ruslar bir qəbristanlıqda səngər tutmuşdular. Bu savaşda Abbas 
Mirzənin önəmli komutanlarından biri olan Sadiq Xan Qacar ağır yaralandı. Bir çox Azərbaycan 
ordusuna mənsub insanlar öldülər ya da yaralandılar.  Hər iki tərəf yorulmuş və savaş yavaşımışdı. Bu 
fürsətdən istifadə edən Kutlerovski ordusunu Tərtərə tərəf çəkməyə başladı. Bu an Gəncəni geri 
almaq üçün önəmli bir fürsət yaranmışdı. İki il öncə Gəncəni işğal edən ruslar bölgəni yağmalamış və 
insanları bezdirmişdilər. Bu arada Abbas Mirzənin şöhrəti bütün Azərbaycanda yayılmışdı. Gəncəlilər 
də onun gəlişini bəkləyir, Abbas Mirzəyə yardımçı olmaq üçün hazır idilər. Abbas Mirzəyə bütün 
Azərbaycan məzlumlarının hamisi və işğalçılardan intiqam alan bir şəxsiyət kimi baxılırdı. O, bu 
fürsəti dəyərləndimək amacı ilə Şuşanın muhasirəsini yarımçıq buraxıb Gəncəni ələ keçirmək üçün bu 
şəhərə tərəf hərəkət etdi. Gəncəyə yaxınlaşdıqca minlərcə rus zülmündən bezmiş kəndlilər Abbas 
Mirzənin ordusuna qatılmaq üçün can atır, başvuruda bulunurdular. Ancaq Fətəli şah Şuşanın 
alınmasında israrlı idi. Şahzadə və Şah arasındaki bilgi alış-verişi zamanın itirilməsinə səbəb oldu. Bu 
fürsətdən yararlanan Kutlerovski yardımçı güc gətirib və güclü topxana oluşdurmağa nail oldu. Fürsət 
qaçırılmışdı. Abbas Mirzə anladı ki, geri çəkilməkdən başqa çarə yoxdur. Çünkü hərbi sursat olaraq 
özündən daha güclü olan bir ordu ilə savaşa girmək məğlubiyətdən başqa bir nəticə verməzdi. Bu da 
xalqın Abbas Mirzəyə olan güvənini zədələrdi. Baxmayaraq ki, Abbas Mirzə ordunun səssizcə geri 
çəkilməsini əmr etmişdi, ancaq ordunun geri çəkilməsi duyulduqdan sonra dəstə-dəstə insanlar nalə və 
fəryad edərək Azərbaycan ordusuna tərəf hərəkət etdilər. Abbas Mirzəyə yalvarırdılar ki, onları da özü 
ilə aparsın və rus ordusunun istilasına buraxmasın. Amma düşmən çox güclü idi və ağır silahlarla 
donatılmışdı. Abbas Mirzə bilirdi ki, bu insaların istəklərinə dalıb, qalıb savaşacaq olursa, bütün 
ordunu qırğına verə bilər. Bu üzdən də geri çəkilməkdən başqa bir çarə yox idi. Abbas Mirzə bu geri 
çəkilmə mərhələsində başqa bir önəmli hadisəyə də tanıq oldu. Bir neçə gün öncə qələbə uğrunda 
ölümə hazır olan ordusu, geriçəkilmə əmri gəldikdən sonra xəyal qırıqlığına uğramış və ordudan 
qaçmağa başlamışdılar. Bəzi bölgə xanları da bu geriçəkilmədən istifadə edərək ruslarla açıq şəkildə iş 
birliyinə girmişdilər. Hətta ordunun içində ihanət edənlər ortaya çıxmağa başlamışdı. İsti temmuz 
günləri idi. Abbas Mirzə yorğun ordusu ilə bərabər açıq və heç bir ağaclığı olmayan bir yerdə oturaq 
saldı. İçməsi üçün yenicə içəcək gətirmişdilər ki, qəfildən açılan bir güllə Abbas Mirzənin ayağına 
isabət etdi. Abbas Mirzənin ayağını sıyırıb keçən güllə ordu da daha da ruh düşgünlüyü yaratdı. Abbas 
Mirzə təmkinlə ayağını sarıtdıraraq ata minib və ordunun geri çəkilməyə davam etməsini istədi. 
İrəvandan sonra yolda təhdid ünsürü olaraq bir hadisənin olacağı bəklənməməkdə idi. Şahzadə, 
qaçqınları Arazın o tərəfinə keçirməklə Pirqulu Xan Qacarı görəvləndirdi. Karvan Gəncənin ətrafını 
tərk etdikdən üç həftə sonra Xudafərin körpüsünə çatdı. Abbas Mirzə müdafiə sistemini gücləndirmək 
 20
amacı ilə bir neçə gün İrəvanda qaldı. Sonra da ordusunun Əhərdə oturaq salmasını istədi. Abbas 
Mirzə geri çəkilirkən  İsmayıl Damğanini ordunun önəmli bir bölümü ilə Sisyanovla savaşmağa 
göndərmişdi. İsmayıl Damğani ani hücumu ilə Sisyanovu Tərtərə tərəf geri püskürtdü. Beləliklə Şuşa 
və rus ordusundan oluşan hərbi saxlusu (ordunun barındığı geniş yer) çevrədən qopuq şəkildə təcrid 
durumuna düşdü.  Ancaq Kür çayının iki ağaclığında Abbas Mirzəyə vəfadarlığı ilə bilinən Pirqulu 
Xan az qala Mustafa Xan Şirvaninin tələsinə düşmüşdü. Mustafa Xan Şirvani, Abbas Mirzə 
geriçəkilmə qərarı aldıqdan sonra açıq şəkildə rusların tərəfinə keçmişdi.  
       Bu olaylarla eyni zamanda rus hərbi gəmiləri Ənzəlini ələ keçirərək şəhərin sahilində ləngər atırdı. 
Yalnız bütün Gilan əhalisi silaha sarılaraq ruslarla savaşa başladı. Ruslar burada qalmanın böyük 
bədəli ola bilər hesabını yapdıqları üçün gəmilərinin yönünü Bakıya tərəf çevirdilər. Abbas Mirzə 
Bakının düşmən tərəfindən mühasirəyə alındığı və şəhərin qəhrəmanca dirəndiyi xəbərini aldı. Amma 
bu həssas dönəmlərdə Abbas Mirzə öz islahatlarına başlamışdı. Azərbaycanda tarımın gəlişməsi, 
şəhərlərin vəziyətinin düzəlməsi üçün heç bir fürsəti nə olursa olsun qaçırmamağa çalışırdı.  
       Abbas Mirzə rus əsirləri ilə də insan kimi davranılması yönündə əmr verdi. Kəsik rus başı gətirib 
ödül alma gələnəyini yasaqladı. Bu da belə davranışlara alışmamış bəzi çevrələri şaşırırdı. Abbas 
Mirzənin bu tür davranışı əsirlərdə ona qarşı sempati oyadırdı. Əsirlər bir diləkçə yazaraq Abbas 
Mirzənin onların nümayəndələrini qəbul etməsini istədilər. Abbas Mirzə əsirləri təmsil edən heyyəti 
qəbul etdi. Onlar bu görüşdə Abbas Mirzənin yanında yer alıb, təcrübələrini Azərbaycan ordusuna 
öyrətmək və ruslara qarşı savaşmaq istəyirdilər. Əslində bu əsirlərin çoxu soy olaraq rus olmayan, 
ancaq Rusiya istilasında bulunan millətlərə mənsub idilər. Abbas Mirzə onların bu istəklərini qəbul 
etdi. Beləliklə rus ordusunda təlim almış əsirlərdən bir alay oluşdu. Əsirlərdən oluşan bu alay Abbas 
Mirzəyə reformlarını ilkin olaraq orduda gerçəkləşdirmək üçün böyük yardımda  bulundular. Bu 
əsirlərin içində Polonyalı, Tatar, gürcü və digər xalqların nümayəndələri də var idi. Bunların çoxu 
böyük bir vəfadarlıq hissi ilə Abbas Mirzəyə sadiq qaldılar. Hətta onlardan bəziləri ömürlərinin sonuna 
qədər Abbas Mirzədən ayrılmadılar. 
 
 
 
 
 
 
 
 
 21
Sisyanovun öldürülməsi 
 
       Bakının mühasirəsi uzun sürdü. Abbas Mirzə, Əhməd Xan Bəylərbəyi və sonradan İrəvanın 
müdafiəsinə göndərilən Hüseyn Xan Qacarı Abşeron tərəfindən Bakıya hücum etmələri üçün 
görəvləndirdi. Abşeron tərəfindən hücum Bakının fəthi üçün düşünülməmişdi, çünkü bu yolla Bakını 
fəth etmənin mümkün olmayacağını Abbas Mirzə bilirdi. Sadəcə düşməni məşğul etmək, digər 
tərəfdən, özü Bakıya girmək istəyirdi. Bu amacla Əhərdən Ərdəbilə doğru hərəkətə başladı. Məqsədi 
General Sisyanova arxadan həmlə etmək idi. O il qış fəsli çox sərt keçirdi. Ancaq Abbas Mirzənin 
ordusundan kimsə fərar etmədi. Bunun ən önəmli səbəbi əsgərlərin Abbas Mirzəyə olan sevgiləri və 
hörmətləri idi. Ərdəbil əskilərdən Səfəvi soyunun qalxış və yüksəliş məkanı olduğu üçün özəl bir ünə 
sahib idi. Ancaq böyük yolların qovşağı olmasına baxmayaraq o zaman bir yoxsul kəndi 
anımsatmaqda idi. Sadəcə Şeyx Səfi türbəsi ətrafında bir neçə kiçik dükanlar və evlər gözə çarpmaqda 
idi. Ərdəbildə Şahzadəni qəbul edəcək, ona uyğun heç bir evin olmadığı üçün Abbas Mirzəyə özəl bir 
çadır quruldu. 
       Bu arada Azərbaycan kəndlərini və şəhərlərini öz top atəşləri ilə məhv edib, Azərbaycanda 
umudsuzluq yaradan General Sisyanov ordusu ilə bir yerdə Bakıda alışılmamış bir qış soyuğu ilə qarşı-
qaşıya idi. Bakı qalasının ətrafına yaxınlaşmışdı. Bakı, Xəzərin batısında Abşeron yarımadasında 
yerləşir. Xəzərin yam-yaşıl Güney sahilləri ilə müqayisədə Abşeron yarımadası qup-quru görünümü ilə 
səciyələnir. Sanki torpağı içəridən somuran bir maddə buraların bu tür quruluğuna və quraqlığına 
səbəb olurdu. Neft, bölgədə bulunan atəşpərəstlərin atəşkədələrinin sönməməsi üçün yarar sağlayırdı. 
Bölgə insanları isə nefti sevmir və onun sevimsiz qoxusundan bezmişdilər. Burada neftin qoxusundan 
sadəcə evlərdə bəzi həşəratın uzaqlaşması üçün istifadə edilirdi. Bakı, Sisyanovun ordusu tərəfindən 
hər yandan mühasirə altına alınmışdı.  
       Bütün Qafqaz xanları öz bağımsızlıqlarını sevirdilər. Fətəli Şahın onlara vergi dışında 
bağımsızlıqlarına xoş görü ilə baxması onların Qacar yanlılıqlarına səbəb olmuşdur. Rusiya xanlıqların 
bağımsızlığını tanımır və hər anlamda onların mərkəzə tabe olmalarını istəyirdi. Bu səbəbdən Bakı 
xanı bu savaşda Azərbaycan Ordusunun yanında bulunur və Abbas Mirzə ilə iş birliyi içində idi. Bu 
maddi çıxarların ötəsində ortaq tarixi xatirələr və dəyərlər bu xanları Rusiyadan daha çox Qacar 
dövlətinə yaxınlaşdırırdı.  
       Soyuq qış gecələrinin birində Bakı xanı Hüseynqulu Xanla Sisyanov arasında görüşün sağlanması 
üçün zaman bəlirlənmişdi. Xan və əmisi oğlu İbrahim Xan və bir də iki başqa əsilzadə bu görüşə çox 
hazırlıqlı gedirdilər. Qalanın dənizə tərəf açılan darvazasına tərəf yola düşdülər. Görüş üçün nəzərdə 
tutulan yerdə General Sisyanov və üç zabit silahlı vəziyətdə bəkləməkdəydilər. Mübahisələr başladı. 
Çox qısa zaman içində hər iki tərəf yüksək səslə danışmağa başladı. Bir neçə zəfərindən dolayı 
məmnun və məğrur olan Sisyanov onlardan qalanı təslim etmələrini istəyirdi. Başına çığrılmasına 
alışmamış Hüseynqulu Xan, əmisi oğlu İbrahim Xana öncədən aralarında anlaşdıqları işarə ilə atəş 
əmri verdi. Sisyanovun üç gürcü cangüdənləri güllələnib yerə sərələndilər. Sonra da Sisyanova atəş 
açıldı. Yaralı Sisyanovu qalanın içinə gətirib başını kəsdilər və zəfər ərməğanı kimi Abbas Mirzəyə 
göndərdilər ki, o da Fətəli Şaha göndərsin.  Abbas Mirzə Sisyanovun başının bu şəkildə kəsilməsindən 
rahatsız olmuşdu. O, savaş kurallarının dəyişilməsindən yana idi. Azərbaycanda qorxu və fəlakət 
yaradan Sisyanovun öldürülməsi hər kəsi məmnun etmişdi. 
 
 
 
 
 
 
 
 
 
 
 
 
 
 22
 
Fransa -- Qacariyə münasibətləri 
 
Giriş 
 
       Hindistana hücumun hazırlığı üçün bir çox məsuliyəti üstlənən birinci Fransa konsulu  dost və 
müttəfiq olan Qacar dövlətindən arxayın olmaq istəyirdi. Bu üzdən də Birinci Konsul ayrıntılı şəkildə 
bilgi əldə etmək istəyirdi. Bu dönəmdə Fransanın Qacariyə ilə bağlı bilgiləri İstanbuldaki Fransanın 
Birinci Konsulluğu vasitəsi ilə sağlanırdı. Skalon adında bir fransız bəzirgan İstanbula varmadan bir 
neçə kərə Qacariyəyə getmişdi. Fransanın İstanbuldaki səfiri Marşal Bron onun aracılığı ilə bu dövlət 
haqqında bilgi əldə edə bilmişdi. Eləcə də Fransanın Bağdaddaki əski konsulu  Rosso dolayısıyla da 
bir çox bilgi sağlamışdı. 1805-ci ildə birinci Konsul Şahla görüşmək üçün iki nümayəndə göndərdi.  
Bu iki nümayəndənin Şahla görüşlərinin gizlin qalması konusunda anlaşma sağlanmışdı. Ona görə bu 
nümayəndələrə Rusiya və İngiltərə casusları törədilə biləcək hər tür təhlükənin önlənməsi üçün 
tədbirlər alınmışdı. Fransa elçilərindən biri General Rumio idi. O, Hələb-Bağdad yolu ilə Qacariyəyə 
gəlməyi tərcih etdi. Bağdaddaki ingilis konsulluğu onun Qacariyəyə gedişindən xəbər tutmuş və onun 
ölkəyə girişini önləmək istədi. Ancaq Rumiyo bu əngəlləri aşaraq səfərinə davam etməyi başardı. 
1805-ci ilin oktyabr ayında Tehrana çatdı. Rumionu Fətəli Şahın dərbarında çox hərarətlə qarşıladılar. 
Ancaq o dərbarda bir az umudsuzluq yaratdı. Çünkü yetkisi çox sınırlı idi. General Rumio Tehrana 
gəldikdən bir neçə həftə sonra xəstələndi. Onun xəstəliyini müalicə edəcək təbib bulunmadığı üçün 
ordaca da öldü. General Rumionun özəl qələm müdiri (katibi) olan Udre onun bütünqeydlərini 
Fransaya aparmağı başardı. Rumionun notlarında Fransanın Qacariyə yolu ilə Hindistana girmə 
planına işarələr edilmişdi. 
        Digər elçi isə ünlü şərqşünas Jauber idi. Jauber Misir savaşında Birinci Konsulun yanında 
bulunmuşdu. Bu elçi Azərbaycan yolu ilə getməyi tərcih etdi.  Azərbaycanda ilk öncə Abbas Mirzə 
tərəfindən qəbul edildi. Bir neçə ay sonra Qacariyə və Fransa arasında yapılan Finknaştayn 
anlaşmasının gerçəkləşməsində onun böyük təsiri oldu. Finknaştayn anlaşmasından sonra Napoleon 
Bonopart General Gardanın başçılıq etdiyi heyyəti Fətəli Şahla görüşmək üçün Qacariyəyə göndərdi. 
Bu ittifaq anlaşmasına görə Fransa özünü Rusiya qarşısında savunabilməsi üçün Qacar dövlətinə hərbi 
yardım etməli idi. Lakin Rusiya və Fransa arasında imzalanan Tilsit barış anlaşması nədəni ilə bu 
ittifaqda qeyd olunanlar həyata keçmədi. 
       Bu ortamda İngiltərə önəmsəmədiyi Qacar dövləti ilə yaxın münasibət qurmağı planlamağa 
başladı. Qacariyə və Fransanı bir-birinə yaxınlaşdıran anlaşmalrın imzalanması Londonda və 
Kəlkətədə rahatsızlıq yaratmağa başlamışdı. O zaman Hindistanın hakimi olan Lord Minto, Con 
Molkolmu görəvləndirib, Qacariyəyə göndərdi. Ancaq Con Molkolm Buşəhrdən irəli gedə bilmədi. 
Çünkü o zaman Tehranda bulunan və Qacariyədə böyük etkisi olan General Gardan, Fətəli Şahı 
Molkolmu qəbul etməməsi konusunda razı salmışdı. Bu uğursuz səfərindən əsəbləşən Molkolm 
təhdidlər yağdıraraq Bəsrə körfəzi yolu ilə ölkəni tərk edib Kəlkətəyə getdi. Kəlkətədə Lord Montonu 
ikna etməyə çalışdı ki, Bəsrə körfəzində bir neçə adanı işğal etməsək Qacariyəyə yol tapa 
bilməyəcəyik. O, Fətəli Şahla görüşüb və anlaşma yapa bilmənin ancaq zor kullanmaq yolu ilə 
mümkün olduğu qənaətində idi. Hindistan hakimi Molkolmun bu önərisinə müsbət yanaşırdı. Lakin 
London hərbi müdaxilədən yana deyildi. London Harfurd Conzbrigezi  görüşmələr yapmaq üçün 
Tehrana göndərdi. Əgər Rusiya-Fransa arasında barış anlaşması imzalanmasa idi, bu elçinin durumu 
necə olardı əcəba? O da Molkolm kimi mi qarşılanardı, yoxsa durum fərqli mi olardı? 
 
 
 
 
 
 
 
 
 
 
 23
 
Fransa - Qacariyə münasibətləri 
 
       1806-ci il may ayının əvvəllərində Amedee Jauber (Amade Juber) İstanbuldan Tehrana doğru 
hərəkət etdi. Xoy ovalığından keçən Jauber insanların, xüsusən kəndlilərin çox mutlu və sevincli 
olduğunu görürdü. Çünkü Abbas Mirzə bölgəni kürd quldurlarının hücumundan qurtarmış və 
kəndlərdə tarımın gəlişməsi üçün bir çox reformlar gerçəkləşdirmişdi. Kəndlilərdə və əkinçilərdə 
çalışmağa, əməyə olan həvəs açıq şəkildə sezilməkdə idi. Abbas Mirzənin bölgədə yaratdığı güvən və 
istiqrar çalışmaq üçün imkan yaratmışdı. Osmanlının Qacariyə ilə sınır postunun komandanı Jauberin 
qorunması üçün kürd cangüdənlər görəvləndirmişdi. Bu da Xoyda rahatsızlıq yaratmağa başladı. Bu 
üzdən də Xoyun darvazaları Jauberi gətirən karvana qarşı qapandı. Ancaq müsafirin, bəklədikləri 
fransız olduğunu duyunca durum dəyişdi. Jauber, Bonopartın öz əli ilə Fətəli Şaha yazdığı məktubu 
Tehrana gətirməkdə idi. Jauber türkcələrin Anadolu və Azərbaycan ağızları ilə rahat danışa bilirdi. Bu 
ləhcələrdən başqa fars dilində də çətinlik çəkmədən özünü ifadə edə bilirdi. Xoy hakimi Jauberin 
Abbas Mirzə ilə görüşməsini təklif etdi. Jauber də şöhrəti bütün Şərqi dolaşan bu şahzadə ilə həmən 
görüşmək istədiyini bildirdi. Jauber Abbas Mirzənin ruh halları və ordusunun durumu barədə mərkəzə 
bilgi verməklə mükəlləf idi. Onlar bərabərcə Mərəndə tərəf yola düşdülər.  
       Mərənddə dincəlmək üçün qısa sürə bulunan Jauber bu kiçik şəhərdə əcayib olaylarla rastlandı. 
Gənc adamlar əzbərdən şeir oxuyur və Batı haqqında Jauberden maraqlı sorular sorurdular. Jauber də 
onların bu davranışından xoşlanır və Mərənd hakimindən xahiş edirdi ki, insanların ona yaxınlaşmasını 
əngəlləməsin. Çünkü XİX əsrdə Jauber Qacariyə coğrafiyasının insanlarını və sosial psikolojisini 
tanımaq üçün gələn ilk rəsmi dövlət adamı idi. Bu üzdən də toplumun bütün davranışlarını, 
məşğuliyətlərini gözləmləyərək hərtərəfli bilgilərlə Fransaya dönmək istəyirdi.      
       Jauber bir neçə gündən sonra Mərənddən Təbrizə tərəf yola düşdü. Daha öncə Con Molkolmu 
müsafir edən Əhməd Xan Bəylərbəyi bu dəfə də çox böyük bir hörmətlə Jauberi qarşıladı. Jauber 
xatirələrində Təbrizin süfrə və yemək kültürü qarşısında heyrətləndiyini bir neçə dəfə israrla 
vurğulamaqdadır. Jauber xatirələrində Bəylərbəyinin yardımçısı Təbrizli Fətəli Xan barədə bu sözləri 
yazır: “Fətəli Xan o qədər açıqgörüşlü, geniş düşüncəli idi ki, onun Avropada təhsil aldığını 
sanmışdım.”16 Jauber Abbas Mirzə ilə görüşmədiyi ana qədər bütün bunların Abbas Mirzənin yaratdığı 
nisbətən demokratik ortamın məhsulu olduğunu anlaya bilmirdi. Təbrizdə bir neçə gün istirahət edən 
Jauber bu şəhərdən ona qatılan bələdçisi ilə Ərdəbilə tərəf yola düşdü. Jauber bütün yol boyunca 
mövcud olan sabitliyin və istiqrarın səbəbini bələdçidən sorurdu. Bələdçi isə əskidən bu istiqrarın 
olmadığını və bütün bunların hamısı Şahzadənin iqtidarı sayəsində sağlanmışdır deyə cavab verirdi. 
Jauber yol boyunca bəzən tarlada çalışan bir kəndli ilə danışır və ondan Abbas Mirzə haqqında sorular 
sorurdu. Cavablar isə bir-birinə bənzəyirdi: “Tanrı onun ömrünü uzun etsin, kölgəsini başımızın 
üstündən əksik eləməsin, o olmasaydı Azərbaycanda gördüyünüz bu arxayınlıq olmazdı.”  
       Müsafir adam eyni zamanda Şahzadənin qardaşı Məhəmmədəli Mirzənin (Dövlətşahi) sərt şəkildə 
Abbas Mirzəni qısqanması haqda da bilgilər əldə edirdi. 
 
*** 
       Keçmişdə Abbas Mirzənin öyrətməni və indi isə vəziri olan Böyük Mirzə adı ilə bilinən İsa 
Fərahani Ərdəbildə özü üçün yaxşı bir iqamətgah təsis etmişdi. Jauber onun evində müsafir oldu və 
çox xoş qarşılandı. Bir gün keçdikdən sonra xəbər gəldi ki, Şahzadə Jauberi qəbul etmək üçün hazırdı. 
        O zaman 21 yaşında olan Abbas Mirzə yaraşıqlı paltar geyinməkdən zövq alırdı. Özəlliklə də 
yabancılarla görüşərkən ən sevdiyi paltarını geyinərdi. Jauber onu Xorasan xalısının üstündə oturmuş 
və əynində çox yaraşıqlı geyim varkən görmüş oldu. Qılıncının qınındaki ziynətlər par par parıldayırdı. 
Qonağı çox böyük hörmətlə qarşılayan Abbas Mirzə Jauberlə türk dilində danişmağa, tanışmağa 
başladı. Abbas Mirzə bütün Qacarlara xas olan bir məharətlə türk dilində fikirlərini daha rahat anlada 
bilirdi. Türk dilində gözəl bir səliqə ilə danişmaq bütün Qacarlara məxsus bir özəllik idi. Şərqlilərin 
məhrum olduğu dinləmə, qulaqasma qabiliyətinin tərsinə olaraq Abbas Mirzədə çox böyük qulaqasma 
yetənəyi var idi. Avropa ilə ilgili sorduğu sorulara geniş cavablar istəyir və diqqətlə bu rəsmi müsafiri 
dinləyirdi. Danışma əsnasında Jauber, Abbas Mirzəni İrəvandaki qələbəsindən dolayı təbrik edərkən, 
                                                 
16 Amedee Jauber “Persiya Səfəri” 
 24
Şahzadə sevinmək yerinə bir az kədərli göründü. Abas Mirzə bir az susqunluqdan və dalğınlıqdan 
sonra ürəyini bu yabancıya açmağa başladı ki, Azərbaycan ordusunun bütün fədakarlıqlarına rəğmən 
rusların teknolojik üstünlüyü amansızca mənim ordumu darma-dağın edir. Bundan dolayı da qəlbini və 
ruhunu dərin bir kədərin sardığını etiraf etdi. Abbas Mirzə çox acı çəkərək bu sözləri söylədi: “Hansi 
şəhəri almışam? Utancımdan ordumun üzünə baxacaq halım yox. Hansı intiqamı almışam? Hələ rus 
ordusu Azərbaycanın bir çox bölgələrini əlində bulundurmaqdadır. Rus gəmiləri Xəzərdə sərbəstcə 
cövlan edir. Nədən biz teknoloji istehsal edə bilmirik, bunun səbəbi nədir, ey yabancı, danış. Niyə biz 
beləyik? Məgər günəş Doğudan doğub və öncə bizim başımızı isitmirmi? O zaman nədən bizim 
insanların başı çalışmır, nədən? Cavab ver, ey yabancı, bağrım çatlayır. Azərbaycanın bir bölümü və 
Xəzər dənizi işğal altındadır. Nə etməliyəm ki, biz də Sizin kimi imkanlardan bərxurdar olaq? Fransa 
ordusunun durumunu bildikdən sonra anladım ki, rus ordusu onun qarşısında acizdir. Ancaq mənim 
reformlarımı Tehranda əngəlləyirlər. Sizin üstünlüyünüzün və bizim zəifliyimizin səbəbi nədir? Nədən 
Siz hər an tərəqqi edir, biz isə cəhalət içində donub qalmışıq? Nədən Sizin gələcəklə bağlı planlarınız 
var, lakin biz isə gələcək haqqında heç düşünmürük? Məgər Tanrı bütün insanlara ağıl verməyibdir? 
Biz niyə ağlımızdan istifadə edə bilmir, ağlımızı özümüzlə bərabər məzara aparır, məzara gömürük. 
Danış, yabancı adam, danış. Söylə, mən necə Azərbaycanı bu cəhalət girdabından qurtara bilərəm?”17 
       Abbas Mirzənin bu gərgin söhbətini Jauber heyrətlə dinlədi və bu kükrəyən gənc adamın 
qarşısında, ancaq susub daha sonra danışmağı tərcih etdi. 
       Sonraki günlərdə Napoleonun elçisi Şahzadə ilə bir çox mövzular haqqında danışdı. 
       Abbas Mirzə bir çox ədəbi, tarixi, fiqhi kitablar oxumuşdu. Oxuduğu kitablar içində rusların 
qalxınmasını sağlayan Böyük Pyotrun həyatı onu çox maraqlandırırdı. Düşünürdü ki, məmləkətinin 
qalxınması üçün Böyük Pyotr kimi bütün keçmiş dəyərlərin, ənənələrin üstünə qələm mi çəkmək 
lazımdır? Ölkənin gəlişməsini önləyən bu törələrmi əcəba, deyə sorular sorur və cavab bula bilmirdi. 
Qafasında dolaşan bu saysız soruların içindən gerçəkləşdirmək istədiyi islahatlar üçün uyğun yollar 
axtarırdı. Böyük Pyotrun özəlliklə “Saqqal devrimi”ni ilginç bulmaqda idi. Böyük Pyotrun Rusiyanın 
modernləşməsini sağlamaq üçün gerçəkləşdirdiyi devrimlərdən biri də saqqal devrimi idi. Böyük Pyotr 
fərman çıxardı ki, saqqalını qırxmayan hər kəsə şallaq vurulsun. Bitli-birəli saqqalların yerini təmiz 
surətlər almağa başladı. Abbas Mirzə bu davranışı sayqı ilə qarşılayırdı. Lakin onda saqqal inqilabı 
kimi bir olayı gerçəkləşdirmə gücü yox idi. Çünkü Böyük Pyotrun Rusiyasında Qacariyədə olduğu 
kimi din xadimlərinin otoritəsi söz konusu deyildi. Qacariyədə və İslam Dünyasında ilahiyata xidmət 
etməyən elm məqbul sayılmır və küfr damğası alırdı. Abbas Mirzə bilirdi ki, saqqalla ilgili bircə söz 
danışsa din xadimləri tərəfindən həmən təkfir ediləcək, mürtəd olaraq duyurulacaqdı. Bu kimi 
devrimləri gerçəkləşdirmək üçün daha böyük yetkiyə, Böyük Pyotr qədər bir yetkiyə sahib olmaq 
lazım idi. Qacariyədə bir nömrəli yetkili şəxs, şah olmaq lazım idi. Abbas Mirzə bu kimi təməl 
reformlarını unutmadan daha sonra gerçəkləşdirməyi planlamışdı. Şahzadə zahirlə batinin bir biri ilə 
sıx əlaqədə olduğunu düşünürdü. Yəni saqqal məsələsi zahirən bəsit və zahiri bir məsələ idi, lakin 
bunun ardınca yeni düşüncələrin də ortaya çıxacağına əmin idi. Şahzadəyə görə Qacariyədə yayğın 
olan bu zahir, çalışqan, yaratqan bir batinin daşıyıcısı və göstərgəsi olamazdı. Bu zahir tənbəlliyin, 
geriliyin, ətalətin göstərgəsi idi. Bu qiyafət dəyişilməyincə düşüncələrin də dəyişilməyəcəyinə inanırdı. 
Yeni və Batı sayağı bir insan tipini oluşdurmaq istəyirdi. Görüşdüyü bütün Avropalı şəxslərin tər-
təmiz surətləri, zahiri görünüşləri, səliqəli, yaraşıqlı və yığcam  geyimləri Şahzadəni heyran qoyurdu. 
Nədən biz də bu şəkildə təmiz bir görünümə sahib olmayalım deyə düşünürdü. Düşünürdü, ancaq din 
xadimlərinin və qeyri-insani törələrin hər tür düşüncəyə və təmizliyə qarşı olduğunu da bilirdi. Yalnız 
bu qiyafət devrimini yavaş-yavaş öncə orduda yaratmaq istəyir, sonra da zamanı gəldiyində bütün 
ölkəyə uyqulamaq niyyətində idi. Mövcud kültür və ortam düşüncə və fikir düşməni idi. 
       Jauber bu gənc Şahzadənin zəkası və istedadı qarşısında heyran qalmışdı. Özəlliklə Abbas Mirzə 
fransız yazar Fenlonun “Telemak” adında romanı haqda Jaubere soru sorduğunda o, heyrətdən 
şaşqınlığını gizlədə bilmirdi. Demək ki, gənc Şahzadə Batı tipli reformu ölkəsində həyata keçirmək 
                                                 
17 Jauber “Persiya səfəri” 
 25
üçün Batını bütün ayrıntıları ilə tanımağa özən göstərmişdir. Lakin kimsə onun bu romanı nə zaman və 
hansı dildə oxuduğu haqda bilgi sahibi deyildi. 18 
       Jauber başardığı qədər Şahzadənin bütün sorularına ayrıntılı şəkildə cavab verməyə çalışır və onun 
tarixi misyonunun çox önəmli olduğu haqda da təlqinlərdə bulunurdu. Çünkü Qacariyə ilə geniş 
ittifağa hazırlaşan Fransa, Abbas Mirzənin daha da güclü olmasından yana idi. Fransa Orta Doğuda, 
Qafqazlarda ruslara qarşı öz planlarını gerçəkləşdirməsi və Hindistanda öz amacına çata bilməsi üçün 
Abbas Mirzə kimi güclü bir karakterı axtarmaqda idi. İngiltərə və Rusiya ilə rəqib olan Fransa üçün 
Abbas Mirzənin geniş dünyagörüşlü şəxsiyəti lazımlı idi. Abbas Mirzə Jauberin Misir savaşında 
olduğunu bildiyi üçün bu savaş haqqında geniş bilgi öyrənmək istəyirdi. Jauber bu arada Şahzadənin 
din konusundaki görüşündən də heyrətlənmişdi. Abbas Mirzə fanatik Doğu dincilərinin davranışlarına 
və xoşgörüsüzlüklərinə rəğmən xristiyanlığa da olumlu yanaşmaqda idi. Şahzadə cahilanə dini 
təəssübkeşlikdən uzaq idi. 
       Ərdəbil Şahzadənin orada bulunuşu səbəbilə yeni bir canlanmaya səhnə olmuşdu. türk dilində 
rahatca danişa bilən Jauber insanlarla ilişki qurmaqda heç bir çətinliklə rastlanmırdı.Bu üzdən də 
Abbas Mirzədən başqa digər yetkili şəxsiyətlərlə də görüşürdü. Hətta Kəşmirdən və Lahurdan gələn 
dərvişlərlə də görüşürdü. Ərdəbildə bütün qapılar sərgərdan din adamları üçün açıq idi. Çünkü Ərdəbil 
əhalisində bu sərgərdan din adamları dərvişlərin, həyatın çətin çağlarında insanlara yardımçı ola 
biləcəklərinə inam var idi. Kimsə bu dərvişlərin cadu və sehir güclərinin şeytandan, yoxsa tanrıdan 
qaynaqlandığı konusunda soru sormazdı. Çünkü soru sormaq düşüncənin işidir, bu dərvişlər isə zatən 
düşüncəsizliyin ortaya çıxardığı tiplər idi. Abbas Mirzə, bu kimi bütün Səfəvi mirası olan cəhaləti 
ortadan qaldırmaq, özəlliklə otoritəsi altında olan Azərbaycandan dışlamaq istəyirdi. Lakin iki səbəb 
üzündən susmağı tərcih edirdi: 1. Tehranda din adamları Abbas Mirzənin kafir ölkələrə 
meyllənməsindən, avropalılar kimi davranmasından rahatsız idilər. Daima bu haqda Fətəli Şahı 
uyarırdılar. Ölkədə mənəvi otoritəni və fətva haqlarını əllərində bulunduran din adamları ilə Fətəli Şah 
hesablaşırdı. Abbas Mirzə düşünürdü  ki, Azərbaycanda dini reformlara başlarsa mərkəzin etiraz səsi 
yüksələcək və rəqib qardaşları da bu fürsətdən yararlanıb onun yetkilərinin daralması üçün əllərindən 
gələni edəcəklər. Abbas Mirzə Tehran mollalarına qarşı öncə Azərbaycan mollalarını öz yanında 
bulundurub və onlardan yardım almaq istəyirdi. Ancaq bütün bunların hamısı dərin bir gizlilik içində 
edilməli idi, çünkü bu qədər ciddi bir iş ifşa olunsaydı Şahın şübhələnməsinə səbəb ola bilərdi. 2. Bu 
cəhalət sadəcə Azərbaycanla sınırlı deyil, Səfəvi imperatorluğunun hakim olduğu coğrafiyanın bir çox 
yerlərində yayğın idi. Bu üzdən də daha geniş bir yetki və səlahiyətlə bu xurafatla mübarizə aparmaq 
lazım idi. Bu qədər geniş miqyaslı reformlar üçün Şahzadə deyil, Şah olmaq gərəkirdi. Abbas Mirzə bu 
amac uğrunda Nadir Şahın yapdığı işləri və məzhəbi reformları haqda bilgi əldə etmişdi. Bu səbəbdən 
də bu sahədə görmək istədiklərini ağlında gizli saxlayaraq padşah olacağı zamana ertələdi.*  
       Jauber, Ərdəbili tərk edib Tehrana yola düşmədən öncə Abbas Mirzənin ordusunun paradını 
izlədi. Şahzadə çılğın bir atın üstündə məğrurca oturmuş və çox rahatca heyvanı kontrol edə bilirdi. 
Parad bitdikdən sonra Jauber Abbas Mirzənin çadırına çağrıldı. Abbas Mirzə öz ordusunun durumu 
haqda mütəxəssis bir yabancıdan gerçək bilgi öyrənmək istəyirdi. Jauber süvarilərin yaxşı hazırlandığı 
haqda fikirlərini söylədikdən sonra ordunun ümumi durumu haqqında da fikrini bildirərək bir 
intizamsızlığın var olduğunu qeyd etdi. Abbas Mirzə üçün Jauberin fikirləri çox önəmli idi, çünkü bu, 
sadəcə bir parad nümayişindən ibarət deyildi. Abbas Mirzə savaşa hazırlaşırdı. 
                                                 
18 Fenlon adında bir fransız yazarın yazdığı “Telemak”  adlı roman eyitici macəralarla iç-içədir. Romanın qəhrəmanı 
Olis adında bir gəncdir. Olis ağıl tanrıçasının yardımı və yönləndirməsi ilə atasını tapmaq üçün macəralı səfərə 
başlayır və maraqlı hadisələrlə qarşılaşır. 
* Burada belə bir sual ortaya çıxır ki, Abbas Mirzə vaxtından əvvəl ölməsə idi, şah olsaydı tarixin istiqaməti dəyişə 
bilərdi mi? Bütün Qacariyənin adı “İran” deyil, Azərbaycan ola bilərdi mi? Çünkü tarix daha çox böyük şəxsiyətlərin 
iradəsinin nəticəsidir. Abbas Mirzə şah olsaydı, Azərbaycanda çox erkən bir zamanda sekular toplum və milli bir 
dövlət yarana bilərmi idi? Abbas Mirzənin türk dilinə olan sayqısı bütün Qacar uzmanları batılı tarixçilər, səyyahlar 
tərəfindən etiraf edilməkdədir. Juber də xatirələrində etiraf edir ki, Abbas Mirzə ən möhtərəm və mötəbər qonaqları 
ilə, özəlliklə də yabancılarla fars dilində deyil, türk dilində danışmağı tərcih edirdi. Türkcəyə olan bu qədər sempatisi 
nədəni ilə bu gün türk dili fars dilinin yerinə dövlət dili ola bilərmi idi? Bütün Qacar dövləti Ağaməhəmməd Xanın 
iradəsinin məhsulu olduğu kimi Qacariyənin varisi olacaq Azərbaycan da Abbas Mirzənin iradəsinin nəticəsi ola 
bilərdi mi? Abbas Mirzənin karakterini, dünyagörüşünü, Azərbaycan sevgisini, Azərbaycanda gerçəkləşdirdiyi 
reformları öyrəndikcə bu sorular istər istəməz oxucunun ağlında canlanır. Əgər bu sualların cavabı müsbətdirsə o 
zaman bütün tarixi fürsətlərdə Azərbaycan şanssızlıqla, talesizliklə rastlanmışdır. (G.G.) 
 26
       Jauber, Napoleonun mesajını Fətəli Şaha çatdırmaqla yükümlü idi. Bu üzdən də Şahzadədən 
ayrılıb və başkəndə yola düşmək zorunda idi. Abbas Mirzə özü qanağın yola salınma işlərinə nəzarət 
etdi. At üstündə oturan Abbas Mirzə, Jauberi yola salib və özü də savaşa getdi. Bu, şahzadə ilə 
Jauberin ilk və son görüşü oldu. Ancaq aralarında yaranan dostluq əlaqələri hər iki şəxs arasında 
hörmətlə qorunub saxlanıldı. 
       Jauber, Xalxal yolu ilə Tehrana yola düşdü. Zəngana girərkən, bu şəhərin bazarı onun diqqətini 
cəlb etdi. Zənganın qapalı bazarına müştərilər sel kimi axın edirdi. Avşar ellərinin köçəriləri öz 
keçələrini, yunlarını satıb qumaş, silah alırdılar. Zəngandan keçdikdən sonra əski Sultaniyə şəhərinin 
qalıqları ilə rastlandı. Bu əski şəhərin qalıqlarından birisi də Xudabəndəlunun məzarı idi. Fətəli Şah bu 
əski Moğul şəhərini yenidən onarıb, bərpa edəcəyindən danışırdı. Bu üzdən də əski divarların 
sökülməsini və orada dincəlməsi üçün təpələrin başında imarətlərin tikilməsin istədi. Jauber Qəzvində 
Məhəmmədəli Mirzənin vəziri Baba Xanın möhtəşəm saraynıda bulunduğunu da yazmaqdadır. O 
zaman Şahzadə Dövlətşahi Kirmanşahda bulunmaqda idi. Həziran ayının əvvəllərində Jauber Tehrana 
vararkən, bu şəhər istidən sanki boğulmaqda idi. Başkəndin 3 ağaclığında yabancı qonaqların 
qarşılanması üçün özəl bir yer nəzərdə tutulmuşdu. Jauberi qarşılayan xanların və əyanların 
paltarlarındaki ziynətlər günəşin ışınları altında par-par parıldayırdı. Bunlar Napoleonun özəl elçisini 
bu qədər sadə libas içində gördüklərində heyrət edirdilər. Onu bu şəkildə təcəssüm etməmişdilər. 
Tehranda Jauberi gözəl bir sarayda yerləşdirdilər. 
       Şahla görüş zamanı gəlmişdi. Fətəli Şah bir neçə pilləsi olan bir taxtda oturmuşdu. Jauberin Şahla 
məsafəsi çox olduğundan onun üzünü görə bilmirdi. Qəbul törəninin sədri ayaqqabısını çıxarıb başını 
əyərək Şahın hüzurunda dayanıb dedi: “Ey Şah humayun, ey yer üzünün ən böyük şahı, ey zillüllah 
(Tanrının kölgəsi), Fransanın elçisi, Fransa xalqının ərbabını təmsil edən şəxs Sizinlə görüşmək istəyir. 
O, öz ərbabı tərəfindən Sizə bir məktub və hədiyə olaraq da cəvahirat gətirmişdir.” 
       Şah, “xoş gəlmişdir”-dedi. Şahın bu ifadəsindən sonra vəzirlərdən biri Jauberə yaxınlaşdı. Ona 
pillələri göstərib və irəli doğru yavaş-yavaş yürüməsini istədi. Taxtın yanında Şahın üç gənc oğlu və 
bir neçə xidmətçi dayanmışdı. Jauber diz çöküb padşahı salamladı. Napoleonun məktubunu altunla 
toxunmuş çantasından çıxarıb, altun bir tabağın içinə qoyaraq Şaha sundu. Padşah Jauberin türkcə və 
farsca bilməsindən məmnun idi. Çünkü tərcüməçiyə ehtiyac olmadan danışa biləcəkdilər. Bu üzdən də 
rəsmi törənin sona ərməsindən sonra bağçada baş-başa bərabərcə gəzindilər. Lakin bütün bu hərarətli 
qarşılanmaya rəğmən Tehranın isti havası Jauberin zövqünə uyğun gəlmədi. Jauber çox ağır bir 
xəstəliyə və qızdırmaya yaxalandı. Şahın özəl həkimləri onun müalicəsinə çalışırdılar. Padşah Jauberi 
Tehrandan uzaqlaşdırıb və dincəlməsi, müalicə olması üçün Sultaniyədəki sarayına göndərdi. Xəstəlik 
durumu nisbətən yaxşılaşan Jauber Sultaniyədə Qacariyə ilə Fransa arasındaki müttəfiqlik anlaşmasına 
imza atdı. Jauber üçün vida mərasimi düzənlənirken Şahın özəl  həkiminə onunla sınıra qədər getməsi 
əmr edildi. Jauber sınırı keçdikdən sonra Şahın özəl həkimi rahat nəfəs aldı. Çünkü Şah ona “Jauberin 
sağlığından sən sorumlusan, o öləcək olursa, sən də öləcəksən, bunu bilmiş ol. Bu üzdən də çox 
diqqətli ol, diqqətlə davran.”, demişdi. 
        Fətəli Şah sarayın önəmli adamlarından biri olan Mirzə Rzaquluxan adında bir şəxsi Qacar 
dövlətini təmsil edən diplomat kimi Fransa imperatoru ilə görüşmək üçün görəvləndirdi. Mirzə 
Rzaquluxan Qəzvində Məhəmmədəli Mirzənin vəzirliyini etmişdi. Bu elçi yola düşüb Jaubere çatdı. 
Jauberlə bərabər Napoleonun bulunduğu Finkinaştayna qədər getdilər. Mirzə Rzaquluxan 
Finkinaştaynda qaldı. Anlaşmanın ayrıntılı şəkildə hazırlanıb imzalanması üçün bəklədi. Bu anlaşmaya 
görə Fransa, Rusiyanın işğal etdiyi torpaqları, özəlliklə Gürcüstanı geri almaq üçün Qacariyəyə yardım 
edəcəkdı. Bu görüşdə bulunan ünlü rəssam Deyvid, Qacariyə heyyətinin imperatorla görüşünü rəsm 
etmişdir. Bu tabloda Asiya və Avropanın kültürü və davranış tərzləri açıqca sezilməkdədir. Tabloda 
Qacar dövlətinin təmsilçisi ağır və qaba hərəkətlərlə imperatora doğru irəliləməkdədir, çünkü 
əynindəki paltarı əl ayağına dolaşmaqda və onun sərbəst hərəkətini önləməkdədir. Tabloda imperatoru 
çevrələyən yaraşıqlı, uzunboylu zabitlərin surətlərində bir məsxərə gülüşü görünür. Heyrət içində bu 
qədər qaba geyimli heyyəti seyr edən saray adamları onları gülüşləri ilə məsxərə etməkdən də geri 
qalmırlar. Çevrədən onlara qarşı yönəlmiş aşağılayıcı baxışların altında əzilən heyyət istər-istəməz bir 
aşağılıq kompleksinə qapılmış kimi görünməkdələr. Bu qədər çağdaş mədəniyətin ortasında özlərini 
necə idarə etmələrini sanki bilmirlərmişcəsinə bir görünüm rəsm edilmişdir. 
       Rusiya ilə Fransa arasında sülh müqaviləsi bağlandıqdan sonra  Fransa Qacariyə ilə olan 
anlaşmalara sadiq qalmadı. 
 27
       Sisyanovun öldürülüşündən sonra Qacar və Rusiya arasındakı şiddətli düşmənçilik gizlin şəkildə 
davam edirdi. Bu düşmənçilik bəzən kiçik çaplı silahlı toqquşmalarla davam edirdi.  
        Jauberin Təbriz və Tehranı ziyarət etdiyi dönəmlərdə Qacar dövlətinin durumu Bağdad və 
Bayəzid paşaları ilə yaranan gərgin vəziyyət səbəbi ilə çox ağır idi. Ortamı gərginləşdirən kürd 
məsələsi idi. Bölgədə problem yaradan kürd əşirətlərinin rəhbərlərindən birisi Fətəli Şah tərəfindən 
himayə edilməkdə idi. Bu kürd, Fətəli Şaha sığınmış Şah da onun ölkədə yaşamasına izn vermişdi. Bu 
da Fətəli Şahın Bağdadla ilgili gizlin iddiasını ifşa etməkdə idi. Fətəli Şaha görə Bağdad Qacariyənin 
bir hissəsi olmalı idi. Bu torpaqları öz ölkəsinə qatmaq üçün daima uyğun fürsət axtarırdı və Şahın bu 
arzusu haqda Osmanlı, özəlliklə Bağdad paşası xəbərdar idi. İraq cəbhəsində Osmanlı ordusu ilə Qacar 
Ordusu arasında ciddi savaşlar olmuşdu. Bu savaşda Məhəmmədəli Mirzə zəfər qazanaraq şöhrətini də 
ölkədə yayğınlaşdırmışdı. Bayəzid cəbhəsində isə kiçik çaplı qarşıdurmalar olmuşdu. 
        Abbas Mirzə Gürcüstan və Osmanlı sınırı arasında yerləşən Ağoğlan kəndində xəbərdar oldu ki, 
General Sisyanovun yerinə Marşal Qudeviç təyin edilmişdir. Bu xəbərin anlamı o idi ki Rusiya ilə 
savaş yeni bir mərhələyə girmək üzrədir. Tehranda  Rusiya ilə savaşdan yana mövqe yox idi. Ordunun 
ağır xərci Fətəli Şahı rahatsız edirdi. Lakin Rusiya ilə savaşmaqda qərarlı olan Abbas Mirzə öz 
hesabına ordunu ayaqda tutmaq zorunda qalmışdı. Tam bu sırada Abbas Mirzəyə və Tehrana xəbər 
gəldi ki, bir Rus hərbi birimi Qacariyəyə girmişdir. Artıq mərkəz də məcburən Abbas Mirzəyə dəstək 
vermək zorunda qalmışdı. Abbas Mirzə düşmənin təərrüzünü durdurmaq üçün Ağoğlandan hərəkətə 
başladı. İki ordu Xankəndində qarşı-qarşıya gəldi. İki gün ağır savaşdan sonra Abbas Mirzə Xudafərin 
körpüsünə tərəf geri çəkilmək məcburiyətində qaldı.  
       Durum bu şəkildə olduğunda Abbas Mirzə əski düşmənlərlə ittifaqa girmək istədi. Xüsusən 
Şuşanın xanı İbrahim Xəlillə əski münasibətləri unudub dostluq ilişkiləri qurmaq fikrinə düşdü. Bunun 
üçün də Tehranda atasının qadını olan İbrahim Xəlil Cavanşirin qızı Ağabacı xanımı devrəyə soxmaq 
istədi. Abbas Mirzə bu vəsilə ilə İbrahim Xəlillə yaxın münasibət qurmağı başardı. Hələ də bakirə 
qaldığı söylənilən Fətəli Şahın eşi Ağabacı xanım atası ilə Abbas Mirzənin aralarındaki düşmənçilik 
hisslərinin yatışdırılması üçün çox böyük rol üstlənmişdi. Digər tərəfdən, ruslar bu xanlıqlara müttəfiq 
kimi deyil, öz vassalları kimi baxırdılar. Bu da xanlıqların ruslardan uzaqlaşıb Abbas Mirzəyə 
yaxaınlaşmalarına səbəb olurdu. Rusların bu şəkildə davranmalarına özəlliklə də Sisyanovun Bakı 
xanlığı tərəfindən öldürülməsi səbəb olmaqda idi. İbrahim Xəlil gizlincə Abbas Mirzəyə xəbər 
göndərdi ki, “Şuşaya hücum etsəniz şəhərin darvazlarını üzünüzə açacağıq.” Lakin ruslar tərəfindən 
dəstəklənən Xanın yaxınlarından birisi bu xəbəri duydu və rusların yardımı ilə İbrahim Xəlili Şuşadan 
qaçmağa məcbur etdi. Bu hadisədən xəbərdar olan Abbas Mirzə, İbrahim Xəlil Xanın yardımına getdi. 
Ancaq Xudafərin körpüsündən çox uzaqlaşmamışdı ki, gözlənilməz bir hadisə ilə qarşılaşdı. Təqribən 
yüz kişilik süvari yas içində İbrahim Xəlilin cənazəsini Xudafərinə doğru daşıyırdı. Yaşlanmış Xan 
bütün ailə üzvləri ilə bir yerdə öldürülmüşdü. Rusların xanlarla bu şəkildə davranmaları digər 
xanlıqları qorxuya salmışdı. Artıq onlar açıq şəkildə Abbas Mirzənin o yurdlara hücum etməsini 
istəyirdilər. Ləzgi xanlığı kimi bəzi xanlıqlar isə təhlükəni yaxın hiss etdikləri üçün, həmən başdan 
Abbas Mirzəyə sığınmış və Təbrizə yerləşmişdilər. 
       Şahzadə, demək olar ki, bütün vaxtını Ağoğlan, Dədəbəyli və digər bu kimi hərbi düşərgələrdə 
keçirirdi. Təbrizdə olduğu zaman isə islahatlarına davam edirdi. Onun bu reform əməlini heç bir hadisə 
əngəlləyə bilmirdi. Həftədə bir dəfə Azərbaycan əhalisinin şikayətlərini qəbul edirdi. Hər bir 
Azərbaycanlının onunla rahatca əlaqəyə girə bilməsi üçün fərman imzalamışdı. Fəlakətli yaşayış 
haqqında eşitdiyi bütün xəbərlər Azərbaycanın çox ağır vəziyyətdə olduğunu göstərirdi. Abbas Mirzə 
Azərbaycanı bu fəlakətdən necə qurtara biləcəyə haqda düşünür və ətrafındakılardan Azərbaycan 
haqqında daha dərin bilgi vermələrini istəyirdi. Abbas Mirzə ilk dəfə olaraq bütün Azərbaycan 
Bəylərbəyi haqqında fərman imzaladı. Bu fərmana görə heç bir Bəylərbəyi rəyyətini incitməməli və 
onunla insan kimi davranmalı, onun haqlarına hörmət etməlidir. Bu əmrin Bəylərbəylərinə yazılı 
olaraq çatdırılmasından başqa, Abbas Mirzə əmr etdi ki, bu fərmanı carçılar bütün bölgələrdə insanlara 
duyursunlar və söyləsinlər ki, hər bir rəyyətin gəlib Şahzadənin yardımçılarına və ya hətta dirək özünə 
şikayət etmə haqqı var.19  Bu üzdən də bəzi bəylərbəyləri için-için Abbas Mirzəyə nifrət edirdilər. 
Ancaq bu nifrətlərini içlərində boğurdular, çünkü bilirdilər ki, Şahzadə, Fətəli Şah tərəfindən 
sevilməkdədir və Şah onun sözləri ilə hesablaşmaqdadır. Xüsusən də rusların yeni taktikaları Abbas 
                                                 
19 Tarix-e Əzodi 
 28
Mirzənin önəmini Şahın yanında daha da yüksəltmişdi. Bir çox Bəylərbəyi Abbas Mirzənin qardaşları 
ilə gizlin təmassa keçərək, onu ortadan qaldırmağı planlayırdılar. Ancaq geniş xalq kütləsi Abbas 
Mirzədən yana idi. Ən önəmlisi də bu idi ki, Azərbaycan xalqı Şahla bərabər onun da başına and 
içirdilər və “Şahın, Şahzadənin başına and olsun”20,- deyərək Şahzadəyə olan sonsuz hörmətlərini dilə 
gətiridilər. 
       Abbas Mirzənin bir davranışı haqda bir neçə yabancı müəllif bu şəkildə yazmışlar: Abbas Mirzə 
hərbi düşərgələrinin birindən Təbrizə dönərkən buradaki sarayında insanların yas içində olduqlarını 
gördü. Nədən belə olduqlarını sorduğunda cavab verdilər ki, iki kiçik oğlunuz xəstələnib ölmüşdür. 
Abbas Mirzə aldırış etmədən onlara qızaraq dedi ki, ağlayacağımı mı sanırsınız? Tanrıya and olsun ki, 
əgər mənə xəbər versəydiniz ki, iki əsgərin ölmüşdür ağlardım. Ancaq bu kiçik çocuqların 
böyüdüklərində əsgər ola biləcəkləri bəllimi idi? Tanrının iradəsinə təslim olmaq zorundayıq. 
       Abbas Mirzənin bu tür davranışı hadisəyə tanıq olan yabancıları şaşırtmışdı. 
       Digər bir hadisəni də Jauber öz xatirələrində bu şəkildə yazmaqdadır: “Abbas Mirzə Azərbaycanın 
ünlü ailələrindən birinin oğlu ilə çox yaxın dostluq edirdi. Nəzərəli bəy olaraq bilinən bu şəxs 
Şahzadənin sarayında ən önəmli və sözükeçən şəxsiyətlərdən biri idi. Nəzərəli bəy çox yaraşıqlı və 
cəsur birisi idi. Özəlliklə onun cəsarəti Abbas Mirzə üçün çox əhəmiyət daşımaqda idi. Şahzadə ən 
yorğun çağlarında ürəyini ona açar və kimsəyə danışmadığı, danışmaq istəmədiyi gizlin planlarını ona 
söyləyərdi. Cəsur Nəzərəli bəy də yaxşı bir dinləyici olduğu üçün Abbas Mirzənin hörmətini 
qazanmışdı. Bəlkə də elə buna görə Nəzərəli bəy Şahzadənin onun bəzi kötü davranışlarına göz 
yumacağını sanmışdı. Bu üzdən, bəzən gizlin əyyaşlığından da qalmırdı. Bir gün Nəzərəli bəy 
yarısından çoxu erməni olan bir kənddən keçərkən hamamdan çıxan bir erməni gözəlinə gözləri 
sataşdı. Erməni qızları müsəlman qadınları kimi özlərini qara və qaranlıq çadranın altında 
gizlətmirdilər. Bu səbəbdən də onların gözəlliklərini görmək və vurulmaq Azərbaycan gəncləri üçün 
rahat bir iş idi. Nəzərəli bəy qız haqqında araşdırma yapdırdı və öyrəndi ki, hələ ərə getməyibdir. Bu 
da onun qızla ilgili sərbəst davranmasına imkan verirdi. Qızın evini öyrənib onu öz çadırına qaçırmağı 
planladı. Qızı zorla çadırına gətirdi. Qızın fikri, istəyi ilə hesablaşmadan onunla bərabər oldu. Nəzərəli 
bəy sərxoş vəziyyətdə erməni qızı ilə bərabər olduqdan sonra yuxuya dalar. Erməni qızı bu fürsətdən 
istifadə edərək çadırdan qaçar. Qızın atası Abbas Mirzəyə şikayət edər. Abbas Mirzə arxadaşının bu 
əməlindən çox rahatsız olar. Digər tərəfdən, Şahzadə xristiyan azınlığa çox sayqı göstərməkdə idi. 
Nəzərəli bəyin öldürülməsi haqda fərman verər. Nəzərəli bəyin yaxınları nə qədər yalvarsalar da 
Abbas Mirzəni qərarından vaz keçirə bilməzlər. Nəzərəli bu davranışının hesabını həyatı bahasına 
ödəmiş olar.21 
*** 
         
        1807-ci il baharının başlanğıcında Gardane heyyətinin gəlməsindən bir az əvvəl, Qafqaz rus 
ordusunun komandanı və Gürcüstanın hakimi Marşal Qudeviç, Stipanov adında bir nümayəndəsini 
Qacariyəyə göndərdi. Stipanov Qudeviçin barış mesajını Tehrana ilətməklə mükəlləf idi. Bu elçi 
Təbriz yolu ilə Tehrana gedəcəkdi. Bu üzdən də rusların yeni siyasəti ilə tanış olmaq üçün Abbas 
Mirzə səbirsizliklə onun yolunu gözləyirdi. Stipanov həm Şahzadə həm Şah üçün böyük hədiyələr 
gətirmişdi. Lakin Abbas Mirzə, Qudeviçin təklifləri ilə tanış olduqdan sonra çox narahat oldu. Çox 
sayqı və hörmətlə yazılan məktub içəriyindən dolayı Abbas Mirzəni çox qızdırmışdı. Məktubun mətni 
çox ədəblə Marşal Qudeviçin üstünlüyündən danışırdı. Çox qapalı şəkildə Fətəli Şaha duyurulurdu ki, 
onun üçün heç bir qələbə yolu yoxdur. Ən yaxşısı budur ki, Şah barış anlaşmasına imza atsın. 
Məktubda bəzi ərazilər də tələb olunurdu. Lakin Qacar dövlətinin on il sonra məcburən qəbul edəcəyi 
müqavilələrlə müqayisə də çox ılımlı və yumuşaq idi. Xarici ölkələrin elçiləri ilə çox hörmətlə rəftar 
edən Abbas Mirzə qəzəbini gizlədə bilməyib və bu məktubda qeyd olunanların bizim tərəfimizdən 
qəbul edilməsi mümkün deyildir, dedi. Stipanov Tehrana yollanırkən, Abbas Mirzə atasına özəl bir 
çapar göndərdi. Çapar, Stipanovdan daha əvvəl Tehrana çatıb və Şahzadənin mesajını Şaha çatdırdı. 
Abbas Mirzə atasından xahiş etmişdi ki, məktubda qeyd olunanlarla razılaşmasın. Ya da anlaşmalara 
Qacar dövlətinin də tələbləri yerləşdirilsin. Tehranda Stipanovu çox yaxşı qarşıladılar. Lakin Şah 
anlaşmaya soyuq yanaşdı.  Stipanov anladı ki, Qacar dövlətinin istəkləri haqda danışmaq onun yetkisi 
                                                 
20 Eyni qaynaq 
21 Amedee Jauber, “Persiya səfəri” 
 29
dışındadır. Bu üzdən də geriyə dönüş üçün izn istədi. Şah Stipanovun gətirdiyi təkliflər qarşısında 
tərdid içində idi. Lakin Abbas Mirzə açıq şəkildə savaşdan yana idi. 
       O baharda savaş olmadı. Stipanovun görüşündən sonra sadəcə gizlin bir düşmənlik var idi. Qacar 
dərbarında həm savaşdan, həm də barışdan yana olanlar umutlarını Fransa ilə olan ittifağa 
bağlamışdılar. 
*** 
       Gardane heyyəti gəlmədən öncə Fransa ordusunda yarbay mühəndis olan Buntan, Doğu dilləri 
uzmanı olan tərcüməçisi ilə bir yerdə Abbas Mirzə ilə görüşmək üçün Fransa dövləti tərəfindən 
görəvlənmişdi. General Gardan isə öz heyyəti ilə gəldikdən sonra mühəndis yarbay Lami və piyadə 
mütəxəssisi yarbay Verdiye, Şahzadənin xidmətində olmaqla görəvləndirildilər.Bunlar Abbas 
Mirzənin ordusunu Qərb üsuluna görə eyitməli idilər. Fransa hərbçilərinin teknikləri ilə tanış olan 
Abbas Mirzə anladı ki, özü də modern savaş haqqında heç bir şey bilməməkdədir və hər şeyi yenidən 
öyrənməlidir. Fransız zabitlər daima sayqi ilə Şahzadəni öz xatirələrində xatırlamışlar. Onlar səltənət 
nəslindən olan bu şagirdlərinin səmimiyətini israrla söyləmiş və Batı savaş tekniyini öyrənmək üçün 
nə qədər sadə bir əsgər kimi özən göstərdiyini yazmışlar. Abbas Mirzə sadə əsgərləri ilə bərabər və bir 
yerdə fransız zabitlərinin təlimlərinə və hərbi dərslərinə qatılırmış. Abbas Mirzə bu təlimlər 
müddətincə Qacar ordusunun nə qədər geridə qaldığını duyur və ordusunun modernləşməsi üçün hər 
bir fədakarlığa hazır olduğunu göstərirdi. Çünkü Abbas Mirzə his edirdi ki, ordusunun mövcud 
səviyəsi ilə Azərbaycanı rus ordusuna qarşı qoruya bilməyəcək. 
       Şübhəsiz ki, Gardanenın (Qardan) məmuriyətinin ilk illəri Abbas Mirzənin ən mutlu illərindən 
sayılırdı. Savaş tekniyi və teknolojisi ilə bağlı oyrəndiyi yeniliklər onu çox mutlu edirdi. Abbas Mirzə 
ən istedadlı savaşçılarını xəritə elmini öyrənməklə görəvləndirdi. Özü də bu xəritə ilə ilgili dərslərə 
qatılır və böyük bir zövq və gələcəyə olan inancı ilə ordu mənsublarını oyrənməyə təşviq edirdi. Ən 
yaxşı öyrənən və gələcəyin hərbçi öyrətmənləri olacaq olan  zabitlərini ödülləndirirdi. Saatlarca yarbay 
Lamidən riyaziyat öyrənirdi. 
      Atəşkəsə rəğmən savaş durumu davam etməkdə idi. Abbas Mirzə fransız dostları ilə Qarabağı, 
Ərdəbili və Aranı dolaşırdı. Bəzən Araz boyunca at çapırdılar və səhər erkəndən Ağrı dağının zirvəsini 
aydınladan günəşi seyr edirdilər. Bəzən də Gölçə* (Göyçə) gölünün ətrafında istirahət edirdilər. Yalnız 
bu gəzintilər əyləncə amacı ilə yapılmamaqda idi.  Onlar savaşın savunma və hücum yerlərini təsbit 
edir, topların haralarda yerləşəcəyini dəqiqləşdirirdilər. İrəvan qalasının savunma sistemini 
gəlişdirirdilər. Bu arada Qacariyəyə gələrkən yolda xəstələnib ölən fransız yarbay Bernarın Abbas 
Mirzəni yaxından görmə istəyini də zabitlər Şahzadəyə söyləyirdilər. Beləliklə Abbas Mirzə ilə fransız 
hərb uzmanları arasındaki ilişkilər gerçək dostluq münasibətlərinə dönüşməkdə idi. Abbas Mirzə 
Təbrizin dışında olan fransız uzmanlarla da ilgilənirdi. 
       1808-ci ilin yayının son ayında General Gardane bütün heyyəti ilə bərabər Şahın Sultaniyədəki 
ordusuna qatıldılar. Sultaniyədə yapılacaq olan manevraya böyük bir ordu qatılmaqda idi. Bütün saray 
adamları və dövlət yetkililəri bu manevranı seyr etmək üçün gəlmiş və münasib yerlərdə çadır 
qurmuşdular, hər kəs öz yerini təsbit etmişdi. Qadınlar üçün ayrıca bir köşk nəzərdə tutulmuşdu. Şahın 
böyük köşkü gənc və gözəl xanımların rəsmləri ilə bərabər savaş səhnələri ilə də süslənmişdi. Ancaq 
Şahın sevdiyi mənsəb sahibi olan oğullarının rəsimləri hər yerdə görünürdü.22  Bu manevrada İsmayıl 
bəy adlı bir süvarinin çox sürətlə hərəkət etməsi hər kəsi heyran qoymuşdu. Abbas Mirzənin 
ordusunda görəvli olan İsmayıl bəy haqqında fransız zabitlər Fransaya bilgi vermişdilər. Sultaniyədəki 
bu göstəri Qacar ordusu tarixində ilk möhtəşəm və Qərb üsuluna uyğun manevra idi.   
       O ilin baharında Baron Doverd adında yarırəsmi bir elçi gəlmişdi. Bu elçi öncəki il Stipanovun 
gətirdiyi barış anlaşmasını təkrar gətirmişdi. General Gardanın istəyi üzərinə onu hörmətlə qarşıladılar. 
Abbas Mirzənin sərt tutumu üzərinə Gardan, Şaha təklif etdi ki, bu haqda danışıqlar Parisdəki rus 
elçisi Kont Tolstoy ilə o zaman Parisdə bulunan və Qacar dövlətini təmsil edən Əsgərxan arasında 
yürüsün. Gardan Şaha təlqin edirdi ki, Qacariyənin müttəfiqi olan Fransa imperatorluğunun 
nəzarətində yürüdülən müzakirələr pis nəticə verməz. Şah, Gardanın bu təklifini bütünü ilə qəbul etdi 
                                                 
* Qacar dönəmi qaynaqlarda bu göl Gölçə olaraq yazılmaqdadır. Bu gün bu göl Azərbaycan leksikomunda Göyçə 
olaraq tələffüz edilməkdədir. Anlaşılan odur ki, Gölçə səslətimi (tələffüzü) daha doğrudur. “Gölçə”, yəni kiçik göl. 
Zamanla bu səslətim yerini Göyçə tələffüzünə buraxmışdır. (G.G) 
22  Bu şərhlər James Morier və Ker Purtere aiddir. 
 30
və qərara alındı ki, bu təklif General Qudeviç vasitəsi ilə Sen-Petersburqa çatdırılsın. Petersburqdan 
cavab gələnə qədər atəşkəs haqqında da anlaşma sağlandı. 
       Şahın Fransa imperatorluğuna bağladığı umutlara rəğmən üfüq qaranlıq görünməyə başlamışdı. 
Qacariyə ilə ilgili Fransadan çox az xəbərlər gəlirdi. Napoleon başqa savaşlara hazırlaşırdı və 
Qacariyəyə ilgi azalmışdı. Digər tərəfdən, Con Molkolm təkrar Şahla görüşmək istəmişdi. Lakin 
General Gardan onun Tehrana gəlməsinə etiraz etmiş və Şah da Fransa ilə olan münasibətlər uzun 
vədədə ölkənin yararınadır deyə onun etirazını qəbul etmişdi. Con Molkolm Şahın bu davranışından 
dolayı Hindistanın hökmranı Lord Mintodan Bəsrə körfəzinə hücum və Qəşəm adasını işğal etməsini 
istəmişdi. Bu xəbər Şahı çox rahatsız etməyə başladı. Lakin Napoleon bu adalarla ilgili planlar 
hazırlamışdı. Fransa imperatoru bu adaları Hindistana ordu yeritmək üçün üs kimi kullanmaq istəyirdi. 
       Qacariyənin Parisdəki nümayəndəsi geri döndükdən bir neçə həftə sonra gərgin durum 
yaranmışdı. Gardan heyyəti vəzirlərlə olan münasibətləri vasitəsi ilə Şahın onlara qarşı qızqın 
olduğunu sezmişdi. Başvəzir Mirzə Şəfi daima yumşaq və dostca davranışlarını qoruyub saxlayır, 
Padşahın da sakin olması üçün əlindən gələni edirdi. Bu vəzirin Fransa heyyəti ilə çox xoş davranması 
üzündən Gardan heyyəti ona “Fransızların atası” ləqəbini vermişdi. Mirzə Şəfi əski düşməni Hacı 
İbrahim Şirazinin məktəbində öyrənmişdi ki, daima Hind Kompaniyasından qorxub, çəkinsin. Çünkü 
bütün Hindistanı və qismən də Çini ələ keçirən bu kompaniyanin arxasında ingiltərə xarici siyasəti və 
ordusunun olduğunu bilməkdə idi. Bu üzdən də necə olursa olsun sadəcə ruslara qarşı deyil, həm də 
İngiltərəyə qarşı Fransa ittifaqının ayaqda durmasından yana idi. Digər tərəfdən, Osmanlının Fransa 
yetkililərinə öz torpaqlarından gəliş-gediş üçün izn verməməsi də Qacar dövlətinin Fransa ilə irtibatını 
çətinləşdirmişdi. Çünkü kürd məsələsi üzündən Bağdad paşası ilə aralarındaki anlaşmazlıq sürməkdə 
idi. 
        Bu ərəfədə 1808-ci ilin oktyabr ayında Rusiyadan bəklənən cavab gəldi. General Qudeviçin elçisi 
Tehrana gəldi və Moskovanın cavabını Şaha çatdırdı. Moskova, General Gardanın danışıqlar elçilər 
vasitəsi ilə Parisdə yürüsün təklifini rədd etmişdi. Elçi bu mesajın yanı sıra Abbas Mirzəyə da 
Qudeviçin özəl mesajını gətirmiş və öncə Təbrizdən keçərkən bu mesajı Şahzadəyə vermişdi. 
Qudeviçin bu məktubu bir az təhdidkar üslubla yazılmışdı. Bu da Abbas Mirzəni çox əsəbləşdirmişdi. 
Bəlkə də Qafqazın hökmdarı Qacarıyədə olub bitənlərdən xəbərdar idi və bilirdi ki, Abbas Mirzənin 
iradəsinə rəğmən Şah savaşdan yana deyildir. Şaha görə savaş başlanacağı təqdirdə onun budcəsini 
təmin etmək çətin olacaqdır. 
       Şahzadə hələ diplomasinin incəlikləri haqda bilgi sahibi deyildi. Harda öz istəyini gizlin saxlayıb 
və harda açıq tərzdə deməsi haqda hələ təcrübə əldə etməmişdi. Bu səbəbdən də Azərbaycanın bir 
bölümündən vaz keçməsini istəyən Qudeviçin məktubunu cırıb, o şəkildə də atasına göndərdi. Lakin 
nə olursa-olsun barışın sağlanmasından yana olan General Gardan kağızın cırıqlarını bir-birinə 
yapışdırıb, oxunar hala gətirib və Şaha çatmasını sağladı. General Gardan, Qudeviçə çox nəzakətli 
biçimdə bir məktub yazaraq qeyd etdi ki, Fətəli Şahın Fransanın müttəfiqi olması unudulmamalıdır. Bu 
səbəbdən də Qacar dövlətinə qarşı Rusiyanın genış çaplı hərbi əməliyatı Napoleon tərəfindən xoşgörü 
ilə qarşılanmayacaqdır. Gardan məktubunu Qodoviçə göndərmədən əvvəl Abbas Mirzəyə bir çapar 
göndərdi və onun barışa qarşı heç bir davranışda bulunmamasını rica etdi. Bu arada Şahzadə əsas hərbi 
üssü olan Xoya çəkilmişdi. Abbas Mirzə burada savaş üçün hazırlıq işləri görürdü. Ancaq atası ona bir 
məktub yazaraq Xoydan kənara çıxmaması konusunda onu uyardı. Gardan, Şahın barışdan yana 
olmasını dəstəkləyirdi. Çünkü ona görə Qacar ordusu hələ gərəkən səviyədə eyitilməmiş və savaş 
çıxacağı təqdirdə ruslara qarşı başarılı ola bilməyəcəyi qənaətində idi. Abbas Mirzə bütün hallarda 
atasının əmrini yerinə gətirirdi. Bu, öz iradəsinə və istəyinə qarşı olsa belə yenə də atasından gələn 
əmri tətbiq edirdi. 
       Şahzadənin müdaxiləsi olmadan savaş başladı. Bir il öncədən İrəvana hakim təyin edilən Hüseyn 
Xanın ordusu ruslar tərəfindən saldırıya uğradı. Sonra da ruslar İrəvanın yaxınlığında bir kəndi işğal 
etdilər. Savaş yanlısı olan Abbas Mirzə üçün artıq savaşa başlama bəhanəsi yaranmışdı. Atasına xəbər 
göndərdi ki, Xoydan Araza doğru hərəkətə başlamış və Naxcıvanda yerləşməyi planlamışdır. 
       Eyni zamanda Tehrana xəbər gəldi ki, Sent James sarayının fövqəladə nümayəndəsi Sir Ford 
Conzbrigz Buşəhrə gəlmişdir. Bu adam 20 il öncə bütün öz Şərq şünaslıq bilgilərini və var dövlətini 
ölkəsinin ixtiyarına buraxmışdı. 20 il əvvəl Zəndiyə əmirləri tərəfindən səmimiyətlə qəbul edilmiş və 
İngiltərənin Bəsrə körfəzində ticarət mərkəzləri açma istəyi yönündə başarılı işlər görmüşdü. O, sakit 
və səbirli xasiyəti dolayısıyla Con Molkolmdan çox fərqlənirdi. 
 31
       Bir çox əyalət xanları Şahın İngiltərə ilə isti münasibət qurmasından yanaydılar. Hərbi savunma 
işlərindən məsul olan İsmayıl bəy bu konuda ən önəmli şəxsiyətlərdən idi. İnsanı şaşırdan hadisələrdən 
birisi də budur ki, Fransaya qarşı müxalifət edənlərin içində Rzaquluxan da görünməkdədir. Bu şəxs 
Finknayştaynda Qacar dövlətini təmsil etməkdə idi. Orada buna ən yüksək düzeydə hörmət göstərilmiş 
Napoleon tərəfindən qəbul edilmişdir. Şah qəti qərarını vermiş və ingiltərə elçisinin Tehrana gəlişini 
qəbul etmişdi. 
*** 
       Talehin axarı Birincı Napoleonu öz arxasınca sürükləməkdə idi. Fransanın siyasi həyatında böyük 
çalxantılar meydana çıxmaqda idi. Bu üzdən də Napoleon sadəcə müttəfiqliklə ilgili məsuliyətini deyil, 
həm də çox uzaqlarda xidmət edən fransız yetkililərini, elçiləri də düşünəməz duruma gəlmişdi. 
Gardan heyyətinin son həftələri çox kədərli oldu. Baxmayaraq ki, General özünü Fətəli Şah qarşısında 
suçlu kimi his edirdi, lakin öz imperatorunu savunmaqdan da geri qalmırdı. Bütün gücünü ittifaqın 
dağılmaması üçün səfərbər etmişdi. Noyabrın sonlarında Gardanın istəyi üzərinə İsfahanda yapılmış 30 
top arabasını Tehrana gətirdilər. Gardan hər olasılığa görə bu top arabaların Şahın rəqiblərinin əlində 
qalmamasını istəyirdi. Tehranın darvazlarına yaxınlaşanda topların mühəndisi yarbay Faviye toplara 
atəş əmri verdi. Gardan heyyəti, saraydakıların Qacariyənin məhsulu olan top atəşlərinin səsini 
duyduqlarında sevinəcəklərini sanmışdı. Lakın heç bir təqdirlə qarşılaşmadan böyük bir etinasızlıq 
içində şəhərə daxil oldular. 
       Azərbaycandan çox umutsuz xəbərlər gəlməkdə idi. Bir neçə kəndi işğal edən Qudeviç İrəvanı 
mühasirə etməyə hazırlaşırdı. Lakın İrəvanın fransızlar tərəfindən ciddi savunma sistemi ilə 
donatıldığını duyub, bu işdən vaz keçmişdi. Bir neçə kiçik savaşlar Qacarların xeyirinə başa çatmış, bir 
neçə kəsik Rus başı Şaha hədiyə olaraq göndərilmişdi. Şah da bundan çox sevinmişdi. Fransızların 
hərbi bəsirətləri üzündən rusların İrəvana girə bilməmələri bir daha Tehranda Gardan heyyətinə 
sempati yaratmağa başlamışdı. Noyabrın sonlarında xəbər gəldi ki, Naxcıvan civarında böyük bir savaş 
başlamış və burada Şahzadə özü komandanlığı yürütmüşdür. Abbas Mirzə ilə bağlı savaş xəttindən 
gələn bir xəbər Şahı çox narahat etmişdi. Gələn xəbərlərə görə Şahzadə öz canını qorumamaqda imiş. 
Şahzadənin atına güllə isabət edir, at ölür və Şahzadə piyadələrlə bərabər hücuma başlayır. Bu anda 
Şahzadəyə xəbər gəlir ki, topxananın komutanı öldürülmüşdür. Ordunun toplarının susması düşmənin 
üstünlüyünə səbəb olmuşdur. Bu vəziyyəti görən Şahzadə özünü topxanaya çatdırmağı başarmış və 
topların komutanlığını öz üzərinə götürmüş, düşmən səngərlərini atəşə tutmuşdur. 
       Sir Harford Conz Şirazdan Tehrana doğru gəlməkdə idi. Gardan, heyyəti ilə bərabər ölkəni tərk 
etmək üçün Şahdan izn istədi. Şah onlara etdikləri işlərindən dolayı təşəkkür edib və getmələri üçün 
izn verdi. Heyyət 1809-cu il fevral ayının 17-də Tehranı tərk edib, mart ayının 9-da Təbrizə çatdı. 
Fransa heyyətinin ölkədən ayrılışı Abbas Mirzəni çox narahat etmişdi. Digər tərəfdən, İngiltərə ilə 
başlanan müzakirələrin gedişini diqqətlə izləməkdə idi. Onların nə kimi təkliflərlə gəldiklərini, nələr 
gətirdiklərini maraq edirdi. Abbas Mirzə Təbrizdə dost olduqları Fransa heyyətini çox böyük hörmətlə 
qarşıladı. Onlar Abbas Mirzənin surətindəki üzgünlüyü açıqca sezməkdəydilər. Şahzadə ordusunu 
toplarla donatmış fransız heyyətinin ölkədən ayrılışına çox üzülürdü. Qısa bir sürə Təbrizdə qalan 
Gardan heyyəti Xoya doğru hərəkət etdi.  
       Gardan heyyətinin ayrılışı ilə Fransa və Qacariyə dostluğu sarsılsa da sonradan təkrar 
güclənəcəkdi. Bir sürə sonra daha mücəhhəz bir heyyət Qacariyəni ziyarət edəcək və Qacariyədə savaş 
və hərbi disiplinin gəlişməsinə yardımçı olacaqlardı. 
 
 
 
 
 
 
 
 
 
 
 
 
 32
 
Savaşların davamına giriş 
 
      1809-cu il mart ayının 12-də Sir Harford Conz və Qacariyə arasında bir anlaşma imzalandı. 
Qacariyə tərəfindən bu anlaşmaya imza atan Sədr-i Əzəm (başvəzir) Motəməd-üd Dövlə və Əmin-üd 
Dövlə adında başqa bir vəzir idi. Bu anlaşmaya görə İngiltərə Rusiya qarşısında Qacariyəyə maddi 
yardım etməyi üzərinə götürürdü. Bu maddi yardım yalnız İngiltərə ilə Rusiyanın qarşı durmalarının 
sürəcəyi zamana qədər davam edəcəkdi. Yəni Rusiya ilə İngiltərə arasında barış aktı imzalandığında 
bu anlaşma öz-özünə ibtal ediləcəkdi. 
       İngiltərə dövlətinin nümayəndəsi ilə Con Molkolm arasında böyük bir anlaşmazlıq və rəqabət var 
idi. Lakin bu iki ingilis məmuru ölkələrinin mənafesi üçün bir arada hərəkət etmək zorundaydılar. 
       1812-ci ildə İngiltərənin yeni səfiri Sir Qor Ozli Qacariyəyə gəldi. Mart ayının 14-də birinci 
anlaşmanın davami və təkmilləşdiricisi olan ikinci müqaviləni də Qacar dövləti ilə bağladılar. 
       Qacariyə və Rusiya arasında savaş davam edirdi. Ancaq 1809-1812 illər arasında önəmli hərbi 
dəyişiklik olmamışdı. Avropa savaşında məşğul olan Rusiya Qafqazda sadəcə Abbas Mirzənin 
ordusunun irəliləməsini durduracaq miqdarda güc saxlamışdı. 
       1812-ci il yayının əvvəlində İngiltərə və Rusiya arasında barış antlaşması imzalandı. Bu zaman 
İngiltərənin Tehrandaki səfiri Qor Ozli Təbrizə getdi. Belə bir sual ortaya çıxır ki, nədən belə kritik 
dönəmlərdə səfirlər müzakirələri Tehranda yürütmək yerinə Təbrizə gedirdilər. Şah bir çox xarici 
siyasətin məsuliyətini Abbas Mirzəyə buraxmışdı. Özəllikə Rusiya məsələsi ilə ilgili danişıqların 
çoxunu Abbas Mirzə yürütməkdə idi. Bu səbəbdən də Təbriz Tehrandan daha çox xarici qonaqları 
qəbul etməkdə idi. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 33
On il sürən savaşlar 
(davamı) 
 
       Ağır xərc aparan savaşlardan Şah bezmişdi. Səbirsizliklə barış antlaşmasının imzalanmasını 
bəkləyiridi. Ancaq savaş bölgədə qaçınılmaz bir durum halına gəlmişdi. Hələ də rusların adı gələndə 
yoxsul kəndlilər qorxularından təndirdə, tövlədə və bu kimi yerlərdə gizlənirdilər. Ancaq Sisyanovun 
xofu ortadan qaldırıldıqdan sonra insanlarda bir az arxayınlıq yaranmışdı. Lakin yenə də hər kəs 
barışdan yana idi.  
       Abbas Mirzə anlamışdı ki, barış olarsa, onun çox sevdiyi torpaqlar əldən gedəcəkdir. Tehran da bu 
torpaqların qarşılığı barışla planı ilə psikolojik olaraq razılaşmış kimi görünürdü. Bu üzdən də Abbas 
Mirzə bu torpaqları qorumaq üçün yol axtarırdı. Onun intizamsız və savaş teknolojisindən məhrum 
olan ordusu Rusiyaya qarşı bu torpaqları qoruya biləcək kapasitədə deyildi. Şahzadə bunun fərqində 
idi. Bu üzdən də dərin bir kədər içini sarmışdı. 1809-1812-ci illər arasında önəmli tarixi savaşlar 
olmadı. Ancaq hər iki tərəf  daima savaşa hazırlıqlı durumdaydı.  
       Şahzadə, İngiltərənin yardımını etimadla, güvənərək qəbul etmədi. Çünkü İngiltərənin Hindistanı 
necə işğal etməsi haqda, xüsusən Fransa heyyətindən bilgi almışdı. Öncə Hindistana yardım amacı ilə 
gəlmiş, sonra tacirlərini oraya sövq etmiş, yavaş-yavaş ölkənin bütün hərbi və iqtisadi mərkəzlərini ələ 
keçirdikdən sonra da açıq işğala keçmişdir. Bütün bunlara baxmayaraq onun xidmətində çalışan ingilis 
zabitlərlə etidalla davranır, onlara hörmət edir, bilgilərindən ordusunun yaralanmasını sağlayırdı. 
Lakin James Morierin (Cemz Moryer) də ifadə etdiyi kimi, Şahzadə hər zaman fransız eyitmənlərin 
təəssübünü saxlayırmış.  
       Azərbaycanın başkəndi o zaman başqa şəhərlərə və bölgələrə hakim olan umudsuzluqdan və 
gərginlikdən bixəbər idi. Təbriz müxtəlif milliyətlərin və insanların ticarət əməllərinə səhnə olmuşdu. 
Çoxu poloniyali, rus ordusundan qaçan və əsir alınanlar Təbrizə gətirilmiş və onlardan bir alay 
oluşdurulmuşdu. Abbas Mirzə əsirlər vasitəsi ilə də rus ordusundaki tekniyi öz ordusuna intiqal 
etdirməkdə idi.  
       Con Molkolm 1808-ci ildə qələmə aldığı bir məktubda Azərbaycan ordusunda Drouville (Druvill) 
adında birinin olduğunu da rişxəndlə yazmaqdadır.  
       Gerçəkdən uzun zaman Şahzadənin müşavirliyini yapan bu Qaspar Druvil kim idi? Bu şəxs Fətəli 
Şahın belə hörmətini qazanmış və sarayda da xidmətlər etmişdi. 
       1817-ci ildə Təbrizə səfər edən Ker Porter adında bir ingilis diplomat bu şəhərdə Qaspar Druvilin 
xatirələrini, not dəftərini tapır. Bu diplomat Druvilin, Şahzadənin ordusunda süvari alayının 
komandanı olduğunu eşitmişdi. Onun eşitdiyinə görə bu şəxs fransız olmuş, Azərbaycanda dünyaya 
gəlmişdir. Lakin davam edir ki, bu söylənən doğru olmaya bilər.23  
       Druvil illər sonra öz xatirələrini yazdığı zaman Çarın xidmətində idi. Rus ordusunda 
albay(polkovnik) rütbəsinə sahib idi. Druvil yazdığı xatirələrində Abbas Mirzənin karakteri, cəsarəti 
və bəsirəti haqda geniş bilgi verməkdədir. Şahzadənin özəl həyatı həp dumanlıq içində olmuşdur. 
Druvil xatirələrində yazır ki, bir çox Qacar şahzadələrinin, hətta Şahın özəl yaşamları ilə bağlı bəzi 
hadisələrə tanıq olmuşdur, lakin Abbas Mirzənin özəl həyatı haqda heç bir şey bilmədiyini qeyd edir, 
çünkü heç bir hadisəyə şahid olmamışdır. Bəzi söyləntilərə görə Abbas Mirzənin dörd qadını varmış 
ki, buna da şəriət izn verməkdədir. Lakin Druvilin yazdığına görə Abbas Mirzənin sevgisini qazanan 
sadəcə bir qadın olmuşdur. O da Təbriz civarından olan sadə bir bəzirganın qızı imiş. Druvilin bu 
yazdıqları inanılır kimi görünməkdədir. Çünkü Abbas Mirzə kimi bir karakter saray intriqasından uzaq 
olan bir qadınla daha rahat ola bilərmiş. Bu bilgilərin dışında Şahzadənin özəl həyatını yansıtacaq heç 
bir şey yoxdur. Ömrünü yurdunun qorunması üçün savaşlara həsr edən bir savaşçının ancaq bu qədər 
özəl həyatı ola bilər. Druvil, Abbas Mirzəni bir neçə dəfə Təbrizin küçələrində bir çocuqla bərabər at 
çaparkən gördüyünü yazır. Druvil Şahzadəyə “Bu yaşda çocuğa bu hərəkətləri öyrətmək tez deyilmi”,- 
deyə sorar və Şahzadə cavab verər ki, bu çocuğun bir savaşçı olmasını istəyirəm. Bu üzdən də savaş 
fənnlərini nə qədər tez öyrənsə, bir o qədər yaxşıdır. Druvilə görə bu çocuq böyük ehtimalla Abbas 
Mirzənin çox sevdiyi qadını bəzirgan qızından olmuşdur. Lakin sonralar Abbas Mirzənin güvənini 
qazanan, gələcəyinə umud bağladığı Cahangir Mirzə olmuşdur. Cahangir Mirzənin isə ana tərəfindən 
soyu bəllidir. Cahangir Mirzə ana tərəfindən böyük xanların birinə bağlı idi. Druvil onun özəl 
                                                 
23 Ker Porter “Travels in Georgia, Persia, etc”, 2-ci cild, s. 587 
 34
xüsusiyətləri haqda bunu da yazmaqdadır ki, güldüyü zaman çox içdən və qəhqəhə ilə gülürdü. 
Şahzadə, Təbrizin otuz ağaclığında olan Ucan qəsəbəsində özünə bir saray tikdirmişdi.  
       Daima hərəkətdə olan Abbas Mirzə Arazın iki sahilində də imarətlər tikdirmişdi. Bu imarətlər 
onun ordusunu yoxladığı zaman dincəldiyi yerlər idi. Onun həyatının bütününə çevrilmiş 
Azərbaycanın hər yerini zövqlə gəzib dolaşırdı. Özəlliklə Urmunun bərəkətli torpaqlarında 
dolaşmaqdan ləzzət alırdı. Urmuda kürdlərin basqısından bezən kəndlilər Şahzadəni gördüklərində 
böyük bir güvənlə ona yaxınlaşmaq və ona olan sevgilərini bildirmək istəyirdilər. Abbas Mirzə də bu 
zəhmətkeş insanların ona yaxınlaşmalarına izn verirdi. Heç bir hadisə onu Azərbaycan insanları ilə bir 
yerdə olmaq qədər sevindirmirdi. Bu torpağa elə bağlanmışdı ki, Tehrana getməyi heç ağlına gətirmir 
və Tehrandaki Şah sarayındaki intriqaları vecinə almırdı. O, Azərbaycana mənsub olmaqdan qürur 
duyurdu. Lakin Abbas Mirzənin içini gizlin bir dərd sökməkdə idi. O, rus ordusunun daha güclü və 
silah baxımından daha üstün olduğunu bilirdi. Bir gün ruhu və qəlbi qədər sevdiyi bu torpağı, Arazın o 
tayını rusların işğal edəcəyindən əndişələnirdi. Bu dərd onu için-için içindən yeyirdi. Bu üzdən də 
ruslara qarşı qoymaq üçün alternativ yollar arayırdı.  
*** 
     1811-ci ilin qışında yeni bir ingilis heyyəti Tehrana gəldi. Sir Qor Ozli yeni bir anlaşma planı 
gətirmişdi. Bu plan 1809-ci ildəki əksik qalan İngiltərə mənafeini tam təmin etməkdə idi. İngilis səfiri 
Rusiya ilə Qacariyənin savaşı tərk etmələri yönündə anlaşmalarını istəyirdi. Şah da bu təklifə xoş 
niyyətlə baxmaqda idi. Lakin önəmli olan Abbas Mirzəni yola gətirmək idi. Bu amacla ingilis səfiri 
Təbrizə yola düşdü. Səfir Şahzadə haqqında öncədən bilgi əldə etmiş və onun karakteri, zəkası haqda 
qiyabi olaraq bilgi sahibi olmuşdu. İndi bu şəxslə görüşə gedirdi. Səfir, Abbas Mirzəni barışa razı 
etmək üçün ağlında bir sürü dəlillər birikdirmişdi. 
       Səfir Təbrizə çatdığında Rusiyanın genel kurmay başqanı Reşitovun orada olduğu xəbərini aldı. 
Rusiya ilə İngiltərə öz aralarında sülh haqqında danışıqlar aparırdılar və sonuca varmalarına da az 
qalmışdı. Bu üzdən də ruslar, İngiltərənin Abbas Mirzəni barış konusunda ikna edəcəklərini 
düşünürdülər. Sir Qor Ozli öz dövləti tərəfindən tam yetkiyə sahib idi. Bu üzdən bölgədəki durumu 
daha yaxşı öyrənmək amacı ilə Robert Qordan adında birini Gürcüstana göndərdi. Digər tərəfdən, 
Abbas Mirzəni razı salacaq bütün yolları denəməkdə idi. Sir Qor Ozli bir ay Azərbaycanda qaldı. Bu 
müddət içində gah Təbrizdə, gah da Abbas Mirzə ilə bərabər ordu barınaqlarına, qərargahlarına 
gedirdi. Bu arada James Morier üçüncü şəxs olaraq və bir az da tərcüməçi simasında onların bütün 
birlikdəliklərinə tanıq olmuşdur. Bu tanıqlığını “İkinci səfər” kitabında xatirələr şəklində qələmə 
alacaqdı. James Morier bu sırada Şahzadənin qardaşı Məhəmmədəli Mirzənin Tehran mollaları ilə 
yanaşı onun reformlarına qarşı olduğunu səfirə söyləyir, Tehranda ona qarşı olan fitnələrdən İngiltərə 
Böyük Elçisini xəbərdar edirdi.24 Abbas Mirzə bu Batılı adamların davranışlarına, öngörülərinə, 
metodlarına, səliqələrinə və bilgilərinə heyran olurdu. Səfir öz məntiqi ilə bu bir ay içində Şahzadəni 
çox etkiləmişdi. Böyük elçi Azərbaycanda böyük islahatlar üçün barışın nə qədər önəmli olduğu haqda 
Abbas Mirzəyə etkiləyici sözlər söyləmiş və Şahzadə bu reform arzusunun gerçəkləşməsi üçün sülhün 
lazım olduğunu anlamışdı. Lakin 1812-ci ildə ruslar tərəfindən önərilən sülhün mətni ilə tanış 
olduğunda çox qızmışdı. Bu önəridə Abbas Mirzə Azərbaycanın bir çox bölgələrini ruslara buraxmalı 
idi. 
*** 
       Abbas Mirzə Fətəli Şahın Azərbaycana səfərini duyduğunda atasını Ucanda qarşılamaq üçün 
gərəkən hazırlıqları gördü. Səfiri də atasını qarşılamaq üçün Ucana çağırdı. Səfir Ucana çatdıqdan bir 
neçə gün sonra carçılar car çəkdilər ki, Şah gəlməkdədir. Abbas Mirzə, içində səfirin də olduğu bir 
heyyətlə Şahı qarşılamağa çıxdı. Səfir və heyyəti Abbas Mirzənin bir davranışına heyrət etmişdilər. 
Abbas Mirzə atdan enərək Şahın istiqbalına varıb diz çökmüş, alnını torpağa yapışdırmış və Şahın 
atının ayağının izini öpmüşdü. Səfir, Şahın sarayında Şahzadənin bu davranışını yansıtan tablolar 
görmüşdü, lakin bu tabloları xəyalın ürünü olan sənət əsəri kimi anlamışdı. Yabancılara görə bu 
şəkildə Şahı sitayiş etmə insanın şəxsiyətini əzir, insanı kiçik düşürürdü. 
*** 
       Abbas Mirzə Ucanda daha çox qalmağa vaxtı yox idi. Ucanın səkkiz ağaclığında Mərənd-
Naxcıvan yol qovşağında yerləşən ordu qərargahına baş çəkməyə getdi. Bu qərargahda James Morier 
                                                 
24 James Morier “İkinci səfər” 
 35
onu ziyarət üçün zaman istəmişdi. Səfirin Tiflisə göndərdiyi elçisi bilgi birikdirib və geri dönmüşdü. 
Səfir bu bilgilərin nəticəsini Şahzadəyə çatdırmaq üçün James Morieri görəvləndirmişdi. James 
xatirələrində yazır ki, səhər erkəndən Təbrizdən çıxmış, gün batan çağı Sufiyanda istirahət etmiş və 
gəcə bitənə yaxın qərargaha varmışdır. Ətraf kəndlilər bir aslanın onlara zərər verdiyini Abbas 
Mirzəyə şikayət etmişdi. Abbas Mirzə bu aslanı tapıb ovlamaq üçün ova çıxmışdı. Ovdan dönən 
Şahzadə həmən James Morieri qəbul etmiş. Abbas Mirzə çadırda bir keçə üstündə oturmuşdu. James 
daxil oldu və əlindəki diplomat çantasını açdı. Bu çanta içində Şahzadənin gözü Osmanlı-Rusiya 
anlaşması adında bir sənədi müşahidə etdi. Abbas Mirzə yardımçısı Heydərəliyə dışarıya çıxmasını 
işarə etdi. Bu sənədləri diqqətlə oxumaq istəyirdi. James həm də Robert Qordanın yazdığı bir məktubu 
da Şahzadəyə verdi. Bu məktubda qeyd olunurdu ki, o, Qarabağa, Gəncəyə, Şuşaya getməyi də 
başarmış və rusların bu bölgədəki durumları haqda bilgi əldə edə bilmişdir. Bu arada Şahzadə bağırmış 
ki, “Rusları mən tanıyıram, elə davranarlar ki, olduqlarından daha güclü görünsünlər, insanları şaşırdıb 
özlərini güclü göstərsinlər.”25 
*** 
       Temmuz ayının sonlarında  Şahzadə bölgənin durumu ilə ilgili dəqiq bilgi əldə edə bilmişdi. Bu 
bilgiyə görə Qarabağın bəzi bölgələrini işğal edən General Kutlerovski Lənkəranı işğal etmək istəyirdi. 
Bir neçə ay öncə Lənkəran Abbas Mirzənin birlikəri tərəfindən ruslardan geri alınmışdı. Bu üzdən də 
Şahzadə, ordusunu Arazın sahillərinə doğru sövq etməyə başladı. Ağtəpə adında bir yerdə oturaq saldı. 
İngilis səfiri bilirdi ki, Abbas Mirzənin keçən bahardaki  kiçik zəfərləri onu məğrur etmiş və yeni savaş 
üçün can atmaqdadır. Səfir Tehrana gedib bir sürə qaldıqdan sonra təkrar Şahzadəni görmək üçün 
Ağtəpəyə gəldi. Abbas Mirzənin ordusunun içində ingilis zabitlərdə görəv almaqdaydı. İngilis 
səfirliyinə ayrılmış çadırlar ordunun yerləşdiyi yerdən iki ağac uzaqda idi. Səfir Ağtəpədə bulunduğu 
müddət içində Şahzadənin diqqətini inzibati məsələlərə yönəltməyə çalışdı. Orduda modern 
hiyerarşinin olmasının vacibliyi üzərinə deyindi. Abbas Mirzə diqqətlə qulaq asır və etirazı olduğu 
yerlərdə də susaraq dinləməyi tərcih edirdi. Sir Qor Ozli Şahzadəni bir rus elçisini Ağtəpədə qəbul 
etməyə ikna etdi. Bu elçi General Verdov idi. O, sülh müzakirəsinin ayrıntıları haqda Şahzadə ilə 
danışacaqdı. Abbas Mirzə Verdovun gəlməsini qəbul etsə də, ancaq içindəki məxfi etirazları üzündən 
oxunmaqda idi.  Görüş baş tutdu. Ancaq bu görüşdə Verdov Qacariyə tərəfindən uyqulanan protokola 
təslim olmayacağını duyurdu. Məsələn, Abbas Mirzə ilə görüşdə çəkmələrini çıxarmayacağını bildirdi. 
Buna qarşılıq olaraq Abbas Mirzə də onu qarşılamaq üçün heç bir şey etmədi. Gərgin bir ortamda 
təsirsiz sözlər danışılırdı. Verdov getdikdən sonra Abbas Mirzə çox qızdı və protokolu hazırlayan öz 
xidmətçisini suçlu bildi. Ona əlli zərbə şallaq vurulmasına əmr etdi. Abbas Mirzənin yaxınları bu günə 
qədər onun bu şəkildə davranmasına şahid olmamışdılar. Ancaq ruslar tərəfindən hazırlanan barış planı  
onu çox qızdırmışdı. Həm Rusiya, həm İngiltərə və həm Tehran Şahzadəni bu barış antlaşmasını 
imzalamağa zorlayırdı.  
       İlkin müzakirə başladığı üçün İngiltərə bunun davam etməsini istəyirdi. Lakin nə Abbas Mirzə, nə 
də rus Generalı Arazı keçib digərinin yanına getmək istəmirdilər. Bu üzdən də danışıqları heyyətlərin 
yürütməsi planlandı. Şahzadə heyyətini Qaimməqam təmsil edirdi. Sir Qor Ozlini də James Morier 
təmsil etməkdə idi.Yaşlı vəzir xeyli söhbətdən sonra gördü ki, anlaşmaq çox çətin məsələdir. Çünkü 
rusların torpaq tələbi istəklərinə Abbas Mirzə kəsinliklə rədd cavabı verməkdə idi. Morier yazır ki, 
durumun belə olduğunu görən vəzir Qaimməqam təklif etdi ki, şirin şərbət yerinə acı qəhvə versinlər. 
Abbas Mirzənin heyyəti geri döndükdən sonra hər kəsi bir tür əsəbilik sarmışdı. O anda ingilis səfiri 
ölkəsinin Rusiya ilə bağladığı sülh müqaviləsindən xəbər tutmuşdu. Bu da İngiltərənin Qacar dövlətini 
Rusiya qaşısında savunmayacağı anlamında idi. Səfir açıq şəkildə Abbas Mirzəyə dedi ki, Rusiyaya 
qarşı keçirəcəyiniz hər hansı bir hərbi əməliyatda ingilis zabitləri iştirak etməyəcək. İki ingilis albayı 
(albay Lindsi və albay Kristi) Abbas Mirzənin yanında qalmaq üçün Böyük Elçidən istəkdə 
bulunmuşlar. Bəziləri bu iki albayın belə davranmalarını onların görəv sürəsi içində aldıqları yüksək 
maaşa bağlayırlar. Albay (polkovnik) Kristi Azərbaycanda güləş yarışlarına qatılırkən güləşdiyi 
adamın ölümünə səbəb olmuşdu. Lakin ölən adamın ailəsinə hər tür yardım etmişdi ki, bəlkə günahını 
yuya bilsin. Bu iki albayın dışında ingilis heyyəti səfirlə bərabər Ağtəpəni tərk etdilər. Səfir bu iki 
albayın qalmasına nədən izn vermiş əcəba? Bəlkə Rusiya-İngiltərə arasındaki barış anlaşmasından tam 
                                                 
25 James Morier, “İkinci səfər” 
 36
əmin olmadığına görə imiş. Bəlli deyil. Lakin bilinən o ki, səfir Rusiyanın Xəzərdəki donanmalarının 
komandanı Vezlaqov tərəfindən barış anlaşması haqda dəqiq bilgi əldə etmişdi. 
 
*** 
 
       Abbas Mirzə çox gərgin ruh halları keçirməkdə idi. Sir Qor Ozlinin davranışı onu çox incitmişdi. 
Bu üzdən mədəniyyətlərinə və teknolojilərinə heyran qaldığı batılılarla dostluq mümkün deyildir 
düşüncəsinə varmışdı. Abbas Mirzə Böyük Elçinin söylədiyi çağdaş hiyerarşi və gizlilik haqqındaki 
sözlərini xatırlayırdı. Abbas Mirzə öz qüsurunu etiraf edirdi. Bütün hücumları haqqında nədən ruslar 
öncədən bilgili olduqları haqqında özünü suçlayırdı. Abbas Mirzə çox önəmli kəşfiyyat və həmlə 
toplantılarına gərəkdiyindən artıq adam toplayırdı. Dışarıya sızan bilgilər ruslara çatırdı. Həmlələr 
olmadan öncə ruslar bütün alayların komutanları haqqında bilgi əldə edə bilirdi. Abbas Mirzə böyük 
bir təərrüz edəcəyini gizlətmirdi. Çünkü bu böyük hücum və savaş duyğusu orduya moral verməkdə 
idi. 
       General Kutlerovski casusları vasitəsi ilə Abbas Mirzənin ordusu haqda hər tür veriləri 
dəyərləndirmiş, oktyabrın 31-də çaydan keçərək Abbas Mirzənin ordusunu basmış və çox qısa sürə 
içində iki tərəfdən ordunu mühasirəyə almışdı. Kutlerovskinin bu gözlənilməz həmləsi haqda bir biri 
ilə uyğun gəlməyən müxtəlif rəvayətlər söylənməkdədir. Qacar vaqiə nevisləri həmləni qafil bir hücum 
olaraq yazmışlar. Lakin ingilis vəqaye nivislər başqa tür bilgi verməkdələr. Şahzadənin özəl həkimi 
olan ingilis  Doktor Karmək öz gözləri ilə macəraya şahid olmuşdur. Karmək, General Kutlerovskinin 
hücumunu iki qismə ayırır: birinci mərhələ 31 oktyabr səhər erkəndən başlamışdır. Bu mərhələdə 
savaşın taleyi bəlli deyildi. İkinci mərhələ gecənin qaranlığında başlamış və Şahzadənin tam 
məğlubiyətinə səbəb olmuşdur. Drouvillein (Druvil) yazdığı üçüncü rəvayət isə Karməkin 
söylədiklərinə bənzəməkdədir. Məsələnin aydınlanması üçün Druvilin bu olayla bağlı yazdığını olduğu 
kimi gətiririk: 
        Nəzərə almaq lazımdır ki, Abbas Mirzənin inzibatlı ordusu kiçik bir alaydan oluşmaqda idi. 
Fərari ruslardan, əsirlərdən ibarət olan bu inzibatlı ordu böyük bir cəsarətlə ruslarla savaşdılar. Lakin 
bu inzibatlı ordu çox az idi və disiplinsiz ordu qarşısında yox kimi görünürdü. Çoğunluğu oluşduran 
ordunun modern savaş sistemindən bixəbər olduqları bəlli idi. Abbas Mirzənin ordusu top atəşinə 
məruz qaldığında bu inzibatsızlıq daha da çoxaldı. Süvarilərlə piyadələr bir birinə girdilər. Rus 
ordusunun topları yaxın təpələri ələ keçirib, orada yerləşib və dəqiq atəşə başladıqdan sonra vəziyyət 
daha da pisləşdi. Şahzadə atı ilə ordunun ortasında bağırıb onlara cəsarət vermək istəyirdi. Lakin 
Şahzadənin səsi top güllələrinin gurultusu içində eşidilmirdi. Abbas Mirzə özünü yaxınında olan 
topxabasına çatdırıb, atəş əmri verdi. Lakin bu atəşlər artıq əsərsiz idi. Belə anlaşılır ki, ordunun 
qəflətən hücuma məruz qalması üzündən hər kəs özünü itirmiş və topları doğru kullanma imkanı da 
əldən çıxmışdır. Birinci həmlə iki saat sürdü. Düşmən topları susduqdan həmən sonra Abbas Mirzə 
komutanları və iki ingilis albayı ilə təcili bir toplantı keçirdi. İngilis albaylar geriçəkilməyi təklif 
etdilər. Onların planları ilə bu geriçəkilmə baş tutsa idi ən az itki ilə düşmənin növbəti hücumundan 
qurtula bilərdilər. Ancaq Abbas Mirzə bu təklifi qəbul etmədi. Gecə boyunca Abbas Mirzə 
komutanlara ordunu savaşır duruma gətirmələrini əmr etdi. Səhərə yaxın təpənin başına bir top 
çıxarmağı başardılar. Albay (polkovnik) Kristi öz alayına düzən verməyi başarmışdı. Kristi topu elə 
yerləşdirdi ki, mərmiləri təsirli olsun və hədəfə isabət etsin. Gecənin qaranlığı bitmədən təkrar savaş 
başladı. Şahzadənin atı aldığı güllə yarasından öldü. Şahzadənin yanında bulunan yardımçılarından biri 
atını Şahzadəyə verdi. Ətrafdaki bir neçə çadır və ev atəş içində idi. Albay Linsinin bu savaşda aktiv 
olmadığı görünür. Ancaq Kristi ruslara qarşı top atəşi ilə qarşılıq verirdi. Kristi arxasından ağır 
yaralandı. Əsgərləri onu bir ağaca söykəyib yarasını bağladılar. Qısa sürədən sonra hər tərəf Rus 
ordusu tərəfindən mühasirə edilmişdi. Qazaqlar Kristini əsir aldılar. Ancaq görəndə ki, o, Azərbaycan 
ordusunda savaşan bir ingilisdir güllə ilə dəlik-deşik etdilər. Rus ordusundan fərar etmiş çoxu 
poloniyalı və gürcü olan alay müntəzəm savaşlarına davam etməkdəydilər. Onların çoxu öldülər, ancaq 
təslim olmadılar. Sonradan barış imzalandığı zaman diri qalanları yenə də Abbas Mirzənin xidmətində 
oldular. Artıq Abbas Mirzənin ordusu bir-biri ilə irtibatsız dağınıq dəstələr halına gəlmişdi. 
 37
Aslanduzda 24 saat davam edən bu savaş minlərcə insanın canını almışdı. Öz işlərinin nəticəsindən 
əmin olan ruslar atəşi durdurdular. Abbas Mirzə geri çəkilmək məcburiyətində qalmışdı.26 
 
*** 
       
Savaş bir il daha davam edəcəkdi. Lənkəran qalasını yerli xanlıq Abbas Mirzənin birimlərinin 
himayəsi ilə qorumaqda idi. 1813-cü il yanvar ayında Kutlerovski Lənkəranı işğal etdi. Rusların bu 
qədər dayatmalarına rəğmən Abbas Mirzə hələ də sülhü qəbul etmirdi. Təbrizdə böyük bir təlaşla 
çalışır, silah ürətirdilər. Topxana əksikliklərini ortadan qaldırdılar. Yenidən bir ordu oluşdurmuşdular. 
Baharın başlarında hücuma başlayan Şahzadə Arazın sahillərində ruslara böyük zərbə endirib Rus 
ordusunu bölgədən uzaqlaşdırmağı başardı. 
    Yayın əvvəllərində Şah Azərbaycan ordusuna moral vermək üçün Ucana gəldi. Yeni və geniş bir 
hücum üçün hazırlıq gedirdi, ancaq Xorasandan olumsuz xəbərlər gəlirdi. Türkmən xanları mərkəzə 
qarşı baş qaldırmışdılar.Fətəli Şah Azərbaycanı tərk etdi və sülhün əldə edilməsi üçün bəzi tapşırıqlar 
verdi. Bir il öncə olduğu kimi ingilis səfiri ara buluculuq rolunu üstləndi. Ancaq Abbas Mirzə ilə 
əvvəlki kimi davranmırdı. Onun nəzərində Abbas Mirzə Aslanduz savaşının məğlub komandanı kimi 
görünürdü. Səfirin bu tür davranışları Abbas Mirzəyə pis təsir edirdi. Əcəba səfir bu davranışı ilə 
Aslanduzda ölən Albay Kristinin intiqamını mı alırdı? Sir Qor Ozli, Albay Arsini Arazın o tayına 
məmuriyyətə göndərdi. Albay Arsin Qafqaza gedib və oranın hakimi ilə danışmalı idi. Qacariyə-
Rusiya arasında barış məsələsi söz konusu idi. Qafqazlara aid olan hər tür barış planı Abbas Mirzəni 
rahatsız edirdi. İlk kəz olaraq bir yabancı elçi ilə yüksək səslə, bağıraraq danışırdı. Səfirə sordu ki, 
bəlkə İngiltər-Rusiya barış anlaşmasında Rusiyanın Azərbaycanı işğal etməsinə yardımçı olmanızı da 
boynunuza götürmüşsünüz?! Özünü kontrol edə bilməyən Şahzadə elçinin üstünə bağıraraq dedi: 
“Albay Arsini Qafqaz hökmdarına göndərməkdə israr etsəniz, gözətçilərə əmr edəcəyəm sınırdan 
keçdiyində ona atəş açsınlar.”27 
       Səfir ona anlatmağa çalışdı ki, bu tür davranışı ilə ölkəsinə altından çıxması zor olan xəsarətlər 
yetirə bilər. Bu o demək idi ki, belə bir hadisə baş verərsə İngiltərənin Hindistandaki ordusu Bəsrə 
körfəzindən hücuma başlaya bilər. Səfir çox diplomatik və üstü qapalı şəkildə Şahzadəni təhdid edirdi. 
Şahzadə ölkəsinin geri qalmışlığının utancını yaşayarcasına təslim olmaq zorunda qalmışdı. Səfir 
soyuq davranışı ilə Abbas Mirzəni tərk etdi. Onun arabuluculuğu artıq təşrifatdan ötəyə keçmirdi. 
Barış planı hazırlanmış və Şah da razılığını bildirmişdi. 1813-cü il oktyabrın 21-də, yəni Aslanduz 
hadisəsinin üstündən bir il keçməsinə on gün qalanda Qarabağın Gülüstan kəndində barış aktı 
imzalandı.  Abbas Mirzə bütün qəzəbinə və iradəsinə rəğmən “Gülüstan” müqaviləsinə qol çəkmək 
zorunda qalmışdı. Bu anlaşmaya görə Qacar dövləti Arazın quzeyindəki torpaqlardan vaz keçir və 
Bakı, Gəncə, Dərbənd, Şirvan, Qarabağ ruslara verilirdi. Eləcə də Qacar dövləti Gürcüstanın işlərinə 
qarışmamağı üzərinə götürürdü. 
 
 
 
 
 
 
 
 
 
 
 
 
 
 
                                                 
26 Drouville (Druvil) Gaspard, Voyage en perse pendant les annees 1812 et 1813-02 vol. St. Petersburg, 1819. 
 
27 James Morier “İkinci səfər” 
 38
 
Reformist Abbas Mirzə 
 
 Giriş 
 
        1815-ci ildən etibarən, yəni Napoleonun tarix səhnəsindən dışlanmasından sonra, artıq İngiltərə 
Hindistan müstəmləkəsi haqda heç bir əndişəyə qapılmamaqda idi. Bu üzdən də Qacariyə İngiltərə 
üçün əski önəmini itirmişdi. Napoleonun Qacariyəni üs kimi kullanıb və Hindistana həmlə edəcəyi 
daima İngiltərəni rahatsız etməkdə idi. Bu səbəbdən də İngiltərə Qacariyə ilə ittifaqa önəm verir və 
onu Fransanın müttəfiqi  olmaqdan kənar tutmağa çalışırdı.Napoleonun Fransadaki siyasi həyatına son 
verilməsi Azərbaycanın da aqibətini olumsuz yöndə etkiləməkdə idi. 
       Hindistandan arxayın olan İngiltərə başqa yerlərə göz tikməyə başlamışdı. İngiltərə Hindistan kimi 
zəngin ekonomik qaynaqlı ölkəni qorumaq üçün onun ətrafındaki əraziləri də işğal etmək istəyirdi. Bu 
şəkildə gələcəkdə də Hindistanı hər hansı bir gücün qarşısında onun sınırlarının çox ötəsində qorumuş 
olurdu. Bu üzdən də Xorasanın böyük bir bölümünü işğal etməyi planlayırdı. 
       Bu arada İngiltərənin Qacariyəyə qarşı laqeydliyi Rusiyanın işğalçılıq meylini daha da artırmışdı. 
Bu səbəbdən də Abbas Mirzə istəməsə belə, İngiltərə ilə olan anlaşmaların ayaqda durmasından, 
keçərliliyini qorumasından yana idi. Özəlliklə Hind ordusunda görəv yapmış ingilis zabitləri öz 
yanında bulundurmaq istəyiridi. Ancaq İngiltərə Abbas Mirzənin bu istəklərinə soyuq yanaşırdı, çünkü 
anlaşmada üzərinə götürdüyü maddələri heyata keçirməmək istətirdi. İngiltərə Qacariyə ilə bağladığı 
müqavilədən boyun qaçırmağa çalışırdı. 
       O sıralarda Rusiya imperator Aleksandr Qacariyə ilə savaş planlarını tasarlamaqda idi. Qafqazın 
hakimi general Yerməlov da Qacariyəyə qarşı bəzi sınır təxribatı yapmaqda idi. Özəlliklə Abbas 
Mirzənin reformları Yermolovu çox qızdırmaqda idi. Savaş 1826-ci ildən öncə başlamayacaqdı. Bu 
illər ərzində Abbas Mirzə bəzi reformlarını həyata keçirməklə uğraşdı. Sadəcə 1821-1823 illəri 
arasında Osmanlı ilə olan bəzi anlaşmazlıqlar onun reform hərəkətini ənglləmişdi. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 39
Reformist Abbas Mirzə 
 
       “Padşahın ikinci oğlu Abbas Mirzə İngiltərənin yardımı ilə uğurlu islahatlar həyata 
keçirməkdədir.Yüksək orqanizasionlu birliklər oluşdurmuşdur. Topxanası qüsursuzdur və böyük bir 
sürətlə də gəlişməkdədir. Təbrizdə bir dəmir əritmə mərkəzi yapdırmışdır. Ayrıca bir silah ürətim 
mərkəzi də çalışmaqdadır. Savaş qalaları Avropa modelinə uyğun yapılmaqdadır. Azərbaycanın 
mədənlərini kullanıma hazır etmişdir. Abbas Mirzə atasının xəsisliyi üzündən maddi basqı altındadır. 
Ancaq özü sadə yaşamı tərcih etdiyi üçün şəxsi gəlirinin çoxunu orduya və başqa sosial xidmətlərə 
həsr etməkdədir...” 
        Bu sözləri yazan davam edir: 
       “Reformlar davam edir. Belə getsə yaxın gələcəkdə Qacar dövləti Avropa piyadələri səviyəsində 
hərbi orqanizasiyon oluşduracaq.”28 Bu raportu yazan Abbas Mirzənin dostudur mu, əcəba?  
       Əksinə, bu raportu yazan Abbas Mirzənin düşməni və Qafqazın hakimi General Yermolovdur.  
Qacar dövlətinin özünü savuna bilməsini mümkün edəcək bu reformlar Yermolovu rahatsız etməkdə 
idi. Yermolov bu reform sürəcini durdurmaq üçün Abbas Mirzənin düşmən qardaşı Məhəmmədəli 
Mirzə (Dövlətşahi) ilə ilişkiyə girməyi düşündü. Məhəmmədəli Mirzə yaxşının pisin fərqinə varmadan 
Abbas Mirzəyə qarşı düşmənlik edirdi. Nə olursa-olsun Abbas Mirzənin bütün hərəkətlərinə qarşı idi. 
Dövlətşahi Abbas Mirzənin yenilikçı tutumunu sevməyən bütün din adamlarını, narazı xanları öz 
ətrafına toplamış və Qacar soyuna mənsubiyət duyğusundan da daha üstün hədəf təqib edirdi. Çünkü 
bu duyğudan yola çıxacaq olsaydı, Qacar soyundan olmayan xanları və mollaları öz müttəfiqinə 
dönüşdürə bilməzdi. 
       Abbas Mirzənin şahzadəlik məsələsi Ağaməhəmməd Xan Qacardan miras qalan Qacar Yasasına 
görə dəyişilməz bir durum olduğu üçün  Yermolovun Abbas Mirzəni devirmə planları baş tutmurdu. 
Əyyaşlıqla və digər bu kimi zövqlərlə başını qatmış yaşlı Fətəli Şah isə ölümündən sonra nə olacağı 
haqda heç düşünmürdü. Dövlətinin özündən sonraki taleyi ilə ilgili bir planı yox idi. Bəziləri belə 
söyləyirdilər ki, Şah, “tac-taxt onu əldə edə bilənin olacaqdır”,- demişdir. Şah artıq çox yaşlanmışdı və 
hər an ölə bilərdi. Bu da Rusiyanı çox rahatsız etməkdə idi. Çünkü Şahın ölümündən sonra Abbas 
Mirzə tac-taxta sahib olsaydı, durum dəyişilə bilərdi. Abbas Mirzə ölkənin digər yerlərində  olan , 
özəlliklə də Məhəmmədəli Mirzənin əmrindəki ordunu da Rusiya ilə savaşa sövq edib, əldən gedən 
torpaqları geri qaytara bilərdi. Yermolov bütün bu oluşumu əngəlləmək üçün bir plan gəlişdirmişdi. 
Plana görə Rusiyanın Gürcüstanda olan birlikləri İrəvanı işğal edəcəkdi. Bu işğalı durdurmaq üçün 
Abbas Mirzə birliklərini savaşa sövq etmək məcburiyətində qalacaqdı. Bu fürsətdən istifadə edərək 
başkəndə dönüş yolunu qapatacaqdı və digər tərəfdən, də Məhəmmədəli Mirzənin şahlığa gedən 
yolunu din xadimlərinin və digər Abbas Mirzə düşmənlərinin yardımı ilə açacaqdı. Yermolov Abbas 
Mirzədən bir dəfəlik qurtulmaq üçün belə bir plan tasarlamışdı.29 
       Ordusunu modern disiplinə tabe edən, Azərbaycanda böyük reformlar gerçəkləşdirən Abbas 
Mirzə, savaş nə qədər gec başlarsa, o qədər ölkəsinin xeyirinədir deyə düşünürdü. Çünkü gün keçdikcə 
müxtəlif sahələrdə reformlar gerçəkləşdirir və güclənirdi. Bütün bu güclənməni böyük savaşın 
başlanacağı gün üçün hazırlıq kimi anlayırdı. Yermolov da belə anlayırdı.   
       Ruslar tərəfindən işğal edilən ərazilərin xanları öncə ruslarla bir şəkildə anlaşacaqlarını sanırdılar. 
Lakin rusların onların hər tür müxtar hərəkətkərinə qarşı sərt tutumu nədəni ilə bu xanlar Təbriz 
dərbarına sığınmışdılar. Abbas Mirzə bunlara Azərbaycanın müxtəlif yerlərində torpaq verərək 
dəstəyini əsirgəməmişdi. Lakin sonradan bu xanların arzuları böyüməyə başladı. Tehrandaki saray 
intriqalarına qatılıb və Şahzadəyə qarşı çıxmağa başladılar. 1825-ci ilə qədər xanlar, Şahzadənin 
düşmənlərinə, xüsusən onun əsas düşmənləri olan qardaşlarına çox böyük yardım etdilər. Abbas 
Mirzənin reformlarını öz mənafelərinə qarşı görən hər kəs bu düşmənlərin cərgəsində idi. Mollalardan 
tutmuş vəzirlərə, xanlara və Şahzadənin qardaşlarına qədər geniş bir kütlə Abbas Mirzənin qərbləşmə 
hərəkətinə qarşı idilər. Həftədə bir kəz rəiyyətlərin şikayətlərini dinləyən Abbas Mirzə düşmənlərinin 
ona qarşı nə kimi planlar hazırladıqlarını anlamışdı. 
       1815-1825-ci illər Şahzadənin ən verimli və mutlu illəri idi. O illərdə Təbrizin küçələrində, 
bazarlarında görünən insanların davranışlarında mutluluq və güvən sezilməkdə idi. O illərdə Təbriz 
                                                 
28  Marşal Prens Paskeviç, müəllif: Prens Esçer Batov, Sanpetersburq, 1890 
29  Eyni qaynaq 
 40
Tehrandan daha əhəmiyətli görünməkdə idi. Çünkü Təbriz tacirlər üçün daha güvənilir və para 
qazandıran şəhərə dönüşmüşdü. Bütün bunların səbəbkarı olaraq Şahzadəni görən Azərbaycan 
əhalisi Şahzadəyə öz doğma padşahları kimi baxırdılar. Təbrizin bir neçə məhəlləsində yeni 
hamamlar təsis edilmiş, şəhərə içməli su çəkilmiş, İstanbula mal aparan tacirlərin gecələmələri 
üçün yeni karvansaralar tikilmiş və onların güvənliyi ilə ilgili hər tür önləmlər alınmış, imkanlar 
sağlanmışdır. Abbas Mirzə özəl həkimi ingilis Karmək vasitəsi ilə Təbrizdə ilk kəz su çiçəyi 
xəstəliyinin tədavisi üçün mərkəz təsis etmişdi. Bu da Azərbaycan çocuqlarının sağlığı üçün 
atılan ilk böyük addım idi. Abbas Mirzənin sağlıq alanındaki reformları, özəlliklə Tehrandaki 
baş molları rahatsız edir və bu tətbiqatdan küfr qoxusu gəlir deyə Şahı uyarırdılar. Lakin Abbas 
Mirzə düşlədiyi gəlişmiş Azərbaycanı gerçəkləşdirmək üçün bu reformların miqyasını 
genişlətmək zorunda idi. Bu səbəbdən də Azərbaycan əyanlarının oğullarını təhsil almaq üçün 
Avropaya göndərdi. Hər tür yeniliyə qapalı olan qaranlıq ruhlu ortama və Tehranın əngəlləmələrinə 
qarşı Abbas Mirzə böyük bir özənlə islahatlara durmadan davam edirdi. Bəzi təsisatların yapılmasına 
özü şəxsən nəzarət edirdi. İlk kəz olaraq Abbas Mirzə Azərbaycanda kitab yayın mərkəzi 
(çapxana) təsis etdirdi. Daş üsulu çapxana təsis edildikdən sonra həm yeni iş mərkəzinin açılması, 
həm də müxtəlif kitabların çap edilməsi baxımından Azəbaycanın başkəndi Təbriz öz tarixi statusunu 
dəyişdirməkdə və modernləşməkdə idi. Abbas Mirzənin bu reformları Təbrizi mədəni dünyanın bir 
parçası etməkdə idi. Bütün bu yeniliklər həm mənafeləri, həm də cəhalətləri üzündən xürafi ənənələrə 
bağlı olan böyük mollalar ordusunu, xanları, feodalları əsəbləşdirməkdə idi. 
       1820-ci ildə Xoy yeni tarixi bir hadisəyə şahid oldu. Şəhərin meydanında fəaliyətə başlayan 
bir yun makinası hər kəsi heyrətləndirmişdi. Təkbaşına 20 kişinin işini görən bu makinanın 
Xoyda fəaliyətə başlaması Batı həyat tərzinin, iş və işçi məfhumunun şəhərdə anlaşılmasına 
yardımçı olmaqda idi. Bu makinanın ürətdiyi ilk başlarda yalnız keçədən ibarət idi. Lakin bu da həm 
köçərilərin ehtiyaclarını bərtərəf etməkdə, həm də şəhəri ticarət mərkəzinə çevirmə baxımından çox 
önəmli idi.O günün ehtiyacları açısından baxıldığında bu tür işlərin nə qədər önəmli olduğu anlaşıla 
bilər. Abbas Mirzə böyük bir sevinclə ətrafındakılara deyirdi ki, bir gün gələcək, artıq bu tür şeyləri 
idxal etməyəcəyik. Azərbaycan öz istehsal imkanları ilə bütün Şərqin ehtiyaclarını təmin edəcək. Bu 
sözlər onun hərbçı olmasına rəğmən bir ekonomist düşüncəyə sahib olduğunu da göstərir. Tehranın 
ona qarşı xəsisliyinə, əngəlləmələrinə, intriqalarına qarşılıq  olaraq Şahzadə biricik qurtuluş yolu kimi 
Azərbaycanın iqtisadi, tekniki baxımdan qalxınmasını planlayırdı. Abbas Mirzə ağlında daşıdığı böyük 
savaşı başlamadan öncə güclü ekonomisi, əhalisinin çoxu savadlı və Avropada təlim almış 
mütəxəssislərdən bərxurdar olan olan bir Azərbaycan, düşünən, düşündürən, xurafatdan arınmış fərqli 
bir Azərbaycan ölkəsi yaratmaq istəyirdi. Hər bir açılışda Şahzadə özü iştirak edirdi. Lakin bu 
açılışlardaki izdihamlarda Tehrandan dəstək alan bəzi insanlar da bu reformlara qarşı şüarlarla 
bağırmaqdan geri qalmırdılar. Bunlar kafir işləridir, din əldən gedir deyə bağıranları Abbas Mirzə sərt 
şəkildə cəzalandıra bilmirdi. Çünkü onlar böyük şəbəkə olaraq Tehran molları və Şahzadənin 
qardaşları ilə irtibatda olan insanlardı. Şahzadə onları susdurmaqla yetinirdi. Özəlliklə Azərbaycan din 
alimlərinin, din xadimlərinin də təsirindən yararlanırdı. Lakin heç bir şəkildə din xadimlərinə 
güvənmirdi. İstər Azərbaycanlı olsun istər başqa yerli. Çünkü O bilirdi ki, din xadimlərinin dəyişilməsi 
mümkün olmayan qaranlıq qafaları elmə, bilgiyə və yeniliyə qarşıdır. Ən önəmli reformlardan biri 
də Azərbaycanın şəhərləri və kəndləri arasında itizamlı post şəbəkələrini qurması idi. Bu yeni 
şəbəkədə çaparlara gərəkən bütün ehtiyaclar nəzərə alınmışdı. Mehmanxana kimi istirahət 
evləri, münasib yeməklər, çaparlıq üçün uyğun atlar və digər bu kimi ehtiyaclar reformlara 
nəzarət edən heyyət tərəfindən yoxlanılmış və Şahzadəyə bilgi verilmişdi. Rəiyyətlərin toyuğunu, 
yumurtasını vergi olaraq zorla alan kənd ağaları Abbas Mirzənin təhdidi üzərinə bu işlərindən 
vaz keçmişdilər. Vaz keçmişdilər, ancaq reform düşmənləri cərgəsinə qatılmışdılar. Şahzadə 
Azərbaycanın sınırları ötəsində də hörmət qazanmışdı. Bəzi böyük şəxsiyətlər və ölkədə karizması 
olan bir çox insan da ona dəstək verirdi. Bunlardan ən önəmlisi tarixi kitab olan “Maaser-e Sultani”nin 
(Padşahanə xatirələr) müəllifi idi. Keçən səhifələrdə bu şəxs haqqında bilgi verilmişdir. Bu şəxs 
Dənbəli xanidanı soyundan idi. 
*** 
 
       1805-1826-cı illər arasında o qədər səfir Tehrana və Təbrizə gəl-get etdi ki, onların hamısının 
adını saymaq yorğunluğa səbəb olar. Lakin bütün bu səfirlərin yazdığı xatirələr, Abbas Mirzə ilə bağlı 
 41
verdikləri bilgilər, bizim, Şahzadə haqqında gerçək məlumat sahibi olmamıza yardımçı olmaqdadır. Bu 
bilgilər o dönəmin özəlliyini, Şahzadənin karakterini, ideallaını və təsəvvürlərini  öyrənmə açısından 
açar rolu oynamaqdadır. Bu arada İngiltərə, Rusiya, Fransa gizlin servislərinin Qacariyənin gələcəyi 
ilə ilgili olaraq mərkəzi kəşfiyatlarına verdikləri bilgilər və raporttlar diqqəti cəlb etməkdədir. Hər üç 
dövlətin gizlin kəşfiyatlarının raporttlarına görə Abbas Mirzə padşah olduqdan sonra Qacariyənin 
başkəndi Tehrandan Təbrizə daşınacaqmış. Bunun üçün isə bir çox gerçək verilərə dayanan məntiqi 
dəyərləndirmələri mövcud idi: 1. Abbas Mirzə Təbrizlə özdeşləşmişdir. Öz çevrəsini Təbrizdə 
qurmuşdur. O, artıq bütün yardımçılarını və iqtidar ekipini Təbrizdə oluşdurmuşdur və bu ekipi ilə 
ölkə genelində iqtidarını tətbiq etmək istəyəcək. 2. Abbas Mirzə Təbrizin gəlişməsi ilə bağlı çox işlər 
görmüşdür. Bu işləri özünün gələcək başkəndi olaraq düşlədiyi şəhər üçün görməkdədir. 3. Fətəli 
Şahdan sonra şah olacaq Abbas Mirzə üçün ən uyğun iqtidar mərkəzi Təbriz olaraq görünməkdədir. 
Çünkü Təbriz mərkəzli bir iqtidar sahibi olan Abbas Mirzə həm rəqiblərini asanlıqla ortadan qaldıra 
bilər, həm də Azərbaycanda başlatdığı reformunu ölkə genəlinə daşıya bilər. 4. Abbas Mirzə özünü 
Azərbaycana çox borclu bilməkdədir. Bu borcluluğun qarşılığı olaraq  başkəndi Azərbaycana daşımaq 
kimi gizlin fikrini söhbətləri sırasında sezmək mümkündür. 5. Abbas Mirzənin Azərbaycanda 
gerçəkləşdirdiyi reformlar səbəbi ilə artıq xarici ölkələr də Təbrizə gələcəyin baş kəndi kimi 
baxmaqdadırlar. Özəlliklə dünyanın böyük gücləri Təbrizi başkənd olaraq görəcəklərinə indidən 
alışmışlar. Çünkü onlara görə başkənd Təbriz olacağı təqdirdə bu ölkə ilə diplomatik münasibətlərin 
saxlanılması daha rahat şəkildə olacaqdır. Təbrizdəki reformlar səbəbi ilə bu şəhər həm Tehrandan, 
həm də digər şəhərlərdən daha çox Qərb mədəniyətinə yaxınlaşmışdır. Şəhərin qərbləşməsi üçün 
altyapı Abbas Mirzə tərəfindən hazırlanmışdır. Bu da onun başkənd olması ilə ilgili olaraq uluslararası 
baxışın və əfkar-i ümuminin sağlanması anlamındadır.   
       Təbrizi ziyarət edən bir çox səfirlər Şahzadənin yanında həddi-büluğa çatmış iki oğlunu və bir də 
gənc bir qardaşını görməkdələr. Şahzadə bu gənc qardaşını öz oğulları qədər çox istəyirmiş. Məlik 
Qasim Mirzə adında olan Abbas Mirzənin bu qardaşı sonralar Urmunun hakimi olacaqdı. Onun 
haqqında Kont de Sers çox xoş sözlər söyləmişdir. Abbas Mirzə boş zamanlarını onlara həsr edir və 
təhsilləri ilə maraqlanır, müəllimlərindən bilgi alırdı. Abbas Mirzənin kiçik oğlu Cahangir Mirzə 
atasına bir çox səfərlərdə eşlik edir, olayları vaqeə nevis kimi qələmə alırdı. Ondan “Tarixe no (Yeni 
tarix)” adında bir kitab miras qalmışdır. 
       Dağlıq kəndlərdə yaşayan kəndlilər belə, Şahzadənin istiqbalına varmaqdan çəkinmirdilər. İngilis 
diplomat Ker Porter bir kürd qaçaqçılarının başçısından eşitdiyi sözləri bu şəkildə qələmə 
almaqdadır: “Şahzadənin əmniyət və güvən sağladığı kənd adamları Şahzadə keçərkən bütün ailələri 
ilə bir yerdə onun istiqbalına varır və ona dua edirdilər. Şahzadə bu yoxsul kəndlilərdən sovğat almağı 
yasaqladığı üçün onlar Şahzadəyə yaşıl yarpaq verir, yollarına gül səpirdilər. Lakin elə bu kəndlilər 
bilsəydilər ki, Kirmanşahın hakimi bu tərəflərdən keçməkdədir, qorxularından ən qorxunc dərələrdə 
qaçıb gizlənərdilər.”30 
       Kürdlər xırman vaxtı gizləndikləri yerlərdən çıxıb Azərbaycan kəndlərinə hücum edib, talan 
edirdilər. Abbas Mirzə bunlarla həm silahlı savaşa girir, həm də bir çox kürdləri başqa yerlərə köçürüb, 
onlara tarımla uğraşmaları üçün torpaq verirdi. Ancaq hərbi birliklərə də onlara diqqət etmələrini əmr 
etmişdi. Urmu kəndlərini kürd qaçaqçılarının yağmalamasından qurtaran Abbas Mirzəyə Azərbaycanın 
bu bölgəsində ayrıca bir sevgi var idi. Bu bölgələr həm də Avşar soyunun bol olduğu yer idi. Çox 
məğrur davranan Avşarlara Abbas Mirzənin ehtiyacı var idi. Süvariliyi bir kültür olaraq ta qədimdən 
özləri ilə bərabər daşıyan Avşarlar Abbas Mirzənin istəyinə müsbət cavab verib ordunun süvarilər 
qisminə qatılırdılar. Abbas Mirzənin çətin günlərində də bəlli oldu ki, Avşarlar ənənələrdən gələn 
ehtiraslarını öz içlərində boğaraq Şahzadənin islahatlarına qarşı çıxmamışlar. 
*** 
       1817-ci ildə Qafqazın hakimi general Yermolov Qacariyəyə bir elçi göndərmə konusunda mərkəzi 
razı sala bildi. Yermolov, Qacar dövləti haqqında hər kəsdən daha çox bilgili olduğunu iddia edirdi. Bu 
üzdən də Rusiyanın Qacariyə ilə olan ilşkilərini ən doğru şəkildə yürüdəcəyini düşünürdü. 
Yermolovun hədəfi Qacariyənin Rusiya ilə sınır şəhərlərində konsulluq açmaq idi. Digər tərəfdən, Rus 
ordusunun Mavəra-ün Nəhrə (Çay ötəsinə) hücum etməsi üçün Xorasandan keçməsi haqda Şahı ikna 
etmək istəyirdi. Lakin Yermolovun gizlin saxladığı ən mühüm amacı Osmanlıya qarşı Qacariyə ilə 
                                                 
30 Ker Porter. “Travels in Georgia, Persia, etc. London, 1821 
 42
ittifaqa girmək istəməsi idi. Onun heç bir istəyi gerçəkləşmədi. Şah Osmanlıya qarşı Rusiya ilə ittifağa 
girmək istəmirdi, Abbas Mirzədə da belə bir istək yox idi. Digər tərəfdən, Rus ordusunun Xorasandan 
keçməsinə də nə Şah nə də Abbas Mirzə razı olmadılar, çünkü ordunun buradan keçərkən bu torpaqları 
işğal etməyəcəyi konusunda heç bir qarant yox idi. Konsulluqların açılması isə bir sürə sonraya 
ertələndi. 
       Yermolovun Moris Dukutezbov adlı çox önəmsiz bir katibi bu səfəri ayrıntıları ilə qələmə 
almışdır.Bu katibin yazdığından anlaşılır ki, o, Yermolovla Şahzadə arasındaki düşmənlikdən xəbərsiz 
imiş. 
       Rus heyyətinin yolu İrəvandan keçməkdə idi. Bu heyyət 1807-ci ildən etibarən İrəvan əyalətinin 
elbayı olan Hüseyn Xan Sərdar vasitəsi ilə Qacar dövləti ilə təmasa girməkdə idi. 
       Həm Təbrizdə, həm də Tehranda Birinci Aleksandrin səfirini böyük bir istiqballa qarşıladılar. 
İstiqbalın möhtəşəm olmasının ən böyük səbəbi Qacar dövlətinin Rusiyanın təkliflərinin heç biri ilə 
razılaşmaması idi. Digər tərəfdən, Abbas Mirzə fürsətdən istifadə edib öz ordusundaki yeni düzən və 
disiplini düşmənin elçisinə göstərmək istəyirdi. Səfir Təbrizin bir neçə ağaclığında sadə bir törənlə 
qarşılanmadı.  Qırx top, səksən süvari və səkkiz min piyadə ilə qarşılandı.31  
       Şahzadə, Təbrizdəki sarayında elçini qəbul etdi. Bu saray Şahzadəyə bağışlanan Təbriz 
əyanlarından birinə mənsub idi. Şahzadənin bir neçə addım arxasında artıq çox yaşlanmış Qaimməqam 
görünməkdə idi. Elçi, Şahzadəyə İmperatorun öz dəstxətti ilə yazılmış məktubu verdi. Heyyət, 
Şahzadəni tərk etdiyində, Abbas Mirzə olduğu yerdə durdu və sadəcə əlləri ilə vida əlaməti göstərib əl 
sallayaraq, onları yola saldı. Yermolov heç bir şeyi qaçırmadan diqqətə alırdı. Çünkü o, Moskovaya 
yazdığı raporttlarında “Abbas Mirzə reformlarında başarılı olur və güclənirsə Rusiyaya qarşı savaş 
açacaq” kimi öngörülərdə bulunmuşdu. Abbas Mirzə Yermolovun gəlişi üçün topların atəş edib və 
gözlə görünə biləcək bəlli hədəflərin vurulmasını istəmişdi. Özü də topçu olan Yermolov, Abbas 
Mirzənin topçularının bu qədər dəqiq olduqlarına görə duyduğu şaşqınlığını gizlə də bilmirdi. 
       Dukutezbovun verdiyi bilgilərə görə o zaman Şahzadənin yanında bulunan Hind ordusuna mənsub 
ingilislər də varmış. O, bu adamların adını bu şəkildə yazmaqdadır: Albay Lindsi, Albay Mekintaş, 
Minbaşı Hart, Yüzbaşı Vilak* və Doktor Karmək. Rusiya heyyəti bunlarla daha yaxın münasibət 
qurmağa çalışdı.  
        1814-cü il İngiltərə-Qacariyə anlaşmasına görə Hindistan ordusuna mənsub albaylar Şahzadənin 
yanında bulunmalı və təcrübələrini ordunun eyitimi üçün səfərbər etməli idilər. Şahzadə bu albayları 
daima yanında bulundururdu. Ancaq Vilak həm də bunun ötəsində  öz dövlətinə daha başarılı 
olduğunu, başqa işlərin də öhdəsindən gələ biləcəyini göstərmək istəyirdi. Bu üzdən də Hind 
ordusundan gəlmiş heyyətin geri dönüşü üçün hər tür çaba göstərməkdə idi və sonunda da bu işi 
başardı. Vilakın Abbas Mirzə ilə yaxşı münasibəti yox idi. Bu illər ərzində Şahzadə Vilak heyyətindən 
Şərq dilləri uzmanı olan Dromond Kəmpil adında bir doktorla dostluq münasibəti qurmuşdu. Eləcə də 
Ker Porterlə yaxın münasibəti var idi. Ker Porter boş vaxtlarında rəssamlıqla məşğul olurdu. 
       Ker Porter 1820-ci ildə Şahzadənin yanında Təbrizdən Tehrana yolçuluq etmişdi. Uzun yolçuluq 
onları bir az bir-birinə yaxınlaşdırmışdı. O, öz xatirələrində bu səfərlə ilgili geniş bilgi verməkdədir. 
Yol boyunca Şahzadə Napoleonun devrilməsindən duyduğu rahatsızlığı etiraf etmişdir. Ker 
Porter bu yolçuluq əsnasında Şahzadənin bəzi törələrə qarşı duyduğu nifrəti də öyrənmişdi. Özəlliklə 
Şahzadə bəzi böyük vəzifəli şəxslərin qarşısında heyvan qurban kəsmə törəsinə nifrət edirmiş. Şahzadə 
vardığı yerlərdə qurban kəsməni yasaqlamasına qarşın, yol boyunca ona hədiyə edilən təmiz bal və 
bəzi incə qabları böyük zövqlə qəbul edirdi. Ker Porter Şahzadənin Təbrizdəki sarayında Doktor 
Dulafos adında bir yabancı ilə də tanış olur. Lakin bir çox dünya ölkələrini gəzmiş bu yabancının 
milliyəti haqqında bilgi verməməkdədir. Uzun yolculuqdan dolayı ortaya çıxan yorğunluq yolçuluğun 
düzənini pozmuşdu. Karvanın çox önündə yürüyən Şahzadənin qadınları bir sürəliyinə başqa 
yolçularla bərabər yolçuluq etmək zorunda qaldılar. Onlar dörd xanım idi. Gözəl atlar üstündə, zərrin 
paltarlar geymiş bu qadınların surətləri də örtülmüşdü. Çox qısa sürəliyinə bərabər yürüyən 
yolçuluqdan sonra təkrar onlar önə varıb və gərəkən məsafəni aldılar. Şahzadə elə bir tutum izləmkdə 
idi ki, kimsə onun ailəsi haqda intriqa qaynağı olacaq bilgi edinəməsin. Bu səbəbdən də o günə qədər 
                                                 
31 Ker Kurper, “Persia səfəri”, 2-ci cild 
* Vilakın qardaşı İngiltərənin nümayəndəsi olaraq Fətəli Şahın yanında bulunmaqda idi. Sonraki səhifələrdə onun 
haqqında bilgi veriləcəkdir. 
 43
kimsə Ker Porter qədər onun ailəsi haqda bu qədər bilgi edinəməmişdi. Sultaniyəyə çatdılar. 
Sultaniyədə Şahzadə, Ker Porterə bu yer haqda bilgi verdi ki, bu əski şəhər təqribən beş yüz il öncə 
Xudabəndə adı ilə bilinən Sultan Ulcayto tərəfindən təsis edilmiş, lakin bütün çabalara rəğmən bu 
şəhər torpağa batmış, yox olmuş və ondan sadəcə bəsit görüntülər miras qalmışdır. 
       Ker Porterin verdiyi bilgilərdən anlaşılır ki, o zaman Zəngan möhkəm qalalarla çevrələnmiş kiçik 
bir şəhər imiş. Porter, Abbas Mirzənin qardaşlarının ona qarşı olan həsədləri haqda da bilgi 
verməkdədir. Xəmsə*nin elbayı (valisi) Abbas Mirzənin kiçik qardaşlarından biri olan Abdulla Mirzə 
idi. Baxmayaraq ki, Abbas Mirzənin vəliəhd olduğunu bilirdi və kural icabı vəliəhd burdan keçərkən 
onun istiqbalına varmalı idi, lakin Abbas Mirzəni qarşılamasın deyə, Xəmsəni tərk edib, Tehrana 
getmişdi. Bu da Şahzadəyə qarşı böyük bir həqarət sayılırdı. Abbas Mirzə bu həqarətə etinasız 
qalmadı. Zənganda bulunduğu müddətcə heç bir hədiyyəni qəbul etmədi və lazım olan şeyləri özü 
aldırtdı. 
       Ancaq Qəzvində böyük bir istiqbal törəni gerçəkləşdi. Qəzvinin elbayı Əlinağı Mirzə böyük bir 
törənlə böyük qardaşının istiqbalına vardı. İki qardaşın görüş zamanı bir-birlərinə göstərdikləri ilgi 
onların qarşılıqlı səmimiyətlərini ortaya qoymaqda idi. 
       Kərəc, Tehranın qırx ağaclığında və eyni adlı bir çayın kənarında yerləşmişdir. Fətəli Şah 
səltənətinin ilk illərində burada böyük bir şəhər yapdırmaq istəmişdi. Lakin sonradan bu istəyindən vaz 
keçmişdi. Bu gün Kərəcdə Qacar dönəminə aid olan əsərlərdən sadəcə Süleymaniyə sarayının qalıtları 
qalmaqdadır. 
       Süleymaniyəyə çatdıqlarında Abbas Mirzə  çox dakğın görünürdü. Ker Porter, Abbas Mirzənin 
belə əndişli görünməsinin səbəbini Doktor Dulafusdan sorur. Məlum olur ki, Şahzadənin əndişəli 
görünməsinə səbəb olan onun özəl həkimi Doktor Kəmpilin ağır xəstə oluşu imiş. Bir neçə Doğu 
dillərini bilən Doktor Kəmpilin ağır xəstələnmiş və ölüm yatağında yatmaqda idi. Doktor Dufulas və 
Ker Porter Kəmpili yaxından görüb halını bilmək üçün onun ziyarətinə getdilər. Hər ikisi onu 
gördüklərində sağalacağına dair umudlarını itirdilər. Lakin yenə də Kəmpil onların gəlişinə 
sevinmişdi. Onlar xəstədən ayrılmaq zorundaydılar. Çünkü Abbas Mirzə ilə bərabər Tehrana 
getməliydilər. Abbas Mirzə Kəmpilin sağalma ehtimalının olmadığını onlardan eşitdikdən sonra daha 
çox üzüldü. Abbas Mirzə özəl həkimi Kəmpilin ziyarətinə getdi. Ona sağalma və sağlıq diləklərini 
ilətib ayrıldı, Tehrana yola düşdü. Yol yarı olmadan Kəmpilin ölüm xəbərini ona söylədilər. Abbas 
Mirzə üzünü ingilislərə tutaraq dedi: Bilmirəm qürbətdə can verən Sizin yurddaşınız üçün, yoxsa öz 
dostumun ölümü üçün ağlayım. Müsafirlər Abbas Mirzənin gözlərindən axan yaşa tanıq oldular. 
 
*** 
       Vəliəhd yay aylarını Xoyda keçirir və ordusunun böyük bir bölümü şəhərin kənarında yerləşirdi. 
Onun hər ilin yayında Xoyda olması bu şəhərin böyüməsinə, ticarət mərkəzi olmasına səbəb olmuşdu. 
Şəhərdə bir çox ağac əkilmiş və şəhərin görünümü qısa bir müddətdə dəyişmişdi. Abbas Mirzə üçün 
Xoy ayrıca hərbi bir önəm daşımaqda idi. Çünkü daima savaşa hazır halda bulundurduğu ordusunun 
eyitimi və məşqləri bu şəhərin çevrələrində olurdu.  
       1806-ci ildə Osmanlı paşaları ilə savaşa dönüşən ixtilaf hələ də həll olmamış qalmaqda idi. 
Zamanla bu ixtilaf böyüməyə başlayıb və 1821-ci ildə geniş çaplı savaşa dönüşdü, ancaq bu dəfəki 
lokal bir savaş deyildi. Savaş Quzey batıdan Güney Batıya qədər uzun bır sınır boyunca başlamışdı. 
Kirmanşahın elbayı (valisi) Məhəmməməli Mirzə Dövlətşahi böyük bir təərrüzə başlamışdı. 
Dövlətşahi öz süvarilərini sürətlə sınıra çatdırmağı başarmış və çox asan müvəffəqiyyət əldə etmişdi. 
Çünkü qəflətən hücuma uğrayan Bağdad elbayı Davud Paşa həm hazırlıqsız yaxalanmışdı, həm də 
qarşı qoya biləcək önəmli gücü yox idi. Qacar tərəfi bu savaşa çox hazırlanmışdı. Burada belə bir sual 
ortaya çıxır ki, bu qədər iqtidar hərisi olan Dövlətşahi nədən Bağdadı işğal etməmişdir? Əcəba xarici 
dövlətlərin müdaxiləsimi olmuşdur, yoxsa İraq din xadimlərimi bu savaşa qarşı çıxmışdılar? Çünkü 
Şiənin inancının önəmli rəhbərləri bu ərazilərdə uyumaqdadır. Bu şəhərləri savaş yolu ilə ələ keçirmək 
üçün Hülaku Xan qədər dinsiz olmaq gərəkirdi. Lakin Dövlətşahi şiə gələnəklərinə çox bağlı idi. Din 
xadimlərinin fətvaları ilə hesablaşırdı. Özəlliklə də Abbas Mirzənin yerini almaq üçün din 
xadimlərinin dəstəyini almış durumda idi. Əcəba din xadimlərimi Dövlətşahinin İraqı savaşla istila 
etməsini önlədilər? Nəcəf və Kərbəla kimi şəhərlərin top atəşinə tutulması şiə məzhəbinin 
                                                 
* Xəmsə Əraka yaxın kiçik bir əyalət idi. 
 44
müqəddəsatına toxunmaq anlamında idi. Lakin bütün bu dəlillərin ötəsində ən önəmli məsələ onun 
cismi vəziyətinin dəyişməsi idi. O zaman 35-36 yaşlarında bulunan Dövlətşahi çox güclü bünyəsi ilə 
məşhur idi. Ancaq ürək ağrısı onu yaxaladı və çox keçmədən ağır bir qızdırmaya mübtəla oldu. Bu 
üzdən də Bağdad paşası ilə böyük savaşa girmədən geri dönmək zorunda qaldı. Geri dönüb və 
xəstəliyinə şəfa axtarmaq istəyirdi. Kərənd kəndində hiss etdi ki, ölmək üzrədir. Bu kənddə köhnə və 
artıq istifadə edilməyən sökük bir qalanın divarlarına söykənib can verdi. Onun cəsarəti və şücaəti 
inkar edilməz idi, lakin həsəd onu məhv etmişdi. Dövlətşahinin ölümü Abbas Mirzəni ona qarşı 
yönəlmiş həsədlərdən rahat etmədi. Dövlətşahinin həsəd mirasını başqa qardaşları daşımaqdaydılar. 
       Ancaq bu savaşın önəmli qismi Qars, Bayəzid, Ərzurum çevrələrində getməkdə idi. Savaşa 
səbəb olan problemləri diplomatik yolla da çözmək mümkün idi. Lakin Osmanlı tərəfi savaşmaqda 
qərarlı görünürdü. Özəlliklə də kürd qaçaqçılar Azərbaycan kəndlərini talarkən Osmanlı tərəfindən 
dəstək görürdülər. Azərbaycan tacirləri soyulur və kəndlilərin, köçərilərin sürüləri qarət edilirdi. Bütün 
bu soyğunçular isə Osmanlı ərazisində yaşayan kürdlər idi. Qacar dövlətinin bunları önləmə 
uyarılarına Osmanlı diqqət etmirdi. 
       Abbas Mirzə bu dildaş qonşu ilə savaşmaq istəmirdi. Bu üzdən də barış yolu ilə məsələnin həllinə 
çalışırdı. Lakin 1807-ci ilin payızından etibarən İrəvanın elbayı olan Sərdar Hüseyn Xan belə 
düşünmürdü. Çünkü İrəvan elbayı üçün Osmanlı ilə savaş daha faydalı idi. Sonralar bəlli olur ki, 
Rusiya da İrəvan elbayını bu savaşın böyüməsinə təhrik etmiş, və´dlərdə bulunmuşdur. Bu illər ərzində 
İrəvan elbayının imkanları böyümüşdü. Özəl strateji önəmi olan İrəvan üçün Fətəli Şah da diqqət 
yetirməkdə idi. İrəvanın güclü olması Rusiyaya qarşı çox əhəmiyətli idi. Ruslar İrəvanda birikmiş bu 
savaş imkanlarını Osmanlıya qarşı kullanıb ortadan qaldırmaq istəyirdilər. Çünkü Rusiyanın sonraki 
planlarına qarşı İrəvandaki hərbi üslər təhdid ünsürü kimi görünürdü. 
       Hüseyn Xan Qəzvində yaşayan Qacar soyunun bir boyuna mənsub idi. Lakin zəngin bir soydan 
deyildi. Ancaq savaş qabiliyəti yüksək olduğu üçün Ağaməhəmməd Xan zamanından müxtəlif 
postlarda olmuş, tərəqqi etmiş və nəhayət İrəvan elbaylığına qədər yüksəlmişdi. İşini qulluqçuluqdan 
başlayaraq genişlətmişdi. Morier onu 1814-ci ildə görmüşdür. Bu zaman çox yaşlı olan İrəvan elbayı 
hələ də gənclik duyğusundan məhrum deylmiş. Hüseyn Xan kəsinliklə Abbas Mirzədən xoşlanmırdı. 
Şahzadənin reformları onu çox əsəbləşdirirdi. Çünkü Azərbaycandaki həyat tərzinin yaxşılaşması bir 
gün Fətəli Şahı təhrik edə bilərdi ki, İrəvanın da yönətimini Azərbaycanla bir yerdə Abbas Mirzəyə 
tapşırsın. Bu üzdən də Abbas Mirzəyə qarşı için için düşmənlik duyğusu bəsləməkdə idi və intiqam 
almaq üçün münasib fürsət axtarırdı. Anadolunun köçəri türk Heydəranlu tayfası bir neçə bahar idi ki, 
sürülərini gətirib Səlmasın örüşlərində otarırdı. Hüseyn Xan bunu ən uyğun savaş aracı kimi 
kullanaraq onları əziyyət etməyə başladı, buna qarşılıq isə Ərzurum elbayı Məhəmməd paşadan gəldi. 
Məhəmməd paşa bu torpaqları Osmanlıya qatmaq istədi. Məhəmməd paşa deyirdi ki, Heydəranlu 
tayfasının çoxu orada yaşayır. Bu üzdən də bizim sürülərin oralarda otlamasına müsaidə edilməlidir. 
Abbas Mirzə öncə barış yolunu denədi. Bu səbəbdən də Təbrizin böyüklərindən birisini heyətlə 
bərabər müzakirə üçün göndərdi. Lakin Məhəmməd Paşa elçi ilə çox pis rəftar etdi. Onların əllərinin 
bağlanıb zindana atılması əmrini verdi. Abbas Mirzəyə da bir məktub yazaraq yenə də iddia etdi ki, o 
torpaqlar Osmanlıya aiddir. 
       Abbas Mirzə savaşa girmək üçün atasından izn istədi. Abbas Mirzə Azərbaycan ordusuna hücum 
əmri verdi. Osmanlı paşası bu miqyasda həmləni gözləmirdi. Abbas Mirzənin ordusu qısa sürədə 
Səlmasın civarını Osmanlılardan boşaltdı. Öz hücumunu davam edən Şahzadə Van və Çaldıranı da 
ələ keçirdi. Özəlliklə çaldıranda Osmanlı ordusu böyük məğlubiyətə uğradı, bir çox əsir alındı və iki 
qəbzə top da ələ keçirildi. Savaş əsnasında Şiə din xadimlərinin anlaşaraq verdikləri fətvalar ortaya 
çıxdı. Din xadimlərincə müsəlmanlar arasında savaş olmamalı idi. Bu savaş davam edərsə İslamın 
düşmənləri bu durumdan yararlana bilərdi. Din xadimləri tərəfindən gələn bu yoğun barış istəkləri 
üzərinə Abbas Mirzə bütün Osmanlı əsirlərini heç qarşılıq istəmədən sərbəst buraxdı. Lakin 
Şahzadənin bu davranışı sərəsgəriyə**yə təsir etmədi. Paşa bir tərəfdən Torpaq qalanı ələ keçirmək 
istərkən, digər tərəfdən, də Ərzurumda güc birikdirirdi. Bütün yaxın şəhərlərdən Paşa üçün yardım 
gəlirdi. Çox keçmədən bəlli oldu ki, Məhəmməd Paşa əlli min nəfərlik bir ordu təşkil etmiş və böyük 
hücuma hazırlaşır. 
                                                 
** Sərəsgəriyə Osmanlıda sınır şəhərlərin vali paşalarına verilən ləqəbdir.  
 45
       Abbas Mirzənin Xoyda barındırdığı ordusunun sayı çox deyildi. Verilərə görə Şahzadənin 
Xoydaki ordusunun miqdarı on mindən artıq deyilmiş. Abbas Mirzə Təbrizdən və başqa yerlərdən 
yardıma gələn ordunu bəkləmədən bu ordunun komutanlığını üstlənib hücuma başladı. Çox böyük bir 
sürətlə Osmanlı sınırlarını basıb keçdi. Şahzadə, savaşı Osmanlı torpaqlarında davam etmək istəyirdi. 
Özəlliklə Ərzuruma gəlməkdə olan Osmanlı birlikləri bu şəhərə çatmadan Ərzurumu ələ keçirmək 
istəyirdi. Şahzadə, Osmanlı ordusunun həm teknik, həm düzən və həm də kəmiyyət olaraq Qacar 
ordusundan daha üstün olduğunu bilməkdə idi. Bu üstünlüyü sürətli bir əməliyatla ortadan qaldırmaq 
istəyirdi. Şahzadənin ordusu gündə otuz ağac irəli gedirdi. Bu da Fransa heyyətindən miras qalan 
təlimatın məhsulu idi. Bu savaş Abbas Mirzənin planladığı kimi yürüdü. Şahzadə bu savaşda qalib 
oldu. İngilis tarixçilərin yazdığına görə durum belə olunca Osmanlı tərəfi barış təklifində bulunmuş. 
Osmanlı tərəfindən önərilən barış planının ilkin maddəsində Abbas Mirzənin Osmanlı torpaqlarını tərk 
etməsi qeyd olunurdu. Abbas Mirzə hər an rusların hücumunu göz önündə bulundurduğu üçün bu 
təklifi qəbul edib və geri çəkildi. Abbas Mirzə savaşın davam etməsindən yana deyildi. Çünkü savaş 
davam etdikcə rusların qarşısında savunma gücü də azalırdı. Abbas Mirzə özünü və ordusunu məğlub 
olduğu savaşın intiqamını ruslardan almaq üçün hazırlayırdı. Barış anlaşması 1823-cü ildə “Ərzurum 
antlaşması” ilə sonuclandı. Bu antlaşmaya görə hər iki tərəf bir-birlərinin sınırlarını rəsmən 
tanıyırdılar. 
       1821-1823-cü illər Osmanlı-Qacar savaşının ayrıntıları haqda Abbas Mirzədən qalan bir neçə 
məktub bilgi verməkdədir. Bir Azərbaycan ordusu əsgərinin ən az üç Osmanlı əsgəri ilə savaşdığı bu 
savaşın ayrıntıları haqda ən mötəbər bilgi sadəcə Şahzadənin ömrünün sonlarında yazdığı bir neçə 
məktubda əyan olmaqdadır. Bu məktublar da olmasaydı Azərbaycan ordusunun necə və nə şəkildə 
qalib gəldiyi sirlər dumanlığında qalacaqdı. Abbas Mirzədən miras qalan otuz məktubdan ancaq üçü 
bu savaş haqqında ipucları verməkdədir. Bu məktubların bəziləri tam savaş meydanında yazılmış bir 
psikolojini andırmaqdadır. Şahzadə, Çobanoğlu adında bir savaş meydanından ad çəkməkdədir ki, bu 
ad sadəcə Abbas Mirzənin məktublarında və bir də General Paskeviçin xatirələrində qeyd 
olunmaqdadır. Başqa heç bir qaynaqda bu ada rastlanılmamaqdadır. Abbas Mirzə, oğlu Məhəmməd 
Mirzəyə yazdığı məktubunda Çobanoğlu savaş meydanındaki zəfərini Laçın Xan ləqəbli bir komutana 
borclu olduğunu yazır.32 Laçın Xan ləqəbli bu Azərbaycan ordusu komutanlarından olan bir nəfər 
adının və kimliyinin gizlin qalmasını və yalnız ləqəbinin bəlli olmasını Abbas Mirzədən xahiş 
etmişdir! Ancaq Abbas Mirzə öz məktublarında bu komutanını o qədər önəmsəyir, onun haqqında o 
qədər qürurla danışır ki, belə bir şəxsiyətin tarixdə məchul qalması adamı heyrətləndirir. Bu böyük 
insan kim imiş ki, heç şohrət arxasınca olmadan Azərbaycan üçün bu qədər fədakarlıq etmiş, baş 
komutandan da istəmiş ki, onun adı gizlin qalsın və yalnız gərəkdiyində ləqəbi tələffüz edilsin. Tarix 
bu tür şəxsiyətlərə az rastlanmışdır. Böyük bir imperatorluğun, Osmanlı ordusunu məğlub edən bir 
komutan adının çəkilməsini istəməmişdir! 
       Bu şəxsiyətin kimliyi haqqında təsbit və təsəvvürdə buluna bilməmiz üçün 19-cu əsrin 
əvvəllərindəki olayları incələməmiz lazım olacaq. Yəni Şərqi Gürcüstanın Rusiyaya ilhaq edildiyi 
zamanlara dönməmiz gərəkəcək. 
      Birinci Erklinin oğlu Şahzadə Aleksandr Mirzə öz qardaşı oğlu Təhmurəslə Qacar dövlətinin 
ərazisində yaşaya bilmələri üçün Fətəli Şahın iznini almışdı. Onlar Qarabağ savaşı zamanı Təbrizdə 
yaşayırdılar. Şahzadə ilə çox yaxın münasibətdəydilər. Bu mühacirlərin yalnız olduqlarını və ya Abbas 
Mirzənin sarayında özlərini utanqac qonaq kimi aparmalarını, məğlub və aşağılıq kompleksi içində 
olduqlarını düşünmək yanlışdır. Tərsinə, Baqratiyon şahzadələri öz ailə üzvləri ilə bərabər 
tərəfdarlarını da gətirmişdilər. Bunların bir neçə yüz süvari oluşdura biləcək imkanları varmış. 
       Keçən səhifələrdə də gördüyümüz kimi, Şah və Abbas Mirzə Şərqi Gürcüstandaki xalq 
ayaqlanmaları qiyamlara çox ümid edirdilər. Gürcüstandan Qacariyəyə ilk mühacirət Qacar-Rusiya 
savaşı zamanı başladı.  
       İllər keçdi və Qacariyə zəfər qazanmaq yerinə böyük məğlubiyətlərə məruz qaldı. Gülüstan 
antlaşması da imzalandı. Lakin Abbas Mirzənin Baqratiyon şahzadələrinə qarşı olan hörməti heç 
azalmadı. 20 il boyunca Təbrizdə yaşayan Baqratiyon şahzadələri artıq Azərbaycan kimliyinə alışmış 
və Azərbaycanın bir parçası olmuşdular.1821-1822 illər arasında Abbas Mirzə Osmanlı ilə savaşarkən 
                                                 
32 “Əhvalat və dəst xətthaye Abbas Mirzə” (Abbas Mirzənin əhvalatı və əl yazıları). Bu məktublar Tehranın Milli 
Kitabxanasında saxlanmaqdadır. 
 46
Baqratiyon ailəsinə mənsub başqa bir şahzadə də Abbas Mirzəyə gəlib və onu qəbul etməsini istədi. 
Abbas Mirzənin duz çörəyini dadıb və onun duz çörəyinə sadiq qalacağına and içdi. O, XII Qeorgi 
oğullarından birisi idi. XII Qeorgin Gürcüstana hökm edən son əmir idi. Bu şahzadə Gürcüstanda 
ruslara qarşı dirənənlərə qatılmış, ancaq bu tür mübarizə ilə o böyük və qocaman imperatorluğun geri 
püskürtülməsinin mümkün olmayacağını anlamış və ölkəsini tərk edib Təbrizə yola düşmüşdür. Lakin 
o zaman Qacariyə ilə Rusiya savaş halında olmadıqları üçün bu işini gizlincə görməkdə idi. Əlbəttə bu 
şahzadə bir çox yandaşları ilə bərabər gəlmişdi. Hətta sınırdan keçərkən ruslar onların məğlubedilməz  
və vur-qaç savaşının uzmanları olan köçərilər olduqlarını sanmış və işləri olmamışdır. 
       Bu gürcü şahzadəsinin öz kimliyini gizlin saxlamasının başqa bir səbəbi də var idi. O, 
Gürcüstanda qalan evladını öz zəngin mirasından məhrum etmək istəmirdi. Çünkü onun Rusiyanın ən 
sevimsiz düşməni Abbas Mirzənin yanında olması bəlli olsaydı, ruslar dərhal onun mal varlığına əl 
qoyacaqdı. Bu üzdən də Azərbaycan ordusuna qatıldığında Azərbaycanda çox yayğın olan və 
bahadurluq anlamı daşıyan Laçın Xan ləqəbini almışdır. Laçın Xan bir tərəfdən Azərbaycanda yaşaya 
bilməsi üçün Abbas Mirzədən xahiş etmişdi ki, onun haqqında Fətəli Şahla danışsın, digər tərəfdən də 
kimliyinin açıqlanmaması üçün ricada bulunmuşdu. 
       1823-cü ilin yayına dönəlim. Abbas Mirzə öz ordusunu Çobanoğlunda yerləşdirmişdi. Ancaq 
Abbas Mirzənin məktublarının incələnməsi ilə Çobanoğluna hakim olan rahatsızlıq və iztirablı halları 
anlamaq mümkündür. Abbas Mirzə mənsəb sahiblərini çağırmış və bir məşvərət şurası təşkil etmişdi. 
Casusların Osmanlı ordusu ilə ilgili gətirdiyi bilgilər dəyərləndirilirdi. Bəzi bilgilər çox aşırı səviyədə 
idi. Güya Ərzurum paşası yetmiş minlik ordu və yüz qəbzə topla hücuma hazırlaşırmış. Necə qərara 
gəlməli idilər? Sürətlə bölgədən uzaqlaşmalımı idilər, yoxsa çox sayıda olan Osmanlı ordusuna 
hücummu etməli idilər? Şahzadə hücumdan yana idi. Ancaq mənsəb sahibi komutanların çoxu hücuma 
qarşıydılar. On il sonra Abbas Mirzə yazdığı məktubunda hücumun baş tutmasında Laçın Xanın etkili 
olduğunu yazacaqdı: “Laçın Xan malını, cavan oğlunu fəda edərək mənim həyatımı qurtardı. Mənə 
zəfər şərəfi qazandırdı”33 və “Əgər bircə gün gec gəlsəydi nə mən olacaqdım, nə sən, nə də ölkəmiz”34 
Göründüyü kimi bu məktublarda Şahzadənin dərin kədəri və Laçın Xanın onun uğrunda nə qədər 
fədakarca davranması his edilməkdədir. Abbas Mirzə, bütün oğulları və gürcü yandaşları ilə bərabər 
savaşa qatılmaqda qərarlı olan və qarşılığında da heç bir şey istəməyən gürcü şahzadəsi ilə necə 
davranacağını bilmirdi. Bu gürcü şahzadəsinin yalnız bircə istəyi var ki, əgər bu savaşda öləcək olursa, 
adı və kimliyi açıqlanmasın. Başqa bir istəyi də Abbas Mirzənin onu süvarilərin komandanı etməsi idi.  
       Savaş sırasında Laçın Xanın oğlu Aleksandr Mirzə ölür. Oğlunun ölümünə şahid olan Laçın Xan 
savaşdan geri çəkilmir. Abbas Mirzə məktubunda yazır ki, “yurdundan sürgün olmuş və Çobanoğlunda 
ölən bu gəncin ölümünə bütün ordu, hətta atlar da ağlayırdı.”35  
 
*** 
 
       Osmanlı ilə savaş və zəfər Azərbaycan ordusu üçün böyük özünə güvən sağlamışdı. Şahzadə bu 
savaşdan sonra Azərbaycan ordusuna olan güvənini bütünləşdirmişdi. Abbas Mirzə, Ərzurum barış 
anlaşmasının həmən imzalanmasından yana idi. Tam bu sıralarda on iki il sonra Şahzadənin ölümünə 
səbəb olacaq xəstəlik baş qaldırmışdı. Şahzadənin oğlu Cahangir Mirzə yazır ki, Abbas Mirzə, onu 
öldürəcək xəstəliyin ilk bəlirtisini Ərzurum antlaşması ərəfəsində his etmişdir.  Heç şübhəsiz ki, bu 
xəstəlik şahzadənin çocuqluq zamanında yaxalandığı, lakin Abbas Mirzənin güclü iradəsi hesabına 
ram edilmiş və sonradan təkrar baş qaldıran xəstəlik idi. 1810-1812-ci illər arasında Şahzadənin özəl 
həkimi doktor Karmək onu ölüm ayağına qədər gətirən bir xəstəlik haqqında bilgi verməkdədir. Bu 
xəstəlik zamanı Şahzadə altı ay ayağa qalxa bilməmişdir. Doktor Karməkin o zamanki diaqnozunda 
Şahzadənin sümük vərəminə tutulduğu qeyd olunmaqdadır. Eyni zamanda Şahzadənin qara ciyər 
xəstəliyi də var imiş. 
       Cahangir Mirzə və digər ailə üzvləri öz xatirələrində Şahzadənin bu xəstəliyə yaxalanması ilə ilgili 
dəqiq zaman bəlirtməməkdədirlər. Verilən bilgilər əsasında bilmək olmur ki, Şahzadə Osmanlı-Qacar 
savaşından öncə, yoxsa sonra bu xəstəliyə yaxalanmışdır.36 
                                                 
33 “Əhvalat və dəst xətthaye Abbas Mirzə Qacar Naib-us Səltəne” 
34 Eyni qaynaq 
35 Eyni qaynaq 
 47
 
Böyük sınaq 
 
Giriş 
 
        Rusiyanın Şərqə doğru genişləmə siyasəti gec-tez Azərbaycan ordusu ilə yeni savaşları 
başladacaqdı. 1813-cü ildə Rusiyanın üstünlüyü ilə imzalanan Gülüstan antlaşması sadəcə savaşın 
müvəqqəti olaraq durmasına səbəb oldu. Ancaq 1825-ci ildə bu atəşkəs durumunu bir neçə il də 
ayaqda tutmaq mümkün idi. Savaşın 10-15 il ertələnməsi Şahzadənin öz reformlarıni Azərbaycanda 
tam gerçəkləşdirə bilməsi üçün bir şans idi. Bu üzdən də Şahzadə barışdan yana idi. Baxmayaraq ki, 
Gülüstan antlaşması onun qüruruna toxunmuşdu, lakin yenə də reformlar vasitəsi ilə güclənməyi tərcih 
etməkdə idi. 
       1826-cı ildə İmperator Birinci Aleksandrın ölümü ilə barışın davam etməsi üçün uyğun ortam 
yaranmışdı. İmperatorun gənc qardaşı Birinci Nikolay qanlı dekabr günləri olaraq bilinən böyük 
çatışmadan sonra iqtidara gəldi. Rusiyanın yeni imperatoru ilk çağlarda savaşdan yana deyildi. 
Özəlliklə onun iqtidara gəlişi ilə Yermolovun Qafqazdan geri çağrılacağı sanılırdı. Çünkü yeni 
imperator Yermolovu heç sevmirdi. Hətta ölən imperator zamanında da Yermolov Qafqaza hakim 
olmasını Arakçeyevə borclu idi. Arakçeyev, Birinci Aleksandra ən yaxın olan dövlət adamı idi.  
       Lakin zaman keçdikcə savaş qaçınılmaz bir duruma gəlməkdə idi. Həm də elə bir ortamda savaş 
qoxusu gəlməyə başlamışdı ki, Qacar dövlətinin dünyada heç bir müttəfiqi yox idi. 
 
 
 
 
                                                                                                                                                                       
36 Şahzadə 1248 hicri qəməridə (1833) vəfat etmişdir. 
 
 
 
 
 
 48
Böyük sınaq 
 
       1824-1825-ci illərdə Abbas Mirzə, Tehranda ona qarşı yönəlmiş müxaliflərin çox gücləndiklərini 
müşahidə etməkdə idi. Digər tərəfdən, Gülüstan müqaviləsində sınırlar qəti olaraq bəlli edilməmişdi. 
Göyçayla Ərdəbil arası tampon (neytral) bölgə kimi nəzərdə tutulmuşdu. Bu da Abbas Mirzəni çox 
narahat edirdi. Şahzadə sınırların bəlli olmasını istəyirdi. Lakin onun bu davranışı öz-özülüyündə daha 
güclü durumda olan Rusiyanın savaşı başlatması üçün bir bəhanə ola bilərdi. Şahzadə bunun fərqində 
idi. Abbas Mirzə bilirdi ki, ona qarşı şəxsi kin bəsləyən Qafqaz hakimi ilə müzakirəyə başlamaq çətin 
məsələdir. Abbas Mirzə Gürcüstana bir heyyət göndərib və Rus seçkinlərindən sınır məsələsini həll 
etmək üçün sərhədə gəlmələrini istədi. Şahzadənin göndərdiyi heyyət Tiflisdə öncə tərəddüdlə 
qarşılandı. Bu üzdən də bir neçə həftə heç bir rəsmi şəxslə görüşmədən bəkləmək məcburiyətində 
qaldı. Şahzadə Rusiyanın bu şəkildə davranacağını öncədən təxmin etmişdi. Lakin heyyətə tapşırıq 
vermişdi ki, görüşməkdə israrlı olsun. Nəhayət Qafqazın hakimi görüşə izn vermişdi. 
       Abbas Mirzə Rus rəsmilərinin sınıra gəldiyini duyduğunda öz rəsmilərini də Bağir Xanın başçılığı 
altında görüş üçün görəvləndirdi. Bağır Xan o zaman Azərbaycanda nizam-intizamdan sorumlu olan 
bir görəv başında idi. Şahzadə ona çox güvənirdi. O da ömrünün sonuna qədər Şahzadənin bu güvənini 
doğrultdu. Özəlliklə Rus rəsmilərinin can güvənliyinə Abbas Mirzə çox önəm verirdi. Çünkü Abbas 
Mirzəni sevməyən hər hansı bir xanın təxribatı iki ölkə arasındaki savaşı tezləşdirə bilərdi. Şahzadə 
onların can güvənlikləri ilə bağlı çox əndişəli idi. Bu səbəbdən özü də müzakirələrin gedəcəyi yerə 
yaxın olmaq istəyirdi. Şübhə oyandırmasın deyə Qaradağa ova çıxmağı bəhanə edib və müzakirələrin 
getdiyi Xudafərinə yaxınlaşdı. 
       Müzakirələrdən sonra Rus heyyətinə öz hörmətini bildirmək amacı ilə Şahzadə onları şikara dəvət 
etdi. Abbas Mirzə Qarabağın hakimi General Mədədovu da şikara dəvət etmişdi. Özəl həyatında çox 
qənaətcil olan Şahzadə yabancı müsafirlərinə çox əliaçıq davranırdı. Abbas Mirzə bütün Rus heyyəti 
üzvlərinə hədiyələr bağışladı. Rus heyəti Abbas Mirzəni daha güclü sanırdı və onun bu şəkildə 
barışdan yana olacağına inanmırdılar. 
        Abbas Mirzənin sülh uğrunda Rus qonaqlarına etdiyi bu xidmətlər Tehran tərəfindən yaxşı 
qarşılanmırdı. Bu müzakirələrdə dirək Tehrandan gəlmiş və müşahidəçilik görəvini yürüdən heyyət ən 
çox Abbas Mirzənin rəqibləri cərgəsindən idi. İntriqa uzmanlarından ibarət olan bu heyyət üzvləri 
Fətəli Şaha şayiə dolu bilgilər göndərdilər. 
 
*** 
 
         Hər il yay gəldiyində Fətəli Şah böyük ailəsi və bir çox saray adamları ilə bərabər Sultaniyəyə 
gəlirdi. Artıq iyirmi il idi ki, bu, Sultaniyəyə gəlmə bir gələnəyə dönüşmüşdü. Abbas Mirzə də hər il 
Sultaniyəyə gəlir və atasının dərbarında bir neçə həftə qalırdı. Şahzadə, başqa ordulardan disiplininə və 
üstünlüyünə görə fərqlənən öz ordusunu Şahın hüzurunda göstəri yapmaq üçün hazırlamışdı. Şahın 
ordusu ilə Azərbaycan ordusu yan-yana idi, ancaq bir-birinə qarışmırdı. 
        1825-ci ilin yayında Abbas Mirzə bir çox şeylərin dəyişdiyini hiss etdi. O, atasına anlatmaq 
istəyirdi ki, Rusiya ilə savaşa girmək bizə məğlubiyətdən başqa bir şey gətirməyəcək. Lakin Şah 
iliginç cavablar verirdi. Məsələn deyirdi ki, “sənin reformun budur mu? Cavanların əyninə fərqli 
paltar geyindirib, gecə-gündüz onlara idman etdirirsən. Adını da qoymusan islahat! Qərbdəki 
islahatlar da bu şəkildəmi oluşmuşdur? İnanmıram. Bu islahat ki bizə bu günə qədər heç bir şey 
verməmiş, heç bir müşkülümüzü həll etməmişdir.” 
        Şahın zehni, oğlunun gətirdiyi dəlilləri anlamaqdan çox uzaq idi. Şahzadə düşmənlərinin onunla 
atası arasında oluşdurduqları soyuqluğu aradan qaldıra bilmirdi. Atasını anlada bilsin, yanlış 
düşünməsini önləyə bilsin deyə rəqib qardaşlarının ordularına silah verirdi, onlara da yardım da 
bulunurdu.  
        Abbas Mirzə Təbrizə döndüyündə qaçınılmaz bir savaşın eşiyində olduğunu his edirdi. Bu üzdən 
də onun başkəndi və eləcə də Xoydaki savaş üsləri aktivləşməyə başlamışdı. Topların vəziyətindən 
tutmuş əsgərlərin özəl durumlarına qədər hər şeyin yoxlanılmasına əmr verdi. Payız gəldiyində isə 
sınır boyu gəziyə və araşdırmaya, sərhəd qalalarını yoxlamağa çıxdı. Bir daha şikar adı altında hərbi 
yoxlamasını gizlin saxlaya bildi. Bu yoxlamada böyük oğullarını və çox güvəndiyi bir neçə yaxınını da 
özü ilə bərabər aparmışdı. Bütün sınır boyunca  gəzib yoxlama yaparaq, Osmanlı sərhəddinə yaxın 
 49
olan Arıklı adında yerdə durdular. Abbas Mirzənin oğlu Cahangir Mirzə yarım əsrdən sonra bu 
xatirəsini qələmə alacaq və günbatan çağı Ağrı dağının zirvəsinə bərabərcə baxıb zövq aldıqlarını 
animsatacaqdır. Onlar Ordubadı, Naxcıvanı, Abbasabadı yoxladılar. General Paskeviçin yazdığına 
görə Abbas Mirzə, Abbasabad qalasını avropalı mühəndislərin təlimati ilə yaptırmışdı. Şahzadə 
İrəvanın güneyində yerləşən bu qalanı çox önəmsəyirdi. Qalanın qorunma və içəridə su sistemi də 
özünü müdafiə edə biləcək şəkildə idi. Şahzadə buradaki saxlunun (ordu biriminin) durumunu 
yoxlayıb, qalanın komutanı Abdulla Xandan bilgi aldı. Durumdan razı olduğunu bildirdi. Sonra da 
Sərdarabada keçdi.Sərdarabad İrəvan xanı Hüseyn Xan tərəfindən tikilmiş geniş hasarları, möhkəm 
divarları ilə səciyələnirdi. Bu hasarlar içindəki tarlalarda Bayəziddən və Qarsdan gələn ermənilər tarım 
işləri ilə uğraşırdılar. Hasarların içində həm də buğda anbarları var idi. Bu anbarlar İrəvan xanına 
məxsus idi. Sərdarabad İrəvana yaxın məsafədə olduğundan dolayı Şahzadə üçün önəmli strateji anlam 
daşımırdı. Abbas Mirzə yanındakılarla birgə İrəvana vardı. Bu varış Şahzadə üçün çox çətin idi, çünkü 
İrəvan hakiminin ondan xoşlanmadığını bilirdi. Ancaq bu mərkəzi də yoxlamaq zorunda idi. Digər 
tərəfdən, fikirləşirdi ki, bəlkə bir şəkildə bu savaş ərəfəsində İrəvan xanı ilə zahirən də olsa 
münasibətləri normallaşdıra bilər. Hüseyn Xan Avropadan gələn hər şeyə nifrət edirdi. Abbas Mirzə də 
Avropa yönümlü olduğu üçün onun bütün reformlarına qarşı idi. 
       Hüseyn Xan savaşdan yana idi. Savaşın başlaması üçün əlindən gələni edirdi. Cahangir Mirzə 
açıqca yazır ki, “atamdan eşitdim deyirdi ki, savaşın başlamasının və torpaqlarımızın itirilməsinin 
səbəbkarı Hüseyn Xan oldu”.  
        Hüseyn Xan bütün kuralları görməzlikdən gələrək İrəvana gələn Şahzadəni qarşılamaq yerinə 
xəstəliyini bəhanə edərək Arana istirahətə getmiş və əqrəbalarını qarşılamaya göndərmişdi. Şahzadə 
bu davranışın açıq bir ihanət olduğunun fərqində idi. Lakin bu kəz də həyatın ona öyrətdiyi səbir və 
dözümlə məsələni böyütməmək istədi. Böyütməmək istədi, çünkü böyük bir savaş ərəfəsində qarşı 
durmaları basdırmaq istəyirdi. Savaşın başlanacağını Hüseyn Xan da bilirdi. Heseyn Xan, Abbas 
Mirzənin savaşdan yana olmadığını da bilirdi. Hüseyn Xan çox şeyi bilirdi və bu üzdən bu şəkildə 
ədəbsiz davranmağa cəsarət edə bilmişdi. 
       Şahzadə durumu bir şəkildə düzəltmək zorunda idi. Bu üzdən də Hüseyn Xanla rastlandığında 
öncə onun əhvalını çox ciddi şəkildə sordu. Sonra da Hüseyn Xanın gözləmədiyi bir mövzudan söz 
açdı. Abbas Mirzə bu ziyarətin səbəbini bir xeyir iş olaraq açıqladı. Vəliəhd, Hüseyn Xanın qızını 
qardaşı oğullarından biri olan Mustafaqulu Mirzəyə istədi. Şah soyu ilə qohum olmaq Hüseyn Xan 
üçün bir imtiyaz idi. Hüseyn Xan bu olaydan çox mutlu olmuşdu. Bu məsələdən sonra Azərbaycanın 
güvənliyi haqqında danışmağa başladılar. 
        Şahzadə, Arazdan keçib yanındakılarla bərabər Təbrizə yola düşdü. Təbrizdə Rusiyanın  
nümayəndəsi Ambruje onun yolunu gözləməkdə idi. Ambruje Rusiyanın konsulundan Şahzadəyə bir 
məktub gətirmişdi. “Konsul” sözü ilk kəz olaraq eşidilməkdə idi. Konsul məktub vasitəsi ilə Birinci 
Aleksandrın ölümünü rəsmən Şahzadəyə bildirirdi.  
        Abbas Mirzə bir neçə ay Xoyda qalmaq qərarına gəldi. Çünkü Azərbaycan ordusunun ən önəmli 
hissələri Xoyda yerləşirdi. Şahzadənin oğulları bütün bu hərəkətlərdə onunla bərabərdilər. Abbas 
Mirzə Xoyda hiss etdi ki, oğullarının təhsili üçün diqqətsiz davranmışdır. Bu üzdən Şahzadə, dayısı 
Əmir Xan Sərdardan, onun çocuqlarına dərs verəcək uyğun birisni tapmasını istədi. Beləliklə Hacı 
Mirzə Ağası müəllim olaraq Şahzadənin ailəsinə daxil oldu. Bu kişi vasitəsi ilə Abbas Mirzənin 
çocuqları, xüsusən Məhəmməd Mirzə, cəhalət qaranlığına sürüklənəcəkdi. Bu mövzu üzərinə, yəni 
şahzadələrin təlim-tərbiyəsi ilə bağlı Cahangir Mirzə “Tarix-e no” (yeni tarix) kitabında bilgi 
verməkdədir.  
        Təkrar yay fəsli gəldi. Abbas Mirzə hər zamankından daha tez Şahın xidmətinə çağrıldı. 
       Artiq əski gələnəklərə xas olan bir törən yox idi. Gözə çarpan, ancaq hərbi hazırlıqlar idi. Şah, 
imperatorluğun müxtəlif yerlərindəki qəbilələrin də başçılarını çağırmışdı. Bunlar da öz süvariləri ilə 
sanki gövdə göstərməyə gəlmişdilər. Bütün bu gəlmələr bir intizamsızlıq oluşdurmuşdu. Lakin bütün 
bu dəstələr geri çəkilib və qara geyinmiş əzadarlılara yol verirdilər. Başkəndin xəbərləri ağızdan-ağıza 
dolaşırdı. İnsanlar sel kimi Şah Abduləzimin ziyarətinə axın edirdi. Tehranla Şah Abduləzimin arası 
insan axını ilə dolmuşdu. Şah savaşdan yana tavır qoymağa təhrik edilmişdi, lakin Azərbaycan 
ordusuna gərəkən yardımı və budcəni ayırmırdı. Azərbaycan ordusunun xərcini təmin etmək ancaq 
Azərbaycanın öz üzərinə düşürdü. Şahda etimadsızlıq da baş qaldırmışdı. Azərbaycan ordusuna 
nəzarət edəcək yüksək səviyədə təlim görməmiş bir qrup ayırmışdı. Bu inzibatsız qrup Azərbaycan 
 50
ordusunun savaş yetənəyini artırmaq yerinə öz yersiz və yetərsiz əməlləri, müdaxilələri ilə azaldırdı. 
Durumu bu şəkildə görən Abbas Mirzənin xəyalları qaranlıqlara gömülürdü. 
       Şahın qohumu olan Allahyar Xan, yenicə Asəf-əd Dövlə ləqəbini almış və başvəzir olmuşdu. O da 
savaşdan yana tutumunu ortaya qoydu.. Onun kimi karakterlər daha çox din xadimlərinin verdikləri 
fətvalara görə davranırdılar. Din xadimləri fətva vermişdilər ki, savaşa qarşı çıxan kafirdir, dindən 
çıxmışdır və ölümü caizdir. 
        Abbas Mirzə atası ilə baş-başa söhbət etmək üçün fürsət əldə edə bilmədi. Abbas Mirzə savaşdan 
zərərli çıxacaqlarını bilirdi. Şahzadənin dostu Laçın Xan da bu sıralarda onun yanında idi. O da Şahın 
qəzəbini öz üzərinə çəkdi. Çünkü bu savaşın yersiz olduğunu açıqca söyləməkdən çəkinməmişdi. 
Şahzadənin ona olan hörmətini bilən saray yetkililəri və reform düşmənləri bilirdilər ki, Laçın Xan 
əslində Abbas Mirzənin baxışını ifadə etməkdədir. 
        Bu arada və bu gərgin durumda Şahzadə Mençikovun Tehrana gəldiyini öyrəndi. Tam yetkili 
olmayan Mençikov Rusiyada iqtidar dəyişikliyi xəbərini rəsmən Şaha duyurmaqla görəvli idi. Yeni 
iqtidar isə sınırlar mövzusunda müzakirəyə hazır olduğunu bildirirdi. Eyni zamanda Şah üçün böyük 
hədiyələr göndərilmişdi. Fətəli Şah öncə tərəddüd etdi ki, Rusiya elçisinin Sultaniyəyə gəlməsinə izn 
versin ya yox.  Savaş duyğusu zehinlərdə tam alovlanmışdı. Şah din xadimləri tərəfindən gələn 
fətvaların təsirində qalmasaydı barışı tərcih edərdi. Savaş küləklərinin əsdiyi bir ortamda Məçikovu 
necə qəbul etmələri mövzusunda tərəddüd içində qalmışdılar. 
        Mençikovu qəbuletmə məsələsi həm ilginç, həm də gülünc bir şəklə dönüşmüşdü. Qərara gəlindi 
ki, orta bir vəziyətdə Mençikovu qəbul etsinlər: Mençikov yabancılara məxsus qarşılama törəni 
olmadan Şah tərəfindən qəbul edildi. Bu üzdən də Rusiya imperatorunun öz dəst xətti ilə yazılmış 
məktubu dirək Şahın öz əlinə verə bilmədi. Bu səbəbdən də Şahın onu qəbul etməsi elçi üçün 
önəmsizləşirdi. Rusiya elçisi vəzirlərlə müzakirə etmək zorunda buraxıldı. Abbas Mirzə bu arada bu 
məsxərə durum qarşısında gülməmək üçün özünü zorla tuturdu. Abbas Mirzə ilə Mençikovun 
müzakirələrinə şahid olan Cahangir Mirzə yazır ki, Rus şahzadəsi ən barışcıl davranışlarda 
bulunmaqda idi. Hətta rus şahzadəsi Abbas Mirzəyə Talış və Muğanın tamamən geri qaytarılması 
və´dində də bulunmuşdu. Ortam get gedə gərginləşirdi. Bu durumu görən şahzadə Mençikov dərhal 
geri dönub vəziyyəti Moskovaya bildirməyə tələsdi. 
        İngilis tarixçi Vatson yazır ki, “Mençikovun gətirdiyi bahalı və dəyərli hədiyələr Sultaniyədə 
qalmışdı. Şah, elçidən dirək olaraq qəbul etmədiyi bu hədiyələri Mençikov getdikdən sonra öz sarayına 
daşıtdırır ki, sonradan Abbas Mirzə onların dəyərini Rusiyaya öz hesabından ödəyir.”37 
        Abbas Mirzə də dərhal Təbrizə geri döndü. Artıq savaşın başlanacağına əmin olan Şahzadə, ancaq 
Azərbaycan ordusunun vəziyətini gözdən keçirməklə məşğul oldu.  
        Özəlliklə mal-mülkləri Gülüstan antlaşmasından sonra Rusiyanın işğalına məruz qaldığından 
Təbrizə qaçan xanlar bu savaşın həmən başlamasından yanaydılar. Onlar belə hesab edirdilər ki, Qacar 
dövləti qalib gələcək və bunlar da öz mülklərinə dönəcəklər. Fətəli Şah tərəfindən təsdiqlənən savaş 
planında hər bir xan öz dəstələri ilə ruslara qalmış mülkləri doğrultusunda hücuma başlayacaqdı. Bu  
üzdən də Mirmustafa Xanın oğlu Mirhəsən Xan Ərdəbildən Lənkərana doğru hərəkətə başladı. Söhrab 
Xan Gürcinin də iki alayı ona yardım amacı ilə görəvləndirildi. Şahzadə Şeyx-ül Məluk iki top alayı 
ilə Ərakdan Muğana tərəf hərəkət etdi. O, Mustafa Şirvaniyə, Hüseyn Xan və Hacı Xana ilhaq olmalı 
idi. Mustafa Şirvani, Hüseyn Xan və Hacı Xan Şəki xanının oğullarıydı. Onların da atalarının mülklü 
ruslar tərəfindən işğal edilmişdi. 
        Quba, Bakı, Şuşa xanlıqları üçün də bu şəkildə planlar hazırlandı. Sərdar Hüseyn Xan, Aleksandr 
Mirzə ilə əməkdaşlıq etmək mükəlləfiyətində idi. O, Şorgöl* nahiyəsindən Tiflisə doğru getməli və 
Ları** qalasında onlarla birləşməli idi. 
                                                 
37 Vatson, Qacar tarixi, London, 1866, S.208   
* Şorgöl Güney Azərbaycanın Muğan mahalının Xoruzlu bölgəsində bir kəndin adıdır. (Bəlkə də burada nəzərədə tutulan 
başqa bir Şorgöldür) Buradaki Şorgölün eyni yer olduğu sanılmaqdadır. Şorgöl tərcüməçinin dünyaya gəlib boya başa 
çatdığı Limli kəndinin qonşusu sayılır. Şorgölün çevrələrində bu kəndlər yerləşməkdədir: Şorgöl, Yanbulaq, Balabəyli, 
Məstalbəyli, Üçbulaq, Hamar kəndi, Nəzərəlibulağı, Tomar, İdəli, Aşağı Dəmirçili, Yuxarı Dəmirçili, Siyabkəndi, Milli 
kəndi, Qulamhüseyn kəndi, Pencallı, Sümüklü, Xəmməd, Təkbulaq, Tıbılğa, Ocaq qışlaq, İncilli, Çanaq, Qaraxanbeyli, 
Zeyvə, Poladlı, Bərzənd, Kolan kəndi, Şah təpəsi (Rəvayətə görə Nadir Şah bu kənddə başına tac qoyduğu üçün 
kəndin adı Şah təpəsi olaraq qalmış. Burada bir təpə vardır ki, Bu təpəni bu düz yerdə torba ilə torpaq daşıyaraq 
salmışlar. Nadir Şah bu təpənin başına çıxaraq başına tac qoymuşdur), Onbirbəylər, Binə. Bu kəndlərin çoxu 
 51
        Abbas Mirzə artıq savaşın qapıda olduğunu görürdü. Lakin din xadimlərinin ordunun içində çığır-
bağır salaraq cəhad çağrılarında bulunmaları onu çox rahatsız edirdi. Çünkü bu tür davranış 
Azərbaycan ordusunun nizam intizamını pozurdu. Abbas Mirzə öz əsgərlərinə və onların eyitim 
səviyəsinə din xadimlərindən daha çox inanırdı. Şahzadəyə görə din görəvlilərinin bu tür təbliğatları 
orduda heç bir ruh yüksəkliyi yarada bilmir, tərsinə ordunun disiplinini pozmaqda idi. Şahzadə din 
xadimlərinin söylədikləri bu boş lafların düşmənin teknolojisinə qarşı təsirsiz olacağı inancında idi. Bu 
üzdən də Avropalı bir hərbi mütəxsis onun üçün ölkə mollalarının hamısından dəyərli, önəmli idi. 
Digər tərəfdən, Şahın Azərbaycan ordusuna müdaxilə etməsi Abbas Mirzəni çox incidirdi. Şah, Abbas 
Mirzəyə qarşı açıq şəkildə düşmənlik edən oğulları; Şeyx-ül Müluk Mirzə və İsmayıl Mirzəni 
Azərbaycan ordusunun yardımına göndərdi. Abbas Mirzə bilirdi ki, onlar onu kontrol etmək məqsədi 
ilə göndərilmişlər. Abbas Mirzə bilirdi ki, uzun müddət sarayda ona qarşı edilən intriqalar və fitnələr 
artıq öz nəticəsini verməkdədir. Azərbaycan ordusu səviyəsində eyitilməmiş bu alaylar yardım yerinə 
Abbas Mirzənin ordusunun savaş qabiliyətini düşürür və ümumi bir inzibatsızlıq yaratmaqdaydılar. 
Şah, ölkənin bütün ordularını sınıra yerləşdirib sonra da özü Ərdəbildə savaşın gedişinə nəzarət etmək 
istəyirdi.  
        Rusların zülmündən bezmiş işğal edilmiş torpaqların sakinləri öz əski zalım xanlarını 
gördüklərində sevinir və onları qardaşları kimi bağırlarına basırdılar. Yalnız bu insanların ruslara qarşı 
hərəkətlənməsi sınır bölgələrində sayları az olan rus ordusunun fərarına səbəb olurdu. Sınır postlar rus 
əsgərlərindən bu şəkildə boşalmışdı. Lakin bunlar çox rahat əldə edilən cüzi zəfərlər idi. Bu xəbərləri 
eşidən bir çox xanlarda və Şahda böyük zəfər umudu yaranırdı. Lakin Abbas Mirzə çox əndişəli idi. 
Çünkü O bilirdi ki, bu zəfərlər savaşsız əldə edilmişdir. Rus ordusunun teknolojik üstünlüyündən 
xəbərdar idi. Şahzadə savaşın zamansız başlanmasından rahatsız idi. Bu savaş onu zəfərə götürəcək 
savaşa bənzəmirdi. Çünkü onun orduda və Azərbaycanın ekonomik həyatında gerçəkləşdirmək istədiyi 
islahatlar yarımçıq qalmış, sonuca varmamışdı.  
       Abbas Mirzənin iki oğlu Cahangir Mirzə və Bəhram Mirzə də öz alayları ilə bu savaşa 
qatılacaqdılar. Ruslar özlərini toparlayıb və böyük bir hücuma başladılar. Rusların bu hücumundan hər 
kəs zərər gördü. Ruslar Araz çayını keçmək istəyirdi, lakin qarşısında Azərbaycan ordusunu görüb 
güclü dirənişlə rastlanırdı. Bu arada rusların dəqiq top atəşləri Azərbaycan ordusuna və digər alaylara 
ağır ziyan verməkdə idi. 
        Rusların ən önəmli gücləri Arazın üç ağaclığında yerləşən Kərsi adında bir yerdə idi. Rusların iki 
alayı Temmuz ayında kəşfiyat karakterli əməliyata başladı. Onlar bütün Qarabağda partizan savaşları 
edən birimlərlə qarşılaşacaqlarını sanırdılar, lakin qarşılarında Azərbaycan ordusunu gördülər. 
Azərbaycan ordusu olduğunu da topların səsindən anladılar. Bu şəkildə səliqəli top savaşı və intizamlı 
ordu bütün Qacariyədə Azərbaycan ordusuna məxsus idi. Bunlar Abbas Mirzənin ordudaki 
reformlarının və modernizasiyonunun ürünü idi.  
        Azərbaycan ordusunun topxanası düşmənin irtibat sistemini pozmuş və arxadan gələn yardımı 
əngəlləmişdi. Azərbaycan topxanası düşmənin arxa cəbhəsindəki hədəfləri tam isabətlə atəş altına 
almışdı. Bu da rus piyadələri ilə savaşda üstünlüyün Azərbaycan ordusunda olmasını sağlamaqda idi. 
Digər şahzadələr də Fətəli Şahın dirək komandanlığı altında müxtəlif yerlərdə savaşa başlamışdılar.  
       O günkü savaşda Azərbaycan ordusu irəliləməyə başladı. Abbas Mirzə əmr etmişdi ki, əsirlərlə pis 
davranılmasın. Lakin bir neçə Azərbaycan ordusu mənsubları həyəcana qapılıb rusların başını 
kəsmişdilər. Abbas Mirzə qəti şəkildə bildirdi ki, bundan sonra kim əsir başı kəsəcək olsa 
güllələnəcəkdir. Eyni gün min rus əsgəri əsir alındı. Bu savaş uzun sürmədi. Çünkü rus birlikləri də bu 
tərəflərdə az idi. Bu ərazilər rahat ələ keçirildi. Abbas Mirzə ilk kəz olaraq oğullarını da bu savaşa 
qatmışdı. Buna görə də sevinirdi. Çünkü onları hər zaman savaşçı olaraq görmək istəmişdi. Eyni gün 
                                                                                                                                                                       
Biləsuvara, Germiyə tabedir. Bu arada kiçik bir şəhər olan Germi haqqında da burada bilgi vermənin faydası var. Germi XI 
əsrdə  Böyük Səlcuqlar zamanında Azərbaycanda fəal bir bəylik olmuşdur. Anadolu fəth edildikdən sonra bu ərazilərə axın 
etmiş ve Germiyan bəyliyi olaraq kiçik bir dövlət qurmuşlar. Osman Bəyin dövləti gücləndikdən sonra Germiyan kimi bir 
çox bəylik Osmanlı yönətiminə qatılmış və siyasi yaşamlarına son verilmişdir. Bu gün Güney Azərbaycanın Muğan 
ovalığında mövcud olan Germi şəhəri adını bu türk boyundan almışdır.(G.G) 
** Ları adında bir kənd Xiyav (Meşkin) şəhərinin yanında vardır. Bu gün bu kənd bol üzümü ilə məşhurdur. Lakin buradaki 
Ları Xiyava yaxın olan kənd kimi görünməməkdədir. Çünkü Xiyava yaxın olan Ları Gürcüstan yolunun üstündə deyildir. 
Digər tərəfdən, o zamanki savaşlar Xiyavın yaxınlarında olmamışdır. Burada adı keçən Ları yəqin ki, Quzey Azərbaycanda 
yerləşməkdədir. 
 52
bir çapar sürətlə Ərdəbilə varıb və Azərbaycan ordusunun irəliləməsi haqda Şaha bilgi verdi. Abbas 
Mirzə əsirlərlə nə qədər xoş rəftar etsə də, onların Ərdəbilə göndərilməsini əngəlləyə bilmədi. Şah 
əsirlərin Ərdəbilə göndərilməsini istəmişdi və yenə də onların başları kəsilə bilərdi. 
        Abbas Mirzə rusların buraxıb qaçdıqları iki qəbzə topu gördüyündə çox sevinmişdı. Mükəmməl 
imkanı olan bu topların ağzını düşmənə tərəf çevirdilər. 
       Şahzadənin ordusunun bulunduğu məkana yaxın bir yerdə Hacı Bəylər38 oturmaqda idi. Hacı 
Bəylər kiçik bir bölgənin xanı idi. Əslində onun sahib olduğu yer İbrahim Xanın oğlu Mehdiqulu Xana 
mənsub idi. Mehdiquluxan Təbrizə mühacirət etdikdən sonra Hacı Bəylər oranı qəsb etmişdi. Rusların 
yenilməzliyininə güvənərək mühacir xanların ərazilərini ələ keçirib və ruslarla iş birliyi yapan bu xan 
Azərbaycan ordusunun qələbəsindən qorxuya düşmüşdü. Özəlliklə də Şeyx-ül Məlukun xidmətində 
olan Mehdiqulu Xan qardaşları ilə birlikdə öz torpaqlarına geri dönməkdəydilər. Rusların Qarabağdan 
uzaqlaşmasını görən Hacı Bəylər, Abbas Mirzənin yanında bulunmaq amacı ilə neçə yüz süvarisini 
Şahzadəyə təqdim etdi. Özəlliklə rus əsir əsgərlərinin Ərdəbilə göndərilməsini öz gözü ilə gördüyü 
üçün bütün ümidləri suya düşmüş kimi bir halı var idi. Hacı Bəylər, Mehdiquluxanın qarşısında özünü 
qorumaq üçün biricik qurtuluş yolu kimi Abbas Mirzəyə yaxınlaşmağı görürdü. Abbas Mirzə də 
Azərbaycan ordusunun ona və verə biləcəyi bilgilərə olan ehtiyacı nəzərə alaraq onunla sərt 
davranmadı.  
       Şah, Şuşanın fəth edilməsi üçün əmr vermişdi. Ağaməhəmməd Xanın da bu şəhərdə ölməsi və ya 
öldürülməsi Şuşanın işğal edilməsi zordur fikrini yaratmışdı. Digər tərəfdən, Qarabağın açarı olan bu 
şəhərin fəthi Qacar dövləti üçün çox önəm daşımaqda idi. Ancaq geri çəkilən rus ordusununda bu 
şəhərdə yerləşdiyi xəbəri gəlirdi. Ruslar Şuşanı qorumaq üçün buraya böyük güc sövq etmişdi. 
       Azərbaycan ordusunun Kərsidəki qələbəsi Şaha çox umutlar təlqin etməyə başlamışdı. Şah 
qarşıdan gələn qışı Şuşada keçirmək istəyirdi. Lakin Abbas Mirzə başqa tür düşünürdü. O öncə 
Gəncəyə hücum etmək istəyirdi. 1803-cü ildən etibarən Cavad Xanın məğlubiyətindən sonra rusların 
əlində olan Gəncədə böyük hərbi güc barınmaqda idi. Şahzadə, Gəncənin ələ keçirilməsi ilə eyni 
zamanda rusların bölgədə böyük itkiyə və məğlubiyətə məruz qalacağı düşüncəsində idi. Rusiya 
Gəncədəki hərbi üs vasitəsi ilə bütün bölgələrə yardım göndərə bilirdi. Abbas Mirzə bu şəhəri həmən 
ələ keçirmək istəyirdi. 
        Şahzadənin ağlından keçəni öyrənən Hacı Bəylər iki gün boyunca Abbas Mirzəni ikna etməyə 
çalışdı ki, Şuşanı almaq Gəncəni almaqdan daha rahatdır, indi Şuşanı savunacaq önəmli ordu yoxdur, 
ilk öncə Şuşanın alınması məsləhətdir deyə söylənib durdu.  Hacı Bəylər Şuşa sakinləri ilə də təmasda 
olduğunu iddia edirdi. Ona görə Şahzadə hücuma başladığında şəhərin içində də ayaqlanma olacaqmış. 
39 
        Şahzadə bir tərəfdən Şahın iradəsi üzərə, digər tərəfdən, çevrəsinin təlqini nədəni ilə öncə Şuşaya 
hücum etməklə razılaşdı. Ordu Şuşaya doğru hərəkət etdi. Şuşanın mühasirəsinin uzun sürəcəyi 
düşünüldüyü üçün böyük sursat və ərzaq daşınmaqda idi. Heç şübhəsiz ki, bu hərəkətlilik Şuşada 
bulunan rus ordusunun gözündən qaçmırdı. Günlər keçdi, ancaq möhkəm qalalarla qorunan bu 
şəhərdəki ruslardan Azərbaycan ordusuna qarşı heç bir hərəkət və top atəşı görünmədi. Şahzadə 
Şuşaya hücum etmək üçün tələsmirdi. Düşünürdü ki, Şuşa əhalisinin də daxildə uyğun zamanda 
ayaqlanması şəhərin fəthini asanlaşdıracaqdır. Bu səbəbdən də dayısı Əmir Xan Sərdarı gözləməkdə 
idi. Şuşanın fəthindən sonra ona qatılacaq olan dayısının başçılığındaki Xoydan gələn ordu ilə bərabər 
Gəncəyə hücum etməyi planlamışdı. Böyük oğlunu səkkiz min nəfərlik piyadənin sərkərdəsi olan 
Əmir Xanın yardımçılığına təyin etdi. İki min ordu ilə Şahzadəyə qatılan Mərəndin hakimi Nəzərəli 
Xana Gəncəyə hücum etmək üçün hazır bəkləməsinə əmr etdi. Ruslardan qalmış doqquz qəbzə topun 
dərhal təmir edilib işlərliyinin sağlanmasını istədi. 
         Bu üç kişini önəmli postlara təyin etməsi müxtəlif səbəblər üzündən yaxşı nəticə verməyəcəkdi. 
Lakin bu sonuçlar haqda Şahzadə öncədən təsbitdə bulunamazdı. Digər tərəfdən, tərcih ediləcək başqa 
güvəniləcək şəxslər yox idi. 
        Hacı Bəylərin yaratdığı Şuşa əhalisinin üsyan umudu yavaş-yavaş suya düşürdü. Əhalinin 
ayaqlanma məsələsindən heç əsər əlamət yox idi. Bu üzdən Şahzadə Şuşanın tam mühasirəsinin 
                                                 
38 Cahangir Mirzənin “Yeni Tarix” kitabında bu adamın adı Hacı Ağalarbəy olaraq keçər. 
39 Hacı Bəylər məsələsinə aid olan bölüm Cahangir Mirzənin “Yeni tarix” əsərindən alınmışdır. 
 53
gerçəkləşməsi amacıyla şəhərin çevrəsində xəndək qazılmasına əmr etdi. Şeyx-ül Məluk Mirzə, Yusif 
Topçu, Kəngərli qəbiləsinin rəisi Ehsan Xan cəbhənin müxtəlif yerlərində bu işlərdən sorumlu idilər.  
        Şahzadənin çevrəsində hər kəs zəfərdən danışırdı. Kərsi savaşından sonra rusların savaşma 
cəsarəti olmayacağı haqda sözlər dolaşırdı. Mülkləri Rusiyanın istilasında qalmış xanlar bu savaşa 
daha çox umud bağlamışdılar. Sərdar Hüseyn Xan və İskəndər Gürci birlikdə Qarakilsədə və 
Başaparanda rusları məğlub edib geri püskürtmüşdülər. Rusların etirafına görə Gürcüstanda hər an 
ayaqlanma baş verə bilərdi.  Lənkəran təkrar fəth edilmişdi. Bakı sularında buğda yükü daşıyan iki 
gəmi ələ keçirilmişdi. Ancaq Gəncə hər an Şahzadənin fikrini məşğul etməkdə idi. Şahzadə bilirdi ki, 
Gəncə ələ keçirilməyənə qədər rusların böyük həmlə təhlükəsini gözləmək lazımdır. 
        Cəbhədə müxtəlif şayiələr gəzirdi. Rusiya imperatoru bu məğlubiyətdən dolayı çox əsəbləşmiş və 
Yermolovu görəvindən almışdır. Onun yerinə başqa bir general təyin edilmişdir. Təzə Qafqaz hakimi 
imperatorun barış siyasətindən yana idi. 
        Bu arada Şuşanın mühasirəsinə aid işlər davam etməkdə idi. Qala divarlarının altında xəndək 
qazmaq çox çətin idi. Məhərrəm ayının gəlməsi və yas törənlərinin başlaması belə, xəndək qazma işini 
əngəlləmədi. Bu arada iki din xadimi öz dini təbliğatlarına davam edirdilər. Bunlar Molla Əhməd 
Nəraqi və Axund Molla Məhəmməd Muğani idi. Bu iki şəxs əyinlərindəki qara paltarla ordunun 
içində dolaşıb və cəhad təbliğatı edirdilər. Bu savaşın müsəlmanlarla kafirlər arasında olduğu haqda 
təbliğat aparırdılar. Ancaq Abbas Mirzə din xadimlərinin bu tür davranışlarından kəsinliklə 
xoşlanmırdı. O bilirdi ki, bu təbliğatlarla rus topları qarşısında müqavimət göstərmək olmaz. O, dini 
xurafatın təbliği yerinə batılılaşmağı, Batı teknolojisini mənimsəməyi tərcih edirdi. 
        Bu sırada çaparlar  Başvəzir Allahyar Asəf-əd Dövlənin gəldiyini duyurdular. Başvəzir 
Damğandan və Simnandan yardımçı güc gətirmişdi. Abbas Mirzə, yaltaqlıqda üstad olan və intriqa 
uzmanı bu vəzirdən heç xoşlanmırdı. Başvəzirin ona qarşı etdiyi bütün düşmənçilikdən xəbərdar idi. 
Başvəzir nə savaş taktikasından anlayır, nə də savaşçı idi. Sadəcə onun ən böyük amacı gördükləri 
işləri ilə şahın rzasını, diqqət və hörmətini qazanmaq idi. Ayağının tozu ilə çatan Başvəzir əsəbləşdi ki, 
sürətlə davranılmır. Başvəzir düşünürdü ki, tam onun gəlişi sırasında Şuşa ələ keçirilərsə Şahın 
yanında daha da etibar qazanmış olur. Başvəzirin bu tür davranışına Abbas Mirzə müdaxilə etdi. Hər 
kəsin gözünün önündə onların münasibətləri pozuldu. Ancaq mühasirə işi get gedə təkmilləşirdi. 
Sentyabrın (eylülün) ortalarında Şuşaya girmə planlaşdırılmışdı. Ancaq Şəmkirdən gələn məğlubiyət 
xəbəri çox olumsuz təsir göstərməyə başladı. Bu xəbər Şahzadənin sentyabrın ortasına bəlirlədiyi 
Şuşaya hücum planını alt-üst etdi. Carçılar ordunun dəyişik yerlərində dolaşıb və hücum gününün 
dəyişdiyini söyləyirdilər. 
        Cahangir Mirzə bu xəbəri duyduğunda çaparaq atasının olduğu çadıra gəldi. Abbas Mirzənin 
çadırı dövlət yetkililəri ilə dolu idi. Asəf-əd Dövlə, Mustovfi-ul Məmalikdən həmlənin gecikməsinin 
səbəbini sorurdu. Onun bu davranışı Şahzadənin hüzurunda çox yersiz və ədəbsiz hərəkət kimi 
görünürdü. Şahzadə Məhəmmədəli Mirzənin göndərdiyi məktubu Başvəzir Asəf-əd Dövləyə verib və 
yüksək səslə oxumasını istədi. Başvəzir məktubu oxuduqca rəngi üzündən qaçır və heyrətini gizlədə 
bilmirdi. Məhəmməd Mirzə məktubda yazmışdı ki, onun səkkiz minlik ordusu Gəncənin yaxınlığında 
Şəmkirdə General Mədədovun ordusu ilə savaşa girmişdir. Zaman keçdikcə bu savaşda Məhəmməd 
Mirzənin məğlub olma xəbəri də Abbas Mirzəyə gəlmişdir. Məhəmməd Mirzənin Şəmsəddinlu 
çobanlarından aldığı bilgiləri yanlış dəyərləndirməsi onun məğlubiyətinə səbəb olmuşdur. Bəlkə də bu 
çobanlar ruslar tərəfindən alınmış və onların istədikləri bilgiləri Məhəmməd Mirzəyə vermişdilər. 
Çobanların dediklərinə görə rusların o bölgədə böyük birimləri olmamış və sadəcə Tiflis 
ermənilərindən olan kiçik bir alay varmış. 
        Məhəmməd Mirzə dəyısı Əmir Sərdarla birlikdə bu veriləri doğru dürüst dəyərləndirmədən 
ordunu Şəmkirə doğru yönəldərlər. Rus ordusunun başında duran General Mədədov anladı ki, onlar bu 
hesabsız həmlələri ilə böyük xətaya yol vermişlər. Bu üzdən böyük bir hiyləyə əl atdı: əsas ordusunu 
və topxanasını saxlularda gizlin saxlayaraq kiçik bir bölümü Məhəmməd Mirzənin həmlə etdiyi yerə 
sövq etdi. Bu savaşda öncə zahirən Qacarların üstün olduqları görünürdü. Məhəmməd Mirzənin 
əsgərləri zəfərin qazanıldığını zənn edib, özlərini yaralı, əsir rus əsgərlərinin üstünə atıb, onların 
başlarını kəsib özləri ilə götürürdülər ki, gətirib Şaha verib ödül alsınlar. Bu şəkildə ordunu bir 
intizamsızlıq sarmış oldu. 
        Mədədov bu fürsətdən istifadə edərək gizlin qalan ordusuna hücum və toplara atəş əmri verdi. 
Məhəmməd Mirzənin ordusuna qorxudan vəlvələ düşməyə başladı. Məhəmməd Mirzənin dayısı Əmir 
 54
Xan top gülləsindən yara alıb  öldü. Onun ölümü orduda düş qırıqlığı yaratdı. Məhəmməd Mirzə 
orduda yaranmış dağınıqlığı nə qədər bərpa etməyə çalışsa da düşmənin güclü top atəşi buna imkan 
vermirdi. Məhəmməd Mirzə məğlub oldu. Onun topları da təxrib edildi. Şahzadə Məhəmməd Mirzənin 
özü də az qala əsir düşəcəkdi ki, bir neçə xidmətçisinin hesabına qurtuldu. Şəmkirdəki məğlubiyət 
Gəncədəki rus ordsunun geniş əməliyata başlamasına imkan yaradırdı. 
 
*** 
 
        Təhlükəli bir durum yaranmışdı. Abbas Mirzə düşündü ki, Şuşanın mühasirəsini buraxıb və təcili 
savunma sisteminə keçməlidir. Təcili olaraq toplanan hərbi şurada Şuşanın mühasirəsindən vaz 
keçilməsi haqda öz dəlillərini ortaya qoydu. Şurada çox gərgin və qəti söhbət edirdi. Onun qətiəti və 
qərarlılığı, hətta Başvəzir Asəf-əd Dövləni də səssiz qalmağa zorladı. Özəlliklə Şəmkirdə məğlub 
edilib və intizamı, düzəni pozulan ordunun o şəkildə geri dönüb Şahın gözünə görünüb onu 
ümidsizliyə uğratmasına da müsaidə etmədi. Şahzadə Şuşanın geri alınacağı ilə ilgili ayrı bir zaman 
hücuma keçilməsi haqda qətiətlə danışdı. Abbas Mirzənin bu qərarlılığı qarşısında Başvəzir öz 
nifrətini içində boğaraq səssiz qalmağı tərcih etdi. Xüsusən eşidən də ki, Şah Arazın sahillərinə 
yaxınlaşmışdır, Başvəzir daha çox narahat olurdu. Çünkü o, Şahdan ayrılıb Şuşaya doğru hərəkət 
etdiyində Şaha xoş xəbərlərlə dönəcəyini vəd etmişdi. Şuşanın mühasirəsinin gecikdiyini görən Fətəli 
Şah şəxsən əməliyat mərkəzinə yaxınlaşmaq və əməliyatı kontrol etmək istəmişdi. 
        Azərbaycan ordusu Gəncəyə doğru irəliləyişində yerli əhalilərin əngəlləmələri ilə rastlandı. Çoxu 
ermənilərdən olan bu əhalinin heç şübhəsiz ki, öncədən ruslar tərəfindən alınmaları, Şahzadəyə qarşı 
təxribat ünsürü kimi kullanılmaları söz konusu olmuşdur. Ermənilər ruslar tərəfindən donatılmış 
silahlarla Şahzadənin ordusuna qarşı savaşmağa başlamışdılar. Bu da ordunun sürətli şəkildə yer 
dəyişdirməsinə mane olurdu. Lakin bu dəstələri zərərsizləşdirmək Azərbaycan ordusu üçün çətin iş 
deyildi. Azərbaycan ordusu Gəncəyə doğru irəlilədiyi ərəfədə Şahzadəyə qorxunc bir xəbər gətirdilər: 
Gəncə qalasını savunmaqla görəvli olan Mərənd hakimi Nəzərəli Xan öz alayını oradan geri çəkib və 
Şahzadə Məhəmməd Mirzənin ordusu bulunan yerə getmişdir. 
        Artıq rusların qarşısında duracaq bir alay qalmamışdır. Azərbaycan ordusunun gəlişindən 
umutlanan Gəncə əhalisi yavaş-yavaş umutsuzluğa düşməkdə idilər. Şəhərin bir çox məhəllələrindən 
və kəndlərdən insanlar dəstə-dəstə nalə və fəryad edərək Araz çayına doğru, Azərbaycan ordusunun 
bulunduğu zənn edilən yerlərə qaçırdılar. Nəzərəli Xanın bu ihanəti Abbas Mirzəni çilədən çıxarmışdı. 
Bu üzdən də dərhal Nəzərəli Xanın onun hüzuruna gətirilməsini əmr etdi. Şahzadə onun rütbələrini 
alaraq arxası üstə çullu bir  eşşəyin üstünə bağlanmasını istədi. Nəzərəli Mirzəni hər yerdə, xüsusən 
başçısı olduğu öz alayının içində dolaşdırıb və aşağılayırdılar. Eşşəyin başını çəkən adam məsxərə ilə 
“Şah gəldi” deyə bağırırdı. Sonra da Abbas Mirzə, Nəzərəli Xanı Mərəndə göndərdi. Mərəndə bir 
məktub yazaraq Nəzərəli Xanın öldürülməsini əmr etdi. Nəzərəli Xan Mərənddə cəlladlar tərəfindən 
boğulub öldürüldü. Sonradan böyük sınaqda Nəzərəli Xanın oğulları intiqam hissi ilə bəzi işlər 
görəcəklərdi. 
        Abbas Mirzənin ordusu Tərtərdə yerləşmişdi. Abbas Mirzə Tərtərdə hərbi Şuranın çağrılmasını 
istədi. Bu şurada Başvəzir, Qulamhüseyn Xan Sipəhdar, Azərbaycan və digər vilayət ordularına 
mənsub mənsəb sahibləri iştirak edirdilər. Şahzadə Cahangir Mirzə və Şahzadə Bəhmən Mirzə də bu 
şuraya qatılmaqdaydılar. Dərhal bir qərara gəlinməli idi. Əldə edilən xəbərlərə görə Rusiyanın yeni 
Qafqaz hakimi böyük bir ordu ilə əməliyat səhnəsinə yaxınlaşmaqda imiş. Hələ bu yeni Rus 
komandirinin adı bəlli deyildi. Lakin əsgərlərinə olan üstün münasibəti dildən-dilə düşmüşdü. 
Qafqazdaki rus əsgərlərinin yeməklərində və geyimlərində yenilik sağlanmışdı. Abbas Mirzə, onun 
əsgərlərinə verdiyi önəm konusunda bilgi aldığı zaman anladı ki, gerçək bir savaş komutanı ilə qarşı-
qarşıyadır. Bu da Şahzadəni dərindən əndişələndirməyə başladı. Hərbi Şurada bir neçə sual öz cavabını 
axtarırdı. Gəncəyə həmlə edilsin mi? Əgər Gəncəyə həmlə edilər və Gəncəni almaq mümkün olmaz, 
Qacar orduları məğlub olarsa, o zaman Qarabağdan geri çəkilmək zorunlu olacaqdır. Bəlkə geri dönüb 
Şuşanın fəthi üçün bütün güclərini səfərbər etsinlər deyə sorular Hərbi Şurada ortaya qoyulur və 
cavabını arayırdı. Başqa bir yol da var idi və bu yol daha rasional görünürdü. Heç bir hücuma 
başlamadan möhkəm müdafiə sisteminə keçilməli və düşmənin həmləsini bəkləməli idilər. Digər 
tərəfdən, bu bəkləmənin yanı sıra partizan savaşları üçün eyitilmiş savaşçılarla düşmənə vur-qaç 
taktikasını uyqulayaraq onu zəiflətmək də bir çıxış yolu kimi ortaya qoyulurdu. Lakin çoğunluq bu 
 55
şəkil savaşa qarşı idi. Başvəzir israrla savaşdan yana olduğunu söyləyir və savaş meydanında düşməni 
məğlub etmək gərəkir deyə basdırıb dururdu. 
        Abbas Mirzə Avropalı müşavirlərinin söylədiklərini xatırlayırdı. Avropalı danışmanları ona bir 
neçə kərə söyləmişdilər ki, heç bir zaman  Avropa üsuluna yenicə alışdırmaq istədiyin ordunu Avropa 
sistemi ilə donatılmış, Avropa teknolojisi ilə təchiz edilmiş bir ordu ilə savaşa soxma! Məhəmməd Xan 
Əmir Şahzadənin zaman qazanma təklifini dəstəkləyirdi. Lakin Hərbi Şuraya belə, nüfuz etmiş onun 
düşmənləri Şaha yanliş bilgilər verməyə davam etməkdə idilər. Abbas Mirzə bu gedişlə Şah tərəfindən 
xainlik suçu ilə damğalana bilər qorxusu ilə öz iradəsini Hərbi Şurada tətbiq edə bilmədi. Başvəzirin 
təklifləri qarşısında Şahzadə təslim olmaq zorunda qaldı. Hərbi Şurada qirx minlik ordu müxtəlif 
alaylara ayrıldı və hər alayın da komutanları bəlli oldu. Başvəzir Asəf-əd Dövlə Sipəhdarla birlikdə 
Ərak ordusuna komutanlıq edəcəkdilər. Şahzadə Şeyx-ül Məluk Qaradağ, Mərənd və Mazəndəran 
alaylarının komutanlığını üstləndi, ona 12 qəbzə də top verildi. Abbas Mirzənin böyük oğlu 
Məhəmməd Mirzə ən seçkin alaylara komutan təyin edildi. Minbaşılıq rütbəsinə yüksələn İbrahim Xan 
Bakui 2000 nəfərlik ordu ilə ön cəbhədən hücum edəcəkdi. Bəhmən Mirzə başqa bir alaya fərman 
verəcəkdi. Bəhmən Mirzənin süvariləri Avşarlardan oluşmaqda idi. Cahangir Mirzə atasının əski dostu 
Əhməd Xan Müqəddəmin oğulları ilə bərabər Marağa alayını kontrol edəcəkdilər. Əhməd Xanın 
oğulları minbaşı Cəfərqulu Xan və yenə də minbaşı Hüseyn Xan Paşai Azərbaycan ordusunun ən 
başarılı komutanlarından idilər. Zillül Sultanın oğlu Məhəmmədhüseyn Mirzə müxtəlif birimlərlə 
ordunun arxasında zəxirə və dəstək güc kimi qalacaqdı. Bir çox görəvlər paylaşıldı.  Həmədan 
alayının Tüfəngçi birimlərinin komutanlığı Həmədanlı Qaragözlülərə tapşırıldı. Məhəmməd Xan 
Əmirnizamla Yusif Xan Gürciyə də topxananın komutanlığı verildi. 
        Abbas Mirzə öz ordusunu Tərtər çayının sahillərindən Gəncəyə tərəf sövq etməyə başladı. 
Gəncənin iki ağaclığında yerləşdi. Kəşfiyatçı və vur-qaç birimləri  rus ordusunun bir ağaclığına qədər 
yaxınlaşmışdı. 
        Bu arada Rus ordusunun Qafqaz üzrə hakimi Abbas Mirzə üçün də bəlli olmuşdur. Adının 
ətrafında miflər dolaşan bu şəxs general Paskeviç idi. Paskeviç Qafqazda Yermolovu əvəz etməkdə 
idi. 
        İki ordu bir-birindən 2-3 ağaç məsafədə Gəncə savaş meydanında qarşı-qarşıya idi. Paskeviç 
möhkəm səngərlər inşa etdirərək ordusunu hər tür qafil hücuma qarşı qoya bilmişdi.  Digər yandan rus 
ordusu yaxşı qidalanır, yaxşı ərzaqla təmin olunurdu. Rus ordusu sükunət içində savaş əmri 
bəkləməkdə idi. Ancaq bəzi xəbərlər Paskeviçin riyaziyatçı qafasını qarışdırırdı. Məsələn Şəmsəddinlu 
qəbiləsinin çobanları Paskeviçə İrəvan xanının Çaldır dağlarından keçdiyini söyləmişdilər. Ancaq 
sürətli araşdırmalar nəticəsində bu xəbərin doğru olmadığı bəlli oldu. Fəqət bu xəbər doğru olsaydı 
belə, General Paskeviç öz planından vaz keçməyəcəkdi. Çünkü o bilirdi ki, savaşın taleyi Abbas Mirzə 
ilə olan dirək toqquşmadan asılı olacaqdır. Sentyabr* (Eylül) ayının 12-dən 13-nə keçən gecə ruslara 
sədaqəti ilə bilinən bir erməni Paskeviçə xəbər gətirdi ki, Şahzadə bu gecə səhərə yaxın hücuma 
başlayacaqdır. Əcəba bu şəkildə ansızın, qəfilcə həmlə etmək Abbas Mirzəninmı planı olmuş? Yalnız 
bu şəlikdə bir plan dildən dilə düşməmək şərti ilə məqbul və uğurlu olabilərdi. Sonraki Qacariyə-
Rusiya münasibətlərini çox dərindən etkiləyən bu savaşın bir çox yönü bəlirsiz olaraq qalmaqdadır. 
Yağmurun yağdığı bir gecədə, şumlanmış torpaqlarda ansızın həmlə edib düşməni mühasirəyə almaq 
mümkünmü idi? 
         Cahangir Mirzənin verdiyi məlumata görə Abbas Mirzə son anda qərarını dəyişdirmək 
istəyirmiş. Lakin bu məlumat yetərli deyil və bu yanlış taktiyə bəraət qazandıra bilmir. Bəzi alaylar 
gecənin qaranlığında yollarını azıb və başqa səmtə tərəf yürümüşlər. Nəm torpaq və zığ irəliləməni 
əngəlləyirdi. Yolunu azmış bəzi alaylar qarşı-qarşıya gələrək irəliləməni əngəlləyir və bir birinə 
girərək intizamsızlıq yaradırdı. Gün doğduğunda istiqamətlər bəlli oldu. Yorğun düşmüş əsgərlər atəş 
yaxıb və özlərini qurutmaq istəyirdilər. Yağmur altında islanmış silahlarını qurutmaq və silmək 
zorundaydılar. 
         Rus qərargahında ordunun durumu bambaşqa idi. İsti bir yeməkdən sonra yaxşıca istirahət etmiş 
əsgərlər təblin səsi ilə meydanda toplaşdılar. Qısa sürədən sonra Şahzadənin də ordusunda təbillərin 
gurultusu eşidilməyə başlandı. 
                                                 
* Bu, Rusiya tarixi ilə verilmişdir. 25-26 sentyabr  Qrigori tarixinə dəng gəlir. 
 56
        Rus ordusu iyirmi mindən artiq inzibatlı nəfərə sahib idi. Bunların içində yaxşı təlim görmüş 
qazaqlar da var idi. 
        Rus kəşfiyatçıları xəbər gətirdilər ki, Abbas Mirzənin ordusunu görmüşlər. Kəşfiyatçılar hətta 
Şahzadənin ordusunun sayı haqda da bilgi verdilər. On səkkiz alaydan və hər bir alayın min nəfərdən 
oluşduğunu qeyd edirdilər. Aralıqlarla üç və ya dörd qəbzə top nəzərdə tutulmuşdu. Arxada ehtiyatda 
olan yüngül topxanalarla bərabər Şahzadənin özəl qvardiyası yerləşmişdı. Təqribən iyirmi min süvari 
iki cinahda mövqe tutmuşdu.40 
        1826-cı il sentyabr ayının 15-ci gününün sabahı idi. Uzun intizardan sonra savaş saat doqquzda 
başladı. Gəncə savaşında iştirak edən Cahangir Mirzənin söylədiklərini olduğu kimi burada gətiririk: 
        “Rus ordusunun saldatları və topxanası Qacar orduları ilə qarşı-qarşıya durmuşdu.  Qacar 
dövlətinin rəmzi olan, üzərində günəş və aslan rəsmi olan bayraq Şahzadənin başının üstündə 
dalğalanırdı. Baş keşikçi Məhəhmməd Əmin Xan Qacar öz nəfərləri ilə Şahzadəni qorumaqla görəvli 
olduğu üçün ordunun mərkəzində sakin idi. Rus sərdara Abbas Mirzənin bulunduğu yer məlum 
olmuşdu. Abbas Mirzənin bayraqların altında olduğu Paskeviç tərəfindən təsbit edilmişdi. Bu üzdən də 
bütün top atışlarını və saldatların hücumunun o mərkəzə doğru olmasını istəmişdi. Bu arada bəlli oldu 
ki, rus ordusu tutduğu pozisyonu dəyişdirmədən savunma durumunda qalacaqdır. Qacar orduları da ya 
hücuma keçməli, ya da bəkləməli idi ki, rusların təpkisini öyrənsinlər. Böyük ehtimala görə on gün də 
Qacar ordusu bəkləyəcək olsaydı, rus ordusu yenə də pozisyonunu dəyişdirməyəcəkdi.  
        Şahzadə orduya hücum əmri verdi. Savaş və hücum təbilləri və zurna çalındı. Piyadələr öndə 
yavaş-yavaş ruslara qarşı yürüməyə başladı. Marağa alayının on iki qəbzə topu ordunun mərkəzində 
hazır durumda idi. Digər on iki qəbzə böyük top Şahzadə ilə Məhəmməd Xan Əmirnizamın dirək 
əmirləri altında idi. Şahzadədən əmr gəlmədən atış haqları yox idi. İki ordunun bu qədər bir-birinə 
yaxınlaşmasına rəğmən ruslar tərəfindən heç bir təpki görünməməkdə idi. Abbas Mirzə toplara atış 
əmri verdi. Topların atışının yanı sıra Mirzə Əli Gəraylının əmrindəki süvarilər hücuma başlayıb və 
rus süvarilərinin düzənini pozdular. Bu anda rusların da topları atışa başladı. Ruslar Abbas Mirzənin 
durduğu yeri təsbit edib və bütün mərmilərini o yerə atırdılar. Hədəfləri Şahzadə və ordunun qəlbi olan 
mərkəzi dağıtmaq idi. Bu zaman Şahzadədən mənə bir əmr gəldi. Bizim alay toplarını sürətlə irəli 
çəkib və güllələrin ruslara çatacağı yerdə yerləşdirib və dərhal atışa başlamalıydıq. Silahlı 
piyadələrimizlə ruslarla döş-döşə savaşmalıydıq. Şahzadənin duaçısı olan bu bəndə də alayımla 
bərabər atlardan enib baş komandirin əmrini uyqulamağa başladıq. Mənim alayım sürətli bir hücuma 
başlayıb saldatlarla artıq tam üz-üzə silah və süngü savaşına başlamışdı. Rus toplarının güllələri bizim 
başımızın üstündən keçib Şahzadənin bulunduğu yerə isabət edirdi. Abbas Mirzə bu durumu 
gördüyündə Asəf-əd Dövlənin ordusunun önündə rusların olmadığını öyrənib və onları köməyə 
çağırdı. Asəf-əd Dövlə ağır davrandığı və sürətlə özünü yetişdirmək istəmədiyi üçün Şahzadə savaş 
meydanının sağ tərəfinə çəkilmək zorunda qaldi. Şahzadənin savaş meydanının sağ tərəfinə 
çəkilməsinə rəğmən rus topxanaları daha sürətli və ardı kəsilməz bir şəkildə ordunun mərkəzini hədəf 
alaraq atışlarını davam edirdi. Rus toplarının atəşi altında düzənini itirən Avşar və Marağa alayları 
yavaş yavaş-savaş qabiliyətlərini itirirdilər. Bu vəziyyəti müşahidə edən ruslar ön cəbhədə savaşan 
əsgərlərə yardım göndərdilər. İki min saldat Marağa topxanasını almaq üçün hücum etdilər. Hamısı 
birdən “hura” çəkərək Marağa alayını mühasirə etməyə başladılar. Marağa alayı komutanının bir saldat 
tərəfindən öncə qolları kəsildi və sonra ürəyinə bir güllə sıxılaraq öldürüldü. Sonra da Marağa alayının 
bayraqdarları hədəf alınaraq öldürüldülər. Qoruyucum mənə xəbər gətirdi ki, arxamızdakı alaylarımız 
məğlub edilmiş və bizim bu az sayda nəfərlərimizlə savaşmağımızın anlamı yoxdur. Əgər bizim 
toplarımız da işdən düşsə hamımız ruslar tərəfindən əsir alınacağıq. Mən tabeimdə olan orduya geri 
çəkilmə əmri verdim. Geri çəkildiyimizdə gördüm ki, arxada olan bütün nəfərlərimiz qaçmışlar. 
Mənim də atımı xidmətçim minmiş və qaçmışdır. Əgər ilk hücumda rus süvariləri darmadağın 
edilməsə idi, bu savaşdan bir nəfərimiz belə diri çixmayacaqdıq. Bu savaşda iki qəbzə top düşmənə 
qalsa da qalanlarını geri çəkə bildik. Şahzadə mənim atımın xidmətçi tərəfindən qaçırıldığını 
öyrəndiyində iyirmi süvari ilə bir yədək atı mənim ya cənazəmi ya da canımı savaş meydanından 
qurtarmaq üçün görəvləndirmişdi. Mən bu yədək at vasitəsi ilə özümü savaş meydanından qurtardım. 
Bir təpənin başında Şahzadə ilə görüşdüm.”41 
                                                 
40 Qacar ordusunun miqdarını Paskeviç iyirmi min, Cahangir Mirzə isə otuz beş min olaraq qeyd etməkdədir.  
41 Cahangir Mirzə “Yeni tarix” 
 57
        Cahangir Mirzə dəvam edir ki, təpənin başında rus ordusunun Qacar ordularını təqib etdiyini 
görürdük. Sanki ovçu ovu təqib edərcəsinə bizimkilər təqib edilirdilər. Ordunu saran umudsuzluq 
səbəbi ilə fərarların da sayı çoxalmışdı. Bir neçə top gülləsi də qaçanların arxasınca sıxışdırıldı, lakin 
artıq təqib də durdurulmuşdu. 
        Şahzadə öz oğulları və məğlub ordusu ilə Araza doğru geri çəkilməyə başladı. Bütün topları savaş 
meydanından çıxarmağı başarmışdılar, ancaq yolda iki qəbzə top bataqlığa batdı. Şahzadə, Uğurlu 
Xanın süvarilərinə bu topları bataqlıqdan çıxarmalarına əmr etdi. Gəncə savaşının başlanğıcından beş 
yüz nəfərlik bir Tatar süvarisi çevrədə dolaşmaqda idi. Hansi tərəf qalib gəlsə idi ona qatılmağı 
gözləyirdilər. Bu 500 süvari indi məğlub tərəfi təqib etməyə və onlardan bac almaq üçün hücuma 
başlamışdı. Bilirdilər ki, bu məğlub tərəfdən bir şey əldə edə bilərlər. Bu Tatar süvarilər iki batmış 
toplarla uğraşan Uğurlu Xan və süvarilərinin əllərini bağlayıb ödül almaq üçün ruslara apardılar. 
        Abbas Mirzə Arazdan keçdikdən sonra ordunun Bəhramlı adında bir təpədə durmasını istədi. 
Abbas Mirzə burada ordunu düzənə tabe etmək istəyirdi. Müxtəlif yerlərə qaçmiş əsgərlər də 
gəlirdilər. Ancaq Şahzadənin sağlığının yerində olmadığı açıqca görünürdü. Ölümcül bir səssizlik 
Abbas Mirzənin ruhunu və vücudunu sarmışdı. Elə bir durumda idi ki, ordu komutanlarının bir-birləri 
ilə yüksək səslə nəzakətsiz davranmalarına belə laqeyd idi. Bu ortamda Abbas Mirzə savaşla ilgili bir 
raport yazıb Şaha göndərdi. Bu raportda mindən artıq ölü və dörd mindən artıq əsir haqqında bilgi 
verilirdi. 
        Əsir düşənlərin çoxu Asəf-əd Dövlənin komutanlığında olan Ərak alayından idi. Asəf-əd Dövlə 
bu alaydan gərəkli məqamda istifadə edəməmiş və savaşın nəticəsini gözləməyə başlamışdı ki, qərarını 
savaşın gedişinə görə versin. Şahzadənin ordusu isə fərar etməyə başladığı zaman bu alay da qaçmağa 
çalışaraq dağlıq yolla özlərini Naxcıvana çatdırmağa cəhd etmişdilər. Lakin Mədədov casusları vasitəsi 
ilə onların fərar istiqamətini öyrənib çoxunu əsir almışdı. 
 
*** 
 
        Məğlubiyət xəbərini duyan Fətəli Şah Abbas Mirzəni hüzuruna çağırdı. Şahzadə, Bəhramludaki 
ordunun başçılığını Məhəmməd Xan Əmir Nizama tapşırıb oğulları ilə bərabər neçə yüz nəfərlik 
güvənlik süvariləri ilə yola düşdü. Asəf-əd Dövlə Süpəhdar da onlarla birgə yollandı.  
        Yermolov oktyabrin (ekimin) 22-də yazırdı ki, Şah Əhərdədir. Abbas Mirzə, Şahın yanına gedir 
və dağılmış ordusunu təkrar bir düzənə tabe etməyə çalışır. 
        Təqribən bir ay Gəncə savaşından keçməkdə idi. Bu müddət ərzində Abbas Mirzənin ordusu isti 
bir yemək yeməmişdi. Çünkü geri çəkilmə sürəci doğru-dürüst yeməyin hazırlanmasına əngəl 
olmuşdu. Digər tərəfdən, məğlubiyət duyğusunu yaşayan orduda sıcaq yemək yemə zövqü də yox idi. 
Lakin Abbas Mirzənin dərdi bunlardan da böyük idi. Rusların istilasına uğrayan bir çox kəndlərin 
əhalisi çocuqları ilə bir yerdə fərar edirdilər. Onların çoxu, özəlliklə çocuqlar yolda aclarından ölürdü. 
Şahzadənin gözlərinin önündə insanlar dəstə-dəstə saldatların zülmündən Arazın bu tərəfinə doğru 
qaçırdı, Azərbaycan ordusunun baş komutanı, Azərbaycan hökmdarı Abbas Mirzədən yardım 
diləyirdilər.  Bir çox kəndlilərin qizları saldatlar tərəfindən təcavüzə məruz qalır və bir çox gənc qizlar 
da təcavüz qorxusundan özlərini yaxır və ya dəyişik yollarla intihar edirdilər. Bu hadisələri eşidən 
Şahzadə danışmağa belə söz tapa bilmirdi. Bütün bu olaylar Onu dərindən sarsıdırdı. Azərbaycan 
ordusundan imdad diləyən bu bədbəxt insanlara Abbas Mirzə yardımçı ola bilmədiyi üçün çox 
üzülürdü. Şahzadə öz yeməyini də əsgərlərin yeməyi səviyəsinə endirmişdi. Heç bir özəl ov ətini qəbul 
etmirdi və əsgərlərindən fərqlənmək istəmirdi. 
        Şah, Ərdəbilə yaxın bir məkan olan Şaməsbi* adında bir yerdə bulunmaqda idi. Şaməsbidə bir 
hərbi şura düzənləndi və Abbas Mirzənin təkrar Araz sahilinə geri dönməsi qərarlaşdırıldı. Təkrar yeni 
komutanların təyini üçün yeni qərarlar verildi. Şeyx-ül Məluk Mirzə və Həsən Xan Talış, Xəzər 
dənizini qorumaqla görəvləndilər. Həsən Xan İrəvanı qorumaqla əmirləndi. 
                                                 
* Bu yer bu gün də Şaməsbi olaraq qalmaqdadır. Ərdəbillə Sərein (Sərein Savalanın ətəklərində yerləşən kiçik bir 
şəhərdir. Buradan təbii qaynar sular fışqırmaqdadır. Bu təbii sularda yuyunub şəfa bulmaq amacı ilə dünyanın çeşidli 
yerlərindən buraya turist gəlməkdədir. Bir neçə isti göl müalicəvi önəmə sahiblər. Səreinin ən böyük isti gölü Gamış 
gölüdür. Bu üzdən də bu şəhər get-gedə böyüməkdədir.) arasında olan bu ərazi  Ərdəbil şəhəri böyüdüyü üçün artıq 
Ərdəbilə yapışmış sayılır. (G.G.) 
 58
        Rus ordusunun bu zəfəri imperatoru həvəsləndirmişdi. Rus İmperatoru Yermolova belə bir 
məktub yazdı: “İrəvanı ələ keçirmə fürsətini qaçırmamalıyıq. İstər savaş yolu ilə istərsə də İrəvan 
hakimini para ilə almaq yolu ilə İrəvanı ələ keçirməliyik”. Onlar Sərdar Hüseyn Xanın ruh halını yaxşı 
bilirdilər. Lakin Hüseyn Xan rusların altun təklifləri qarşısında təslim olmamışdı. 
        Abbas Mirzə bu savaşı istəməmişdi. Şahzadəyə görə bu savaş doğru zamanlanmamışdır. Bu savaş 
hərb taktikasından heç bir şey bilməyən, sadəcə cəhad əmri kimi rahat fətva verməyi başaran din 
xadimlərinin, Şahzadənin rəqiblərinin istəkləri üzərinə baş vermişdi. Sanki onlar bu savaşın 
məğlubiyətlə sonuclanacağını bilirlərmişcəsinə hərəkət etmişdilər. Savaşa hazırlıq zamanı hər kəs 
Abbas Mirzənin savaşdan yana olmadığını açıqca görmüş, sezmişdi. Artıq Tehran mollalarının və 
Abbas Mirzənin düşmənləri kimi davranan şahzadələrin Abbas Mirzə ilə mübarizə etmək üçün əllərinə 
yaxşı bəhanələr düşmüşdü. Abbas Mirzənin çox güvəndiyi və nisbətən modernləşmiş Azərbaycan 
ordusunun məğlubiyəti Şahzadənin qardaşlarını və din xadimlərini sevindirməkdə idi. Bu məğlubiyət 
Abbas Mirzənin reformlarına və Qərbləşmə yönündəki islahatlarına böyük zərbə endirmişdi. Digər 
tərəfdən, Abbas Mirzə xanların da söylədiklərinin  boş lafdan başqa bir şey olmadığını sezdi. Yalnız öz 
torpaqlarına geri dönmək üçün savaşan bu xanlar rusları güclü gördüklərində bu istəklərindən vaz 
keçməyə başlamış və bu kəz Fətəli Şaha sadəcə İslam Dünyasının padşahı kimi baxmışdılar. Bəzi 
xanlara da ruslar tərəfindən öz ərazilərində yerləşdiriləcəkləri konusunda xəbər gəlmişdi. Quba xanı 
Əhməd Xan, Bakı xanı Hüseynqulu Xan, Şirvan xanı Mustafa Xan öz sübatsızlıqlarını çox tez ortaya 
qoydular. Lakin məğlubiyət acısı, əldən getmiş torpaqların sevdası, rusların təkrar irəliləmə ehtimalı 
Şahzadənin iç dünyasında savaş istəyini artırırdı. Ancaq Şahzadə özünü yalnız hiss etməyə başlamışdı. 
Onun planlı və daha gəlişmiş ordu ilə savaşa başlamasına Tehranın “mənəvi” hakimləri olan mollalar 
tərəfindən izn verilməyəcəyini hiss edirdi. Fətəli Şah məcburən din xadimlərinin fikirləri ilə bu dəfə 
daha çox hesablaşmalı idi. Çünkü beləcə bu məğlubiyətin acısını unutmaq üçün onların otoritəsindən 
yararlana bilərdi. Din xadimlərinin fikrincə məğlubiyətin səbəbi Abbas Mirzənin kafir ölkələrə məxsus 
olan islahatları Azərbaycanda gerçəkləşdirməsi idi. 
        Şəki Xanı Hüseyn Xan kiçik bir savaşda ruslar tərəfindən öldürülmüşdü. Onun cibindən 
Şahzadənin bütün xanlıqlara yazdığı bir məktub çıxmışdı. Şahzadə bu məktubda yazırdı: “Məndən 
sorursunuz ki, savaşdan əlimi çəkmişəm? Xeyir, savaş mənim üçün hələ bundan belə başlayır.” 
Gerçəkdən Rusiya Abbas Mirzəni hər zaman böyük bir təhdid ünsürü kimi görürdü. Məğlubiyətdən 
sonra Rusiya istihbaratının “Abbas Mirzə, Xüdafərin civarında iyirmi beş minlik ordu düzənləmişdir” 
raportu bu təhdidin açıq örnəyidir. 
        Ancaq böyük bir ehtimala görə Rusiya Şahzadənin maliyə sıxıntısı haqqında bilgili imiş. Bu 
bölgənin ağır keçən qışında Azərbaycan ordusunun ehtiyaclarını və yeməyini təmin etmək çətin bir iş 
idi. Bu üzdən də Şahzadə bir çox piyadə nəfərlərinin evlərinə dönmələrini istədi. Şahzadə onların 
baharda geri dönəcəklərinə güvənirdi. Yalnız süvarilər vasitəsi ilə hərbi məşqləri davam etmək 
istəyirdi. Savaşın ağırlığı dolayısıyla Azərbaycan əyalətinin budcəsi boşalmışdı. Abbas Mirzə ordunun 
azuqəsinin istehsalına nəzarət etmək üçün bir neçə həftəliyinə Təbrizə getdi. 
         Gəncə və Qarabağdan gələn qaçqınlar kütləsi qida problemini daha da şiddətləndirirdi. Gəncə və 
Qarabağ kəndləri, demək olar ki, öz sakinlərindən boşalmışdı. Rus adını duyduqlarında kəndlilərin 
canına qorxu düşürdü. Bəzən də bu qaçqın kütlələr çarəsizlikdən xanların vədlərinə inanıb, onların 
arxasınca gedirdilər. Abbas Mirzə bir an belə bu qaçqınların durumuna etinasız qalmırdı. Qışın 
başladığı bir ərəfədə ayaq yalın, əyinlərində yar-yamaqlı köhnə paltarlarla Araz boyunca dağılmış olan 
bu qaçqınların vəziyəti Abbas Mirzəni çox rahatsız edirdi. 
        Bütün bu problemlərin ötəsində Abbas Mirzə bir də ailəsindəki müşküllərlə üz-üzə idi. Vəliəhdlik 
adayı olan böyük oğlu Məhəmməd Mirzə əskidən öyrətməni olmuş yalançı dərviş Hacı Mirzə 
Ağasının təsirinə düşərək, xürafata sövq edilmişdi. Məhəmməd Mirzə Avropadan gələn hər şeyə nifrət 
edirdi. Avropadan gələn yeni paltarları öncə suya çəkdirib, qusl verdirib sonra geyinirdi. Dərvişin 
yönləndirməsi ilə riyazətə çəkilmiş və çox yemək yeməyi ilə bilinən Məhəmməd Mirzə, yalnız çörək 
və sirkə yeməklə yetinirdi. O, dərvişin etkisi altında qalaraq öncə təsəvvüfi  davranışa, sonra da 
xürafata yönləndirilmişdi. Abbas Mirzə düşünürdü ki, əcəba Məhəmməd Mirzənin vəliəhd və tac-
taxtın varisi olması üçün israr etməlidirmi?  Digər yandan, Abbas Mirzənin daimi eşi və vəliəhdin 
anası Şahzadə xanım, Ələsgər Xan vasitəsi ilə Məhəmməd Mirzənin vəliəhd edilməsi haqda bəzi işlər 
görürdü ki, onun bu işlərinin yaxşı olmayan nəticələrini öndəki səhifələrdə görəcəyik. 
 
 59
*** 
 
        Abbas Mirzənin qardaşı oğlu Şeyx-ül Məluk, Talış bölgəsində ona tapşırılan postu tərk etmişdi. 
Özünü tələm-tələsik Tehrana dönməkdə olan Şaha çatdırmaq istəyirdi ki, onu postda saxlamağa 
çalışan Məhəmməd Xan Qaragözlüdən Ona şikayət etsin. Şah özü də artıq bu məğlubiyətdən sonra 
savaşdan bezmişdi. Şah buyruq verdi ki, qadinlarından biri olan Nuşafərin Zenganda onun istiqbalına 
gəlsin.  
        Qaradağ postu ona tapşırılan Şahzadələrdən birisi də o qədər diqqətsiz davranmışdı ki, o yerlər 
General Mədədovun partizanlarının və hərbi qruplarının hücumu üçün açıq qalmışdı. Mədədovun 
partizanları və hərbi qrupları Arazdan keçib, Əhərdə və Ərdəbildə əməliyat etmişdilər.  
        Payızdan etibarən savaş susqun və durğun şəkildə davam edirdi. Mədədovun ara-sıra hücumları 
savaşı ayaqda tuturdu. General Mədədovun kiçik çaplı bu hücumkarı bir növ nəbz yoxlama karakteri 
daşıyırdı. Bu o demək idi ki, Azərbaycanı böyük bir təhlükə təhdid etməkdədir. Çünkü artıq Gəncə 
savaşından sonra hər kəsdə rusların daha güclü olduğuna inam yaranmışdı. Mədədov bu kiçik 
həmlələri ilə Qacar tərəfinin hələ özünü toparlaya bilməmiş olduğunun qənaətinə varırdı. Bu da başqa 
böyük miqyaslı həmlə üçün ruslara fürsət verməkdə idi. Təbrizin təhdid altında olduğu fikri ortalıqda 
dolaşırdı. Bu üzdən də şəhərin müdafiəsi üçün bəzi önləmlər alınırdı. Digər tərəfdən, qış dolayısı ilə 
məzuniyətə buraxılan əsgərlər geri çağrıldılar. Lakin Mədədovun bu kiçik miqyaslı hücumlarının 
qarşısı alındı. 
         Mədədov çox maraqlı və qorxmaz bir karakterə sahib idi. Əslən Qarabağlı idi. Süvariliyi 
Qarabağda öyrənmişdi. Bu bölgənin adamı olduğu və bölgəni yaxşı tanıdığı üçün bir çox əməliyatlarda 
başarılı olurdu.  
        Təbrizin də təhdid edilməsi üzərinə Abbas Mirzə Şaha bir məktub yazdı. Bu məktubda Şeyx-ül 
Məluk və Seyf-ül Məluk kimi bəzi şahzadələrin öz postlarında gərəkli etina və özəni 
göstərməmələrindən şikayətlənirdi. Onların bu davranışlarının onda böyük şübhə doğurduğunu yazırdı. 
Gələcək, Abbas Mirzənin haqlılığını isbatlayacaqdı. Baxmayaraq ki, onun bu məktubu Tehranda ona 
qarşı yeni nifrət və kinlərin ortaya çıxmasına nədən oldu. Abbas Mirzənin rəqibləri onu Şahın 
nəzərindən salmaq üçün uyğun bəhanə tapa bilmirdilər. Söylədikləri dəlillər Şahı təsirləndirə bilmirdi. 
Şah öz hesablamasında Abbas Mirzəyə olan ehtiyacını onların söylədikləri ilə ölçürdü və bu 
hesablamada Abbas Mirzənin ağırlığı ortaya çıxırdı. Ancaq Şahzadənin rəqibləri Abbas Mirzəyə qarşı 
Şahı təsirləndirə biləcək ən uyğun bəhanəni tapmışdılar. Onlar müxtəlif yollarla Şaha çatdırdılar ki, 
Abbas Mirzə mərkəzin nəzarətindən uzaq olmaq üçün Azərbaycandan heç yerə çıxmır. Bu, Şahı 
etkiləyəcək ən güclü bəhanə idi. Onlar bilirdilər ki, balıq sudan kənarda yaşaya bilmədiyi kimi Abbas 
Mirzə də Azərbaycandan kənarda ölü kimi bir şey olacaqdır. Abbas Mirzənin qərbləşmə reformlarını 
durdurmanın ən uyğun yolu onu Azərbaycandan ayırmaq idi. Çünkü başqa vilayətlərdə Şahzadə bir 
neçə səbəb üzündən bu reformlarını gerçəkləşdirə bilməzdi: Birinci ona görə ki, Abbas Mirzə heç bir 
Qacariyə vilayətinə Azərbaycan qədər içdən və könüldən bağlı deyildi. İkinci, ona görə ki, heç bir 
vilayət Azərbaycan qədər Abbas Mirzəni qəbul etməzdi. Üçüncü, ona görə ki, Azərbaycanda yarımçıq 
buraxıb gedəcəyi reformları başqa vilayətdə gerçəkləşdirə bilməsi zaman və imkan baxımından 
mümkün deyildi. 
 
*** 
 
         Bahar gəlmək üzrə idi. Düşmən yeni bir savaş üçün hazırlıq görürdü. Çox qısa bir zaman içində 
Üçkilsəni işğal etdilər. Bu da İrəvanı mühasirəyə almanın ilk işarəsi idi. Abbas Mirzə sürətli bir 
şəkildə ordusunu nizamlamaqla məşğul idi. Üçkilsənin işğal olunması Şahın ağlında Abbas Mirzəyə 
qarşı yaranan şübhəni ortadan qaldırmışdı. Çünkü ruslara qarşı Abbas Mirzəni əvəz edə biləcək kimsə 
yox idi. Abbas Mirzə ta çocuqluğundan Azərbaycanda böyümüş və bu ölkə ilə özdeşləşmişdi. Şahda 
yeni bir həyəcan yaranmışdı. Qarşıdan gələn yayı Sultaniyədə deyil, savaş sınırlarına yaxın bir yerdə 
keçirmək istəyirdi. 
        Savaşın ağır xərci Azərbaycanın belini bükməkdə idi. Maliyat və vergiləri artırmaq lazım idi. 
Abbas Mirzə məcburən bu işə getmək zorunda idi. Baxmayaraq ki, vergiləri artırmaq Abbas Mirzənin 
başlatdığı reform sürəcinə qarşı idi. Lakin Şahzadənin başqa çixiş yolu yox idi. O, Azərbaycanı 
qorumaq üçün yenə də Azərbaycana arxalanmalı, Azərbaycan əhalisinə dayanmalı idi. Jamse Morier 
 60
(Cemz Moryer)in yazdığından belə anlaşılır ki, Abbas Mirzə Şahın Azərbaycana gəlməsinə qətiyən 
sevinmirmiş, həm də üzülürmüş. Çünkü Azərbaycan ordusunun xərcini təmin etməkdə zorluq çəkən 
Abbas Mirzə Şahın və çevrəsindəki böyük ekipin və dəstələrin də xərcini Azərbaycanlıların üzərinə 
yükləməli idi. Bu üzdən də hər dəfə Şahın Azərbaycana gəlişini duyduğunda onun üzgün olduğu bütün 
davranışlarından bəlli olurmuş. Bu dəlilə görə də atasına bir məktub yazaraq Şahənşahın yerinə 
yardımçı orduların Azərbaycana gəlməsi daha faydalı olur və savaşın gedişinə olumlu etki göstərir 
deyə mülahizələrdə bulundu. Şahzadə Şahın bu il də Sultaniyədə istirahət etməsini arzu edirdi. Bu 
məktublar Fətəli Şahı əsəbləşdirir və oğluna qarşı şübhələrin təkrar güclənməsinə səbəb olurdu. Şah 
zənn edirdi ki, Abbas Mirzə artıq özünü Azərbaycan padşahı kimi aparmağa başlamışdır. Bu nədənlə 
də onun Azərbaycana gəlişini istəməməkdədir. 
        Şah öz ordu birimləri ilə tələsik bir vəziyyətdə Təbrizə yola düşdü. Şah o günə qədər heç ağzına 
almadığı sözləri danışır və şübhələrini açıqca söyləyirdi. Bu da çevrədəkilərin şaşqınlığına səbəb 
olmuşdu. Şah deyirdi ki, eşitmişəm Abbas Mirzə ruslarla gizlincə danışığa başlamış. Hər kəs 
düşünürdü ki, Şah Təbrizə doğru bu alışılmadıq sürətli hərəkəti ilə Abbas Mirzəni ruslarla birləşib 
mərkəzə qarşı əməliyata keçmədən öncə yuvasında basmaq istəyir.  
        Abbas Mirzə atasının başqa bir dönəmə mənsub olduğunu düşünürdü. Bu əski yönətim şəkli ilə 
gəlişməkdə olan rus ordusunun qarşısında müqavimət etmək olmaz deyə düşünürdü. Qacar dövlətində 
avropalılarla geniş miqyaslı münasibətdə olan ilk şəxs Abbas Mirzə idi. Şahzadə avropalılar vasitəsi ilə  
konkret vətən anlayışını öyrənmiş və dinlərin uydurduğu osbtrakt insan tipinin ötəsində vətəndaş insan 
tipini düşünürmüş. Azərbaycan insanlarına sadəcə vergi ödəməsi gərəkən bir arac və Tanrı bəndəsi 
kimi baxmir, həm də onlara birər vətəndaş, ancaq və ancaq Azərbaycana aid insanlar kimi baxmağa 
başlamışdı. Abbas Mirzənin bu vətəndaşlıq anlayışı sadəcə Azərbaycanı ehtiva etməkdə idi. Çünkü 
başqa vilayətlərlə onun əlaqəsi yox idi. Başqa vilayətləri başqa şahzadələr idarə edirdi. Abbas Mirzə 
avropalı müşavirlərindən bir çox teknik və hərbi bilgi öyrənmişdi, lakin öyrəndiyi ilk mənəvi dəyər 
siyasi, iqtisadi, ictimai və tarixi içəriyi olan vətən sevgisi və milli coğrafiya idi. 1789-ci il Böyük 
Fransa inqilabı bütün Qərbdə milli dövlət anlayışını ortaya qoymuşdu. Bu devrimin gətirdiyi ulusçuluq 
duyğusu özəlliklə Frana ordusu tərəfindən həmən özümsəndi. Fransa ordusunda güclü bir milliyətçilik 
şüuru və duyğusu dalğalanmaqda idi. Bu üzdən də Fransanın ordusuna mənsub olan albaylar və digər 
görəvli şəxslər istər-istəməz bu düşüncəni də özləri ilə bərabər getdiyi ölkələrə aparırdılar. Qərbin 
gəlişməsinin səbəblərini irtibatda olduğu qərblilərdən öyrənməyə çalışan Abbas Mirzə milli dövlət 
anlayışı haqqında da fransız albaylardan bir çox şeylər öyrənmiş, bu haqda onlara sorular yönəltmiş və 
onun düşüncəsini alt-üst edəcək cavablar almışdı. Şahzadə Fransada 1789-ci ildə baş verən inqilabın 
mahiyəti və amacı haqda bir çox bilgilər edinmişdi. Bütün çocuqluq xatirələri ilə Azərbaycana bağlı 
olan Şahzadə Qərb modeli milliyətçilik fikrini bildikdən sonra, sadəcə duyğu planında deyil, həm də 
şüur planında Azərbaycana bağlanırdı. Azərbaycan onun üçün Qacar vilayətlərinin hər hansi biri kimi 
deyildi. O, batılılardan aldığı, mənimsədiyi görüşləri Azərbaycanda tətbiq etməyə çalışırdı. 
Azərbaycanlılara dindaş insanlar kimi baxmırdı, çünkü dində vətəndaş anlayışı yoxdur. Dində 
vətəndaş yoxdur, insan vardır, mücərrəd insan tipini rəmzləşdirməkdə, çağrışdırmaqdadır dinlər. 
Cümhuriyətçilik və sekular düşüncəni dünya tarixinə gətirən Böyük Fransa inqilabının istəkləri Abbas 
Mirzəni uzun-uzun düşündürməkdə idi. Şahzadə hiss edirdi ki, həqiqətən də Azərbaycan insanı onun 
üçün İslam dininin təlqin etdiyi hər hansı bir insan deyildir. O, Azərbaycan insanının onun qəlbində və 
şüurunda bir ayrıcalıq daşıdığını duymaqda idi. Bu hiss onda sövqi təbii şəkildə yaranmış, əmələ 
gəlmişdi. Şahzadə hiss edirdi ki, Qacar imperatorluğu başqa yerlərdə torpaq itirərkən dərin bir 
rahatsızlıq hissi keçirməməkdədir. Ancaq Azərbaycanın başına gələn ən kiçik fəlakət belə onun ruhunu 
sarsıdırdı. Şahzadə keçirdiyi bu hissləri fransızlardan aldığı ulusçuluq fəlsəfəsi ilə təfsir etməyə 
çalışırdı. Nədən Azərbaycan onun üçün bu qədər ayrıcalıq daşımaqda idi? Onunla irtibatda olan fransız 
hərbçilər öz xatirələrində Şahzadənin 1789-ci il Fransa devriminin ulusçuluq mahiyəti ilə daha çox 
ilgiləndiyini, bu haqda daha çox sorular sorduğunu yazmaqdalar. O, Azərbaycan insanına konkret 
vətəndaş kimi baxırdı. Bu ayrıcalıq isə vətəndaşlıq məfhumunu idrak edə bilməyən və ya 
mənafelərinin xətərə girməsi dolayısı ilə dərk etmək istəməyən din xadimlərini və digər çevrələri 
çilədən çıxarır, çox rahatsız edirdi. Şahzadənin Azərbaycana bu qədər bağlılığı Fətəli Şahı belə 
şübhələndirirdi. Şah düşünürdü ki, Abbas Mirzənin qərblilərlə bu qədər özəl və uzun məşvərətlərinə 
bəlkə də izn verməməli imiş. İstər Şahzadənin qərbli özəl həkiminin, istərsə də onunla irtibatda olan 
batılı elçilərin, hərbçilərin və diplomatların verdikləri verilərə görə O, Azərbaycanın sadəcə bir vilayət 
 61
olaraq görünməsindən rahatsızlıq duymaqda imiş. Abbas Mirzə Azərbaycanın tarixi statusunun 
dəyişilməsindən yana imiş. Şahzadə Azərbaycanı vətən olaraq görür və Azərbaycanlılara da vətəndaş 
kimi baxırdı. Bu üzdən də bu vətənin insanlarının vergilərini Tehrana vermək istəmir, atasının 
anlamsız ağır xərcləri üçün xərcləmək istəmirdi. 
        Şah öz qəlbinin dərinliyində Abbas Mirzənin xain olacağına inanmırdı, ancaq ağlında baş 
qaldırmış bu şübhəni də söyləməkdən geri qalmırdı. Şah, Təbrizə varmadan Ucan yolu ilə Xoya tərəf 
sürətlə hərəkətinə davam etdi. Abbas Mirzə təkrar atasının gəlməməsi üçün bir daha bəzi istəklərdə 
bulundu, lakin Şahın gəlməkdə israrlı olduğunu bildiyində təslim olmaqdan başqa çarə görmürdü. 
Atasını qarşılamaq üçün şəhəri tərk etdi. Yenə də Şaha vardığında atından enib Şahın qarşısında diz 
çöküb alnını Şahın atının ayağının altındaki torpağa qoydu. Şahın Azərbaycana gəlişi Abbas Mirzəni 
çox üzmüşdü. Çünkü bu gəliş keçmişdəki kimi yenə də məğlubiyət üçün şərait yaradacaqdı. 
        Şah şan-şöhrəti dünyada dolaşan Abbas Mirzənin onun qarşısında bu şəkildə davranmasından çox 
razı görünürdü. Abbas Mirzə ayağa qalxıb gözləri atasının gözlərinə sataşdığında Şahın bütün 
şübhələri ortadan qalxmışdı. O sədaqətli gözlər yalan söyləmirdi. Şah, Şahzadəyə səmimi və gülücük 
dolu bir işarə edərək bərabərcə yola düşdülər. Bir az öncəyə qədər Şahın içini yaxan şübhələrdən əsər 
qalmamışdı.  
        Sonra da uzun-uzun söhbət etdilər. Abbas Mirzə bütün durumu təfərrüatı ilə atasına anlatmağa 
başladı. Şahzadələrin öz postlarında böyük səhvlərə yol verdiklərini və bu üzdən də bu səhvlərdən 
düşmənin istifadə etdiyini söylədi. Bəlkə də daha uzun və günlərcə danışmaq istərdi, lakin cəbhələrdən 
gələn xəbərlər Abbas Mirzəni önləm almağa məcbur etdi. 
         Qafqaz hakimi İrəvanı mühasirə etməkdə qərarlı idi. 1827-ci ilin yayında bölgədə bir yolxucu 
xəstəlik yayğınlaşmışdı. Bu üzdən Rusiya İrəvanın mühasirəsini ertələmişdi. Ancaq Qafqaz hakimi, 
yardımçı ordu çatar-çatmaz İrəvanı mühasirə etməkdə qərarlı idi. Bu zaman Paskeviç qərargahını 
Naxcıvana daşımışdı. 
 
*** 
        Cahangir Mirzənin Səlyanı və bu civarda olan kiçik kəndləri müvəqqəti olaraq ələ keçirməsi bir 
az ruh yüksəkliyi yaratmışdı. 
        Araz və Kür çayı dənizə tökülmədən öncə bir-birinə qovuşub güclü bir çay oluşdururlar. Suyun 
dənizə qovuşduğu yerdə çayın şirin suyu ilə Xəzərin şor suyu arasında kiçik bir yarımada oluşmuşdur. 
O zaman düşmən yalnız dəniz yolu ilə bu yarımada ilə irtibat qura bilirdi. Bu mərkəz rusların çox 
önəmli üslərindən biri idi. Çünkü Həştərxandan gələn yük və xüsusən buğda yüklü gəmilər burada 
ləngər salır, yüklərini boşaldırdı. Bu yeri işğal edən ruslar oranın Azərbaycan ordusu tərəfindən 
saldırıya uğrayacağını zənn etmədiyi üçün zəif bir saxlunu bu mərkəzin qorunması üçün saxlamışdılar.  
Cahangir Mirzə bu mövzunu bildi və oraya hücum etmək istədi. Bir gecə öz nəfərlərini təchizatları ilə 
bir neçə qayığa mindirib o mərkəzə doğru yola düşdü. Cahangir Mirzənin nəfərlərinin güllə səsinə 
oyanan neçə yüz nəfərdən ibarət olan rus saxlusu oraya böyük bir ordunun hücum etdiyini zənn edib 
dəniz yolu ilə fərar etdi. Cahangir Mirzə bir neçə həftəliyinə bu mərkəzi öz əlində bulundurdu. Səlyan 
bir il öncə Qacar ordularının geri çəkilməsi ilə ruslar tərəfindən işğal edilmişdi. Ancaq Səlyan əhalisi 
Cahangir Mirzədən və nəfərlərindən istiqbal etdilər. 
        Şahın şübhələri qısa sürəliyinə ortadan qalxmışdı. Fətəli Şah yanında bulundurduğu böyük ordunu 
Abbas Mirzənin əmrinə vermək istəmirdi. Bu böyük ordu belə həssas bir dönəmdə çox ciddi işlər görə 
bilərdi. Ancaq Azərbaycan ordusunun işinə qarışmağı da özünə rəva bilirdi. Bununla da məğlubiyəti 
qətiləşdirirdi. 
        Abbas Mirzə barıt və digər savaş vəsilələrinin istehsalına nəzarət etmək üçün dərhal Təbrizə 
getməli idi. Təbrizdə də bir çox nizamsızlıqla və intriqalarla rastlanırdı. Şahzadə sarayının ən önəmli 
adlarından biri Ələsgər Xan hər fürsətdə özünə var dövlət toplamaqla məşğul olur və buna görə də hər 
tür intriqadan və fürsətdən yararlanmağa çalışırdı. Naxcıvanın iki ağaclığında yerləşən Abbasabadın 
komutanlığını Ehsan Xana vermişdi. Ehsan Xanın bu işlər üçün bir yetənəyi yox idi.     
        Abbasabad qalası Şahzadə üçün çox önəm daşımaqda idi. Çünkü onun savunma sistemi fransızlar 
tərəfindən donatılmışdı. Düşmən ordusu Azərbaycanın içlərinə tərəf irəliləyə bilməsi üçün bu qaladan 
keçməli idi. Abbasabad qalasına yönəlik təhdidi nəzərə alan Abbas Mirzə bu qalanın savunması ilə 
bağlı bir denəmə yapmaq istədi. Ümdə nəfərlərini xətərə soxmaq istəməyən Abbas Mirzə bir neçə 
piyadə alay, süvarisi və dörd qəbzə topla (hamısı bir yerdə 10.000 nəfərlik ordu) Abbasabadın 
 62
yaxınlığında yerləşmiş rus alaylarını mühasirəyə almaq istədi. Plan belə idi ki, öncə bir neçə dəstə 
kəşfiyat amacı ilə gecənin qaranlığından istifadə edib rus qərargahına yaxınlaşacaq, sonra ruslar onları 
təqib etdiyində Abbas Mirzə başqa istiqamətdən hücuma başlayacaqdı. Araz çayının o tərəfində 
nisbətən geniş olan Gəçlər adında bir düzənlik vardı. Hər tərəfi açıq olan Gəçlər düzənliyi Abbasabad 
qalasının hər tərəfdən görünməsini sağlayırdı. Bu üzdən də rus saxlusu Azərbaycan alaylarının 
hərəkətlərini kontrol altına ala bilirdi. Qarşı tərəfdə bu düzənlik təpələrlə sınırlanırdı. Şahzadə öz 
komutanları ilə bu təpələrin arxasında qazılmış xəndəklərdə yerləşdilər. Alaylar isə təpələrin müxtəlif 
yerlərində səngər tutdular. Uyğun zamanı gözləməkdə idilər. Öncə bu planın istənildiyi kimi yürüdüyü 
sanılırdı. Ruslar Azərbaycan ordusunun kəşfiyat dəstələrini təqib etməyə başladılar. Beş rus alayı 
Arazı keçıb onları təqibə başladı. 
        Abbas Mirzə kiçik qardaşlarından biri olan Əlinağı Mirzəni öz yanında bulundurmaqda idi. 
Abbas Mirzə bu qardaşı ilə çox yaxın idi və ona bir çox mövzular haqqında danışır, danışdıqca da 
özünü rahat hiss edirdi. Asəf-əd Dövlə Əlinağı Mirzənin da onların yanında olmasını Şahdan istəmiş, 
Şah da izn vermişdi. Şübhəsiz ki, Əlinağı Mirzə gizlincə Şaha bilgilər ötürürdü. Yayın istisi dözülməz 
vəziyətə çatmışdı. Bu yay istisində onlar öz planlarının qaydasında gedəcəyini düşünürdülər. Ancaq 
Abbas Mirzə və çevrəsindəki komutanlar düşündülər ki, Abbasabad qalasının hakimi Ehsan Xanı da 
plandan xəbərdar etmələri gərəkir. Lakin Ehsan Xan Abbasabad qalasının hakimliyini Şahzadə 
sarayının böyük xocası Ələsgər Xanın vasitəçiliyi ilə almışdı. O, bu postda uzun zaman qalacağına 
inanmırdı, bu üzdən də düşməndən bir ödüllər almaq fikrində idi. Ehsan Xanın bilməsi zəruri olmayan 
bir çox hərbi sirlər haqqında çox bilgi birikdirmişdi. Ehsan Xan gizlincə bir çapar göndərib və Abbas 
Mirzənin bütün planlarını Paskeviçə çatdırdı. Qalanın bütün savunma sistemi haqda düşmənə bilgi 
verdi. Özəlliklə bu savaşda Abbas Mirzənin şəxsən iştirak edəcəyi haqda da bilgi verdi.42 
        Rus alayları Azərbaycan ordusuna mənsub kəşfiyat dəstələrini təqib etməkdə idi. Artıq rus ordusu 
Şahzadənin bütün planları haqda bilgi sahibi idi. Bu səbəbdən General Aristov Naxcıvandan yola 
düşüb və yardıma gəldi. General Aristov çox böyük bir təchizatla gəlmişdi. Çayın bu tərəfindən o 
tərəfinə körpü sala biləcək bütün təchizatı ilə gəlmişdi. Rus alayları Azərbaycan kəşfiyat dəstələrini 
təqib edərkən Abbas Mirzə ilə qarşılaşacaqlarını və arxadan da General Aristovun onlara yardıma 
gələcəyini bilirdi. Çox keçməmişdi ki, rus topxanası Gəçlər düzəngahını atəş altına aldı. General 
Aristovun qüvvələri Calalbulaq dərəsindən keçdiyi üçün rus tarixçilər bu savaşın adını Calalbulaq 
olaraq yazmışlar. Lakin biz Cahangir Mirzənin yazdığı bilgiləri daha doğru olaraq bilirik və bu savaşın 
adını “Yeni tarix”də olduğu kimi Gəçlər olaraq yazırıq. Abbas Mirzənin əsas hədəfi rusları Abbasabad 
çevrəsindən uzaqlaşdırmaq olduğu üçün buraya çox birlik sövq etməmişdi. Bir ingilis tarixçi yazır ki, 
bu savaşda Asəf-əd Dövlə fərar etdi və öz əmrində olan alayını da geri çəkdi. Abbas Mirzə geriyə 
çəkilmə zorunluluğunu duyduğunda bu işi fərar şəklində deyil, bir intizamla etmək istədi. Piyadələr və 
özəl qvardiya Şahzadənin çevrəsində idi, lakin düşmənin amansız top atəşi onlara savaşmaq imkanı 
vermirdi. Abbas Mirzənin əsir alınması üçün ruslar çox münasib fürsət yaxalamışdılar. Qazaqlar 
geri çəkilməkdə olan Abbas Mirzəni bir neçə dəfə mühasirəyə aldılar. Şahzadənin yanında 
bulundurduğu bayraqdarlarından bəziləri öldü və bəziləri də əsir düşdü. Abbas Mirzə əsir düşməməsi 
üçün atdan enib və piyadələri ilə bir yerdə düşmənlə savaşa başladı. Şahzadənin piyadələrə qatılması 
piyadə nəfərlərdə ruh yüksəkliyi yaratmışdı. Onlar Şahzadəni qorumaq üçün ölüm-dirim savaşına 
girmişdilər. Rus piyadələri ilə Azərbaycan ordusunun piyadələri iç içə girmiş və süngülərlə 
savaşırdılar. Artıq Abbas Mirzə savaşın tam ortasında idi və Azərbaycan piyadələrinin məğlubiyəti 
durumunda Şahzadə ya öldürüləcək ya da əsir alınacaqdı. Abbas Mirzə biricik qurtuluş yolunu son 
nəfəsinə qədər savaşmaqda görməkdə idi. Bir çıxış yolu var idi, o da rus piyadələrini məğlub edib geri 
püskürtmək. Şahzadə artıq qılıncı və tüfəngi ilə savaşırdı.  Şahzadənin özəl qvardiyası onu nə qədər 
qorumağa çalışsalar da artıq iş bu durumu aşmışdı. Şahzadə hər kəsə son nəfəsinə qədər savaş əmri 
vermişdi və özü də artıq bir əsgər kimi savaşırdı. Bir neçə dəfə şahzadəni hədəf alan düşmən gülləsinə 
və qılıncına onun fədailəri gövdələrini sipər etdilər. Asəf-əd Dövlənin fərar etməsinə, Azərbaycan 
ordusuna yardımın gəlməməsinə rəğmən, zaman keçdikcə rus piyadələrinin sayı azalırdı. Sanki 
Başvəzir və başqaları da bu savaşda Şahzadənin əsir düşməsindən yanaydılar. Şahzadənin əsgər kimi 
savaşa qatılması Azərbaycan ordusunun gücünü və savaş qabiliyətini hədsiz dərəcədə yüksəltmişdi. 
Sonralar bu savaşla ilgili xatirələrini yazan General Paskeviç əsas hədəflərinin Şahzadəni əsir almaq 
                                                 
42 Cahangir Mirzə ,Yeni tarix 
 63
olduğunu söyləyəcəkdi. Lakin Şahzadənin Azərbaycan ordusunun piyadələri ilə bir yerdə başarılı 
savaşları düşmənin bu hədəfə çatmasını önləmişdir.    Şahzadənin əsir alınması üçün lazımı bilgiləri, 
Şahzadənin hansı istiqamətdə olduğunu Ehsan Xan ruslara çatdırmışdı. Çox sayda piyadələrinin 
ölümünü görən ruslar hücumu durdurmaq zorunda qaldılar. 
 
*** 
 
        Bu ağır savaşdan sonra geri dönən Abbas Mirzəni sevindirən bir şey vardısa, o da Xoyun 
civarındaki Çorusda qoyub getdiyi ordunun yerində olması idi. Çorusda gözətçilər hətta təkbaşına 
gələn nəfərə belə giriş izni vermirdilər. Şahzadə gələnə qədər hətta dövlət rəsmilərini belə içəri 
buraxmamışdılar. Şahzadə gəldiyində isə ehtiram göstərgəsi olaraq böyük bir istiqballa içəri alındı. 
        Bir neçə gündən sonra Abbas Mirzə üzücü xəbərlər aldı. Ruslar Abbasabad qalasının qarşısında 
başqa bir savunma qalası təşkil etmişdilər. Ehsan Xanın xəyanəti bəlli olmuşdu. O öz xəyanətini çox 
ustalıqla yerinə yetirmişdi. O, Abbas Mirzəyə sadiq olan mənsəb sahiblərini qaladan uzaqda saxlamağı 
başarmışdı. Qalanın boşalmasına əmr vermiş və düşmənin hücumu və qalanı işğalı üçün uyğun zəmin 
yaratmış və sonra da etdiklərini düşmənə xəbər vermişdi. Ehsan Xanın bu xəyanətinə Kəngərli alayı da 
qatılmış və iş birliyi ilə ihanət etmişdilər.  
        Abbasabad məğlubiyəti Qacar-Rus savaşının karakterində, gedişində böyük bir dönüşün olduğunu 
isbatladı.    
        Bu sıralarda rus ordusunun qərargahına bir diplomatik mərkəz də əkləndi. Bu diplomatik 
mərkəzin başında Qriboyedov adında bir şəxs durmaqda idi. Qriboyedov şair və ədib birisi idi. 
Qriboyedovun Qafqaz hərbi üssündə diplomat seçilməsini buna bağlayırdılar ki, onun qadını 
Rusiyanın müttəfiqi olan gürcü əyanlarından birinin qızı imiş. 
        Qriboyedov bir heyətlə Xoya glib və bu savaşın anlamsız olduğu haqda öz fikirlərini söyləmişdi. 
O, barış planını da özü ilə bərabər gətirmişdi və bu planı da Xoyda açıqladı. Bu plana görə Arazın 
quzeyindəki ərazilər ruslara buraxılmalı, Qacar dövləti savaş suçlusu olaraq yeddi yüz min tümən qızıl 
para ödəməli idi. Bu qədər məbləğin rus barış planında yer alması Fətəli Şahı çox rahatsız etmişdi, o, 
gedən ərazilərdən daha çox bu məbləğ konusunda əndişələnirdi. 
        Şah, budcəsinə bu qədər ziyanın gəlməsindən çox əsəbləşmişdi. Lakin rədd cavabı vermədən 
əvvəl böyük şuranın təcili toplanmasını istədi. Rəqib şahzadələr və digər dövlət böyükləri yenə də bu 
fürsətdən yararlanaraq Şahı Abbas Mirzəyə qarşı qoymağa çalışdılar. Lakin bütün bunlara rəğmən 
Abbas Mirzəni da böyük şuraya çağırdılar. İrəvan hakimi Sərdar Hüseyn Xan da böyük şurada 
bulunmaqda idi. Sərdar Hüseyn Xan İrəvanın ruslara buraxılmasına qəti şəkildə etiraz edirdi. 
        Sərdar Hüseyn Xan yaşlanmasına rəğmən İrəvanı savunacağında qərarlı idi. O, qardaşı Sərdar 
Həsən Sarı Aslanla bərabər İrəvanın gəlişməsinə əmək sərf etmişdi. İndi onu bu rahatlıqla ruslara 
buraxmaq istəmirdi. Lakin artıq Hüseyn Xan savaş və savunma tekniyi baxımından çox geri qalmışdı. 
Güclü rus ordusunun qarşısında İrəvanı savuna biləcəkləri sanılmırdı. Sərdar Hüseyn Xan İrəvanı rus 
ordusu qarşısında savuna biləcəkləri haqda Şahı razı salmağı başarmış, Qriboyedova rədd cavabı 
verilməsini rica etmişdi. Bu toplantı müddətincə Abbas Mirzə səssiz qalmağı tərcih etdi. Onun solğun 
rəngi çox əzab çəkdiyini göstərirdi. Bilirdi ki, artıq atasının güvənini itirmişdir. Bilirdi ki, artıq 
Azərbaycan ordusunu təmin edəcək maddi gücü qalmamışdır və ordunun ibtidai ehtiyaclarını bərtərəf 
etməkdə belə zorluq çəkməkdə idi. Məğlubiyətlər və özəlliklə Abbas Mirzənin daha çox Təbrizdən 
kənarda olması və Azərbaycanın mərkəzinə nəzarət edə bilməməsi Təbrizin budcəsinin boşalmasına 
səbəb olmuşdur. Abbas Mirzə dəima yollarda idi, savaşlarda və alaylara nəzarət hərəkətliliyində idi. 
Bu üzdən də ürətimə (istehsala) nəzarət edə bilmirdi. Artıq nizamsızlıq Azərbaycanı sarmış durumda 
idi. Özəlliklə Şahzadənin məğlubiyətləri bu kaosu daha da artırırdı. Abbas Mirzə artıq hiss edirdi ki, 
Azərbaycan ordusu ilə böyük savaşlara qatılması mümkün olmayacaq. Həm budcə yoxluğu həm də 
Azərbaycandaki ruh düşkünlüyü bu intizamsızlığı get-gedə artırırdı. Digər tərəfdən, Rusiya gündən 
günə güclənir və işğalçılıq meyllərini artırırdı. 
        Abbas Mirzə başından bəri başlanmasını istəmədiyi savaşın suçlusu kimi təqdim olunurdu. Abbas 
Mirzə Hüseyn Xanın söylədiklərinə qatılmırdı. O bilirdi ki, İrəvan rusların uzun müddətli mühasirəsi 
və hücumu qarşısında müqavimət göstərə bilməz. Ancaq İrəvanın Azərbaycandan ayrılıb ruslara 
verilməsini də öz savaşçı qüruruna sığdıra bilmirdi. Bu üzdən də içini böyük bir dərd sarmışdı. Bütün 
ruhu ilə bağlı olduğu Azərbaycanın parçalanmasını görürdü. Bu yurdun bötövləşməsi üçün nə qədər 
 64
savaşsa və canını təhlükələrə atsa da müvəffəq ola bilməmişdi. Müvəffəq ola bilməyəcəyini də 
gördüyündə içini sarmış bu fəlakəti ancaq səssizlik içində daşıyırdı. Abbas Mirzə bilirdi ki, Rusiya 
Fətəli Şahın rədd cavabını eşitdiyində İrəvanın mühasirə işinə başlayacaqdır. Sadəcə bu mühasirə 
Rusiyanın hazırlaşmasına görə bir az gecikə bilərdi, ancaq başlayacağı yüzdə yüz idi. Abbas Mirzə 
düşünürdü ki, özü də rusların imkanlarından bərxurdar olsaydı bütün Qafqazı Azərbaycana qatardı. 
Abbas Mirzə bundan sonra Rusiya ilə olacaq hər bir savaşın məğlubiyətlə sonuclanacağına inanırdı. 
Çünkü bölgənin ən böyük savaş imkanına sahib olan Azərbaycan ordusu həm intizam, həm də mali 
imkan olaraq çökmüşdü. 
        Şah Rusiyanın elçilərini rədd cavabı ilə yola saldı. Şah böyük bir qətiətsizliklə savaşdan yana 
olduğunu və ya savaş durumunun davam etməsini istəyirdi. 
        Xəzərin sahilində yerləşən Səlyan adlı kiçik bir kəndin Cahangir Mirzə tərəfindən geri alınması 
böyük həyəcanla və abartılaraq təbliğ edilir, Abbasabad məğlubiyətini ört-basdır eləmək üçün 
kullanılırdı. Səlyanı geri alan komutanlar ödülləndirilsələr də lakin hərbdən anlayan hər kəs bilirdi ki, 
Səlyan uzun müddət Azərbaycan ordusunun kontrolunda qala bilməz. Bu üzdən Cahangir Mirzə öz 
ordusu ilə bir yerdə ruslar tərəfindən əsir alınmasın deyə Abbas Mirzədən əmr gəldi ki, Ərdəbilə doğru 
geri çəkilsin. Səlyan Azərbaycan ordusundan tamamən boşaldıldı.  
       Barış müzakirələri durdurulmuş, savaş təkrar başlamaq üzrə idi. Abbas Mirzə artıq Tehrandan heç 
bir maddı yardım ala bilmirdi. Hər şey cığırından çıxmışdı. Şahzadə əsgərlərinin qarnını zorla 
doyururdu. Düşündü ki, rusların ərzaq üssü olan Üçkilsəyə ani bir hücum edərsə ordusunun ehtiyacını 
oradan əldə edə bilər. Bir zamanlar Üçkilsədə Fətəli Şaha və Abbas Mirzəyə Napoleon Bonopartın 
qələbələrindən danışan və Abbas Mirzəyə ruslarla savaşmaq üçün fransa ilə ittifaqı önərən erməni 
keşişi artıq rusların yanında yer almış və Azərbaycan ordusuna qarşı öz nifrətini ortaya qoymağa 
başlamışdı. 
        Abbas Mirzə bu ən son əməliyatını bir şans olaraq denəmək istəyirdi. Bu üzdən də ən yaxşı və 
inanılır nəfərlərini, komutanlarını bu hücuma hazırladı. 5000 nəfər piyadə və 5000 nəfər də Avşar və 
Şahsevən ellərindən oluşan süvari təşkil etdi. İyirmi səkkiz top da bu hücumda kullanılacaqdı. 
        Abbas Mirzə Üçkilsəyə doğru irəlilədiyində bəklədiyi qarşıdurma Üçkilsənin səkkiz ağaclığında 
gerçəkləşdi. Abbas Mirzə, General şahzadə Dolqorukinin komutanlığını etdiyi birimlə qarşılaşdı. 
Savaş öncə cüzi şəkildə başladı. Ancaq zaman keçdikcə daha geniş miqyasda və hər tərəfli davam etdi. 
Şahzadə Dolqorukinin yaxın əqrəbası olan bir rus albayı öldürüldü. Generalın öz dizini də güllə dəldi. 
Şahzadə Dolqorukini kilsənin içinə apardılar. General Karkufeski top atışlarının səsini Üçkilsənin sağ 
tərəfindən eşitmişdi. Bir neçə alayla topların yerləşdiyi tərəfə sürətli bir hücuma başladı. Bu hücum 
savaşın iki istiqamətdə geniş miqyasda davam etməsinə səbəb oldu. Bu üzdən də Abaran* savaşı 
olaraq bilinən bu savaşı tarixçilər eyni anda iki savaş kimi tanımlarlar. Günün sonuna dək üstünluk 
Azərbaycan ordusunda idi. General Dolqorukinin yaralanmasından başqa bir çox rus albayları 
öldürülmüş, yaralanmış və bir çox saldat əsir alındı.  Düşmən əsgərlərinin cəsədləri savaş meydanını 
doldurmuşdu. Azərbaycan ordusunda qələbə sevincinin çağlamasına qarşın Şahzadə çox da mutlu 
gürünmürdü. Bilirdi ki, bu qələbənin aqibəti yoxdur. O, rus ordusunun qarşılıq verəcəyinə əmin idi. 
Digər tərəfdən, maliyə qaynağının olmaması üzündən, ordusunun uzun zaman savaşa qatlaşa 
bilməyəcəyini bilirdi. 
        General Karkufeskinin düşərgəsində bir şayiə yayılmağa başlamışdı. Söyləntilərə görə Abbas 
Mirzə Üçkilsəni mühasirəyə alıb və Gürcüstana da hücum edəcəkmiş. Gürcüstan müxaliflərini də 
yanına alıb və Gürcülərin üsyanına dəstək verəcəkmiş. Çünkü Baqratiyon Şahzadələrindən bir 
neçəsinin Abbas Mirzənin yanında olduqları bəlli idi. 
 
 
 
 
 
 
                                                 
* Watson, Abaran savaşını Astrik adı ilə qələmə almaqdadır. Astrik də bu savaş bölgəsinin içində olmuşdur. Watson, 
Azərbaycan ordusunun qəhrəmanlıqlarından və rus albaylarının ölümündən söhbət edir. (Watson Robert Grant “A 
History of Persia”, London 1866, S. 232) 
 65
 
İrəvanın işğalı və Azərbaycandan ayrılması 
 
        Ancaq Abbas Mirzə hiss etdi ki, artıq əlində heç bir savaş imtiyazı qalmamışdır. Bu üzdən də 
hücumlardan əl çəkib və sadəcə İrəvanı savunmağı planladı. O günə qədər qardaşının kölgəsində 
görünməz olan Həsən Xan Sarı Aslan İrəvan qalasının savunulmasını öz üzərinə götürmüşdü. Şahzadə 
onun ordusunun yardımına getdi. Altı minlik ordusu və iyirmi topu ilə onun mövqeyini gücləndirdi. 
Sonra düşündü ki, öz üslərindən (qərargahlarından) birinə getsin və Sərdarabad qalasının müdafiəsini 
yaşlı Sərdar Hüseyn Xana tapşırsın. Cahangir Mirzənin verdiyi bilgilərə görə, Abbas Mirzə ruslarla 
qarşı-qarşıya gəlməsin deyə Osmanlıya aid olan Bayəzid və Çaldıran bölgələrindən keçmək zorunda 
qaldı. Bu keçişi üçün də Osmanlıdan heç bir etiraz gəlmədi. 
 
*** 
        Abbas Mirzə Təbrizə çatdığında yorulmuş və savaş qabiliyətini itirmiş əsgərlərini mürəxxəs edib, 
məzuniyətə buraxdı. Savaş qabiliyəti olan birimləri isə Təbrizin 20 kilo metrliyində yerləşən 
Şindabada apardı. İkinci oğlu Bəhmən Mirzə ağır topların və topçuların kiçik bir bölümünü Xoya 
aparmaq, orada saxlamaqla görəvləndirildi. 
         1827-ci ilin sentyabr ayı idi. Sonraki həftələr İrəvanı savunmanın son həftələri olacaqdı. Rusiya 
İrəvanın mühasirəsi üçün hazırladıqlarını tamamlamış, güclü piyadə, topxana və süvari birimlərini 
İrəvana doğru yönləndirmişdi. Qalanın bütün darvazaları qapanmış və mühasirə tam şəkildə 
gerçəkləşmədən öncə, dövlət çaparlarından başqa kimsənin üzünə açılmırdı. Bəzən də Həsən Xan Sarı 
Aslan öz süvariləri ilə şəhərin dışına çıxıb, sürətli bir yoxlamadan sonra geri dönürdü. Bu 
yoxlamalarda Həsən Xan Sarı Aslan qala dışına çıxdığında ətraf kəndlərdə nə qədər ərzaq filan tapsa 
idi, talayıb qalanın içinə daşıtdırırdı. Çünkü uzun müddətli mühasirə qarşısında yeyəcək bol olmalı idi. 
Bu üzdən də bir çox kəndlilər həm savaş üzündan, həm də talanmalar səbəbi ilə Osmanlı torpaqlarına 
üz tuturdular. 
        Çox zaman keçmədən mühasirə işi tamamlandı. Sentyabrın 23-də General Paskeviç şəhərin 
güneyində bir təpəni ələ keçirdi. 24-də toplar bu təpədə yerləşdirildi. 25-də səhər erkəndən qala atəşə 
tutuldu. Qalanı savunanlar böyük bir cəsarətlə bu atəşə cavab verirdilər. 28-29-da Sarı Aslan atəşin 
kəsilməsini istədi. Qalanın bir yeri möhkəm xəsarət almışdı və dərhal onarılması gərəkirdi. Ayın 30-da 
təkrar düşmənə cavab atəşləri başladı. Qalanın bir neçə yerində atəşlər susdurulmuşdu. Lakin müxtəlif 
yerlərdə dirəniş davam edirdi. Rusların top atışları qalanın divarlarında böyük dəliklər açırdı. Evlərin 
divarları yıxılır və şəhərin içi cəhənnəmə dönmüş, toz-torpaqdan göz gözü görmürdü. Bu gərgin 
durumda qalanın içində üsyan əlamətləri də nütfələnməyə başlamışdı. Sarı Aslanın Sərdar Hüseyn 
Xana və Şahzadəyə göndərdiyi çaparlar yolda ruslar tərəfindən yaxalanmışdı. 
        Oktyabrın 1-də əhali qalanın divarları üstündə bəyaz parçalar qaldırdı. Qalanın darvazları 
qırılmışdı. İrəvanda bulunan bütün ordu əsir alındı. Bir məscidin içində səngər tutan Sarı Aslan da 
sonunda əsir düşdü. 
 
 
 
 
 
 
 
 
 
 
 66
Rus ordusunun Təbrizi işğal etməsi 
 
        İrəvanın düşməsi General Paskeviçin irəliləməsinə imkan yaratmışdı. O, uzun zaman idi Təbrizi, 
Şahzadənin başkəndini işğal etməyi qafasına taxmışdı. Paskeviçə görə Abbas Mirzədən bir dəfəlik 
qurtarmanın yolu Təbrizi işğal etmək idi. 
        Şahzadə öz azalmış və yorğun düşmüş, düzəni pozulmuş ordusunu Təbrizin savunmasına 
hazırlarkən, Tehrana bu məzmunda bir məktub yazdı: “Artıq savaş gücümüz qalmamışdır, sülh etmək 
zorundayıq”.43  Ancaq Şahın ətrafını sarmış digər Şahzadələr və Abbas Mirzənin rəqibləri bütün bu 
fəlakətlərin səbəbkarı kimi Abbas Mirzəni görürdülər. Abbas Mirzənin varlığını öz evladlarının 
gələcəyi üçün təhdid ünsürü kimi görən Şahın qadınları da hər gecə Abbas Mirzənin arxasınca Şaha 
qeybət edir, onun yenilikləri ölkəni bərbad etdi deyə şikayətlənirdilər. Padşahın Abbas Mirzəyə qarşı 
qızması üçün hər tür zəminin hazır olduğu bir ortamda Şahzadənin bu məktubu Şaha çatdırıldı. Şah 
hiddətlə Abbas Mirzəyə qızmağa başlamışdı.  
        İrəvanın və Sərdarabadın düşmə xəbərini Şahzadə Şindabadda eşitdi. Şindabadda Şahzadə daha 
qorxunc bir xəbər də eşidəcəkdi: Təbrizin ruslar tərəfindən işğal edilmə xəbərini! Artıq onun ailə 
üzvlərinin və qadınlarının da ruslar tərəfindən əsir alınıb və hətta namuslarına təcavüz edilmə məsələsi 
Şahzadənin ağlından keçirdi. Səltənət ailəsinə mənsub olan bu insanlar düşmən üçün çox önəmli girov 
və əsir olaraq nəzərə gəlirdi. Çünkü düşmən bu əsirləri geri vermək üçün böyük imtiyazlar ala bilərdi. 
Digər tərəfdən, Təbrizin işğalı Abbas Mirzənin sonu kimi bir şey idi. Sadəcə bu şəhərdə mövcud olan 
Şahzadənin var-dövləti, ordu qərargahları talanmayacaqdı, Azərbaycan ordusunda da təmiri mümkün 
olmayan ruh düşgünlüyü yaranacaq, ordu savaş qabiliyətini daimi olaraq itirəcəkdi. Şahzadəni şaşırdan 
Təbrizin müqavimətsiz təslim olması idi. Təbriz uzun zaman idi kaosa sürünməkdə idi. Şahzadə daima 
səfərlərdə olurdu. Digər tərəfdən, Şah, Azərbaycanı öz kontrolunda saxlaması və Şahzadəyə olan 
şübhələrini bərtərəf etməsi üçün Asəf-əd Dövləni Təbrizə nəzarət etməyə göndərmişdi. O isə öz eyş-
işrəti ilə məşğul idi və əhalinin nifrətini qazanmışdı. Əhali Asəf-əd Dövlənin başçılığı altında şəhərin 
müdafiəsinə qalxmaq istəməmişdi. Təbrizin işğalı zamanı Şahzadəni sevən bir çox insan şəhərdən 
kənarda idi. Böyük oğullarından biri Xoyda, digəri də Ərdəbildə idi. Digərləri də müxtəlif 
qərargahlarda idilər. Yalnız böyük xoca Ələsgər Xan Şahzadənin nümayəndəsi olduğunu iddia edirdi. 
Ələsgər Xan, Şahzadə Xanımın (Abbas Mirzənin Qacar soyundan olan xanımı) himayəsi ilə hər 
kəsdən çox rüşvət alsaydı, onu iş başına gətirirdi.  
        Təbrizin ruhani rəhbəri Mirzə Yusif yenicə ölmüşdü. Onun var dövlət düşgünü olan oğlu gənc 
ruhani Mir Fəttah əhalinin fikrini azdırmaq üçün çox uyğun faktor idi.  Mir Fəttah fətva vermişdi ki, 
artıq müqəddəs İslam-Kafir savaşı bitmişdir,  Tanrı rusların yardımçısı olmuşdur. Tanrının iradəsinə 
tabe olub ruslara itaət etməliyik. 
        Beləliklə Təbriz heç bir dirəniş göstərmədən təslim olmuşdu. Ancaq düşmən Təbrizə qədər necə 
gəlmişdi ki, kimsə bilməmiş və yol boyunca heç bir qarşıdurma olmamışdı? Bu mövzu özü ayrıca bir 
tarixdir. Aylar öncədən Təbrizin işğalı üçün Paskeviç hər tür hazırlığı etmişdi. Casusları vasitəsi ilə 
Təbrizin savunma imkanlarını öyrənmiş, iqtisadi həyatı haqda bilgi əldə etmişdi. Bu üzdən də Abbas 
Mirzə Təbrizdə olan hərbi imkanları daşımadan bu şəhər işğal edilməli idi. Digər tərəfdən, Təbriz, 
Abbas Mirzənin həm çox güvəndiyi, həm çox sevdiyi şəhər olmanın yanı sıra, Şahzadə burada bir çox 
reformlar gerçəkləşdirmişdi. Bu şəhərin işğalı ilə eyni zamanda Abbas Mirzənin heysiyətinə böyük 
zərbə endirir, gələcəkdə onun şah olma şansını əlindən ala bilərdilər. Çünkü Abbas Mirzənin Fətəli 
Şahın ölümündən sonra tac-taxt sahibi olması Rusiyanın mənafeyinə qarşı idi. Bütün ölkəni Avropa ilə 
ittifağa götürmə gücü olan və bu vəsilə ilə də güclü və modern bir məmləkət yarada biləcək bir şəxsin 
şah olması Rusiyanın bölgədəki çıxarlarını təhdid edirdi. Bu üzdən də Şahzadənin başkəndi işğal 
edilməli idi. 
        Abbas Mirzə, Abaran savaşında zəfər qazanmasına rəğmən geri çəkilməsi Rusiyanı Şahzadənin 
qaynaqlarının tükənməsi konusunda şübhələndirmişdi. Bu şübhəni dəqiqləşdirmək üçün araşdırmalar 
aparılmış və haqlı olduqları ortaya çıxmışdı. Bu nədənlə də Paskeviç böyük bir cəsarətlə  dirək Təbrizə 
doğru irəliləməyə başlamışdı. Paskeviç özü Culfa yolu ilə Təbrizə tərəf hərəkətə başladı. General 
Aristov isə bir sütun ordusuyla  Naxcıvandan Təbrizə doğru hərəkətlənib və Mərənd yolu ilə 
Şahzadənin başkəndinə doğru hərəkətə davam etdi. 
                                                 
43 Əhvalat və dəst xətthaye Abbas Mirzə Naib-üs Səltəne (Abbas Mirzənin tərcümə-i halı və əlyazmaları). 
 67
        Cahangir Mirzənin yazdığına görə Nəzərəli Xanın edamından sonra Mərənd xanları Şahzadəyə 
qarşı düşmənlik duyğusu bəsləməyə başlamışdılar. Bu xanlar intiqam üçün fürsət axtarırdılar. Ona 
görə də bu xanlar Naxcıvanda General Aristova varıb və Təbrizin kaotik durumunu anlatmış, Təbriz 
baş ruhanisi Mir Fəttahın mövqeyini ona bildirmişlər. Generala demişdilər: “Təbrizdə az əhali var. 
Təbriz əhlisi sizin gəlişinizdən yanadır. Mir Fəttah da belə düşünür. Əgər siz Abbasabad qalasında min 
nəfər qoyub və üç min nəfərlik orduyla Mərənd istiqamətindən Təbrizə hücum etsəniz, şəhəri təslim 
ala bilərsiniz. Siz Təbrizə yaxınlaşdığınızda əhali üsyan edib və sizə yardımçı olacaq.”44 Sonra da rus 
ordusunun hansı yollarla Təbrizə gəlməsi üçün bələdçilik də etmişlər. General Aristov 3.000 piyadə, 
1.000 qazaq və on topla Təbrizə yola düşmüşdü. Rus ordusu Təbrizin altı ağaclığında olan Sofyana 
çatdığında şəhərin əhalisində təslimiyət duyğusu yaranmağa başlamışdı. Çünkü Şahzadənin 
başkəndinin burnunun ucunda olan rus ordusu heç bir dirənişə rastlanmadan buraya qədər gəlmişsə, 
Təbrizə də girəcəkdir demək idi.  
        Asəf-əd Dövlə və Ələsgər Xan dəqiq bilgi öyrənmək üçün Sofyana tərəf bir neçə süvari 
göndərdilər. Düşmənin Təbrizin dörd ağaclığında olduğu öyrənildi. Şahzadəyə sadiq olan barmaq sayı 
adamlar həmən Təbrizin iyirmi ağaclığındaki qərargahda olan Abbas Mirzəyə xəbər verməkdən 
yanaydılar. Bəziləri də fərardan yanaydılar. Ruhani rəhbərin təsiri altında olan çoğunluq isə Mir 
Fəttahın yönləndirməsinə tabe idi. Təbrizin baş mollası Mir Fəttah fətva vermişdi ki, yalnız bir çıxış 
yolu vardır: Rus fatehin iradəsinə təslim olmaq! Asəf-əd Dövlə də Mir Fəttah kimi düşünməkdə idi, 
lakin zahiri təşrifatı qorumaq üçün iki topun Gəcil darvazsında yerləşməsinə əmr verdi. Rus ordusunun 
Təbrizə girişi bu darvaz yolu ilə mümkün idi. Bir neçə top gülləsi də düşmənə tərəf sıxışdırıldı. Lakin 
Mir Fəttah fətva vermişdi ki, Təbriz dirənməməlidir. Bu üzdən öz tərəfdarlarını toplayıb və Gəcil 
darvazsının ağır ləngələrini rusların üzünə açıq qoydu. Rus fateh, Mir Fəttah tərəfdarlarının böyük 
təntənəli istiqbalı ilə şəhərə daxil oldu. Asəf-əd Dövlə fərar edib, bir tanışının evində gizlənmişdi. 
Lakin Mir Fəttahın tərəfdarları onun yerini öyrənib, ruslara təslim etdilər. 
        General Aristov yağmalanmanı durduruncaya qədər şəhərin bir çox yerləri, özəlliklə zəngin yerlər 
bütünü ilə talanmışdı. Təbrizin təslim olması Şahzadənin ailəsinə da təsir etmişdi. Artıq bütün rəqabət 
hisləri sönmüş və hər kəs bir otaqda Şahzadə Xanımın çevrəsinə toplaşmışdı. Abbas Mirzənin saray 
işlərinin məsulu olan Mirzə Məhəmməd Xan Laricani, Şahzadə Xanımın sarayına yaxınlaşdı. Bu adam 
çox təcrübəli bir xidmətçi idi. Mazəndəranla Savadkuh süvariləri onun əmrinə tabe idi. Şahzadə 
Xanımın hüzurunda səsini yüksəltməyə cəsarət edə bilməyən Mirzə Məhəmməd Xan ilk dəfə olaraq 
yüksək səslə bağırır və yüksək gürültü ilə Xanımın qapısını çalırdı. Bütün davranışlarından qorxu hissi 
tökülürdü. Şübhəsiz ki, bu da Şahzadə Xanımı və çevrəsindəki digər ailə üzvlərini daha da 
qorxudurdu. Məhəmməd Mirzə, Şahzadə Xanıma dedi ki, kəcavə hazırdı, Sizi Əraka və Xəmsəyə tərəf 
qaçıracaqlar. Ancaq Abbas Mirzənin ailəsi General Aristov üçün çox önəmli girovlar ola bilərdi. Bu 
üzdən də onların şəhərdən çıxa bilməmələri üçün heç şübhəsiz ki, öncədən planları varmış. Rus 
süvariləri Şahzadə Xanımı bütün ailə üzvləri ilə bir yerdə Təbrizin iki ağaclığında yaxaladılar. Ancaq 
onlara toxunmamaq üçün General Aristov əmr vermişdi. 
 
*** 
      
   Böyük ehtimala görə ruslar Abbas Mirzənin özünü də əsir almaq istərdilər. Abbas Mirzə də Təbrizin 
düşməsindən sonra bu təhlükəni hiss edib Xoydaki qərargahını tərk etdi. Daha güvənli yerə getmək 
zorunda qaldı. Xoydaki qərargahın komutanlığını oğlu Bəhmən Mirzəyə tapşırıb, özü isə hələ güvənli 
olan Urmuya (Urmiyeye) getdi. Abbas Mirzə hər gün yeni bir xəyanət xəbəri eşidirdi. General 
Paskeviçin Təbrizə girərkən qarşısında qurban kəsilməsi Şahzadənin qüruruna toxunmuşdu. Bilirdi ki, 
bütün bunların hamısını Mir Fəttah etmişdir. Mir Fəttah, Marağa, Əhər, Ərdəbil xanlarına məktub 
yazmış və ilahi iradənin qarşısında təslim olmalarını istəmişdi. Abbas Mirzənin kafir ölkələrlə 
yaxınlaşıb və onlar kimi davranması üzündən Tanrı bu torpağı cəzalandırmışdır. Tanrı iradəsinə qarşı 
gəlmək günahdır deyə fətvalar vermişdi. 
        Abbas Mirzə Urmu və çevrəsində çox hörmətlə qarşılandı. Bu bölgənin insanları Abbas Mirzənin 
onları kürd soyğunçulardan qurtardığını unutmamışdılar. Ancaq Abbas Mirzə artıq insanların üzünə 
dik baxa bilmirdi. Başkəndinin dirənmədən təslim olması onu çox təhqir etmişdi. Bu bölgənin insanları 
                                                 
44 Cahangir Mirzə, “Yeni tarix” 
 68
isə onun istiqbalına varıb və ətəyindən öpürdülər. İnsanların onu bu şəkildə qarşılaması Şahzadəni bir 
az da olsa sakitləşdirirdi. Demək ki, hələ də xalq arasında hörməti məhfuzdur. Lakin o bölgənin də 
böyük xanları Təbrizin işğal olunmasını eşidiklərində içlərində Şahzadəyə qarşı olan əski nifrətləri baş 
qaldırdı. Hər kəs bilirdi ki, artıq Şah, Abbas Mirzəni sevməməkdədir. Hər an onun bütün rütbələrinin 
Şah tərəfindən alınma ehtimalı var idi. Hər kəsin ağlında gəzən bir sual var idi ki, Abbas Mirzənin 
səlahiyətləri qardaşlarından hansına verilə bilər? O bölgənin də xanları Abbas Mirzənin artıq sərgərdan 
və zavallı birisi olduğu qənaətinə varmiş və intiqam almaq fikrinə qapılmışdılar. Şahzadə bu kinli 
baxışları hiss edirdi. Onların xəyanətlərindən qorunmaq üçün özü ilə bərabər kiçik süvari dəstəsi 
gəzdirirdi. Ancaq Şahzadənin budcəsi tükənmişdi, bu kiçik dəstədən ibarət olan süvariləri təmin 
etməkdə zorluq çəkirdi. Digər tərəfdən, ağlında belə bir fikir gəzirdi ki, məğlubiyəti qəbul etməli və 
Paskeviçlə bir şəkildə təmassa keçməlidir. Bu üzdən Paskeviçə bir məktub yazdı. Məktubu ona 
çatdırmaq üçün yanında gəzdirdiyi özəl qvardiyanın komutanı Bijən Xana verdi. Özü isə Səlmasın 
çevrəsində bir yerdə yerləşib cavab gözlədi. Bu qərargah nisbətən güvənilir idi. Digər tərəfdən, bəzi 
ordu komutanları da buraya gəldilər. Məsələn, Sərdar Hüseyn Xan ayaqda qalan ordusu ilə bərabər 
buraya gəldi. Şahzadə Hüseyn Xanın oraya gəlməsindən rahatsız kimi görünürdü. Çünkü savaş zamanı 
ortaya çıxan müttəfiqlik duyğusu məğlubiyət üzündən ortadan qalxmışdı. Keçmişdə olduğu kimi hər 
şey onları bir-birindən ayırırdı. Şahzadə, Hüseyn Xanın xəyanət etməsindən çəkinirdi. Çünkü hər 
şeyini itirmiş, Sərdar Hüseyn Xan, Şahzadəni təslim etməklə çox şeyə nail ola bilərdi. Bu kiçik 
qərargahda diqqəti cəlb edən xaricilərin daha çox gözə dəyməsi idi. Şahzadə bu ağır günlərində 
İngiltərə diplomatları ilə əlaqə saxladı. 
        İngiltərənin yeni diplomatı Mək Donald özəl qələm müdiri Kompbellə bərabər Şahzadənin 
yanında idi. Rus ordusu Təbrizə girdikdən sonra İngiltərə dərhal Abbas Mirzə ilə təmasa keçmək 
istədi. Çünkü bilirdilər ki, sülh müzakirəsində başı əyyaşlığa qarışmış Fətəli Şah iştirak etməyəcək, 
Şahzadə iştirak edəcəkdir. Bu üzdən də bu barış müzakirəsi İngiltərənin bölgədəki, özəlliklə 
Hindistandaki mənafeyini təhdid etməməli idi. Çünkü Rusiyanın planlarından birisi də Qacar ölkəsi 
yolu ilə Hindistana girmək idi. Bu səbəbdən də İngiltərə sülhün təfərrüatını öyrənmək üçün Abbas 
Mirzənin qəbuluna həmən bir diplomat göndərmişdi. Fətəli Şah da İngiltərənin arabuluculuğuna 
olumlu baxırdı. 
        Albay Məkdonald öz xatirələrində şöhrəti Avropanı saran Şahzadəni ilk dəfə necə gördüyünü 
anladır. Şahzadə yorğun və xəstə bir halda bir çinar ağacının altında oturmuşdu. Bulunduğu qərargahın 
mövqeyindən dolayı bu yabancının xəyanət edə biləcəyinə inanmırdı. Bu üzdən də bəzi içini üzən 
sıxıntılarını ona söyləməyi rəva bildi. Savaşdaki məğlubiyətin üzücü təsirindən başqa, başqa özəl 
sıxıntıları da vardı. Uzun zaman idi, Şah ona yardım etmirdi. Bütün qaynaqları tükənmişdi. Hətta ona 
sadiq qalan barmaqsayı adamların belə ehtiyaclarını bərtərəf edə bilmirdi. Abbas Mirzə düşünürdü ki, 
bu sadiq insanların dözümlərinin bir həddi var. Onlar da getsə, onun aqibəti necə olar? İntiqam almaq 
üçün uyğun fürsət axtaran nə qədər düşmən var idi. Lakin artıq Abbas Mirzə İngiltərə üçün lazımlı bir 
insana dönüşmüşdü. İngilis diplomatın söylədiklərinin nə qədər doğru olub olmadığı mübahisə 
mövzusu ola bilər. Lakin Mək Donaldın dediyinə görə, Şahzadə ondan 3.000 tümən borc istəmişdir.45 
Mək Donald heç tərəddüd etmədən Şahzadənin bu istəyini yerinə yetirdi. Lakin siyasət dünyasında bu 
kimi yardımlar qarşılıqsız və təmənnasız olmur. Mək Donald Səlmasda bulunduğu zaman dövlətinin 
təlimatı üzərinə 1814-ci ildəki anlaşmanın bəzi maddələrinin ibtalını istədi. Bunun qarşılığında isə 
İngiltərənin Abbas Mirzəyə mali yardımını təklif etdi. Abbas Mirzə Mək Donaldın bu istəyinə bir neçə 
aydan sonra müsbət cavab vermək zorunda qalacaqdı. Yəni Azərbaycanın işğal olunmuş bir çox 
bölgələrini para ilə geri almaq zorunda qaldığı zaman İngiltərənin bu istəyi ilə razılaşacaqdı. İngiltərə 
1814-ci il antlaşmasından iki maddənin çıxarılmasını istəyirdi. Bu antlaşmaya görə Qacar dövləti 
savaşa girdiyi zaman İngiltərə ona yardım etməli idi. İngiltərə 250.000 tümən qarşısında bu bəndin 
silinməsini istəyirdi. Bu məbləğ rusların savaş ziyanı olaraq istədikləri miqdarın tam yarısı idi. Rusiya 
ya bu məbləğin ödənilməsini, ya da Qəzvinə qədər Rusiyanın idarəsinə keçilməlidir təklifini 
gətirmişdi. 
        Mək Donald öz katibini Paskeviçlə görüşmək üçün Təbrizə göndərdi. Lakin Paskeviç İngiltərənin 
arabuluculuq önərisini qəbul etməmiş, ingilis nümayəndəsini geri göndərmişdi. Ancaq Abbas Mirzənin 
göndərdiyi Bijən Xanı Təbrizdə bəklətməkdə idi. Təbrizdə qərargahını qurmuş olan Paskeviç böyük 
                                                 
45 Watson Robert Grant, “A History of Persia”, London 1866, S. 234 
 69
bir arxayınlıqla davranırdı. Nə edəcəyini yüz ölçüb bir biçirdi. İngiltərənin devriyə girməsini heç 
istəmirdi.  
        Təbrizdə məhbus olan əski Başvəzir Asəf-əd Dövlə rusların kontrolunda Tehranla əlaqə saxlaya 
bilirdi. Asəf-əd Dövlə ağlında xüsusi planlar hazırlamışdı. Paskeviç onu qəbul etdiyində bütün bu 
planlarını ona açıqlayacaqdı. O, rus generalına dedi ki, məsələ sizin düşündüyünüz kimi mürəkkəb 
deyildir. Siz bilmiş olun ki, Fətəli Şahın ən nifrət etdiyi şey onun xəzinəsinə ziyan gətirən hadisələrdir. 
Bu üzdən də savaş zərərinizi nə qədər çox olaraq Şaha təqdim etsəniz, bir o qədər də tez başarılı 
olarsınız. Şah öz budəcəsini ölkəsindən daha çox sevir. Asəf-əd Dövlə, Abbas Mirzənin durumu 
haqqında da rus generalına bilgi verdi. Əski Başvəzir dedi ki, Şahzadənin artıq Şahın yanında etibarı 
qalmamışdır. Ən sonda isə Paskeviçə təklif etdi ki, daha çox imtiyaz qazanmaq istəyirsinizsə Fətəli 
Şaha təklif edin ki, Qacar dövlətini müzakirələrdə və masa başında Asəf-əd Dövlə təmsil etsin. Şahın 
yaxın qohumu olan bu əski Başvəzirin təklifləri qısa bir sürəliyinə Paskeviçi tərəddüdə saldı. Lakin 
onun ləhnindən və davranışlarından xoşlanmadığı üçün Abbas Mirzəni tərcih etdi. Paskeviçin Abbas 
Mirzəni tərcih etməsi həm də İngiltərənin Şahzadəyə verdiyi önəm üzündən idi. Digər tərəfdən, rus 
generalı hesab edirdi ki, onun istəyəcəyi məbləği nə Fətəli Şah, nə də başqa dövlətlər Asəf-əd Dövləyə 
güvənib borc verərlər. Paskeviç İngiltərə kimi böyük bir dövlətin rəsmi elçisinin o anda Abbas 
Mirzənin yanında olduğunu bilirdi.  
        Abbas Mirzə qorxunc məğlubiyətinə rəğmən özünü toparlamağa çalışırdı. Xanların və 
qardaşlarının xəyanəti hər an onun başına yeni bir fəlakət aça bilərdi. Paskeviç yazır ki: “Abbas 
Mirzəni əsir almaq imkanim var idi. Xanlardan bir neçəsi mənimlə əlaqə saxlayıb, onu yaxalayıb mənə 
təhvil vermələri haqda razılığımı istəyirdilər”46  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
                                                 
46 Marşal Prens Paskeviç, 2. cild, S. 26 
 70
Türkmənçay müqaviləsi 
 
        Tehranla olan irtibatlar zorlaşmışdı. Azərbaycan ordusunun məğlubiyətindən, Abbas Mirzənin 
fərar etməsindən sonra bir çox yağılar baş qaldırmış, yolçuları soyurdular. Bir neçə dövlət karvanları 
belə, soyğunçular tərəfindən soyulmuşdu. Belə bir vəziyyətdə Abbas Mirzə Təbrizə göndərdiyi 
elçisinin geri dönməsini bəkləyirdi. Bijən Xan geri döndü və rus generalın istəklərini Şahzadəyə 
çatdırdı. Fateh general, Abbas Mirzənin önünə çox ağır şərtlər qoyurdu. Bu şərtlərə görə, Abbas Mirzə 
Azərbaycanın bir çox bölgələrindən imtina etməli idi. Abbas Mirzə bu şərtlərə təslim olmaq istəmirdi, 
bu üzdən uzun-uzun düşünmək zorunda qaldı. Rus Generalına üz-üzə görüşmək təklif etdi. Paskeviç 
bu təklifi qəbul etdi. Miyana ilə Təbrizin arasında olan və Təbrizin beş ağaclığında yerləşən Tufarqan 
görüş yeri kimi müəyyənləşdirildi. Şahzadə Urmunun hökumətini Nəcəfqulu Xan Avşara tapşırdı. 
Şaha çatdırmaq üçün bir məktub yazıb qardaşı Qasım Mirzəyə verib Tufarqana yola düşdü. Şahzadə 
Tufarqana gedərkən sadəcə beş yüz süvari yanına aldı. Qalan kiçik qrupunda komutanlığını Mərhəmət 
abadda Bəhram Mirzəyə buraxdı. Şahzadə öz qrupuna Məhəmməd Xan Əmirintizam, İbrahim Xan 
Sərdar, Fətəli Xan və oğlu Xosrov Mirzə kimi bəzi önəmli komutanlarını da aldı. Şahzadənin sağlıq 
durumu çox ağır olduğu üçün təxt-i rəvanla səfər etmək zorunda qalmışdı. 1827-ci ilin noyabr ayı idi. 
Şahzadə Tufarqana doğru hərəkət edərkən ağlından min tür şeylər keçirdi. Bu riski etməyə dəyərmi? 
Özünü kiçik bir qrupla düşmənin ortasına çəkməkdə idi.  Onu Tufarqanda əsir ala bilərlər mi? Bu kimi 
suallar Şahzadənin ağlında dolaşırdı. Ancaq O, bu görüşü gerçəkləşdirməkdə israrlı idi. Özünü taleyin 
gətirəcəyi hadisələrin axarına buraxmışdı. 
        General Paskeviç öz diplomat heyəti ilə birgə Tufarqanda Şahzadəni bəkləməkdə idi. Rus general 
buraya çox hazırlıqlı gəlmişdi. 3.000 piyadə, 1.500 süvari ilə bərabər Abbas Mirzənin yolunu 
gözləyirdi. Paskeviçin istəyi üzərinə general Bənkendurov, Şahzadə Dolqoruki və Albay Piski məğlub 
Şahzadəni qarşılamaq üçün onun istiqbalına getdilər. 
        Şahzadə, Paskeviçin onun istiqbalına bir çox önəmli insanları göndərdiyini duyduğunda o da bir 
qarşılıq verib və Paskeviçə güvəndiyini isbatlamaq istədi. Bu üzdən də bir çox süvarilərini geri 
göndərib, yalnız 150 və bir neçə danışmanları ilə bərabər görüş yerinə hərəkətinə davam etdi. Şahzadə 
düşünürdü ki, əgər onu əsir almaq niyyətləri olsa, zatən ətrafındaki kiçik ordusu ilə qarşılıq verəcək 
durumda deyildir. Bu üzdən də ətrafındaki dəstənin sayını daha da azaltdı. General Bənkendurov, 
Abbas Mirzə yaxınlaşdığında ona ehtiram əlaməti olaraq dəstəsinə “hazır ol” əmri verdi. Şahzadə 
atdan enib rus əsgərlərinə hərbi salam verdi. İlk görüşdə Abbas Mirzə savaşın yanlış olduğu fikrini 
savundu. Bu savaşın olmaması üçün əlindən gələni etsə də ancaq başarılı ola bilmədiyini söylədi və 
əklədi ki, bəlkə hələ tezdir, lakin zamanında bu savaşın səbəbkarları bəlli olacaqdır.47 Bəlkə də 
Şahzadə savaş suçlularının ifşa olunacağını söylədiyində özünün Şah olacağı dönəmi nəzərdə tuturdu. 
Çünkü ancaq o zaman düşünülməmiş davranışlarla Azərbaycanın başına bu fəlakətləri gətirənlərlə 
hesablaşa bilərdi. Sonraki gün Şahzadə Tufarqana doğru hərəkət edərkən General Kont Şuşteln onun 
istiqbalına gəlib, ikinci qarşılama törənini gerçəkləşdirdi. Abbas Mirzə dodaqlarında acı bir təbəssümlə 
Generala dedi: “Sizə də maraqlı görünmürmü ki, öz vətənimdə Sizin qonağınız kimi 
davranmalıyam?!”48 
        Şahzadə Tufarqana çatdığında, Paskeviç özü onu çox təmtəraqla qarşıladı. Sonra da Şahzadə öz 
heyəti ilə bərabər Paskeviçin başçılıq etdiyi heyətlə baş-başa görüşdü. Şahzadə burada bir çox 
uğursuzluğunun səbəblərini Paskeviçə etiraf etdi və dedi ki, çevrəsini böyük bir xəyanət çəmbəri 
sarmışdır.49 Atası haqqında heç bir olumsuz şey söyləməsə də ancaq Paskeviçə bunu açıqca dedi ki, 
Fətəli Şah istədiyiniz məbləği ödəməz. Ona Qaimməqamla birgə Şahla müzakirə etmək üçün Tehrana 
getməsini təklif etdi. 
        Tufarqan müzakirəsi iki ay sürdü. Müzakirə sürəcində önəmli bir problemlə rastlanıldı. Abbas 
Mirzənin qarşı tərəf olaraq tanımlayan rəsmi bəlgə (sənəd) yox idi. Digər tərəfdən, savaşın bitməsinin 
imzalanması aralıq ayının ikisinə qərarlaşdırırlmışdı, ancaq hələ Tehran ödənməsini üzərinə götürdüyü 
savaş ziyanının ilk qıstı olan on milyon rublu göndərməmişdi. 
                                                 
47 “Daneş” dərgisi 3-cü sayı. “Birinci Nikolay səltənətinin tarixi” Çevirən Richard Xan  
48 “Marşal Presn Paskeviç” kitabı. 
49 Cahangir Mirzə “Yeni tarix” 
 71
        İngilis səfirliyinə bağlı olan albay Mək Donald və Doktor Mək Nil müzakirənin həmən ilk 
başından Tufarqanda idilər. Lakin öncədə qeyd olunduğu kimi Paskeviç onların arabuluculuq rollarını 
istəməməkdə idi. Meydana çıxan bütün problemlər Abbas Mirzəni ingilislərə yaxınlaşdırırdı.  
Səlmasdan Tehrana gedən ingilis heyəti başkənddə Şahla da görüşmüşdür. Belə anlaşılır ki, Şahın 
Şahzadəyə qarşı olan qəzəbini yatıran ingilis heyəti olmuşdur. Çünkü bu məğlubiyət və Abbas 
Mirzənin rəqiblərinin mərkəzdəki fitnələri Şahı çox etkiləmiş və Abbas Mirzəyə qarşı çox qızğın hala 
gətirmişdi. Lakin İngiltərə üçün Qacar dövlətində ən uyğun şəxs kimi Abbas Mirzə təsbit edilmişdi. Bu 
üzdən də İngiltərə sülh müzakirəsində Abbas Mirzənin Qacar dövlətini təmsil etməsindən yanaydı. Bu 
müəmmalı ingilis diplomatı Abbas Mirzəni çox təsirləndirmişdi. Abbas Mirzə isə gərgin durumdan 
çıxmaq üçün ondan borclar alır ingilis diplomat isə Şahzadənin bu istəklərini təmin edirdi. Bəlkə də 
ingilis diplomatın öz dövlətini təmsilən bəzi vədlərdə bulunaraq, Fətəli Şahı etkiləməsə idi, Abbas 
Mirzənin başına böyük bəlalar gələ bilərdi. 
        Dekabr ayının 10-da Şahzadə son tərəddüdlərindən sonra sülh haqqında dialoq bəlgəsini 
imzalamaq qərarına gəldi. Müzakirələr ocaq ayında da davam etdi, lakin Şahdan hələ də bir xəbər yox 
idi. Şahın səssizliyi bu müzakirələri qəbul etməməsi kimi yozulurdu. Dekabr ayının 12-də məlum oldu 
ki, Mərhəmət abadda olan Abbas Mirzənin qoşunları Marağaya doğru hərəkətlənmiş və Tehran 
yolunda qərargah qurmuşdur. Paskeviç Şahzadənin bu hərəkətindən şübhələnməyə başladı. Lakin 
Abbas Mirzə dedi ki, bu işi Paskeviçə qarşı deyil, öz güvənliyimi sağlamaq üçün etmişəm. Olayların 
analizi Abbas Mirzənin söylədiklərini doğrular yöndə idi. Paskeviç, Şahzadənin bu hərəkətinə qarşılıq 
verdi. Ucan qərargahında yerləşən Barun Duruzen adlı bir generalına əmr etdi ki, Miyanaya tərəf 
hərəkətlənsin. Abbas Mirzə Paskeviçin nədən belə davrandığını sorduğunda, rus generalından cavab 
gəldi ki, bu tərəflərdə güvənlik sağlamaq zorundayıq ki, Tehrandan gələcək olan savaş qəramətinin 
qorunması asan olsun.  
        1828-ci il yanvar ayının əvvəllərində Qacariyənin dış işləri bakanı Əbulhəsən Xan Tehranın 
yazdığı barış antlaşması ilə Tufarqana gəldi. Paskeviç, Abbas Mirzənin imzaladığı mətnə edilən ən 
kiçik dəyişikliyi belə qəbul etmədi. Yenidən başdan başlayan müzakirələr çıxmaza girirdi. Bu arada 
Paskeviç tərəfindən görəvlənən albay Ligerov, Şahzadənin güvənliyindən sorumlu idi. 
         Rus baş komandanı Tehranda olub bitənlərdən xəbərsiz deyldi. Çünkü Təbrizin baş müctəhidi 
Mir Fəttah əldə etdiyi bütün bilgiləri ona çatdırırdı. Şahzadə Həsənəli Mirzə öz süvariləri ilə bərabər 
Xorasandan Tehrana gəlmişdi. Süvarilərin əlində isə qara bayraqlar var idi. Şahzadə Həsənəli Mirzə 
deyirdi ki, İmam Rza Məşhəddə bir din xadiminin yuxusuna girmiş, bu qara ələmi ona vermiş və 
demiş ki, bu ələmi Şahzadə Həsənəli Mirzəyə çatdır. Ona söylə ki, rusları müzakirə ilə deyil, qılınc 
gücünə Azərbaycandan çıxarsın.50 
        Həsənəli Mirzənin bu sözlərlə Tehrana gəlməsi bir həyəcan yaratmışdı. Tehran bazarından tutmuş 
ən aşağı sinifə qədər hər kəs həyəcan içində idi. Ruhanilərin yeni bir cəhad fətvası ilə ortaya 
çıxacaqlarını bəkləyirdilər. Şübhəsiz ki, bu həyəcan Şahın sarayında da hiss edilirdi. Lakin Abbas 
Mirzənin düşmənləri çox böyük bir arxayınlıqla öz işləri ilə məşğul idilər.  
        Bu savaşın bütün günahını Abbas Mirzənin üstünə atırdılar. Bir halda ki O, bu savaşa qarşı idi. 
Şaha təkrar-təkrar əldən getmiş qalaları, topları, dağılan orduları xatırladaraq, onu Şahzadəyə qarşı 
təhrik edirdilər. Fətəli Şah keçmişdə çox ümid bəslədiyi oğlunu indi aşağılayıcı sözlərlə təhqir edirdi. 
Fətəli Şah iki səbəbdən dolayı Abbas Mirzəni vəliəhdlikdən məhrum etməmişdir: 1. Abbas Mirzə 
Azərbaycandaki dayanaqlarını təkrar örgütləndirib Tehrana qarşı çıxa bilərdi. 2. Xarici güclər ruslarla 
müzakirədə Şahzadənin Qacar dövlətini təmsil etməsindən yanaydılar. 
        Həsənəli Mirzə elan etdi ki, rusların savaş bədəli kimi istədikləri altunların Tehrandan çıxmasına 
izn verməyəcəkdir. Digər şahzadələr də Həsənəli Mirzədən yana tutum sərgiləməkdəydilər. Tehrana 
çağrılmış bir çox qəbilə başçıları Həsənəli Mirzəni müqəddəs savaşın sərdarı kimi təclil edir, 
alqışlayırdılar. 
        Abbas Mirzə Tufarqanda General Paskeviçin tənqidlərinə məruz qalmışdı. General deyirdi: “Siz 
iki aydır məni Tufarqana dəvət etmişsiniz, dövlətimin digər işləri ilə bu iki ayda məşğul ola 
bilməmişəm, ancaq heç bir irəliləyiş ortada yoxdur. Siz ya Rusiyanı aldatmaq istəyirsiniz ya da artıq 
sizin bütün səlahiyətləriniz Tehran tərəfindən alınmışdır və sözlərinizin, imzanızın keçərliliyi yoxdur 
                                                 
50 Cahangir Mirzənin “Tarixe no” (yeni tarix).   
 72
.”51 Rus General, Abbas Mirzəyə çox hörmət etsə də, lakin heç bir səlahiyəti olmayan bir şəxslə də 
müzakirələri sürdürmək istəmirdi. Hər tərəfdən ona bilgi gəlirdi ki, Şahzadə Şahın yanında etibarini 
itirmişdir. Yanvarın sonlarında Paskeviç Şahzadəyə Tufarqanı tərk edib Tehrana hücum etmək istədiyi 
haqda bir mesaj göndərdi. Abbas Mirzə xəstə idi və ayaqlarının ağrısı onu çox incidirdi. O, Paskeviçin 
bu hərəkətinin gətirə biləcəyi ziyanı göz önündə bulundurduğunda çox rahatsız oldu. Xəstə halı ilə 
Paskeviçlə görüşmək istədi. Şahzadə, Paskeviçdən xahiş etdi ki, baron Duruzenin əmrində olan ordu 
Qaflan dağını Tehrana doğru aşmasın ki, o, (Abbas Mirzə) Tehranla əlaqə saxlayıb qısa sürədə dəqiq 
bilgi əldə edə bilsin.  
        Abbas Mirzənin Azərbaycanı, Ərdəbil istisna olmaqla bütünü ilə işğal edilmişdi. Yalnız Ərdəbil 
qalası Məhəmməd Mirzənin və Cahangir Mirzənin komutanlığı altında idi və işğal edilməmişdir. 
Ərdəbildə Benədəti adında İtalyan bir topçu qalanın savunmasında mühüm rol üstlənməkdə idi. Abbas 
Mirzə rus ordusunun Tehrana yürüşünün durdurulması qarşısında Ərdəbil qalasını təslim edəcəyini 
təklif etdi. Yurdu əlindən çıxmış Şahzadə böyük bir umudsuzluq içində Tufarqanı tərk edib və kiçicik 
qoşununun bulunduğu Mərhəmətabada tərəf yola düşdü. Gorus adlı bir yerdən keçdiklərində 
Tehrandan gələn çapar onlara çatdı. Çapar Şahın imzası ilə Şahzadəyə bir məktub gətirmişdir. 
Məktubda Şahzadəyə müzakirələri sürdürməsi üçün tam səlahiyət verilirdi. Həm də ruslara ödəniləcək 
olan savaş bədəli altunun ilk qisminin yola düşdüyü haqda bilgi verilirdi.  
        Fətəli Şah anlamışdı ki, nə ruhanilərin dəstəyi ilə küçələrdə bağırıb savaş propaqandası aparan, 
İmam Rzanın yuxulara, röyalara girərək mesaj göndərdiyini söyləyən Həsənəli Mirzə, nə də Şeyx-ül 
Məlukla bir yerdə savaşın davam etməsini istəyən Hüseyn Xan Sərdar bir iş görə biləcək durumda 
deyillər. Özəlliklə rus ordusunun Tehrana tərəf yürümək istəməsi Şahı ciddi olaraq düşündürməyə 
başlamışdı. Fətəli Şah düşünürdü ki, Həsənəli Mirzə Xorasanda Rzaquluxanın ayaqlanmasını basdıra 
bilməmişsə, 3- 4 minlik ordusu ilə möhtəşəm rus ordusuna nə edə bilər? Bu üzdən də Padşah, 
Xəzinəsinin güvənilir baş mühafizi Mənuçehr Xanı 500.000 tümən Abbas Mirzəyə çatdırmaq üçün 
görəvləndirdi. Bu, ruslara ödəniləcək ilk savaş bədəli idi. 
        Abbas Mirzə bu məktubu aldıqdan sonra istiqamətini dəyişdirib, Qaflan dağına doğru hərəkət 
etdi.  Ucanda olan Paskeviçə mesaj göndərdi ki, müzakirələrin yürüməsi üçün artıq tam səlahiyətə 
sahibdir. 
         Paskeviç Tehrana hücum edəcəyini açıqca duyurmuş və böyük bir birimlə hərəkətə başlayıb 
Ucana qədər gəlmişdir ki, Abbas Mirzənin mesajını aldı. Bu üzdən də Miyananın yaxınlığında kiçik 
bir kənd olan Türkmənçaya getdi. Şahzadənin də müqaviləni imzalaması üçün oraya gəlməsini istədi. 
Böyük bir ruhi gərginlik içində olan Abbas Mirzə, Türkmənçaya doğru hərəkət edirdi. Tehrandan 
gələn altunlar da Türkmənçaya yetişmişdi. Artıq uzun müzakirə üçün bir şey qalmamışdı, rus fatehin 
əmrinə tabe olmaqdan başqa bir çarə yox idi. Rusların Tufarqanda hazırladıqları anlaşma bir mətn 
halına gətirilmişdi. Öncə Paskeviç bu mətni imzaladı. Sonra da Şahzadə öz imzasını və möhürünü 
hazırlanmış mətnin altına atdı. Türkmənçay antlaşmasına görə İrəvan, Naxcıvan və Talış 
bölgəsinin bir qismi rusların idarəsinə keçir və Astara sınır olaraq müəyyən edilirdi. Savaş ziyanı 
da 10.000 kron (beş milyon tümən) nəzərdə tutulurdu. Antlaşmanın 7-ci maddəsi Abbas Mirzəni 
vəliəhd və Fətəli Şahın canişini kimi tanıyırdı. Antlaşmanın ticarətlə və Qacariyədə olan rus 
vətəndaşlarının haqları ilə ilgili maddələri də var di. 
        Paskeviç antlaşma dolayısıyla Fətəli Şahı təbrik etmək üçün baron Duruzeni görəvləndirdi. Onun 
yanı sıra Tehrandaki Rus əsirlərinin işləri ilə məşğul olan Kont Tolstoy da Tehrana yolçu oldu. 
Paskeviç öz elçiləri vasitəsi ilə Şaha böyük hədiyələr də göndərdi. 
        Bu arada Abbas Mirzə çox ağır xəstələndi. General Paskeviç onun əyadətinə gedib və iki top ona 
hədiyə etdi. Şahzadə savaş alətlərindən çox xoşlanırdı. Bu üzdən də yorğun surətinə acı bir təbəssüm 
qondu. 
        Paskeviç ona 600 xəstəni özündə barındıra biləcək bir xəstəxanasının olduğunu söylədi. Bu 
zaman Abbas Mirzə dərindən bir ah çəkdi və əhvalı daha da dəyişdi. Şahzadənin ən böyük 
arzularından birisi Azərbaycan ordusu üçün Avropa modeli xəstəxana təsis etmək idi. 
 
 
 
                                                 
51 Eyni qaynaq 
 73
 
Savaşlar və siyasi oyunlar 
 
Giriş 
 
        Savaş sonlarında Rusiya Azərbaycanın müxtəlif yerlərində rus fatehlərin əlində oyuncağa çevrilən 
xanlıqlardan öz mənafeyi üçün yararlanmaq istədi. Tufarqan müzakirə sürəcində Fətəli Şahdan gec 
cavab gəldiyində, Paskeviç bu böyük ərazini də Rusiya torpaqlarına qatmaqla təhdid etdi. Abbas Mirzə 
böyük bir fədakarlıq hesabına bir neçə şəhəri də para ilə geri aldı. Paskeviç bir neçə bölgəni öz əlində 
saxlamaqda idi. Bu bölgələrdən istədiyi savaş ziyanını aldıqdan sonra çəkilməyi qərarlaşdırmışdı. 
        Azərbaycanın qalan hissəsi rus ordusundan boşaldıqdan sonra Abbas Mirzə təkrar inzibatlı bir 
ordu oluşdurmağa çalışdı. Abbas Mirzə ömrünü sərf edib təşkil etdiyi bütün nizam-intizam ruslar 
tərəfindən təxrib edilmişdi. Bir zamanlar Abbas Mirzənin ordusu elə bir mövqeyə sahib idi ki, Sankt-
Peterburq belə Azərbaycan ordusunda olub-bitənlərlə maraqlanırdı. Abbas Mirzə kəsinliklə təkrar 
savaşın başlatılmasından yana deyildi. Lakin Qriboyedovun Tehranda qətlə yetirilməsi Rusiya-Qacar 
münasibətlərini təkrar çıxmaza soxmuşdu. Bu üzdən Abbas Mirzə biricik çıxış yolunu Osmanlıya 
yaxınlaşmaqda gördü. Molla Şərif adında bir elçi gizlin bir antlaşmanı imzalamaq üçün Şahzadə 
tərəfindən İstanbula göndərildi. Lakin savaş ehtimalı azalmışdı. Sankt-Peterburqu rahatsız etməyə 
başlayan Abbas Mirzənin təkrar mövcud etdiyi Azərbaycan ordusu, ancaq ölkə içində asayişi bərqərar 
etməklə məşğul oldu. Fətəli Şah isə boşalmış xəzinəsini doldurmaq üçün əyalətləri ən çox para ödəyən 
oğullarına, nəvələrinə satırdı. Bu zaman Xorasanda böyük üsyanlar baş qaldırdı.. Türkmən xanlarının 
Qacar dövlətinə qarşı bu ayaqlanmaları durdurmaq üçün Abbas Mirzə öz ordusu ilə Xorasana 
göndəriləcəkdi. Bir az öncə qeyd olundu ki, Həsənəli Mirzə bu ayaqlanmaları durdura bilməmişdi.  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 74
Savaşlar və siyasi oyunlar 
 
        Şahzadənin ömrünün son iki ilində yazdığı məktublar vasitəsi ilə onun ruh halları haqqında bilgi 
əldə etmək mümkündür. Bu məktublarında Şahzadə Azərbaycanın parçalanmasının onun belini 
bökdüyünü yazır. Eləcə də bu məktublar aracı ilə onun 1827-ci il noyabr ayı ilə 1828-ci il fevral ayı 
arasında təhəmmül etdiyi çətinliklər haqqında bilgi əldə etmək mümkündür.  
         Ölü dəfnindən dönərcəsinə gənclik xatirələri ilə iç-içə olan başkəndi Təbrizə gəlirdi. Lakin 
başkəndində umutsuz görünmək istəmirdi. Bu üzdən Türkmənçay kəndindən yola düşüb Həştrud yolu 
ilə Təbrizə gələrkən, nə edəcəyi haqda düşünürdü. 
        Təbriz rus ordusunun işğalında olduğu zaman bütün bəzirganlar, din xadimləri, tayfa və qəbilə 
başçıları ruslarla iş birliyinə getmişdilər. Bu üzdən də rus ordusu Təbrizi tərk etməyə başladığında 
onları ümidsizlik sarmağa başlamışdı. Onlar bu qədər möhtəşəm bir ordunun Təbrizdən çıxmayacağı 
qənaətindəydilər. Bu üzdən də ruslarla iş birliyi edən bir çox Təbriz sakini Rusiyaya fərar etmək 
qərarına gəldilər. Abbas Mirzə xəstə olduğu üçün təxt-i rəvanla daşınırdı. Onların fərar etməmələri 
üçün bir neçə məktub yazıb və çaparlara verdi. Bu məktubu carçılar Təbrizin meydanlarında yüksək 
səslə əhaliyə duyurdu. Bu məktublarda Abbas Mirzə ruslarla iş birliyi edənlərin davranışlarından 
təəssüfləndiyini söyləyərək, onların əfv edildiyini də yazırdı. Abbas Mirzə onların Təbrizdə qalıb və 
Azərbaycanın qalxınması üçün bir yerdə, bərabərcə çalışmalarını istəyirdi. Baxmayaraq ki, Abbas 
Mirzə bu xainlərə qarşı intiqam hərəkətlərinin qarşısını bütünü ilə ala bilmədi, lakin bilgisi dairəsində 
verdiyi sözü tutdu. Ancaq Şahzadədən xəbərsiz bəzi intiqamalma hərəkətləri də olur və ruslarla iş 
birliyi edənlər məhkəməsiz-filansiz öldürülürdülər.  
        Şahzadə Təbrizə girdiyində şəhərdə önəmli bir dəyişikliyin olmadığını sezdi. Çünkü şəhərin 
könüllü və dirənişsiz təslim olması üzündən ruslar heç bir təxribat törətməmişdilər. Yalnız Şahzadənin 
sarayında qiymətli əşya nə varsa, hamısı aparılmışdı. Digər tərəfdən, Abbas Mirzə Xoyu və Urmunu 
da para ilə geri almaq zorunda idi. Bu üzdən Azərbaycanın müxtəlif yerlərində olan mal varlığında 
qənaət edilmə əmri verdi. Abbas Mirzə bu borcları ödəyə bilmək üçün hər kəsi çalışmağa çağırdı. Bəzi 
din xadimləri və onların yandaşları tacirlər Laçın Xandan şikayətlənirdilər ki, evində bir çox altun və 
gümüş saxlamaqdadır. Laçın Xan dədələrinin yadıgarı olan bir neçə çox qiymətli əşyaları 
Gürcüstandan gələrkən özü ilə gətirmişdi. Abbas Mirzə məktublarında onun özü qədər bu 
məğlubiyətdən dolayı üzgün olan bu dar gününün dostunu riyakar insanlar qarşısında savunduğunu 
yazır. 
        Laçın Xan, Şah tərəfindən də sevilmirdi, çünkü savaşa hazırlıq zamanı hərbi şurada bu savaşın 
doğru olmadığı, ruslara qarşı savaşın zamanı olmadığı haqda görüş bildirmişdi. Müxtəlif xanların 
savaşla ilgili verdikləri bilgilərin yanlış olduğu görüşündə idi. Ona görə, Rusiya xanların kiçik və 
gücsüz göstərdiklərindən daha çox güclü idi. Bu üzdən də sadəcə Şahın anti patisini qazanmamış, 
xanların düşməni halına gəlmiş, savaşa cihad gözü ilə baxan din xadimlərinin də qəzəbinə tuş 
olmuşdu. Onun can güvənliyinin rəhni, ancaq Abbas Mirzə idi. Abbas Mirzənin müşaviri Qaimməqam 
savaş öncəsi Abbas Mirzədən fərqli düşünməsinə rəğmən yenə də öz vəzifəsindən alınmadı. Abbas 
Mirzənin başvəziri qalmağa davam etdi. Ancaq yenə də Qaimməqam Fətəli Şahın Laçın Xana olan 
qəzəbini təhrik edirdi. Çünkü Qaimməqam onu öz rəqibi kimi görürdü. Abbas Mirzə kimsəyə Laçın 
Xana güvəndiyi qədər güvənmirdi. 
 
 
 
 
 75
Qriboyedovun öldürülməsi 
 
        1828-ci ilin payızında Abbas Mirzə Tehrana getdi. Bu səfərdən məqsəd Mək Donaldla bağladığı 
müqaviləyə Şahın da razılığını və təsdiqini almaq idi. Mək Donaldla Şahzadə arasındaki anlaşmaya 
görə, 1814-cü il antlaşmasından iki maddə silinməli və buna qarşılıq isə İngiltərə 250.000 tümən 
ödəməli idi. Bu məbləği isə Qacar dövləti savaş suçlusu kimi Rusiyaya ödəməli idi. Şah öz xəzinəsinə 
az zərər gəlsin deyə bu antlaşmaya müsbət yanaşmaqda idi. Abbas Mirzə atası ilə görüşdə Sankt-
Peterburqa səfər etmək istədiyi haqda da danışmışdı. Şahzadə ,rus İmperatoru ilə görüşərək, 
Türkmənçay antlaşmasında bəzi güzəştlərin olması mövzusunda İmperatordan istəkdə bulunacaqdı. 
Abbas Mirzənin Rusiyanın başkəndinə səfərini əngəlləmələr göstərir ki, bu haqda Şahzadə başarı əldə 
edə bilərmiş. Bu maneə özəlliklə Qriboyedov tərəfindən törədilməkdə idi. O, General Paskeviçin 
diplomat qrupuna daxil idi. General İrəvanı fəth etdikdən sonra ona diplomatik görəv vermişdi. O, 
Türkmənçay antlaşmasından sonra isə Tehrana səfir olaraq təyin edilmişdi.  Qriboyedov ədəbiyatçı və 
şair idi. Bu üzdən İmperator Birinci Nikolay tərəfindən sevilməməkdə idi. Çünkü Birinci Nikolay 
aydın insanlara olumsuz yanaşırdı. Digər tərəfdən, Qriboyedov Dekabristlərə özgü (xas) olan bir fikir 
daşıyıcısı idi. Bu üzdən də bir sürə həbsdə olmuşdu. O zamanki verilərin incələnməsi göstərir ki, onun 
Tehranda qətlə yetirilməsinə İmperatorun ciddi təpki göstərməməsinin də səbəbi bu imiş. Fətəli Şah da 
Qriboyedovdan xoşlanmırdı. Abbas Mirzə bu səfər zamanı İmperatora hədiyyələr haqqında da atası ilə 
danışdı. Abbas Mirzə bilirdi ki, bu səfərə getdikdən sonra düşmənləri yenə də ona qarşı planlar 
hazırlamağa başlayacaq və onu Şahın yanında pisləyəcəklər. Türkmənçay antlaşmasında Rusiyanın 
Abbas Mirzəni vəliəhd kimi tanıması Şahzadənin düşmənlərinə böyük zərbə vurmuşdu. Çünkü onun 
canişinliyi uluslararası düzeyə daşınmışdı. Digər tərəfdən, İngiltərə də müzakirələrdə tərəf müqabil 
kimi Abbas Mirzəni görmək istəyirdi. Bütün bunlar Abbas Mirzənin düşmənlərini başda Asəf-əd 
Dövlə olmaq üzrə hamısını bezdirməkdə idi. Abbas Mirzə nə qədər bağışlamaqdan yana olsa da, ancaq 
Asəf-əd Dövlənin riyakarlığını və xainliyini unutmurdu. Bilirdi ki, bu adam əlinə fürsət düşdüyü 
zaman ona xəyanət edəcəkdir. Abbas Mirzə ömrünün sonlarında Asəf-əd Dövlənin ihanətlərini 
xatırladaraq onun cəzasını Tanrı verəcəkdir, deyə söyləmdə bulunmuşdu. O zaman Asəf-əd Dövlə 
vəzirlikdən kənarlaşdırılmış və sarayın qalaları içindəki evində Abbas Mirzəyə qarşı təxribat yapmaqla 
məşğul idi.  Lakin o, Adına məscidində moizə ilə məşğul olan mollalarla sıx irtibatda idi. Din 
xadimlərinin və Asəf-əd Dövlənin ortaq düşmənləri Abbas Mirzə idi. Din xadimləri düşünürdülər ki, 
Fətəli Şahdan sonra Abbas Mirzə şah olarsa onların işləri necə olacaq. Çünkü Şah olacaq Abbas 
Mirzənin Avropalaşdırma imkanları daha da genişlənəcəkdir. Toplumun dini cəhalət içində qalmasını 
öz mənafelərinə uyğun görən ruhanilər və Asəf-əd Dövlə kimi adamlar Şahzadənin Avropalaşma 
reformlarına qarşı sərt çıxırdılar. Onun Şah olmasını əngəlləmək üçün hər tür fitnə-fəsada əl atırdılar. 
Bir çox din xadimləri açıq söyləməsələr də gizlin-gizlin onun dindən çıxıb və xristian olduğu haqda 
fətvalar verirdilər.  
        1829-cu il şubat ayının gecələrinin birində bir çapar Şahzadəni yuxudan oyadıb ona gözlənilməz, 
diksindirici bir xəbər çatdırdı: Rusiyanın elçisi bütün heyyəti ilə bir yerdə Tehranda qətl edilmişdir! 
        Abbas Mirzə şaşqınlıqdan nə edəcəyini bilmirdi. Çünkü Rusiya ilə savaşa girməmək üçün hər tür 
yola baş vurduğu bir dönəmdə, İmperatorla görüş səfərinə hazırlaşdığı bir zamanda bu gözlənilməz 
hadisə onun bütün planlarını alt-üst etməkdə idi. Şahzadə bu hadisə haqqında dəqiq bilgi almadan, 
öncə inana bilmirdi, bir şayiə olacağını sanırdı. Lakin çox keçmədən olay, ayrıntıları ilə Şahzadəyə 
bəlli oldu. Tehranın elbayı olan Abbas Mirzənin qardaşı Zill-ül Soltandan gələn bir məktub olayın 
doğruluğunu təsdiqləyirdi. Sonra da Şahdan bir məktub gəldi ki, necə olursa-olsun yeni savaşın 
çıxması əngəllənməlidir. Şah, savaşın əngəllənməsini sağlayacaq ancaq bircə kişiyə güvənirdi. O da 
Abbas Mirzə idi. Digər tərəfdən, Şah hər ehtimala görə Rusiyanın savaş elan etməsi durumunda yanız 
qalmasın deyə təcili olaraq müttəfiq aramağa başladı. Qriboyedovun öldürülməsi Şahdan və Tehran 
elbayı Zill-ül Sultandan xəbərsiz  baş vermişdi. Bu hadisə ən çox Abbas Mirzənin düşmənləri və din 
xadimləri tərəfindən təşkil edilmişdi. Məqsəd isə Abbas Mirzənin Sankt-Peterburqa səfərini önləmək 
idi. 
        Tehran əhalisi, o zaman səfirlərin Tehranda olduğundan xəbərdar olurdular ki, bu səfirlər öz 
heyətləri ilə bir yerdə başkəndin mərkəzi xiyabanlarında görünməyə başlayırdılar. Şah tərəfindən də 
sevilməyən Qriboyedov dini məsələlərə müdaxilə etməsə idi, mollaların ona qarşı fətva verməsinə 
bəhanə yaratmazdı. Asəf-əd Dövlənin ona qarşı nifrəti 1827-ci ilin yayında ilk görüşləri zamanı 
 76
başlamışdı. İndi isə Asəf-əd Dövlə həm ondan həm də Şahzadədən intiqam alması üçün çox uyğun 
bəhanə əldə etmişdi. 
        Türkmənçay antlaşmasının bir maddəsi də Qafqaz əsilli xristianlara aid idi. Istər savaş əsiri və ya 
başqa səbəblərdən dolayı olsun, Qafqazdan Qacariyənin müxtəlif yerlərinə aparılmış xristiyanlar 
haqqında da Türkmənçay antlaşmasında bir maddə yer almışdı. Bu insanlar istər qadın və ya kişi olsun 
azad buraxılmalıydılar ki, öz yürdlarına dönüb-dönməmə haqqında özləri qərar versinlər. Bu insanların 
geriyə dönüşündən yana olan Qriboyedov Türkmənçay antlaşmasındaki bu maddəni yürürlüyə qoymaq 
istəmişdi. Gürcüstana dönmək istəyənlərdən biri hər kəsi heyrətə salan Yəqub Xan idi. Yəqub Xan 
Gürcüstanın əsilzadələrindən idi. Otuz ilə yaxın Fətəli Şah sarayının önəmli xidmətçilərindən biri kimi 
tanınmaqda idi. Bu müddət ərzində həm özünə uyğun iş bulmuş, həm də çox zənginləşmişdi. O, 
Qriboyedovun yanına gedib və Gürcüstana dönmə istəyini bildirdiyində Qriboyedov təəccüblənmiş və 
niyə saray həyatından, imkanlarından ayrılmaq istədiyini ondan sormuşdu. Ona “Gürcüstana 
döndüyündə hansısa məchul bir insan kimi adi həyat yaşayacağını bilib-bilmədiyini” sormuşdu. Yəqub 
Xan geri dönməkdə israr etdi. Qriboyedova Qafqazdan gətirilmiş Asəf-əd Dövlənin sarayında sanki 
həbsdə imiş kimi yaşayan iki erməni qadınının durumunu anlatdı. Yəqub Xan Qriboyedova dedi ki, 
onları zorla müsəlman olmağa, müsəlman kimi davranmağa və qapanmağa zorlamışlar. 
        O zaman müsəlman qadınların evdə məhbus kimi yaşamaları sosial törələrin icabatlarından idi. 
Müsəlman qadınlar bunu bir növ qadına hörmət kimi anlayırdılar. Qadınların sosial hadisələrin 
arxasında özlərinə məxsus bir həyatları var idi. Qadın ağlının gəlişməməsi üçün dini törələr hər tür 
əngəl yaratmışdı. Qadın həyatı anlamsız bir sirlər içində itib batmışdı. İslamda qadın şəhvət qaynağı 
olan ət yığını kimi anlaşılmaqdadır. Kişilər isə bu durumdan çox razı idilər. Xüsusən hər hansı bir 
ailənin toplumsal (sosial) statusu yüksəldiyi zaman o ailədə qadınlara olan basqı daha da şiddətlənirdi. 
Bir dövlət adamı, qadınının nə şəkildə yaşamasını gizlin saxlayır və ictimai yerlərdə görünməməsi 
üçün hər tür önləmlər alırdı. Qriboyedov, Allahyar Asəf-əd Dövlənin siqə qadını olan iki ermənini 
səfirliyə gətirtmiş və onlardan geriyə dönüb-dönməyəcəkləri haqda sormuşdu. Erməni qadınlar geri 
dönməkdən yana olduqları üçün səfirlikdə saxlanılmışdılar. Bu hadisədən Asəf-əd Dövlə yararlanıb, 
Qriboyedovdan intiqam almaq fikrinə düşdü. Lakin o, bu işini Fətəli Şahdan gizlin və ruhanilər 
vasitəsi ilə etmək istəyirdi. Çünkü Şahın artıq ona qarşı heç bir hörməti qalmamışdı. Asəf-əd Dövlə ilə 
din xadimlərinin arasında gizlincə sıx irtibat yaranmağa başladı. Tehranda bir neçə kişi bir yerə 
toplaşıb söhbət etdiyində mütləq Asəf-əd Dövlənin namusunun ayaqlanmasını danışır, qadınlarının 
Qriboyedov tərəfindən zorla evindən çıxarılıb aparılmasını dartışırdılar. Bu söz-söhbət ağızdan-ağıza 
dolaşıb bütün şəhəri sardı. Dindar kəsimin “müsəlman” qadınların namusunu qurtarma duyğusu 
qabarmışdı. Tehran elbayı bu həyəcanın bir intiqamla nəticələnəcəyini zənn etmədiyi üçün rus 
səfirliyinin güvənliyini sağlamaq amacı ilə heç bir önləm almamışdı. Lakin əhalinin dərin dini 
duyğuları çox sərt şəkildə coşmağa başlamışdı. Torpağının ruslar tərəfindən işğal olunmasına təpki 
göstərməyib susan bu əhali və onun dini rəhbərləri sanki İslamı qəbul etmiş iki erməni qadınının 
intiqamını almaq üçün macəra axtarırdılar. Xatırladalım ki, rus ordusu Təbrizə girdiyi zaman din 
xadimlərinin istəyi üzərinə onların qarşısında qurban kəsmişdilər. Tarix boyu mövcudluqlarını 
toplumun bu şəlikdə cəhalətinə borclu olan din xadimləri isə intiqam və “namus davası” atəşini 
körükləyirdilər. İslam ölkələrində bu tür kor duyğulardan yararlanaraq toplumu sürətli bir şəkildə 
örgütləndirmə çox rahatdır. İslam tarixində bu tür cəhalət qaynaqlı hərəkətlərə çox rastlanılmaqdadır. 
Din xadimləri İslamin təhqir olunduğunu sanırdılar. Lakin iki erməni qadınının İslamla nə ilgisi ola 
bilərdi. Əslində isə heç bir ilgisi yox idi. Sadəcə şəxsi hesablaşmalar söz konusu idi. Hər zaman olduğu 
kimi, din xadimlərinin və siyasətbazların əlində oyuncaq olan İslam isə ortalıqda bir arac olaraq 
kullanılmaqda idi. Tehranın Adinə məscidindən hərəkətə başlayan böyük bir qrup əllərində qara 
bayraqlar daşıyırdı. Tehran elbayı (valisi) tərəddüd içində qaldı ki, bu yığıncağa müdaxilə etsin ya yox. 
Çox qısa bir sürədən sonra əhalinin hərəkəti iğtişaşa dönüşdü. Əhalinin birdən-birə şiddətə əl atması 
bir çox vəzirləri və Tehran elbayı Zill-ül Sultanı şaşırdı. Artıq istəsəydilər də fətvalar üzündən ağlını 
itirmiş bu əsəbi əhalini kontrol edə bilməzdilər. Əsəbi əhali bağıra-bağıra rus heyətinin bulunduğu 
mərkəzə doğru hərəkət etdi. İslam psikolojisini bilməyən Qriboyedov durumu bu şəkildə gördüyündə, 
onların para ilə satın alına biləcəyini zənn etdi. Səfirliyin qapılarını möhkəmcə qapayıb və 
pencərələrdən noxdaları din xadimlərinin əlində olan əhalinin qarışğa kimi qaynaşdığı yerə para 
səpməyə başladılar. Lakin əhalinin sanki gözü kor olmuş və bu kağızların pul olduğunu görmürdülər. 
Səfirliyin qapısını qırmağa başladılar. Lakin əhalinin içində olan din xadimlərinin casusları hər şeyi 
 77
düşünmüşdülər. Onlar bağırırdılar ki, bu kağız yarpaqlara aldanmayın. Həm intiqamınızı alın həm də 
içəridə altun kisələri var, o altunları da qarət edəcəyik. Əhali balta ilə və əllərinə gələn hər nə varsa 
onunla qapını qırmağa nail oldu. Əhali sadəcə qarşılarına çıxan rusları deyil, səfirliyin bəkçisi olan 
Qacar məmurlarını da əllərindəki qılınc, qəmə və bıçaqla öldürürdü. Bu olayda ancaq səfirliyin katibi 
olan Malzov qaçıb canını qurtara bilmişdi. Başda Qriboyedov olmaq üzrə hamısı qətl edildilər. 
 
*** 
 
        Bu olaydan sonra Rusiyanın intiqam amacı ilə hücum edəcəyi sanılırdı. Lakin aylar keçdi və 
ruslar hücum etmədi. Ancaq müxtəlif səbəblərdən dolayı Abbas Mirzə Təbrizdə sıxıntı içində idi. 
Abbas Mirzənin budcəsi boş idi. Şahdan da heç bir yardım gəlməməkdə idi. Arzularının şəhəri olan 
Təbrizin qalxınması üçün heç bir iş edə bilmirdi. Bütün bunlara rəğmən Abbas Mirzə 1829-cu ilin 
yayında savaşdan sonra ilk kəz olaraq ordusunun böyük göstərisini hazırladı. Azərbaycan ordusunun 
paradını izlədi. Rusiya hər zaman Abbas Mirzədən ehtiyat edirdi. Daima onun Osmanlı və ya Avropa 
gücləri ilə birləşib intiqam alacağından ehtiyat edirdi. Ancaq onlar bilmirdilər ki, mali əksiklik Abbas 
Mirzəni elə çökdürmüşdü ki, hələlik bu planları ağlında daşımamaqdadır. Yalnız Abbas Mirzə böyük 
bir özən və iradə ilə Azərbaycan ordusunun sadəcə ayaqda durmasını sağlaya bilirdi. Şahzadə iki ay 
Ucanda qaldıqdan sonra 14 alayı 14 topla bir yerdə təkrar aktiv hala gətirməyi başardı. Bu parada 
qatılmaq üçün ingilis heyətini də dəvət etdi. 
        Abbas Mirzə düşünürdü ki, nədən rus imperatoru Qriboyedovun intiqamını almaq istəmir?. Bu 
itiqam üçün onun əlində hər tür imkan mövcuddur. Qriboyedov hadisəsindən sonra General Paskeviçin 
Abbas Mirzəyə yazdığı təhdidkar məktublar yerini yumuşaq məktublara buraxmağa başlamışdı. Bunun 
yalnız bir səbəbi var idi, o da rus imperatorunun Qriboyedovu önəmsəməməsi. Rus imperatoru hesab 
edirdi ki, keçmişdə Dekabristlərlə bir yerdə Çara qarşı çıxan bir şəxs uğrunda savaşa qatılmağa 
dəyməz. 
         Lakin Sankt-Peterburqda daima Abbas Mirzə ilə ilgili olaraq bir rahatsızlıq duyulmaqda idi. 
Düşünürdülər ki, Şahzadə özünü toparlayıb savaşa başlayacaqdır. Abbas Mirzənin Osmanlı ilə gizlin 
anlaşması haqda Rusiya bilgi əldə etmişdi. Rusiya bu gizlin anlaşmanı bir ihanət kimi yozurdu. Bu 
ihanəti ortadan qaldırmaq üçün Qacar dövləti tərəfindən önəmli bir heyətin Sankt-Peterburqu ziyarət 
etməsini bəkləyirdi. Ancaq bu heyətin başında önəmli bir şəxsiyət durmalı idi ki, istənildiyində 
Qriboyedovun intiqamını onu girov saxlayaraq ala bilsinlər. Qriboyedov hadisəsi Abbas Mirzənin 
səfərinin baş tutmasını əngəlləmişdi. Bu üzdən Abbas Mirzə öz oğlu Xosrov Mirzəni bu səfər üçün 
nəzərdə tutdu. Xosrov Mirzə atasının ən yaxın danışmanı olmuş, Tufarqandaki müzakirələrdə də 
iştirak etmişdı. Hətta General Paskeviç ona “Yarım Abbas”* olaraq xitab etməkdə idi. “Yarım Abbas” 
Türk dilində, yəni Abbasın yarısı deməkdir. Abbasın yarısı deməkdə Paskeviç Abbas Mirzənin yarısı 
kimi bir anlamı nəzərdə tuturdu. Şübhəsiz ki, rus generalın ona bu şəkildə xitab etməsinin səbəbləri var 
idi. Xosrov Mirzə zəka və siyasi davranış olaraq atasına bənzəməkdə idi.  
        Gənc Xosrov Mirzə öz heyəti ilə bir yerdə Sankt-Peterburqa yola düşdü. Xosrov Mirzəni 
Gürcüstanda çox yüksək səviyədə qarşıladılar. Lakin Xosrov Mirzə özünü Rusiya-Qacariyə dövlətləri 
arasındaki münasibətlərin qurbanlığı kimi sanırdı. Düşünürdü ki, Qriboyedovun intiqamını ondan 
alacaqlar, ancaq bu qurbanlığa hazır idi. Sankt-Peterburqda Xosrov Mirzəni qəbul etmə törənı yaylıq 
sarayında gerçəkləşdi. Sankt-Peterburq, Abbas Mirzənin Ucandaki hərbi paradından və ordusunu 
təkrar döyüş halına gətirməsindən, İstanbulla gizlin anlaşmasından xəbərdar idi. Xosrov Mirzə öz 
davranışlarında özünə tam bir güvən örnəyini sərgiləyərək İmperatorla görüşə hazırlaşırdı. Rus 
imperatorunun önündə diz çökərək, qılıncının ucunu öz sinəsinə tərəf tutaraq ona təqdim etdi. Xosrov 
Mirzə atasının problemlərini həll etmək üçün fəda olmağa hazır idi. İmperator, Xosrov Mirzənin girov 
olaraq saxlanılmasını da düşünmüşdü. Bu üzdən də iki ay müddətincə rəhinə kimi saxlanılan Xosrov 
Mirzə ilə bir diplumat kimi deyil, bir çocuqmuş kimi davranırdılar. Xosrov Mirzə iki ay müddətincə 
qaldığı sarayda oranın memarlıq gözəlliyi ilə bağlı heyrətlərini gizlədə bilmirdi. Olayların axışı 
Rusiyanın Avropa və Osmanlı ilə olan münasibəti fərqli düzeyə gəlmişdi. Bu hadisələr Rusiyanı 
Qacariyə ilə barışcıl irtibata girməyə zorlayırdı. Bu üzdən də Xosrov Mirzənin bu ziyarəti Rusiya 
                                                 
* Bu ifadə tərcümə edilməmişdir. Əsərin orjinal şəklində də “yarım Abbas” olaraq getməkdədir. 
 78
tərəfindən Qacar dövlətinin Qriboyedov hadisəsi ilə bağlı üzr istəməsi kimi yozumlandı. Qacar dövləti 
ilə münasibətlərin normallaşdırılması qərarlaşdırıldı.   
 
*** 
 
        Xosrov Mirzənin bu başarısı onun mövqeyini dəyişdirdi. Ona olan sayqı hər kəs tərəfindən 
artmağa başladı. Abbas Mirzə oğlunun bu başarısından çox qürur duymaqda idi.  Lakin Abbas 
Mirzənin oğulları arasında da rəqabət və həsadət baş qaldırmışdı. Bu da Abbas Mirzəyə öz qardaşlarını 
xatırladır və rahatsızlığına səbəb olurdu. Savaş sıralarında Abbas Mirzə tərəfindən Naib-ül Səltənə 
(canişin) kimi nəzərdə tutulan Məhəmməd Mirzə ilə öz üstün zəkası ilə fərqlənən Cahangir Mirzə 
arasında yaxın qardaşlıq münasibətləri yaranmışdı. Bu iki qardaş Ərdəbil qalasının təslim edilməməsi 
üçün bərabər və bir yerdə çalışmışdılar. Abbas Mirzə düşünürdü ki, sadəcə yaşca böyük olmaq canişin 
olmaq üçün yetərli deyil. Atanın ədalət haqqında bu hissi isə Məhəmməd Mirzəni rahatsız etməkdə idi. 
Məhəmməd Mirzə açıq şəkildə rahatsızlığını dilə gətirməsə də, lakin Abbas Mirzə onun 
davranışlarından və arxadakı giley-güzarından xəbərdar idi. Hər bir şahzadənin ətrafında öz 
tərəfdarları toplanmışdı. Hər kəsim tərəfdarı olduqları şahzadələrin üstün məziyətlərindən danışırdı. 
        Digər tərəfdən, başqa şahzadələr də öz davranışlarında sərbəst kimi görünürdülər. Yenicə 
Kirmanşahın elbayı olmuş Məhəmmədəli Mirzə Dövlətşahinin oğlu Məhəmmədhüseyn Mirzə öz 
çevrəsinin təsirinə qapılaraq Xuzistan və Loristanı da öz yönətiminə tabe etmiş, bu iki əyalətdə elbay 
olan şahzadələri öz yanına almışdı. Son savaşda başarısızlıq göstərdiyindən təhqir olan Şeyx-ül Məluk 
da şahzadələr cərgəsində idi. Şahzadələr arasında savaşlar olur və şəhərlər mühasirə edilirdi. Məsələn, 
Məhərrəm ayının yas mərasimi sıralarında Bürucerd hücuma məruz qaldı. Fətəli Şah, Məhəmməd 
Hüseyn Mirzənin hərəkətlərini Xuzistanda və Loristanda durdura bilərdi. Lakin nə onun hərəkətini 
təyid etdi, nə də onu pisləyəcək bir hərəkətdə bulundu. Əslində Şah öz evladları və nəvələri arasında 
bu şəkildə qarşıdurmalardan xoşlanırdı. Şah, şahzədələrin bir birlərini öldürməyəcək səviyədə olan 
savaşlarına xoşgörü ilə baxırdı. Şahzadələrin əyalətlər uğrunda savaşmaları səbəb olurdu ki, onlar 
Fətəli Şahın təkəlində olan şahlığa və iqtidara göz tikməsinlər. Şah öz sarayına şahzadələrdən oluşan 
bir qvardiya təşkil etmək istəyirdi. Bu vəsilə ilə Şaha daha yaxın olub və gələcəkdə böyük paylar 
almaq üçün şahzadələr arasında çox ciddi rəqabətlər başlamışdı. 
        Rusiyanın işğalına məruz qalmayan əyalətlər də artıq şahzadələrin savaşları üzündən çox zor 
duruma düşmüşdü. Şaha ard-arda şikayətlər gəlirdi. Digər tərəfdən, şahzadələr arasında gedən bu 
savaşlar Şahın xarici ölkələrdəki imajını zədələməkdə idi. Ölkə genəlinə egəmən ola bilməyən bir şah 
kimi anlaşılmaqda idi. Xarici ölkələr, bu şəkildə davam edərsə Qacar imperatorluğunun 
parçalanacağını və müxtəlif dövlətlərə dönüşəcəyini ön görürdülər. Bu üzdən də Şah önləm almaq 
zorunda qaldı. Ən yaxşı sərdarlarından biri olan Qulamhüseyn Xan Sipəhdarı öz ordusu ilə bərabər 
düzən sağlamaq və şahzadələrə qulaqburması vermək üçün savaş bölgəsinə göndərdi. Abbas Mirzədən 
istənildi ki, qardaşları arasında hakimlik etsin. Böyüklük göstərib, onların ixtilaflarını həll etsin. Xəstə 
durumda olan və Azərbaycandan ayrılmaq istəməyən Abbas Mirzə qardaşı oğlu Şeyx-ül Məluku öz 
vəkili kimi şahzadələr arasında arabuluculuq etmək amacı ilə görəvləndirdi.  
        Şiraz əyaləti iki qardaş; Hüseynəli Mirzə ilə Həsənəli Mirzənin kontrolunda idi. Bu iki qardaş çox 
var-dövlət toplamış və yavaş-yavaş mərkəzə qarşı çıxmağa başlamışdılar. Mərkəzə ödəmələri gərəkən 
vergini bütün ixtarlara rəğmən ödəmirdilər. Şah bunları yerində oturtmaq üçün öz ordusu ilə Şiraza 
səfər etmək istədi. 1829-cu ilin yayında Şah öz ailə üzvləri və ordusu ilə Şiraza yollandı. Heç bir şavaş 
olmadan Hüseynəli Mirzə və Həsənəli Mirzə Şahın istiqbalına gəlib, vəfadarlıqlarını ortaya qoydular. 
Onların, Qacar imperatorluğunun şahına qarşı savaş elan edəcək gücləri, cəsarətləri yox idi. Şah, Şiraz 
problemini həll etdikdən sonra Həmədanda ailəsi ilə bir yerdə dincəlməyi düşündü. Lakin Xuzistanın 
isti çöllərindən keçərkən Şahın qadınları çox rahatsızlanmışdılar. Şah, Həmədanda yerləşdikdən sonra 
Abbas Mirzəyə bir məktub yazıb onun da Həmədana gəlməsini istədi. Abbas Mirzə oğlu Xosrov Mirzə 
ilə bir yerdə Həmədana getdi. Xosrov Mirzə, Rusiya imperatoru ilə görüşünün nəticələrini Şaha 
söyləyəcəkdi. “Yeni tarix”in yazarı Cahangir Mirzə, ayrıntılarını söyləmədən Şahın Abbas Mirzə və 
Xosrov Mirzə ilə çox yüksək səviyədə davrandığını yazır. Abbas Mirzənin gəlişi münasibəti ilə 
şənliklər edilmiş və böyük bir qarşılama törəni gerçəkləşmişdir. 
 
*** 
 79
 
        Abbas Mirzə Azərbaycandaki öz işlərini təqib etmək üçün Təbrizə döndü. O, özəl həyatında 
əskisindən də daha artıq qənaət edirdi. Bacısı qızlarının cehizlərini özü təmin etdi. Abbas Mirzə 
ömrünün sonlarında gəlininə, canişinlik üçün nəzərdə tutduğu oğlunun eşinə yazdığı bir məktubda ailə 
məfhumuna nə qədər önəm verdiyini xatırlayır. 
        Abbas Mirzənin eşi və vəliəhdin anası, ərinin xəstəliyindən su istifadə edərək öz iqtidarını 
gündən-günə artırdı. O, Hacı Ələsgər Xanın suçlarının ifşa olunub cəzalanmasını əngəlləyə bilmişdi. 
Xatırladaq ki, Hacı Ələsgər Xan, Ehsan Xanın Abbasabadın hakimi təyin olunmasında Şahzadənin eşi 
ilə bir yerdə plan hazırlamışdılar. Ehsan Xanın isə Abbasabad savaşında ihanət etdiyini keçən 
səhifələrdə oxuduq. Ehsan Xan, Abbas Mirzənin bütün planlarını ruslara vermişdi. Bu savaşda Abbas 
Mirzə az qala əsir düşməkdə idi. Ölümündən sonra özündən 46 evlad buraxan Abbas Mirzənin özəl 
həyatı haqqında bilinən ancaq bu qədərdir. Bu 46 evladın çoxu Şahzadə öldüyündə çocuq 
yaşlarındaydılar. 
        Xorasandan gələn xəbərlər Abbas Mirzəni üzməyə başlamışdı. Çünkü o bölgənin xanlarının 
dövlətə qarşı başqaldırılarını kimsə durdura bilməmişdi. Digər tətrəfdən Mərkəzi Asiya, İngiltərə ilə 
Rusiyanın çıxarlarının toqquşduğu məkana dönüşmüşdü. Abbas Mirzə bu bölgədə savaşmağı və 
Qacariyə  dövlətinin sınırlarını böyütmək istəsə də, ancaq Azərbaycandan ayrılmasını heç təsəvvür edə 
bilmirdi. Get-gedə sümük vərəmi onu daha da zəyiflətməkdə idi. Qarabağın dağlarında at belində 
savaşlarda olan Abbas Mirzə üçün bu qədər xəstəlik və həkimlərin kontrolunda olmaq çox üzücü idi. 
Bu arada Abbas Mirzə özəl həkimi olan ingilis doktor Karməklə öz dostluğunu 1833-cü ilə qədər 
davam etdirdi. Bu ildə onların ikisi də vəfat edəcəklərdi. Abbas Mirzə öz həkiminə güvənir, inanırdı. 
Həkimi ona demişdi ki, hələlik ciddi təhlükə yoxdur, ancaq ayaqlarınız şişməyə başladığında təhlükə 
ciddiləşəcəkdir. 
        Abbas Mirzənin təhsil üçün Avropaya göndərdiyi bir çox öyrəncilər dərslərini bitirib, fərqli 
sahələrdə ixtisas alıb geri dönmüşdülər. Mirzə Baba bunlardan birisi idi. Mirzə Baba Avropada tibb 
oxumuşdu. İndi isə doktor Karməkin yardımcılığını etməkdə idi. Abbas Mirzənin özəl bərbəri olan 
Hacı Baba da Abbas Mirzənin ilaclarının zamanında istifadəsi üçün yardımçı olurdu. Abbas Mirzənin 
yazdığı məktublarından bəlli olur ki, o, ölümünü hiss etdikcə, Laçın Xan və onun ailəsi haqda daha 
çox əndişələnməyə başlayırmış. Abbas Mirzə düşünürdü ki, Şahın antipatisinə tuş olan Laçın Xan 
onun ölümündən sonra necə yaşayacaqdır. Həm də ona qarşı geniş çaplı düşmənliklərin olduğundan da 
xəbərdar idi. Abbas Mirzənin vəziri Qaimməqam, Laçın Xanın ən böyük rəqiblərindən biri idi. Abbas 
Mirzə məktublarında yazırdı: “Laçın Xanın şəxsiyəti və fədakarlığı haqqında yazmaq istərkən qələm 
əlimdən düşür.”52  Abbas Mirzənin məktublarından başqa bir məsələ də bəlli olmaqdadır. Tam o 
illərdə Rusiya, Laçın Xanın izini bulmuşdur. Rusiya, Gürcüstanın soyluları ilə daha yaxın münasibət 
saxlamaq və mal varlıqlarını özlərinə geri qaytarmaq siyasətini izləməyə başlamışdı. Bu üzdən də 
Rusiya Laçın Xana geri döndüyü təqdirdə var dövlətinə sahib olacağı haqda təklifdə bulunmuşdu. 
Lakin Şahzadənin məktublarından bəlli olur ki, Laçın Xan Rusiyanın bu istəyini rədd etmişdir. 
*** 
        1830-cu ilin payızında vəba xəstəliyi Təbrizi sarıb sökməkdə idi. Bütün çalışmalar durdurulmuş, 
ölüm sağdan-soldan, hər tərəfdən can almaqda idi. Bu bəlanı durdurmaq üçün o zaman heç bir imkan 
da yox idi. Sadəcə bu xəstəliyə yaxalanmamanın bir yolu var idi, o da xəstəliyin mərkəzi olan Təbrizi 
tərk edib başqa yerlərdə yerləşmək. Əllərində imkan olan bütün insanlar şəhəri tərk edib, Savalan və 
Səhənd dağlarının ətəklərində məskunlaşdılar. Abbas Mirzə ailə üzvlərini sağlıqlı köşklərindən birində 
yerləşdirdi. Özü isə Təbrizin bir neçə ağaclığında yerləşən Bağ-i Səfa mülkünə daşındı. 
        Yayın son küləkləri vəba xəstəliyinin buxarlarını silib süpürüb apardıqdan sonra Şahzadə 
ordusunu Ucanda düzənli hala gətirməyə çalışdı. Şahzadə boşalmış xəzinəsini doldurmaq üçün vəziri 
Qaimməqamla məşvərət etdi.  Hiyləgər vəzir Qaimməqamın təklifi xəzinəni doldurmaq üçün uyğun 
plan idi. Lakin bu plan Şahzadənin dürüst insan karakteri ilə çəlişməkdə idi, təzad təşkil etməkdə idi. 
Dünyada dürüstkarlığı ilə tanınan Abbas Mirzə bu planı qəbul edə bilməzdi.  30 il boyunca 
Azərbaycana hakim olan Şahzadə heç bir vəzifəni paraya satmaq istmir, para qarşılığı kimisə hansısa 
vəzifəyə gətirmək istəməmiş, hətta bu tür siyasətə qarşı da sərt çıxmışdı. İndi isə onun vəziri 
Qaimməqam ona xəzinənin doldurulması üçün vəzifələrin və valiliklərin satışını önərməkdə idi.  
                                                 
52 Əhvalat və dəst xəthaye Abbas Mirzə 
 80
Qaimməqam təklif edirdi ki, bütün şəhərlərin hakimləri işlərindən alınsın və bu vəzifələr satışa 
buraxılsın. Hər kəs daha çox para versə şəhərin hakimliyi ona verilsin. Qaimməqam gerçək bir 
siyasətçi idi. Bu şəkildə işlərin öhdəsindən rahatca gələ bilər, budcədəki boşluğu doldura bilərdilər. 
Ancaq onun uyquladığı siyasət bir çox hallarda Şahzadənin səliqəsi və doğruluq karakteri ilə 
uyuşmamaqda idi. Baxmayaraq ki, bir çox yazarlar və araşdırmacılar Abbas Mirzənin vəzirinə olan 
etimadından,  güvənindən söhbət etməkdədirlər, lakin Şahzadənin bir neçə məktubu isbat edir ki, O, 
Qaimməqamdan razı deyilmiş. Bəzən də ona çox qızırmış. Cahangir Mirzə açıq şəkildə öz başına 
gələn müsibətlərdən dolayı Qaimməqamı suçlamaqdadır. Ancaq Abbas Mirzə onun bəzi xidmətlərini 
və idarəçilikdə olan təcrübələrini nəzərə alaraq onu tamamən də uzaqlaşdırmaq istəməmişdi.  
        Abbas Mirzənin Təbrizdə olmadığı bir zamanda Təbrizi ziyarət edən bir yabancı Qaimməqam 
haqqında çox gülünc bir imaj yaratmaqdadır. Bu yabancının  yazdığını olduğu kimi gətirəlim: 
        “Bu adamı (Qaimməqamı) çox ziynəti olmayan böyük bir evdə təsəvvür edəlim. Bu ev daima 
gediş-gelişlərə səhnə olmaqdadır. Çünkü o, bütün səxavəti ilə mehmannəvazlıq etməkdədir. Ondan 
öncə onun atası da bu şəkildə davranmışdı. Hədsiz dərəcədə yaraşıqsız geyinən bu vəzir çox uzun 
boyludur. Həddindən artıq yemək yeyir, özəlliklə inanılmaz dərəcədə yemiş (qovun) yeyir. Nizam-
intizamsız dağılmış olan kağızlar ətrafını sarmışdı. Bu intizamsızlıq içində bəzi işlər görürdü. Bir gün 
önəmli bir kağızı axtarmağa başladı və tapa bilmədi. Katiblərindən birini müttəhim etdi ki, onu sən 
itirmişsən. Ancaq bir neçə saatdan sonra o kağızı öz cibindən tapdı. Sürətlə oxuma yetənəyi çox 
yüksəkdir. Kağızı gözlərinin önündə tutur və bir neçə saniyəyə onu oxuyur.” Zahirən çox şişirdilmiş 
bir tip kimi görünsə də, bu şəxs ancaq Qaimməqam ola bilər. Söylənənlərə görə o olmasa imiş, Abbas 
Mirzə ödəyəcəyi borcların qaynaqlarını tapa bilməyəcəkmiş. 
        Ucan qərargahında yay fəslinin son günləri keçməkdə idi. Bu günlərdə Şahzadəyə elə bilgilər 
gəldi ki, bu xəbərlər onun həyatının istiqamətini dəyişdirəcəkdi. Yəzd şəhərinin hakimi olan Abbas 
Mirzənin qardaşı Zill-ül Sültan ona bir məktub göndərərək yazmışdı ki, bu şəhər və Kirman artıq 
imperatorluğun bir parçası kimi deyildir. Gerçəkdən imperatorluqdan bağımsız şəkildə 
davranmaqdadır. 1828-ci il hadisəsindən sonra iqtidarını artırmış olan Həsənəli Mirzə yerli xanlıqlarla, 
özəlliklə Rzaquluxan adlı bir şəxslə birləşərək Yəzdi mühasirəyə almış və işğal etmişdi. Zill-ül Sultan 
məktubunda yazırdı ki, “...onların bu özbaşınalığını yalnız inzibatlı Azərbaycan ordusu durdura bilər.” 
Ancaq Azərbaycan ordusunun bu iğtişaşı durdura bilməsi və onlarla savaşa girməsi üçün Fətəli Şahın 
onayı (təsdiqi) gərəkirdi. Şah, Azərbaycan ordusuna başqa əyalətlərdə əməliyat izni verməkdən 
çəkinirdi. Çünkü bu əməliyatda Azərbaycan ordusunun qalib gəlməsi Abbas Mirzəni sadəcə 
Azərbaycanda deyil, bütün imperatorluqda sevilən bir sərkərdəyə dönüşdürəcəkdi. Şah da belə 
olmasını istəmirdi. Lakin başqa çarəsi də yox idi. Ya bu bölgələrin imperatorluqdan ayrılışına izn 
verməli, ya da Azərbaycan ordusuna Azərbaycanın sınırları dışında əməliyat keçirməyə müsaidə 
etməli idi. Əslində Abbas Mirzə özü də bu əməliyata qatılmaq istəmirdi. Çünkü başqa bir əyalətin 
savaş xərcini Azərbaycana yükləmək istəmirdi. Çünkü Şahzadə bilirdi ki, Azərbaycan ordusu bu 
əməliyata qatılsa, mərkəzdən ona heç bir maddı yardım gəlməyəcəkdir. Ruslara ödənilən borclar 
Azərbaycana yükləndiyindən dolayı artıq Azərbaycanın nəfəsi kəsilmək üzrə idi. Azərbaycan 
ordusunun toparlanıb, toplanıb və geniş hərbı manevrlər etməsi üçün uyğun mərkəzlər bulunmamaqda 
idi. Bir çox yerlər ruslar tərəfindən təxrib edilmişdi. Ən sonda Ərdəbil bu iş üçün seçildi. Çünkü 
Ərdəbil ruslara təslim edilən ən son qala olmuşdur. Bu üzdən də orada böyük təxribat yapılmamışdı. 
Çünkü Ərdəbil anlaşma ilə ruslara təhvil verilmişdi. Bu şəhərin modern imkanlarla təchiz edilmiş 
qalası və savunma sistemi olduğu kimi durmaqda idi.  
        İlk hərbi birimlər Məhəmməd Mirzənin komutanlığında hərəkətə başladı. Toplar, 2.000 süvari və 
4.000 piyadə Məhəmməd Mirzənin əmrində idi. Qısa bir sürədən sonra Abbas Mirzə özü də təqribən 
bir o qədər ordu ilə hərəkət etdi. Bu səfərdə Təhmasib Mirzə, Xosrov Mirzə və Abbas Mirzənin 
qardaşı oğlu Şeyx-ül Məluk Abbas Mirzəyə eşlik etməkdə idilər. Bu sıralarda Abbas Mirzənin 
oğullarından biri əmrində olduğu ordusu ilə Kürdistanda əməliyata başlamış və Qacariyənin iqtidarını 
orada tətbiq etməyə çalışmışdı. Azərbaycan ordusu Azərbaycan sınırlarını tərk etdikdən sonra 
Azərbaycan bir xərabəzarlıq kimi görünməyə başlamışdı. Azərbaycan təqribən 30 il müddətində öz 
canı, varı və dövləti ilə oluşdurduğu ordusunu geri dönməmək üzrə yola salırdı. 
        Sonralar Abbas Mirzə evladlarına yazdığı məktublarda Azərbaycandan uzaqda qalmanın onu nə 
qədər üzdüyünü yazırdı. O, məktublarında Azərbaycanı xatirələrinin yuvası kimi anımsayır.  
 81
        Abbas Mirzənin Yəzdə doğru hərəkət etdiyi zaman bu şəhəri quraqlıq çökərtməkdə idi. Həsənəli 
Mirzə Azərbaycan ordusunun yaxınlaşdığını duyduğunda dərhal Yəzdi tərk edib Kirmanda yerləşməyi 
düşündü. Çünkü Kirmanın savunma sistemi və qalaları Yəzdlə müqayisədə daha möhkəm və güvənilir 
idi. Həsənəli Mirzə hesab edirdi ki, Kirmanda Abbas Mirzə ilə qarşı-qarşıya gələ bilər. Abbas Mirzə 
Yəzdə yetişdiyində bir qurtarıcı sifəti ilə gəlməsinə rəğmən ciddi bir istiqballa qarşılanmadı. Çünkü 
şəhər aclıq və səfalət içində məhv olmaqda idi. Bu şəhər bir ordunun ehtiyaclarını necə sağlaya 
bilərdi? Bu üzdən Abbas Mirzə iki gündən artıq orada qalmadı. Təkrar ordusunu Kirmana doğru 
hərəkətə keçirdi. Lakin heç tələsmirdi, çünkü yağı olmuş qardaşına fikirləşmək üçün fürsət tanımaq 
istəyirdi. Abbas Mirzə sülh yolu ilə Kirmana girmək istəyirdi. Yağı olmuş qardaşına çaparlar aracı ilə 
məktublar göndərib və təslim olmasını, dövlətə qarşı baş qaldırmasından vaz keçməsini dilədi.53 
Kirman əhalisinin bəlləyində (yaddaşında) qorxunc bir xatirə yaşayırdı. Kirman 1790-ci ildə 
Zəndiyənin son qalası durumundaydı. Bu ildə Ağaməhəmməd Xan Qacar Kirmanı fəth etmək üçün 
ordusunu səfərbər etdi. Şəhər əhalisi Lütf Əli Xan Zəndi savunduqları üçün Ağaməhəmməd Xan Qacar 
Kirmanı aldıqdan sonra şəhər sakinlərinin çoxunu öldürdü. Bu üzdən də şəhər əhalisinin xatirəsində 
hələ də canlı olan bu hadisə onları Həsənəli Mirzənin yanında olmamağa sövq edirdi. Bu arada Abbas 
Mirzənin Kirman əhalisinə göndərdiyi mesajlar da şəhərin bazarlarında ağızdan-ağıza dolaşırdı ki: 
“Yalnız dövlətə baş qaldıranları təqib edəcəyik və əhali ilə işimiz yoxdur. Yəzddəki durmu gördük və 
çox rahatsız olduq. Kirmanın da Yəzd kimi aclıq səviyəsinə düşməsini istəmirik. Azərbaycan ordusu 
burada qalmağa gəlməməkdədir. Kirmanda əmin-amanlığı bərqərar etdikdən həmən sonra 
Azərbaycana dönəcəyik. Ordunun xərcini Kirman əhalisinə yükləmək kimi niyyətimiz yoxdur.” 
        Böyük ehtimalla Kirmanda hələ açıq şəkildə Həsənəli Mirzəyə qatılmayan saxlunun önəmli 
şəxsiyətləri bazar əhli ilə gizlin münasibət qurub və Abbas Mirzənin göndərdiyi mesaja olumlu cavab 
vermələrini istəmişlər. Lakin Həsənəli Mirzə dirənmək fikrində idi. Xüsusən Abbas Mirzənin nifrətini 
içlərində daşıyan bir çox adamlar da ona savaşmağı təlqin edirdi.  
        Bu arada Kirmana xəbər gəldi ki, Azərbaycan ordusu Kirmanın bir ağaclığındadır. Bu xəbər 
gəldikdən sonra üsyankar şahzadənin rəftarı dəyişilməyə başladı. Sanki bir şəbəh onun ruhunu işğal 
etmişdi. Bir çox təzadlı əmrlər verir və sanki əmrlərinin keçərliliyi olmadığını sezmişdi. Əcəba onun 
əski xatirələri mi baş qaldırmağa başlamışdı? Çocuqludan bəri Abbas Mirzənin bütün alanlarda ondan 
üstün olduğunu bilirdi. Abbas Mirzənin barış elçiləri qala divarlarının arxasında “təslim olun!” 
çağrıları ilə bağırırdılar. Bu arada Həsənəli Mirzənin müttəfiqləri inanılmaz bir hadisəyə şahid oldular. 
Dirənmək üçün fərman verməsi yerinə Həsənəli Mirzə, Abbas Mirzəni qarşılamaq və istiqbalına 
varmaq üçün hazırlığa başlamışdı.  
         Azərbaycan ordusu qalanın kənarlarında yerləşmişdi. Abbas Mirzə qardaşının təslim olub və 
onun istiqbalına gəlməyə hazır olduğunu duyduğunda əmr verdi ki, onunla bir şahzadə kimi 
davranılsın. Sonra da onu öz çadırına dəvət etdi. Onlar çadırda artıq yaxın əqrəba kimi söhbətləşirdilər. 
Abbas Mirzə iki il öncə onu vəliəhdlikdən almaq istəyən qardaşına qarşı çox ədəblə davrandı. Onu bir 
qrup süvari ilə Tehrana göndərdi. Fətəli Şah əmr verdi ki, onu kontrol altında bir evdə saxlasınlar. 
Lakin bu onun üçün böyük bir cəza sayılmırdı. Bu arada Abbas Mirzədən intiqam almaq amacı ilə 
Həsənəli Mirzəyə qatılan bir çox xanlar Kirman qalasını tərk edib və dirənmək üçün öz qalalarına 
pənah apardılar.  
        Bahar yaxınlaşmaqda idi. Azərbaycan ordusu geri dönməyə hazırlaşırdı. Azərbaycan ordusuna 
mənsub olan hər kəs Şahzadənin özü kimi təkrar Azərbaycana dönmələrindən dolayı sevinirdilər. 
Lakin bilmirdilər ki, tale onlar üçün başqa bir macəra hazırlamaqdadır. 
        Şahzadələrin boğuşmalarının bitməsindən arxayın olan Fətəli Şah, Növruz bayramını daha rahat 
və təmtəraqla keçirmək istəyirdi. İsfahan bağları bahar fəslini Tehran bağlarından daha tez qarşılayır. 
Bu üzdən də Şah öz hərəmsərası ilə bir yerdə Növruzu İsfahanda keçirmək fikrində idi. Bu səfərdə 
diqqəti cəlb edən və gələnəklərə uyğun olmayan bir hadisə baş verdi. Şah, sadəcə öz ordusuna 
güvənmədi, Ərak və Mazəndəran orduları da bu səfərdə Şaha eşlik etdilər.  
        Əyləncə mahiyətli səfərin bu qədər geniş önləmlərlə yapılması hər kəsin ağlında soru işarəti 
oluşdurmaqda idi. Çünkü Şah, öncəki səfərlərində bu qədər önləm almamış, sadəcə özünün özəl 
qoruyucu ordusuna kifayət etmişdi. Abbas Mirzənin düşmənləri yenə də Şahı etkiləməyi başarmışdılar. 
Şaha dolayısı ilə anlatmişdılar ki: bütün Şahzadələr bir birləri ilə çəkişərək çökmüşlər, baxmayaraq ki, 
                                                 
53 Cahangir Mirzə “Tarixe no” 
 82
o çəkişmələrin Şaha ziyanından daha çox faydası var idi. Meydanda qalan və güclü olan ancaq Abbas 
Mirzədır. Abbas Mirzə sadəcə yenilikçi zehniyəti ilə Padşaha qarşı təhlükə ünsürü deyildir, həm də 
ölkədə inzibatına və disiplininə görə birinci yerdə duran ordusu ilə də təhdid amilidir. Azərbaycan 
ordusunu Şaha qarşı yönləndirib və iqtidarı bütünü ilə ələ keçirə bilər, deyə ard-arda imalar və 
işarələrdə bulunulurdu. Bu imaları Şah önəmsəmiş və mühafizə gücünü gücləndirməyə başlamışdı. 
Abbas Mirzənin düşmənləri Türkmənçay anlaşmasından sonra onun və ordusunun bir daha 
yüksəlməmək üzrə çökəcəyini sanmışdılar. Lakin Abbas Mirzə təkrar ayaqda idi. Azərbaycanın birinci 
və Qacariyənin ikinci şəxsi kimi qədd ələm eləmişdi. Bu da din xadimləri başda olmaq üzrə bütün əski 
qafalı kəsimi rahatsız etməkdə idi. 
        Abbas Mirzə Kirmandan İsfahana doğru irəlilərkən Padşah da dərin bir əndişə və şübhə içində bu 
şəhərə doğru irəliləməkdə idi. Nadir Şahın oğlunun başına gətirdiyi fəlakət o zaman hələ 
unudulmamışdı. Nadir Şah öz oğlundan şübhələnərək onun gözlərini kor etmiş və bununla da etdiyi 
bütün işlərini də varissiz buraxmış, xanədanın da gələcəyini uğursuzluğa və aqibətsizliyə gömmüşdür. 
Nadir Şahın oğlunu kor etmə macərasından o zaman təqribən yüz il keçməsinə rəğmən iqtidar 
münasibətlərində kurallar dəyişməmişdi. Hər kəs bu şəkildə bir hadisənin ola biləcəyini sanırdı. 
Özəlliklə Abbas Mirzənin yenilikçi dünya görüşünə qarşı olan din xadimləri və mənsəb sahibləri belə 
bir hadisənin oluşması üçün gecə-gündüz fitnələr törədir, planlar hazırlayırdılar. Fətəli Şahın ağlına 
şübhə dolmuşdu, bu şübhənin dəf olma yolunu axtarırdı. Uzun düşüncədən sonra Fətəli Şah Abbas 
Mirzədən qurtarma yolunu tapmışdı. Ona və müşavirlərinə görə Abbas Mirzənin təkrar 
Azərbaycana dönüşü əngəllənməli idi. Çünkü Abbas Mirzə yalnız Azərbaycanda güclüdür. Yalnız 
Azərbaycanda daha da güclənib və təhdid ünsürü olma təhlükəsini davam etdirə bilərdi. Şah düşündü 
ki, bütün əyalətlərdə artıq sabitlik bərqərardır. Sadəcə Xorasanda iğtişaş vardır. Bu üzdən də Abbas 
Mirzəni bu iğtişaşı yatırtmaq üçün görəvləndirmək istədi. Bu işi ilə bir güllə ilə iki hədəf vururdu. 
Həm Abbas Mirzənin ordusunun zəifləməsini sağlayır, həm də Xorasandaki iğtişaşlardan qurtarmış 
olurdu. Hər kəs bilirdi ki, Azərbaycandan uzaqda qalan Abbas Mirzə ölü kimi bir varlığa dönüşəcək. 
Çünkü Xorasanda nə yenilikçi reformlarına davam edə bilərdi, nə də Xorasan əhalisi Azərbaycan xalqı 
qədər ona sahib çıxardı. 
 
*** 
 
        Səfəvilər ehtişamından boşalmış İsfahan, Fətəli Şahın gəlişi ilə təkrar bir ünə qovuşmaqda idi. 
Bütün yaxın əyalətlərin elbay (vali) şahzadələri öz hədiyə sürüləri, naxırları ilə İsfahana gəlmiş və 
Şaha olan sədaqətlərini, vəfadarlıqlarını sərgiləyirdilər. Abbas Mirzə, Kirman hökümətini oğlu Xosrov 
Mirzəyə tapşırdı. Bir neçə xanı ətrafına alıb hələ də Kirmanın güvənliyini təhdid edən Rzaquluxanı 
təqib edib, yaxalamaq üçün isə ordunun böyük bir bölümünü oğlunun əmrinə buraxıb İsfahana yola 
düşdü. Abbas Mirzə sadəcə kiçik bir ordu və yüngül topxanası ilə İsfahana gəldi. Şah, Abbas Mirzənin 
bu kiçik ordusunun paradını izlədi. Ard-arda savaşlara qatılan və xüsusən böyük məğlubiyətdən sonra 
təkrar özünü bu şəkildə toparlayan Azərbaycan ordusunu və onun komandanını alqışladı. Padşah, 
Abbas Mirzəni Xorasan məmuriyətinə göndərəcəyindən dolayı bir anlıq üçün də olsa içindəki şübhəni 
bir yana atmış və Şahzadəni övməyə başlamışdı. Şahzadə bilmirdi ki, bu övgünün arxasında 
Azərbaycandan əbədi olaraq ayrılma planı yatmaqdadır. Abbas Mirzə atasının Xorasan əməliyatına 
“yox” deyə bilməmişdi. Xorasan ismən Qacariyəyə aid idi, əslində isə mərkəzə bir o qədər də tabe 
deyildi. Məşhəddə Şahın kiçik oğullarından biri olan Əhmədəli Mirzə hakim olaraq görəv başında idi. 
Lakin onun heç bir idarəçilik qabiliyəti yox idi. Ancaq Mirzə Musa adında bir qələm əhli onun 
yardımçısı idi. Xorasan kimi kaos içində çağlayıb duran bir məmləkəti Əhmədəli Mirzənin yönətə 
biləcəyi sanılmırdı. Bu üzdən də Şah, öncə İrəvanın əski hakimi yaşlı Hüseyn Xan Sərdarı Əhmədəli 
Mirzəyə yardımçı olaraq göndərmək istədi. Artıq yüz yaşını doldurmuş olan Sərdar Hüseyn Xan bu işə 
razı oldu. Lakin tam atlanıb yola düşərkən əcəl onu yaxaladı. Hüseyn Xan, Xorasana səfər öncəsində 
dünyasını dəyişdi. 
       Şah, Xorasanda istiqrarın bərqərar olunması üçün Abbas Mirzəni görəvləndirdi. Abbas Mirzə heç 
sormadı ki, nədən bu görəv ona verilir. Çünkü sadəcə bu sorunun sorulması ilə Şahın şübhələrinin 
tüğyan edib və Abbas Mirzəni sərt şəkildə cəzalandıracağı bəlli idi. 
        Bir neçə gündən sonra Şah hər kəsi, özəlliklə Abbas Mirzəni da heyrətləndirəcək bir nitq etdi. 
Fətəli Şah, zərrin paltarlar içində, başında parlayan tacı ilə şəhərin törən mərkəzində bütün dövlət 
 83
ərkanının hazır bulunduğu bir zamanda yüksək səslə Abbas Mirzənin üstün cəhətlərini övgü ilə 
xatırladı və davam etdi ki, artıq bu gündən sonra Şahzadə sadəcə Azərbaycanın elbayı (hakimi) 
deyildir, Xorasanın da elbaylığı Abbas Mirzəyə verilir. Abbas Mirzə həm Azərbaycanın, həm də 
Xorasanın valisidir. Abbas Mirzənin böyük oğlu Məhəmməd Mirzəni da övdü. Ona bir şeylər verməsə 
də gələcəkdə arzularına çatmasını diləyib və zamanında vəliəhd olmasını arzu etdi. 
        O gün bir çox insanın ürəyi nifrətdən az qala partlamaqda idi. Əcəba illər boyu islahatçı 
Şahzadəyə qarşı planlar çizən din xadimlərinin və bəzi dövlət adamlarının işlərinin nəticəsi bu mu 
olmalı idi? Şahzadə zəifləmək yerinə daha da güclənmişdi. Ancaq bu güclənmə ödülü ilə də 
Azərbaycandan daimi olaraq uzaqlaşacaqdı. Padşah isə böyük bir qürur və inancla  Abbas Mirzə 
vasitəsi ilə İmperatorluğun sınırlarının Ceyhun və Seyhuna qədər genişlənəcəyindən söhbət edirdi.   
        Abbas Mirzə, İsfahanı Xorasana doğru tərk etmədən öncə Azərbaycan ordusunun Xorasana 
intiqalı üçün bütün işləri gördü. Eləcə də Kirmanın idarəsi üçün təkrar yeni tapşırıqlar verdi. Şah, 
Şeyx-ül Məluku Kirmanın yönətimi üçün təyin etmişdi. Qaragözlü xanlarının fərmanı altında olan 
Həmədan alayları Şeyx-ül Məlukun əmrinə verilirdi. Qaragözlü xanları Qacarlara sadiq olmalarını bir 
neçə kərə isbatlamışdı. 
        Ancaq Kirmanda hökümət edən Xosrov Mirzəyə daha çətin görəv verilmişdi. Xosrov Mirzə, 
Yusif Xan Topçu ilə bir yerdə Azərbaycan ordusunun böyük bir hissəsini topları ilə bir yerdə Kirman 
və Xorasan arasında yerləşən qumsal çöllükdən keçirib Xorasana sövq etməli idilər. 
 
 
 84
Xorasan olaylarına giriş 
 
     Buxara və Xeyvə əmirləri Çingiz Xan imperatorluğunun kiçik qalıqları olan özbək toplumuna 
hökm etməkdəydilər. Onlar türkmən xanlıqları ilə sıx irtibatdaydılar. Türkmən xanlıqlarının 
xorasandakı Qacarlara qarşı dirənişlərini dəstəkləyirdilər. 
        Səfəvi şahları və sonra da Nadir Şah bir çox kürd sərkərdələrini ailələri və qəbilələri  ilə bir yerdə 
Xorasana yerləşdirmişdilər. Bu şəkildə bir sınır qvardiyası oluşdurmağı düşünmüşdülər. Türkmənlər 
isə kürdlərin buraya yerləşməsinə başdan bəri qarşı çıxmış və onları öz düşmənləri kimi görürdülər. Bu 
coğrafiyada yerləşdirilən kürdlər isə özlərini özbək və türkmən qarşısında qorumaq zorunda 
qalmışdılar. Mərkəzi iqtidarların da himayəsini arxasına alan kürd silahlı dəstələri özbək-türkmən 
təhlükəsini önləmək üçün bir arac kimi kullanılmaqda idi. 
        Lakin kürdlər artıq dörd nəsl idi burada yaşamaqda idilər, yerli əhalinin dəyərlərinə zamanla 
uyum sağlamışdılar. Bəzən də öz mənafelərini yerli əhali ilə birləşməkdə görürdülər. 
        Xatırlatmaq gərəkir ki, Türküstanın uzantısı olan Xorasanın savaşçı qəbilələri bəzən bir liderin 
ətrafında birləşib və cahangüşalığa, fütuhata başlayıb qısa ömürlü imperatorluqlar qururdular. Dehli 
padşahlığı bunlardan birisidir. 
        XVII əsrdə Səfəvi şahları bu qəbilələrin dağınıqlığından yararlanıb hakimiyətlərini o ərazilərə 
qədər götürməyi başarmışdı. Ancaq sonralar İsfahan mərkəzli Səfəvi iqtidarı çökdüyündə, bu 
bölgələrin xanları üsyana qalxmış  və Səfəvi mirası nə varsa, hamısını yerlə yeksan  etmişdilər. 
        Nadir Şah iqtidara gəldikdən sonra onları öz dağlarına tərəf geri püskürtdü. Lakin bu ərazilərin 
insanlarının savaş qabiliyətinə bələd olduğu üçün bir çoxunu öz ordusunda yerləşdirdi. 1747-ci ildə 
Nadir Şahın öldürülüşündən  sonra Abdaliyan qəbiləsindən olan Nadir Şahın Əhməd Xan Dəvərani 
adında bir sərdarı varislik iddiasında bulundu. Bu da ona Xorasanın işlərinə müdaxilə haqqı verirdi. 
Əhməd Xan Dəvərani heyrətamiz işlər görməyə başladı. Dehliyə təkrar hücum etdi. Qısa sürədə böyük 
bir imperatorluq qurmağı başardı. Onun imperatorluğu Herat, Bəlx, Qəndhar, Keşmir, Lahur, 
Multan, Pişavər, Kabil, Bəluçistan və bütün Xorasandan ibarət idi. Onun imperatorluğu varisləri 
tərəfindən parçalandı. Ancaq Əhməd Xan soyundan olan şahzadələr öz iddialarını sürdürməkdə idilər. 
Qacarlar bəzən bu şahzadələri bir-birinə qarşı qoyub, hər iki tərəfin savaşaraq çökmələrini sağlayırdı. 
Artıq Abdaliyan sərkeş, üsyankar rəiyyətlər kimi bir sosial status almış durumdaydılar. Herat və 
Qəndhar isə Qacar dövlətinə vergi ödəyən bağımsız əmirliklər  şəklindəydilər. 
        Xorasan xanlarının üsyanlarını yatırmaq amacı ilə bu bölgəyə gələn Abbas Mirzənin başqa 
planları da var idi. O, Qacariyə dövlətinin sınırlarını Ceyhuna tərəf genişlətmək fikrindəydi. Xorasan 
üsyanlarını yatırmaq üçün öncə Heratı ələ keçirməyi düşündü. Lakin Abbas Mirzəni rahatsız edən 
ciddi bir hadisə var idi: İngiltərə məsələsi. Abbas Mirzə bilirdi ki, Hindistanda bu qədər güclənmiş 
olan İngiltərə gec-tez Türküstana doğru açılmağa başlayacaqdır. Qarşısında belə bir güclü dövləti 
görməsi onun xəyallarını al- üst edirdi. 
        Herat o zaman bağımsız bir əmirnişin idi. Buraya Kamiran Mirzə hökm etməkdə idi. Abbas Mirzə 
öncə Heratı almağı ağlına qoymuşdu. 
        Abbas Mirzənin Xorasana gəlişi ingilisləri çox rahatsız etməyə başlamışdı. Mərkəzi Asiyada 
Rusiya ilə İngiltərənin çıxarlarının qarşı-qarşıya gəldiyi bir dönəmdə Azərbaycan ordusunun Xorasana 
gəlməsi İngiltərəni əndişələndirməyə başlamışdı. Ingilislər düşünürdülər ki, Abbas Mirzə ruslarla 
gizlin anlaşaraq Xorasana gəlmişdir. Rusiyanın Abbas Mirzəyə hərbi yardımından ehtiyat edirdilər. 
 
 
 
 
 
 
 
 
 
 
 
 
 85
 
Xorasan olayları 
 
        Peyğəmbər soyundan olduğu söylənilən Məsumə xanımın məzarı bir sürü ziyarətçini şor suları ilə 
məşhur olan Qum şəhərinə sövq etmişdi. Bir çox dövlət adamları məzarlarının burada olmasını arzu 
edirdi, Məsumənin məzarının yanında! Sanki bu dünyada etdikləri zülm və sitəmləri Məsumənin 
aracılığı ilə o dünyada hesablarından sildirə biləcəklərmiş kimi bir xurafi inanc mövcud idi. Qısa bir 
sürədən sonra həyata göz yumacaq olan Fətəli Şah da Məsumənin məzarının yanında axirət dünyası 
üçün yer ayırmışdı. Bu üzdən də özünün də məzarının burada olacağını düşünən Şah bu məkanın 
onarımına çox əhəmiyət verməkdə idi. 
        Abbas Mirzə öz ordusu ilə bir yerdə bu məkandan keçməkdə idi. İstəyənlərə gedib Məsumənin 
məzarını ziyarət etmələri üçün izn verdi. Ordu Xorasana doğru hərəkətinə davam etməkdə idi. 
Damğanda Azərbaycandan gələn çaparlar Abbas Mirzənin yolunu gözləməkdə idilər. Ordu Damğana 
çatarkən Azərbaycan əyalətinin elbayı təyin edilən Feridun Mirzənin məktubunu Abbas Mirzəyə 
verdilər. Feridun Mirzə, Abbas Mirzənin oğlu idi. O, Kirmana yollanarkən oğlunu Təbrizin hakimi 
olaraq təyin etmişdi. Abbas Mirzə Təbrizdə olub bitənlərdən xəbərdar oldu. Feridun Mirzə atasına 
Laçın Xanın yazdığı bir diləkçəni də göndərmişdi. Abbas Mirzə Laçın Xanın bu diləkçəsinə bir 
sonraki düşərgədə, yəni Şahrudda cavab yazacaqdı. Abbas Mirzənin bu məktubunu olduğu kimi 
gətiririk:54 
        “Laçın Xan, Sizin diləkçəniz Feridun Mirzə tərəfindən Damğanda mənə çatdırıldı. Sağlığınızın 
yerində olması məni çox sevindirdi. Rəcəb ayında Xorasana gəlmənizi istəmişsiniz. Bu istəyiniz 
gerçəkdən də mənim hədsiz sevincimə səbəb oldu. Umarım ki, bütün işlərinizi yerbəyer edib və üç 
ayın içində Xorasanda olursunuz. Əmin-əd Dövlə cənablarına yazacağam ki, Tehrana gəldiyinizdə Sizi 
qarşılasın və dərhal izn alıb Xorasana gətirsin. Oğlum Feridun Mirzəyə da yazmışam ki, bütün səfər 
ehtiyaclarınızı və bütün istəkləriniz, nə varsa yerinə yetirsin. Siz də çəkinməyin və Təbrizdə nə 
ehtiyacınız olursa Feridun Mirzəyə söyləyin. Sənin Tiyul*un haqqında da Feridun Mirzəyə yazmışam. 
Onlar sənin mülkündür, necə istəyirsən elə də düzənlə.  Bu, artıq sənin biləcəyin işdir. İstəsəniz 
Tehrandaki Məhəmməd Mirzə**nın Tiyuluna da baş çəkib və istədiklərinizi əldə edə bilərsiniz. 
Məhəmməd Mirzə Mehranabaddaki tiyulunu çox gözəl vəziyətə gətiribdir. Yaxşı imarətlər tikmiş və 
tikməkdədir. Tanrı izn verərsə, özünüz yaxından görəcəksiniz. Mənim sağlığımla ilgili sorular 
sormuşsunuz. Tanrı Sizdən razı olsun. Siz Azərbaycana çox xidmətlər etmişsiniz. Bu haqda nə qədər 
də yazsam azdır. Sizin xidmətləriniz haqda öz evladım Məhəmməd Mirzəyə yazmışam. Bu arada Sizin 
bacınız oğlu Zal Bəyə Tehrandan xələt göndərməyi unutmuşam. Bu səbəbdən də öz əynimdəki 
arxalığımı göndərirəm. Ona vermənizi rica edirəm. Sizin evladınız və bacınız oğlu mənim də 
evladlarım kimi sayılırlar. Zal Bəyi öz atasının adı Zəki Xan adı ilə çağırsanız, daha yaxşıdır. Xorasana 
çatdığımda təkrar məktub yazacağam. 
  
Naib-üs Səltənə Abbas Qacar Vəliəhd- Şahrud” 55 
 
        Bu məktubun ləhni Abbas Mirzəni yaxşı bir ailə başçısı kimi göstərməkdədir. Məsələn 
Azərbaycan ordusuna əməyi keçən insanları tiyulla ödülləndirməsi diqqəti cəlb etməkdədir. 
Şahzadənin duyğusal və qəlbi həyatı da burada sərgilənməkdədir. Bu məktubda Şahzadə haqlı 
insanları çox incə yöntəmlə dəyərləndirməyi başaran bir sərkərdə kimi sezilməkdədir.  Abbas Mirzənin 
bu insancıl davranışları sonralar hətta onun rəqibləri tərəfindən də ovgü ilə anımsanacaqdır. 
 
*** 
        Abbas Mirzənin Azərbaycan ordusu ilə Xorasana gəlmə xəbəri sürətlə yayılmışdı. Qış səssizliyinə 
dalmış türkmən çadırlarında artıq bu haqda söhbət edilirdi. Azərbaycan ordusunu Xorasana 
yaxınlaşması həyəcan yaratmağa başlamışdı. Adətən qış fəslində bu bölgələrdə islaq və ürək 
                                                 
54 Bu məktubun orijinalı Tehranın “Səltənət kitabxanası”nda saxlanılmaqdadır. 
*Tiyul, Padşah tərəfindən bəzi insanlara verilən mülk idi. Bu mülkdə o şəxsin mal davarı, atları da yerləşirdi (G.G) 
**  Laçın Xanın 3-cü oğlu 
55 Məktubun farsca mətni “Əhvalat və dəst xəthaye Abbas Mirzə” kitabından alınmışdır. 
 86
bulandırıcı qoxusu olan keçə alaçıqların içində insanlar bahar fəslində edəcəkləri işlər və savaşlar 
haqda danışardılar. Türkmənlərdə savaşa qatılmaq üçün məcburiyət yox idi. Sadəcə bir kişi alaçığının 
önünə savaşa hazırlıq anlamını daşıyan bir kiçik bayrağı taxdığında o alaçığın ətrafını könüllü 
savaşçılar alırdı. Savaşmaq üçün məcburiyət söz konusu olmasa da o coğrafiyanın özəlliyi insanları 
savaşmağa zorlamaqda idi. Türküstan coğrafiyası kaos və savaş coğrafiyası kimi təsbit edilmişdir. 
Savaşsız mümkün deyildi. Türküstan coğrafiyasının özəlliyi budur. Burada uzun sürəli bir sərmayənin 
və zənginliyin oluşması mümkün olmamışdır. Çünkü bir yerdə bir az zənginlik birikdiyi zaman başqa 
güclü və fürsəti yaxşı dəyərləndirən qəbilə tərəfindən talan edilmişdir. Bu hadisə tarix boyu bir təsəlsül 
şəklində davam etmişdir. Bu üzdən də bu bölgədə soylu bir aristokrasi oluşmamışdır. Bir qəbilə və ya 
bir sülalə iqtidara gəldiyində özündən bir öncəki nailiyətlərin kökünü kəsirdi. Rişəsini qurudurdu ki, 
təhdid ünsürləri ortadan qaldırılsın. Bu çəkişmə və kaos davam edə-edə gəlmişdir. Çadırnişin 
türkmənlər üçün, özəlliklə onların savaş aracları olan atların yemini təmin etmək çox önəmli məsələ 
idi. Azərbaycan ordusu yaxınlaşdıqca onlar bütün problemlərini göz önündə bulundurmağa 
başlamışdılar. Artıq yüksək səslə danışanların səsləri səssizliyə bürünmüşdü. 
        Daima Şahzadənin adı dillərdə dolaşırdı. Azərbaycandan bu qədər uzaq olan bu coğrafiyada 
Abbas Mirzənin məğlubiyətlərı haqqında heç bilgiləri yox idi. Ancaq onun ordusunun topları və ağır 
silahları ilə ilgili çox söz-söhbət gəzirdi. Vur-qaç savaşının mütəxəssisi olan türkmənlərin qorxusu ağır 
silahlardan, xüsusən toplardan idi. Çünkü vurduqlarından sonra artıq qaçışa imkan qalmırdı. Savaş 
teknolojisi gəlişdikcə vur-qaç savaşçılarının da fütuhat istedadları tarixə gömülüb qalırdı.  Artıq sürətlə 
qaçan atlarla, qıyqacı ox atmaqlarla tarix yaratmaq qeyri-mümkün hala gəlməkdə idi. Uzun mənzilli 
toplarla on minlərcə süvari sürüsünü uzaqdan atışla darmadağın etmək mümkün idi. 
       Şahzadə haqqında bəzi mitolojik söyləntilər də ortalıqda dolaşmaqda idi. Bəziləri deyirdilər ki, 
Şahzadə kürd xanlarına bənzəməz. Onu gedib öz sarayında ziyarət etmək çətin məsələdir. Sadəcə 
təslim olmaqla bu işin olması mümkündür. Həm də onu altun-filanla aldatmaq da çətin məsələdir. Daş 
kimi bir qəlbi var. 
        Türkmən kəndləri aclıq və səfalət içində qıvrılıb durmaqda idi. Bəzi türkmən xanları Bocnurd, 
Dərgəz, Qoçan və Sərəxs kimi türkmən şəhərlərinə casuslar göndərib bu şəhərlərin hakimlərinin və 
əhalisinin Abbas Mirzəyə olan tutumunu öyrənməyə çalışırdılar. Məşhəd şəhərinin icra işlərindən 
sorumlu və Əhmədəli Mirzənin vəziri olan Mirzə Musa türkmənlərlə gizlin-gizlin irtibat qurmağa 
başlamışdı. Türkmən xanları bütün türkmənləri öz yanlarında bulundura bilmələri üçün məzhəb 
fərqliliyini də sıx-sıx gündəmə gətirirdilər. Şiə Azərbaycan ordusunun gəlib Sünni Türkmənistana 
hökm edəcəyinin mümkün olmayacağını təbliğ edirdilər.  Digər tərəfdən, Əhmədəli Mirzənin Abbas 
Mirzəyə qarşı həsədini, nifrət və kinini də körükləməyə başlamışdılar. Əhmədəli Mirzə başından bəri 
Abbas Mirzəni sevməməkdə idi. Xorasan xanları onun bu duyğusundan yararlanmağa çalışırdılar. 
Əhmədəli Mirzə də özünü xanların dəstəyi ilə gücləndirib və Azərbaycan ordusuna qarşı çıxmaq 
istəyirdi. Bir çapar həyəcanlı bir şəkildə xəbər gətirdi ki, Azərbaycan ordusu Şahrudu tərk etmiş və 
Bəstama yaxınlaşmaqdadır. Bu qadisin tutub dilini kəsdilər ki, niyə belə bəd xəbərlər gətirirsən!  
 
*** 
         Abbas Mirzəyə qarşı bir plan oluşdurmaq amacı ilə şahzadə Əhmədəli Mirzə, Mirzə Musa, 
Rzaquluxan, Qoçan elxanı və bütün kürd sərkərdələrinin qatılımı ilə bir şura düzənləndi. Digər 
önəmsiz xanlar isə bu şuradan çıxacaq ortaq qərara təslim olacaqlarını bildirdilər. Şurada təklif olundu 
ki, Məşhədin darvazları Azərbaycan ordusuna qarşı qapansın və kəsinliklə açılmasın. Məşhəd əhalisinə 
də təbliğ edilsin ki, Azərbaycan ordusunun mənsubları uzun müddətdir daima savaşlara qatıldıqları 
üçün vəhşiləşmişlər. Azərbaycan ordusu Məşhədə girsə, İmam Rzanın məzarındaki xəzinəni də talan 
edib aparacaqdır. Onlar düşünürdülər ki, qış boyunca Abbas Mirzənin Məşhədə girişini əngəlləyə 
bilsələr, Şahzadə ordusunun ehtiyaclarını bu soyuq havalarda təmin edə bilməyəcək və Azərbaycan 
ordusunun düzəni ehtiyac üzündən dağılacaqdır. Baharda isə Abbas Mirzə ordusunu toparlayana qədər 
ona hücum etmək mümkün olacaqdı. 
        Bu şurada qərara alındı ki, Abbas Mirzənin Məşhədə yaxınlaşmasına izn verilsin. El el xanlardan 
Abbas Mirzəyə itaətə hazır olduqları haqda məktublar gəlirdi. Lakin Abbas Mirzə öz ehtiyatını əldən 
vermədən dərin-dərin düşünür və bölgədən gələn, casusları vasitəsi ilə gətirilən xəbərləri yaxşı-yaxşı 
dəyərləndirirdi. Bu şurada toplanan insanlar Şahzadənin illər boyu sürən savaşlarda birikdirdiyi 
təcrübəni nəzərə almadıqları üçün yanlış hesab yapırdılar. Bu planlar Abbas Mirzə üçün çocuq 
 87
oyuncağı kimi bir şey idi. Abbas Mirzə ona ard-arda gələn bu məktubların arxasındaki təhdid 
planlarını dərhal sezə bilmişdi. Abbas Mirzənin Məşhədin yaxınlığında bir kürd qalasını amansızca 
məğlub etmə xəbəri Məşhədə gəldiyində bu şuradaki ittifaq öz-özünə çözülməyə başladı. Artıq 
birlikdən deyil, hər ağızdan bir səs çıxmağa başlamışdı. Xanlar başlarına çarə qılmaq üçün öz 
qalalarına geri döndülər. Çevrələrinin boşalmasını görən Əhmədəli Mirzə və onun vəziri Abbas 
Mirzəyə olan sonsuz nifrətlərinə rəğmən ona qarşı gəlməməyi düşündülər. Abbas Mirzəni qarşılamaq 
üçün göstəri hazırlıqlarının başlanmasına əmr verildi. Lakin üzlərində qorxu əlaməti açıqca 
görünməkdə idi. Azərbaycan ordusuna qarşı düzənlədikləri şura haqqında Abbas Mirzə bilgi əldə 
etdikdən sonra onlarla necə davranacağından əndişələnirdilər. Bu şura haqqında Abbas Mirzə ayrıntılı 
şəkildə bilgi sahibi olmasına baxmayaraq özünü elə aparırdı ki, sanki heç bir şey bilməməkdədir. Bu 
önəmsiz qardaşı ilə mehribanca davrandı. Kirman valisi Həsənəli Mirzə kimi Məşhəd valisi Əhmədəli 
Mirzəni da Tehrana göndərdi. 
        Abbas Mirzə, Səbzvara hərəkəti zamanı oğlu Məhəmməd Mirzə də yardımçı alayı ilə atasına 
qatıldı. Qış çox ağır keçməkdə idi. Şahzadə xəbərdar oldu ki, yenicə tərk etdiyi Sultan meydan 
şəhərinin yaxınlığında kiçik bir kənd vardır. Güclü qalaları və savunması olan bu kənddə Rzaquluxan, 
kürd elxanları barınmaqda idi. Çöllükdə yapılmış olan bu qala uzaqdan görünürdü. Abbas Mirzə, 
müxtəlif tayfalardan savaşçı kimi kürd elxanlarına və Rzaquluxana qatılan birliklərin pusquda 
olmasından ehtiyat edirdi. Abbas Mirzə əmr verdi ki, möhkəm mıxlanmış darvaznı dövüb və Şah adına 
təslim olma ixtarı versinlər.  Şahzadə hələ xuşunətə, zora əl atmamışdı. Təslim çağrısına cavab 
gəlmədiyi üçün Azərbaycan ordusuna atəş əmri verildi. Bu qalanı ələ keçirmək neçə gün zaman 
alacaqdı. Palçıq qalanın divarlarını top mərmiləri söküb yerlə bir edirdi. Durumu bu şəkildə görən 
Rzaquluxan Şahzadəyə bir çapar göndərib onun pis qarşılanmasının günahkarı saxludaki yetkililər 
olmuşdur deyə öz günahlarının bağışlanmasını istəmişdi. Lakin Rzaquluxanın bu hiyləsi də baş 
tutmadı. Qalaya hücüm daha da şiddətləndi. Qala təslim alındıqdan sonra Abbas Mirzə qalaya zorla 
gətirilmiş silahlı qrupları cəzalandırmadan azad buraxdı. Onlar öz evlərinə döndülər.  
        Abbas Mirzə təhdid ünsürlərini bir-bir dəf etdikdən sonra özü ilə bərabər gətirdiyi on minlərcə 
insanın ehtiyaclarını təmin etmək haqqında düşünməyə başladı. Xorasanı ağır qış şərtləri öz istilasında 
bulundurmaqda idi. Ordusunun ehtiyaclarını Məşhəd, Nişabur və Səbzvar arasında paylaşdırdı. 
Bahardaki yeni əməliyatlara daha güclü ordu lazım idi. Oğlu Təhmasibi Azərbaycandan hərbi birliklər 
gətirmək  üçün Təbrizə göndərdi. 
        Istiqrar öncə zorluqla sağlanıldı. Xosrov Mirzənin başçılıq etdiyi ordudan və Yusif Xanın 
əmrində olan ağır topxanadan xəbər yox idi. Bunlar Kirmanı tərk etdikdən sonra qumsal çöllüyə 
varmişdılar, bu üzdən ağır bir səfər çətinlikləri ilə qarşı qarşıyaydılar. Su qıtlığı qumsal çöllüyün bütün 
güvənliyini təhdid edirdi. Hər ehtimala görə onların qumsal küləklər və ya başqa səbəblər üzündən 
yollarını azması böyük fəlakətə səbəb ola bilərdi. Belə bir hadisə bütün ordudan əl üzmək anlamında 
idi. Bütün ordu susuzluqdan qumsallığın içində məhv ola bilərdi.  
        Ancaq Məşhədə xəbər gəldi ki, Xosrov Mirzə öz ordusu ilə qumsal çöllərdən uzaqlaşmış və insan 
yaşayan yerlərə yaxınlaşmışdır. Təbəs vahələri Xosrov Mirzəni yaxşı qarşılamışdı. O bölgənin kiçik 
xanları hətta Xosrov Mirzəyə qatılıb, öz hörmətlərini Abbas Mirzəyə bildirmək üçün Xorasana yola 
düşmüşdülər. Ancaq Təbəsin yaxınlığında olan və möhkəm qalaları ilə səciyələnən Tərşiz şəhəri 
düşmənlik etməyə başladı. Bu şəhərin mühasirəsi və alınması iki ay sürdü. Ən sonda bu nahiyənin 
Məhəmməd Xan Qərai adında bir xanının Xosrov Mirzə ilə iş birliyi nəticəsində şəhər zəbt edildi. 
Məhəmməd Xan Qərai özü istiqlaldan yana idi. Ancaq bəlli səbəblər üzündən 1832-ci ildə Azərbaycan 
ordusuna yardım etmək zorunda qalmışdı. O kiçik şəhərdə 10.000 xəlvər buğda ehtikar edilmişdi. 
Xosrov Mirzə bu buğdanı öz əsgərləri arasında paylamaq yerinə bazarda satışa buraxıb gələrini orduya 
xərclədi. Bu qədər buğdanın satışa buraxılması Tərşiz əhalisini sevindirmişdi. Çünkü o soyuq qış 
günlərində ehtikar üzündən şəhərdə aclıq hiss edilməyə başlamışdı. 
 
*** 
        
 Bahar gəlmiş və Məşhədin, Nişaburun bağları meyvə ilə dolmuşdu. Abbas Mirzə yeni savaşlar üçün 
hazırlıq görməyə başlamışdı. Abbas Mirzəyə qarşı çıxan xanların heç birinin qalaları Əmirabad qalası 
qədər möhkəm və savunma açısından mükəmməl deyildi. Əmirabad Məşhəd və Qoçan arasında 
yerləşməkdə idi. Rzaquluxan Azərbaycan qalalarından təsirlənərək bu qalanın savunma sistemini 
 88
oluşdurmaq üçün səkkiz il zaman sərf etmişdi. Bu baharda Abbas Mirzənin ilk hədəfi bu qalanı almaq 
idi. Bu qalada Yusif Xan adında bir tatar hökm sürməkdə idi. Onun yaxşı saxlusu var idi. Bu saxlunun 
nəfərləri müxtəlif qəbilələrdən təşkil edilmişdi. Yusif Xanın əmrində bir neçə top da var idi.  
        Şahzadənin bəklədiyi yardimçı alaylardan az bir qismi gəlib çatdı. Ancaq Rzaquluxan Abbas 
Mirzənin intizamlı ordusunun üstünlüyündən xəbərsiz deyildi. Bu üzdən də riskə girib Azərbaycan 
ordusu ilə üz-üzə savaşa girmədi. Qoçana sığınıb və orada savaş hazırlıqları yapmağa başladı. 
Rzaquluxan bir az da Əmirabadın dirənəcəyinə ümid bağlamışdı. Qalanın mühasirəsi onun çevrəsində 
xəndək qazmaqla başladı. Xəndək qazmaq, yəni mühasirənin ciddi şəkildə başlanması anlamında idi. 
Abbas Mirzə, Xosrov Mirzənin və topçu Yusif Xanın yetərincə irəli getdiklərini görüb hücumu 
ertələdi. Onlara əmr verdi ki, mühasirə edilənlərlə danişmaq mümkün olan bir yerdə qərarlaşıb onlara 
təslim olma çağrısında bulunsunlar.  Bütün çağrılar geri çevrildi. Təslim olmağa yaxınlaşmadılar. 
Abbas Mirzə qalanın atəşə tutulmasına əmr verdi. Qarşı tərəfdən də top atəşi ilə cavab verildi. Hər iki 
tərəf ağır itki verməyə başladı. Azərbaycan ordusunun içində qəzəb bağırtıları get-gedə artırdı. Çünkü 
qazılan xəndəklərdə bir çox Azərbaycanlı öldürüldü. Bu üzdən Azərbaycan ordusu daha da intiqamçı 
bir rəftarla savaşmağa başlamışdı. Cahangir Mirzə yazır ki, Əmirabad divarlarının xəndəklərində bir 
neçə yabancı mütəxəssis öldü. Abbas Mirzənin Laçın Xana yazdığı bir məktubda da bu haqda məlumat 
verilməkdədir. Bu yabancılar kimlər olmuşlar? Fərarı ruslar mı olmuş əcəba? Bu yabancılar haqqında 
övücü bir şeylər yazmaq istərdik, lakin onların kimlikləri haqqında heç bir bilgi və qaynaq yoxdur. 
Həm Abbas Mirzə, həm də Cahangir Mirzə bu savaşda yabancıların öldüklərini yazmışlar. Ancaq 
onların kimlikləri haqqında heç bir ipucu buraxmamışlar. 
        Abbas Mirzə mühasirə edilənlərin dirənişlərini təqdir etsə də bu dirənişin qısa sürədən sonra 
qırılacağına tam əmin idi. Ağır topların qalaya atəş açmalarına əmr verildi. Top mərmiləri qalanın 
divarlarını yıxıb aşırırdı. Divarlar elə dağılmışdı ki, artıq mühasirə olunanlar gözlə görünürdü. Onlar 
daşı daşın üstünə qoyub səngər düzəltməyə çalışırdılar. Təkrar top atışları qalanı toz-torpağa bürüdü. 
Qalanın içində saxlanılan barıt anbarına mərmi isabət etmişdi və partlayışın səsi hər kəsi dəli etməkdə 
idi. Artıq Azərbaycan ordusunun qalanın divarlarından dirmaşaraq içəri girməyə ehtiyac qalmamışdı. 
Böyük-böyük dəliklər açılmışdı. Bu dəliklərdən içəri keçmək çox rahat idi. Dirənişin qırılmasına az 
zaman qalmış topxananın rəyisi Yusif Xan bir düşmən gülləsi ilə öldü. Abbas Mirzənin çox yaxın 
dostu Laçın Xanın oğlu Yusif Xanın ölümü Şahzadəni çox etkilədi. Yusif xanın ölümü ilə də Abbas 
Mirzə öz vicdanında özünü Laçın Xana daha çox borclu sanırdı. Lakin necə olursa-olsun bu qalanı ələ 
keçirmək zorundaydı. Yusif Xanın məqamını alay komutanı olan Qasım Xana verdi və ona əmr etdi ki, 
qalaya hücum edən Bəhram Mirzəyə kömək etsin. Azərbaycan ordsusu hücumun son aşamasına 
başlamışdı. Hər tərəfdə hücum təbli çalınırdı. Bayraqdarlar Azərbaycan ordusunun bayraqlarını 
qalanın müxtəlif yerlərində yüksəltmişdilər. Azərbaycan ordusu viranə qalmış və tüstülənən qalaya 
tam daxil olmuşdu. Abbas Mirzə bir tərəfdən qalanın içindəki ailələrin, var-dövlətlərinin əsgərləri 
tərəfindən yağmalanmasını istəmir, digər tərəfdan də bu qədər savaşdan sonra yağmalama istəyində 
olan əsgərlərini haqlı sayırdı. Bu üzdən iyirmi min tümən əsgərlərinə ödül ayıraraq şəhərin 
yağmalanmasını əngəllədi. Bu savaşla ilgili Şahzadənin Laçın Xana yazdığı bir məktubdan parçalar  
gətirirk: 
        “...Laçın Xan, Sizin yeriniz boş idi. Oğlunuz Yusif Xan böyük qəhrəmanlıqlar göstərdi. Bütün 
Azərbaycan ordusunun üzünü ağ etdi. Bu qəhrəmanlıq Sizin soyunuza xas olan bir şey. Tanrı izn 
verərsə, Heratın fəthində Siz özünüz də iştirak edərsiniz.”56 Sonra məktubunu Laçın Xana aid işlərlə 
davam edir və bu ibarələrlə bitirir: “Mənim boynumda olan Sizin haqqınızı ödəyə bilmək üçün Tanrı 
mənə ömür versin və yardımçım olsun.”57 
        Abbas Mirzə Azərbaycan ordusunu xərabə qalmış və tüstülənən qalanın yaxınlığında yerləşdirdi. 
Bu arada Məhəmməd Mirzə öz alayı ilə atasına qovuşdu. Məhəmməd Mirzəyə özəl bir görəv 
tapşırıldığı üçün qalanın mühasirəsinə qatılamamışdı. Abbas Mirzə tam bu savaşa qərar verdiyi zaman 
xəbər gəldi ki, Xeyvənin əmiri Allahqulu Törə, bütünü ilə türkmənlərin yaşadığı Sərəxs şəhərinin 
yaxınlıqlarına varmış və Sərəxsin türkmən hakimi Salur Xanla gizlin irtibata keçmişdir. Türkmənlərin 
Sərəxsdə bir kölə bazarı var idi. Bu bazarda müxtəlif yerlərdən yağmalanmış var-dövlətlər də satılırdı. 
                                                 
56 Eyni qaynaq 
57 Eyni qaynaq 
 89
        Sərəxs və digər şəhərlərin hakimi ilə özbək əmirinin gizlin irtibatları var idi. Abbas Mirzə 
düşündü ki, Əmirabad savaşında məğlub olarsa arxadan da Allahqulu Törə, Azərbaycan ordusuna 
hücum edəcəkdir. Bu üzdən oğlu Məhəmməd Mirzəni Sərəxsdə özündən ayırdı. Məhəmməd Mirzə 
Sərəxsin ətrafında yerləşib və heç bir təhrikedici hərəkətdə bulunmadan özbəklərin üzərindən diqqətini 
ayırmadı. Əmirabadın Azərbaycan ordusu tərəfindən alınma xəbəri gəldikdən sonra Xeyvə əmiri 
Məhəmməd Mirzəyə ədəbli və möhtərəmanə bir məktub yazıb göndərdi. Sonra da öz ordusu ilə bir 
yerdə Xeyvəyə yola düşdü. 
 
*** 
        
Abbas Mirzə öz işini hələ tam bitirməmişdi. Əmirabadın 10 ağaclığında yerləşən Qoçanı da ələ 
keçirmək zorunda idi. Qoçan üsyankar kürd xanlarının mərkəzi idi. Rzaquluxanın isə get-gedə 
rahatsızlığı artırdı. Düşünürdü ki, niyə gözləməlidir ki, Abbas Mirzə gəlib onu yuvasında bassın. 
Xorasan bölgəsində Azərbaycan ordusu bütün ordulardan üstün durumda idi. Abbas Mirzə isə bütün 
iradəsi ilə üsyankar şəhərləri təslim etmkdə qərarlı idi. Rzaquluxan düşünürdü ki, Abbas Mirzə də 
başqaları kimi hədiyələr qarşısında əfv etməsini bilər, sadəcə hədiyələrin dəyərini artırmaq lazımdır. 
       El xanı Rzaquluxanın elçiləri bir neçə kərə Şahzadənin qərargahına gəlib və çeşidli şəkildə 
təkliflərini təqdim etdilər. Azərbaycan ordusu Qoçana tərəf hərəkətə başlarkən bu elçilərin sayı 
çoxalmağa başlamışdı. Abbas Mirzə bütün hallarda yalnız qeydsiz-şərtsiz təslim olmağı önərirdi. 
Ancaq Qoçana tərəf yürüş etməyə də tələsmirdi. Çünkü Əmirabad savaşı Azərbaycan ordusunda bəzi 
boşluqlar oluşdurmuşdu. Bu üzdən də Şahzadə, fərari ruslardan oluşan alayın və Azərbaycanda 
Təhmasib Mirzənin əmrində olan Mazəndəran alayının yardıma gəlməsini bəkləyirdi.  
        Qoçan saxlusunda 12.000 nəfər bulunmaqda idi.  Bu saxlunun tərkibi bəluçlardan, 
bocnurdlulardan, zəfəranlılardan və çinaranlulardan oluşmaqda idi. Ancaq el xanının təbii müttəfiqləri 
olan türkmənlərin sayı hamısından çox idi.  
        Mühasirə başlamışdı. Saxlunun nəfərləri qalanın dəliklərindən mühasirənin tamamlanması üçün 
edilən işləri görə bilirdilər. Qısa bir sürədən sonra ağır topların atışları gecə vaxtı başladı. El xanının 
cəsarəti Xeyvə əmirinin ordusunu geri çəkməsi ilə sönməyə başlamışdı. Atış gücləndikcə 
Rzaquluxanın qorxusu artırdı. Təkrar Şahzadəyə elçi göndərib və daha çox hədiyələr və´dində 
bulundu. Şahzadənin cavabı isə əskisi kimi idi: Tam təslimiyət. Rzaquluxan durumu belə gördüyündə 
təslim olmaqdan başqa çarənin olmadığını düşündü. Təslim olmaq üçün şəxsən özü Abbas Mirzənin 
hüzuruna gedib və təslimiyətini elan etməli idi. Abbas Mirzənin vəziri Qaimməqamın ən kiçik oğlu 
Rzaquluxanı gətirmək üçün getdi. Təslim olmağı ölüm kimi dəyərləndirən Rzaquluxan əyninə bir 
kəfən geydi. Əlinə bir sıyrılmış qılınc alıb Şahzadənin hüzurunda qarnını söküb özünü öldürməyi 
düşünmüşdü. Abbas Mirzə dəima belə düşünürdü ki, cəsarətli bir rəqib zərurət icabı təslim olarsa, 
onunla xoş davranmaq lazımdır. Bu üzdən də Rzaquluxan hərbi ehtiramla qəbul edildi. Abbas Mirzə 
onun cəzalandırılmasından vaz keçdi. Lakin sonradan Şah, Abbas Mirzənin bu şəxsı səliqəsinə uyğun 
davranmadı. Rzaquluxanın bayrağı altında olan saxlunun sərkərdələri azad buraxıldılar.  
        Qoçanın bütün savunma sistemini söküb dağıtdılar. Lakin qalanın içi bir o qədər də zərər 
görmədi. Şahzadə qalanın içinə girib Rzaquluxanın qorxunc sarayına daxil oldu. Əmr verdi ki, hamamı 
isitsinlər. Günlər boyunca yuyunmamış Şahzadə buranın hamamında yuyundu. Sonra Rzaquluxanın 
böyük oğlunu qəbul etməyə razılıq verdi. Bu oğlan anası tərəfindən Abbas Mirzəyə bir neçə hədiyə 
gətirmişdi. Bu hədiyələrin rəmzi anlamı var idi.58 
       Bu əşirət yapılı toplumda başçıların ailəsi bir sülalə oluşdururdu. Bölgənin yaşamı və düzəni 
onların iradəsindən və nüfuzlarından asılı olurdu. Bu sülalə dağıldığında bölgəni kaos bürüyürdü. Bu 
səbəbdən Abbas Mirzə, Rzaquluxanın oğlu Sam Xanı onun yerinə hakim təyin etdi. Hakim təyin etdi 
ki, bu ailəyə olan sayqı və ya qorxu səbəbilə bölgədəki kaos önlənsin.59 Lakin qalanı təkrar onarıb 
səngər halına dönüşdürməsini, böyük ordu oluşdurmasını ona yasaq etdi.  Bununla da Sam Xan heç bir 
                                                 
58 Watson (Robert Qrant) “A History of Persia” London, 1866. 
59 Eyni qaynaq.  
 
 
 90
zaman atasının intiqamını almaq amacı ilə bölgədə özünə müttəfiq arama kimi bir duyğuya heç 
qapılmadı. 
        Bölgədə istiqrarın tam sağlanması amacı ilə Salur Xanın əmrində olan Sərəxs də bütünü ilə ələ 
keçirilməli idi. Bu türkmənlər dirək olaraq öz çıxarları uğrunda savaşmırdılar.  Özlərinə bənzər 
tayfalar üçün silah təşkil edirdilər və qarşılığında isə kölə alırdılar. Onların Xeyvə əmiri ilə geniş ticari 
əlaqələrinin təməlində də bu durmaqda idi.  
        Sərəxsin mühasirəsinə başlamadan öncə bir neçə zəruri iş üçün Məşhədə getdi. Hələ Qoçanda 
ikən Herat hakimi Kamran Mirzənin oğlu Yarməhəmməd Xan Şahzadənin ziyarətinə gəldi. Bu qonaq 
da Xorasan xanlarını bir-bir məğlub edən Azərbaycan ordusunu yaxından görmək istəmişdi. 
Yarməhəmməd Xan nə qədər Abbas Mirzənin qarşısında hörmətlə davransa da, Abbas Mirzə Heratın 
da Qacar imperatorluğunun bir parçası olmasını qonağına söyləməkdən vaz keçmədi. Abbas Mirzə, 
böyük bir ədəb və nəzakətlə Yarməhəmməd Xanı qəbul etmişdi. Xosrov Mirzəni isə görəvləndirmişdi 
ki, onu yola salmaq üçün Məşhədə qədər yola salma törəninə eşlik etsin. Məşhəddə isə ən yaxşı bir evi 
onun qalması üçün nəzərdə tutdular. Ancaq Yarməhəmmədi qorumaqla görəvli olan gözətçilər Abbas 
Mirzənin həyatının sonuna qədər onu (Yarməhəmmədi) əsir kimi saxladılar. 
        O zaman bütün şəhərlərin mühasirəsi bir-birinə bənzəməkdə idi. Eyni yöntəmlə mühasirə edilən 
Sərəxs Abbas Mirzənin qələbəsi ilə sonuclandı. Şahzadə Qoçanda olduğu kimi türkmənlərin də 
istəklərini böyük bir qətiətlə rədd etdi. Onlara da təslim olmamaları təqdirdə savaşın qaçınılmaz 
olacağını söylədi. Bu savaşda Salur Xanın müxtəlif hiylələri üzündən şəhər təslim alındıqdan sonra 
Abbas Mirzə əsgərlərinin yağmalama istəyinə müsbət cavab verdi. Bu şəhərdə illər boyu kölə alış-
verişi sonucunda barınan altun və gümüşlərin Azərbaycan əsgərləri tərəfindən talan edilməsi başlandı. 
Başqa yerlərdə olduğu kimi Sərəxsin də savunma sistemi çökərtildi. Salurların cəsarəti basılmışdı və 
onların məğlubiyəti Türküstanda böyük əks-səda oyatdı. Abbas Mirzə bu sınırın qorunması üçün ciddi 
önləmlər almağı düşündü. Ən yaxşı güvənlik önləmi bu idi ki, Qacar ərazisinə gələn karvanların Salur 
türkmənlər tərəfindən qorunacağını Xeyvə əmirinə qəbul etdirsin. Həm də Xeyvə əmiri ona tabe olan 
köçəri qəbilələrin Xorasana hücumlarını əngəlləməyi üzərinə götürməli idi. 
        Bu qələbənin mənəvi tərəfi var idi ki, Şahzadə öldükdən sonra hamısı yoxa çıxdı. Lakin Qacar 
dövlətinin etibarı qorunmuş və Şahzadənin Ceyhuna qədər uzanma istəyi gerçəkləşmişdi. Sərəxs 
Macərası bitdikdən sonra Şahzadə Məşhədə geri döndü. Şahzadəyə xəbər gəldi ki, bir yabancı gəlmiş 
və Şahzadə ilə görüşmək istəyir. Şahzadə bu yabancının qarşılanması üçün gərəkən bütün işləri etdi. 
Ancaq yabancı ilə qarşılaşdığında heyrətdən nə edəcəyini bilmirdi. Qarşısında Təbriz dostu Mək Nil 
durmaqda idi. Şahzadə çox sevinmişdi. Sonra da uzun-uzun bir yerdə müzakirələrə və söhbətlərə 
başladılar. Şahzadə deyirdi: “Xatırlayırsan mı, sənə söyləmişdim ki, Doğudaki savaşlarımda mənə 
eşlik et? Siz mənim dəvətimi ciddiyə almamışdınız. Ancaq bir az gecikmə ilə gəlmişsiniz. Amma hər 
halda səni bir zamanlar xəyalımda təsəvvür etdiyim yerdə görməkdəyəm”. Abbas Mirzə unutmamışdı 
ki, Tufarqanda ruslarla müzakirə zamanı ingilislər ona çox böyük yardım etmişdilər. 
        Rusiya ilə İngiltərənin Mərkəzi Asiya ilə ilgili olaraq yeni rəqabətləri başlamışdı. Mək Nil bu 
siyasət icabı Abbas Mirzə ilə görüşmək üçün görəvləndirilmişdi. Çünkü Abbas Mirzə ilə əskidən 
münasibətləri var idi. O, Xorasanda və Türküstanda İngiltərənin çıxarlarını təqib edəcək ən uyğun 
diplomat idi. İngiltərə, bölgəni tanımaq üçün önəmli yatırımlar yatırmağa başlamışdı. Mək Nildən 
başqa bir çox ingilis, türkmən milli paltarlarına bürünərək və ya din adamları şəklində bölgədə görəv 
yapmağa başlayacaqlardı. Xüsusən də türkməncəni, ərəbcəni və farscanı öz ana dilləri kimi öyrənib 
danışan ingilislər ən çox din adamları, din xadimləri və dərvişlər biçimində bölgədə dolaşmaqdaydılar. 
Çünkü dini otoritənin kütlənin mənəviyatı və əxlaq sistemi üzərində olan egemenliyi daha yüksək 
səviyədə idi. Bu vəsilə ilə ingilis dərvişlər həm bölgənin özəlliyini yaxşı tanıyır və mərkəzə bilgi 
verirdilər, həm də kütlənin dini ehtiyaclarını bərtərəf edirdilər. Beləliklə də bu dərvişlər kütlənin inanc 
nəbzini əllərində tutaraq istədikləri istiqamətə yönləndirə biləcəklərdi. Sonralar ingilis dərvişlərin bu 
çalışmaları nəticəsində İngiltərə, Mərkəzi Asiya ilə bağlı çox başarılı və tutarlı siyasət izləyəcəkdi. 
Bütün qəbilələrin özəlliklərin bilmək üçün ingilislər, hətta köçəri tayfaların içində belə illər boyu onlar 
kimi yaşayacaq və onlar kimi yaylağa, qışlağa köç edəcəkdilər.  
        Mək Nil Xorasanda və Türküstanda Abbas Mirzənin önəminə şahid olmaqda idi. Başqa bir rəsmi 
ingilis məmuru türkmənlərin və özbəklərin içində öz işi ilə məşğul idi. Bu məmur söylədiyində ki, 
Abbas Mirzə ruslarla savaşarkən məğlub olmuşdur, kimsə inanmırdı. Türkmənlər və özbəklər arasında 
“qorxunc Şahzadə” ifadəsi hörmət və ehtiram yaradırdı. Mək Nil, Abbas Mirzənin fikirlərini və 
 91
xəyallarını o qədər öyrənmişdi ki, Şahzadənin də Send*də gözü olduğunu bilmişdi. Send isə 
İngiltərənin çox önəmsədiyi bir bölgə idi. Buraya nə Abbas Mirzəni, nə də Rusiyanı buraxmaq fikrində 
idi. Çünkü Sendin başqa güclər əlində olması Hindistandaki İngiltərə mənafeyini təhdid edə bilərdi. 
Send, İngiltərə üçün Hindistanla ilgili olaraq güvənlik sınırı sayılırdı. Bu səbəbdən də bu bölgənin 
qorunması ilə bağlı hər türlü tədbirləri almışdı. İngiltərə üçün bölgədə mərkəz tabeli güclərin olması 
bir təhdid ünsürü sayılırdı. Kiçik xanlıqların kiçik bölgələrdə yarım dövlət şəklində olması İngiltərə 
üçün daha əlverişli idi. Bu üzdən də Abbas Mirzənin bütün bölgəni bir mərkəzə tabeetmə istəyi 
İngiltərəni rahatsız etməkdə idi.  
 
*** 
 
        Qış fəsli bir daha əməliyatları durdurmuşdu. Abbas Mirzəni müvəqqəti olaraq tərk edən xəstəlik 
təkrar baş qaldırmışdı. Qış günləri onun Tehrana səfər etməsi üçün uyğun deyildi. Baxmayaraq ki, 
Tehranda olub və Herata hücum konusunda Şahla məşvərət etmək, həm də 1832-ci ilin yay 
savaşlarıyla ilgili Şaha bilgi vermək istəyirdi. Şahzadə payızın əvvəllərində Azərbaycan ordusunun 
böyük bir qismini azad edib evlərinə göndərdi. Şahzadəyə görə, artıq onlar yorulmuşdular, evlərinə, 
Azərbaycana dönüb ailələrinin yanında yaşamaları gərəkirdi. Evlərinə dönənlərin çoxu Azərbaycanın 
kiçik məchul kəndlərindən idi. Bu gün Abbas Mirzənin xatirələri və hörməti Azərbaycanda hələ də 
yaşayırsa, bunun səbəbi də elə budur. Şahzadə Azərbaycanda bütün xalq təbəqələrinin tanıdığı bir 
şəxsiyət idi. Onun ölümündən sonra isə bu geri dönən əsgərlər çocuqlarının adını Abbas Mirzə 
qoyacaq və Şahzadə ilə bağlı xatirələrini nağıllaşdırıb öz çocuqlarına və nəvələrinə danışacaqlardı. 
Baxmayaraq ki, Abbas Mirzə Xorasanda öldü ancaq onun mənəviyatına sahib çıxan, hətta yasını 
saxlayan Azərbaycan oldu. Azərbaycan xalqı onun adını öz nağıllarına, tarixi xatirələrinə qazdı. Abbas 
Mirzə öldükdən sonra Azərbaycanda yeni doğulan çocuğun adını “Abbas Mirzə” qoyurdular. 
Azərbaycan xalqı, onu kürdlərin talanından qurtaran, rusların zülmündən azad etməyə çalışan bir 
kişinin adını əbədiləşdirib hər gün ağzında tələffüz etmək üçün Abbas Mirzənin adını çocuqlarına 
verirdi, çocuqlarının Abbas Mirzə kimi Azərbaycana sahib çıxmalarını istəyirdi. Abbas Mirzənin ölüm 
xəbəri Azərbaycanda duyulduğunda Urmiyədə, Ərdəbildə, Zenganda, Muğanda, Xoyda, Gəncədə, 
Qarabağda, Şəkidə, Bakıda, Naxcıvanda və Azərbaycanın adları bilinməyən kəndlərində dünyaya 
gələn çocuqların adı “Abbas Mirzə” olaraq qoyuldu. Abbas Mirzə zorla və hiylə ilə Azərbaycandan 
ayrıb Xorasana göndərsələr də ruh olaraq Azərbaycan ona sahib çıxdı. Çünkü Abbas Mirzə öz ruhunu 
və mənəviyatını Azərbaycana buraxmışdı. O, bunu Azərbaycanda xalqın daha rifah içində yaşaması 
üçün gerçəkləşdirdiyi reformlarla isbatlamışdı. Abbas Mirzə, Azərbaycanı, ancaq və ancaq 
Azərbaycanı çağdaş dünyanın bir parçası etmək istəyirdi. 
        Şahzadə, gedənlərin yerini yeni və daha gənc olan birimlərlə doldurmağı qərarlaşdırmışdı. 
Baharda Xosrov Mirzə özü ilə bərabər yeni alaylar gətirəcəkdi. Şahzadə bilirdi ki, onun istəyinə 
Qarapapaq və Ayrımlı* tayfaları rədd cavabı verməzlər. 
        Qışın səssizliyinə batmış bu bölgələrdə yapılması gərəkən bir sürü işlər var idi. Bu ərazilər Nadir 
Şahdan sonra ilk kəz olaraq mərkəzi iqtidara tabe edilirdi. Lakin biri digərinin ardınca gələn məktublar 
Şahzadəni Azərbaycana bağlayırdı. Abbas Mirzə isə Azərbaycanda oğlu Feridun Mirzəni öz yerinə 
təyin etmişdi. O, bütün Azərbaycan xanlarını zorla özünə tabe edib və onlardan əkinçilərin, 
rəiyyətlərin haqlarını tanımalarını istəmişdi. Gələn məktublar isə xanların təkrar başqaldırılarından 
danışırdı. Abbas Mirzə əndişələnirdi ki, xanların başqaldırısı onun Azərbaycanda etdiyi bütün işləri 
alt-üst edər, Şahzadənin şöhrətinə zərər verər. Abbas Mirzə məktublarının birində yazır: “Vəliəhdin 
olduğu qədər Şahın düşməni yoxdur”60 Abbas Mirzənin bu ləhni göstərir ki, Azərbaycanda durum heç 
də yaxşı deyilmiş və xanların baş qaldırıları təhdid halına dönüşmüş imiş.  Abbas Mirzə, Feridun 
Mirzəyə yazır: “Umarım ki, səlamətsiniz. Orada işlərin öz məhvərində yürüməsi üçün gərəkən özəni 
göstərmənizi istəyirəm. Azərbaycan məmləkəti mənim evim və əhalisi isə öz evladımdır. Məni buraya 
bütün ölkə düzeyində istiqrar sağlansın deyə Azərbaycan xalqı görəvləndirib göndərmişdir. Ömür vəfa 
                                                 
*  Send, indi Pakistanda yerləşməkdədir. 
*  Qarapapaq və Ayrımlı tayfaları bu gün daha çox Qərbi Azərbaycanın bölgələrində, Urmuda, Sulduzda və civarlarında  
yaşamaqdadırlar. (G.G) 
60 Əahvalat və dəst xəthaye Abbas Mirzə 
 92
edərsə öz evim Azərbaycana dönəcəyəm. Gərəkən bütün şeyləri sənə söyləmişəm, təkrar təkid edirəm 
ki, Azərbaycanda istiqrarın qorunması üçün lazım olan təlaşları edin. Bunu da bilmiş olun ki, bütün 
Azərbaycan xalqının sizi sevməsi gərəkir...”.61 
        Abbas Mirzə yazdığı məktublarında qeyd edir ki, bu məktubları gecənin gec saatlarında 
yazmışdır. Məktublarda və fərmanlarda tarix yazılmamışdır. Bu səbəbdən də bu fərmanların və 
məktubların təxmini tarixini məktublarda işarə etdiyi hadisələrlə müəyyən etmək mümkündür. Abbas 
Mirzəni qardaşlarının hiylələri və düşmənçilikləri çox üzməkdə imiş. Burada onun qəzəbini və 
əndişələrini ifadə edən bir məktubunu gətiririk. Bu məktub qardaşlarından birinə və böyük ehtimalla 
öz oğlu kimi sandığı Qasım Mirzəyə yazılmışdır: 
        “Hörmətli və məqamlı qardaşım! Məktublarınız vasitəsi ilə sağlığınızın yerində olmasını 
öyrənincə çox sevindim. Uzun zaman idi bir-birimizlə əlaqə saxlaya bilməmişdik. Ancaq sanmazdım 
ki, mənim qardaşım qəflət edib məni unudar”.62 Sonra eyni məktubda Şahzadənin xatirələri onu Laçın 
Xana doğru sövq edir. Laçın Xanın Osmanlı ilə savaş zamanı onun haqqında etdiyi fədakarlıqdan və 
qəhrəmanlıqdan danışır, Laçın Xana nə qədər borclu olduğunu söyləyir. Bu məktubların sətirləri 
arasından bəzi hadisələrin ayrıntılarını üzə çıxarmaq mümkündür. Bu məktublardaki verilərdən, 
məlumatlardan yola çıxaraq Çobanoğlu savaşlarının bəzi təfərrüatını da anlamaq mümkündür. Eyni 
zamanda Abbas Mirzənin məktublarında o zamana görə çox yüksək səviyədə olan bir vətənsevərlik 
duyğusu bulunmaqdadır. Çünkü o dönəmlərdə vətən məhfumu yox idi. Vətən məfhumunu milli dövlət 
olqusu doğmuşdur. İmperatorluq duyğusu daha çox yayğın idi. Lakin bütün davranışlarında və 
məktublarında Abbas Mirzə özünü sanki İmperatorluğa deyil, Azərbaycan adlı vətənə mənsub 
bilməkdədir. Feridun Mirzəyə yazdığı məktubunda “mənim evim Azərbaycandır” yazaraq xitab edir. 
Digər bu kimi yazılarında, davranışlarında da Abbas Mirzə Azərbaycana mənsub olduğunu açıqca və 
israrla söyləməkdədir. Eyni zamanda Xorasanda bulunduğu müddətcə Azərbaycanda gerçəkləşdirdiyi 
reformlara bənzər bir işlər etməməsi də gösətərir ki, O, burada uzun zaman qalmaq fikrində olmamış 
və reformlarının uzantısını Azərbaycana döndüyündə davam etmək istəmişdir. Məktublarından bəlli 
olur ki, Xorasanda bulunduğu zaman xəstəliyi şiddətləndikcə fikrən və xəyalən daha çox Azərbaycanı 
düşünməyə başlamışdır. 
        Nadir Şah və varislərinin aqibəti Şahzadəni çox düşündürürdü. Dehlinin fatehi ən istedadlı və 
başarılı oğlunun gözünü kor edərək, Avşarlar səltənətinin gələcəyini qaranlığa gömmüşdür. Sonra da 
Nadir Şahın qardaşı oğulları tac taxt mirası uğrunda bir-birinin canına düşdülər. Bunların arasında 
başarılı olan Adil şah, Nadir soyuna yaxın olan bütün insanların gözlərini kor etdi ki, daha varislik 
iddiasında olacaq kimsə qalmasın. Abbas Mirzə bunları ağlından keçirdiyində dərin əndişəyə dalırdı. 
Din xadimlərinin, qardaşlarının və digər rəqiblərin fitnəsi nəticəsində bir neçə kərə onun özü də Nadir 
Şahın oğlu kimi az qala fəda edilməkdə idi. Bu olayları göz önündə bulunduran Şahzadə ən istedadlı 
evladlarının gələcəyindən əndişələnirdi.  
        Abbas Mirzə 2 il Xorasanda qaldı. Bu zaman içərisində xəstəliyinin onu get-gedə ölümə tərəf 
götürdüyünü hiss edirdi. Ancaq heç durmadan məmləkətin işləri ilə uğraşır və Herat savaşı üçün 
hazırlıq görürdü. Abbas Mirzənin adı təkrar dünya gündəminə girmişdi. Ancaq bu dəfə ruslarla 
savaşaraq deyil, Türküstandaki zəfərlərindən dolayı idi. Bu üzdən Abbas Mirzə və Azərbaycan ordusu 
Türküstanda çıxarları olan böyük dövlətlər üçün təhdid ünsürü olmağa başlamışdı. 1832-ci ilin yayında  
Hindistanda yayımlanan ingilis dilli bir qəzetdə bu sətirlər gözə dəyməkdə idi: “Qacariyədən gələn bir 
məktuba görə, Abbas Mirzə otuz min ordu ilə Herata hücum etməyə hazırlaşır. Rusiyanın Abbas 
Mirzəyə yardım etməsi sanılır.” Sonra da bu xəbər üzərinə “Mərkəzi Asiyada böyük hadisələrin baş 
verməsi bəklənir.” başlıqlı təhlillər eyni qəzetdə yer almaqda idi. Əslində Abbas Mirzə, Rusiya ilə bir 
ittifağa girmə məsələsini düşünməkdə idi. İngiltərəni də ən çox rahatsız edən bu idi. Lakin hissiyatı 
buna izn vermirdi. Türkmənçay antlaşmasından sonra ruslara qarşı dərin bir nifrət daşıyirdi. Nə qədər 
öz duyğularını gizlətməyə çalışsa da ancaq bu konuda başarılı ola bilmirdi. Ruslarla ittifağa girə 
bilmirdi. Digər tərəfdən, düşünürdü ki, əski düşmənlərlə ittifağa girmək yeni problemlər ortaya çıxara 
bilər. Bəlkə də bu, onun duyğularının uydurduğu bəraət idi. Abbas Mirzə Mərkəzi Asiyada yayılma 
politikasının İngiltərənin çıxarları ilə nə qədər kontaktda ola biləcəyi haqda hesablar edirdi. Çünkü 
İngiltərə Hindistanla sınırlı qalmayıb və Türküstana doğru uzanmaq istəyirdi. Bu amac uğrunda isə bir 
                                                 
61 Əahvalat və dəst xəthaye Abbas Mirzə 
62 Eyni qaynaq. 
 93
sürü casuslar Türküstana göndərmişdi. Mərkəzi Asiya toplum və qəbilə yapısını (strukturunu) dərindən 
öyrənməkdə idi. 
        Doktor Vulf adında müəmmalı və macəraçı bir ingilis Mərkəzi Asiyada elmi araşdırma yapmaqda 
idi. Şahzadə, Xorasanı yönətdiyi müddətcə bu müəmmalı adam Məşhəddə qalırdı. Vulf araşdırmaları 
nəticəsində panik və həyəcan yaradacaq xəbərlər uydurub toplumun içində yaymaqda uzman idi. 
Məsələn, 1832-ci ildə yazırdı: “Bu diyarda xəbərlər çox tez yayılır. Hər yerdə söylənilir və inanılır ki, 
vəliəhd Abbas Mirzə bir rus qızı ilə evlənmiş, dinini də dəyişdirib xristian olmuşdur. Buna qarşılıq isə 
Rusiya Abbas Mirzəyə Xeyvəni işğal etmək üçün əlli minlik ordu vermişdir.” Bu şayiələr hardan 
qaynaqlanırdı? Abbas Mirzənin Batı həyatına özənimi bu şayiələrin yaranması üçün psikolojik zəmin 
hazırlamaqda idi. Abbas Mirzənin Türküstandaki hərbi davranışlarını öz çıxarlarına qarşı görən 
İngiltərə isə bu şayiənin toplum tərəfindən gerçək kimi qəbul ediləcəyini yaxşı bilirdi. Lakin Abbas 
Mirzə Hind fatehləri Moğul şahzadələr kimi iqtidar uğrunda bu işlərə gedəcək karakterə sahib deyildi. 
Abbas Mirzə bir neçə kərə məktublarında yazmış ki, “... başıma gələn bütün müsibətləri Tanrı sınağı 
kimi anlamışam.” Bəlkə də bu şəkildə Tanrı iradəsinə güvənərək məğlubiyətlərinin acısını azaltmaq 
istəmişdir. Digər tərəfdən, Abbas Mirzənin bir rus şahzadə ilə evləndiyini axtarmaq yersizdir. Çünkü 
Şahzadənin həyatında belə bir hadisə olmamışdır. Sadəcə Abbas Mirzənin gürcülərlə çox yaxın 
dostluq münasibətləri var idi. Abbas Mirzənin reformist olması, gürcülərlə sıx münasibəti, toplumun 
bütün reformist düşüncəyə qapalı olması, İngiltərənin artıq Şahzadənin Türküstan qələbələrindən 
əndişələməyə başlaması, Şahzadənin rəqiblərinin və din xadimlərinin düşmənçiliyi hamısı bir yerdə bu 
şəkildə şayiənin yaranmasına uyğun zəmin yaratmaqda idi. Şahzadənin din dəyişdirmə şayiəsi onun 
bütün nüfuzunu ortadan qaldıra bilərdi. Çünkü İslam ayinində bu tür davranış irtidad və ya mürtədlik 
(dindən çıxma) olaraq bilinməkdədir ki, bunun da cəzası çox ağırdır. 
        1832-ci ildə Baqration şahzadələrinin yönətimindən çıxmış Gürcüstanda yeni bir ayaqlanma və 
qiyam başlamışdı. Erkli soyundan olan üç şahzadə xanım da bu  ayaqlanmaya qatılmışdılar. Bunlar 
əskidən olduğu kimi yenə də Abbas Mirzə ilə ittifaqdan yanaydılar. Çünkü təqribən 25 il boyunca 
Abbas Mirzənin Gürcüstana olan münasibətindən çox məmnun idilər. Bir müəmma kimi saxlanılan 
Laçın Xandan başqa digər gürcü Şahzadələrin də Azərbaycana mühacirəti davam edirdi. Abbas 
Mirzənin dirək müdaxiləsi nəticəsində Fətəli Şah, Aleksandr Mirzə ilə tac-taxtını itirmiş padşah kimi 
davrandı. Bu üç Şahzadə xanımın biri Erklinin nəvəsi Tamara idi. Tamara xanım yeraltı 
örgütləndirmə istedadı nəticəsində gürcüləri gizlincə təşkilatlandıra bilmışdı. Tamara daima ruslara 
qarşı müttəfiq axtarırdı. Beyt-ül Müqəddəsi ziyarət adı ilə Orta Doğuya getmiş və Misir Əmiri 
Məhəmmədəli ilə gizlincə görüşmüşdü. Digər Şahzadə xanım isə Tekla idi. Tekla yaşlanmış, 
saçlarının bəm-bəyaz olmasına rəğmən bir gənc xanım kimi Gürcüstanın istiqlal davasına qatılmışdı. 
Bu şahzadə xanımlar yurdlarına vəfalı qalaraq dirənişlərinin cəzasını Gürcüstandan Rusiyanın soyuq 
Sibirlərinə sürgün edilərək çəkəcəklərdi. Üçüncü şahzadə xanım isə Ribsime idi. Ribsime öz oğulları 
ilə bu dirənişə qatılmışdı. Heç şübhəsiz ki, Abbas Mirzə və gürcü Şahzadələri arasında gizlin 
münasibətlər olmuşdur. Bu münasibətləri Laçın Xan da düzənləyə bilərdi. Həmin şahzadə xanımların 
xristian oluşları isə toplumda fərqli fikir yaratmağa başlamışdı. Abbas Mirzənin bunlarla evlilik planı 
yapma kimi görüşü ortaya çıxmışdı. Şübhəsiz ki, Gürcüstan olayları ilə ilgilənən Tehranda oturan 
Şahzadənin düşmənləri bu şayiələrin yaranmasında və necə yaranmasında planlar çizmişdilər. Abbas 
Mirzənin Mərkəzi Asiya ilə ilgili davranışlarından və istəklərindən xoşlanmayan İngiltərə də onun 
düşmənləri cərgəsində yer almağa başlamış və bu şayiələrin necə yaranıb yayaılmasına yardımçı 
olmaqda idi. 
 
*** 
 
        Qış fəsli bitmək üzrə idi. Abbas Mirzənin ağrıları şiddətlənmişdi, lakin bununla belə Xosrov 
Mirzənin gətirməkdə olduğu hərbi birimlər haqqında düşünməyə başlamışdı. Xəstəliyinin bu şəkildə 
gücləndiyi bir halda belə Herata hücumun komutanlığını özünün etməsini düşünürdü. Bu barədə fərarı 
rus albayları ilə də müzakirələr edirdi. Bu rus zabitləri qısa bir sürə sonra Məhəmməd Mirzənin, 
Samsam Xanın və Abbas Mirzəyə bağlılığı ilə bilinən Bufskinin komutanlığında edəcəkləri böyük 
işləri ilə parlayacaqlardı. 
        Abbas Mirzə həyatındaki ən son Növruz bayramını Məşhəddə keçirib və Tehrana yola düşdü. 
Şah, Xorasan olayları ilə bilgi əldə etmək üçün Şahzadənin Tehrana gəlməsini istəmişdi.  
 94
        Ən son üsyankar xanlar da təslim olmuşdular. Bu xanlar içində ən önəmlisi Heydəri xanı idi.  
Abbas Mirzə, Herat savaşının ayrıntılarını atası ilə müzakirə etmək üçün tələsirdi. Bilirdi ki, hiyləgər 
vəziri Qaimməqam içdən-içə onun bu əməlindən narazıdır. Sonra da anladı ki, Qaimməqam Herata 
hücumu önləmək üçün Şaha yanlış bilgilər vermişdir. Şahın Herata hücum edilməsindən yana olduğu 
bəlli idi. Lakin Qaimməqam Abbas Mirzənin sağlıq durumunun yaxşı olmadığını bəhanə gətirərək 
Şahı ikna etməyə çalışmışdı. Qaimməqam deyirdi ki, Herata hücumun komutanlığını sağlığı yerində 
olmayan Abbas Mirzəyə burxmaq divanəlikdir. Qaimməqam komutanlığın Məhəmməd Mirzəyə 
verilməsindən yana idi. 
        O dönəmin tarixi ilə məşğul olan əksər araşdırmaçılar Abbas Mirzəni vəzirinin təsiri altında olan 
birisi kimi tanımlamaqdalar. Ancaq Abbas Mirzənin Qaimməqama göndərdiyi mesajlar və Şahzadənin 
məktubları araşdırıldığında bəlli olur ki, Şahzadə bu vəziri keçmiş xidmətlərindən və ya verə biləcəyi 
faydalardan dolayı vəzirlik məqamında bulundurmaqda imiş. Çünkü məktublarında Qaimməqamdan 
razı qalmadığı açıqca sezilməkdədir. Abbas Mirzə Qaimməqama yazır: “ Necə oldu ki, pis niyyətli 
adamların sözlərini qəbul etdin və bizim iltifat və hörmətlərimizi görməzlikdən gəldin. Hər zaman sizə 
demişdim ki, ləcbazlıq, inadkarlıq etməyin, təkəbbürlü davranmayın. İnsan heç bir zaman şeytana 
uymaqla yararlı çıxa bilməz”.63 Yola düşmə zamanı Abbas Mirzə hər zamankından daha artıq bitkin və 
yorğun görünürdü. Ancaq yenə də Tehrana yola düşdü.  
 
*** 
        Başkəndə yaxınlaşdığında sarayın məmurlarından biri olan Yəhya Xan silahlı dəstələrlə 
Şahzadəni qarşılamağa gəldi. Şahzadənin nəzdində Xorasanın məğlub xanları da bulunmaqda idi. Bu 
xanlarla əsir kimi davranılmırdı, sadəcə hər ehtimala görə Xorasandaki üsyanları durdurmaq amacı ilə 
saxlanılmaqdaydılar. Lakin Şah istəmişdi ki, bu məğlub xanlar başkəndə girmədən öncə məmurlara 
təhvil verilsin. Onların əllərini boyunlarına bağlayıb başkənddə gəzdirmək, xalqa göstərmək üçün 
zəncirlədilər. Çünkü Fətəli Şah üsyankar xanları bu şəkildə cəzalandırmaqdan xoşlanırdı. Həm də 
onların zəncirlənmiş şəkildə saraydaki törən protokolunda yerlərini almaları qərarlaşdırılmışdı. Şahın 
bu tür davranışı zamanın vəhşi ədalət anlayışı ilə örtüşməkdə idi. Hüquq və məhkəmə anlayışının 
olmadığı yerdə şəxsi intiqam hissləri öz hökmünü verməkdə idi. Məğlub və məhkum xanlar özləri 
Şahın bu davranışından heyrətlənməmişdilər, çünkü onlar da öz iqtidar yörələrində bu şəkildə 
davranmaqdaydılar. 
        Qoçan el xanı, Heydəri xan və önəmsiz sərkərdələrdən heç biri edam edilmədi. Onlar 
Azərbaycanın ən uzaq və məchul kəndlərinə sürgün edildilər. Qoçan el xanı Azərbaycana yollanarkən 
bir səhər karvansaraların birində ölü olaraq bulundu. Digərləri də yarım əsir kimi ömürlərini sona 
ərdirdilər. Onlardan biri Osmanlıya qaçıb Bursada yerləşdi. 
        Ancaq Yəzdin yağısı Rzaquluxanın ölümü başqa tür oldu. O, keçmişdə Məhəmmədəli Mirzənin 
ailəsinin dar-nədarını əlindən almış və evlərindən bayıra atmışdı. Məhəmmədəli Mirzə məhbusu tələb 
etdi. Rzaquluxanı Şahzadə Məhəmmədəli Mirzənin iqamətgahına aparıb bir odaya buraxdılar. Bütün 
ailə üyələri hər kəs əlinə biçaqdan, qayçıdan, qəmədən, baltadan bir şey alıb  ona hücum etdi. 
Rzaquluxan paramparça edildi. 
        Atasından bir çox insanlıq dərsi almış Cahangir Mirzə belə, bu öldürmə macərasını adi bir hadisə 
kimi yazmaqdadır. 
        Təşrifat işləri sona ərdikdən, xanların hesablarına yetişildikdən sonra Şah, Abbas Mirzə ilə ikili 
söhbət üçün zaman ayırmışdı. Əmr verdi ki, Abbas Mirzəni ən yaxşı bir sarayda yerləşdirsinlər. Bu 
imarəti Şah sevgililərindən biri olan Nuşafərin üçün yapdırmışdı. Şah, oğluna hər tür iltifat yağdırmağa 
başlamışdı. Çünkü imperatorluğu bir çox bəlalardan ancaq Abbas Mirzə qorumuş, bir çox şahzadənin 
öhdəsindən gələ bilmədiyi Xorasanda da Fətəli Şahın otoritəsini ancaq Abbas Mirzə sağlamışdı. Lakin 
Şahzadənin düşmənləri yenə də aktiv idi. Şahzadəyə qarşı bir şey edə bilməyəcəklərini görüb, Abbas 
Mirzə ilə bərabər gələn və müxtəlif yerlərdə yerləşdirilən adamlara qarşı plan hazırlamağa başladılar. 
Şahın sarayının güvənliyi əvvəlki kimi deyildi. Bəzən oğurluqlar olurdu. Törən mərasimləri üçün 
nəzərdə tutulan bir çox altun yoxa çıxdı. Yalnız bəlli olmadı ki, bu altunlar şübhə yaratmaq üçün 
qəsdən gizlədildi, yoxsa gerçəkdən də oğurlandı. Şaha aid olan bütün əşyalar müqəddəs sayılırdı. Bu 
altunların ortadan yox olması sadəcə maddi ziyan olaraq deyil, həm də Şahın qüdsiyətinə qarşı çirkin 
                                                 
63 Eyni qaynaq.  
 95
plan kimi anlaşılırdı. Bəlkə bu oğurlanmış əşyadan vaz keçilə bilərdi, lakin elə ki, bunun arxasında 
Şahın canına qəsd planı dilə gətirildi, məsələ çox ciddiləşməyə başladı. Şahzadənin xidmətçilərini 
suçlamaqla onun öz şəxsiyətinə də zərbə vururdular. Dərbarda çalışan fitnə uzmanları bilmirdilər ki, 
artıq bu kimi hadisələrlə Abbas Mirzənin şəxsiyətini şübhə altına ala bilməzlər. Şah üçün Xorasanda 
istiqrarın sağlanması hər şeydən önəmli idi. Digər tərəfdən, oğurlanan altunların bir neçə qatı məğlub 
xanlardan altun alınıb mərkəzə, Şaha hədiyə olaraq gətirilmişdi. Fətəli Şah o an keçmişdə din 
xadimlərinin və digərlərinin təsirinə düşərək, Abbas Mirzədən şübhələnməsi dolayısıyla peşmanlıq 
duyğusuna qapılmışdı. Şah açıqca görürdü ki, Xorasanın fatehini xəstəlik çökərtmək üzrədir. O, 
düşünürdü ki, fateh oğluna qarşı ədalətli davranmayıbdır. 
 
*** 
 
        Şahın bir çox qadınları içində öncədən Tavus xanım olaraq tanınan, sonra da Tac-əd Dövlə olaraq 
bilinən xanımın ayrıca bir yeri var idi. İsfahandan olan bu qadın yazıb oxumağı da başarırdı, bəzən 
Şahla məktublaşaraq əlaqə saxlayırdı. Bu qadının üstünlüyü başqa qadınlara da təhmil edilmişdi və 
Şahın qadınları onun ayrıca bir yerinin olması ilə barışmışdılar, çünkü o həm də bir din xadiminin qızı 
idi. Padışahın bir çox sirlərini bilməkdə idi. Şah da onun sirdaşlıq etməsinə xoş görü ilə baxırdı. 
Qadınlar içində yalnız onun “Çeşmə imarəti”nə gəlmə haqqı var idi.64 Çeşmə imarəti Fətəli Şahın ən 
önəmli sarayı idi. 
        Abbas Mirzənin bu önəmli yerdə istirahət etməsi, bir növ onun Xorasandaki əmməllərini təqdir 
etmə mahiyəti daşımaqda idi. Abbas Mirzə özünü bütün səfərləri boyunca yanında bulundurduğu 
doktor Karməkin müalicəsinə buraxdı. Çeşmə imarəti bütün dedi-qodulardan uzaq olduğuna görə 
Şahzadənin dincəlməsi üçün uyğun məkan idi. Orada xidmətçı qadınların və kişilərin sayı çox az idi. 
Kimsə xəbər vermədən oraya girə bilməzdi. 
        Bir gecə Şah, oğlu ilə uzun saatlar bir yerdə olmaq istədi. Şahzadə bu fürsəti gözləməkdə idi. 
Çünkü varislik və vəliəhdlik haqqında Şahın təkrar rəsmi və kətbi görüşünü öyrənmək istəyirdi. Lakin 
Şahzadə öz ölümünün yaxında baş verəcəyini xatırladıb, özündən başqa kimi varis olaraq nəzərdə 
tutduğunu şahdan öyrənmək istəyirdi. Şah bu soruya cavab verməkdən çəkinirdi. Ancaq Şah ilk kəz 
olaraq oğlunu bu qədər uzun dinləməyə başlamışdı. Abbas Mirzə qardaşlarının ittihamları qarşısında 
vaxt tapıb özünü savuna bilməmişdi. O gecə Abbas Mirzə illər boyu çəkdiyi əziyətləri dilə gətirir və 
ürəyini atasına boşaldırdı. Bütün hər şeydən xəbərdar olub, ancaq susub və Şahın verəcəyi ədalətli 
qərarı bəklədiyini söylədi. Şahzadə atasına anlatmağa çalışdı ki, Azərbaycanda başlatdığı reformların 
dinə qarşı heç bir yönü yoxdur və ayaqda dura bilməmiz üçün bu reformların sürətini 
gücləndirməliyik. Din xadimləri müctəhidlərin söylədiyi kimi, ruslarla savaşa səbəb olan onun 
islahatları olmamışdır. Abbas Mirzə atasına anlatdı ki, Tufarqanda ruslarla müzakirə yürütdüyündə 
onun çəkdiyi əzabları din xadimləri və qardaşları çəkmədilər. Onlar Azərbaycanı mənim qədər 
sevmədikləri üçün Azərbaycanın böyük bir qisminin ruslar tərəfindən işğal edilməsinə üzülmədilər. 
Ancaq mən Gülüstan və Türkmənçay müqavilələrinin sancılarını hələ də yaşayıram və son nəfəsimə 
qədər də yaşayacağam. Mənim yurdum, yuvam olan bu məmləkətin parçalanma ağrıları ruhumu 
incitməkdədir. Bilirəm ki, sağlığım Azərbaycanı təkrar bütövləşdirməyə müsaidə etməyəcək. Bu da 
mənim üçün çox ağır bir dərddir. Məzarımda belə Azərbaycanın parçalanma ağrılarını yaşayacağam. 
Çünkü Gəncədən, Dərbənddən, Qarabağdan, Naxcıvandan rusların zülmündən qaçan Azərbaycanlılar 
din xadimlərinə və mənim qardaşlarıma sığınmırdılar. Onlar Azərbaycan ordusuna, mənə sığınırdılar. 
Mənə sığınan bu insanlara bir iş görə bilmədiyim üçün gündə yüz dəfə ölürdüm. Çünkü məni ayaqda 
tutan Azərbaycan əhalisi və Azərbaycan ordusu oldu. Xorasanda sabitliyi sağlayan da Azərbaycan 
ordusu, Azərbaycan oğulları oldu. Padşahım, mən bütün şəxsiyətimi Azərbaycana borcluyam, Tehran 
bütünü ilə mənə qarşı çıxdığında arxamda duran Azərbaycan oldu, həyatıma məna verən, məni 
cəsarətləndirən Azərbaycan xalqı oldu. Bütün ruhumla, vicdanımla və vücudumla Azərbaycana 
borcluyam. Bu durumda öz ordumu sonucunu öncədən təxmin etdiyim bir savaşa soxarmı idim?  
Abbas Mirzə atasına xatırlatdı ki, İrəvanın işğalından öncəki rusların daha yüngül barış planı ilə Asəf-
əd Dövlə, Hüseyn Xan, Şahzadələr və bu savaşı cihad olaraq dəyərləndirən din xadimləri müxalifət 
etdilər. Şahım da onların bu tutumları qarşısında savaşdan yana oldu. Tufarqan müzakirəsində 
                                                 
64Tarix-e Əzodi 
 96
ingilislərdən yardım istəmək zorunda qaldığında nə qədər aşağılanıb, əzab çəkdiyini söyldi, savaşdan 
yana tutum sərgiləyən din xadimlərinin onun başkəndi Təbrizin dirənməməsi üçün necə də ilahi 
fərman çıxarıb, fətva verdiklərini dedi. Şah bütün bunları bilməkdə idi, ancaq surətində ölüm 
əlamətlərini görən oğlunu dinləmək istəyirdi. O xatırlayırdı ki, bir neçə kərə çevrəsindəkilərin təsirinə 
düşərək az qala Nadir Şahın oğluna etdiyini etmək istəmişdi. Şah həm oğlunun söylədiklərinin təsirinə 
qapılaraq, həm də onun bu qədər yorğun və düşgün olduğunu gördüyü üçün gözlərindən yaş axmağa 
başlamışdı. Abbas Mirzəni bağrına basıb yanağından öpdü. Abbas Mirzə təkrar danışmaq istəyirdi, 
ancaq Şah onun susmasını istədi və dedi: “Hər şeyi söylədin, hər şey anlaşıldı. Başqa heç bir şey 
söyləmə”.65 
        Şahzadə oğluna xitabən yazdığı məktubda deyir: “Şah iltifat göstərib və ağlar gözləri ilə mənim 
üzümdən öpdü. Danışmamdan sonra gözlərindən yaş axa-axa Tanrıya səcdə etdi”.66 
      Abbas Mirzənin bu görüşlə ilgili oğlu Məhəmməd Mirzəyə yazdığı məktubda verilən bilgi ilə 
Cahangir Mirzənin “Tarix-e no” kitabında verilən bilgilər örtüşməkdədir. 
        Sonraki günlərdə Şah oğlunu ikna etməyə çalışdı ki, Xorasana dönməsin. Şah yay fəslini 
Həmədanda istirahət etmək istəyirdi. Abbas Mirzədən da onunla bərabər Həmədana gəlməsini istədi. 
Lakin Abbas Mirzə Herata hücumun planlarını hazırlamaq üçün Xorasana dönməkdə qərarlı idi. 
Təkrar Abbas Mirzə hiss etmişdi ki, Şah sanki Qaimməqamın təsirinə düşmüşdür. Möhkəm bir iradə 
ilə söylədi ki, hələ mənim istirahət etmə zamanım gəlməmişdir, mən bir savaşçıyam və savaşçının da 
yeri və istirahət mərkəzi savaş meydanlarıdır. 
        Firuzkuh və Kalpuş yolu ilə Xorasana doğru hərəkətə başlayan Abbas Mirzə yolda Heratın 
mühasirəsi üçün Məşhədi tərk edən Məhəmməd Mirzəyə uzun bir məktub yazdı. Bu məktubda 
yuxarıda şərh edilən Şahla görüşünü anlatdı və Məhəmməd Mirzəyə müjdə verdi ki, artıq sən özünü 
tac-taxtın varisi kimi saya bilərsən. Bütün yaxınları və dostları ilə ilgili, özəlliklə Laçın Xanla bağlı 
olaraq oğluna sifarişlər etdi. Məktubda xəstəliyinin ağır bir aşamaya gəldiyini də gizlətməməkdədir, 
özəlliklə ayaqlarının ağrısından və qızdırmadan gileylənməkdədir. Məktubun bir bölümündə yazır: 
“Heç bir zaman rahatlıq üzü görmədim. Həddindən artıq zəhmət və əziyət çəkdim. Yalnız heç bir 
zaman həyatımdan gileylənmədim, daima qarşıma çıxan olaylar qarşısında Tanrıya şükr etdim. Sizin 
və nəslinizin rahat səltənət etmənizi arzu edirəm.”67  Səfər sürəsincə savaş fikrindən də vaz keçmirdi. 
Herat Abbas Mirzəyə görə, Xorasanın bir şəhəri idi. Məşhəd və Nişabur kimi. Əhməd Xan Dəvərani 
soyuna mənsub olan şahzadə Herata hökm edə bilər, ancaq bunun bir şərti var. Öncə Qacar 
imperatorluğunun hakimiyəti altına girməlidir. Bunu da yalnız silah gücü ilə etmək lazım idi. 
        O zaman Herat, Mərkəzi Asiyanın ən çox nüfuslu, ən mürəffəh və bolluq olan şəhərlərindən biri 
idi. Burada ticarət, bəzriganlıq işləri yaxşı gedir və müxtəlif peşələr gəlişmiş durumda idi. Çingiz 
Xanın nəvəsi Tuli Xan bu şəhəri fəth etmişdi. Sonra da təqribən 100 ildən sonra Əmir Teymurun 
idarəsinə tabe olmuşdu. Sonra isə bir neçə Teymur soyundan olan şahzadələr bu şəhər üstündə bir-
birinə girdilər. Ancaq bir Teymuri sülaləsi Heratı kültur, mədəniyət və ticarət mərkəzinə dönüşdürməyi 
başardı. XV əsr Heratın altun tarixi olaraq bilinməkdədir. Sonraki savaşlar belə əsrlər boyu bu 
mərkəzdə birikən mədəniyəti çökdürə bilmədi. 
        XIX əsrin əvvəllərində artıq Herat, Şah Hüseyn Bayqaranın sənət və metafizikdən danışdığı, 
rəssam Behzad*ın sənət əsərlərinin boy göstərdiyi mərkəz deyildi. Lakin yenə də ticarət və bəzirganlıq 
açısından öz önəmini qorumaqda idi. Heratın anbarlarının əhəmiyəti ona “bəndər**” ləqəbini 
qazandırmışdı. Şəhərin darvazlarına yaxın bazarında Ön Asiyanın və Mərkəzi Asiyanın müxtlif 
dillərində danışan tacirlərlə rastlanmaq mümkün idi. Tacik, yəhudi, özbək, türkmən, hindi və... şəhərin 
bazarında öz işləri ilə məşğul idilər. Lakin ümdə ticarət hindlilərin əlində idi. Bu üzdən də 
Hindustandan gələn əşya və mallar Heratın bazarında daha çox gözə çarpmaqda idi. 
        Şahzadə Xosrov Mirzə və Şahzadə Əhməd Mirzə atalarının istəyi üzərinə Heratın qalası 
qarşısında Məhəmməd Mirzəyə qatılmışdılar. Şahzadələr fərari ruslardan oluşan alayın komutanı 
Səmsam Xanın yardımı ilə qalanın mühasirə hazırlıqlarını bitirmək üzrə idilər. Lakin onların bu 
hərəkətləri müxtəlif qəbilələrin və fars dilində danişan türkmən tayfalarından olan Hezarələrin  
                                                 
65 Əhvalat və dəst xəthaye Abbas Mirzə 
66 Eyni qaynaq 
67 Eyni qaynaq 
*  Behzad Şah İsmayıl Səfəvi zamanında ünlü bir rəssam olmuşdur. 
** Bəndər, yani liman (G.G) 
 97
dəstəyini arxasına alan  Abdali şahzadəsi Kamran Mirzəni heç də dəhşətə soxmurdu. Çünkü bu 
qəbilələrin daima mühasirə edənləri bezdirib təngə gətirəcəyindən əmin idi. Bu üzdən də dirəniş 
hazırlıqlarına başlamış və ağır topları ilə bir yerdə bəkləmə mövqeyində idi. Çox az şəxsi təşəbbüslə 
davranıb və daha çox məşvərətlə hərəkət edən Məhəmməd Mirzə anlamışdı ki, Heratın mühasirəsi 
Qoçanda, Əmirabadda, Sərəxsdə olduğu kimi asan olmayacaq. Digər tərəfdən, öncəki mühasirələrə 
Abbas Mirzə ən güclü birimləri ilə komutanlıq etmişdi. 
        Abbas Mirzə yenicə Məşhədə çatmışdı ki, Məhəmməd Mirzədən bir mesaj aldı. Məhəmməd 
Mirzə atasından həmən Heratın mühasirəsinə qatılmağı rica etmişdi.  Abbas Mirzə əməliyata rəhbərlik 
etmə niyyətindən vaz keçməmişdi. Bu üzdən də sürətlə Herata doğru hərəkətə başladı. Tam bu sırada 
müxtəlif yerlərdə görəv başında olan alaylar və mühasirəyə özgü ağır toplar Herat savaşına qatılmaq 
üçün hərəkətə keçmiş və Məşhədə çatmışdılar. Lakin Abbas Mirzənin durumu çox gərgin idi. 
Qızdırması və ağrıları çox şiddətlənmişdi. Bu səbəbdən də Herata gedişini ertələdi. Hazır bulunan 
alayın komutanlığını Qaimməqama verdi və özü istirahətə çəkildı. Abbas Mirzənin hərbi birimin 
komutanlığını hərbçi olmayan Qaimməqama tapşırması heyrət doğurmuşdu. Baxmayaraq ki, 
Qaimməqamdan xoşlanmadığı da bəlli idi və onu özəlliklə savaş meydanlarında güvənilir birisi kimi 
görmürdü.  
        Ordu Məşhədin bir neçə saatlığında yerləşmişdi. Müxtəlif birimlər hərəkət etmək üçün əmr 
bəkləyirdilər. Dəhşətli ağrılar nəticəsində hərəkətsiz qalan Şahzadə hər saat ordunun durumu ilə bağlı 
bilgilər alırdı. O, hiss etdi ki, hiyləgər vəziri ordunun Herata tərəf hərəkətini yubatmaqdadır. Abbas 
Mirzə, öz zəifliyinə qalib gəlməyə çalışıb ordunun toplandığı yerə tərəf hərəkət etdi. Ancaq atın 
üstündə otura bilmədiyi üçün təxt-i rəvan üstündə daşındı. Ölüm ayağında olan bu sərkərdənin qəzəbi 
ordunun üst düzey yetkililərini çox etkilədi. Üst düzey yetkililəri çağırıb onlara xəbərdarlıq etdi ki, bu 
savaşın komutanlığını şəxsən özü yürüdəcəkdir. Sağlamlığını itirmiş bir durumda ordunun paradını 
izlədi. Bu hadisələr baş verdiyi zaman Qaimməqam qərargahda deyildi. Xəbərdar olduğunda tələm-
tələsik özünü qərargaha çatdırdı. Onun və gücü tükənməkdə olan Şahzadənin arasında nələrin 
danışıldığı bəlli deyil. Lakin vəzir bir neçə həftə boyunca ertələdiyi Herata doğru hərəkəti həmən 
başlatmaq zorunda qaldı. Ancaq artıq Şahzadə heç bir ciddi hərəkət edə biləcək durumda deyildi. 
Bütün fiziki gücünü itirmək üzrə idi. 
        Abbas Mirzənin ərginlik yaşına ərmiş oğulları ataları ilə ata-oğul münasibətləri dışında həm də 
ortaq xatirələri paylaşmaqda idilər. Bir neçə savaşlarda yan-yana savaşmışdılar. İndi isə onlardan 
bəziləri Azərbaycanda qalmış, qalanları da Heratın mühasirəsi əməliyatında idilər. Sanki tale, onun 
bütün yaxınlarını ölüm ayağında ondan uzaqda saxlamaq istəmişdi. Laçın Xan isə sağlıq durumundan 
dolayı əski dostu Abbas Mirzənin yanında bulunmamaqda idi. Laçın Xan, Abbas Mirzənin ölümündən 
sonra qısa sürəli yalnızlıq həyatı yaşayıb, bu yalnızlığa dözə bilməyib öldü.  Xorasan savaşlarında 
Abbas Mirzəyə yaxınlığı ilə tanınan Səmsam Xan Məhəmməd Mirzənin yanında idi. Doktor Karmək 
Tehranda və Məşhəddə tapılmayan dərmanları gətirmək üçün Təbrizə göndərilmişdi. Artıq Doktor 
Karməklə Şahzadə arasında heç bir zaman təkrar görüşmək imkanı olmayacaqdı. Çünkü Doktor 
Karmək Təbrizə səfəri zamanı ağır qızdırma üzündən ölmüşdü. Təsadüf üzündən Abbas Mirzənin 
digər iki Azərbaycanlı özəl həkimi olan Mirzə Baba həkimbaşı və Hacı Baba, Şahzadənin yanında 
deyildilər. Təbrizli olan bu iki həkim öncədən aldıqları məzuniyət səbəbi ilə Şahzadənin yanında 
bulunmamaqdaydılar. Bu iki həkim Məşhədin quru, cansıxıcı və bezdirici iqlimindən və zahidanə 
həyatından xoşlanmırdılar. 
        Şahzadə qərargahdan döndükdən sonra sağlığı o qədər pozulmuşdu ki, ətrafındakilar Abbas 
Mirzənin sağlıq durumu ilə bağlı Şaha və Məhəmməd Mirzəyə xəbər çatdırmaq istədilər. Padşah hər 
şeydən xəbərdar idi. Çünkü doktor Karmək Şaha demişdi ki, Şahzadənin ayaqları şişməyə 
başladığında, ölümü yaxınlaşmış deməkdir. Artıq ayaqlarındaki şiş, qarnına qədər uzanmışdı. Arsniklə 
qarışmış donuz yağını bədəninə sürtdülər. Şahzadənin halında qısa sürəliyinə bir yaxşılaşma 
görünməyə başladı. Bir neçə gün ard-arda yatdığı odanı tərk edib Herata hərəkətin hazırlığı üçün qərar 
verdi. 
        O zaman Cahangir Mirzə Məşhəddə olmasa da atasının həyatının son günlərinə aid bütün 
xatirələri böyük bir özən və diqqətlə toplamışdır. Abbas Mirzənin ömrünün sonlarındaki həyat tərzini 
Şahzadənin yanında olan insanlardan soraraq qələmə almışdır. 1833-cü ilin yayında Abbas Mirzə bir 
odanın bucağında xəstəlik yatağında idi. Bu otaqın geniş imkanları yox idi. Şahzadənin həyatının 
sonlarından əldə edilən verilər göstərir ki, ona yaxşı xidmət edilməməkdə imiş. 
 98
        Bir gün Məşhədin yaxın küçələrində dolaşıb geri dönmüşdü. Çox yorğun idi və canı bərk 
ağrıyırdı. Yatağına uzanıb yatdı. Bütün verilər göstərir ki, bu zaman evdə ona xidmət edəcək kimsə 
yox imiş. Yalnız yanında olan 12 yaşında kiçik qızı varmış. Atasına xidmət etməkdən zövq alan bu 
kiçik şahzadə xanım atasının yanından ayrılmırmış.  
        Qısa bir sürədən sonra Abbas Mirzə ürək bulantısı üzündən yuxudan oyandı. Yardım istədi və qan 
qusmağa başladı. Özünü toparladığı zaman hiss etdi ki, vücudunda böyük bir dəyişiklik yaranmış. 
Ölüm titrətməsi bütün vücudunu titrədirdi. Öncələr ölümlə qarşılaşmaqdan qorxmadığını sanırdı. İndi 
isə ölüm qorxusu vücudunu sarmışdı. Yaşamaq istəyirdi. Yüksək səslə baş xidmətçi Hacı Ələsgərin 
çağrılmasını istədi. Amma nədən bu son nəfəslərində önəmsiz bir xidmətçini çağırmaqda idi? O 
xidmətçi ki, daima öz mənafeyini ərbabından daha üstün bilmişdi. Əcəba ona bir sifariş mi söyləmək 
istəyirdi? Ən çox ehtimal edilən budur ki, həyatının sona ərməsini görən Şahzadə, yanında bir tanışın 
olmasını istəmişdir. Şahzadənin kiçik qızı Hacı Ələsgərin gəlməsi üçün adam göndərdi. Bir az 
zamandan sonra Hacı Ələsgər gəldi. Ancaq bu müddət içində kiçik şahzadə qız atasını heç tərk etmədi. 
Abbas Mirzənin ömrünün sonundaki ayrıntıları bu kiçik qızdan öyrənmiş, qələmə almışlar. Dışarıdan 
İmam Rza məqbərəsinə gələn sürü-sürü tənbəl, cahil və ölülərdən imdad diləyən kölələrin bağıraraq 
ağlaşmaları, İmam Rzaya ehtiyaclarını bərtərəf etməsi üçün qaba və zırıltılı yalvarış səsləri gəlirdi! 
Kiçik Şahzadə xanım atasının yanında keçənin üstündə dizi üstə oturmuş və qorxusundan hərəkət edə 
bilmirdi. Lakin qorxmasına rəğmən gözlərini atasından ayırmır, atasının həyatdaki son hərəkətlərini, 
son sözlərini diqqətlə izləyirdi. Abbas Mirzə, illərin yorğun Azərbaycan savaşçısı olan Abbas Mirzə 
təslim olmaq üzrə idi. Artıq heç bir yardım onu həyata gətirə bilməzdi. Kiçik qız atasının “Azərbaycan, 
Azərbaycan” deyə sayaqladığını eşidirdi. Abbas Mirzə son olaraq özünü toparlayıb üzünü 
Azərbaycana tərəf çevirməyə çalışdı. Kiçik qız atasının dodaqları arasında səslənən bu pıçıltını 
eşitdi:“A...z..ə..r..b..a..y..c..a..n..., Azərbaycan...” 
        Hacı Ələsgər gəldiyində heç bir yardımın faydası olmayacağını gördü. Şahzadə ölmüşdü. 
Şahzadənin ölüm xəbəri yayılsa idi, Xorasanı kaos və iğtişaş bürüyərdi. Bu üzdən Abbas Mirzəyə 
sadiq olan neçə nəfərdən ibarət bir güvənlik şurası oluşdu. Şura  qərara aldı ki, sürətli çaparlarla Şaha 
və Heratın qalalarının qarşısında olan Abbas Mirzənin vəliəhdlik varisi Məhəmməd Mirzəyə dərhal 
xəbər vermək lazımdır. Tehrandan cavab xəbər gələnə qədər Şahzadənin ölümünü gizlin saxlamalı 
idilər. 
        Şahzadə bir neçə kərə evladlarına və yaxın dostlarına söyləmişdi ki, öldüyündə onun torpağa 
dönüşmüş cəsədini çox önəmsəməsinlər, ancaq onun idealını təqib etsinlər. Demişdi ki, hara da ölsə də 
ruhu daima Azərbaycanda olacaq. Şahzadənin yaxınları və Xorasan hökümətinin yetkili şəxsləri 
güvənlik nədəni ilə Abbas Mirzənin bu vəsiyətinə əməl edib, onun cənazəsini yuduqdan sonra öldüyü 
odada bir məzar qazıb orada dəfn etdilər. Şahzadənin dəqiq doğum ili bəlli deyil. Lakin öldüyü zaman 
Abbas Mirzənin təqribən 46 yaşı var imiş.*  
 
                                                 
* “Tarix-e no” kitabında Abbas Mirzənin öldüyü zaman 48 yaşında olduğu yazılmaqdadır. “Nasex-üt Təvarix” isə 
Şahzadənin yaşını 47 olaraq verməkdədir. 
 99
Qaynaqlar 
 
I. Qacar qaynaqları: 
 
1. Əzodüddövlə, “Tarix-e Əzodi”, daş çapı, Bəmbəi,1885 
2. Dənbəli (Əbdülrəzaq), “Maaser Sultani”, daş çapı, Təbriz,1241 Hicri Qəməri 
3. Cahangir Mirzə, “Tarix-e no (Yeni tarix)”, Tehran, 1327 Hicri Qəməri 
4. Hidayət (Rzaqulu), “Rövzət-üs Səfa” 
5. Laçini (Əbulqasim), “Əhvalat və dəst xətthaye Abbas Mirzə Naib-üs Səltəne” (Abbas Mirzənin 
tərcümə-i halı və əlyazmaları), Tehran, 1326 Şəmsi 
6. Nəfisi (Səid), “Tarix-e siyasi və ectemaiye İran” (İranın siyasi və ictimai tarixi), Tehran, 1335 Şəmsi 
7. “Farsnameye Naseri”, Şiraz, daş çapı, tarixsiz. 
 
II. Avropa qaynaqları: 
 
8. Brosset (Marie-Felicite), Histoire de la Georgie, Paris, 1849. 
9. Driault (Edouard), La politique orientale de Napoleon, Paris 1904. 
10.  Drouville (Druvil) Gaspard, Voyage en perse pendant les annees 1812 et 181302 vol. St.   
       Petersburg, 1819. 
11.  Dubeux (Louis), La Perse, Paris, 1841. 
12.  Dumas (J.B), Un fourrier de Napoleon vers 1´İnde, Paris 1814. 
13.  Dupre (A), Voyage en perse fait dans les annees 1807, 1808 et 1809-2 vol. Paris, 1809. 
14.  Gardane (Alfered de), Mission du General Gardane en Perse, Paris, 1865. 
15.  Jaubert (Amedee), Voyage en Armenie et en Perse fait dans les annees 1805 et 1806, Paris, 1821. 
16.  Jones Brydges (Sir Harford), Dynasty of the Kajars, London, 1883. 
17.  Kaye (Sir John William), Histori of the Ear in Afghanistan, London, 1851. 
18.  Kaye (Sir John Üiiliam), Life and Correspondance of major General Sir John Malcolm, London, 
1856. 
19.  Ker Porter (Sir Robert), Travels in Georgia, Persia. Etc. London, 1821. 
20.  Kotzebue (Maurice de),  Voyage en Perse en 1817, Paris, 1819. 
21.  Malcolm (Sir John), History of Persia, London, 1829. 
22.  Manvelichvili (Alex), Histoire de Georgie, Paris, 1851. 
23.  Morier (James), A Journey through Persia, London, 1812. 
24.  Second Journey through Persia, London, 1818 
25.  Olivier (Guillaume, Antoine), Voyage dans 1´Empire Ottoman, 1´Egypte et la Perse,1807. 
26.  Stcherbatov (Prince), Le Marechal Prince Paskievitch, St. Petersbourg, 1890. 
27.  Sykes (Sir Percy), A History of Persia, London, 1915. 
28.  Vandal (Albert), Napoleon et Alexandre, Paris, 1896. 
29.  Watson (Robert grant), A History of Persia, London, 1866.   
 
 
 
 
 
 
 
