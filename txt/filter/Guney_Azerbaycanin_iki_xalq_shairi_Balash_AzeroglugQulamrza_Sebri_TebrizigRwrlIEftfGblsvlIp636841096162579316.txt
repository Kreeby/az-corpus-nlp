 1
 
 
 
 
 
 
GÜNEY AZƏRBAYCANIN 
İKİ XALQ ŞAİRİ: 
 
BALAŞ AZƏROĞLU 
QULAMRZA SƏBRİ TƏBRİZİ 
 
 
 
 
 
 
 
 
 
 
Bakı- 2010 
 
 
 2
Tərtib edəni və redaktoru:  
Prof.dr.Vaqif Sultanlı 
 
 
 
 
 
 
 
 
 
 
 
 
Güney Azərbaycanın iki xalq şairi: Balaş Azəroğlu və 
Qulamrza Səbri Təbrizi, Bakı, 2010, 220 səh.  
 
 
 
 
 
 
Kitabda əslən Azərbaycanın Güneyindən olan xalq şairi 
Balaş Azəroğlunun və Qulamrza Səbri Təbrizinin müxtəlif illər-
də qələmə aldığı şeirlər toplanmışdır.  
 
 
 
 
© Balaş Azəroğlu, 2010 
© Qulamrza Səbri Təbrizi, 2010 
 
 
 
 3
 
 
 
 
 
 
 
 
 
 
BALAŞ AZƏROĞLU 
 
 
 
Mən nə şah, mən nə sultan, nə yaraşıq, nə ziynət, 
Nə əfsanə, nə mələk, nə saray, nə səltənət, 
Nə qədim əsrləri yada salıb ağlayan, 
Nə ömrünü qəzələ, mərsiyəyə bağlayan, 
Nə dövrün hakiminə şeir yazıb pul alan, 
Nə cəlladlar önündə həyat üçün alçalan, 
Nə peymana, nə saqi, nə sərab şairiyəm, 
Azadlığın carçısı inqilab şairiyəm. 
B.Azəroğlu 
 4
QÜDRƏTLİ SƏNƏTKAR 
 
Balaş Azəroğlu Azərbaycan poeziyasının inkişafında özünə-
məxsus xidmətləri olan qüdrətli qələm sahiblərindən biridir. Onun 
əsərləri çağdaş ədəbiyyatımızın ən dəyərli örnəklərindən biri kimi 
maraq doğurmaqda, oxunmaqda, sevilməkdədir. 
Balaş Azəroğlunun müxtəlif janrlarda qələmə aldığı bədii əsər-
ləri Azərbaycanda milli düşüncənin formalaşmasında, təkamülündə və 
inkişafında xüsusi rol oynamışdır. 
Qeyd edək ki, Balaş Azəroğlu fərqli dəst-xəttə, novator düşüncə 
tərzinə, orijinal, yaradıcılıq üslubuna malik olan qələm sahiblərindən 
biridir. Şairin novatorluğunu şərtləndirən əsas məqamlardan biri onun 
poeziyasının ifrat dərəcədə vətənpərvərlik duyğusu ilə yoğrulmasıdır. 
Müəllifin elə bir əsərini tapmaq mümkün deyildir ki, o bu və ya digər 
şəkildə vətənpərvərlik duyğusundan məhrum olmuş olsun. 
 
Bir xalqın 
Haqqını qəsb etmiş ağalar. 
Nə ana dilində məktəbi var. 
Nə də əlifbası. 
Budur Tehranın qisası... 
 
Bu misralar Balaş Azəroğlunun “Elə oğul istəyir Vətən” adlı 
şeirindəndir. Burada şair qədim bir mədəniyyətə malik olan Azər-
baycan xalqının iyirminci yüzildə yaşadığı faciələrin canlı mənzərə-
sini yaratmağa çalışmışdır. 
 
Qırx altının dekabr gecəsi 
Güllə yağışı altında açırdı səhəri...  
O səhər, 
Günəşin altında qızaran ləkələr, 
Qar üstündə qırmızı lalələrə bənzəyirdi. 
Təbrizi azadlığın qanı bəzəyirdi...  
Qanla əbədiyyətə köçürdü, 
Qanla qazanılmış hürriyyət. 
Tarixə qanlı tarix də yazdı, 
Azadlıq təşnəsi bu millət... 
 
 5
Bu misralar isə “Azadlığa qəsd olundu” adlı şeirindəndir. Bu-
rada azadlıq uğrunda mübarizəyə qalxan xalqın qanla boğulan ehtirası 
bədii təcəssümünü tapmışdır. 
Qeyd edək ki, hər iki şeiri biri-birinə bağlayan məhz vətənpər-
vərlik ruhunun qabarıqlığıdır. 
Balaş Azəroğlunun şeirlərində diqqəti çəkən məqamlardan biri 
də ikiyə bölünmüş Azərbaycanın ağrı və acılarının yüksək poetik dillə 
ifadəsidir. 
 
Körpü olmaq istəyirəm, 
Arazın üstündə, bir körpü. 
Əsirlə ölçülsün ömrü, 
Bir körpü olmaq istəyirəm, 
İnsanları qovuşdura bilim. 
Arazın üstündən sovuşdura, 
Ayrı düşənləri qovuşdura bilim... 
 
Ötən il Balaş Azəroğlunun “Xatirələrim” kitabina ön söz ya-
zarkən onun keçdiyi həyat yolunun mənə qaranlıq olan bir sıra mə-
qamları ilə tanış oldum və müəllifin yalnız bədii yaradıcılığı ilə deyil, 
həmçinin şərəfli bioqrafiyası ilə də ictimai-siyasi fikrə təsir göstərdi-
yini bir daha dərk etdim. 
İnanıram ki, Balaş Azəroğlunun oxuculara təqdim olunan  “Pa-
yızın yarpaq tökümü” şeirlər kitabı diqqət və maraqla qarşılanacaq, 
ədəbi tənqid tərəfindən dəyərləndiriləcək. 
Bir daha qələm dostumu təbrik edir və ona yeni yaradıcılıq 
uğurları diləyirəm. 
 
Prof.dr. Qulamrza Səbri Təbrizi, 
London, Böyük Britaniya 
 
 
 
 
 
 
 
 
 6
KARVAN 
 
Gecənin qulağından kədərli zəng səsləri, 
Ağır-ağır yol gedir karvan şımala sarı. 
Xəyal məni aparır, görən nə vaxtdan bəri 
Dünyanı addımlayır zəngli dəvə qatarı. 
Karvan şimala gedir, karvan cənuba gedir, 
Karvan bəzən vətəndən uzaqlara yol alır. 
Karvan bütün dünyanı zaman-zaman qət edir, 
Karvan kədər gətirir, karvan sevinc aparır. 
Karvan gedir... Bir zaman Əbülüla Müərri 
Bəlkədə bu karvanla bütün şərqi dolandı. 
Kim bilir o dahinin ən gözəl əsərləri 
İsti qumlar üstündə, xəyalında yarandı... 
Karvan gedir aramsız, gecə qara, yol uzaq, 
Arxamda mavi dəniz, öndə qarlı Savalan. 
Dəvələr bir ahənglə yenə addımlayaraq 
Ötürlər babaların keçdiyi tozlu yoldan. 
Sarvanın gözlərində yuxusuzluq qəmi var, 
Neçə gecə yatmamış, hey yeriyir, yeriyir. 
Sarvanın özünün də qəribə aləmi var, 
Zəng səsləri altında hər gün bayatı deyir: 
 
Ağ dəvə düzdə qaldı, 
Yükü Təbrizdə qaldı. 
Oğlanı qan apardı 
Dərmanı qızda qaldı. 
 
Gecə sakit, uzaqlar əks etdirir bu nəğməni, 
Dəvələr aram-aram addımlayırlar yenə. 
O, Xəzər sahilindən alıb aparır məni, 
Qədim Babək yurduna- Savalan ətəyinə... 
1938 
 
 
 
 
 
 7
XƏZƏR, AY XƏZƏR... 
 
Sahili sarı qumlu, 
Dalğası ağ Xəzərim. 
Qum üstə bardaş qurub 
Gəl oturaq, Xəzərim. 
Mən balıqçı deyiləm, 
Qayığım yox, torum yox, 
Dalğalarla döyüşə 
Qollarımda zorum yox. 
Sən göy gözlü mələksən, 
Dumandan örpəyin var. 
Göyərçin ləpələrdən 
Qırçınlı köynəyin var. 
Nəğmən vüsal andırar, 
Ürəyimi yandırar. 
Sahili sarı qumlu, 
Dalğası ağ Xəzərim. 
Gəl uzanıb sübhədək 
Hey danışaq, Xəzərim. 
Sahilə axşam qonur, 
Ürəyimə qəm qonur. 
Ayrılığın yamandır. 
Bircə kəlmə, bircə söz 
Yadıgar de, amandı. 
Səhər günəş doğanda 
Aparar karvan məni, 
Kim bilir ki, bir də sən  
Görərsən haçan məni. 
Hələ əldə fürsət var, 
Hələ vaxt var, möhlət var, 
Hələ göylər yenicə 
Dumanlanır, qaralır, 
Hələ sübhə çox qalır. 
Qaziyanda otaqlar 
Ulduz-ulduz alışdı,  
Pəncərədən axan nur 
Dalğalara qarışdı. 
 8
Gəl bu isti qum üstə 
Bir də verək baş-başa, 
Danış, danış Xəzərim. 
Uşaqlıq illərimə 
Sənsən tanış, Xəzərim... 
 
Pəhləvi şəhəri,1938  
 
 
İNQİLAB ŞAİRİYƏM 
 
Mən nə şah, mən nə sultan, nə yaraşıq, nə ziynət, 
Nə əfsanə, nə mələk, nə saray, nə səltənət, 
Nə qədim əsrləri yada salıb ağlayan, 
Nə ömrünü qəzələ, mərsiyəyə bağlayan, 
Nə dövrün hakiminə şeir yazıb pul alan, 
Nə cəlladlar önündə həyat üçün alçalan, 
Nə peymana, nə saqi, nə sərab şairiyəm, 
Azadlığın carçısı inqilab şairiyəm. 
 
Mən əyilib hakimin əllərindən öpmədim, 
Şeirimi çiçək kimi ayaqlara səpmədim. 
Nə aciz bir bəndəyəm, nə satılmış bir qulam, 
Nə saray məddahıyam dərgahlardan qovulam. 
Mən ellərin oğluyam, ellər böyütmüş məni. 
Şeirim eldən alıbdır bu ilhamı, qüvvəni. 
Mən nə şam, nə pərvanə, nə rubab şairiyəm, 
Azadlığın carçısı inqilab şairiyəm. 
 
Mənim könül dəftərim bənzəyir gülüstana, 
Onda yer verilməmiş qarlı qışa, tufana, 
Bir bahar ətri vardır hər şeirimdə, sözümdə, 
Baharın həsrətilə yaşayıram özüm də. 
Mən əl açıb göylərdən diləmədim azadlıq, 
Mənim arxalandığım onlardan daha artıq. 
Ölkələr həsrət çəkən afitab şairiyəm, 
Azadlığın carçısı inqilab şairiyəm. 
 
 9
Ərdəbil, 1941 
 
ARZU 
 
Bəzən öz-özümə düşündükcə mən, 
Xəyallar qəlbimi alır əlimdən, 
Deyirəm: mən də bir əsgər olaydım. 
 
Nə ola ömrümün bu gənc çağında, 
Odlar ölkəsinin gen qucağında  
Geniş səhralara rəhbər oleydım. 
 
Dureydim sərhəddə əlimdə tüfəng, 
Qaranlıq mayaq kimi, 
Zamanlar keçirmiş qarlı dağ kimi. 
 
Öpeydi sinəmi yellər hər səhər, 
Düşeydi üstümə gülgün şəfəqlər, 
Günəşin rəngindən alaydım min rəng. 
 
Qaranlıq gecənin qara qəlbinə 
Tərlan baxışlarım axıb keçeydi, 
Günəşin rəngindən alaydım min rəng. 
 
Qartallı dağların zirvəsində mən 
Bir keşikçi kimi duranda bəzən, 
Dumana, çovğuna gəreydim sinə. 
 
Mənə taleyini tapşırarsa el, 
Onu gözüm kimi qoruyaram, bil. 
Nə nişan, paqon, nə cah, nə cəlal. 
 
Əgər inanmasan oxucum buna, 
Boz şinel geyəcək Azəroğluna 
Məncə arzu olsun, səncə bir xəyal. 
 
Təbriz, 1943  
  
 10 
 
TƏBRİZ 
 
Çox zaman kədərli görmüşəm səni,     
Yadında varmıdır o halın, Təbriz?! 
İndi o günlərdən uzaqsan daha, 
Artıbdır şövkətin, cəlalın, Təbriz! 
 
Bir qüdrət duyuram doğma səsindən, 
Sinəmi qızdırdın gur nəfəsindən. 
Həyat kitabının səhifəsindən 
Silinib həsrətin, məlalın, Təbriz! 
 
O gün ki, sinəni sipər eylədin, 
Qaranlıq gecəni səhər eylədin, 
Bizə azadlığı xəbər eylədin 
Səsinə səs verdi mahalın, Təbriz! 
 
Mən çoxdan vermişəm sənə qəlbimi, 
İstəsən al bir də sina qəlbimi, 
Qoyma yad əllərdə sına qəlbimi, 
Daha qayıtmasın zavalın, Təbriz! 
 
Bizdə müqəddəsdir ananın adı, 
Şahlar, hökmüdarlar bunu qanmadı. 
Hər il ordu çəkib səni taladı, 
Artdı dərdin, qəmin, xəyalın, Təbriz! 
 
Əgər atılsa da odlara yurdum, 
Ancaq əyilmədi yadlara yurdum. 
Dözdü hər çətinə, hər dara yurdum. 
Yardı qaranlığı hilalın, Təbriz! 
 
Uşaqkən dedilər Azər anandır, 
Odlardan doğduğum elə əyandır. 
Bizə böhtan atan yazını qandır, 
Cavabsız qalmayıb sualın, Təbriz! 
 
 11 
Bu ellər yanında and içirəm mən, 
Xalqın arzusudur qəlbimdən keçən. 
Mən ilham almışam hər zaman Səndən, 
Dünyalar qədərdir kamalın, Təbriz! 
 
Təbriz, 1945 
 
MƏN DƏ BİR ƏSGƏR KİMİ 
 
Şairə qələm ver, kağız gətirin, 
Şeirim cərgələnsin bir ləşgər kimi 
Yenə misralarım dursun sıraya, 
Döyüş meydanında səfərbər kimi. 
 
Günəş, ay qızınır ocağımızdan, 
Şərqə işıq düşür yarağımızdan   
Dünən tülkü kimi qabağımızdan 
Qaçanlar qayıdır yenə şər kimi. 
 
Xəyalı başqadır naşı yağının, 
Görünsə sərhəddən başı yağının, 
Qalmaz daş üstündə daşı yağının, 
Elim silahlanıb bir nəfər kimi. 
 
Əyilmək yaraşmaz bizim millətə, 
Ürək də uymayır hər “məhəbbətə” 
Bu tez – dediyi “hüsnü niyyətə” 
Hamı nifrət edir pis xəbər kimi. 
 
Gözünü dikdiyin odlar yurdudur, 
Gördüyün bu dağlar, düzlər ordudur. 
Gecəli, gündüzlü keşikdə durur 
Hər el qəhrəmanı bir əsgər kimi. 
 
Aslan yalvararmı qorxaq tülküyə? 
Günəş sığınarmı qara kölgəyə? 
Səadət məskəni bizim ölkəyə 
Gəlsəz öləcəksiz ölənlər kimi.  
 12 
Təbriz, 1946 
 
 
ÖMÜR KİTABI 
 
Bahar günləridir, sakit bir gecə, 
Gəlmiş otağıma ay pəncərəmdən. 
Yenə miz dalında oturub təkcə, 
Qalın bir kitabla danışıram mən. 
O dedi: - Az çevir varaqlarımı, 
Oxu cümləni dərindən bir-bir. 
Bu gün varaqlayıb bir kitab kimi 
Baxdığın, unutma insan ömrüdür. 
Şairsən, yaxşı bax, dərindən düşün, 
Zamanın ən kiçik hökmünü dinlə. 
Bil ki, varaqlayıb keçirsən hər gün 
Ömür kitabını sən öz əlinlə.   
Təbriz, 1946 
 
 
 
 
 
VƏTƏN MƏHƏBBƏTİ 
 
Mən hicranla dolu ömür sürmüşəm, 
Min əzab çəkmişəm, min qəm görmüşəm. 
Axıb leysan kimi gözümün yaşı, 
Nələr çəkdirməmiş mənə bu aləm. 
İnan ki, əyilər dağların başı 
Əgər dərdlərimi ona söyləsəm. 
Fəqət qurtarmışam dardan, çətindən 
Tək sənin eşqinlə vətən, ey vətən. 
 
Ömrümün gəncliyi bir çiçək oldu, 
Vaxtsız tufanların əlində soldu, 
Qanunlar bağladı qoluma zəncir, 
Məni ayırdılar doğma elimdən. 
 13 
Özüm də bilmədim günahım nədir, 
Fəqət dedilər ki, müqəssirəm mən. 
Dadım zəmanəni hər möhnətindən, 
Sənin xətrinçin, vətən, ey vətən. 
 
Keçdi aylar, illər, zaman da döndü, 
Yüz illik bir həyat bir anda döndü. 
Yenə də başlandı haqq savaşları, 
Xalqım at oynatdı, silah götürdü. 
Silib yanağına axan yaşları, 
İnsanlar yurduma pənah gətirdi, 
Ölkələr danışdı rəşadətindən, 
Düşdün dildən-dilə, vətən, ey vətən. 
 
Deməyin – bunlar ki, bir xatirədir. 
Yox, mənim ömrümdür, bu bir həyatdır, 
Onun hər sətrində ürək qanı var, 
Könlüm dincəlməyir onu anmasa. 
Bunu yaxşı demiş bizim babalar: 
“Gözdən yaş çıxmayır ürək yanmasa”. 
Bir kədər duysan da hər söhbətimdən, 
Sənin həsrətindir, vətən, ey vətən. 
 
Qoy düşmən deməsin uzaqdayam mən, 
Yox, məni böyüdən torpaqdayam mən. 
Onun nəfəsilə qızınır sinəm, 
Sevib əzizləyir bu dağlar məni. 
Mən böyük Babəkin nişanəsiyəm, 
Əyməz bu yaralar, bu dağlar məni. 
 
Hər gün ilham alıb məhəbbətindən, 
Artır qüdrətimiz, vətən, ey vətən. 
 
Atamın səngəri məzarı oldu, 
Üstünə bir qırıq kərpic qoyuldu. 
Dostları süngüylə qazdı: “Mücahid”. 
Mənim də “Fədai” alacaq adım. 
Sabahkı döyüşə olmasam şahid, 
 14 
Başqa bir ad ilə yenə övladım 
O gün vuruşacam.... 
Bil, bu zülmətdən 
Qurtaracaq səni, vətən, ey vətən. 
Bakı, 1948 
 
 
SAVALAN  
 
Yenə şair kimi gedib xəyala 
Nələr düşünürsən, Savalan, nələr? 
Sənə yaraşmayan bu qərib hala 
Söylə, heç dözərmi bu bizim ellər? 
Sənin tükənməyən bir sərvətin var; 
Nədir bu qəmlərə qərq edən səni, 
Söylə, nə dərdin var, nə həsrətin var? 
 
Qaldır başındakı örtüyü bir an, 
Yenə qoynundakı cəlal görünsün. 
Qoy el qəhrəmanı çıxsın dumandan, 
Nə belə kədərli, nə lal görünsün. 
Döyüş günlərimiz yadında varmı? 
İndi yad önündə susmaq olarmı? 
Savalan, mən sənə tapşırdım axı 
Biz ayrılan zaman öz dildarımı. 
 
Dedim: - Qoru onu, qoru vətəni. 
Bilirsən pis günün ömrü azdır, az. 
Ellər arxa bilir əvvəldən səni, 
İndi sakit durmaq sənə yaraşmaz. 
Yenə əmr edərsə bir gün firqəmiz,   
Düşmənin üstünə yüriyəndə biz, 
Sənin ətəyindən başlayacaqdır 
Öz ilk yürüşünü əsgərlərimiz. 
 
Sən Azər yurdunun iftixarısan, 
Şahlar, atabəylər baş əymiş sənə. 
Bir gün bayrağını qaldırsan, inan 
 15 
Düşmən tülkü kimi qaçacaq yenə, 
Necə ki, biz zaman qaçdı ərəblər. 
Xalqım döyüşlərdən çıxdı müzəffər. 
Xəlifə taxtında dura bilmədi 
Çatınca Bağdada Babəkdən xəbər. 
 
İndi də bu yanğın, bu zindan, bu dar 
Azər övladını ayaqdan salmaz. 
Fəqət unutmasın, deyin, ağalar, 
Mənim qəzəbimdən qurtarmaq olmaz. 
O yanan daxmalar, evlər mənimdir,  
Sanıram alışan öz bədənimdir. 
Onun ağrısını mən çəkirəm, mən, 
Çünki o, yurdumdur, o, vətənimdir. 
Savalan, uca tut daim başını, 
Vətən bayrağını şərəflə saxla. 
Doğma torpağını, doğma daşını 
Yenə qoruyacaq el o bayraqla. 
Demə öz yurdumda qərib bir dağam; 
Bil ki, ölməmişəm, nə qədər sağam, 
Nə qədər düşməmiş əlimdən tüfəng 
Səninçin, vətənçin vuruşacağam. 
1948 
YADIMA DÜŞDÜ 
 
Aşıq, qış qurtardı, il təzələndi, 
Təbrizin baharı yadıma düşdü. 
Qara gözlərindən ayrı düşdüyüm 
O könül dildarı yadıma düşdü. 
 
Nərgizin gözləri süzüləndə gəl, 
Bənövşənin boyu üzüləndə gəl, 
Ağ buxaq altına düzüləndə gəl! 
O əhli, ilqarı yadıma düşdü. 
 
Aşıq, bir məclis qur, yenə saz götür, 
Şair xəyalımdan gör nələr ötür: 
Uçdu sarı bülbül, tək qaldı Tahir, 
 16 
Onun Zöhrə yarı yadıma düşdü. 
 
Sənin sözlərinin vurğunuyam mən, 
Bir cığalı təcnis de Ələsgərdən, 
Yaz gəldi, dağları məskən etdi çən, 
Abbasın əşarı yadıma düşdü. 
 
Buludlar su olub torpağa endi, 
Badam ağacları gül açıb indi. 
Yenə bizim dağlar yaşıl geyindi, 
Savalanın qarı yadıma düşdü. 
 
Yenə el adəti, elin bayramı, 
Axır çərşənbəsi, bahar axşamı, 
Bu gün nov üstünə gedəcək hamı,  
Qızların qatarı yadıma düşdü. 
Yalta, 1950 
 
 
TƏBRİZİN BAHARI 
 
Gürşad təzə dayanmışdır... Hava durulur, 
Bulud keçir, göyün üzü görünür təmiz. 
Qarı nənə hanasını uzadır, odur, 
Elə bil ki, kəmənd atır buluda dəniz... 
 
Günəş batır... dağ başında topa buludlar 
Sanki pambıq tayasıdır alışıb yanır. 
Bahar gəlmiş, baş qaldırır çiçəklər, otlar, 
Ana torpaq yuxusundan artıq oyanır... 
 
Sərin-sərin meh əsdikcə titrəyir yarpaq, 
Çiçəklərim dodağından süzülür inci. 
Sarı bülbül gəzir yenə, bax, bulaq-bulaq 
Oxuduqca sinəsinə sığmır sevinci. 
 
Qara dəniz dalğalanır, kiçik ləpələr 
Qum üstündə göyərçintək görünür yenə. 
 17 
Deyirlər ki, əsrlərdir hər axşam-səhər 
Sular necə pıçıldayır sahillərinə... 
 
Bir ağacın gövdəsinə söykənmişəm tək, 
Yenə məni məftun etmiş özünə bahar, 
Ara-sıra tər budaqlar silkələnərək  
Gah başıma çiçək tökür, gah da damcılar... 
 
Orda, burda  dəstə-dəstə qızlar, oğlanlar 
Qarmon çalır, nəğmə deyir, çiçək dərirlər. 
Düşünürəm, doğurdan da burda bəxtiyar 
Ömür sürür qayğı bilməz, xoşbəxt nəsillər. 
 
Birdən məni ayrı salır düşüncələrdən 
“Alın sizə məktub gəlmiş” söyləyən bir kəs. 
(Əziz dostum, kim qürbətdə olmamış, inan, 
Məktubdakı o mənəvi qüdrəti bilməz...) 
 
Bir kitab da verir mənə dostum gülərək: 
- Bu da bir gənc ürəyin əziz barıdır. 
Bakıdandır, unutmamış dostların, demək 
Al, şairə şairənin yadigarıdır. 
 
Aç “Təbrizin baharını”, bir şeir oxu, 
Deyirlər ki, sizin yerdə gözəl olur yaz. 
Mən dinmirəm... (cavabsızdır onun arzusu), 
O bilmir ki, nə olmuşdu duruxur bir az. 
 
Mən dinmirəm... xəyal məni çəkib aparır, 
Yenə durur gözlərimin önündə Təbriz. 
 
İlk bahardır, göy gürlayır, bərk yağış yağır  
Bir divara söykənirik sevgilimlə biz... 
 
Sərdar bağı, ağ çiçəkli badam ağacı, 
Qərənfillər, yasəmənlər, bahar leysanı, 
Şimşək səsi, üfüqlərin odlu qırmancı, 
Gözü yaşlı buludların başsız karvanı. 
 18 
 
Daşqın sellər, Acı çayı, Sərin bulaqlar, 
“Şah gölünün” əyri yolu, yaşıl çəmənlər, 
Gözlərimdə canlandıqca , mənsə biqərar, 
Deyirəm ki, indi sizdə qalmışmı əsər. 
 
Yox, dağıtdı o cəlalı, dağıtdı düşmən, 
Ancaq elin ilqarını poza bilmədi. 
O, sən görən Təbriz deyil, şəhəri gəzsən, 
Fırtınalı bir dənizə bənzəyir indi. 
 
Azər oğlun qorxutmadı nə sürgün, nə dar, 
Baxışlarda qəzəb vardı, ürəklərdə kin. 
Xiyabandan qorxa-qorxa keçir ağalar, 
Onlar bilir bu elləri ürəyindəkin. 
 
Onlar bilir azərilər dözməz heç zaman, 
Bu məhkumluq zəncirini qırar bir səhər. 
Onlar qorxur gələ yenə bir gün təzədən 
Cəbhələrdən baş qaldıra itən igidlər. 
 
Gələr – dedim, dostum dönüb diqqətlə baxdı, 
O, qəlbimi gözlərimdən oxudu dərhal. 
Danışmadım... uzaqlarda ildırım çaxdı, 
Göy gurladı, buludlarda göründü hilal... 
 
Mən o gecə gözlərimi yummadım inan, 
Elə bil ki, sinəm üstə dağ qalanmışdı. 
Məni rahat buraxmadı xəyal, həyəcan, 
Neçə şair ürəyimdə daldalanmışdı. 
 
Mən yatmadım, göy sularda ğünəş ucaldı, 
Daha səndən nə gizlədim, əziz oxucum, 
Nə mən borclu nə o dostum nisgilli qaldı 
Bu şeirimi səhər tezdən ona oxudum.     
Yalta, 1950 
 
 
 19 
QƏRƏNFİL 
 
Nə tez oyanmısan qış yuxusundan 
Hələ təzə gəlir bahar, qərənfil, 
Gözünü gör necə ağardır sənə 
Kəpəzin başından o qar, qərənfil. 
 
Nə nərgiz çıxmışdır, nə novruz gülü, 
Nə qızlar atmışdır üzündən tülü, 
Şaxta yaman vurub meşəni, çölü, 
Gözlə, yarpaqların donar, qərənfil. 
 
Ayağın altına sərilmiş otlar, 
Başına mirvari səpir buludlar. 
De, nədən titrəyib əsirsən, nə var? 
Bir yerdə tutmursan qərar, qərənfil. 
 
Bəlkə yırğalayır əsən meh səni, 
Bəlkə də üşüdür şəbnəm, şeh səni? 
İndi necə dərim necə eh.... səni? 
Ey nərgiz gözlü xumar, qərənfil. 
 
Qoy gəlsin özünə yazığın barı, 
Gəl odlu-odlu sinəmə, gəl sığın barı. 
Qızınsın köksümdə yarpağın, barı, 
Qorxuram o hüsnün solar, qərənfil. 
 
Axı bu çöllərdə sənin nəyin var? 
Nə bir geyimin var, nə örpəyin var. 
Gəl gedək, yolunu gözləyənin var, 
Səni isidəcək bahar qərənfil. 
 
Göygöl, 1957  
 
VƏTƏN HƏSRƏTİ 
 
Bir səhər yurdumdan ayırıb məni 
Başqa bir şəhərə gətirdi qatar. 
 20 
Dedilər: xəstəsən, sağaldar səni 
Suyu buzdan soyuq sərin bulaqlar. 
 
Hər daşın dibindən bir irmaq axır, 
Hər çəmən elə bil xalı naxışdır... 
Dedim: - bu yerlərdə qəlbim darıxar, 
Qürbət cənnət olsa, Vətən yaxşıdır. 
 
Gəzirəm səhərdən axşama kimi, 
Yağışda, dumanda, qarda gəzirəm. 
Bəzən düşünürəm öz səhhətimi 
Harda itirmişəm, harda gəzirəm... 
 
İndi son payızın bu oğlan çağı 
Yanında olsaydım darıxmazdım mən. 
Çünki doğma yurdun o boz torpağı 
Mənə mehribandı bu göy çəməndən. 
 
İnanın qayıtsam doğma yerlərə 
Bir də Savalana baxsam doyunca, 
Sizdən nə gizlədim, daha bir kərə  
Ürəyim ağrımaz ömrüm boyunca. 
 
1958 
DAĞLAR 
 
Yenə sizi gördüm, könül tərlanı 
Vətən dağlarına uçdu, a dağlar. 
İndi Savalanın başının üstə 
Sıxıb gözlərini buludlar ağlar, 
  Dağlar, a dağlar! 
 
Saldınız yadıma ötən günləri, 
Necə gözəl imiş vətən günləri, 
Hərdən xatırlaram həmən günləri, 
Sanki gözlərimdə qaynar bulaqlar, 
  Dağlar, a dağlar! 
 
 21 
Çapanda atımı üzü yuxarı, 
Başıma qonmuşdur Səhəndin qarı, 
İndi gördüyünüz bu ağ saçları 
Yadigar vermişdir mənə o çağlar, 
  Dağlar, a dağlar! 
 
Qoy deyim, səsimi eşitsin aləm, 
Qürbət ölkələrdə yüz il də gəzsəm, 
Vətən torpağının həsrətindəyəm, 
Xəyalım uzaqdan sizi qucaqlar, 
  Dağlar, a dağlar! 
 
Məni unutmayın, dönəcəyəm mən, 
Əlimdə bənövşə, lalə, yasəmən, 
Keçib Sərdavadan, Vilədirədən, 
Yanımda tanışlar, dostlar, qonaqlar, 
Yenə seyrinizə dalaram dağlar, 
  Dağlar, a dağlar! 
 
1958 
 
 
 
 
ELƏ OĞUL İSTƏYİR VƏTƏN 
 
Gecədən xeyli keçmiş 
Hələ qurtarmamış mübahisəmiz.  
Filosof dostumla biz 
Neçə bağlı papiros çəkmişik  
Bir samovarı boşaltmışıq. 
Qanun və hislərlə dolu 
Mübahisəni 
Gecə yarısınadək uzatmışıq. 
Fəqət Çin hasarı kimi 
Nə axırı görünür, nə nəticəsi,  
Nə qədər uzun olsa da 
Payız gecəsi, - 
 22 
Məğlub ordunun əsgəri tək 
Ulduzlu paqonları çıxarıb 
Bir-bir  
Atır yeni doğan şəhərin ayağına, 
Gecə əriyir. 
Ay bir qılınc kimi girir qınına...  
Dostum tarlaşmış eynəyini 
Hovxurur,  
Silir, 
Yenidən taxır... 
Sonra eynəyin üstündən mənə baxır: 
– Bəli,-deyir- 
Şair olsan da 
Yəqin bilirsən 
“İks”i kökdən çıxarmağı! 
Cəmiyyət də belədir. 
Öz qanunu var... 
O qanunla getməsən 
Nə xalq azad olar,  
Nə də “iks” kökdən çıxar... 
Qulaq asıram 
Filosof hey qanundan danışır. 
Daha səbr kasası daşır.  
Düzü əhvalım da qarışır. 
Bir söz demək istəyirəm 
Bu formullar mücəssəməsinə,  
Ancaq dilimin ucundan qaytarıram yenə.  
Lənət sənə, kor şeytan... 
-Qardaş, saxla bu mühazirəni! 
Vaxt gələr oxuyarsan tələbələrinə. 
İndi qulaq as mənə: 
Feysəlin sinəsi qurğuşunla ovulanda, 
Xalq taxtından salanda istibdadı, 
De görüm formullar pozuldumu?!  
  Ya pozulmadı! 
İyirminci əsr, altmış yaşlı- 
Faruq ehkamlar ölkəsindən qovulanda, 
  Ağ saçlı bir qoca: 
 23 
25 dəfə səfərə çıxdı 
Afrika boyunca. 
Neçə xalq qurtardı qara gündən, 
Neçə dövlət istiqlal aldı. 
Görəsən “iks” kök üstünə çıxtımı! 
Ya yenə də kök altında qaldı? 
Neçə ildir Əlcəzairdə 
Dəyənəkli fransızlar 
Haqqını istəyənlərin fəryadını  
Təpiyi ilə boğur. 
Görəsən bu  
Cəmiyyət qanunlarının  
Hansına uyğundur?! 
İran müstəşarxanədir 
“Məsləhətləş, sonra danış...” 
İşə bax,  
Firdovsinin nəsli 
Gəlmələrin fikrinə möhtac imiş. 
İndi elə bir zamandır ki,  
Sədlər dayana bilmir 
Ümmanların dalğasına. 
Ağalar özləri səs verir 
Müstəmləkə dünyasının dağılmasına. 
Azad olur 
Ağlar, qaralar. 
Fəqət bizim Azərbaycanda 
Orta əsrin bidətləri var. 
Düşünürsən, 
Fikirlər qızarmış dəmir tək 
Beynini yandırır, 
Əlini yandırır, 
Dilinə alırsan 
Nəfəsin od tutur, 
Dilini yandırır... 
İyirminci əsr ayaq tutduğu gündən  
Üç dəfə şahla üz-üzə duran, 
Üç dəfə hökümət quran, 
Öldürən, ölən, 
 24 
Döyüşdə üzü dönməyən, 
Azadlıq üçün torpağa düşən, 
Fəqət ayaqlarda sürünməyən 
Bir xalqın 
Haqqını qəsb etmiş ağalar. 
Nə ana dilində məktəbi var. 
Nə də əlifbası. 
Budur Tehranın qisası... 
“Milləti-qəyyur...” deyə 
Kürəyinə əl vurub 
Dilini kəsirlər bir millətin. 
Görək kim qanıyla bahasını verəcək 
Bu cinayətin! 
Şərq xitabət kürsüsünə qalxdığı, 
Qaralar ağların hakimiyyətini yıxdığı 
Bir zamanda 
Ana dili qadağan olmuş Azərbaycanda. 
Bir həddinə baxın zülmün... 
Səfəvilərin qanun yazdığı dilə 
Kilid vurmuş cəlladın birisi. 
Baxırsan, 
Nə dili söz tutur, 
Nə də beş qara pula dəyər dərisi... 
İndi dilimiz “məhəlli” 
Nəğməmiz “məhəlli”, 
Özümüz “məhəlli” olmuşuq. 
Nizamisi dünyaya sığmayan 
       bir xalq, 
Bir məhəlləyə dolmuşuq! 
Bir həddinə baxın zülmün! 
Gör nə günə qaldı 
Bütün İrana məşrutə verən 
Sərdarın nəvəsi! 
Bax, budur 
İyirminci əsrin  
Ən böyük faciəsi!!! 
Filosof dostum, 
De görüm 
 25 
Cəmiyyətin hansı qanunu 
Bizə rəva gördü bunu! 
Yox, dostum, 
Yox! 
Bu qayda, 
Bu qanun rəvayətdir. 
Haqsızlığa qarşı 
Qılıncların tiyəsi, 
Bir də “topların səsi 
Həqiqətdir...” 
Filosof dostum! 
İndi elə oğul istəyir vətən 
Düşmənlərin başına  
Alov töksün dilindən. 
Qalxıb Savalan dağına 
Bir millətin dərdini  
Bütün Şərqə bağırsın. 
Qoy qoca Şərq eşitsin 
Dili bağlı, 
Qolu bağlı, 
Sinəsi çarpaz dağlıların 
Səsini... 
Qoy bilsin  
Azərin taleyilə oynayan ağalar;  
Kül sovuşmamış! 
Köz sönməmiş! 
Odla oynayanın 
Ya əli, 
Ya da saqqalı yanar... 
İndi elə oğul istəyir vətən 
O, Səttərxan ürəkli, 
Xiyabani nəfəsli, 
Möcüz niyyətli olsun. 
Qılıncının odundan, 
Sözünün qüdrətindən, 
Şeirinin siqlətindən 
Düşmən el-el qovulsun! 
Ey filosof dostum! 
 26 
İndi elə oğul istəyir vətən 
Füzulinin “nəzmi-nazik” 
Yazdığı dildə 
Yadlara meydan oxuya bilsin. 
Xətai qılıncıyla 
Neçə top zəncirini qıra bilsin 
On nəfərlə 
Min nəfərə qarşı 
Dura bilsin. 
Axı, böyük olur 
“Kiçiklər”in dərdi, 
Gücü düşən, 
Sözü ötən, 
Bir yara vurur. 
Dinməsən ağzın tıxanır, 
Vurmasan qolun burulur. 
Dənizlər kralı 
Zəncilər “sahibi”. 
Bir zaman  
Süngü gücünə 
Şərqə soxuldu. 
“Həddi-buluğa çatmamış” deyə, 
Neçə ölkənin 
“Hamisi” oldu. 
Kral neçəncinin 
Xəzinadar Lordu 
Neçə xalqın istiqlalını 
Büküb qoydu polad seyfə, 
Bank kağızı tək. 
Səsi çıxana 
“Dinmə” dedi- 
“İstiqlalın xətərdədir...” 
“Dinsən xortdan yeyəcək...” 
Filosof qardaş,  
Bizdə belə məsəl var. 
“Qonşuya ümüd olan 
Şamsız qalar...” 
Kim öz dərdinə qalmasa, 
 27 
Kim haqqını almasa, 
Qapını döyüb gətirməzlər 
- Buyur hürriyyət payını! 
Ümmanda naqqallar udan balıqların 
Kim eşidir harayını?! 
İndi zamandır. 
Elə oğul istəyir vətən 
Dişilə zənciri qıra bilsin, 
Süngü qabağında  
Sinəsilə dura bilsin. 
Ağır tankları əritsin nəfəsi. 
Top gülləsindən uzaq getsin 
Haqq deyən səsi... 
Bir əli İsfahanda olsun, 
Biri Mahabadda. 
Neçə görkəmdə, 
Neçə adda 
Milləti toplaya bilsin 
Bir bayraq altına. 
Qoy İran yenidən qalxsın 
İnqilab atına. 
Bir yumruq kimi birləşsin 
Sözün, 
Qılıncın, 
Şeirin qüdrəti. 
Azadlıq təşnəsi milləti 
Apara bilsin ardınca. 
Həsrətdə saralınca 
Səngərdə ölməyə kim razı olmaz? 
Kim?! 
Filosof dostum! 
Cəmiyyət qanununun 
Pozulsa da bir bəndi, 
İnan, 
Dünya məhvərindən qopmaz. 
Nə də  
“İks”ə bir xələl gələr. 
Əvəzində xalq hakimiyyəti düzələr. 
 28 
Bilirəm o zaman 
Sən də bir yol tapıb 
“İks”i çıxararsan radikaldan. 
Axı xalq hakimiyyəti, 
İnsan səadəti, 
Daha müqəddəsdir. 
Qanunu kəməndə eyləmək 
Əbəsdir. 
Filosof olsan da 
Bilirsən bunu; 
Cəmiyyətin ən böyük qanunu 
Azadlıqdır... 
Qalan qanunların 
hamısı artıqdır. 
Filosof dostum, razısan deyəsən! 
Düşünəndə bir az, 
Axı başqa yolu yoxdur 
Bəşəriyyətin! 
Nə qədər gücsüz olsa da 
Səsini boğub, 
Radikalını almaq olmaz 
Bir millətin! 
1960 
 
ANA VƏTƏN 
 
Sarı yarpaqlar 
Ağacdan qoparıb külək 
Qovur cığır boyunca, 
Səpir çölə, çəmənə. 
Yarpaqlar titrəyərək 
Körpə quzular kimi 
Qaçırlar, 
Dayanırlar, 
Sonra qaçırlar yenə... 
İnsanlar da belədir, 
Vətəndən ayrı düşən, 
Budağından ayrılmış 
 29 
Yarpaqlara bənzəyir, 
Dolanır mahal-mahal, 
Dolanır ölkə-ölkə... 
Ya onu qürbət eldə 
İztirablar məhv edir, 
Ya da düşür “tufana”. 
Solur qumlu səhrada 
Saralan çəmən kimi. 
Heç şey isidə bilməz 
Həyatı bahar kimi 
İnsanı vətən kimi! 
1961 
 
 
MƏN ÜMMAN LƏPƏSİYƏM 
 
Sən  
Qumları şor sularla yuyulmuş 
Bir sahil.  
Mən  
Bir ümman ləpəsi. 
Dalğaların çiynində  
Qanadlardım vüsalına  
Neçə ay, 
Neçə il... 
Fəqət  
Nə həvəsim azaldı, 
Nə də qırıldı inadım. 
Arxam ümman olmasaydı 
Bəlkə də yorulardım... 
Mən bir ləpəyəm 
Nəğməm- 
 sənin həsrətin. 
Pıçıltım – 
 qəlbimin səsidir. 
O səs, 
vüsal günlərinədək 
gələsidir. 
 30 
Mən bir ləpəyəm, 
dincəlmirəm 
günəş doğandan 
ulduzları suya düşənə qədər. 
Dincəlməyəcəm, 
Biz 
həmişəlik qovuşana qədər. 
1962 
 
ÖMRÜM MƏNİM 
 
Neçə bahar yola salmışam 
Ancaq  
Nə cırcırama kimi oynaq, 
Nə qurbağa kimi soyuqqanlı. 
Qəhrəman da olmamışam, 
Tez-tez çəkilə adım. 
Bir gözəl qəlbini də ovlamadım  
Fərhadtək 
Məhəbbət dünyasında qala bilim. 
Büdrədiyim anlar da olub, 
Yıxılmamışam ancaq. 
Nə özgə hesabına yaşamaq istəmişəm, 
Nə başqasının əlilə ucalmaq. 
Keşməkeşdə keçdi gəncliyim, 
Təəssüf etmirəm yenə. 
O illəri qaytarsalar mənə 
İnan, beləcə yaşayaram 
Başı uca, üzü ağ 
Ömrün payızına qədəm qoyub 
Tökülsəm də yarpaq-yarpaq, 
Qəm yemə sevgilim. 
Bir də ki, nə qəm, 
Mən ki, gəncliyimi itirməmişəm, 
Hələ qışa da çox var... 
Nə üçün yaşadığını duyan, 
Ömrün payızını da, qışını da 
Üzü ağ yaşayır... 
 31 
 
1962 
 
 
 
 
PAYIZDIR, ƏZİZİM....  
 
Eyvanda qırmızı gül dibçəyi, 
Yazda çiçək açar. 
Al – atlas ləçəyi 
yanar, 
dan yeri kimi. 
Yarpaqlar 
 buludsuz cənub göyləri kimi 
gömgöy! 
Ləkəsiz. 
Suyunu, günəşini  
əskik etmirik biz. 
Qoy firavan böyüsün 
evimizin bəzəyi. 
Həmişə yaşıl olsun 
Onun yarpaq – yarpaq köynəyi. 
Fəqət bir gün 
ləkə düşdü, 
saraldı bir yarpaq 
Sonra da o biri. 
Dedim, bəlkə soyuqdur yeri. 
Keçirtdim evə, 
Olmadı yenə. 
Sarılıq, 
elə bil yoluxdu o birilərinə. 
Saraldı, saraldı yarpaqlar.... 
Fikir apardı məni. 
Görəsən niyə saralır? 
Bəlkə bir azarı var? 
Sevgilim əlini çəkdi 
Ağarmış saçlarıma. 
 32 
Dedi: 
– Payızdır, əzizim... 
daha nə etmək olar....  
1964 
 
 
 
SÜLEYMAN RÜSTƏMƏ 
  
Səni hər görəndə uçur xəyalım, 
Yadıma ən gözəl bir dövran gəlir. 
Elə bil ömrümün bahar çağında 
Gah günəş görünür, gah duman gəlir. 
 
Yenə xatirimdə qalmısan elə, 
Şinelli, çəkməli o heykəlinlə. 
Eşitdim gəlirsən çıxdım sahilə 
Dedim, qardaşımdır bu, mehman gəlir. 
 
Yoluna gül səpdi el tabaq-tabaq, 
Neçə dost evində sən qaldın qonaq. 
Nə vaxt o günlərdən söz düşür ancaq 
Yadıma Kəpəzlə Savalan gəlir. 
 
Təbriz qızlarına qəzəllər dedin, 
Məni unutmayın, gözəllər, dedin. 
Bu bağlar, çəmənlər, bu güllər dedin 
Mənə doğma gəlir, mehriban gəlir. 
 
İndi o günlərdən neçə yaz keçir, 
Bilirəm qəlbindən hansı söz keçir. 
Hicranın qoynunda ömrümüz keçir 
Heyif çoxlarına bu asan gəlir. 
 
Nələr çəkdirmədi zamanə bizə. 
Dağ dağa qovuşdu, dəniz dənizə. 
“Gün o gün olsun ki...” qoca Təbrizə 
Deyəm, aç qoynunu Süleyman gəlir... 
 33 
 
1966 
 
DƏNİZ VƏ GÜNƏŞ 
 
Gecə rahatlıq bilmədi dəniz, 
gah haray çəkib hönkürdü, 
gah da inlədi. 
Fəqət dil açıb danışmadı, 
kimsə dərdini bilmədi. 
O rahat olmadı, 
dünyaya yeni insan gətirən ana kimi. 
Yosunlu qayalarda yoldu saçını 
dan ağarana kimi. 
Səhər bir tabaq atəş doğdu 
zümrüd sular. 
Dalğalar düşdü atından, 
ləpələr qumlara sindi, 
Sahildə tökülüb qaldı 
qayalardan yolunmuş yosunlar. 
Dəniz rahatlandı elə bil. 
Sakitcə uyudu 
qırmızı tül örtmüş gəlin kimi. 
Başını üfüqün ətəklərinə qoydu. 
uyudu... 
Zaman günəşin əlindən tutub 
çəkdi günorta yerinə. 
Gün od ələdi dənizin üzərinə. 
Ərimiş qurğuşun kimi 
qaynadı dəniz, 
əridi dəniz... 
Qaynadı... 
Əridi... 
Fəqət səssiz, səmirsiz... 
Zaman qüruba çəkdikcə günəşi 
Sovuşdu odu, 
atəşi. 
Suçlu övlad kimi 
 34 
Saralmış gözlərilə 
günəş baxdı göy sulara, 
üfüqdən asılı qaldı. 
Dəniz nə fırtına qopardı, 
nə haray saldı. 
Dalğalı qollarını uzadıb 
qoynuna aldı onu. 
Dənizdən doğan günəş 
dənizdə də batdı. 
Sonra hər şey yatdı... 
Fəqət, 
bütün gecəni 
dənizin səsi gəldi yenə. 
O laylay çalırdı 
öz dəcəl körpəsinə... 
 
1966 
 
SƏMƏRQƏNDDƏ BİR QIZ GÖRDÜM 
 
Səmərqənddə bir qız gördüm, adı Mərhəmət, 
Qaşı qara, gözü qara, özü də duzlu. 
Dedim, əgər Hafiz səni görsəydi, afət, 
Səmərqəndi bircə xala bağışlamazdı. 
 
Gözlərinin atəşində yananda yəqin, 
Yanağının şəbnəmində sönərdi odu. 
Saçlarının qoxusunu alanda sənin 
Meyxanəsiz, peymanəsiz o məst olardı. 
 
Mərhəmədin mərhəmədlə güldü gözləri, 
Dedi: - Qonaq, bu sözlərin kaş, düz olaydı. 
Əsrimizdə şairlərin yüzündən biri 
 Məhəbbətdə, səxavətdə Hafiz olaydı. 
 
Səmərqənd, 1968 
 
 
 35 
 
MƏN YANMASAM... 
 Qara dənizdə “Nazim Hikmət”  
adlı bir gəmi üzür. 
Sən yandın, 
Mən yandım, 
O yandı... 
Bəzən asta-asta, 
Bəzən də odumuz ərşə dayandı. 
Fəqət, 
Nə qaranlıqlar aydına çıxdı, 
Nə də üfüqlər alova boyandı. 
Sən yandın, mən yandım, o yandı... 
Hər gün yanırıq səni ana-ana. 
Dünən Qara dənizdə gördüm 
Gedirdin dağları yara-yara, 
Hayqıra-hayqıra, 
Yana-yana. 
Gedirdin, 
O tayda məmləkətin, 
Bu tayda arzularının vətəni. 
Qarşıda aydın bir səhər... 
Üfüqdə günəş..... 
Səsin atəş, 
Nəfəsin atəş. 
Çağırdım arxadan 
Nə qədər gəlirsə səsim: 
- Ey Nazim! 
Qayıdıb baxmadın.... 
Fəqət səsini eşitdim yenə: 
“Mən yanmasam, 
Sən yanmasan, 
Biz yanmasaq 
Necə çıxar qaranlıqlar 
Aydınlığa.... ” 
Gedirdin, 
Dalğaları bağlayıb uc – uca. 
Dayanıb baxdım ardınca...... 
 36 
Dedim: - “Nə tufan, 
Nə də fırtına 
Saxlaya bilməz səni....” 
Gedirdin, 
İlkin qarşılamağa məmləkətinin 
Qaranlıqdan aydınlığa çıxacaq 
Səhərini.... 
 
1968 
 
 
DƏNİZ, HEMİNQUEY VƏ MƏN 
 
Önümdə  
Dünyanın qaragözlü pərisi, 
Qara dəniz. 
Başımın üstündə 
Ağ çalmalı, 
Sıldırım qayalı dağ 
Səssiz - səmirsiz. 
Bir qaya parçası üstündə 
Oturmuşam tək. 
Ayaqlarımı yuyar sular 
Yenə dalğa – dalğa, 
Ləpə - ləpə nəğmə deyərək, 
Mamırlı daşların üstündən 
Sabun köpüyü kimi sürüşür, 
Yenidən tökülür dənizə. 
Haradansa yadıma Heminquey düşür. 
Dönüb bir zirvəyə baxıram, 
Bir də oturduğum qayaya. 
Uzaqda balıqçı qayıqları, 
Qağayılar şığıyır suya.... 
Günəş közərə - közərə 
Yarıb dənizi qalxır. 
O da ilk dəfə zirvəyə baxır, 
Mən də baxıram. 
Gör haradan harayadır fərqimiz: 
 37 
O dağ başında, 
Mən qaya daşında. 
Ayaqlarım suda, 
Yanımda balıqlar oynayır. 
əl atsam 
Papağını götürürəm 
Başından dalğanın. 
Baxıram, 
Bu yaxınlıq heyran edir məni.... 
Bəs nədən 
O dağ başından 
Daha yaxşı duyur 
Dənizin romantikasını, 
Dənizin həqiqətini. 
Məni dəniz heyran edib, 
O, “Qoca və dəniz ”iylə hamını. 
Axı, duyğuya nə yaxın, nə uzaq? 
Hər şey yaxın olar 
Əgər ürəkdən vurulsaq. 
 
1968 
 
MƏNİM BİR NƏNƏM VARDI... 
 
Bu gözəl dünyada  
Mənim bir gözəl nənəm vardı. 
O, geyimi, 
sakit yerişi, 
ağır tərpənişi, 
titrək əllərinin mehriban nəvazişi ilə 
başqa nənələrə oxşardı. 
Nənəm hər gün obaşdan durar, 
əvvəlcə namazını qılar, 
sonra düz bir tabaq xəmir yoğurar, 
təndiri qalardı. 
Dan söküləndə 
Karvanqıranı yola salardı, 
sonra da astadan deyərdi: 
 38 
- Durun, ay uşaqlar. 
Xəmir əldən getdi. 
Qalxardı yataqdan gəlinlər, qızlar.... 
Mən bilməzdim o zaman 
dünyada nə var. 
Səhər gözümü açıb 
otağın baş ucunda 
cərgə - cərgə düzülmüş 
üstü naxışlı fətirləri görərdim. 
Bir də 
təndirin qırağında qaynayan çaydanı. 
Mən belə görmüşdüm dünyanı.... 
Bir gün 
evimizdə hamıdan qabaq duran, 
fətir bişirib, çay qoyan, 
bizi işə, zəhmətə, 
ruziyə, nemətə 
səsləyən nənəm, 
evimizdə hamıdan qabaq 
getdi bu dünyadan.... 
Nənəm öldü... 
Özü demiş 
biz onu “axirət evinə” yola saldıq, 
hamımız nənəsiz qaldıq. 
Atam şəhərdən zəngli bir saat aldı, 
bizi vaxtında oyatsın. 
Gəlinlər, qızlar hərasan yatdılar, 
xəmir vaxtında gəlsin, 
təndir vaxtında çatsın. 
Nəvələr də yata bilmədilər doyunca. 
Sübh olunca 
Qaldırdılar bizi, 
- Ey, tənbəllər, qalxın yuxudan. 
Durun, durun. 
Su gətirin, 
Çaydanı doldurun... 
Hamı deyirdi bir – birinə. 
Ancaq  
 39 
nənənin yeri görünürdü yenə. 
Günəş qalxır, 
atam öküzləri qoşurdu. 
hələ nə çay qaynayır, 
nə də fətir bişirdi... 
Elə bil nənəmlə getmişdi 
evimizin nizamı, qaydası, 
Nə gəlinlərin harayı, 
nə də saatın sədası, 
sakit yerişli, 
ağır tərpənişli 
nənəmin yerini vermirdi. 
Niyə? 
Heç kəs bu sirri bilmirdi. 
Hər səhər oyananda 
yadıma düşürdü,   
otağın baş ucunda 
çin – çin yığılmış 
üstü naxışlı fətirlər. 
Bir də 
təndirin qırağında qaynayan çaydan. 
Sonra... 
Eh...nə deyim.... 
Bir zaman.... 
Bəli, bir zaman 
Bu gözəl dünyada 
mənim də bir gözəl nənəm vardı, 
Evimizdə o hamıdan qabaq oyanardı....  
1968  
 
QAYA ÜSTÜNDƏ ÇİNAR  
 
Qaya üstündə tək çinar... 
Meşədə min-min. 
Meşədən keçsəm də  
Gözlərim qayada qalmış mənim. 
Görəsən, orada necə bitmiş o?  
Bəlkə bir əkən olub? 
 40 
Görəsən nə zamandan bəri 
Elə vüqarla durub? 
Görəsən neçə nəfəri yoldan edib, 
Neçə kitabda adı, nişanı var? 
Görəsən necə qalır tənha? 
Axı, nə bir həmdəmi, 
Nə də həyanı var. 
Görəsən, meşədə bitsəydi nə olardı? 
Adi çinarlardan biri. 
Nə əqli heyran edərdi, 
Nə də nəzəri. 
Nağıllardakı kimi 
Susuz bir səhrada bitəydi bəlkə? 
O zaman, 
Yorğun bir dəvə karvanı, 
Çinar altına bulaq, 
Bir də sərinlik-kölgə... 
Necə də qəribə olardı. 
Yox! 
Nəyə lazım bu sadalamalar! 
Bütün bu təkrarlardan qaçaraq yəqin 
Son nöqtəsin fəth etmiş zirvəliyin. 
Adicə doğulsa da, 
Adicə yaşamayıb o. 
Çinar adını da 
Adicə daşımayıb o. 
Nə gəlişindən xəbər tutan, 
Nə də gedişini bilən ola. 
Birinin kölgəsinə sığına, 
O birinin günəşini əlindən ala. 
Yox, belə olmadı o. 
Nə zaman ki doğuldu 
Qayaya vüqar verdi, 
Zirvəyə əzəmət. 
Görünüşü də nemət oldu, 
Həyatı da nemət. 
Ruzgara sinə gəlib zaman-zaman 
Nə əyildi, 
 41 
Nə də qurudu. 
Durdu, 
Vüqarla durdu! 
Kim bilir 
Bir gün vüqarla da sınacaq yəqin. 
O zaman buradan keçənlərin 
Yenə nəzərləri keçrilib 
Qayaya sarı, 
Deyəcəklər: 
-Bu qaya başında bir çinar vardı, 
neçə illər idi vüqarla yaşardı... 
Krım, 1968  
 
 
BU AXŞAM  
 
Bu axşam üzü qırçın-qırçın, 
Qumaş kimidir Xəzər. 
Çəkilib sahillərin qanına, 
On dörd gecəlik ay işığında 
Bənzəyir min bir gecə nağılına. 
Həqiqəti bir aləmdir, 
Əfsanəsi bir aləm dənizin. 
İstəyirəm bu axşamkı nağılını 
Mən deyəm dənizin. 
Bir zaman nə Xəzər var idi, 
Nə də onun qumlu sahili belə. 
Dalğaların yerində 
Dəvə karvanı gedərdi. 
Mənzildən-mənzilə. 
Bu düzdü tikan da vardı, 
Çiçək də, çəmən də. 
Bir bahar günü 
Göylər leysan tökəndə, 
əvvəlcə çiçəklər yuyundu, 
kəpənəklər yuyundu suda. 
Sonra qumlu düzlər içdi selləri 
Cadar dodaqlarıyla. 
 42 
Sanki buludun qəzəbi tutdu 
Torpağa. 
Sel selə qovuşdu, 
İrmaq irmağa. 
Sular aşdı-daşdı, 
Hər şey bir-birinə qarışdı. 
Buludun göz yaşı, 
Çiçəklərin ətri, 
Kəpənəklərin rəngi 
Zər dənizinə döndü... 
Zaman-zaman 
Neçə adda yaşayan 
Bu ümman 
İndi xəzər dənizinə döndü. 
Aydın gecələrdə 
Dalğalar rahatlanır, 
Çıxır suyun üzünə 
Zər qanadlı kəpənəklər. 
Neçə rəngə çalır 
Dənizin dibindəki çiçəklər. 
Əfsanələr aləminə qovuşur Xəzər... 
Neçə nağılı var- 
Fırtınalı, 
Tufanlı, 
Qəzəbli dənizin. 
Bu da bir nağıldır, 
Üzü qırçın-qırçın 
Qumaşa bənzəyən 
İnsan qəlbli dənizin... 
Fəqət bir həqiqəti var, 
Yüz əfsanəyə dəyər. 
Buluddan doğulsa da Xəzər 
Bu torpağa bağlıdır. 
Ümmandan ayrı düşəli, 
Sığındı Abşeronun sinəsinə. 
Biz də vurğunuq Xəzərin 
Nağıllı, nağılsız gecəsinə... 
1972 
 43 
 
 
ÜÇ GÜNDÜR MƏKTUB ALMIRAM 
 
Sevgilim, üç gündür məktub almıram, 
Nə fikrim rahatdır, nə qəlbim aram, 
Axı belə soyuq deyildin, ey yar, 
Bilmirəm, bilmirəm başında nə var. 
Bu gün səhər yenə poçt gətirən qız 
Gülümsəyib dedi:-Darıxmayınız. 
Ancaq darıxıram, deyim düzünü. 
Bu gün də tərs kimi hey bütün günü 
Elə yağış yağır. 
Mən də nigaran 
Pəncərə önündə durub 
Məktub ğözləyirəm 
Qız gəlmir fəqət... 
Baxıram gözəldir burda təbiət. 
Güldən sərgi açmış küçədə bahar, 
Xiyaban boyunca bitmiş ağaclar 
Ya ağ çiçək açıb, ya da yasəmən; 
Ətir dolur evə pəncərələrdən. 
Sevgilim, burada bahar başqadır, 
Budur, yağış kəsdi, dolu başladı. 
Yenə küçələrdə qaçışma düşdü, 
Kimi suya girdi, kimi sürüşdü... 
Uşaqlar atılıb çəpərdən keçdi, 
Hərə sığınmaqçın bir guşə seçdi. 
Kimi çətir açdi başı üstünə, 
Bu zaman gördüm ki, çiyin-çiyinə 
İki gənc yeriyir - bir qız, bir oğlan. 
Qız bərk islanmışdı, 
Dönərək yoldan 
Armud ağacının altına girdi. 
(Sevgilim çətirə əl çatmayanda, 
Armud ağacı da yaxşı çətirdir). 
Oğlan da onunla yanaşı durdu. 
Qızın başdan-başa islaqdı donu. 
 44 
O öz pencəyini, öz şaposunu 
Çıxarıb tələsik geydirdi  qıza. 
Sonra da dayanıb onlar üz-üzə 
Deyib-danışdılar çox şirin-şirin. 
Ürəyi boşaldı dolmuş göylərin, 
Yağış da dayandı, dolu da kəsdi. 
Sonra xəfif-xəfif sərin yel əsdi. 
Yenə də adamla dolu xiyaban. 
Bəzən damcıların ağırlığından 
Çiçəklər budaqdan qopub düşdükcə, 
Ağ don geyinirdi yuyulmuş küçə. 
Ağacın altında dayanıb fəqət, 
Hələ sevgililər edirdi söhbət. 
Oğlan tələsirdi, 
Odur arabir 
Görürdün ətrafa o göz gəzdirir. 
Sonra da yapışıb qızın qolundan 
Getmək istəyirdi... 
 Qız da bu zaman 
Düşən çiçəkləri göstərib bir-bir 
Onu saxlayırdı bir şirin sözlə: 
- Görürsən ki, dolu kəsilməmişdir, 
hara tələsirik. 
Bir az da gözlə... 
Sevgilim bizim də həyatımızda 
Belə hadisələr az olmamışdır 
O vaxtdan bəriyə illər ötsə də, 
Mənim xatırımdan pozulmamışdır. 
Nə yayın istisi, nə qışın qarı- 
Gənclik günlərimin əziz anları. 
İndi üç gündür ki, məktub almıram, 
Nə fikrim rahatdır, nə qəlbim aram. 
Axı belə soyuq deyildin, ey yar, 
Bilmirəm, bilmirəm başında nə var... 
 
Yesentuki, 1956 
 
 
 45 
 
NƏRGİZ GÜLÜ 
 
Çöldə qar yağır, 
alov-çalpov. 
Evdə külqabında nərgiz çiçəyi. 
Xumar gözlərində 
Həyat eşqindən yanan alov, 
başında yarıb çıxdığı qarın 
ağ ləçəyi. 
Qara kipriklərində  
neçə gecənin bal yuxusu. 
Nəfəsində 
torpağa hələ qədəm qoymamış 
bahar qoxusu... 
Əyilib qulagına pıcıldayıram: 
-Çiçək olsa da adın, 
əməlinlə qəhrəmansan, 
qəhrəman. 
Kaş, sənin kimi 
bahardan müjdə gətirmək ücün 
şaxtaya boranla üz-üzə durmağı 
bacaraydı hər insan. 
1962 
 
ANA DİLİ 
 
Bir gün əsir düşmüş bir qəhrəmanı 
Sorğuya, suala çəkəndə cəllad, 
- Sizin əlinizdə ölmərəm!- dedi, 
Məni zaman-zaman yaşadır həyat. 
Dedilər:- Yaşaram! 
Dedilər:- Qolunu qırarıq sənin 
Silahın, kəsərin düşər əlindən. 
Dedi:- Yaşaram! 
Dedilər:-Qıçına gündə vurarıq, 
Gəzə bilməzsən. 
Başında elə bir tonqal qalarıq 
 46 
Dözə bilməzsən. 
Dedi:-Yaşaram! 
Dedilər:- Nəyin var apararıq biz, 
Bir də keçmişinə dönə bilməzsən. 
Dedi:-Yaşaram! 
Dedilər:- Dilini qopararıq biz, 
Danışa bilməzsən, dinə bilməzsən. 
Susdu qəhrəman, 
Nə yaşaram dedi, nə ölləm dedi. 
Söylədi:- Nə bilsən elə, ey cəllad. 
Divan sənindir, 
Dövran sənindir... 
 
1970 
 
KƏDƏRLİ, SEVİNCLİ İLLƏR 
 
Əsrin  yarısını yaşamışam, 
necəliyini siz deyin, dostlar. 
Həyatın dərdini, 
kədərini daşımışam. 
Sevincim də olub, 
fəqət ötəri... 
Füzuli deyib: 
Ən böyük  vüsal hicrandan doğub, 
şadlıq  kədərdən. 
Mən də 
Vüsal üçün hicranı yaşadıram, 
Sevinc ücün kədəri. 
İnanın şair sözünə, 
Yalan olmaz: 
Kədərsiz insan olmaz... 
Özgədir mənim kədərim, 
Sevinci bəlli,  
vüsalı bəlli, 
nikbin kədər. 
Bu günümə, 
sabahıma təsəlli, 
 47 
dəryalardan dərin kədər. 
O, mənim azadlıq sorağım, 
mübarizə yarağımdır. 
Yarısı səngərdə, 
yarısı  xitabət kürsüsündə 
keçən ömrümün 
qocalığı yox, 
gəncliyi yox. 
Bir ömrü illərə necə böləsən ki, 
bir gün də dincliyi yox. 
Dünənki  səngərimdir 
bugünki yazı masam. 
Uzunlu-qısalı atəş xəttidir 
misralarımın düzümü. 
Yazmasam, 
bağışlaya  bilmərə özümü. 
Mən yazmasam, 
Cəbhəmizin bir səngəri susar yəqin. 
Düşmən ayaq götürər üstünə Vətənin. 
Məni məndən ayırar, 
ömürlük kədərin , 
hicranın siqləti. 
O zaman itirərəm 
bu sonuncu səadəti, 
Dəyişər mənasını 
ümid dolu, 
inam dolu, 
məni həyata, 
döyüşə səsləyən kədər 
Sonra yüz il yaşa, 
kimə gərəkdir 
odun kimi, 
bir-birinin üstünə yığılmış illər. 
Mən yarım əsr yaşamışam 
Bilmirəm az, ya da çoxdur? 
Fəqət bunu bilirəm, 
kədəri sevinclə, 
Hicranı vüsalla 
 48 
əvəz etməyincə 
ölməyə haqqım yoxdur. 
1971 
 
 
 
ÖMÜR BİZƏ NEMƏTDİR 
 
Dag başında yağanda qar, 
Yolçuları yolda qoyar. 
Ötdü gənclik, ötdü bahar, 
Ömrümün xəzən cağıdır. 
 
Keçən keşdi, çatmaz əlim, 
Harda qaldı gənclik  ilim. 
Nə gizlədim, ay sevgilim, 
Ömrümün xəzan cağıdır. 
 
Yavaş-yavaş sönər ocaq 
Bağçamdakı büsata bax. 
Tökülərəm yarpaq-yarpaq, 
Ömrümün xəzan çağıdır. 
 
Ömür bizə bir nemətdir, 
Gah sevincdir, gah möhnətdir. 
Nə yaşadıq qənimətdir. 
Ömrümün xəzan cağıdır. 
 
Hicran məni çəkdi zilə, 
dözə-dözə hər nisgilə, 
Gəlib çatdım son mənzilə, 
Ömrümün xəzan çağıdır. 
1982 
 
 
DƏNİZƏ YAĞIŞ YAĞIRDI 
 
Dünən şıdırığı yağış yağırdı, 
 49 
Sahildəki adamların  
hərəsi qaçdı bir yana. 
Qabar-qabar oldu 
Dənizin sinəsi, 
Qaldı yana-yana... 
Buludlarımın isti göz yaşındanmı, 
Yoxsa qəlbinin təlaşındanmı 
Tutuldu, bulandı dəniz? 
Qaraldı, bozardı, 
Fəqət dayandı dəniz. 
Qabar-qabar yandı dəniz... 
Təmkinini itirmədi ancaq. 
Çəkildi buludların karvanı, 
Çəkildi üfüqə sarı. 
Şəfəqlər töküldü sulara, 
Qızıl, sarı... 
Yenə gəldi insanlar, 
İkibir, üçbir. 
Yeni açdı qollarını 
Dəniz sahil boyu. 
Axı dəniz mehribandır, 
Dəniz təmkinlidir. 
1972 
 
 
DƏNİZ ƏSƏBİDİR... 
 
Bu axşam nə ay var, 
Nə ulduz var dənizdə. 
Qapqara qatran tökülmüşdür 
Sanki dənizin yerinə. 
Nə də işıq salır 
Xəzərin qumlu sahillərinə  
Çıraqların düzümü. 
Tək qalıb dəniz, 
Tək-tənha... 
Bu axşam tükənib  
Dənizin dözümü. 
 50 
Elə darıxır ki, 
Dindirsən ağlayacaq ha!.. 
Heç vaxt belə görməmişdim 
Dənizi tək-tənha... 
Tora düşmüş kimi 
Yatağında çapalayır, 
Ancaq səssiz-səmirsiz. 
Heç inanmazdım, 
Fırtınasız, dalğasız da  
Qəzəbli olar dəniz. 
 
1975 
 
 
 
İLDIRIM VƏ DƏNİZ 
 
Dünən bir tiyə ildırım 
Düşdü Xəzərə, 
Çalxalandı dəniz. 
Üfüqdə qara buludlar bağırdı, 
Qorxudan yarıldı qaranlığın bağrı. 
Dedim, doğradı dalğaları yəqin, 
Təbiətin bu odlu kəsəri. 
Nigarançılıq içində açdım səhəri... 
Səhər üfüq qızarmışdır, 
Nə buludlu, nə dumanlı idi. 
Bir qədər həyəcanlı idi. 
Söndürsədə qəzəbilə  
İldırımın alovunu, 
Axşam şahə qalxan dalğaların 
Hələ yığmamışdı cilovunu. 
Elə bil dəniz  
Yanırdı için-için hələ də. 
O meydan oxuyurdu elə bil 
Üfüqə də, sahilə də... 
 
1975 
 51 
 
 
 
 
QARTALIN ÖLÜMÜ 
 
Səmada vüqarla süzürdü qartal, 
Bir namərd gülləsi onu haqladı. 
Yumdu qanadını qəzəblə dərhal, 
Sanki asimanı o qucaqladı. 
 
Qartal hiss etdi ki, bu mavi göylər, 
Ondan uzaqlaşır... 
Bilirdi yəqin 
Göydən ayrılanlar yerə enirlər. 
Ancaq o istədi göylərdə ölsün. 
 
Fəqət vəfasızmış səma da, dağ da, 
Öldürsə bu nisgil öldürər onu. 
Bu çətin, bu ağır, bu dar ayaqda 
Gör kimin əlinə verdilər onu. 
 
Bir daş parçası tək dərəyə düşdü, 
Sanki dünya qopdu öz məhvərindən. 
Qartal ki dərəni heç görməmişdi, 
Qəzəblə, nifrətlə qalxdı yerindən. 
 
Qıy vurdu, sədası yayıldı dağa: 
– Bu miskin dərədə ölə bilmərəm. 
O uçmaq istədi, 
  Düşdü torpağa, 
Yenə də gözündə qaraldı aləm... 
 
Süründü, süründü o bütün günü, 
Nə qədər cığırdan, kolluqdan ötdü. 
Günəş qızardanda göyün üzünü, 
O, suyu dupduru bir gölə yetdi. 
 
 52 
Qartal heyrət ilə dayandı bir an, 
(O göl əks etmişdi göyün üzünü.) 
– Məndən aşağıdır yenə asiman – 
deyərək, qayadan atdı özünü. 
 
Qartalı qoynuna elə aldı göl, 
Sanki bir ox düşüb suları dəldi. 
Onun xəyalında elə qaldı göl, 
Sandı ki, buludlu göylərdə öldü. 
 
1975 
 
 
GECƏLƏR YAĞIŞ YAĞAR... 
 
Gecə, kiçik əllərilə 
Döydü pəncərəmi ağappaq yağış. 
Şüşənin arxasından baxdım ona, 
Özüm də soyuqdan dona-dona. 
Mən də əllərimlə dedim, 
Bu vaxtsız gələn qonağa: 
–Səni buraxa bilmərəm otağa. 
O, kiçik yumruqlarını incitmə hədər, 
Gəl gözləyək səhərə qədər. 
Dan sökülüb, günəş doğub  
Buludlar çəkiləndə, 
Qızınırıq sən də mən də. 
Qulaq asmadı yağış, 
Döydü pəncərəmi səhərə kimi  
Taraq-taraq... 
Dan ağaranda gördüm, 
Buludların ətəyindən tutaraq  
O da uçur cənuba sarı. 
Günəşin şəfəqindən zər taxıb qanadlar... 
Açıb pəncərəmi çığırdım araxsınca: 
–Yaxşı yol sənə. 
fəqət bu dəfə gələndə, 
vaxtında gəl. 
 53 
Daha pəncərələri örtməyək üzünə... 
 
1976 
 
 
 
DÜNYADA BİR ŞƏHƏR VAR... 
 
Dünyada bir şəhər var, 
Mənimçin yer üzündə 
Şəhərlərin qəşəngi. 
Ağ badam gülləridir 
Bağlarının çələngi. 
Kölgəli küçələrdə  
Arxlardan sular axar. 
Çaxçaxlı qapılardan  
Sürməli qızlar baxar. 
Suvaqlı evlərində 
Hər sözü, hər söhbəti 
Hikmət dolu qocalar. 
Başı üstə Səhəndin  
Aç çalmalı zirvəsi 
Vüqar ilə ucalar... 
Bir zaman o şəhərdə 
Ömür sürdük, gün gördük 
Dostlar ilə bir yerdə. 
İndi neçə illərdir 
Düşməz ora güzarım. 
Fəqət, yenə o yerdə 
Yaşar ürək dostlarım. 
Hamısı da ixtiyar. 
Dünənin çılğınları  
Gör necə qocaldılar... 
Yaşar bir də ümidim, 
Məhəbbətim, ilqarım. 
Alovlu şeirlərim, 
Qanadlı duyğularım... 
İndi neçə illərdir, 
 54 
Gözümün önündədir 
O küçələr, meydanlar. 
Örtülü bazardakı  
Cərgə-cərgə dükanlar. 
Bir də ki, o şəhərin 
Dönə-dönə gəzdiyim, 
Neçə dəfə azdığım, 
Hər dalanı, döngəsi. 
Yığın-yığın  
Acılı-şirinli xatirəsi... 
Heç nəyi unutmadım, 
Hələ yaddaşımdadır. 
Saçlarım ağarsa da,  
O gənclik illərinin  
Sevdası başımdadır... 
 
1976 
 
 
MƏNİM ŞEİR KİTABİM 
 
İlk şeirimi yazanda 
Elə bildim dünyanın  
Bəxtiyarı olmuşam. 
İlk kitabım çıxanda  
Elə bildim özüm də   
Təzədən doğulmuşam. 
Bir gün də mağazada  
Görəndə kitabımı, 
Coşub-daşdı sevincim. 
İndi o ilk şeir də, 
İndi o ilk kitab da, 
Tarix olmuş mənimçin. 
Hərdən xəyal içində 
O günlər düşür yada. 
Deyirəm, Ərdəbildə, 
Kitab mağazasında  
Şeir kitabım qaldı. 
 55 
Cəbhə dostlarım kimi 
Heç bilmirəm onun da 
Taleyi necə oldu. 
Şeyx Səfi  küçəsində, 
Camakı arxasında 
Neçə-neçə kitabla 
Qoyulmuşdu yanaşı 
Nə meşindən cilidi,     
Nə də zərdən naxışı. 
Övladına baş çəkən  
Narahat atalar tək, 
Gəlib baxırdım gündə. 
Günəşdən cadar-cadar, 
Susuz dodaqlar kimi 
Bozarmış cilidində 
 İki söz yazılmışdı: 
“Şeirlər”, bir də adım. 
Ancaq sətirlərinə  
Hopmuşdu ürək yanğım, 
Arzum, harayım, odum... 
Bir gün ayrıldıq biz də. 
Son görüş zamanında  
Donmuşduq ikimiz də. 
Mən getdim... getməliydim... 
Fəqət o qaldı yenə 
Camakı arxasında. 
Adım şölə çəkərək  
Yanırdı yaxasında. 
Sədinin “Gülüstan”ı, 
Hafizin “Divan”ıyla 
Orda qaldı yan-yana. 
Məni əbədiyyətə  
Qovuşduracağına  
İnamım olmasa da, 
Ümidim ona qaldı. 
O vətən torpağında  
Məndən nişana qaldı... 
Bunu bilirəm ancaq, 
 56 
Haman  əl boyda kitab 
Camakının ardında 
Həmişə qalmayacaq. 
Ya qorxulu düşmən tək  
Polislər elan edib 
Xətərli olduğunu, 
Qala qabağındakı 
Dardan asacaq onu, 
Ya da ki, Ərdəbilin  
Ucqar küçələrində  
Hər gün qonaq olacaq. 
Bir dostumun evində, 
Müəllifin yerində. 
Şeyx Səfi küçəsində, 
Kitab mağazasında 
Qaldı şeir kitabım. 
Mənim fikir dünyamda  
O ilkin inqilabım. 
 
O kitabda hər misra, 
Hər söz ürək qanımdı. 
Düşmənlərə göz dağı, 
Dostlara nişanımdı... 
1976 
 
 
BİR ELİN NƏĞMƏKARI 
 
M.Gülgünə 
 
Qəribə taleyin, bəxtin var sənin, 
Sevincin də bəlli, qəmin də bəlli. 
Arzunu, qəlbini duyanlar sənin, 
Nə dildarlıq verir, nə də təsəlli. 
 
Sənin kövrəkliyin şüşə deyil ki, 
Deyəsən toxunma, sınar, tökülər. 
Sənin kövrəkliyin bir almaz təki, 
 57 
Neçə daşdan keçər, qayadan keçər. 
 
Sən bir ocaqsan ki, o yanğın, odun, 
Şeirinə axmışdır odlu sinəndən. 
Sən elə Anadan şair doğuldun, 
Ayırmaq olarmı bu odu səndən. 
 
Sən əgər yanmasan, külə dönərsən, 
Küləklər sovurub aparar səni. 
Sən əgər yanmasan elə sönərsən 
Bu hicran özündən qoparar səni. 
 
Təbriz gözəlinin tərcümanısan, 
Dinməyə bilməzsən, susa bilməzsən. 
Onun ümidisən, həyəcanısan, 
Nəğməni yarıda kəsə bilməzsən. 
 
Vətənin döyüşdə keçən hər ili, 
Səninçin istiqlal nidası oldu. 
Bir elin, bir yurdun danışan dili, 
Sənin hər şeirinin mənası oldu. 
 
Əsrin yarısını başa vurmusan, 
Mənasız keçməyib bircə günün də. 
Sən ki, səngərlərdə yaşa dolmusan, 
Bir ürəyə dönüb vətən köksündə. 
 
Vətən torpağında nəfəsin qalıb 
Hər söz kürsüsündə, səngər daşında. 
Bu şərəf sənin də qismətin olub 
“Bir el nəğməkarı”, 
Əlli yaşında... 
 
1976 
 
 
 
BƏNÖVŞƏ ƏKİLİB XİYABANLARA 
 58 
 
Bənövşə əkilib xiyabanlara, 
İri daş tabaqda kövrək bənövşə. 
Dedim:- Siz hara, bu yerlər hara? 
Sevindim mən sizi görcək, bənövşə. 
 
Gördüm boyunları əyilib yana, 
Əyilib onları oxşadım bir-bir. 
Dedim:- Gəlin gedək Azərbaycana, 
Sonra gec olar ha... İstilər düşür. 
 
Gedək dağ döşünə, yaşıl meşəyə, 
Burdan asta-asta qoparım sizi. 
Gəlin, siz inanın, inanın mənə, 
Özümlə vətənə aparım sizi. 
 
Yəqin tanıyırsız şair Osmanı, 
Sizə şeir yazdı, saldı dillərə. 
Gəlin sevindirək  yenidən onu, 
O sizi tapşırar doğma əllərə. 
 
Bəlkə də aparıb Qarayazıya, 
Özü öz əliylə torpağa əkdi. 
Gəlin razı olun siz bu arzuya, 
Bilsəniz o çöllər necə qəşəngdir. 
 
Necə mehribandır vətən torpağı, 
Bir gün qürbətin ilinə dəyər. 
Gəlin tərk eləyin bu daş tabağı, 
Tez solar kökündən ayrı düşənlər... 
 
Yesentuki,1977 
 
YUXUMA GƏLMİŞDİN 
 
Bu axşam yuxuma gəlmişdin, gülüm, 
Bu da mənim ücün bir nemət idi. 
İndi yuxularda mənim gördüyüm, 
 59 
Bir zaman var idi, həqiqət idi... 
 
Gördüm ki, Gülüstan bağıdır yenə, 
Təbrizin üstünə enibdir axşam. 
Gördüm ki, üzünü tutaraq mənə, 
Dedin: - Gəl gedək, çox yorulmuşam... 
 
Gülüstan bağından birlikdə çıxdıq, 
Saatqabağına getdik yanaşı. 
Ərkə məhəbbətlə dayanıb baxdıq, 
Yadında  qalıbmı o dərbəd başı?! 
 
Ora çatan zaman dayandı bir an, 
Gördüm ki, əlini uzatdın mənə... 
Hazırsan oyanıb qalxdım yuxudan, 
Əlim toxunanda sənin əlinə... 
 
Baxdım, ətrafıma yenə də sənsiz, 
Yenə də həsrətlə qəlbim döyündü. 
Elə bil yenicə ayrılmışdıq biz, 
Əlinin istisi əlimdə idi... 
 
O gecə sübhədək yata bilmədim, 
Ötən günlərimi yaşadım bir də. 
Nə yaxşı söyləyib atalar, dedim: 
“Sevinc də bir yerdə, qəm də bir yerdə. 
 
Ömür bir aləmdir, arzu bir aləm 
Arzu mənzilimə əllərim çatmaz. 
Nə mən o günlərə qayıda billəm , 
Nə də günlərim geri qayıtmaz. 
 
Fəqət azalmamış ümidim mənim, 
Bir gün əllərinə çataçaq əlim. 
Sənin həsrətinlə keçən günlərim  
Vüsal günlərinə qovuşar, gülüm. 
 
 İyun, 1980 
 60 
 
 
BİR ÇİNARAM... 
 
Sahilsiz ümmandır sənət dünyası, 
Dərya sakit olmaz, sahilsiz olmaz. 
Əliboş qaytarmır o heç qəvvası, 
Kimi mərcan tapır, kimi də almas. 
 
Bir zərrə kimiyəm bu ümmanda mən, 
Axı zərrələrdən yaranır ümman. 
Ümmandan ayrılsam, yoxam onda mən, 
Zərrələr olmasa yox olar ümman. 
 
Bir səsəm neçə min səslər içində, 
Ahəngi, mənası, çaları aydın. 
Günəşə üz tutan kəslər içində, 
Mən də yolçusuyam bu aydınlığın. 
 
Bir uca çinaram yol qırağında, 
Vətən nemətdir suyum, torpağım. 
Bahar gecəsinin aydınlığında, 
Nəğmələr ötmüşdür hər bir yarpağım. 
 
Sahili yuyulmuş coşğun çayam mən, 
Qayalar titrəyib bəzən səsimdən. 
Sənin şöhrətini gərək yayam mən, 
Bütün yer üzünə, Vətən, ay Vətən. 
 
Göylər ilhlm pərim, torpaqsa məskən, 
Sinəsi şerlə, sözlə doluyam. 
Odlar diyarının tərənnüm edən 
Bu elin, obanın şair oğluyam.  
1981 
 
 
 
BABA KOMASI 
 61 
 
Bir kiçik koma da vətən olarmış, 
Şirinli, nisgilli xatirəsiylə. 
Səlim qışlağında babadan qalmış 
Bir koma yolumu gözləyir hələ... 
 
Oradan çıxdığım qırx ildir tamam, 
Bir də dönmənişəm o doğma kəndə. 
Fəqət o komanı unutmamışam, 
Düşür xatirimə hər köyrələndə. 
 
Bəzən də gecələr yuxuma gəlir, 
Mənim doğmam kimi, yaxınım kimi. 
Bu ani görüşdən qəlbim dincəlir, 
Divara, qapıya sürtüb əlimi. 
 
Onu oxşamaqdan doymuram inan. 
Elə bil daş-divar gülür üzümə. 
Kilidli qapı da açılır bu an, 
Komada  hər nə var gülür üzümə. 
 
Tavandan asılan çıraq da yanır, 
Ocaq da  sönməyib bu necə sirdir, 
Hər şey öz yerində durur, dayanır, 
Elə bil  heç nəyə əl dəyməyibdir. 
 
Açıq pəncərənin önündən axan 
Balıqlı çayı da haray qoparır. 
Dayanıb baxıram mən heyran-heyran, 
Ləpələr məni də alıb aparır... 
 
Görürəm yenicə gəlmişdir bahar 
Armud ağacları çiçəkləyibdir. 
Xanlıq bağçasında ötür qumrular, 
Neçə il keşə də yadima gəlir- 
 
O gün də ağaclar çiçəkləmişdi, 
Mən baba yurdunu tərk  etdim axşam. 
 62 
Atam bircə kəlmə: - Yaxşı  yol – dedi, 
Bir kasa su atdı arxamca anam. 
 
Getdim, qayıtmadım bu kəndə bir də, 
O bir kasa suda  nə hikmət vardı- 
Ağır döyüşlərdə, çətin səfərdə  
Qadadan, bəladən məni qurtardı. 
 
Tarixə dönsə də ömrün hər ili, 
Yaşadım onları nigaran kimi. 
Köksümün içində vətən nisgili, 
Döydü sahilini bir ümman kimi. 
 
Baba yurdunu da unutmadım mən, 
Kiçik bir koma da vətən olarmış. 
Yuxuda o yerə dönürəm hərdən, 
Hələlik görüşlər yuxuya qalmış...  
 
1984 
 
 
 
BİLMƏDİM 
 
Göylər kimi könlüm yenə daraldı, 
Qəlbim doldu? Gözüm doldu? Bilmədim. 
Bizim eldə kim qalmadı, kim qaldı? 
Məndən sonra nələr oldu? Bilmədim. 
 
Tufan gəldi ağacları qopardı, 
Yarpaq kimi bizi aldı, apardı. 
Axtarsaydı dostlar bəlkə tapardı, 
Kim axtardı? Kim yoruldu? Bilmədim. 
 
Xəncər çəkib qəm sinəmi qazıdı, 
Mən gələndə Solmaz körpə qız idi. 
Bu necə bəxt? Necə tale-yazıdı? 
Mən əkdiyim güllər soldu? Bilmədim. 
 63 
 
Nə vaxtdır ki, yolum düşməz o yerə, 
Könlüm möhtac bir ümidlə xəbərə. 
Xəyalımla hey çıxıram səfərə, 
Bu nə səfər? Necə oldu? Bilmədim. 
 
Ötən illər  bir igidin yaşıdı, 
Hicran dərdi hər bir dərdin başıdı. 
Nağıldakı qara zülmət daşıdı 
Kim götürdü? Harda saldı? Bilmədim. 
 
Bir nisgil var, bir ayrılıq, bir həsrət, 
Bir dözüm var, bir inam, bir dəyanət. 
Nə nağıldı , nə əfsanə, nə söhbət, 
Bu fərmandı? Ya iqbaldı? Bilmədim. 
 
Zəmanənin gərdişinə inandım  
Gəlişinə, gedişinə inandim. 
Dünya məni dolanlırdı, dolandım 
Yenə mənə sirli qaldı, bilmədim. 
 
Ayrılıq da bir aləmdir, həyatdı 
Arzularım ildən ilə boy atdı. 
Gördüm çoxu yarı yoldan qayıtdı, 
Neçin dedi: “Bu mahaldı”, bilmədim... 
1986 
 
 
HƏR SƏHƏR İNAMLA OYANIRAM MƏN 
 
Könlümdə çağlayan ilham var mənim, 
Şeirə sığışmayan dünyam var mənim, 
İçimdə bir aləm inam var mənim, 
Hər səhər inamla oynayıram mən. 
 
Vaxt olur gözümdə dünya qaralır, 
Arzu yollarını duman, qar alır. 
Hər gün ümidlərim sabaha qalır, 
 64 
Yenə də dözürəm, dayanıram mən. 
 
Məni danlayanlar bəlkə düz deyir: 
“Həsrətdən alışdı könlünüz” deyir. 
Kim məsləhət verir, kim nə söz deyir 
Hamının dost bilib inanıram mən. 
 
Sakit təbiətim sakit bir ümman, 
Qaçmaq istəmirəm heç zaman ondan. 
Bunu qanmayandan bəzən bir nadan 
Onda od tuturam, odlanıram mən. 
 
Deyirlər günahdır inamsiz olmaq, 
Kiməsə, nəyəsə gərək inanaq. 
Mən də ömrüm boyu inandım, ancaq 
Bəzən inanaraq  aldanıram mən. 
 
Mən bu aldanışı bəla bilmirəm, 
İnamsız bir gün də qala bilmirəm. 
Arzu bir aləmdir, inam bir aləm 
Hər səhər inamla oynayıram mən... 
 
1986 
 
 
PİŞƏVƏRİNİN MƏZARI BAŞINDA 
 
 
Heykəlin önünə çiçək qoydum bir dəstə,  
Bir qucaq şeh töküldü mərmər qəbrinin üstə. 
O dalğın gözlərində dərin həsrət oxudum. 
Dedim: “Gör neçə ildir danışmırsan,  
    dinmirsən, 
Sənsiz nələr çəkmişik, soruşmursan, 
    bilmirsən. 
Daş heykələ dönmüsən məzarların içində 
Neçə-neçə arzular qaldı sənin içində. 
Sən ki, belə deyildin, bu sakitlik  nə haldı, 
 65 
O alovlu nitqlər, sözlər harada qaldı?! 
Nə vaxt dara düşürdük tez yanına gəlirdik, 
Səninlə dərdləşirdik, ürəkdən dincəlirdik. 
Səndən sonra günümüz necə keçdi bilmədin. 
Bəzən səni çağırdıq, eşitmədin, gəlmədin. 
Sözlərin şüar oldu, divarlardan asıldı. 
Nitqlərin toplanıb kitablara yazıldı. 
Sənsiz biz o sözlərin istisinə qızındıq, 
Məclislərdə şəklini asdıq məxmər pərdədən, 
Dedik:”Sən hər zaman, hər yerdə bizimləsən...” 
Sən şüar oldun , sən elə şəkıl oldun, 
Kəndləri, şəhərləri dolanmaqdan yoruldun. 
Ancaq özün olsaydın bəlkə belə olmazdı, 
Bəlkə necə arzumuz arzu olub qalmazdı. 
Səndən donra nə oldu, qoy danışım, dinlə sən, 
Axı bizə dərd olar sən onları bilməsən...” 
Gördüm ki, daş dodaqlar həyəcandan əsdilər, 
Sözlərimi kəsdilər. 
O kədərli gözlərə kədər çökdü təzədən, 
Dedi: “Mən bilənləri bilməyirsən hələ sən. 
Dedin, daşdan heykəl var məzarımın başında? 
O heykəl mən deyiləm! 
Mənim şəklim çəklib soyuq qaya daşında.  
Xatirində varmıdır, o gün necə gün idi, 
Kimi aşkar qəmləndi, kimi gizlin sevindi. 
Məzarımın başında nitq etdilər doyunca. 
Göz yaşından islanmış yaş torpağa qoyunca 
Dedilər:”Rahat uyu bu vətən torpağında, 
Əsgərtək and içirik bu ayrılıq cağında. 
Nigaran qalma bizdən, sarsılmaz iradəmiz, 
Sən yenə bizimləsən, səninləyik hər an biz...” 
Bu sözləri deyəndə başlar əyildi birdən- 
Qəbrim zülmətə döndü, bildım daha yoxam mən... 
Fədailər gəldilər yığın-yığın, 
Mən məzarda hiss etdim kədərin ağırlığın. 
Onlar nə and içdilər, nə göz yaşı tökdülər, 
O anın kədərini ancaq onlar çəkdilər. 
Ayrılıq qəzəb kimi yanırdı gözlərində, 
 66 
Niyə qəzəbliydilər bilmirdi özləri də. 
Bəlkə də bilirdilər, ancaq danışmırdılar, 
Nə oldu, niyə öldü? Deyib, soruşmurdular. 
Necə rahat yataydım mən bu soyuq zindanda, 
Onlar mənə inanıb evini ocağını, 
Kəndini, torpağını, 
Qoyub gəldi Təbrizə. 
Onlara arxalanıb şahla durdum üz-üzə... 
Bildim ki, bu ayrılıq yaman düşüb araya, 
Nə əlim, nə də səsim daha çatmaz o taya. 
Qalsaydım ölənlərin intiqamın alardım, 
Ya da cəbhədə ölüb mən də şəhid olardım...” 
Dedim: ”- Yaxşı sözdü bu, ancaq niyə qalmadın? 
Niyə son gülləyə döyüşən əsgərinlə 
Bir səngərdə olmadın! 
Qalsaydın döyüşərdik, “qaçdılar” deməzdilər, 
Bəlkə də fədailər bu qədər ölməzdilər. 
Bəlkə şah cürət edib heç gəlməzdi Təbrizə, 
“Təcziyyətci” deməzdi vətən satanlar bizə. 
Bəlkə fürsət düşməzdi onda əsgər baqqala...” 
Gördüm gedib xəyala  dedi:- Belə məsəl var: 
“Ölü onda oyanar, 
Nə zaman başım gəlib başdaşına dayanar.” 
Mən sərhəddi keçəndə oyandımsa nə fayda. 
Mübarizə səngərim qalmış idi o tayda. 
Vaxtsız ölüm yamanca bağladı kitabımı, 
Əfsus çəkə bilmədim Qəvamla hesabımı. 
Necə nisgil sinəmdə qovr eləyir hələ də, 
O nisgillər mənimlə gəlib son mənzilə də... 
Dedim ki:- Səndən sonra bilirsən nələr oldu, 
Qərardadlar yazıldı, qərardadlar pozuldu. 
Ümidimiz azaldı, qələbəyə, sabaha, 
Cərgəmiz parçalandı, yaman batdıq günaha. 
Neçə-neçə oğullar yox oldu cərgəmizdən, 
“Nə oldu, necə oldu?” Onu soruşma bizdən 
Elə bilmə onların  taleyinə yanmadıq. 
“Günahkar” hara getdi, niyə getdi?” O zaman 
Nə bir deyən tapıldı, nə də ki, bir soruşan. 
 67 
Agızlarda dollandı. “Onlar yoldan azıblar, 
And içib, andlarını qanlarıyla yazıblar”. 
Demədik:-Nə yazıblar, axı nədən yazıblar? 
Bircə bunu eşitdik.”Ana Vətən” yazıblar. 
Demədik,onlar bizim cəbhə dostumuzdular, 
Nə olsun qanlarıyla, “Vətən” sözü yazdılar. 
Dinmədi, soruşması, qocamıx, cavanımız, 
 Nə haqqımız var idi, nə də ki, imkanımız... 
Gedənlər elə getdi, bir də geri  dönmədi, 
Adları çəkilmədi, özləri görünmədi. 
Sənin də ölmünə oğul kimi yanmadıq, 
Hər şeyi görə-görə ayılıb oyanmadıq. 
Cöz söhbətə uzun oldu, görünmədi nəticə, 
Bilənlər oldusa da sirr saxladı ölüncə. 
Ataların sözüdür: “Ölülər ki, danışmaz.” 
“İki qoçun kəlləsi bir qazana sığışmaz”. 
Hərdən özüm-özümü çəkib sorğu-suala 
İnanıram az qala- 
Bəlkə sənin ölümün xeyrinə oldu? 
Bizim xeyrimiz oldu. 
Bu fəxri xiyabanda sənə heykəl qoyuldu. 
Bəlkə cən  qalsa idin olmazdı bu “hörmətin” 
Başına bəla idi, iradən, ləyaqətin. 
Bəlkə...Bəlkə... Dedikcə soyuyur qəzəbimiz. 
Öxümüzü aldadıb belə yaşayırıq biz. 
Biz səni xatırladıq o gün ki, Qəvvam öldü. 
Bir də hər nəyə qadir o “zalim adam öldü”. 
Biz səni xatırladıq məhkəmə qurulanda, 
Bir zaman hökm edənlər indi məhkum olanda. 
Əfsus ki, sən olmadın, ölənlər ki, qayıtmaz. 
Sonra hər şey dəyişdi, təkcə biz dəyişmədik, 
Köhnə hamam, köhnə tas... 
Hər il “inşallah” deyib gələn ili gözlədik, 
Qəlbimizdə gəzdirib biz nisgili, gözlədik, 
Yaz bayramı olanda yada saldıq Təbrizi, 
Dedik, gələn bayramda gərək  Bətənimizi. 
Bu sözləri deməkdən yorulub usanmadıq, 
Özümüz deyən sözə özümüz inanmadıq. 
 68 
Qırx il qürbət çəkmişik, bu bir insan ömrüdür, 
Qırx ilin siqlətinə nə fil nə də nər dözür. 
Fədayitək and içib, fadayitək qalmışıq, 
Qalmışıq, qocalmışıq, 
Ölənləri soruşma “Behişti Zəhra” qədərdir, 
Onlar da dərbədərdir. 
Ac-susuz qalmamışıq, işimiz, əməyimiz, 
Evimiz, ocağımız, ruzumuz, çörəyimiz, 
İşdə də, məclisdə də uca olub başımız, 
Hayımıza hay verən bacımız, qardaşımız, 
Hər şey, hər şey olubdur, 
Ancaq Vətən olmayıb. 
Çörək ki, Vətən deyil, otaq ki, Vətən deyil, 
Ocaq da Vətən deyil, çıraq da Vətən deyil! 
Qürbətə düşənlərdən sormazlar Vətən nədir. 
Qürbət elə qürbətdir, Vətən elə Vətəndir. 
Vətəni duymaq üçün gərək qürbət çəkəsən, 
Gərək hicran çəkəsən, 
Gərək həsrət çəkəsən. 
Vətən üçün ölümə getməyi bacarasan, 
Vətəndə doğulasan, qürbətdə qocalasan. 
Gərək Vətən deyəndə sinəndə ağrı keçə, 
Sən də bilməyəndə 
Gərək  sənin yuxuna Vətən gələ hər gecə... 
Gördüm ki, düyünləndi qaşlarının arası, 
Qanadı sinəsinin sanki köhnə yarası 
Dedi:- Qəbrim başına heykəl  qoyublar “dostlar”? 
Məzarımın üstündə qara mərmər daş da var? 
Axı mən nə etdim ki, heykəl qoydular mənə? 
Bayaq dediyim sözlər yadıma düşdü yenə: 
Kaş Təbrizdə öləydim mən Vətən savaşında, 
“Şəhid oldu” yazaydız sadə qəbr daşında. 
Dedim ki, nisgilini başa düşdüm daha mən, 
Bilirəm ki, heç zaman özünü öyməmisən. 
Böyük əməlləriylə öyünməyib ərənlər, 
Ancaq “Milli hökumət” öyünmək üçün dəyər. 
Bir il azad yaşadı, yüz il zindan görənlər, 
Bir il zindan çəkdilər min il dövran sürənlər. 
 69 
Məzarının üstünə qoyulan heykəl nədi, 
Sənin əsl heykəlin Vətənin qəlbindədi, 
Təbrizin qəlbindədi... 
Dedi: - İndi gəlməyin xeyri nədir görəsən? 
Gəlmisən bir ömrün tarixini biləsən? 
Bu adicə həvəsi çıxart sən də başından, 
O illər silsnibdir çoxunun yaddaşından... 
Dedim: Belə demə sən, 
Gəldim ki, bu dünyada nələr olyb, biləsən. 
- O gün ki, İran qalxdı öz inqilab atına.  
Millət “soğan doğradı” şahın da ovqatına. 
İran dalğalı ümman, İran coşğun bir dəniz. 
Daha tənha deyildi meydanda qoca Təbriz. 
Tehranda, İsfahanda, Qumda döyüş gedirdi. 
İranın tarixində qəti dönüş gedirdi. 
Şahı taxtdan salırdı qədim şahlar ölkəsi. 
Topları susdurdu “Allah-əkbər” kəlməsi 
İnqilab addım-addım zirvəyə yüksəlirdi, 
Şah zirvədən enirdi, “xalqa tərəf gəlirdi”. 
Zindanın qapısını millət zorla açırdı, 
Generallar,vəzirlər məmləkətdən qaçırdı. 
Fədailər çıxırdı dəsətə-dəstə məhbəsdən, 
İnqilab günlərini əfsus ki, görmədin sən. 
Xiyabanlar? Küçələr, binalar səngər idi, 
Oğullar əsgər idi, analar əsgər idi. 
Daşmış idi millətin daha səbr kasası, 
Artıq təslim olurdu şahənşahlıq dünyası. 
İndi tək İran deyil, dünya başqa dünyadır, 
On il qabaq desəydin, deyərdilər röyadır: 
Nuhun tufanı çöküb köhnə dünya üstünə. 
Çərxi-fələk fırlanır, Sabir demiş “tərsinə”. 
“Təriqətlər, izimlər” öz uçundə dağılır, 
Dünən müqəddəs olan heykəllər də yıxılır. 
Sən gördüyün günləri tarixə gpndərmişik. 
Həyatınsa yönünü sabaha döndərmişik. 
Gözləyirik dünyamız hey çalxana-çalxana  
Bir nöqtədə dayana... 
O məni dinləsə də fikrə getmişdi yaman. 
 70 
 
Mən fikrini oxudum dalğın baxışlarından, 
Susub dayandim mən də. 
Bir dünya nigaranlıq qaldı ancaq içimdə. 
Sükuta dalmış idi şəhər boyda qəbristan, 
Biz ayrıldıq beləcə, 
O sakit, mən nigaran... 
 
Ancaq qəbrinin üstə çiçək qaldı bir dəst, 
Bir də heykələ dönmüş bir parça mərmər daşı, 
Bir də ki, o heykəldə tarixin daş yaddaşı. 
Bir də bir insan ömrü, vaxtsız gəlmiş bir ölüm, 
Bir də mənim taleyim, əlli illik nisgilim... 
1986-1997 
 
ATAM YUXUMA GƏLİR 
 
Atam yuxuma gəlir, 
Hər gün xəstə cağımda. 
Sakitcə durur kişi 
Qapının qabağlnda, 
Nə danışır, nə dinir. 
Düşünürəm, qocanın 
Axı burda nə işi? 
Nə danışır, nə dinir, 
Axı o hardan bilir 
Bura xəstəxanadır?! 
Oğlunu yoxlamağa 
Durub Tehrana gəlir.  
Gözlərindən görürəm 
Bu qocanın içində 
Bir yığın kədər yatır. 
Əlimi uzadıram, 
O nə gəlib əl tutur. 
Görən hardan bildi o, 
Xəstəliyim ağırdı? 
Soruşuram, ay ata 
Səni həkim çağırdı. 
 71 
Bəlkə nəvən çağlrdı 
Ya xəbər çatdı sənə, 
Dedilər ki, gəl görüş, 
Oğlun yaman ağırdır... 
Nigaran qalma ata, 
Ölməmişəm, sağam mən. 
Qalxıb duracağam mən... 
Düşsə idim əlinə, 
Şah dara çəkdirərdi, 
Yada ki, boğazıma 
Qurquşun tökdürərdi. 
İndi sənin oğlunun 
Ölümündən nə qorxusu. 
Sağalacaq bir səhər 
Qəlbimin də ağrısı 
Desən də, deməsən də, 
Bilirəm, həqiqətdir, 
Tehran sənə qürbətdir... 
Nigaran qalma ata, 
Gəlib Behişt-Zəhrada 
Bir gün taparam səni, 
Əllərimin üstündə 
Doğma Qışlaq kəndinə 
Özüm aparram səni.  
Tehran, xəstəxana, 1987 
 
 
 
TƏBRİZİM 
 
Məni səndən ayırdılar əzizim, 
Zorlu oldu, güclü oldu ağalar. 
Sənin məndən ayrılmağın mahaldır, 
Ayrılmaram, suya atıb boğalar. 
 
Varlığıma elə hopdun sən mənim, 
Ruhumdasan, qanımdasan bilmirəm. 
 72 
Sənsiz keçməz bu dünyada bir anım, 
Uzaqdasan, yaxındasan, bilmirəm. 
 
Məhəbbətin başım üstə günəşdir, 
O günəşim yollarıma nur tökər. 
Sənin üçün bu çəkdiyim hicranı 
İnanmıram cürət edib fil çəkər. 
 
Sənsizliyə əyilmərəm inan sən, 
Gözlərimin önündəsən hər zaman. 
Bu dünyada ona görə varam mən, 
Mən oğlunam, sənsə mənim anamsan. 
 
1988 
 
 
SƏNİ DƏ İTİRSƏM... 
 
 
Atam bu dünyadan köçüb gedəli, 
Bu dünya üzündə tək qaldım ana. 
Yuxuma gəlirsən hər axşam qəmli, 
Mən gələ bilmirəm sənin yanına. 
 
Bir zaman dünyada tənha deyildin, 
Mən də sənin üçün sənsizləmirdim. 
- Bir gün görüşərik –deyirdim yəqin. 
Dünyanın sirrini de, kim bilir kim? 
 
Elə arxayındım sənin sarıdan, 
Deyirdim qayğına qalanın vardı. 
Bunu da çox gördü bizə yaradan, 
Atamı əlindən alıb apardı. 
 
Atamın ölümü sənə dərd oldu. 
Məni də göynədir hey için-için. 
Fələk dedikləri nə namərd oldu, 
Ana köyrəlirəm indi səninçin. 
 73 
 
Səni də itirsəm  yetim qalaram, 
Yamandır bu çağda yetimlik, yaman. 
Gələndən, gedəndən xəbər alıram, 
Mənə təsəllidir, dünyada varsan. 
 
Sənin tənhalığın iki il oldu, 
Mənim ayrılığım qırx ildir tamam. 
Həyatda nəsibim bil nisgil oldu, 
Barı yuxuma gəl anam , ay anam. 
 
1988 
 
 
BAHARA NƏ QALDI 
 
Payız qapımıza döysə də gülüm, 
Bahara nə qaldı, bircə qış ömrü. 
Baharın fikrini çəkmə sevgilim, 
Gəlib kecəcəkdir qar-yağış ömrü. 
 
Ağarmış saçıma çox baxma belə, 
Yazda çiçək açar badam ağacı. 
Bəlkə də təbiət öz əllərilə 
Başıma qoymuşdur bu gümüş tacı. 
 
Yazda qar altından bənövşə çıxar, 
Qəlbimdə bənövşə havası vardır. 
Saçımın qəlbimlə fərqini axtar, 
Qış  ilə baharın davası vardır. 
 
Payız gəlib keçdi, qış da kecəcək 
Təzə don geyəcək çəmən də, düz də. 
Demə qapımızı şaxta döyəcək, 
Qarşıda bahardır, baharı gözlə. 
 
Bölmə ömrümüzü fəsillərə sən, 
Bir fəsil ötdümü, gələcək biri. 
 74 
Dünən nə vermisən bu illərə sən, 
Sənə nə vermişdir ömrün illəri?! 
 
Sən ona məhəbbət, o sənə həsrət 
Deyirlər yanmayır yanana dünya. 
Əzizim, bununçun sən çəkmə xiffət, 
Heç vaxt xoş keçməmiş qanana, dünya. 
 
1988 
 
BİR PARÇA TORPAQ 
 
Bir parça torpaqdır, 
bağı var, çəməni var. 
Bu torpağın başına dolanıb 
nazını çəkəni var. 
Anadan xoşbəxt doğulan insan kişidir, 
dünyanın bu bir parça torpağı. 
Gündüzlər günəş oxşayır onu, 
Gecələr göyün çırağı  
Min-min insan yaşayır bu torpaqda, 
toxu var, acı var. 
Əli silahlı keşiş çəkəni, 
Sərhəd ağacı var. 
Nə istəsən, nə arasan, 
Hər şey yerindədir. 
Ancaq bir nisgili var 
bu torpağın. 
Hamı görə bilməz onu, 
çox dərindədir... 
Dünyanın gözü olsa da, 
Fəqət, 
kiminə Vətəndir bu bir parça torpaq, 
kiminə qürbət... 
1988 
 
 
 SƏN DƏ MƏNDƏN ÜZ DÖNDƏRSƏN... 
 75 
 
Nərgiz gözüm, səndən özgə kimim var, 
Sən də məndən üz döndərsən neylərəm?! 
Əlim çatmaz, ünüm yetməz, intizar, 
Sən də məndən üz döndərsən neylərəm? 
 
Könlüm evi hasarlı bir qaladır, 
Başım üstə fələk tonqal qaladı. 
Nəyim vardı yağmaladı, taladı, 
Sən də məndən üz döndərsən neylərəm. 
 
Bir vaxt dedim,rüm daha yarıdı, 
Onda mənə taleyim də yar idi. 
Kimi əvvəl, kimi axır yarıdı, 
Sən də məndən üz döndərsən neylərəm? 
 
İndi gəib çıxdım zirvə başına, 
Ağ telləri dönüb saysız qoşuna. 
Gəlməyirəm taleyin də xoşuna 
Sən də məndən üz döndərsən neylərəm? 
 
Azmı, çoxmu vardır ancaq günahım, 
Nə ağam var, nə hakimim, nə şahım 
Yer üzündə sənsən ancaq pənahım, 
Sən də məndən üz döndərsən neylərəm? 
1990  
 
 
QUMRU 
 
 
Bir qumru qonur eyvana hər gün, 
Eyvana çıxıram, məndən də qorxmur. 
Ona dən səpirəm, bilmirəm neçin, 
O üzümə baxır, dənəsə baxmır. 
 
Baxışı, duruşu qəmlidir yaman, 
Əvvəl belə yozdum, xəstədir yəqin. 
 76 
Sonra xatirimə gəldi bir zaman 
Mədinəm, quşlara sən dən verərdin.  
 
Kövrəldim:-Ay qumru gözləmə-dedim, 
Səni and verirəm o bir allaha. 
Yoxdur bu görüşə taqətim mənim, 
Gəlib surahiyə qonma bir daha. 
 
Sözümə baxmadı, o gəldi yenə, 
Çıxıb qovlamağa ürək etmədim. 
Yuxuda gördüm ki, Mədinəm, mənə 
Dedin: nigaranam səndən əzizim. 
 
Demək bu sənmisən, gözümün nuru, 
Dönübsən qumruya, uçub gəlibsən. 
Mən hardan biləydim əzizim bunu, 
Yenə baş çəkməyə mənə gəlibsən. 
 
Bircə arzum vardir həyatda inan, 
Kaş qumru olaydım mən də sənin tək. 
Daha olmayaydın məndən nigaran, 
Uçub bu eyvana birlikdə gələk. 
 
1991 
 
 
BİR ÜMMAN KİMİYƏM 
 
Bir ümman kimiyəm, 
Bəzən məddim olur. 
Gəlirəm sahilə dalğa-dalğa, 
Ləpə-ləpə. 
Gəlirəm ayaq izlərini yumaq üçün, 
Bəzən cəzrim olur, 
Sakit uyumaq üçün, 
Çəkilirəm öz içimə 
Haysız-haraysız... 
Sonra sıxır məni bu sükut, 
 77 
Oyanır içimdə sahilə dönmək həvəsi. 
Dalğa-dalğa coşmaq, 
Ləpə-ləpə sürünmək həvəsi. 
Bu da bir həyatdır əzizim, 
Bir ümman həyatı. 
Dalğa-dalğa coşan, 
Sonra ləpə-ləpə sürünən həyat. 
Kiminə lalbalı, 
Kiminə mənalı gorünən həyat. 
 
1992 
 
 
SON PAYIZ 
 
Yağışlı günləri başladı 
Son payızın, 
Sızıldayır sızın-sızın, 
Bahara nəğmə deyən yarpaqlar, 
İndi dözə bilmir 
küləyin qamçısına, 
yağışın damcısına, 
əlvida deyib budağa 
düşur torpağa. 
Payızın rənginə bürünür küçələr, 
Gündüzün ömründən oğurlayır gecələr. 
Nə ağacda qumrular görünür, 
Nə bağda quşlar oxuyur. 
Küləklər haray qoparır, 
budaqları yağışlar yuyur... 
Nə gündüzlər 
Günəş qamaşdırır gözləri, 
nə gecələr ay görünür. 
Səmada topa-topa bulud, 
üfüqdə qalaq-qalar 
duman sürünür. 
Yağışlı günləri başlayır 
Son payızın. 
 78 
Hər yanda nəfəsi duyulur 
sabahki qarın, 
çovğunun, 
ayazın... 
1992 
 
 
TEHRANA MƏKTUB 
 
Anam Zəhraya 
 
Dünyada sən idin arxam, ümidim, 
Səni də zəmanə əlimdən aldı. 
Elə bil göylərdən torpağa endim, 
Qanadım qırıldı, qolum qırıldı. 
 
Əlim çatmasa da əlinə sənin, 
Dözürdüm ayına, ilinə sənin. 
Gözümü dikmişdim yoluna sənin 
Deyirdim, hicranin sonu vüsaldı. 
 
Nə deyim dünyanın gərdişinə mən, 
Gərək mən gəleydim görüşünə, mən. 
Dolanıb döneydim mən başına, mən, 
Arzum həsrət olub qəlbimdə qaldı. 
 
Səndə dözümə bax, iradəyə bax, 
Qırx il dizlərini qucaqlayarax 
Dözdün ayrılığa. 
Bilmədin ancaq 
Vüsal sevincimiz əmri-mahaldı. 
 
Mən də bu hicranı belə bilmədim, 
Dönəcək o neçə ilə, bilmədim. 
Yolumu kəsdilər, gələ bilmədim, 
Elə hicran oldu, ayrılıq oldu... 
 
1993 
 79 
 
 
ƏNZƏLİYƏ PAYIZ GƏLİB 
 
Ənzəliyə payız gəlib, 
Hava soyuq, hava ağır. 
Gecələrə yağış yağır, 
Gündüzlərə yağış yağır. 
Dağa yağır, düzə yağır, 
Sısqa yağış elə bil ki, 
Vallah, qəlbimizə yağır. 
Sıxılmışıq bir komanın bucağına, 
Bir talışın ocağına. 
İstəyirəm bulud keçə, 
Gülə günəş. 
Çiçəklərin göz yaşını 
Silə günəş. 
Deyirəm: - Kərim sür maşıni, 
Körpü üstə apar bizi. 
Qoy dənizi seyr eləsin əmim qızı. 
Göy sularda yırğalanan o ağ gəmi 
Gümüş pullu balıq kimi 
Sabah üzüb gedər burdan, 
Ortalığa düşər hicran. 
O ayırar sizi məndən, 
Məni sizdən. 
Əlim çatmaz, 
Ünüm yetməz, 
Günlər keçər ay il olar, 
Sizi görmək bir də mənə 
Müşkül olar... 
Ənzəliyə payız gələr, 
Yağış yağar, 
Ancaq onu biz görmərik. 
Allah bilir, 
Əmi qızı bəlkə bir də görüşmədik... 
 
Ənzəli, sentyabr, 1993 
 80 
 
DAHA HEÇ NƏ İSTƏMİRƏM 
 
Xəzan oldu ilk baharım, 
Daha heç nə istəmirəm. 
Ömür dostum, vəfadarım, 
Daha heç nə istəmirəm. 
 
Kaş əlin əlimdə olsun, 
Kaş adim dilində olsun. 
Ömrümüz beləcə donsun,  
Daha heç nə istəmirəm. 
 
Zirvədəyəm başımda qar, 
Fikrimdə, yaddaşımda qar. 
Qoyun qalım mən bu qərar, 
Daha heç nə istəmirəm. 
 
Mən nə deyim bu dünyaya, 
Ayrılıq saldı araya. 
Əlim yetişsə o taya, 
Daha heç nə istəmirəm. 
 
Bir şam kimi zaman-zaman, 
Yandım başdan ayağacan. 
Vallah bu gidi dünyadan 
Daha heç nə istəmirəm. 
 
İçimdə qəm, dilimdə qəm, 
Ürəkdən də gileyliyəm, 
Fələkdən də gileyliyəm 
Daha heç nə istəmirəm. 
 
Zirvədədir ömür yolum, 
Boşalmışdir sağım, solum. 
Millətimə qurban olum, 
Xatırlanım, yadda qalım. 
Daha heç nə istəmirəm, 
Daha heç nə istəmirəm...  
 81 
1993 
SIĞIŞMAZ 
 
Xəbərin yox sevgilim, 
Bir dünyadır nisgilim. 
Həsrətli ayım-ilim 
Bil hesaba sığışmaz. 
 
Aramızda dəniz var, 
Nə yol, nə də iz var. 
Ürəyimdə çox söz var, 
Bir kitaba sığışmaz. 
 
Gözəlliyə qox nicab, 
Üzünə salma niqab. 
Üzündəki iztirab 
O niqaba sığışmaz. 
 
İçimdə yanar ahım, 
Sənsən arxam, pənahım. 
O qədərdir günahım 
Min savaba sığışmaz. 
 
Cəhənnəm nə, behişt nə, 
Vallah gəlməz eynimə. 
Atəş geysəm əynimə 
Bu əzaba sığışmaz. 
 
Mən aciz, Fələk zalım, 
Dərbədərdir xəyalım. 
Zəmanədə sualım 
Min cavaba sığışmaz. 
 
1994 
 
ANAM ZƏHRA ÜÇÜN 
 
Öpərəm ayağını basdığı yeri, 
 82 
Öpərəm əzizim, 
Mehrabı öpən kimi, 
Həyatda ən böyük arzumdur bu. 
İndi müqəddəs sandığım 
Bir sənsən, 
Bir də həsrət qaldığım 
Vətən torpağı. 
Bir gün gələ bilsəm, 
Kaş gələ bilim. 
Sənin ayağın qoyduğu qerə 
Mən başımı qoya bilim. 
Sonra da ayağın altında 
Əbədi uyuya bilim. 
 
Bakı, 1998 
 
* * *  
 
Bir gün gəldim Tehrana, 
“Behişt-Zəhra”da tapdım səni. 
Öpdüm qəbrini, 
Göz yaşım axdı sinə daşına 
Gilə-gilə. 
Dolandım başına, 
Ancaq bilmirəm 
Qəlbin necə dözdü, 
Bu görüşə, bu nisgilə. 
Əfsus əziz ana, 
Torpağına baş qoyub 
Uyumaq 
Qismətim olmayıb hələ... 
 
Tehran, 1993 
 
 
DAG DAĞA SÖYKƏNƏR 
 
Doktor Cavad Heyətə 
 83 
 
Dağ dağa söykənər, insan insana, 
Bu söz babalardan qalıb yadigar. 
Mən bu ümid ilə gəldim Tehrana, 
Dedim: dostlarım var, doğmalarım var. 
 
Bilmirəm bəxtdimi, ya taleydimi, 
Ya Vətən sevgisi dadıma yetdi. 
Yox, məni çağıran dostum həkimdi, 
“Səni gözləyirəm Tehranda” – dedi. 
 
Bu isti nəfəsin, bu doğma səsin 
İstəyi qəlbində ümid oyatdı. 
Dedim: Şükür olsun, yenidən mənim –  
Əlim dostlarımın əlinə çatdı. 
 
İçimdə bir ömür hicran ağrısı, 
Daha əldən salıb ağrılar məni. 
Vətən məhəbbəti, qardaş qayğısı 
Yəqin ki, bir qədər ovudar məni. 
 
Bir zaman biridik, ayrıldıq bir gün, 
Küllüdən ayrılan zərrələr olduq. 
Yenidən əslinə qayıtmaq üçün 
Bu yer kürəsində dərbədər oldu. 
 
Yer günəşin başına dolanan kimi, 
Vəhdət nöqtəsini aradıq, gəzdik. 
Uşaq atasına inanan kimi 
İnanıb ayrılıq dərdinə dözdük. 
 
Zərrələr məhv olmur bu yer üzündə, 
Bil o zərrələrik, məhv olmarıq biz. 
Cazibə qüvvəmiz vardı bizim də, 
Vəhdət dünyası var, demək varıq biz. 
 
Dağ-dağa söykənər, insan-insana, 
Nə qədər ayrıyıq dünyada təkik. 
 84 
Bu gün dağılsaq da bütün cahana 
Vəhdət dünyasında birləşəcəyik... 
 
Məni imtahana çox çəkib zaman, 
Fəqət o sındıra bilməyib məni. 
O mehriban səsin çıxmaz yadımdan 
Dedin: Gözləyirəm Tehranda səni. 
 
1996 
 
 
PAYIZIN YARPAQ TÖKÜMÜ 
 
Pəncərə ardından baxıram 
Dumana bürünmüş payız səhərinə. 
Elə bil ağ tül çəkiblər 
Gəlinə bənzəyən Bakı şəhərinə. 
Bağda çinarın yarpaqları tala-tala, 
Payızmı durub təbiətin qəsdinə. 
Bəlkə ömrün illəridir 
Qopub varaq-varaq? 
Onlar bir daha geri qayıtmayacaq. 
Axı bu yarpaqlar bir vaxt 
Çinarın bahar sevinci idi, 
İndi payız kədəridir. 
Bəlkə bu qışın hucum səfəridir? 
Bəlkə son sərgisidir payızın? 
Dünən budaqları bəzəyən yarpaqlar 
Bu gün torpağı bəzəyir?.. 
Başını qaldır ey bağban 
Çinara bax! 
Çinar budaqları gör nə deyir: 
- O yarpaqlara əl vurma! 
Bu gözəlliyin qəsdinə durma! 
Toxunma təbiətin 
Payız sərgisinə! 
Axı kim dedi sənə 
O yarpaqları yandır?! 
 85 
Yox, atma onları tonqala, 
Atma, amandır! 
Axı yarpaqlar tüstüdən boğula bilər, 
Təbiətin nizami pozula bilər. 
Qaldır başını, 
Çinarın gilə-gilə axan 
Göz yaşını gör. 
Sonra da torpaga tökülən 
Şeh yağışını gör. 
Eşit çinarın harayını. 
Özün də bilmədən günaha batma, 
Atma o yarpaqları tonqala, 
Ey bağban, atma! 
Amandır, atma! 
Payızın sərgisini pozub 
Günaha batma... 
 
noyabr, 1996 
  
ÖMRÜN SONU BELƏ... 
 
İllər ötür, artır yaşım, 
Zirvədəki qardır başım. 
Ağaracaq üzüm, qaşım, 
Artıq olub yönü belə. 
 
Namərd imiş çərxi-fələk, 
Əzir bizi dəyirmantək. 
Nə bileydik üyüdəcək 
Tozu belə, unu belə. 
 
Kimsə bilmir sabahını, 
Savabını, günahını. 
Ucaldıb könül ahını 
Həyat əyir onu belə. 
 
İlqımımış arzu yolu, 
Qayğı dolu, əzab dolu. 
 86 
Hardan bilsin insan oğlu 
Əvvəlcədən bunu belə. 
 
Ömrümün qürubu çatır, 
Üfüqdə günəşim batır. 
Hər kəs öz körünü çatır, 
Gəlib ömrün sonu belə... 
 
25 dekabr, 1997 
 
 
MƏHƏMMƏD HADİYƏ 
 
“Millət” deyə hay çəkdin zülmətlər arasında, 
“Yox millətimin xətti” millətlər arasında. 
“Millət” dedi hər şeirin, “millət” dedi hər misran, 
“Haqqım” deyərək etdin, haqsızlığa sən üsyan. 
Hürriyətə aşiqdan, hicran oduna yandın, 
Yandıqca alovlandın, yandıqca işıqlandın. 
Dövran səni əzdikcə, dövrandan uca durdun, 
Torpaqda doğulsan da, sən göylərə vuruldun. 
Kim dərk eləməz Hadi, şeirindəki o dərdi, 
Hər sinədə yurd salmaz, el dərdi, Vətən dərdi. 
Sən zülmə əyilsəydin heç Hadi olardınmı? 
Əsrin üzü ağ şair, övladı olardınmı? 
Nə fikrinə sədd şəkdin, nə söz dedin eyhamla, 
Amalını vəsf etdin, sən odlu bir ilhamla. 
Amalına min alqış, ilhamına min alqış, 
Bir əsri başa vurdun, bayramına min alqış. 
 
1997 
 
 
 
NƏ YAXŞI DƏNİZ VAR 
 
Gecənin nəfəsi hopan qumlardan 
Görürdüm ruhuma sərinlik gəlir. 
 87 
Önumdə dalğasız sakit bir ümman, 
Üzünü sahilə qoyub dincəlir. 
 
Yuxuda bağları keçirdim yenə, 
Hasarlı, hasarsız üzüm bağları. 
Sap-sarı əncirlər uzadır mənə, 
Əncir ağacının təzə budaqları. 
 
Suyu yara-yara dogan günəşi, 
Dayanıb sevinclə seyrə dalırdım. 
Qumu qovuranda göyun atəşi, 
Uzanıb sahildə mən qaralırdım. 
 
Günəşin altında yanan köksümə, 
Ağ muncuq düzürdü şıltaq dalğalar. 
Hələ yuxumda da özüm-özumə 
Deyirdim, nə yaxşı mavi dəniz var. 
 
1991 
 
 
 
 
 
TƏNHALIQ  
 
Axşam düşdü, 
Möhkəm-möhkəm bağladım 
Pəncərəmi, qapımı. 
Külək döydü açmadım. 
Bildim döyən küləkdi. 
Axı çovğunlu gündə  
Bu soyuq otaqlara 
Dedim, kim gələcəkdir... 
Qapım döyüldü yenə, 
Bu ümidsiz qəlbimdə 
Ümid, inam oyandı. 
Dedim yəqin gələn var. 
 88 
Açdım bağlı qapını, 
Gördüm bir qucaq külək, 
Bir yığın da saxta qar 
İçəri doluşdular. 
Qoynuma külək girib, 
Üzümdən şaxta öpüb 
Halımı soruşdular. 
Dedim ki, yaxşıyam mən, 
Nə əcəb gəlmisiniz? 
İnanın ki, lap şadam, 
Əgər gəlməsəydiniz 
Tək qalardım bu axşam... 
 
1992 
 
SALAM SÖYLƏYİN 
 
Siz ey şimal sarı uçan buludlar, 
Rəştdən, Ənzəlidən keçən buludlar 
Savalanın suyun içən buludlar, 
Savalan dağına salam söyləyin. 
 
Sorsalar şairi hayanda qaldı? 
Deyin ki, hələlik Tehranda qaldı. 
Əhədə, Solmaza mehmandı, qaldı, 
Vətən torpağina salam söyləyin. 
 
Mənim həsrətimi hekayət edin, 
Enin Ərdəbilə məhəbbət edin. 
Xətayi türbəsin ziyarət edin, 
Şahın ovlağına salam söyləyin. 
 
Axı mən borcluyam Səlim kəndinə, 
Çatmayır nə üçün əlim kəndinə. 
Gərək gələn bahar gəlim kəndinə, 
Səlim qışlağına salam söyləyin. 
 
Nəmini üstündən siz aşan zaman, 
 89 
Üfüqdən-üfüqə dağlışan zaman, 
Gedib Səreynə toplaşan zaman 
Qaynar bulağına salam söyləyin. 
 
Vüsalın yolları daşdı, kəsəkdi, 
Yoluma səd çəkən xəstə ürəkdi. 
Həkim deyib mənə, düzələcəkdi, 
Baba ocağına salam soyləyin. 
 
1992 
 
 
AXTARA-AXTARA 
 
Hey yol gedir qəm kərvanı, 
Olmuşam onun sərvanı. 
Vətən, səninçün dünyanı, 
Gəzdim axtara-axtara. 
 
Bir gün tufan aldı məni, 
Uzaqlara saldı məni. 
Çox axtardım Vətən səni, 
Azdım axtara-axtara. 
 
Bildim dünya vəfasızdı, 
Taleyimə hicran yazdı. 
Neçə qışdı, neçə yazdı, 
Dözdüm axtara-axtara. 
 
Vətən, incimə sözümdən, 
O gün ki, getdin gözümdən. 
Mən qaldım özüm-özümdən, 
Bezdim axtara-axtara. 
 
İnan sənsiz yetim qaldım, 
Cavan ikən mən qocaldım. 
Bu dünyaya haray saldım, 
Yazdım axtara-axtara.  
 90 
 
Gəzdim səni Məcnun kimi, 
Saçım ağardı un kimi. 
Sanma səndən əllərimi, 
Üzdüm axtara-axtara.  
 
1998 
 
 
ETİRAF 
Kitablarımı vərəqləyərkən 
 
Bir axşam tənhalıq əlində qaldım, 
Ötən günlərimi yadıma saldım. 
Apardı fikrimi fikir karvanı, 
Elə bil yenidən gəzdim dünyanı. 
Gəzdiyim yerləri bir daha gördüm, 
Sonra o günlərdən geriyə döndüm. 
Gördüm tək olsam da otağımda mən, 
Elə bil kim isə tutdu əlimdən, 
Kitab rəflərinin gəldik önünə. 
O dedi, tənhalıq yaraşmır sənə, 
Bu solğun kitablar sənin deyilmi? 
Yıgılıb rəflərədə üst-üstə indi, 
Niyə hallarını sormursan, niyə? 
Onlara sən həmdəm olursan niyə! 
Yolunu gözləyir bax bu kitablar, 
Burda arzuların, inamların var. 
Hər kitab bir ili salacaq yada, 
Niyə tək qalmısan sən bu otaqda?.. 
Baxdım kitablara dəyişdi halım, 
Dedim, keşməkeşli bu ömür yolum. 
Sizinlə başladı, illərdən bəri, 
Qaldı varaqlarda ömrün izləri... 
Açıb kitabların tozunu sildim, 
Varağını sildim, üzünü sildim. 
Açdım, neçə tanş üz gördüm orda, 
Ürəyi titrədən söz gördüm orda. 
 91 
Yazdığım anları yadıma saldım, 
Bəzi şeirlərin heyranı oldum. 
Təbrizli günlərim yadıma gəldi, 
Vətəndə torpaqda, daş da gözəldi. 
O vaxt şeir yazdım aya, ulduza, 
Sevdiyim buğdayı gözəl bir qıza. 
Şeirlə başladı mənim bir günüm, 
Şahı damğaladı qəzəbim, kinim. 
Şeirim ağızlarda, dillərdə gəzdi, 
O sözlər indi də mənə əzizdi... 
Sonra da başlandı hicran günləri, 
Canımın cövhəri, alnımın təri. 
Axdı varaqlara gecələr mənim, 
Dedim, yad əllərdə qaldı Vətənim. 
Hər şeirin başında Vətəni yazdım, 
Bildim unutmayıb o, məni yazdı... 
Ancaq o ayrı vaxt, ayrı zamandı, 
Qurunun oduna yaşlar da yandı... 
Yazmaq bir dərd idi, yazmamaq bir dərd, 
Fikrə də, sözə də var idi sərhəd. 
Sənin əvəzində düşünən vardı, 
Hər nə deyilsəydi o da qərardı... 
İndi kitabları varaqlayanda, 
Haman o şeirlər düşürlər yada. 
Elə bil çəməndə tikandı onlar, 
Özümdən özumə üsyandı onlar. 
Bilmirəm nə edim? 
     Cırım, tollayım! 
Yazdığım günlərə bəlkə yollayım?! 
Bəlkə də düz olmaz verdiyim qərar? 
Onlarda ömrümün bir parçası var! 
Gözümün nuru var, beynimin odu, 
Zamanın hökmüylə onlar doğuldu. 
İndi nə fərqi var qala, qalmaya, 
Mənim kitabımda ola, olmaya. 
Ömrünü yaşamış ölüdür onlar, 
Tarixin keçilmiş yoludu onlar... 
Baxıb kitabların tozunu sildim, 
 92 
Varağını sildim, üzünü sildim, 
Qayıdıb yerimdə oturdum yenə, 
Təzədən qayıtdım öz aləmimə... 
 
12 dekabr, 1998 
 
 
“BEHİŞT-ZƏHRA” 
 
Əzizlərimin Tehrandakı qəbri başında 
 
Ölmədim ey tanrı çox şükür sənə, 
Bir ömür ayrılıq dərdini gördüm. 
Ata, kəndimizdə tapmadım səni, 
“Behişti-Zəhra”da qəbrini gördüm. 
 
Başdaşın yox idi sinədaşına, 
Axıtdım gözümdə yaş gilə-gilə. 
Nə etmək taleyin hökmü beləymiş, 
Burda görüşeydik gələk səninlə. 
 
Demişdin mən sənsiz ölə bilmərəm, 
Mən də inanmışdım bu həqiqətə. 
Mən ki, deməmişdim gələ bilmərəm, 
De,  kim inanardı belə qürbətə. 
 
Əcəlmi qəflətən haqladı səni? 
Ya verdiyin vədi tez unutmusan, 
Vüqarı dünyaya sığmayan atam, 
Bu daşın altında necə yatmısan? 
 
O həsrət gözlərin yollarda qaldı, 
Bir ömür dünyanın acısın daddın. 
Səlim qışlağında dünyaya gəldin, 
“Behişti-Zəhra”da torpaqda yatdın. 
 
Bu qürbət şəhərdə, bu qurbət eldə, 
De niyə tək qoydun Zəhra ananı. 
 93 
Ayrılıq əlində qəddi əyilən, 
Səninlə bir yerdə o da yananı. 
 
O, fani dünyada sənsiz qalmadı, 
Tək dözə bilmədi yəqin fərağa. 
Gətirib beş addım səndən kənarda, 
Onu tapşırdılar qara torpağa. 
 
Sən getdin, arxanca anam da getdi, 
Ümidim qalmadı daha heç kimə. 
Mənim də ömrümün qürub çağında, 
Yetimliyin tozu qondu üstümə. 
 
Tək qaldım qürbətdə... 
   Dostlar, tanışlar, 
İçimdə qövr edən dərdi bilmədi. 
Düşündüm Tehranda dedilər yəqin 
Atanın yasına oğul gəlmədi. 
 
Yolumu tikanlı məftillər kəsdi, 
Yolumu silahlı adamlar kəsdi. 
Məni danlamayın Allah eşqinə, 
Özümün bu dərdim özümə bəsdi. 
 
İndi gəlib çıxdım bu da bir dərddir, 
Qəbir daşlarına əyilir başım. 
Əlimdə olanlar əlimdən getdi, 
Daha son təsəllim, axan göz yaşım. 
 
Taleyim beləymiş ata, nə etmək, 
Sizi son mənzilə yetirmədim mən. 
Dünyanın (illərin) dərdini çiynimə aldım, 
Sizin tabutuzu götürmədim mən... 
 
1992 
 
“MƏNİM İKİ DÜNYAM” KİTABININ 
MÜƏLLİFİNƏ 
 94 
 
Dünya azərbaycanlılarının 
 həmrəylik günü münasibətilə 
 
“Səni Vətən gözləyir, 
Məni Vətən həsrəti”. 
 Qulamrza Səbri Təbrizi 
 
Dumanlı İngiltərədə 
Təbrizi düşündün, 
Bakını, məni düşündün 
Qardaşım Səbri. 
İnsan qürbətə düşəndə 
Tükənir səbri. 
Bir mərhəm, bir həmdəm istəyir; 
Dumanlar içində  
Bir günəşli aləm istəyir 
Əridə içinə hopmuş  
Hicranın buzunu, 
Yenidən tapa özünü, 
Qayıda cavanlığa –  
Təbtizin doğma qucağına. 
Qardaşım Səbri, 
Oxududm “İki dünya”nı –  
Biri günəşli, 
Biri dumanlı dünya. 
Biri Səhəndli, Savalanlı, 
Biri ümmanlı dünya. 
Hər ikisi, 
Həsrətli bir qəlbin naxışıdır. 
Qəmli çağlarda  
Yazmaq yaxşıdır, 
Yaratmaq yaxşıdır... 
Qürbət yaman olur, 
Yaş ötüb, insan tək olanda, 
Hisslər kövrək olanda 
Salam verirlər köyrəlirsən, 
Vermilər köyrəlirsən. 
 95 
Hər söz təsir edir sənə... 
Nə etmək belədir xilqətin mayası. 
Başqa bir aləmdir 
Qürbət dünyası... 
Hərə bir sim üstə köklənir, 
Kimi sevinc üstə, 
Kimi qəm üstə köklənir. 
Hamıdan məhəbbət umma, 
Hörmət umma, 
Yaşa özün kimi, 
Ümidlə, inamla yaşa... 
Hicrana dözə bilsən 
Yuxuna Vətən gələr, 
Təbriz gələr, 
Küçəniz, eviniz gələr, 
Doğma səslər eşidərsən; 
Gedərsən o səslərin sorağına, 
Nə sərhəd görərsən, 
Nə sərhədçi çıxar qadağına. 
Bu da bir nemətdir, 
Gecələrin yuxu neməti. 
Cəhər o nemətdən ayırar səni 
Gündüzün həqiqəti, 
Qürbətin həqiqəti. 
Nə yaxşı ki, gecələr var, 
Gecələr yuxu görə bilirik; 
Nə yaxşı ki, 
Yuxularda Vətənə dönə bilirik... 
Ancaq bilirəm, 
Bir gün yuxular həqiqət olacaq, 
Qürbət xatirələr aləmində qalacaq. 
Qardaşım Səbri, 
O zaman, 
Daha yuxu görməyəcəyik, 
Yuxularda daha Vətənə dönməyəcəyik... 
O gün sən də, mən də, 
Əbədilik qalacağıq Vətəndə... 
 
 96 
31 dekabr 1997 
 
AZADLIĞA QƏSD OLUNDU... 
 
(Təbriz, 12 dekabr, 1946, 
Bakı, 20 yanvar, 1990) 
 
Bir gecə, 
Təbrizdə qış gecəsi, 
Təzə yağmış qardan 
Ağ kəfənə bürünmüş küçələrə 
Zülmətin bağrından 
Qan çiləndi... 
Təzə qar 
Qırmızı rəngə bələndı. 
Odlu şimşəklər yaxdı 
Gecənin sinəsini. 
Səhənd əks etdi güllələrin səsini. 
Yuxulu küçələr həyəcan içində idi, 
Xəyanət Təbrizin içində idi ... 
46-nın dekabr gecəsi 
Güllə yağışı altında açırdı səhəri ...  
O səhər, 
Günəşin altında qızaran ləkələr, 
Qar üstündə qırmızı lalələrə bənzəyirdi. 
Təbrizi azadlığın qanı bəzəyirdi...  
Qanla əbədiyyətə köçürdü 
Qanla qazanılmış hüriyyət. 
Tarixə qanlı tarix də yazdı, 
Azadlıq təşnəsi bu millət... 
 
İkinci qəsd 
 
Bir gecə 
20 yanvar gecəsi, 
Bakını silkələdi 
Güllələrin səsi. 
İnsanlar axdı küçələrə 
 97 
Dəstə-dəstə . . . 
Qırmızı ləkələr qondu 
Tala-tala 
Asfalt küçələr üstə. 
Qırmızı güllələr yardı 
Gecənin qara pərdəsini, 
Şibli dağlar əks etdi 
Tankların səsini . . . 
Qırmızı gözlü, 
Qırmızı üzlü, 
Qırmızı nişanlı, 
Qırmızı geyimli cəlladlar 
Qırmızı güllələrə tutdular 
Qorxmaz cavanları. 
Ümidlərinin qanına qarışdı 
Onların qanı . . .  
Sonra al qərənfillər 
Töküldü xiyaban boyu, 
Qanlı qərənfillər arasından 
Keşdi bir millətin  
Azadlıq yolu, 
İstiqlal yolu. 
Bu qələbə yolu idi 
Ölməzliyin, cəsarətin, 
Bir azadlıq təşnəsi 
Bir millətin 
 
* * *  
 
Əvvəl Təbrizdə qəsd olundu azadlığa, 
Sonra Bakıda. 
Fəqət ölmədi azadlıq – 
Güneydə batan günəş, 
Qüzeydə doğuldu. 
Azadlıq ilahi nemətdir, 
İstər gülləyə tut, 
İstər dardan as, -  
Onu boğmaq olmaz, 
 98 
Öldürmək olmaz... 
 
10 yanvar 1998 
 
 
TƏBRİZLƏ GÖRÜŞ 
40 il ayrılıqdan sonra  
 
Bir zülmət gecədə itirdim səni, 
Bir aydın gecədə tapdım təzədən. 
Bəlkə də gözlərim aldadır məni, 
Bəlkə bu gördüyüm heç sən deyilsən? 
 
Mən bu ayrılığa bir ömür dözdüm, 
Caçım, saqqalım da ağarmış Təbriz. 
Hər yerdə, hər yanda mən səni gəzdim, 
Ayrılıq nə yaman olarmış Təbriz! 
 
Gəzdim Avropanı, Şərqi dolandım, 
Min şəhər gördümsə Təbriz olmadı. 
Gəzdim, nə yoruldum, nə də usandım, 
Bu şərq gözəlindən bir iz olmadı. 
 
Özgə bir cəlalın var idi sənin, 
Ağ badam çiçəyi ağ örpəyindi. 
Dillər də gəzirdi adın, hünərin, 
Söylə, o illərin hardadır indi? 
 
Gəldim görüşünə, dedim xəyaldı – 
Mərmər evlər gordüm ulduzlar sanı. 
Bir anda qəlbimi həyacan aldı, 
Bəs mənim gördüyüm o Təbriz hanı?! 
 
Necə doğma idi o kərpic evlər, 
Bu mərmər binalar necə soyuqdur! 
Çax-çaxlı qapıdan görmədim əsər, 
“Əndərun-birun”lu həyətlər yoxdur. 
 
 99 
Qədim küçələrin çıxmır yadımdan, 
Axı, o yerlərdə ayaq izim var. 
Hardadır, Lilava, Əhrab, Maralan? 
Mənim xəyalımda o Təbriz yaşar. 
 
 
* * * 
 
Bilirəm yamandır hökmü zamanın, 
Sən də zəmanənin hökmünə düşdün. 
Gör necə dəyişib halı dünyanın, 
Sən də əlli ildə belə dəyişdin. 
Desəm bir Avropa şəhərisən sən, 
Yəqin bu sözümdən inciyəcəksən. 
İstərəm nə London, nə də Paris ol, 
Donun dəyişsə də qəlbən Təbriz ol. 
Sən ümid yerimiz, and yerimizsən, 
Məşrutə haraylı şəhərimizsən. 
Dəyişmə qəlbinin hərarətini, 
Unutma Sərdarın vəsiyyətini. 
Özünü, əslini unutma Təbriz, 
Gələcək nəslini unutma Təbirz! 
Unuda-unuda unudulmuşuq, 
“Mühacir” olmuşuq, “qaçqın” olmuşuq. 
Gəzir övladların diyarbadiyar, 
Bizim nə qəribə taleyimiz var. 
Ömrün baharında ayrildim səndən, 
Ömrün yorğun vaxtı tapdım təzədən. 
Gedirəm, həsrətim sona yermədi, 
Görüşdük, ayrılıq hələ bitmədi. 
Mənimçin alınmaz qalasan Təbriz, 
İstərəm Təbriztək qalasan Təbriz. 
 
1993, Təbriz 
 
 
YUXU DA NEMƏTDİR 
 
 100
Mədinə Gülgünə 
 
Bu axşam yuxuma gəlmişdin gülüm, 
Bu da mənim üçün bir nemət idi. 
İndi yuxularda mənim gördüyüm, 
Bir zaman var idi, həqiqət idi. 
Gördüm ki, “Gülüstan”  bağıdır yenə, 
Təbrizin üstünə enibdir axşam. 
Gördüm ki, üzünü tütaraq mənə 
Dedin ki, gəl gedək, çox yorulmuşam. 
“Gülüstan” bağından birlikdə çıxdıq, 
“Saat qabağı”na getdik yanaşı. 
“Ərk”ə hər günkütək dayanıb baxdıq, 
Yadına gəlirmi o “Dərbəndbaşı”? 
Ora çatan kimi dayandın bir an, 
Sonra da əlini uzatdın mənə . . . 
Əlim toxunan da sənin əlinə 
Hərasan oyanıb qalxdım yuxudan. 
Baxdım ətrafıma, yenə də sənsiz . . . 
Bilmədim nə deyim, qəlbim döyündü, 
Elə bil indicə ayrılmışdıq biz 
Əlinin istisi əlimdə idi. 
O gecə sübhədək yata bilmədim, 
Ötən günlərimi yaşadım yenə. 
Nə yaxşı söyləyib atalar, dedim, -  
“Gün çatmaz dünyada hər ötən günə...” 
İndi yuxularda mənim gördüyüm, 
Bir zaman var idi, həqiqət idi, 
Taleyin verdiyi bir nemət idi. 
 
1999 
 
 
 
BİLMİRƏM 
 
Bilmirəm, 
Tarixin hansı ilində, 
 101
Hansı günündə, 
Olmayacağam mən də?! 
Ancaq məni son mənzilə 
Yola salmağa gələn də olacaq, 
Gəlməyən də... 
Görən neçə ay, neçə il 
Ölümümdən sonra düşəcəyəm yada? 
Bəlkə də unudulacağam tamam? 
Ən böyük nisgil olar, 
Kəfənin çürüməmiş 
Səni unudalar! 
 
1999 
 
KÖRPÜ OLMAQ İSTƏYİRƏM 
 
Körpü olmaq istəyirəm, 
Arazın üstündə, bir körpü. 
Əsirlə ölçülsün ömrü, 
Bir körpü olmaq istəyirəm, 
İnsanları qovuşdura bilim. 
Arazın üstündən sovuşdura, 
Ayrı düşənləri qovuşdura bilim... 
Bir körpü olmaq istəyirəm 
Hicran daşlarından hörsünlər onu, 
Daha hicran olmasın, 
Daha hicran kəsməsin 
Kimsənin yolunu. 
Adı “Vüsal körpüsü” olsun, 
İnsanlar keçsin üstündən 
Vətəndən-Vətənə. 
Gəlib çatmamış ömrün sonu 
Kaş o körpüdən keçmək 
Qismət ola bir gün mənə . . .  
 
1999 
 
 
 102
DANIŞMAQ, DANIŞMAQ  
İSTƏYİRƏM... 
 
Bir zaman tək qalmaq, 
Özüm-özümlə qalmaq, 
İçimə dolmuş hicranla 
Danışmaq istəyirəm. 
Özüm-özümdən soruşmaq istəyirdim; 
Suallar rəng-rəng, 
Suallar yığın-yığın, 
Unutmaqçın hicranın ayrılığın . . . 
İndi isə dözmürəm, 
Kədərinə tək qalmağın. 
Səbrim azalıb, 
Dözümüm azalıb, 
Daha özüm-özümlə qalıb, 
Tək-tənha olmaq istəmirəm! 
Öz içimə yığılmaq istəmirəm! 
Danışmaq, 
Danışmaq istəyirəm, 
Səninlə, onunla, 
Məni dərk edən 
İnsanla, 
İnsanla... 
 
1999 
 
BİR GÜN OLMAYACAĞIMI  
BİLİRƏM 
 
Bir gün olmayacağımı bilirəm, 
Ancaq, 
Bilmirəm bu gün haçan olacaq? 
Yəqin arxamca ağlayacaqlar! 
Kim çox ağlayacaq görəsən? 
Ərdəbilli anam? 
Təbrizli bacım? 
Ya Bakılı qardaşım? . .  
 103
Kaş öləndən sonra, 
Bircə gün ayıla bilim. 
Görüm arxamca tökülən  
Göz yaşlarını . .  
O dəm, 
Bilərəm ki, ölmüşəm . . . 
1999 
 
 
BİR LALƏ İSTƏYİRƏM 
 
Bir lalə istəyirəm, 
Bahar ətirli olsun. 
O, yaşıl çəmənlərdə, 
Atəş çətirli olsun. 
Bir lalə istəyirəm, 
Dan yerinə bənzəsin. 
Çəmənləri, düzləri, 
Al rəngilə bəzəsin. 
Bir lalə istəyirəm 
Yarpağından qan dama. 
Qarşısında əyilib, 
Dərib taxam yaxama. 
Bir lalə istəyirəm, 
Sinəsindən yaralı, 
Qəlbində qara xalı. 
Bir lalə istəyirəm, 
Bayrağı əvəz edə. 
İgidlərin əlində, 
Həmişə öndə gedə... 
 
1999 
 
 
 
ÖMRÜN MƏNALI İLLƏRİ 
 
Yumuram gözlərimi, 
 104
Gözümün önündən keçir 
Sürət qatarı kimi, 
Ömrün illəri, 
Bir də yol dayanacaqları . . . 
Düşür yaddaşımdan  
Bir-bir, 
Günlərin, 
Aylarin, 
İllərin çoxu . . . 
Bilirəm ancaq, 
Son dayanacağadək, 
Mənimlə olacaq, 
Kimdən yaxşılıq gördüyüm, 
Kimə həyan olduğum anlar. 
Mənzil başına yəqin, 
Bir mən çatacağam, 
Bir də onlar. . . 
1999 
 
 
ŞAİR HƏMİD NİTQİYƏ 
 
Təbrizdə doğuldun Həmid, 
Bir yaz səhəri. 
Ancaq Tehranda keçdi 
Ömrün gənclik illəri . . . 
Şair oldun, 
Yazdın ana dilində. 
Fikrin aydın, 
Şeirin aydın oldu, 
Nitqin kimi. 
Əvvəl Həmid idin, 
Tanındın Həmid kimi... 
Bir gün Bakıda görüşdük, 
Bu yuxu idi, 
Ya həqiqət idi?! 
Səni görmək istəyirdim, 
Xeyli müddət idi. 
 105
Gəldin bir gün Bakıya 
Bu sən idin? 
Əli əsalı, ağ saqqallı qoca! 
Mənim kimi Vətən həsrətli, 
Zavallı qoca . . . 
Dedin: - Londondan gəlmişəm 
Görüm səni . . . 
Ancaq, bir arzum var, 
Əsl görüş Təbrizdə olsun 
Gələn bahar . . . 
Onda badam ağacı çiçək açar 
Şəhər bürünər gül ətrinə. 
Gələrsən Təbrizə, 
Mənim xətrimə, 
Təbrizin xətrinə. 
Gəl, ömrümüzün bu yorğun çağında, 
Son dəfə dincələk 
Vətənin qucağında . . .  
Beləcə ayrıldıq o gün, 
Məslək daşım, 
Şair qardaşım, 
Həmid Nitqidən. 
İl ötdü, bahar gəldi, 
Ancaq Həmid gəlmədi, 
Bir gün ölüm xəbəri gəldi Təbrizə. 
Bu xəbər dağ çəkdi sinəmizə. 
Təbrizdə bir görüş yeri qaldı, 
Bir də əli əsalı, 
Gözü eynəkli, 
Bir şairin məzar yeri, 
Bir də qəbrinin üstünə qoyulacaq  
Heykəl . . . 
Bir də o məzara səpiləcək 
Qucaq-qucaq lalə, yasəmən, 
Nərgiz . . . 
Qardaşım Həmid, 
O günü görməsəm də 
Görəcək Vətənimiz, 
 106
Təbriz . . . 
2000 
 
 
QAYIT, ÖMRÜM-GÜNÜM 
 
Çöldə yağış-yağır, 
Pəncərədə baharın göz yaşları 
Axır gilə-gilə . . . 
İşdən dönürəm, 
İkimizin həmişə 
Nəfəsilə qızınan mənzilə. 
Otaqlar soyuqdur ancaq, 
Nə işıq yanır, nə ocaq. 
Yetim uşağa dönüb otaqlar. 
Nə süfrədə çörək var, 
Nə çaydanda çay var. 
Hər yanda bir lal sükut, 
Bir də bu sükutun içində 
Acı bir haray var . . . 
Məni bu qəribə tənhalığa tapşırıb 
Hara getdin, ömrüm-günüm? 
Yox, dözə bilmirəm ağrısına, 
Bu ayrılığın, bu nisgilin! 
Bir zaman qoşa keçdiyimiz 
Bu həyat yollarında 
Ağlı-qaralı günlərimiz olub 
İkimiz bilmişik. 
Sevincimiz, qəmimiz olub 
İkimiz bölmüşük. 
Sən ən yaxın sirdaşım, 
Məsləkdaşım olmusan. 
Sonra həyat yoldaşım, 
Ömür yoldaşım olmusan . . .  
Sən mənim varlığıma hopmusan 
Zaman-zaman. 
Səni məndən ayıra bilməz əcəl 
Heç zaman, heç zaman!!! 
 107
İndi məni tənhalığa tapşırma! 
Ömrün bu yorğun çağında 
Dözə bilmərəm bu sınağa. 
Qayıt, səsinə, nəfəsinə 
Gülüşünə adət etmiş otağa! 
Güldanda qoyub getdiyin güllər 
Səni gözləyir. 
Saralan yarpaqlar nəvaziş istəyir. . . 
Qayıt, səni gözləyir təzə şeirinin  
Hələ yazılmamış misraları. 
Gəl, sevindir yolunu gözləyənləri barı. 
Məni də tənhalığa tapşırma gülüm. 
Yolunu gözləyirəm hər qapı döyuləndə. 
Bilirəm, bir vaxt olacaq 
Xatirəyə dönəcəyik sən də, mən də . . . 
Sözümüz, söhbətimiz 
Nağıla dönəcək yəqin. 
Hər şeir məclisində 
Yerimiz görünəcək yəqin, 
Sənə yazdığım şeirlər düşəcək yada . . .  
Görəsən inanan olacaqmı onda 
Bu şeirləri mən yazmışam sənə. 
O zaman məni düşünənlər 
Yəqin deyəcəklər, 
“Necə də sakit görünürdü üzdə, 
İlahi, nə qədər sevgi, 
Nə qədər təlatüm varmış 
Bu lal dənizdə . . .” 
Ancaq səni düşünənlər deyəcək: 
“O, qəribə xislət idi . . . ”  
İnanıram belə qalacağıq 
Sən də, mən də 
Bir zaman xatirəyə dönəndə . . . 
Daha gəl, tənha qoyma məni, 
Bir ildir yolunu gözləyirəm 
İndi, xəbərin olsun əzizim 
Artıq açıldı yolu 
Dumanlı Təbrizin. 
 108
Gəl, yapışım əlindən, 
Xəyalən min dəfə keçdiyimiz 
Xudafərindən keçək ikimiz. 
Bilirsən gəlişindən necə sevinəcək 
Yolunu gözləyən  
Anamız Təbriz . . .  
 
2000 
MƏDİNƏ GÜLGÜNƏ 
 
Bir gün ayrıldıq əzizim, 
Daş səngərimizdən, 
Döyüş səngərimizdən! 
O günlər yadındamı? 
Üstümüzə güllələr yağa-yağa, 
Sinəmizi söykəyib ana torpağa 
Döyüşdük. 
O zaman ümidimiz çox idi, 
Sabaha, qələbəyə . . . 
İndi isti otaqda, 
Sığınıb bir bucağa, 
Misra-misra söz yığırıq yarağa – 
“Silahın xəzinəsinə . . . ” 
Vallah, bu halda ürəyim yanır, 
Özümə, sənə. 
Bəlkə bu da bir döyüşdür; 
“Söz döyüşü?!” 
Vallah heç istəməzdik 
Belə silahsız, səngərsiz döyüşü! 
 
2000 
 
ƏRDƏBİLDƏ ŞEYX SƏFİ  
MƏQBƏRƏSİ ÜSTÜNDƏ 
 
Beş qılınc vardı, 
Onlar beş döyüşdən, 
Beş zəfərdən yadigardı. 
 109
Qılınclar beş igid kimi 
Baş-başa verib dururdu. 
Fəxr edirdi onlarla 
Şah İsmayıl yurdu. 
Səhər günəşilə görüşür. 
Axşam qürubunda 
Şəfəqləri üfüqə düşürdü. 
Bu dörd yüz yaşlı igidləri 
Qocaltmamışdır zaman 
Tufanlı ruzigar 
Əyilib keçmişdi yanlarından . . . 
Bir yurdun, bir millətin 
Baş ucalığı idi, o beş qılınc 
Vətənin zəfər çağı idi, o beş qılınc. 
Qocalar fəxr ilə baxırdı 
İgid babamız 
Şah İsmayılın yadigarına  
Cavanlar hörmətlə keçirdi önündən 
Hər qılınc düşmənə göz dağı idi. 
Hər qılınc bir döyüş bayrağı idi. 
Qızılbaş ordusunun varlığı idi. 
Bir gün  
Xayin əllər qopartdı onları. 
Ərdəbildən Tehrana apardı onları. 
Bir millətin tarixi 
Unudulsun deyə, 
Atdılar bir muzeydə zirzəmiyə . . .  
Fəqət unutdular bunu 
Nə Tarix, nə də Millət unutmayacaq. 
Nə igid oğlunu 
Nə də Qızılbaş ordunu. . .  
O beş qılınc, 
O beş qəlbdən nişan 
Tarix olub 
Yaşayacaq zaman-zaman . . . 
 
2000 
 
 110
 
MİRZƏ ƏLƏKBƏR SABİRƏ 
 
“Çalxalandıqca, bulandıqca həyat nehrə kimi, 
Yağı-yağ üstə çıxır, ayranı ayranlıq olur”. 
 
Şeiri də, şairi də silkələyir dövrü zaman, 
Pisi bir yanlıq olur, yaxşısı bir yanlıq olur. 
Şeir var fikri dayaz, vüsəti yox, siqvəti yox, 
Ömrü də, şöhrəti də, hissi də biranlıq olur. 
Kimi “Millət” deyərək milləti qoymuş loğaza, 
Kimi hümmət edərək millətə qurbanlıq olur. 
Sabir, ey şeirmizin, əsrimizin nabicəsi, 
Sözlərin çaytək axıb axırı ümmanlıq olur. 
Neçə tufan yaşayır dəryaca səbrində sənin, 
Lal dayanmış dənizin axırı tufanlıq olur. 
Şeirimiz şurumuz üçün əgər olseydi meyar, 
Mən də dəyərdim sən olan qəlbidə insanlıq olur. 
 
2000 
 
 
YAMAN DARIXIRAM  
Mədinə Gülgünə 
 
Yaman darıxıram, 
Səninçün. 
Vətənli günlərimçün, 
Səni itirdim hamidan qabaq, 
Vətən məndən uzaq. 
Əlim çatmır  
Ömrümün yorğun çağında, 
Heç nə könlümü ovutmur. 
Əzizim eşit sən də, 
Qalmışam ayrılığın, tənhalığın əlində. 
 
2000 
 
 111
 
BULUDLAR 
 
Yenə buludlar, 
Dəvə karvanı kimi 
Düzülüb qatara 
Görən hara gedir, 
Onlar hara?! 
Cənuba getsəydi karvan 
Qoşulub gedərdim mən. 
Bəlkə qurtulaydım, 
İllərlə, içimdə 
Yığılıb qalmış 
Həsrətin əlindən, 
Hicranın əlindən . . .  
2000 
 
XUDAFƏRİN, XUDAFƏRİN 
 
Tarixin nə yaman yaddaşı vardı, 
Qalır xatirində yaxşı da, pis də. 
Sanma nə etdinsə illər apardı, 
O yazıb saxlayır sinəsi üstə. 
Atalar demişdir yaxşılıq elə, 
Bəlkə yaxşılığın yaşada səni. 
Bil ki, bir gəc sözün, bəd əməlinlə 
Fənaya verərsən sən bir ölkəni. 
 
Zaman ötdü üstümüzdən qəfil əsən bir yel kimi, 
Ömür keçdi, qayalardan aşıb gələn bir sel kimi, 
Həsrət dolu bu illərin yazı ötdü, qışı ötdü, 
Ayrılığın ömrü axır gəlib yüz altmışı ötdü. 
Hicran düşdü aralığa, bilmədilər nə hicrandır, 
Hardan gəldi, niyə gəldi? 
Bir vaxt bura gülüstandı. 
Nə oldu ki, göz yaşından gül islandı? 
Güllər soldu, budaqlarda tikan qaldı, tikan bitdi. 
Hardan əsdi bu ruzigar, aralıqda hicran bitdi. 
 112
Xan Arazdan addımlayıb, Qaradağdan cığır salan, 
Nəsil-nəsil bu torpağa sahib olan 
Babam bir gün bu «hicranı» ayaqlayıb keçim, dedi, 
Savalanda yaylağım var, Muğandadır köçüm, dedi. 
Sinəsinə dirədilər qılıncların tiyəsini, 
Bu yerlərin yiyəsini 
Yarıyolda saxladılar, danışanda sus, dedilər. 
«Torpaqbasdı» istədilər. 
Xətainin qılıncıyla bütövlənən, 
Şeiriylə cilalanan, gözəlləşən, 
Doğmalaşan, əzizlənən, 
Kəlmələrdən təmizlənən 
Bir Vətəni parçalayıb elədilər iki Vətən, 
İki torpaq, 
Gəlmələrdə hünərə bax. 
Gözətçiyə bu yolları kəs, dedilər. 
Kim gəldisə «torpaqbasdı» istədilər... 
Sanma ancaq keçmişlərdən miras qalan 
Dövlət olur, sərvət olur. 
Miras var ki, niskil olur, möhnət olur, həsrət olur. 
Yara var ki, sağalmağa bir nəsilin ömrü çatmır, 
Qılınc kəsmir, güllə batmır, söz sağaltmır. 
Xudafərin körpüsündən hər keçəndə 
«Torpaqbasdı» verdi babam, 
Sinəsində qışlaq dərdi, yaylaq dərdi. 
Yaman olur Vətən dərdi, torpaq dərdi. 
«Torpaqbasdı» verə-verə öldü babam, 
Bu niskili öz oğluna miras qaldı. 
Babam öldü, 
Sərhəd qaldı, Araz qaldı. 
Bir də qaldı Xudafərin, 
Bir ananın, bir Vətənin 
İki yana uzatdığı bir cüt qoşa qolu kimi. 
Dünən karvan yolu olan, 
Bu gün qaldı insanların arzu, ümid yolu kimi, 
İnsan ömrü nə qədərdir? 
Bir gün o da sona çatır. 
Arzu yolu sonsuz olur, 
 113
Mərd igidlər ona çatır... 
Neçə ildir bu körpüdən gedən dönməz,  
      gələn getməz. 
Sahilində tikan bitər, çəpər olar, 
Ancaq arzu, ümid bitməz... 
Gecə bilməz, gündüz bilməz, 
Tağlar altdan nərildəyib keçər Araz, 
Vaxt olar ki, inildəyib keçər Araz. 
Bu körpünün dərdi kimi, Arazın da öz dərdi var, 
Hər ürəyin bir niskili, Arazınsa yüz dərdi var. 
Memar qardaş, sən də düşün bu hicranın siqlətini, 
Xudafərin körpüsünün həsrətini... 
Bir əl saxla, gör nə deyir, 
O uçan tağ, dodaqları yosun tutub göyərən daş. 
Əsrlərdən-əsrlərə qalan yaddaş. 
Gör nə deyir körpü üstə saralan ot, ucalan kol. 
Qaradağın sinəsindən Arazadək uzanan yol. 
Bir zamanlar bu körpüdən karvan getdi qatar-qatar, 
O nərlərin ləngərindən uçulmadı kərpic tağlar... 
Nə olub ki, bu körpüdən indi hər gün bir daş düşər, 
Sanki qoca o memarın gözlərindən qan-yaş düşər. 
Sənsə indi, memar qardaş, bir əl saxla, 
Qərarını bir də yoxla. 
Hünərin var, əlac elə bu körpünün yarasına, 
Qoyma daşlar qopub düşə, əyri tağlar çöküb sına. 
Memar qardaş, çiyinlərin dözə bilməz  
         əməlinin siqlətinə, 
Əl qaldırma keçmişinə, sənətinə... 
Sən körpüdə babaların izini gör. 
Yüzü yoxsa, biri qalır. 
Xudafərin indi bizə ümid, pənah yeri qalır. 
Bu ümidə, bu inama əl qaldırma, 
Qırma arzu körpüsünü. 
Xudafərin haray çəkir, bir qulaq as, dinlə onu, 
Elə bilmə bu həsrətin, ayrılığın yoxdur sonu. 
Memar qardaş, bir yaxşı bax, 
Gör nə deyir körpü üstə dodaqları cadar torpaq: 
Deyir, burdan fədailər, mücahidlər keçəcəkdir. 
 114
Vətən üçün ömür qoyan mərd igidlər keçəcəkdir. 
Keçəcəkdir bu ellərin alim oğlu, şair oğlu, 
Memar qardaş, bir əl saxla, 
Sən dağıtma Araz üstən keçən yolu. 
Xudafərin bir millətin 
Ümid yolu, arzu yolu, Vətən yolu... 
2000 
 
 
GƏMİLƏR, AY GƏMİLƏR 
 
Bu səhər günəş oyananda, 
Dənizin ətəyi yananda, 
Bir qaya üstündə oturmuşam 
Üzüm dənizə 
Xəzərlə üz-üzə . . . 
Ayağımın altında 
Ləpələr oynayır. 
Baxıram əvvəl üfüq 
Sonra dəniz yanır. 
Ağ – qağayı gəmilər 
Suları yara-yara 
Gedirlər cənuba sarı. 
Arxalarınca uzanır 
Köpüklü yolları . . . 
Bir dəniz ayriliq var 
Cənubla mənim aramda, 
O ayırdı bizi. 
Necə keçim dənizi? 
Elə bil ayaqlarım 
Zəncirlənib qayaya . . . 
İçimdən bir haray qopur: 
- Gəmilər, ay gəmilər 
Məni də aparın o taya . . . 
2000 
 
 
 
 115
VUSAL KÖRPÜSÜ 
 
Körpü olmaq istəyirəm, 
Arazın üstündə, bir körpü. 
Əsrlə ölçülsün onun ömrü... 
Bir körpü olmaq istəyirəm, 
Ayrı düşənləri qovuşdura bilim. 
Arazın üstündən sovuşdura, 
Hicran daşlarından hörsünlər onu, 
Daha hicran olmasın, 
Kəsməsin insanların yolunu. 
Adı “Vüsal körpüsü” olsun, 
İnsanlar keçsin üstündən 
Vətəndən-Vətənə! 
Gəlib çatmamış ömrümün sonu 
Kaş o körpüdən keçmək 
Qismət ola bir gün mənə... 
 
2001 
 
 
ULU TANRI 
 
Bir bəndənəm bu dünyaya gələli, 
Ulu Tanrım, bu bəndənə həyan ol. 
Səndən başqa yox kimsəyə ümidim, 
Ulu Tanrım, bu bəndənə həyan ol. 
 
Bu dünyanın gərdişinə dolandım, 
Nə dedilər doğru bildim, inandım. 
Bu həyatın yollarında talandım, 
Ulu Tanrım, bu bəndənə həyan ol. 
 
Fələk mənlə düz gəlmədi, kəs oldu, 
Arzularım, ümidlərim heç oldu. 
Taleyimə yazanlar pozuldu, 
Ulu Tanrım, bu bəndənə həyan ol. 
 
 116
Xəbərim yox mənsiz qalan elimdən, 
Nə edim ki, heç nə gəlməz əlimdən. 
Bir an belə adın düşməz dilimdən, 
Ulu Tanrım, bu bəndənə həyan ol. 
 
Bir çinaram, əyilmərəm yelə mən, 
Sinə gərrəm tufana mən, selə mən. 
Hər an bunu gətirərəm dilə mən, 
Ulu Tanrım, bu bəndənə həyan ol. 
 
Həyan olsan arzularım çin olar, 
Gözlərimdə bütün dünya durular. 
Ürəyimdə neçə-neçə arzum var,  
Ulu Tanrım, bu bəndənə həyan ol. 
 
Dilimdədir, Tanrı sözü, haq sözü, 
Hər çətini asan edər haqq ozü. 
Qismət ola bir də görəm Təbrizi, 
Ulu Tanrım, bu bəndənə həyan ol, 
Səndən dilək diləyənə həyan ol. 
 
2001 
 
 
TƏBRİZ YUXUMA GƏLİR 
 
Təbriz yuxuma gəlir, 
Dumanlı, dumansız gecələrilə. 
Kərpic hasarlı həyətləri, 
Çinarlı küçələrilə . . . 
Gecələr sükut çökür, 
Gündüz haylı-haraylı küçələr, 
Mürgüləyir şəhər . . . 
Fayton atlarının ayaq səsləri 
Gəlir ara bir. 
Elə bil, 
Gecənin simfoniyasını çalır nallar. 
Təbriz gecələrinin öz aləmi var... 
 117
Gedirəm Konka başından, 
Gülüstan bağına qədər, 
Bəzən də Ərk qalasından 
Saat qabağına kimi. 
Ovutmaq istəyirəm 
Həsrətli qəlbimi... 
Bəlkə bu gecə tanış izlər görüm, 
Salam alım, salam verim . . . 
Sanki bu tanış küçələrdə 
Bir zaman qoyub getdiyim 
Ayaq izimi axtarıram. 
Gəncliyimi özüm-özümü axtarıram. 
Ərkin önündə dururam 
Zaman-zaman . . . 
Bağrı yanıq lalələr, 
Gözləri yaşlı nərgizlər, 
Mərmər güldanlarda 
Necə də titrəyir soyuqdan! 
“İri - Xorşid”un qapısı bağlı, 
Burada hər şey insan soraqlı. 
Artis Səmədi soruşuram 
Səməd Səbahini? 
Sonra “Koroğlu” Ələsgəri, 
“Cancur” Həzini, Qəməri? 
Hanı Leyla Möhsünpur? 
Xəbər verən yox! 
Bəs “Ağ Sara”, 
“Qara Sara” hanı? 
Deyin, kim saldı sənəd məbədinə 
Bu tüfanı? 
Baxıram Ərkin də qapısi bağlıdır, 
Burda hər yan insan soraqlıdır . . . 
Qaranlıq içində 
Qara kəndir kimi 
Uzanır küçələr . . .  
Görən bu sükutla 
Çoxmu mürgüləyəcək şəhər? 
Bunu kimdən soruşum? 
 118
Şəhər yatır hələlik, 
Fəqət bir gün 
Oyanacaq şübhəsiz! 
Oyanacaq inqilablar yurdu  
Təbriz! 
2002  
 
 
ŞAH İSMAYILIN BEŞ QILINCI 
 
Ərdəbildə bir məğbərə var 
“Şeyx Səfi Məğbərəsi”. 
Hər kərpici bir taix, 
Hər sütunu bir zəfər təntənəsi. 
Damənda beş qılınc vardı, 
Beş döyüşdən nişan. 
Qılınclar beş igid kimi 
Baş-başa verib dururdu. 
Zaman-zaman . . . 
Onunla fəxr edirdi 
Şah İsmayıl yurdu. 
Səhər günəşlə görüşdü onlar, 
Axşamlar ulduzlarla. 
Dörd yüz il beləcə salmışdı 
Bu qılınclar yola . . . 
Bir yurdun, bir millətin 
Baş ucalığı idi 
Bu beş qılınc. 
Vətənin zəfər bayrağı idi, 
Bu beş qılınc. 
İnsanlar hörmətlə baxırdı, 
İgid babamız 
Şah İsmayılın qılıncına. 
Döyüşdə sıyrılan qılınc hələ də 
Girməmişdi qına. 
Bir gün qopartdılar onları, xain əllər 
Tehrana apardılar onları, xain əllər.  
Bir millətin zəfər tarixi, 
 119
Unudulsun deyə, 
Atdılar muzeydə zirzəmiyə . . . 
Fəqət bilmədilər bunu 
Silmək olmaz 
Tarixin yaddaşından, 
Bu qılınclar sahibi 
Vətənin igid oğlunu, 
Bir də “Qızılbaş” ordunu!!! 
2002 
 
 
ÖLƏN ŞEİRLƏRİM 
 
Beynimdən şeirlər doğar, 
Şeirlər yaşar. 
Biri ağ vərəq üstə qonar, 
Adı dillərə düşər, 
Şöhrəti ellərə düşər... 
Biri ölər, 
Vaxtsız doğulan uşaq kimi. 
Birinin mən öldürərəm, 
- Gözlə deyə-deyə. 
Dözməz, 
Ölər gözləyə-gözləyə. 
Beynim ölən şeirlərin 
Qəbristanlığıdır . . . 
Ancaq nə başdaşı var, 
Sinə daşı. 
Sanki bəlli deyil, 
Ölən şeirlərin 
Nə doğum günü, 
Nə ölüm günü 
Nə də yaşı . . .  
 
2003 
 
PAYIZ 
 
 120
Yağışlı günləri başladı payızın, 
Soyuq küləklər əsir, 
Budaqlar sızıldayır 
Sızın-sızın . . . 
Bahara nəğmə deyən yarpaqlar, 
İndi dözə bilmir 
Küləyin qamçısına, 
Yağışın damcısına. 
Əlvida deyib budağa, 
Enir torpağa . . . 
Payızın rənginə bürünür küçələr, 
Gündüzlərin ömründən oğurlayır gecələr. 
Nə bağda qumrular görünür, 
Nə quşlar oxuyur. 
Ancaq yarpaqda yağışlar oxuyur. 
Nə gündüzlər 
Günəş qamaşdırır gözləri, 
Nə gecələr ay görünür. 
Səmada tala-tala bulud 
Üfüqdə duman sürünür. 
Yağışlı günləri başlayıb payızın. 
Hər yerdə nəfəsi duyulur  
Sabahkı soyuğun 
Ayazın ... 
 
2004 
 
 
 
 
 
 121
 
 
 
 
QULAMRZA  
SƏBRİ  
TƏBRİZİ  
 
 
Tarixin çərxi 
     şairlərin 
         haqq səsiynən fırlanır, 
Şairlərin səsi batırılanda 
      tarix dayanır. 
Silkələyir zamanı, 
      yıxır səltənətləri, 
Bir şairin 
     haqq səsi. 
Şairlərdir uçuran 
     dünya deyilən qəfəsi. 
 
Q.S.Təbrizi 
 122
QULAMRZA SƏBRİ  
TƏBRİZİYƏ AÇIQ MƏKTUB 
 
Əziz qardaşım, sənin mənə göndərdiyin çapdan təzə çıxmış 
"Səssiz haray" kitabını aldım, sevindim. Neçə illərdən bəri kitablarınla 
qəlbimdə oyatdığın sevincə biri də əlavə oldu, bu da sənin adı çəkilən 
kitabınla səni sevə-sevə oxuyan oxucularına bəxş etdiyin səssiz 
harayın oldu. 
Qardaşım Səbri, mən səni tanıyandan (düzünü deyim, bu 
tanışlığımızın tarixi, ili, günü yadımda deyil. Mənə elə gəlir ki, biz bu 
dünyaya bir anadan eyni gündə gəlmişik) mənim qəlbimdəki bir ocağı 
daha da alovlandırdın, o da Vətən həsrətidir. Əvvəllər bu ocaq xısın-
xısın yanırdı, sən bu yanğıya birini də əlavə etdin, qoşalaşdı. Böyük 
Türk şairi Nazim Hikmət demişdir: «Sən yanmasan, mən yanmasam, 
o yanmasa, necə çıxar qaranlıqlar aydınlığa». Sən yaxşı bilirsən, 
tarixdə azadlıq üçün, Vətən üçün, millət üçün yananlar, həyatını 
qurban verənlər az olmamışdır. Bu, bizim taleyimiz, tariximizdir. 
Əzizim Səbri, yəqin yadındadır biz ilk dəfə Bakıda Azərbaycan 
Yazıçılar Birliyində hörmətli Anarın iş otağında görüşdük. Sən o 
görüşdə Londondan, gəlişindən, məqsədindən danışarkən dedin: «Mən 
çoxdan idi Bakını, Azərbaycanın bu gözəl şəhərini görmək arzusunda 
idim. Şükürlər olsun ki, arzuma çatdım, həm Bakını, həm də doğma 
qardaşlarımı gördüm».  
Sonra görüşün axırında ana dilində yazdığın bir neçə şerini də 
oxudun. Bu, sənin Bakı ilə ilk tanışlığın idi. Bu görüşdən sonra Bakı 
sənə Təbriz kimi doğma və əziz oldu, bu doğmalıq səni Avropanın 
soyuq dünyasından Bakıya gətirdi. 
Şair dostum Səbri, səninlə bu ilk görüşümüz mənə, əvvəl əsər-
lərindən tanıdığım cənublu şair qardaşlarımızdan ikisini xatırlatdı. 
Onlardan biri böyük yazıçı Sadiq Hidayətdir. Bu dahi insan vətəndə 
gördüyü dözülməz həyat tərzini «Avara itlər» adlı əsərində ifşa və 
tənqid etdiyinə görə vətəndən getməyə məcbur olmuş, ömrünün 
axırına qədər vətən həsrəti ilə Parisdə ehtiyac içində yaşamışdır. Mən 
o böyük sənətkarın ölümünə həsr etdiyim şeirimdə yazmışdım: 
 
Yazıq Sadiq Hidayət, 
Halına yandığın millət 
Vətəndə qədrini bilmədi, 
 123
Həyat üzünə gülmədi. 
Başına bəla oldu  
«Avara itlər» hekayətin. 
Niyə bilmədin, 
Avamı qandırmaq çətindir, çətin! 
Getdin qürbətə - bəlkə səni duyan ola, 
Dərdini qanan ola. 
Parisdə «qayğı» göstərdilər, 
«Hörmət» də, «məhəbbət» də. 
Ancaq bilmədim nədən 
Yaşaya bilmədin qürbətdə… 
 
İkinci şəxs əvvəllər Tehranda, sonra ömrünün sonuna kimi 
Avropada yaşayan böyük şair, təbrizli Həmid Nitqi idi. Onunla əvvəl 
«Varlıq» jurnalında çap etdirdiyi şeir və ədəbi məqalələri ilə, sonra 
Bakıda dahi şairimiz Füzulinin 400 illik yubileyi zamanı tanış oldum. 
Yubileyə hələ bir neçə gün qalmış Bakıya dünyadan qonaqlar gəlirdi. 
Mən o zaman Yazıçılar Birliyində işləyirdim. Bir gün katibə 
qonaqlardan məni görmək istəyən bir nəfəri otağıma gətirdi. Ağsaçlı, 
gözü eynəkli, alçaq boylu nurani şəxs ilk baxışda məndə çox yaxşı 
təsir oyatdı. Bu, əslən təbrizli, əvvəllər Tehranda, indi Londonda 
yaşayan Azərbaycanın böyük oğlu şair-alim Həmid Nitqi idi. Qiyabi 
tanışlığımız Bakıda əyani olanda buna hər ikimiz sevindik. O mənə 
dedi: «Sizi şeirlərinizdən tanıyırdım, özünüzü görmək arzum bu gün 
mənə qismət olduğu üçün çox xoşbəxtəm». Mən də onu Bakıda 
görməyimdən şad olduğumu söylədim. 
Həmid Nitqi Füzuliyə həsr olunmuş bayramda böyük bir alim 
kimi dərin mənalı, gözəl bir çıxış etdi. Mən onu təyyarə meydanında 
Londona yola salanda əlimi əlində saxlayıb dedi: «Mən bu tezliklə 
Bakıdan və səndən ayrılmaq istəməzdim, indi bu ayrılıq zamanı bir 
xahişim var, istəyirəm gələn il Novruz bayramından sonra baharın 
güllü-çiçəkli günlərində Təbrizdə görüşək. Lilabaya, Yanar dağdakı 
çəmənliyə gedək, kürəyimizi Vətən torpağına söykəyib Vətən 
günəşinin mehriban şüaları altında canımızdan dumanlı Avropanın 
ruhumuzu donduran soyuqları çıxsın, bir neçə gün özümüz-özümüzə 
qayıdaq». Qərarlaşdıq… ayrılanda hər ikimiz «Vətəndə - Təbrizdə 
görüşənə qədər» dedik. 
 124
 
                          Beləcə ayrıldım… 
Şair qardaşım, 
Məsləkdaşım Həmid Nitqidən. 
İl ötdü, bahar gəldi, 
Ancaq Həmid gəlmədi… 
Bir gün ölüm xəbəri gəldi Təbrizə, 
Bu xəbər dağ çəkdi sinəmizə… 
Təbrizdə bir görüş yerimiz qaldı, 
Bir də əli əsalı, gözü eynəkli 
Bir şairin məzarı, 
Bir də qəbri üstünə qoyulacaq heykəli… 
Bir də o məzara səpiləcək 
Ətirli lalə, yasəmən, nərgiz. 
O günü mən görməsəm də, 
Görəcək Vətənimiz Təbriz… 
 
Qardaşım Qulamrza Səbri, xalqımızın Vətən həsrətli şair 
oğlunun bu vaxtsız ölümü sinəmizə bir dağ çəkdi, Vətəni görmək 
ümidim yenidən gələcək illərə qaldı… İndi sənə demək istəyirəm: Gəl 
gedək Təbrizə, Lilabanın, Yanar dağın çəmənliklərində hələ baharın 
gülləri, çiçəkləri solmamış günəşin şəfəqləri altında buxarlanan tor-
paqdan cənnət ətri gəlir. Gedək ruhumuz təzələnsin, Vətən torpağı, 
Vətən günəşi həsrətli illərin acısını, ağrısını canımızdan çıxartsın, 
uzun illərin ayrılığına son qoyaq. 
Yadımdadır, deyərdin: «Şeir yazmaqda məqsədim heç də şair 
kimi tanınmaq olmayıb. Sadəcə qəlbimin ağrı və iztirablarını heç kimə 
izhar edə bilmədiyim hisslərimi şeirə köçürmək istəmişəm».  
Əziz qardaşım, şairin ruhu və qələmi azad olmaq üçün onun 
başı üstündə azad Vətən göyləri, ayağı altında azad Vətən torpağı 
olmalıdır. İnsanın gücü də, qüdrəti də Vətən torpağındadır. Vətəndən 
uzaq düşən adam budağından qopmuş sarı yarpaq kimidir. Başsız 
küləklər onu qabağına qatıb hara istəsə apara bilər. «Mühacir nə qədər 
qürbət çörəyi yesə də, ancaq Vətən havası ilə yaşayır» - bunu da sən 
demisən, gözəl demisən. Mən ömrümün bu yorğun çağında, 
günəşimin üfüqdən aşacağı bu günlərdə Vətəni son dəfə bir də görmək 
ümidiylə yaşayıram. Sən yaxşı demisən: «Mən Vətəndən ayrıldım, 
amma Vətən məndən ayrılmadı». Bu ağrı bəşəri bir ağrıdır, ancaq bu 
 125
ağrını yaşayanlar bilər. Sən bu ağrını yaşamısan, elə buna görə də 
sonuncu kitabının adını «Səssiz haray» qoymusan, gözəl addır. 
Zəmanə ilə üz-üzə duran, onun bütün dözülməz ağrı-acılarına sinə 
gərən bir şair qəlbinin harayıdır sənin bu kitabın. 
«Səssiz haray» kitabını iki dəfə oxudum. Kitabda nəzərimi ilk 
cəlb edən şeirlərin ən böyüyü bir səhifədə qurtarır (hələ kitabda dörd, 
səkkiz, on misralı şeirlər də var). Dostum, səni düşündürən, yazmağa 
ilham verən, bəlkə daha çox kədərləndirən hadisəni öz oxucuna bu 
misralarda çatdırmaq istəmisən, buna da nail olmusan. Bu şeirlərdə 
deyilənlər sənin xalqına, Vətəninə demək istədiklərinin, fikirlərinin 
hələ hamısı deyil. Oxucuların səndən belə şeirləri çox gözləyir. Çünki 
sənin şeirlərin şair ürəyinin inikasıdır. Burada (şeirdə) fikrin yığcam, 
misralar aydın və təsirlidir. 
Əziz qardaşım, mənim sənə göndərdiyim bu açıq məktubda 
məqsədim kitabındakı şeirlərini təhlil etmək deyil. İndi mən ömrümün 
elə günlərini yaşayıram ki, ömür günəşim artıq zirvədədir, nə vaxt o 
zirvədən aşacağını kimsə deyə bilməz. Qardaşım Səbri, sən yaxşı 
bilirsən ki, bu yaşda insan Vətəndən ayrı düşəndə, qürbətdə olanda 
tükənir səbri. Bir mərhəm, bir həmdəm istəyir qəlbini ona aça bilsin. 
Bir günəşli aləm istəyir əridə bilsin içinə hopmuş hicran buzunu. 
Qürbət yaman olur - insan tək olanda, hisslər kövrək olanda. Hər 
sözdə, hər baxışda məna axtarırsan. Nə etmək olar, başqadır insanın 
mayası, başqa bir aləmdir qürbət dünyası. Hərə bir kök üstə köklənib 
hamıdan mərhəmət, hörmət umma, bacarsan yaşa özün kimi inamla, 
ümidlə yaşa. 
Qardaşım Səbri, nə yaxşı ki, həyatda gecələr var, yuxular var, 
yuxuda insan Vətənə dönə bilir. Ancaq bilirəm qürbətdə görülən 
yuxular bir gün həqiqət olacaq, qürbət xatirələr aləmində qalacaq. O 
zaman daha yuxu görməyəcəyik, Vətənə yuxularda dönəcəyik. O gün 
sən də, mən də əbədilik qalacağıq Vətəndə. 
Əzizim, qardaşım, həmvətənim Qulamrza Səbri Təbrizi, nə 
qədər əlində qələm, qəlbində ilham var, yaz-yarat. Bunu bizdən 
qabaqkılar deyib: «Deyilən söz yadigardır».  
 
Hörmətlə, 
Balaş Azəroğlu, 
Bakı  
 
 126
 
 
 
 
HƏSRƏT 
 
Ana! 
Ay ana! 
Ah, kaş olaydım 
bir dərya, 
Balıqlar üzəydilər 
sularımda. 
Ya bir ovuc torpağa 
dönəydim. 
Açaydı çiçəklər 
köksümdə. 
Axşamüstü 
Göy üzünün günəsi 
saralıb sönərkən, 
Kəndimizin sürüləri 
Örüşdən dönərkən 
Sinəmdən adlayıb 
keçəydi. 
Ya heç olmasa, 
Bir əsim yel olub 
Sarılaydım 
tənha çınarların 
yarpaqlarına. 
Ya da çiskin yağışa 
dönüb, 
Səssiz-səmirsiz 
Qarışaydım torpaqlarına. 
 
1991, Edinburq
 127
 
 
 
 
 
BİR ZAMAN GƏLƏCƏK 
 
Bir zaman gələcək, 
İnanmayacaqlar dediklərimə. 
İnanmayacaqlar ki, 
Minlərlə yazıçını, şairi, filosofu, 
Doldurub türbəyə İranda 
Mühakimə eləyirdilər: 
- Kəbədəki Qara daşa beş vaxt 
Baş əymisən, ya yox? 
"Yox!" - deyənləri dar ağacı 
   gözləyirdi, 
İşgəncə, ölüm qarabaqara izləyirdi. 
Beləcə, 
azadlıq aşiqləri adbaad,  
birər-birər 
Qara siyahılara düşər, damğalanar, 
damlanar. 
Buna kimlər inanar, 
imansız, dinsiz adıyla aradan 
   götürdülər, 
Və səssiz-soraqsız, qətlə 
   yetirdilər. 
Bir zaman inanmayacaqlar dediklərimə! 
İnanmayacaqlar 
bütpərəst olmadığına görə 
insanların öldürülməyinə! 
 
01.11.1997, Bakı 
 128
 
 
 
 
 
 
 
 
 
 
 
ANA  DİLİ 
 
Gün mənim, 
Ay mənim, 
Dərya mənim, 
Tamam dünyalar mənim. 
Amma günümü aldılar, 
Ayı məndən ayrı saldılar. 
Dəryanı da 
Dünyanı da qopardılar. 
Çün 
ana dilimi aldılar. 
Amma 
     günü, 
   ayı, 
      dəryaları, 
                         tamam dünyaları 
Ruhumda yaratdım. 
Məhbəsə salınmış dilimi, 
Azad olmaq üçün yaşatdim. 
1995, Edinburq 
 129
 
 
 
 
 
 
 
 
 
 
 
 
 
 
 
 
MÜSTƏQİLLİK 
 
Nə qədər gözəldi 
Öz ayağı üstündə durmaq 
Müstəqil olmaq. 
İstəmirəm güclülərə 
  qul olam, 
Yadlara məddah. 
Nə gözəldi 
Azad olmaq. 
Dayağı öz xalqında axtarmaq. 
 
16.09.1997, Bakı 
 
 130
 
 
 
 
 
VƏTƏN 
 
Bir gün  
Atlantik okeanı sahilində, 
Dağlar, 
    daşlar, 
qayalar ətəyində, 
Yollar üstündə, 
    şəhərlərdə, 
    kəndlərdə 
Minlərin, milyonların 
    gözündən uzaq- 
Vətənımı düşünürəm. 
Xəritədə Arran adı 
     görüncə, 
Düşünürəm 
     əski dövlətimi, 
Yadlar caynağında 
əsir olan qüdrətimi. 
Arran bir adadır– 
Şotlandiyada, 
Ruhumu gətirir yada. 
Gətirir xatirimə 
    uzaq elimi, 
Eşidirəm 
daşlaşmış tarixdə 
Susdurulmuş dilimi. 
 
1991, Oban
 131
 
 
 
 
 
 
 
 
 
 
 
 
 
 
 
 
 
 
 
MƏNDƏN  SONRA 
 
Əfsus, bu dünyanı 
tərk edib gedəcəyəm 
Bütün gözəllikləriynən, 
Xoşa gələn adamlarıynan, 
Əfsus, həyat sürətlə keçir 
Yalnız karvan kimi 
  toz qalır dalısında. 
Onunçün möhkəm yapışmışam 
  bu gündən, 
Vaxt yoxdu dönüb 
  arxaya baxam. 
 
9.02.1998, Bakı 
 132
 
 
 
 
SUSDURULA  
BİLİNMƏYƏN DİLİM 
 
İstərsiniz birinin canını alasınız 
İlk öncə dilini alın, 
Danışan dilini, 
ana dilini, 
İstərsiniz bir milləti, 
məmləkəti qəhr edəsiniz 
Yenə susdurun dilini, 
kəsdirin dilini, 
Ana dilini. 
Özgə heç nəyə hacət yox, 
Zülmə, işgəncəyə ehtiyaç yox. 
Fəqət 
düşmən nə dilimi kəsdirə, 
         nə susdura bildi. 
Sadəcə yasaq olundu, 
Diplomatik məclislərdən yığışdırıldı. 
İndi nəyim yoxsa da, 
ana dilim var. 
Onunçün atam var, mən varam, 
Uşaqlarım var. 
Xalqım, 
vətənım, 
məmləkətim var. 
Mən bu dildə düşünürəm, 
danışıram, yazıram, 
mən bu dildə düşmənə 
qəbir qazıram. 
 
1992, Qlazko
 133
 
 
 
 
 
 
 
 
 
 
 
 
 
 
 
 
CİNAYƏT 
 
Bir cinayətdi 
İnsaniyyət qarşısında 
Bir cinayətdi  
                                            mənəviyyat qarşısında 
Bir cinayətdi allahına, 
      peyğəmbərinə 
Susdurasan  
                    Bir millətin ana dilini. 
 
8.02.1989, Təbriz 
 134
 
 
 
DOST AYRILIĞI 
 
Vaqif  Sultanlıya 
 
Uzaq Britaniyada- 
Şimal sularında üşüyən adada. 
Gətirdin Bakımın, Təbrizimin  
       istisini mənə. 
Odunu, ocağını, tüstüsünü mənə. 
Danışdım gecə-gündüz ana dilimdə, 
Ah, nə şirinlik duydum dilimdə. 
Çıxardım içimdən, varlığımdan 
       illərcə yorğun həsrəti. 
Unutdum ayrılığı, qürbəti. 
Heç bilmədim zaman  
     necə vərəqləndi, 
             günlər necə bitdi. 
İndi məni tərk edib gedirsən. 
Dayanıb baxıram lal kimi. 
Vətənə döndüyünçün 
Səni əyləməyə əlim gəlmir. 
Yoldan eyləməyə dilim gəlmir. 
Gözlərimin önündəcə 
Çıxıb gedirsən. 
Qucaqlaşıb ayrılırıq 
İkimiz də həyacanlı, 
Səni Vətən gözləyir, 
Məni Vətən həsrəti. 
 
23.08.1991, Edinburq
 135
 
 
 
 
 
 
 
 
PİŞƏVƏRİ NƏ İSTƏYİRDİ... 
 
Pişəvəri istəyirdi - 
Yazaq, oxuyaq öz ana dilimizdə. 
Pişəvəri istəyirdi - 
Bizi qurtarsın qul olmaqdan, 
Ölkəni parçalamaq ittihamı 
Atıblar ortaya 
Ondan ötrü ki, boyun qaçırsınlar 
Bu iki mühüm vəzifədən. 
İnsan olan 
Görər bu həqiqəti Pişəvəridə. 
O xalqına universitet açdı 
Su, çörək gətirdi Təbrizə. 
Təzədən yaratdı Demokrat firqəsini 
Səttarxandan, Xiyabanidən qalan irsi. 
Bəs niyə öldürdülər  
         bu gözəl insanı Bakıda. 
Çün durdu Moskva ilə Tehranın 
qarşısında. 
 
08.02.1988, Edinburq 
 136
 
 
 
 
 
 
MƏMLƏKƏTİM 
 
Azərbaycan! 
Nağıllarımın ülkəsi, 
Son yerim, son sığınacağım, 
Sönmüş ocağımın istisi, 
Qərib ürəyimin nisgili, 
Həsrət dərdimin davası, 
Altı qızıl, 
Üstü qızıl, 
Tüstüsü də qızıl məmləkətim, 
Havam, suyum, bərəkətim. 
Deyirlər Vətən içindən basılar, 
İnsan köksündən. 
Ağacısa içindən yeyər qurd, 
Kaş sənə bir şey olmasın deyə, 
İçini yeyən qurdlara yem olaydım. 
Məmləkətim! 
Məmləkətim! 
 
05.09.1994, Kürdəmir
 137
 
 
 
 
 
 
 
TƏBRİZİN  BAHARI 
 
Təbrizin baharı - 
Gəlinə bənzər, 
bəzəkli-düzəkli. 
Dağları, daşları 
     danışar, dinər. 
Ağacların damarlarına  
isti qan gələr, 
Təbiətın ruhuna can gələr. 
Qışın ayaq izlərindən 
çiçəklər baş qaldırar, 
Və çiçəklərin təbəssümü 
Unutdurar çıxıb gedən qışın 
                                           soyuqluğunu, 
zalımlığını. 
Bahar Təbrizin qiyamıdı, 
Əsarət yuxusundan diksinişidi. 
Azadlıq eşqıdı. 
 
1996, London
 138
 
 
 
 
 
 
 
 
 
TARİXİ  MƏSULİYYƏT 
 
Təbrizli Əliyə 
 
Otuz milyon dilsiz başların 
Otuz milyon qəhr olmuş insanların 
Otuz milyon ana dilindən 
     məhrum qalmışların  
Sənin sözünə,  
        fikrinə ehtiyacları var. 
Şükür olsun Vətənin bir parası – 
Azərbaycan müstəqil olub 
Daşıyır bir böyük məsuliyyət 
     boynunda. 
Ayılacaq bu tarixi həqiqətə uşaqlar. 
Yol çırağı olacaq onlara 
Sənin dərdlərin, səslərin. 
 
03.02.1998, Təbriz 
 
 139
 
 
 
 
 
 
 
 
 
 
 
MƏNİM  YAŞADIĞIM  DÜNYA 
 
Vətənə getmək yasaq olunan dövrlərdə 
Türkiyəyə gedib doğma yurdun ətrini  
ordan alırdım, ruhum sakitləşirdi. 
 
Getdim Türkiyəyə, 
Dostları, tanışları yad etməyə. 
Çörəyini yedim, 
Sularını içtim. 
Dənizlərində üzdüm. 
Vətənı vücudumda duydum, 
Ruhumu tapdım dənizdə. 
Mavi sularda üzən qayıqlar. 
Bitməyən arzularımı gətirdi 
xəyalıma. 
İçimdə qaynadı yurd həsrəti 
Uddum havasını məlhəm kimi 
Türkiyənin. 
Və sakitləşdim, 
Qayıtdım özümə. 
25.09.1988, İstanbul
 140
 
 
 
 
 
 
 
 
 
 
BALAŞ AZƏROĞLUNA 
 
75 illik yubileyi üçün 
 
Ömrünün yetmiş beş baharı olur, 
       qardaşım Azəroğlu! 
İndi Savalan kimi - 
Başında qar var. 
Uca dağlarda həmişə qar olar, 
       Azəroğlu. 
Sən fikirdə, insanlıqda ucasan, 
Çünki xalqına,  
Vətəninə bağlısan, qardaşım. 
Görünürsən Savalan kimi hər tərəfdən. 
Qürbət səni Təbrizdən, 
Ərdəbildən ayrı saldı. 
Dostların, əqrəbaların gözləri 
       yollarda qaldı. 
Ancaq ömrün - 
Həsrətin bitməzliyində, 
Ayrılığın məngənəsində əzilsə də 
Uca dağ kimi 
Göründün hər tərəfdən. 
Şeirlərin oxunur  
Azərbaycanda – hər tərəfdə. 
 
17 mart 1997, Bakı 
 
 141
 
 
 
 
 
 
 
 
 
 
 
 
 
 
 
 
 
 
 
 
 
QADIN 
 
Qadın bir musiqi alətidi, 
Çoxları bacarmaz çalmağı – 
Naşı əlində qırılar 
simləri. 
 
21.04.1997, London
 142
 
 
 
 
 
 
 
 
 
 
 
 
 
 
 
VƏTƏN ÇİÇƏYİ 
 
Qızılgül – 
        məktubunda, 
Bacımın aynasıydı, 
Vətən torpağının töhfəsiydi. 
Salam idi ürəyimin məbədindən, 
Cavanlığımı qoyub gəldiyim 
yurd yerindən. 
Yığılmış qönçələri 
ürəyimin qanıyla boyanmışdı, 
Cavanlıq illərim boylanırdı 
qoxusundan. 
Ey kaş, dönəydim o illərə, 
o yerlərə. 
 
30.07.1989, London
 143
 
 
 
 
 
 
 
 
 
 
 
 
 
 
 
 
 
 
 
 
 
 
 
 
SEVDİYİM QADIN 
 
Mən sevərəm o qadını 
İtməyə sevdada. 
Mən sevərəm o qadını 
İtməyə ərində 
Yaşada fikri, eşqı qəlbində. 
1997, Edinburq
 144
             
 
 
 
 
 
 
ZİYA  BÜNYADOVUN  
 ÖLÜMÜNƏ  REKVİYEM 
 
 
Sənə böyükmü deyim,  
          ucamı, alimi? 
Bilmirəm. 
Bir ziya idin millətin  
          ruhunda, varlığında. 
İnsan var 
         ziyası özünə yetmir, 
Sən Vətənə ziya oldun. 
Bəs nədən tale bu qisməti  
        yazdı alnına? 
Ah, nədən, nədən… 
Sən bir batmayan günəşsən  
       insanlıq tarixində. 
İstinə, işığına çoxları qızınacaq. 
Səndən sonra ağırdı, 
      yaman ağırdı 
          alim adı daşımaq. 
 
21.02.1997, Edinburq
 145
 
 
 
 
 
 
 
 
 
 
 
 
 
 
 
 
 
 
 
 
DAHİLİK 
 
Dahilik- 
Səsi olmayan xalqların 
haqq səsini bağırmaq üçün, 
Qaranlıq əsrlərə çıraq olmaq üçün, 
Zülmə, zəlalətə qənim olmaq üçün 
Verilib insana. 
 
21.06.1997, Nabran
 146
 
 
 
 
 
 
 
 
 
 
 
 
 
TARİXİN ÇƏRXİ 
 
Tarixin çərxi 
     şairlərin 
         haqq səsiynən fırlanır, 
Şairlərin səsi batırılanda 
      tarix dayanır. 
Silkələyir zamanı, 
      yıxır səltənətləri, 
Bir şairin 
     haqq səsi. 
Şairlərdir uçuran 
     dünya deyilən qəfəsi. 
 
21.06.1997, Nabran
 147
 
 
 
 
 
 
 
 
 
 
 
 
 
 
 
 
 
BİRLİK 
 
Verin əl ələ, 
Verin əl ələ. 
Qovuşdurun ruhlarınızı 
     biri - birinə. 
Sarsılmayan sədd bağlayın 
     içinizdə. 
Qoymayın düşmən girsin 
     sıralarınıza. 
 
20.06.1997, Bakı
 148
 
 
 
 
 
 
 
 
 
 
 
 
 
 
 
QÜRBƏTDƏ 
 
Yadıma düşür Təbrizdə, 
Tut ağacının altında 
geçən günlərim. 
Unudulur dərdlərim 
Tökülür əzablarım  
       vücudumdan 
           tut kimi. 
Əriyir qürbətin soyuqluğu içimdə. 
Vətənın adı da, 
Xəyalı da 
İstilik gətirir qürbətdə. 
 
25.06.1997, Bakı
 149
 
 
 
 
 
 
 
 
 
 
 
 
 
 
 
ZİNDAN 
 
Nədən qalındı  
      zindan divarları? 
Nədən pəncərəsizdi məhbəslər? 
Bəlkə insanı qaranlıqla 
      qorxutmaq üçün? 
Bəlkə təklik sınağına 
      çəkmək üçün? 
Yox, haqq səsini batırmaq üçün. 
Bir də ruhunu qırmaq üçün. 
 
28.06.1997, Bakı
 150
 
 
 
 
 
 
 
 
 
 
 
BÜTÖV AZƏRBAYCAN 
 
Biri Arazın o tayında, 
Biri bu tayında. 
Aralarında tikanlı sərhəd 
məftilləri. 
Amma Xəzər birləşdirir 
sularıyla. 
Toxunuram suya bu sahildə, 
Duyuram ruhumu o sahildə. 
Bir də ay, səma birləşdirir, 
Günəş birləşdirir. 
Havanın, küləyin qoxusu birləşdirir. 
Necə bir vətənə 
iki deyəsən? 
 
26.06.1997, Nabran
 151
 
 
 
 
 
 
 
 
 
 
 
 
FİKİR  DALĞALARI 
 
Gecə uzun, 
Fikirlərim şahə qalxır. 
       dalğa kimi. 
Oyadır yuxudan məni. 
Uyuya bilmirəm- 
Dalğaların döydüyü sahil tək. 
Hər şey 
     gecənin sonuna doğru 
           axmada, 
Fikirlərim qaranlığın 
bağrını dələn 
İldırım kimi çaxmada, 
Görən nə zaman günəş doğacaq, 
Nə zaman qaranlıqlar 
yer üzündən qovulacaq. 
25.06.1997, Bakı
 152
 
 
 
 
 
 
 
 
 
 
 
 
 
 
 
 
 
 
 
 
 
 
VƏSİYYƏT 
 
Mən öləndə qəbir daşı 
        salmayın üstümə. 
Aparmayın məzarıstana, 
Geniş bir meydanda  
       basdırın məni, 
Uşaqlar oynasınlar üstümdə. 
 
01.02.1997, Bakı
 153
 
 
 
 
 
 
 
 
 
 
 
DÜNYA UŞAQLARINA 
 
Ölmüşəm dəfələrlə həyatımda, 
Vyetnamda, 
Fələstində, 
Qarabağda. 
Lakin uşaqlıq ruhumu 
        verməmişəm əldən 
İndi ruhumun hayqırışlarına 
Minlərlə səs verən var. 
Bu sədaların altında 
göyərir həyat, 
durulur həyat, 
qurulur həyat. 
Qəhr olur zülmün 
səltənəti. 
22.06.1997, Nabran
 154
 
 
 
 
 
 
 
 
 
 
 
 
 
 
 
 
MƏNİM  SƏSİM 
 
Mənim səsim 
heç vaxt ölülərin 
qulaqlarına çatmayacaq. 
Çünkü sözlərim anlayan 
     insanlar üçündi. 
Diriykən ölülər üçün yox, 
Cılız ikən böyük görünənlər 
üçün yox. 
Amma nə yazıq ki, 
Yer üzünü 
Yeriyən ölülər bürüməkdədi. 
Mənim səsim 
heç vaxt ölülərin 
         qulaqlarına çatmayacaq. 
1997, London  
 155
 
 
 
 
 
 
 
 
 
 
 
 
 
 
 
 
 
 
 
 
 
İRAN 
 
Cumublar dünya malına, 
Qaldırıblar ruhaniyyət bayrağını. 
 
1997, London 
 
 156
 
 
 
 
 
BAĞ  DİBİNDƏ  
BAĞLANMIŞ  İT 
 
Qaldırır əllərini göy üzünə, 
Yalvarır qurtulmaq üçün. 
Başını yerə sürtərək 
İt diliylə 
Azadlıq istəyir. 
– Mən heyvanam, - deyir, 
İnsan deyiləm ki, 
Zəncirləmisiniz məni. 
Nə rüşvət yemişəm, 
Nə kazino açmışam, 
Nə məmləkətimi 
      yadlara satmışam. 
Mən bir dilsiz heyvanam, 
Yalnız hissim, 
       duyğularım var. 
Azad olmaq istəyirəm, 
insan deyiləm ki, 
Zəncirləmisiniz məni, 
Buraxın, 
        azad olmaq istəyirəm. 
 
1997, Ağdaş 
 157
 
 
 
 
 
 
 
HƏYAT  FƏLSƏFƏSİ 
 
Anam açdı gözlərimi dünyaya, 
Ruh verdi, qanad verdi mənə. 
Uçurdu məni fikir göylərində, 
      fikir dağlarında. 
Uçduqca, böyüdükcə qüdrətimi 
özümdə aramağa başladım. 
Keçdi zaman, ayırdı məndən anami. 
Qanadlarım sustaldı, 
qüdrətim azaldı. 
Ayağımın altını görəmmədim, 
İçərimdəki cılız insan 
hakim oldu vücuduma. 
Aradım itirdiyim böyüklüyümü 
     qadınlarda. 
Çox aradım, tapammadım. 
Görüşdüyüm qadınlar  
     kiçiltdi məni, 
Cılızlaşdırdı məni. 
Və anladım ki, 
Mənim dərdim qadın deyil, 
Ana dərdidi. 
1997, Edinburq
 158
 
 
 
 
 
 
 
 
 
 
GÜNƏŞ  ŞƏRQDƏN  DOĞUR 
 
Narahat olmayın, dostlar, 
Mənim üçün narahat olmayın. 
Bu cəhənnəm kimi əzablı, 
dolanbac yollarda. 
Müqəddəs ruhum yardımçımdı 
İçərimdə yol göstərir mənə. 
Görürəm günəsi, 
Görürəm ki, günəş 
yenə də Şərqdən doğur. 
 
1997, London 
 159
 
 
 
 
 
 
 
 
 
 
 
 
 
EHTİYAC 
 
Bir gün yuxuda gördüm, 
Təbrizin xiyabanları boyu 
Süd axır su arxlarından. 
Düşündüm, bu süd hardan gəlir? 
Firlandım o tərəfə, 
fırlandım bu tərəfə. 
Gördüm, şəhərin yuxarı 
     başında 
Bir dəyirman daşı altında. 
Xalq əzilir. 
Və əzildikcə 
Anadan əmdiyi süd 
     burnundan gəlir. 
Onunçün Təbriz xiyabanlarıynan 
     süd axır. 
1997, London
 160
 
 
 
AĞILLI  DƏLİ 
 
Gördüm birisi 
     çığırıb-bağırır. 
Sordum kim olduğunu. 
Qonşular dəli kimi 
     qələmə verdilər. 
Bir axşam oturub  
    qulaq asdım sözlərinə. 
Dedim bu dəlidən 
     bəlkə nəsə öyrənim. 
Dəli dil boğaza qoymadan 
    danışırdı: 
“– Böyük başlar talayırlar 
      ölkəni, 
Vətənı satıblar əcnəbilərə. 
Mən deyəndə yoxumdu, 
Deyirlər, verən də, alan da 
      allahdı.” 
Sonra əynindən çıxarıb 
      köynəyini 
Atır havaya. 
Dalısıyca şalvarını çıxarıb tullayır. 
“– Al istəmirəm, apar, get” 
Sonra əlini atır tumanına: 
“– İstəyirsən, bunu da çıxarım. 
Amma utanıram, həya eləyirəm 
      çıxarmağa”. 
Əgər bunu vermisənsə, 
      gərək deyil mənə. 
Apar ver zənginlərə. 
1997, Bakı
 161
 
 
 
 
 
 
 
 
 
 
 
LONDON 
 
Leyla üçün 
 
Gecə Londonun başı üstündə ulduzlar 
Qara buludları gözlərinə sıxıb 
Hönkür-hönkür ağlayır. 
İldırım od çaxan qırmancla 
Minillik küçələri dağlayır. 
Londonda başıma daşlar yağır, 
Mənim dərdim necə dözülməz, 
necə ağır! 
Mən Leylamı itirmişəm. 
 
Qərib şəhərin, 
qərib küçələrin nə vecinə ki, 
Bir şərqli gözəlin bu dünyaya 
   gözləri qapandı. 
Bir şərqli atanın ruhu alışdı, 
   yandı... 
Mən harda ağı deyim,  
harda car çəkim 
Mən Leylamı itirmişəm. 
 
01 iyun 1999, London 
 
 
 162
 
 
GÖZÜMÜN  İŞIĞI 
 
Leyla üçün 
 
Bəyaz bir libasda gəlin yaraşığında 
qəmgin ay işığında 
Gözümün işığı, 
qəlbimin yaraşığı! 
Tutub ulduzların əlindən sən 
hara gedirsən? 
Sənə ölüm yaraşmır axı?.. 
Bir də ölüm hardan bilir 
Solğun bənizində acı bir təbəssüm— 
Həqiqətmiş ölüm. 
Baş tutmayan, 
əl çatmayan arzuların, 
Pərişan saçların, 
cansız qollarınla, 
Gözümün işığı, 
ölümün qolları üstündə 
hara gedirsən? 
 
01 iyun 1999, London 
 
 
 163
 
 
 
 
 
 
 
 
 
 
 
 
VƏTƏN HAQQI 
 
Görməmişəm anamı illərlə, 
Yaşamışam həsrətdə,  
qürbətdə, 
And içirəm anamın həsrətinə, 
And içirəm yetim uşaqların 
göz yaşına. 
And içirəm, həsrətdə qalan 
anaların fəryadına. 
Keçmərik bir ovuc 
Qarabağ torpağından. 
Bunu düşmən bilməlidi, 
Var əlli milyondan 
artıq insanın 
Haqqı bu torpaqda. 
 
Bakı, 
04.12.2002 
 164
 
 
 
 
 
 
 
 
 
 
 
 
 
 
 
 
 
 
XƏSTƏ  
CƏMİYYƏT 
 
Gözlər görmür, 
Qulaqlar eşitmir, 
Dil danışmır. 
Bir ölüdü hərəkətdə, 
Yalnız açır ciblərini 
İçinə pul  
qoyulmaq üçün. 
 
Bakı  
04.03.2003 
 165
 
 
 
 
 
 
TƏBRİZ XATİRƏLƏRİ 
 
Çətindi – 
cənnət kimi bağın ola, 
Axşam üstü yığışanda  
Gülüş səsi 
doldura bu həyatı. 
Meyvələr bəzəyə 
masa üstünü. 
Körpə, böyük uşaqlar  
oynayalar ətrafında. 
Oturub ailə ilə nahar etmək, 
Hamısı şirin xatirədi gözümün 
önündə. 
Çətindi– 
bunları unudub, 
Götürmək Avropanın  
soyuq havasını,  
soyuq ürəklərini. 
 
Bakı 
28.07.02 
 166
 
 
 
 
 
 
 
 
 
 
ARAZ HARAYI 
 
Həmişə ikilik 
 yaşayır içimdə, 
Ana-bacı ayrılığı, 
Ata-qardaş uzaqlığı, 
Torpağımın Şimalı-Cənubu. 
Məhəbbətimin istisi, 
soyuğu, 
Yarəb, nə vaxtacan 
Yaşayacağam bu ayrılığı? 
 
Bakı 
18.03.2003 
 167
 
 
 
 
 
 
TƏBRİZİ TƏRK EDƏNDƏ 
 
Təbrizi tərk edirdim 
Səhər tezdən, avtobus dolmuşdu. 
Vaxt yox idi görüşməyə 
                               bir anlıq. 
Gördüm bir kişi əlində 
                  gətirib bir boxça: 
«Xanım verib bunları 
                  yetirəm sizə». 
Utandım açam boxçanı  
                 dostların önündə,  
Mindik avtobusa,  
                  düşdük yola. 
Təbrizdən çıxanda  
                  açdım boxçanı  
Gördüm doludu çiçəklərlə, 
                  əl işlərilə, 
Bir məktub da qoyulub,  
«Mən gələ bilmədim, 
yolladım qızıl gülləri sənə». 
Hələ də xatirimdədir o anlar 
Təbrizi tərk edəndə. 
 
16.11.2008, Bakı  
 
 
 168
 
 
 
 
 
 
 
 
 
 
 
 
 
ZİYALI İŞIĞI 
 
Lütfizadə gəldi Bakıya, 
Doğma Vətəninə. 
Onu qarşılayanlar 
Yüzlərlə, minlərləydi. 
Bir həyəcan yayıldı şəhərə. 
Onda öz-özümə dedim: 
«Nə gözəldir ziyalı olmaq, 
Öz ziyanı millətinə yaymaq». 
Millətimiz azad olsaydı, 
Nə qədər  
       belə ziyalılar yetirərdi. 
 
 
15.11.2008, Bakı 
 
 
 
 
 169
 
 
 
 
 
 
 
 
 
 
MƏSUM NƏSİLLƏR  
 
Heç bir həkim,  
          heç bir dərman –  
Çıxara bilməyəcək bu təəssüratı,  
Bu məsum uşaqların beyinlərindən. 
Ya evlənməyəsən, 
Ya uşağı beşikdə boğasan. 
İştirak etməyəsən 
          bu cinayətdə. 
 
15.11.2008, Bakı 
 
 
 
 
 
 
 
 
 
 
 
 
 
 
 
 
 170
 
 
 
 
 
 
 
 
 
SƏHƏR AÇILIR 
 
Səhər açılır, 
Gecələrin qaranlığı 
          çəkilir gözlərimdən. 
Bunu görəndə sanki 
Mən doğuluram yenidən. 
Gecə ilə gündüz arasında – 
Biz ləzhələr var ki, 
Onlarda sirlər yatır. 
Görmüşəm bu ləzhələri 
Londonda, Bakıda, Edinburqda. 
İnsanlar görür bu ləhzələri, 
Amma heç kəs kəşf etmir 
                       onları özündə. 
Mən uzaqlaşıram bu ləhzələrdən.  
Amma onlar əbədi yaşayır təbiətdə,   
Bir də insan həyatında. 
 
16.11.2008, Bakı  
 
 
 
 
 
 
 
 
 
 171
 
 
 
 
 
SEVGİ AXAN GÖZLƏR 
 
Xatırımdıdır səni – 
Görəndə ay işığında.  
Ay işığı çıraq kimi 
İşıq salmışdı  
          həyətinizin hər guşəsinə. 
Titrəyirdi ürəyim, 
Şikardan qorxan quş kimi. 
– Yatıbmı atan, anan? -  sordum. 
– Onlar qalmaz bu zamana,  
         qorxma, - dedin. 
– Məgər qorxmursan, 
         görərlər bizi? 
– Sevgisi olan gərək, 
Düşünməyə bu fikirləri, - söylədin. 
İllər keçsə də, 
Unuda bilmirəm – 
Ay işığının yaratdığı 
O ilahi mənzərəni. 
Sənin sevgi axan gözlərini. 
 
16.11.2008, Bakı 
 
 
 
 
 
 
 
 
 
 
 172
 
 
 
 
 
ƏBƏDİ SUAL 
 
Bacımın on beş yaşı vardı  
     ərə gedəndə,  
İstəmirdi məktəbi tərk edib  
     ərə getsin. 
Xatirimdədir – 
Məcbur etdilər 
İstəmədiyi evliliyə. 
Toy oldu, zaman keçdi, 
Ana, sonra da nənə oldu. 
Amma oxumaq arzusu 
              çıxmadı ürəyindən. 
«Niyə qoymadız, 
Təhsilimi davam etdirəm. 
İndi özümü acız  
                        hiss edirəm». 
Həmişə qaldı bu sual  
Gözəl bacımın başında. 
 
16.11.2008, Bakı  
 
 
 
 
 
 173
İNSAN SEVGİSİ 
 
Sorurlar məndən – 
Nə üçün qaldırırsan, 
                insanı göylərə? 
Bu qədər qiymət  
                verirsən ona? 
Məgər Qərbdə Buşlar, 
Şərqdə qan tökən diktatorlar. 
İnsan deyillərmi? 
– Xeyr, xeyr insan deyil onlar. 
Çünki qan tökən, insan olmaz. 
İnsan qanı tökənlər,  
İnsanı dustaq edənlər. 
Anaları ağlar,  
           balaları yetim qoyanlar. 
Hər şeyi pulda görənlər, 
Zülm edənlər  
Düşüblər insan məqamından  
             şeytan məqamına. 
Yenə də təkrar edirəm, 
Tanrı insandan qiymətli  
Heç nə yaratmayıb yer üzündə. 
Əgər varsa bu dünyada  
            ilahi sevgi,  
O da yalnız insanlardadı. 
. 
 
16.11.2008, Bakı  
 
 
 
 
 
 
 
 
 
 174
 
 
 
 
 
 
 
 
 
 
 
DOLU SEVDA 
 
Mən qaçıram,  
Yalançı sevdalardan.  
Qadın sevgisi,  
         pul sevgisi, 
                məqam sevgisi 
Boş duyğulardır, 
Amma sevgi ailəyə, 
Anaya, uşaqlara  
Nəhayət millətə, Vətənə. 
Doğru, dolu sevdadır. 
 
 
16.11.2008, Bakı  
 
 
 
 
 
 
 
 
 
 
 
 
 175
 
 
 
 
 
MƏN FƏXR EDİRƏM 
 
Mən fəxr edirəm – 
Azərbaycan anaları ilə.  
Bir qadın söyləyirdi: 
– Öyrənmişəm təcrübəni anamdan. 
Atam cavanlıqda  
               atmışdı anamı. 
Ancaq anam bizi qoyub getmədi, 
               başqa bir kişiyə.  
Çünki anam anlayırdı, 
Nə qədər ruhi boşluq yaradar 
              bu əməli uşaqlarda. 
Mən fəxr edirəm, 
Vəfalı, mehriban  
Azərbaycan analarıyla. 
 
16.11.2008, Bakı  
 
 
 
 
 
 
 
 
 
 
 
 
 
 
 
 176
 
 
 
 
 
 
 
 
 
 
 
 
 
BƏZİ EVLƏRDƏ 
 
Bəzi evlərdə qız doğulanda, 
Qəm-qüssə tutar ailəni. 
Təəssüf edirəm bu halətə, 
Əksinə, sevinirəm – 
Qız uşağının doğulmasına. 
Qızlar nur gətirir,  
            məhəbbət gətirir, ailəyə. 
Yalnız bəzilərinin  
            acı xatirəsi, 
Keçibdir özlərindən uşaqlarına. 
Qərbdə mən bu haləti görmədim. 
Ancaq Şərq qızları  
Ən gözəl qızlardı dünyada.  
 
17.11.2008, Bakı  
 
 
 
 
 
 
 
 
 177
 
 
 
 
 
 
 
 
 
 
 
 
NƏ ÜÇÜN? 
 
Nə üçün Təbrizdə deyil, 
Britaniyada yetişdim bu məqama? 
Axı, mən istedadda 
Yüksək deyiləm 
Başqa həmvətənlərimdən. 
Vardı sinfimizdə 
Qibtə edilməli gənclər. 
Amma gördüm onları  
Təbrizdə, bazarın güşəsində. 
Yük daşıyırlar, hammallıq edirlər. 
Hətta unudublar məni, 
Təbrizdən çıxandan sonra. 
Mənim istedadıma 
           şərait yarandı qürbətdə, 
Sinfimizin əlaçısı isə 
Otuz beş yaşında  
          dünyasını dəyişdi  
                 yoxsulluqdan. 
 
15.11.2008, Bakı 
 
 
 
 
 178
 
 
 
 
 
 
 
 
 
 
 
 
 
 
 
 
 
YARALI GÖYƏRÇİN 
 
Pişiyin yaraladığı göyərçin  
      büzüşüb qar içində. 
Qan axır sinəsinə,  
Ağappaq qarı  
Qırmızı rəngə boyayır qanı ilə. 
Götürdük, gətirdik evə bu zavallını. 
Uşaqlarım dolanırlar pərvanə kimi 
Bu yaralı quşun dövrəsinə. 
Biri yemək gətirir,  
Biri yarasına pambıq qoyur. 
Çox çəkmədi quş dirildi qayıtdı özünə, 
Dostlaşdı uşaqlarla. 
 
 
25.10.1990, Edinburq 
 
 
 
 
 179
 
 
 
 
 
 
 
 
 
 
 
 
 
 
 
 
 
 
BİR ANANIN XATİRƏSİ 
 
Səhər açılmadan,  
          günəş üz göstərmədən 
Bulağa getmək həvəsi qaldırırdı məni, 
Başqa qızları, qonşuları görmək həvəsi 
Qaldırırdı ruhumu göylərə. 
Təzə, xoş xəbərləri  
Eşitməyə can atırdım. 
Yol üstündə oğlanların düzülməsi, 
Gəlinlərin qayınanalardan 
         dad çəkməsi, 
İndi də yadımdadı.  
Kaş dönə biləydim o günlərə bir də, 
Görəydim atamı yol üstə. 
Atam yenə söyləyəydi: 
– Qızım gözlə yıxılmayasan 
         yolda kuzə belində. 
 
                                                           10.01.08, Bakı 
 180
 
 
 
 
 
 
 
 
 
 
 
 
 
 
 
 
 
 
UTANIRAM, TƏBRİZİM 
 
Utanıram, Təbrizim səndən, 
Söz vermişdim – 
Azad edəcəyəm səni. 
Söz vermişdim sənə 
           neçə illər qabaq. 
Söz vermişdim  – 
Görəcəyəm övladlarımızın 
Azad yaşamasını. 
Utanıram Təbrizim səndən, 
Söz vermişdim  
Azad edəcəyəm səni. 
Azad edə bildimmi? 
 
01.11.2008, Bakı 
 
 
 
 
 181
 
 
 
 
 
 
 
 
 
 
 
 
 
 
GECƏ-GÜNDÜZ 
RUHUMDASAN 
 
Təbrizim, unuda bilmirəm səni! 
Gecə-gündüz ruhumdasan.  
Yata bilmirəm gecələr sənsiz! 
Uzaq düşsəm də illərlə səndən, 
Yenə də yaşadıram 
Ürəyimdə hər an səni, 
Sən günəşimsən, 
Ruhum, həyatımsan 
Getmirsən gözlərimdən heç zaman, 
Səni dünyanın  
Gözəl yerlərində görürəm, 
Heç bir şəhəri görmədim 
         sən gözəllikdə. 
 
01.11.1993, Edinburq 
 
 
 
 
 
 
 182
 
 
 
 
 
 
 
 
 
 
 
 
 
 
 
SEVİRƏM SƏNİ, TƏBRİZ 
 
Sənin havan, suyun,  
Ağacların, meyvələrin,  
Gözəl qızların 
İşıq verir mənə  
          qürbətin qaranlığında. 
Ruh verir yorğun canıma. 
Sevirəm səni, Təbriz, 
Sevirəm səni, Təbriz 
Ruh vermisən mənə həyatımda. 
 
21.03.1989, Edinburq 
 
 
 
 
 
 
 
 
 
 
 183
 
 
 
 
 
 
 
 
 
 
 
 
 
 
 
 
 
 
AY İŞIĞINDA 
 
Ay işığında gözlərin parıldayır, 
İşıqlandırır mənim  
Təbriz xatirələrimi! 
Nə qədər şirindi  
       Vətən meyvəsi, 
Tapmadım bu dadı heç yerdə. 
Ay işığında,  
       həyətimizdə tutdum səni, 
Anam görəndə bizi pəncərədən, 
Utandım amma 
Unutdum hər şeyi! 
 
01.11.2008, Bakı 
 
 
  
 
 
 184
 
 
 
 
 
 
 
 
 
 
 
 
 
 
 
 
 
 
AYRILIQLAR 
 
Həmişə ayrılıq yaşayıb mənimlə 
Ana ayrılığı,  
Vətən ayrılığı, 
Sevgi ayrılığı da bunların üstünə. 
Anamı çox sevdim, 
           ayrıldı məndən, 
Vətəni çox sevdim, 
           ayrıldı məndən. 
Çox sevdim sevgilimi, 
           ayrıldı məndən. 
Sanki həyat yalnız ayrılıqmış, 
Tale ayrılıq yazıbmış 
  alnıma əzəldən. 
 
20.08.2007, London 
 
 
 
 185
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
BİR GÜLÜ BƏSLƏDİM 
 
Bir gülü bəslədim  
         yeddi sənə, 
Qorudum onu soyuqdan, istidən. 
Vaxtında suyun verdim, 
Böyüdü bu gül ağacı. 
Təzə ləzzət alırdım  
            ona baxmaqdan. 
Amma aldılar namərdlər 
Bu gül ağacını  məndən. 
 
20.08.2007, London 
 186
 
 
 
 
 
 
 
SÖYÜD AĞACI 
 
Pəncərəmin önündə bir söyüd ağacı 
Çəkilmişdi göyün üzünə. 
Tökülürdü gözəllik, cavanlıq, 
Sallanan şaxələrindən. 
Sağına, soluna qolların açmışdı, 
Sanki bağrına basırdı 
  bütün məhəlləmizi. 
Qürur yağırdı bu söyüd ağacından, 
Kölgə olmuşdu yayın istisində. 
Bir yay günü səhər vaxtı – 
Pəncərədən baxdım  
 inanmadım gözlərimə. 
Kəsilmişdi, çapılmışdı,  
 ayrılmışdı sağ şaxəsi. 
Qüssələndim, kövrəldim bu halətdən 
Xatırlatdı Vətənimin parçalanmasını 
Söyüd ağacı. 
 
20.08.2008, Bakı 
 
 
 
 
 
 
 
 
 
 
 187
 
 
 
 
 
 
 
 
 
 
 
 
KÜSMÜŞ RUH 
 
Məhəbbət alınır, satılır pulla, 
Ailə qurmaq örtür hər fırıldağı. 
İnanmıram bu eşqə, məhəbbətə 
Məqsədyönlüdü hər ikisi burda. 
Paxıllığa, qısqanclığa  
 eşq adı qoyublar, 
Ehtiras, şəhvət hakimdi ağıla. 
At getsin boş duyğuları – 
Qoy azad olsun bəndədən 
  küsmüş ruhum. 
Sabit eşqi bu həyatda axtarma. 
 
                      16.08.2008, Bakı 
 188
 
 
 
 
ƏBƏDİ  İNSANLIQ 
 
Gedirəm 
torpağımı qurtaram 
  düşmən əlindən, 
Gedirəm gecə bilmədən, 
  gündüz bilmədən 
Zərrəcə qorxum yox ölümdən. 
Vətən eşqiylə çırpınan ruhumun 
ayaqlarına düşüb 
qolları qandallı, 
dili bağlı 
ölüm. 
Nə qədər şərəflidir Vətən, 
Torpaq 
Bayraq 
uğrunda qismətimə yazılan ölüm. 
Əgər sursatım qurtararsa, 
Bütün vücudumla 
Oxa çevrilib 
Sancılacağam düşmənlərimin bağrına. 
 
10.09.1997, Bakı 
 189
 
 
 
 
 
 
 
 
 
 
 
 
 
 
DƏRD 
 
İnsanı insan eləyən dərddi, 
İnsan dərdnən doğulub, 
Dərdnən böyüyüb. 
Dərd içindəcə öləcək. 
Dərddi insan həyatını qoruyan, 
Dərdsiz insanın  
özgə canlılardan 
  nə fərqi? 
Xoşbəxtlik də dərdlə  
bahəm verilir 
  insana, 
Qızılgülün tikanlarla  
dövrələnməsi 
kimi... 
 
3.11.1997, Bakı 
 190
 
 
 
 
 
 
 
 
 
 
 
 
 
 
 
 
 
 
 
 
 
 
ƏSGƏR ANDI 
 
Vətən torpağı 
yaxındı ürəyimdən mənə. 
Canımı verməyə hazıram 
  yurdum üçün. 
Vətənsiz ömr etməyin 
Nə mənası bu dünyada. 
Vətənim gedərsə, ürəyim gedəcək, 
Ürəyim gedərsə, ruhum gedəcək. 
 
10.09.1997, Bakı 
 191
 
 
 
 
 
 
 
 
 
İNSANLIQ  YOLU 
 
Həqiqətdi, 
Təriqətdi, 
Həyatın yoludu insanlıq. 
İnsan gecə-gündüz dua edir, 
Bu yolda azmaya. 
Mən Allahı illərlə axtarıb 
Özümdə tapmışam. 
İnsanlıqda tapmışam. 
Həqiqətdi, 
Təriqətdi, 
Həyatın yoludu insanlıq. 
 
5.09.1997, Bakı 
 192
 
 
 
 
 
 
 
 
 
 
 
 
 
 
 
 
 
 
 
 
 
 
 
HƏYAT  İŞIĞI 
 
Yaşayıram sevmək üçün, 
Eşqi həyat bilirəm. 
Eşqsizlik naqislikdi. 
Eşqi danmaq, 
Ömrü sevdasız sanmaq - 
Həyatı danmaqdı. 
 
05.09. 1997, Bakı 
 193
 
 
 
 
 
 
 
 
 
 
 
 
 
 
 
 
 
 
 
 
UCALIQ 
 
Uzaqlaş o kəslərdən ki, 
Alçaldır səni. 
O kəslərlə dostlaş ki, 
Ucaldır səni. 
Asandı yerdə sürünən 
  həşərat olmaq. 
Fəqət çox çətindi, 
Qartal kimi 
səmalara baş vurmaq. 
 
9.09.1997, Bakı 
 194
 
 
 
 
 
 
 
 
 
 
 
 
 
 
 
 
 
 
 
 
 
 
GÜNÜN  DOĞUŞU 
 
Darıxır ürəyim, 
Açın qapıları, pəncərələri. 
Qoyun təmiz hava gəlsin. 
Çoxdandı görməmişəm 
Qızaran üfüqləri. 
Günün doğuşunu, 
Dan yerinin söküşünü. 
 
29. 09.1997, Bakı 
 195
 
 
 
 
 
 
 
 
 
 
 
 
 
 
 
 
XƏZƏRİN  SULARINA 
 
Ey Xəzər 
Sənin varlığından 
Nə qədər ləzzət aldığımı 
Bir allah bilir. 
Oturmuşam sahilində 
Çay içə-içə 
Yadıma düşür 
Havay adalarının sahilləri 
Bir də Los-Ancelosu xatırlayıram. 
Amma sən hər ikisindən 
  şirinsən. 
Və bu şirinliyi 
Xalqım, bir də ana dilim 
  veribdi sənə. 
Yoxsa ki, su, hər dənizdə 
  sudu. 
 
19.09.1997, Bakı 
 196
 
 
 
 
 
 
 
 
 
 
 
 
 
 
İBADƏT 
 
Sənət-ibadətdi, 
Zəhmət-ibadətdi. 
İbadət yaratmaqla olur, 
Xalqa xidmətlə olur 
Təsbehnən, səcdəynən 
ibadətin nə əlaqəsi? 
Sədi Şirazi gözəl deyib 
  bir zaman! 
"İbadət-təsbehə, namaz 
səccadəsinə, 
Əbaya tapınmaq deyil, 
Xalqa xidmət eləməkdi." 
Yalnız xalqa xidmət, 
Bundan gözəl ibadət 
  nə deməkdi? 
 
6.09.1997, Bakı 
 197
 
 
 
 
 
 
 
 
 
 
 
 
 
 
 
 
 
 
SİLAH  DƏLLALLARINA 
 
Danışırlar gecə-gündüz 
sülhdən, barışıqdan, 
Fəqət əl altından 
salırlar davanı, 
Satırlar silahı, 
Vururlar ciblərə milyardları 
Qanı tökülür məsum insanların, 
Kömək edirlər canilərə 
  qan tökməkdə, 
Yaradırlar muzdlu qatillər 
  hər ölkədə. 
 
30.09.1997, Bakı 
 198
 
 
 
 
 
 
 
 
 
 
 
 
 
 
MƏZHƏB 
 
Müxalif deyiləm məzhəbə, 
Bütün məzhəblər-  
İnsan düşüncəsinin məhsuludu. 
Fəqət müxalifəm fanatizmə, 
saxtakarlığa, riyakarlığa. 
Məzhəb fanatizm donundadısa, 
O bir mərəzdi, 
tutacaq cəmiyyəti. 
Qarşısı alınmasa, 
danacaq insanlığı. 
 
06.09.1997, Bakı 
 199
 
 
 
 
 
 
 
 
 
 
 
 
 
 
KOR  İNAM 
 
Keçmiş kommunizm, 
İndiki fanatizm 
Hər ikisi bir beyindən doğulub. 
Birində partiya başçılarına 
  ibadət edilirdi, 
O birində məcazi qüdrətə 
  baş əyilir. 
Yetmiş il sovetlər 
  dinə qarşı durdular, 
Hələ qurtulmamış o halətdən, 
Düşüblər indi də 
  fanatizm toruna. 
Yetmiş il allahsızlıq 
  dərsi öyrənənlər, 
İndi qalxıblar dinin təbliğatına. 
 
06.09.1997, Bakı 
 200
 
 
 
 
 
 
 
 
 
 
 
 
 
 
 
 
 
 
 
HƏYAT  ZÖVQÜ 
 
Nə yaxşıdı məmləkətini 
  azad görəsən, 
Nə yaxşıdı xalqını şad - xürrəm 
  görəsən. 
Bir kimsə çəkməyə pul dərdi, 
  yemək, qızınmaq dərdi. 
Dünyanın maddi ehtiyacları 
Öldürür insanlığın ruhunu. 
Aclıq da əsarət kimidi. 
Gərək xalq azad ola bu əsarətdən. 
 
10.09.1997, Bakı 
 201
 
 
 
 
 
 
 
 
 
 
 
 
 
 
 
ÖZÜNDƏ AZMIŞ İNSAN 
 
Dinləri, məzhəbləri 
   insanlar yaradıb, 
Sonralar qul olublar 
   yaratdıqlarına. 
İnsanlıq düşüb özünün 
   xəlq elədiyi toruna. 
Çıxarıb yadından əslini, 
   kökünü 
Sonra dövlətləri əsir edib 
   məzhəblər. 
İnsanlıq çəkilib çarmıxa, 
Öldürülüb ruhlar, 
Boğulub fikirlər, düşüncələr 
Azıb insanlar öz içində. 
 
06.09.1997, Bakı 
 202
 
 
 
 
 
 
 
 
 
 
 
 
 
FİKİR  DÜŞMƏNİ 
 
O kəs ki, özgələrinin 
  düşüncəsinə 
Əngəl olur, 
Ən əvvəl özündə öldürür 
  yaradıcılığı. 
Çünki yaradıcılığı danmaq, 
Həyatı danmaqdı. 
İnsanlığı danmaqdı. 
Yaradıcılıq — insanlığın 
simvoludu. 
Quran bizlərə: 
"Allah insana şah damarından 
  yaxındı", - deyir. 
Amma gəl ki, ruhani başçıları, 
Danırlar insanın 
  yaratmaq qüdrətini. 
 
06.09.1997, Bakı 
 203
 
 
 
 
 
 
 
 
 
 
 
 
 
 
 
ALLAH ADINA ÖLDÜRÜRLƏR 
 
Din, məzhəb başçıları 
Öldürür insanın  
      yaradıcılıq ruhunu. 
İnsanın yaradıcılıq ruhunu  
      öldürməklə, 
Əslində insanlığı məhv edirlər. 
Bilirlər, ruhsuz insan 
Məhkumdu ölümə. 
Bir zaman İran şahı, 
Ölkənin din başçılarını 
Qaldırdı düşmənləri əleyhinə, 
Və şah gedəndən sonra 
Bu din başçıları 
Tutdular onun yerini 
Başladılar başsız başlarilə 
  başçılıq eləməyə. 
 
06.09.1997, Bakı 
 204
 
 
 
 
 
 
 
 
 
 
 
 
 
 
 
 
ŞEYTAN AĞALIĞI 
 
Şeytan insanda 
allahlığın bitən halətidi. 
Təkəbbürdü insanın 
  alçalmağının baiskarı, 
Böyüklük iddiasında olanlar, 
Cılız olarlar içəridə 
Sultanlar özlərin allahın 
  kölgəsi bilər yer üzündə, 
Fəqət məhv edərlər 
  minlərlə məsum insanları, 
Çünki allah adına 
Şeytanlar hakimdi 
  ruhlarına. 
 
6.09.1997, Bakı 
 205
 
 
 
 
 
 
 
 
 
 
 
 
ZƏHƏR 
 
İnsan ruhu azadlığa təşnədi, 
Arzularla çevrilir ömrün 
   səhifələri. 
O yerdə ki, narazı eşq, 
  narazı həyat var. 
İnsan xoşbəxt ola bilməz. 
Sevə bilməz, 
Qurub-yurada bilməz 
Yaşaya bilməz. 
Cinayət, dava, varislik— 
Xəstə zövqün, 
Xəstə ehtirasın bəhrəsidi. 
Bu dərdə yoluxan, 
Özgələrini də dərdə salar. 
Gərək bu dərdin 
  rişəsi tapıla. 
 
07.09.1997, Bakı 
 206
 
 
 
 
 
 
 
 
 
 
 
 
 
 
AXTARIŞ 
 
Niyə biz sərgərdən qalmışıq 
Elə hey axtarırıq - 
Axtarırıq insanın dərdlərinə 
       çarə 
Çətin deyil insanın 
Öz dərdinə ağlaması 
Çətin odu xalqın dərdinə 
  öz dərdin kimi yanasan, 
Xalqa sevinəsən, 
  xalqa ağlayasan. 
"Bu dünya belə gəlib 
belə də gedəcək" - deyənlərə 
  inanma. 
Xalqının dərdini qoyub 
Öz dərdinə yanma. 
 
07.09.1997, Bakı 
 207
 
 
 
 
 
 
 
 
 
 
 
 
 
 
 
SƏNDƏL FİLOSOFLARINA 
 
Fəlsəfə 
Həyatın və insanlığın 
  dərkidi. 
Amma neyləyəsən ki, 
Filosoflar olublar səndəl 
  filosofu. 
Fikirlər söyləyiblər 
Onu-bunu tənqid 
  etməklə 
Uzaq düşüblər real həyatdan 
İstəyiblər dahi olsunlar 
  qurban vermədən. 
Ləzzət alıblar tərifdən, 
Bu hal fəlsəfəni öldürəcək. 
 
07.09. 1997, Bakı 
 208
 
 
 
 
 
 
 
 
 
 
 
 
 
 
 
 
 
 
TƏZƏ  NƏSİM 
 
İstedad - 
İlahinin verdiyi fürsətdi. 
Həyat keçdikcə 
Məhv olan yaradıcılıq 
   duyğusunu 
Qaytarmaq üçündü. 
İstedad qurtaracaq 
Şeri ayaqlar altına 
   düşməkdən 
Dünyanın təzə nəsimə, 
Təzə nəğmələrə ehtiyacı var. 
 
09.09.1997, Bakı 
 209
 
 
 
 
 
 
 
 
 
 
 
 
 
 
 
 
 
 
TƏFƏKKÜR 
 
Cəlaləddin Rumi deyib ki, 
İnsanın tamam vücudu 
 fikridi. 
Yerdə qalan sür-sümükdü 
Quranda da buna bənzər  
     fikirlər var. 
İslam fanatikləri 
Bilərəkdən - bilməyərəkdən 
Bunun əksini söyləyir. 
Elə buna görə də 
Şərqin şairləri, filosofları, 
Qənim kəsiliblər fanatizmə. 
 
10.09.1997, Bakı 
 210
 
 
 
 
 
 
 
 
 
 
 
 
 
 
 
 
 
İTİRİLMİŞ  
GÖZƏLLİK 
 
İtirilmiş gözəlliyi 
  daşıyır özündə 
Bir qoca qadın. 
Üzü, baxışı yaşlıdı, 
Amma yenə də 
Göstərir gözəlliyini 
Buludların gizlədiyi 
  ay kimi. 
Çay verir dəniz kənarında, 
  qəhvəxanada 
Onun təbəssümündə, 
  baxışlarında 
İtmiş cavanlığını görürəm. 
 
19.09.1997, Bakı 
 211
 
 
 
 
 
 
 
 
 
 
 
 
 
 
 
 
 
 
 
 
 
MÖCÜZƏ 
 
Qəribədir, indi 
Həqiqəti demək 
  möcüzə sayılır. 
O qədər həqiqət deyilməyib, 
  gizli qalıb ki, 
O qədər sözlər sinədə 
  məhbus olub ki, 
İndi həqiqəti deyəndə 
Ona möcüzə kimi baxılır. 
 
03.11.1997, Bakı 
 212
 
 
 
 
 
 
 
 
 
 
 
 
 
 
 
 
 
 
 
 
 
 
 
İNANILMAZ  CİNAYƏT 
 
Necə olar, insanların 
  qanın tökəsən, 
Anaları ağlar qoyasan 
Etiraz əli qaldırılsa bu cinayətə, 
Cavab alasan: 
- Əgər günahları var, ölüblər, 
Yox günahsızdılarsa, behiştə gediblər 
 
03.11. 1997, Bakı 
 213
 
 
 
 
 
 
 
 
 
 
 
 
 
 
 
 
 
 
 
 
TANRIDAN SORĞU 
 
Yanır içərim, yanır, 
Kabab olur ürəyim. 
Görəndə pisləri 
  firavanlıq içində, 
Məsumları ölümlə, mərəzlə 
  çarpışmada. 
Soruram tanrıdan: 
- Nə cür xaliqsən sən? 
Qoruyursan pisləri 
Öldürürsən məsum insanları. 
 
03.11. 1997, Bakı 
 214
 
 
 
 
 
 
 
 
 
 
 
 
 
 
 
 
 
 
 
İKİ  DUYĞU 
 
Özümlə davadayam: 
"Sevim bu gözəli, 
  ya sevməyim?" 
Əgər sevərsəm, 
eşq zəncirinə bağlanacağam, 
Əgər sevməsəm, 
Eşqsiz bir ömür yaşayacağam, 
Qalmışam iki duyğu arasında, 
Olumla ölüm sorğusu qarşısında. 
"-Sevim bu gözəli, 
         ya sevməyim?" 
 
07.10.1997, Bakı 
 215
 
 
 
 
 
 
 
 
 
 
 
 
 
 
 
 
 
 
BAKI  ŞƏHƏRİ 
 
Alıram Təbrizimin 
  ətrini 
Eşqini, sevgisini səndən. 
Məhəbbətli, 
qonaqsevər insanların 
İlham verir şeirimə. 
Anam oldun, 
Açdın kilid vurulmuş, 
 susdurulmuş dilimi. 
Yenidən qaytardın məni 
  həyatıma, 
Dilimə, mənliyimə. 
 
10.10.1997, Bakı 
 216
 
 
 
 
 
 
 
 
 
 
 
 
 
FƏQİRLİK  DÜŞMƏNDİR 
İNSANA 
 
Uşaq ikən 
Dolaşardım Təbrizin 
Qar oturmuş küçələrini. 
Sevinərdim bacasından 
Tüstü çıxan evləri görəndə, 
Bilirdim ki, bu evlərdə 
İstilik var, yemək var. 
Tüstüsü olmayan evlərdən 
Aclıq və soyuqluq tökülürdü. 
O zaman anladım ki, 
Fəqirlik ən böyük düşməndi 
   insana 
Çünki kiçildir dağ boyda 
   insanları 
Məhv edir inamı, idrakı 
   insanlığı. 
 
14.10.1997, Bakı 
 217
 
 
 
 
 
 
 
 
 
 
 
 
 
 
 
 
 
 
O  QIZA 
 
Dodaqların baldır, şəkərdir, 
Gözlərin bir dünya işıqdır. 
Sən nur saçırsan 
Qaranlıq gecələrimə 
Bahar gətirirsən 
Qışdan çıxmış ürəyimə. 
İsti qan gətirirsən 
Soyuq damarlarıma, 
Açır çiçək kimi ürəyim, 
Sənin nurundan 
Gecələrim doludur 
Parıldayan ulduzlarla. 
 
04.10.1997, Bakı 
 218
 
 
 
 
 
 
 
 
 
 
 
 
 
 
 
 
 
SƏNİ  XATIRLATDI  
MƏNƏ 
 
Bu gün yolumun üstə, 
Açılan qızıl qönçələr. 
Sənin dodaqlarını 
  xatırlatdı mənə. 
Nərgiz çiçəklərini 
  gözlərinə bənzətdim. 
Qızılgül budaqlarını 
  saçlarına oxşatdım. 
Ürəyim istəyir ki, 
Hər gün keçəm bu yerlərdən 
Yaşadam həmişə səni 
  xatirəmdə. 
 
04.10.1997, Bakı 
 219
 
 
 
 
 
 
 
 
 
 
 
 
 
 
 
 
 
 
 
 
ƏLÇATMAZLIQ 
 
Meyvə kimi şirinsən, 
Ətrini, dadını bilmirəm. 
Günəş kimi istisən, 
Hərarətini duymuram. 
Bu qədər uzaqmı olar 
  insan insana. 
Gəl, təbəssümünlə 
  işıq gətir gecələrimə. 
Bu qədər rəhimsiz olma, 
Məni tənha qoyma. 
 
04.10.1997, Bakı 
 220
 
 
 
 
 
 
 
 
 
 
 
 
 
UCALIQ  AMALI 
 
Mən həmişə 
Quşlar kimi 
 səmalarda yaşamışam. 
İnsanların dərdinə, 
   sevincinə, 
Ucalıqdan baxmışam. 
Kədərlənən görəndə 
Sınıb qanadlarım. 
Sevinən görəndə 
Güc gəlib qollarıma 
Uçmuşam - 
İnsanlara yardımçı olmaq 
   üçün 
İndi yer üzünə qayıtmağım, 
İnsanlara yaxın olmağım. 
Bir az daha artıq 
İnsanlar üçün yaşamağımdı! 
 
04.10.1997, Bakı 
 221
 
 
 
 
 
 
 
 
 
 
 
 
O  İLLƏRİN  XƏYALLARI 
 
Dünən gecə məni 
  yuxu aparmadı, 
Qalxdım ələk-vələk elədim 
   evi-eşiyi. 
Açdım o qapını, bu qapını 
Siyirmənin gözlərini 
   aradım. 
Və birdən yadıma 
Uşaqlıq illərim düşdü, 
Hamı yatandan sonra 
Novruzdan qalan meyvələri, 
   şirniləri, 
Tapıb yediyim günləri 
   xatırladım. 
İçimdə uşaqlıq xəyallarımı 
   yaratmaqla, 
Başımı yastığa qoydum, 
Uşaq kimi getdim yuxuya. 
 
02.10.1997, Bakı 
 222
 
 
 
 
 
 
 
 
 
 
 
 
 
 
 
 
 
HEÇ  BİLMİRƏM 
 
Heç bilmirəm 
Sənə niyə bu qədər 
  məftunam. 
Bilmirəm, nə sirr gizlənir 
  səndə. 
Gözlərindəki bu rəng, 
Saçlarının ətri 
Baxışlarının istiliyi 
  hardandı? 
Baxıram, baxıram... 
Tapa bilmirəm 
Sənə olan məftunluğumun 
  sirrini. 
 
02.10.1997, Bakı 
 223
 
 
 
 
 
 
 
 
 
 
 
 
 
 
 
 
 
 
 
 
İKİ  DÜNYA 
 
Dünyanı ikiyə bölmək, 
Birinə maddi, 
O birinə mənəvi demək - 
Doğru deyil. 
Çünki dünya 
Birdi, 
 bütövdü, bölünməzdi. 
Ruhnan cismi ayırmaq 
Mümkün olarsa, 
Dünya da ikiyə bölünər. 
 
04.09.1997, Bakı 
 224
 
 
 
 
 
 
 
 
 
 
 
 
 
ÇARMIX 
 
İnsan əsir olub 
Cılız duyğularına, 
  cılız ehtiyaclarına 
Unudulub əbədi insanlıq. 
Ev, maşın, pul, məqam, 
  firavanlıq, 
Daha nə bilim nələr... 
Salıb toruna insaniyyəti. 
Talan olub mənəviyyat. 
İndi mən özümü özgələrdən 
  soruşuram. 
Diriykən boynuma keçirilən 
  kəfənimlə vuruşuram. 
Qalx, mənim əbədi insanlığım. 
Dağıt qara buludları 
Qoy doğsun yenə günəş 
Şərqdən. 
 
16.12.1989, Edinburq 
 225
 
 
 
 
 
 
 
 
 
 
 
 
 
 
 
 
 
 
VƏTƏN  COCUĞUNUN  
DİLİNDƏN 
 
Baxma mənim 
  saralmış sifətimə, 
Baxma həsrət, nisgil 
  tökülən gözlərimə. 
Zərdüşt odu yanır ürəyimdə. 
Əsrlərin dərdini yaşadıram 
  vücudumda. 
Mən bir canlı tarixəm. 
Adım Azər, 
Yurdum odlar diyarı 
Azərbaycandı. 
 
04.01.1990, Edinburq 
 226
 
 
 
 
 
 
 
 
 
 
 
 
 
 
 
 
 
 
 
YARAŞIQ 
 
Sənin yaraşığın - sadəliyindi, 
Təmiz qəlbin, ürəyindi. 
Məhəbbətin gözəlləşdirir səni, 
Sevginlə bir ayrı qiyafədə  
                                 görünürsən. 
Ucalığın da yaraşıq verir 
   sənə. 
Sən yaraşıq mücəssəməsisən 
   başdan-başa. 
Aç ürəyinin qapısını 
Bəlkə biz də keçə bildik 
   bu qapıdan. 
 
01.09.1997, Bakı 
 227
 
 
 
 
 
 
 
 
 
 
 
 
 
 
 
 
ANAM 
 
Bir uşağın dilindən 
 
Anam evdən gedəndə 
Ev elə boşalır ki, 
Sanki ruhum varlığımdan ayrılır. 
Tənhalıq bürüyür qəlbimi. 
Anam gələndə ruhum 
  dönür vücuduma 
Daşlar, divarlar da 
  sevinir bu halıma. 
Anam, ay anam! 
Sənsiz bir an belə 
  yaşayammaram. 
 
19.09.1997, Bakı 
 228
 
 
 
 
 
 
 
 
 
 
 
 
 
 
 
 
 
 
SEVDA  DƏLİSİ 
 
Bir uçan quş - 
Qonurdu budaqdan-budağa, 
Oxuyurdu səhərlər 
Oyadırdı insanları 
  şirin yuxudan. 
Sordum səbəbini quşdan. 
Sordum ki, dəlidimi,  
                   yoxsa sevdalı? 
Dedi: sevdalıyam, 
  sevda dəlisiyəm. 
İnsanlar kimi 
Yuxu və pul dəlisi 
  dəyiləm. 
 
18.09.1997, Bakı 
 229
 
 
 
 
 
 
 
 
 
 
 
 
 
 
 
 
 
EDAM  HÖKMÜ 
 
Mən dil açmamış - 
Edam hökmü verilib dilimə! 
Yəni dilimi danışmayım, 
Vətənimi düşünməyim, 
Xalqımı sevməyim. 
Mən dil açmamış - 
Edam hökmü yazılıb dilimə! 
Yəni dilimi atmalıyam 
Xalqımı, vətənimi satmalıyam. 
Yox, dözəmmərəm buna, 
Xalqımın bu qədər alçaldılmağına. 
 
19.09.1997, Bakı 
 230
 
 
 
 
 
 
 
 
 
 
 
 
 
 
 
 
 
 
 
 
 
 
RUHUMUN  İŞIĞİ 
 
Əriyir vücudum 
 qaranlıq gecələrdə 
  şam kimi, 
Və əridikcə 
qaranlıq gecələrin 
  bağrı dələnir. 
Dan yeri mənim ruhumla 
   sökülür. 
 
19.09.1997, Bakı 
 231
 
 
 
 
 
 
 
 
 
 
 
 
 
 
 
 
 
QIZLARA 
 
Bir zaman vardı. 
Qız doğulan evləri 
Qəm-qüssə sarardı. 
Qızı olan sonsuz sayılardı. 
İndi şükürlər olsun 
Dəyişib zaman. 
Qızlar dayaq olub 
  ata-analara. 
Sevinirəm bu halətə 
Qızlarım, oxuyun, 
Dəyişin tarixi, 
Uydurulmuş əfsanələri 
 
18.09.1997, Bakı 
 232
 
 
 
 
 
 
 
 
 
 
VƏTƏN  ÖVLADI 
 
Əsgərlikdən yayınanlar 
Doluşublar universitetlərə. 
Yoxsul balaları 
  cəbhəyə gedir. 
Əsgərlikdən yayınanlar 
Hər gün barlarda 
  kafelərdə 
        əylənir. 
Yoxsul balaları 
  döyüşür. 
O da Vətənin övladıdı, 
   bu da. 
Amma biri Vətənin şərəfidi, 
o biri - şərəfsizliyi. 
 
30.09.1997, Bakı 
 233
 
 
 
 
 
 
 
 
 
 
XƏSİS  SƏLƏMÇİ 
 
Uşaqdım, 
Bir gün məhəlləmizdə 
  hay-küy qopdu. 
Soruşdum ondan-bundan 
hay-küyün səbəbini 
Dedilər filan sələmçi 
Düşüb ayaqyoluna. 
Bu sələmçi məhəllədə 
Ad çıxarmışdı xəsislikdə. 
Nə isə... 
Bir kənkan çağırdılar 
Quyudan çıxarmaq üçün 
   sələmçini 
Sələmçi sordu 
  quyunun təkindən: 
- Nə alacaqsan məni 
çıxarmağına 
Kənkan altı tümən istədi. 
Xəsis sələmçi: 
- Çoxdu altı tümən, 
Bu qiymətə çıxmıram,- 
söylədi. 
 
19.12.1997, Bakı 
 234
 
 
 
 
 
 
 
 
 
 
 
 
 
 
 
 
 
 
 
SEVDA  QUŞU 
 
Sevda quşu 
Həyatda bir dəfə oturar 
Hər adamın damında. 
Göz istəyir, ürək istəyir 
  onu saxlasın 
Bəziləri tutar 
  sevda quşunu. 
Bəziləri uçurar. 
Sevda quşu 
Həyatda bir dəfə oturar 
Hər adamın damında. 
 
30.11.1997, Bakı 
 235
 
 
 
 
 
 
 
 
 
 
 
 
 
 
 
 
 
 
 
SEVDA VƏ  CƏHƏNNƏM 
 
İlahi! 
Nə üçün vermisən insana 
  bu duyğuları? 
Nə üçün ürəklərə 
Sevda toxumu səpmisən? 
Və insanları 
  sevda dəlisi edə-edə 
Buna qarşılıq 
  cəhənnəm də yaratmısan. 
Yoxsa, yandıracaqsan 
Bu sevdanı cəhənnəm odunda? 
 
30.11.1997, Bakı 
 236
 
 
 
 
 
 
 
 
 
 
 
 
 
 
 
 
 
 
DƏYİRMAN  DAŞI 
 
Boğurlar insanları 
  cürbəcür adlarla 
Dünyanın müxtəlif ölkələrində. 
İnsanlar fəryad edir, 
Çağırır insanlığı köməyinə. 
Danışırlar gecə-gündüz 
Qərbdə-Şərqdə insan haqlarından, 
Hər şey sözdə bir cürdü, 
  əməldə əksinə 
Qalıbdı insan 
  dəyirman daşının altında, 
Pul, sərvət, məqam sevənlər, 
Harın həyat sürənlər 
Sıxıb suyunu çıxarırlar. 
 
30.09.1997, Bakı 
 237
 
 
 
 
 
 
 
 
 
 
 
 
 
 
HÖRMƏT 
 
Bu ölkədə 
Rüşvətə «hörmət» deyirlər 
Bu ona bənzəyir ki, 
Keçəlin adını qoyalar Zülfəli, 
Pəltəyə natiq deyələr 
Yaltağa xadim, 
Satqına da vətənpərvər. 
Allah sənə rəhmət 
  eləsin, Sabir. 
Eşitsən heyrət edərdin bəlkə 
«Hörmət» sözünün 
  bu sayaq alçalmağına. 
Və sözlərin 
  daş olub yağardı 
Bu hörmətsizlərin başına. 
 
13.13.1997, Bakı 
 238
 
 
 
 
 
 
 
 
 
 
 
 
 
 
 
QARABAĞ 
 
Əcəba, nədən sənə 
Qarabağ deyirdilər, 
Yoxsa baxtın qaradı, 
Ya xalqın qara günə qalıb. 
Bir soruşmusanmı, 
Kim salıb səni bu qara günə. 
Ey kaş... 
Sənə bu ad qoyulmayaydı. 
Yurdun yerlə-yeksan olmayaydı. 
Fəqət hər qaranlığın 
Bir işıqlı sabahı var 
Açılacaq o işıqlı sabah 
Sənin qara bəxtinə. 
Yenə igid oğlanların 
Qalxacaq təxtinə. 
 
30.09. 1997, Bakı 
 239
 
 
 
 
 
 
 
 
 
 
 
 
 
BİR TÜRK  MÜHACİRİNİN 
DİLİNDƏN 
 
Fatimə Əsəngülə 
 
Avropada hər şey var, 
Amma heç nəyin dadı yoxdu. 
Uzaqdan baxanın ağzı sulanır, 
Yeyənin dişləri qamaşır. 
Uşaqların böyüklərə hörməti yox, 
Qardaşın bacıdan, 
 ananın baladan xəbəri yox. 
Sacımın isti çörəyini, 
Vermərəm Avropanın tamam 
 yeməklərinə, 
Elimin səsini, sözünü, 
Köydə keçən bircə günümü, 
Dəyişmərəm burda keçən ömrümə... 
 
28.11.1997,  
London-İstanbul uçağı 
 240
 
 
 
 
 
 
 
 
 
 
 
 
 
 
 
 
 
 
 
LONDONDA AZƏRBAYCAN 
GECƏSİ 
 
London ayılıb yuxudan 
  sənin nəğmələrinə, 
Hayd-parkda ağaclar 
  rəqs edir musiqiyə 
Bakı ruhən birləşib Londonla. 
Şərq qovuşub Qərblə. 
Birlik duyğusu çağlayır 
  damarlarda, 
Ümid verir işıqlı gələcəyə, 
  günəşli sabaha. 
 
28.11.1997, Bakı 
 241
 
 
 
 
 
 
 
 
 
 
 
 
 
 
 
 
 
QURUR - GÖZƏLLİK 
 
Sevgilim güldə, çəməndə 
  yatır, 
Gözəlliyi ilə - 
Çəmənə, gülə 
  qürur gətirir. 
Təbiət yaratmayıb 
  belə bir gözəl. 
Bir gözəl ki, 
Ondan gözəli yoxdur 
  mənim gözümdə. 
 
04.10.1997, Bakı 
 242
 
 
 
 
 
 
 
 
 
 
 
 
 
 
 
 
 
 
HƏYAT BU GÜNDÜR 
 
Dünən keçdi, 
Sabahı da görən yox. 
Yaşa bu günlə. 
Bir gün o qədər 
  gözəldir ki, 
Bəlkə bu qədər gözəl 
Sabah olmayacaq. 
Nə özünü incit, 
Nə özgələrini. 
Bu fikirlə yaşa ki, 
Həyatın yalnız 
  bu gündür. 
 
04.10.1997, Bakı 
 243
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
ÖPÜŞLƏRİN  BALDI 
 
Öpüşlərin baldı, 
  şəkərdi, 
Saçların dərdə davadı. 
Eşqin - 
Mənim rahatsız ürəyimə 
səbrdi, səfadı. 
 
02.10.1997, Bakı 
 244
 
 
 
 
 
 
 
 
 
 
 
 
 
 
 
 
 
 
 
 
 
BURUŞUQ  YOL 
 
İndiyəcən xalqın üzünü 
Çevriblər göydəki 
  peyğəmbərlərə, 
Görən gözləri, 
Düşünən beyinləri 
  bağlayıblar yer üzündə. 
Fəqət peğəmbər 
  yer üzündə gərəkdi insana, 
Çün insan problemləri 
Ayaq tutub yeriyir  
                   bu dünyada. 
 
02.12.1997, Bakı 
 245
 
 
 
 
 
 
 
 
 
 
 
 
 
 
 
 
HƏYAT  YOLDAŞIMA 
 
Təzədən aşiq olmuşam 
  həyat yoldaşıma. 
Çünki məni təşviq edir 
  vətən sevdasına. 
İndi Londondayam, iki həftəliyə 
Ailəmi görməyə 
Bakıdan gəlmişəm. 
Evdə bayram tutulub 
  gəlişimə 
Bu sevda can verir ruhuma. 
İstəyirəm dönməyəm Bakıya. 
Söyləyirəm fikirlərimi 
  həyat yoldaşıma. 
O məni fikirlərimdən 
  daşındırır. 
- Qayıt Vətənə! - deyir, 
Vətən səni gözləyir. 
 
27.11.1997, London 
 246
 
 
 
 
 
 
 
 
 
 
 
QANDAL 
 
Aram tapa bilmirəm, 
Sanki həmişə bir adamın 
  gələcəyini bəkləyirəm. 
Həmişə nigaranlıqda yaşamışam, 
Özümü bir şey itirmiş kimi 
  hiss eləmişəm. 
Axtarmışam bunun səbəbini 
Sormuşam özümdən, özgələrdən. 
Ən nəhayət, tapmışam səbəbini 
Bunların hamısının səbəbi - 
Ana dilimi almaqnan 
Vətəndən ayrı salmaqnan 
Fikrimə, düşüncələrimə qandal 
vurulmasıdı. 
 
05.01.1998, Bakı 
 247
 
 
 
 
 
 
 
 
 
 
 
 
 
 
 
YARƏB  NƏ  VAXTACAN... 
 
Yarəb, nə vaxtacan, vətənsiz 
  yaşayacağam. 
Nə vaxtacan dilsiz yaşayacağam. 
Nə vaxtacan öz vətənimdə 
  ögey yaşayacağam. 
Nə vaxtacan ana dilimi lağa 
  qoyacaqlar! 
Nə vaxtacan mənə məzhəb düşməni 
  deyəcəklər 
Pantürküst deyəcəklər 
Vətən xaini deyəcəklər. 
Yarəb, nə vaxtacan öz vətənimdə 
  vətənsiz yaşayacağam 
Öz ana dilim ola-ola, 
Dilsiz yaşayacağam. 
 
5.01.1998. Bakı 
 248
 
 
 
 
 
 
 
 
 
 
 
 
 
 
 
 
 
 
SAVALAN 
 
Ay Savalan! 
Niyə qaldırmırsan başını 
Niyə görmürsən övladının 
 bu günə qalmasını? 
İnanmayacaqlar gələcəkdə 
İyirminci əsrdə 
Ana dilində yazmaq, oxumaq 
Yasaq olub bir millətə. 
Niyə başını qaldırmırsan, 
Səsini ucaltmırsan 
bu cinayətə 
Ay Savalan! 
 
5.01.1998, Bakı 
 249
 
 
 
 
 
 
 
 
 
 
 
 
 
 
 
 
 
 
 
 
ƏDALƏTSİZLİK 
 
Anlamıram niyə bir dil 
  o biri dildən. 
Bir millət o birindən 
  üstün ola? 
Mənim istəyim qeyri-adi 
  və çox şey deyil. 
Mən yalnız ana dilimi 
  istəyirəm. 
Ana dilimdə yazmaq, oxumaq 
  istəyirəm. 
 
5.01.1998, Bakı 
 250
 
 
 
 
 
 
 
 
 
 
ƏZİZƏ  CƏFƏRZADƏYƏ 
 
Sən Azərbaycan qadınlarının 
 bir gözəl simvolusan. 
Dolusan fikirlərnən, gözəl 
 hisslərnən. 
Ləyaqət, məhəbbət, ruhaniyyət 
 sahibisən. 
Ucalmısan bu əskik dünyanın 
 başında 
Geniş ürəknən dostları 
 sevirsən 
Yumşaq ürəklə cahillərə 
 göz yumursan. 
Heç vaxt daşımırsan ürəyində  
     düşmənliyi 
Sənin insanlığa eşqin, 
 məhəbbətin 
Bir hədiyyədi ki, 
 əbədi edər insanı. 
Əminəm ki, Azərbaycan səni kimi 
Qadınlarla məğrurdu. 
 
02.01.1998, Bakı 
 251
İRAN CƏLLADLARINA XİTAB 
 
Görürəm sizin  
       cinayətlərinizi, 
Eşidirəm  günahsız gənclərin 
                               harayını zindanlarda. 
Verilən işgəncələrdən də  
       xəbərdaram, 
Türklüyə qarşı gizli-aşkar 
       savaşınızdan da. 
Nə düşünürsünüz, sizcə, 
Danılarmı bir millətin varlığı? 
Göz yumularmı – 
Bu böyüklükdə həqiqətə? 
Başınızdan böyük 
      səhv etdiyinizi, 
Səhvinizi cinayətlə, qanla 
      örtdüyünüzü  
           düşünmürsünüzmü? 
Bir gün gələcək – 
Zəlil olub düşəcəksiniz 
Zindanlarda günahsız yerə 
Məhkum etdiyiniz 
      gənclərin ayağına. 
Ayılın, gəlin özünüzə.  
Axıtdığınız qanlara görə 
Allah, din, haqq – 
Qənim olacaq sizə. 
Sonra gec olacaq. 
Unutmayın sizləri gözləyən 
Qiyamət gününü Təbrizdə.  
Sizə rəhm edilməyəcəyini 
Küt ağlınızla, 
      kor fəhminizlə 
            anlayın. 
Bilin ki, 
Azərbaycanın Güneyi – 
Məzar qapılarına dönüb 
 252
      bağlanacaq üzünüzə. 
Oyanın, 
      gəlin özünüzə.  
Son qoyun – 
Mənfur cinayətlərinizə. 
Tarixin məhkəməsindən qorxun! 
Millətin haqq səsindən qorxun! 
Anaların qarğışından, 
Körpələrin – 
      göz yaşından qorxun! 
 
10.11.2008, Bakı, 
London 
 253
MƏN DÖZƏ BİLMİRƏM 
VƏTƏNSİZLİYƏ 
Balaş Azəroğluna 
Londonda tükülür torpağa 
Çinarların qızılı xəzəlləri  
      yavaş-yavaş. 
Payızın yarpaq tökümü, 
Səni xatırlatdı mənə. 
Ruhum sızladı – 
Qardaşım Balaş! 
Nə qədər davam edəcək 
Bu ayrılıq,  
       bu həsrət,  
              bu savaş. 
Axı, bitdi, qurtardı ömrümüz, 
Ancaq bitmədi  
       dərdimiz,  
            qəmimiz, 
                həsrətimiz. 
Sən Bakıda, mən Londonda 
İkimiz də Təbriz həsrətilə 
Vətən dərdilə alışıb yanırıq. 
Araz dağıdır sahillərini, 
Savalan saçlarını yolur, 
Bizim ömrümüzsə, 
Xəzan yarpaqları kimi solur. 
Vətəni düşündükcə 
Selə dönür gözlərimdə yaş - 
Qardaşım Balaş! 
Daha səbrim tükənib 
Mən dözə bilmirəm  
     dilsizliyə,  
            elsizliyə,  
                 vətənsizliyə. 
 
11.10.2010, 
                                                                                                  London
 254
KİTABIN İÇİNDƏKİLƏR 
 
Balaş Azəroğlu 
 
Qüdrətli sənətkar (Q.S.Təbrizi) ............................................................ 3 
Karvan ............................................................................................... 6 
Xəzər, ay Xəzər ................................................................................. 7 
İnqilab şairiyəm ................................................................................ 7 
Arzu................................................................................................... 9 
Təbriz .............................................................................................. 10 
Mən də bir əsgər kimi ..................................................................... 11 
Ömür kitabı ..................................................................................... 12 
Vətən məhəbbəti ............................................................................. 12 
Savalan ............................................................................................ 14 
Yadıma düşdü ................................................................................. 15 
Təbrizin baharı ................................................................................ 16 
Qərənfil ........................................................................................... 19 
Vətən həsrəti ................................................................................... 19 
Dağlar .............................................................................................. 20 
Elə oğul istəyir Vətən ...................................................................... 21 
Ana Vətən ....................................................................................... 28 
Mən ümman ləpəsiyəm ................................................................... 29 
Ömrüm mənim ................................................................................ 30 
Payızdır, əzizim ............................................................................... 31 
Süleyman Rüstəmə .......................................................................... 32 
Dəniz və günəş ................................................................................ 33 
Səmərqənddə bir qız gördüm .......................................................... 34 
Mən yanmasam ............................................................................... 35 
Dəniz, Heminquey və mən .............................................................. 36 
Mənim bir nənəm vardı ................................................................... 37 
Qaya üstündə çinar .......................................................................... 39 
Bu axşam ......................................................................................... 41 
Üç gündür məktub almıram ............................................................ 43 
Nərgiz gülü ...................................................................................... 45 
Ana dili ............................................................................................ 45 
Kədərli, sevincli illər ....................................................................... 46 
 255
Ömür bizə nemətdir ........................................................................ 48 
Dənizə yağış yağırdı........................................................................ 48 
Dəniz əsəbidir ................................................................................. 49 
İldırım və dəniz ............................................................................... 50 
Qartalın ölümü ................................................................................ 51 
Gecələr yağış yağar ......................................................................... 52 
Dünyada bir şəhər var ..................................................................... 53 
Mənim şeir kitabım ......................................................................... 54 
Bir elin nəğməkarı ........................................................................... 56 
Bənövşə əkilib xiyabanlara ............................................................. 58 
Yuxuma gəlmişdin .......................................................................... 58 
Bir çinaram ...................................................................................... 60 
Baba koması .................................................................................... 61 
Bilmədim ......................................................................................... 62 
Hər səhər inamla oyanıram mən ..................................................... 63 
Pişəvərinin məzarı başında.............................................................. 64 
Atam yuxuma gəlir.......................................................................... 70 
Təbrizim .......................................................................................... 71 
Səni də itirsəm ................................................................................. 72 
Bahara nə qaldı ............................................................................... 73 
Bir parça torpaq ............................................................................... 74 
Sən də məndən üz döndərsən .......................................................... 75 
Qumru ............................................................................................. 75 
Bir ümman kimiyəm ....................................................................... 76 
Son payız ......................................................................................... 77 
Tehrana məktub .............................................................................. 78 
Ənzəliyə payız gəlib........................................................................ 79 
Daha heç nə istəmirəm .................................................................... 80 
Sığışmaz .......................................................................................... 81 
Anam Zəhra üçün ............................................................................ 82 
Dağ dağa söykənər .......................................................................... 83 
Payızın yarpaq tökümü.................................................................... 84 
Ömrün sonu belə ............................................................................. 85 
Məhəmməd Hadiyə ......................................................................... 86 
Nə yaxşı dəniz var ........................................................................... 86 
Tənhalıq .......................................................................................... 87 
 256
Salam söyləyin ................................................................................ 88 
Axtara-axtara ................................................................................... 89 
Etiraf ............................................................................................... 90 
«Behişti-Zəhra» ............................................................................... 92 
«Mənim iki dünyam» kitabının müəllifinə ..................................... 94 
Azadlığa qəsd olundu ...................................................................... 96 
Təbrizlə görüş ................................................................................. 98 
Yuxu da nemətdir .......................................................................... 100 
Bilmirəm ....................................................................................... 101 
Körpü olmaq istəyirəm.................................................................. 101 
Danışmaq, danışmaq istəyirəm ..................................................... 102 
Bir gün olmayacağımı bilirəm ...................................................... 102 
Bir lalə istəyirəm ........................................................................... 103 
Ömrün mənalı illəri ....................................................................... 103 
Şair Həmid Nitqiyə ....................................................................... 104 
Qayıt, ömrüm-günüm .................................................................... 106 
Mədinə Gülgünə ............................................................................ 108 
Ərdəbildə Şeyx Səfi məqbərəsi önündə ........................................ 108 
Mirzə Ələkbər Sabirə .................................................................... 110 
Yaman darıxıram........................................................................... 110 
Buludlar ......................................................................................... 111 
Xudafərin, Xudafərin .................................................................... 111 
Gəmilər, ay gəmilər....................................................................... 114 
Vüsal körpüsü ............................................................................... 115 
Ulu tanrı ........................................................................................ 115 
Təbriz yuxuma gəlir ...................................................................... 116 
Şah İsmayılın beş qılıncı ............................................................... 118 
Ölən şeirlərim ................................................................................ 119 
Payız .............................................................................................. 120 
 
Qulamrza Səbri Təbrizi 
 
Qulamrza Səbri Təbriziyə açıq məktub (B.Azəroğlu) ...................... 122 
Həsrət ............................................................................................ 126 
Bir zaman gələcək ......................................................................... 127 
Ana dili .......................................................................................... 128 
 257
Müstəqillik .................................................................................... 129 
Vətən ............................................................................................. 130 
Məndən sonra ................................................................................ 131 
Susdurula bilməyən dilim ............................................................. 132 
Cinayət .......................................................................................... 133 
Dost ayrılığı .................................................................................. 134 
Pişəvəri nə stəyirdi ........................................................................ 135 
Məmləkətim .................................................................................. 136 
Təbrizin baharı .............................................................................. 137 
Tarixi məsuliyyət .......................................................................... 138 
Mənim yaşadığım dünya ............................................................... 139 
Balaş Azəroğluna .......................................................................... 140 
Qadın ............................................................................................. 141 
Vətən çiçəyi .................................................................................. 142 
Sevdiyim qadın ............................................................................. 143 
Ziya Bünyadovun ölümünə rekviyem ........................................... 144 
Dahilik ........................................................................................... 145 
Tarixin çərxi .................................................................................. 146 
Birlik ............................................................................................. 147 
Qürbətdə ........................................................................................ 148 
Zindan ........................................................................................... 149 
Bütöv Azərbaycan ......................................................................... 150 
Fikir dalğaları ................................................................................ 151 
Vəsiyyət ........................................................................................ 152 
Dünya uşaqlarına........................................................................... 153 
Mənim səsim ................................................................................. 154 
İran ................................................................................................ 155 
Bağ dibində bağlanmış it............................................................... 156 
Həyat fəlsəfəsi ............................................................................... 157 
Günəş Şərqdən doğur .................................................................... 158 
Ehtiyac .......................................................................................... 159 
Ağıllı dəli ...................................................................................... 160 
London .......................................................................................... 161 
Gözümün işığı ............................................................................... 162 
Vətən haqqı ................................................................................... 163 
Xəstə cəmiyyət .............................................................................. 164 
 258
Təbriz xatirələri ............................................................................. 165 
Araz harayı .................................................................................... 166 
Təbrizi tərk edəndə........................................................................ 167 
Ziyalı işığı ..................................................................................... 168 
Məsum nəsillər .............................................................................. 169 
Səhər açılır .................................................................................... 170 
Sevgi axan gözlər .......................................................................... 171 
Əbədi sual ..................................................................................... 172 
İnsan sevgisi .................................................................................. 173 
Dolu sevda .................................................................................... 174 
Mən fəxr edirəm ............................................................................ 175 
Bəzi evlərdə .................................................................................. 176 
Nə üçün? ....................................................................................... 177 
Yaralı göyərçin .............................................................................. 178 
Bir ananın xatirəsi ......................................................................... 179 
Utanıram, Təbrizim ....................................................................... 180 
Gecə-gündüz ruhumdasan ............................................................. 181 
Sevirəm səni, Təbriz ..................................................................... 182 
Ay işığında .................................................................................... 183 
Ayrılıqlar ....................................................................................... 184 
Bir gülü bəslədim .......................................................................... 185 
Söyüd ağacı ................................................................................... 186 
Küsmüş ruh ................................................................................... 187 
Əbədi insanlıq ............................................................................... 188 
Dərd............................................................................................... 189 
Əsgər andı ..................................................................................... 190 
İnsanlıq yolu .................................................................................. 191 
Həyat işığı ..................................................................................... 192 
Ucalıq ............................................................................................ 193 
Günün doğuşu ............................................................................... 194 
Xəzərin sularına ............................................................................ 195 
İbadət ............................................................................................. 196 
Silah dəllallarına ........................................................................... 197 
Məzhəb .......................................................................................... 198 
Kor inam ....................................................................................... 199 
Həyat zövqü .................................................................................. 200 
 259
Özündə azmış insan ...................................................................... 201 
Fikir düşməni ................................................................................ 202 
Allah adına öldürürlər ................................................................... 203 
Şeytan ağalığı ................................................................................ 204 
Zəhər ............................................................................................. 205 
Axtarış ........................................................................................... 206 
Səndəl filosoflarına ....................................................................... 207 
Təzə nəsim .................................................................................... 208 
Təfəkkür ........................................................................................ 209 
İtirilmiş gözəllik ............................................................................ 210 
Möcüzə .......................................................................................... 211 
İnanılmaz cinayət .......................................................................... 212 
Tanrıdan sorğu .............................................................................. 213 
İki duyğu ....................................................................................... 214 
Bakı şəhəri .................................................................................... 215 
Fəqirlik düşməndir insana ............................................................. 216 
O qıza ............................................................................................ 217 
Səni xatırlatdı mənə ...................................................................... 218 
Əlçatmazlıq ................................................................................... 219 
Ucalıq amalı .................................................................................. 220 
O illərin xəyalları .......................................................................... 221 
Heç bilmirəm ................................................................................ 222 
İki dünya ....................................................................................... 223 
Çarmıx ........................................................................................... 224 
Vətən cocuğunun dilindən ............................................................ 225 
Yaraşıq .......................................................................................... 226 
Anam ............................................................................................. 227 
Sevda dəlisi ................................................................................... 228 
Edam hökmü ................................................................................. 229 
Ruhumun işığı ............................................................................... 230 
Qızlara ........................................................................................... 231 
Vətən övladı .................................................................................. 232 
Xəsis sələmçi ................................................................................ 233 
Sevda quşu .................................................................................... 234 
Sevda və cəhənnəm ....................................................................... 235 
Dəyirman daşı ............................................................................... 236 
 260
Hörmət .......................................................................................... 237 
Qarabağ ......................................................................................... 238 
Bir türk mühacirinin dilindən ........................................................ 239 
Londonda Azərbaycan gecəsi ....................................................... 240 
Qürur-gözəllik ............................................................................... 241 
Həyat bu gündür ............................................................................ 242 
Öpüşlərin baldı .............................................................................. 243 
Buruşuq yol ................................................................................... 244 
Həyat yoldaşıma ............................................................................ 245 
Qandal ........................................................................................... 246 
Yarəb, nə vaxtacan ........................................................................ 247 
Savalan .......................................................................................... 248 
Ədalətsizlik ................................................................................... 249 
Əzizə Cəfərzadəyə ........................................................................ 250 
İran cəlladlarına xitab.................................................................... 251 
Mən dözə bilmirəm Vətənsizliyə .................................................. 253 
 
 
 
 
 261
Güney Azərbaycanın iki xalq şairi: 
Balaş Azəroğlu və  
Qulamrza Səbri Təbrizi 
Bakı, 2010 
 
 
 262
«Güney Azərbaycanın səsi kitabxanası» seriyası ilə  
aşağıdakı kitablar nəşr olunmuşdur: 
 
1. Əhməd Ağaoğlu. İran və inqilabı, Bakı, Azərnəşr, 2009 
2. Sabir Nəbioğlu. Səməd Behrəngi (monoqrafiya), Bakı,   
Azərnəşr, 2009 
3. Mədinə Gülgün. Mən bu ömrü yaşadım (şeirlər), Bakı, 
Nurlan, 2010 
4. Güney Azərbaycan: tarixi, siyasi və kulturoloji müstəvidə 
(məqalələr toplusu), Bakı, Azərnəşr, 2010 
5. Sabir Nəbioğlu. Təbrizdən başlanan dünya (monoqrafiya), 
Bakı, Azərnəşr, 2010 
6. Əlyar Səfərli. Bölünmüş Azərbaycan (məqalələr toplusu), 
Bakı, Ozan, 2010 
7. Əlyar Səfərli. Yaralı Azərbaycan (məqalə və müsahibələr), 
Bakı, Ozan, 2010 
8. Güney Azərbaycanın iki xalq şairi: Balaş Azəroğlu və 
Qulamrza Səbri Təbrizi (Şeirlər). Bakı, Azərnəşr, 2010 
 263
Güney Azərbaycanın səsi kitabxanası: № 8 
 
 
 
 
 
 
 
Nəşriyyat redaktoru: 
Məlahət Soltanqızı 
 
Rəssam: 
Günay Sultanlı 
 
Dizayn: 
Cəsarət Ərkivan 
 
Korrektor: 
Aysel Süleymanlı 
 
 
 
 
 
 
Yığılmağa verilmiş 12.11.2010 
Çapa imzalanmış 15.12. 2010 
Həcmi 15 ç/v 
Formatı 60 x 90 
Sayı 500 
Qiyməti müqavilə ilə 
 
 
mətbəəsində çap olunub. 
 
