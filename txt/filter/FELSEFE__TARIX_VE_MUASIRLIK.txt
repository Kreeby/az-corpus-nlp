S.Xəlilov 
 
 
 
 
FƏLSƏFƏ: TARİX VƏ 
MÜASİRLİK 
(FƏLSƏFİ  KOMPARATİVİSTİKA) 
 
 
 
 
 
 
 
 
 
 
Bakı–2006 
 
 
 
Elmi redaktoru və ön sözün müəllifi: 
Ramiz MEHDİYEV 
fəlsəfə elmləri doktoru, professor 
 
 
Rəyçilər: 
Fərman İSMAYILOV,  fəlsəfə elmləri doktoru,  
                     professor 
Rasim OSMANZADƏ, fəlsəfə elmləri doktoru,  
                    professor 
 
 
XƏLİLOV S.S. 
FƏLSƏFƏ: TARİX VƏ MÜASİRLİK  (Fəlsəfi kompa-
rativistika). 
Bakı, «Azərbayсan Universiteti» nəşriyyatı, 2006  - 420 səh. 
 
Kitabda Şərqin və Qərbin bir çox böyük filosofları müqayisə 
olunur; müxtəlif dövrlərdə və müxtəlif coğrafi məkanlarda yaranmış 
fəlsəfi təlimlərdə eyniyyət və fərq məqamları üzə çıxarılır.    
Məqsəd filosofların həyatı, yaradıcılığı və təlimləri haqqında 
məlum bilikləri oxuсulara çatdırmaq olmadığından, əsər dərslik, 
dərs vəsaiti və ya ensiklopedik bir topludan daha çox, dünya fəlsəfi 
fikrinin ayrı-ayrı məqamlarının müəllif mövqeyindən şərhidir.  
 Fəlsəfə ilə peşəkar səviyyədə maraqlananlar üçün nəzərdə tu-
tulmuşdur. 
 
                                                                 ISBN 9952-8050-2-0 
 
 
        0300000000 - 66 
              059 - 2005 X 
 
© S.S. Xəlilov 
© «Azərbayсan Universiteti» nəşriyyatı, 2006
 - 3 -
 
 
 
 
 
 
 
 
 
Ön söz  əvəzi:   FƏLSƏFİ FİKİR TARİXİNİN 
                    AKTUAL PROBLEMLƏRİ  
 
Bəşəriyyət qarşısında duran və həmişə insanları düşün-
dürən, neçə əsrlər ərzində öz aktuallığını itirməyən ümumbəşəri 
fəlsəfi problemlərlə yanaşı konkret ictimai-siyasi mühitin 
xüsusiyyətlərindən, dövrün sosial-siyasi ab-havasından, milli 
özünüdərkin konkret səviyyəsindən doğan yüzlərlə aktual 
problemlər ortaya çıxır ki, onların elmi-fəlsəfi təhlili qaçılmaz 
olur. 
İstənilən problem fəlsəfədə həmişə insan-dünya mü-
nasibətləri kontekstində nəzərdən keçirilir. Bu münasibətlərin 
bütün dövrlərdə bütün insanlar üçün ümumi olan aspektləri ilə 
yanaşı, konkret zaman və məkan daxilində xüsusi aspektləri də 
vardır. Müasir dövrdə Azərbaycanda yaşayan insanların ümum-
bəşəri fəlsəfi problemlərə münasibəti bir neçə mühüm amilin 
təsiri ilə xüsusiləşərək yeni problemlər doğurur. 
Marksizm-leninizm fəlsəfəsindən və bütövlükdə kommu-
nist ideologiyasından imtina etmiş Azərbaycan onun əvəzinə 
yeni bir ideologiya və yeni bir fəlsəfi sistem düşünməyə macal 
tapmadan, keçid dövrünün ziddiyyətləri ilə üz-üzə dayanmalı 
oldu. Müstəqil dövlət quruculuğu prosesi milli özünüdərk 
axtarışlarını sürətləndirsə də, müstəqilliyin ilk illərində yeni 
ideologiyanın, milli fəlsəfi fikrin formalaşmaması və ictimai 
şüurun inertliyi artıq hərəkətə gəlmiş böyük ictimai-siyasi 
proseslərin elmi əsaslarla idarə olunmasına imkan vermədi. 
Düzdür, 1993-cü ildən sonra müstəqil Azərbaycan dövlətinə 
 - 4 -
rəhbərlik edən Heydər Əliyevin böyük siyasi və idarəçilik 
təcrübəsi ölkəmizin böhrandan çıxmasına, dövlət quruculuğu 
işinin uğurla həyata keçirilməsinə, müstəqilliyin möhkəm-
ləndirilməsinə imkan verdi. Lakin ictimai-siyasi, iqtisadi və 
mədəni-mənəvi sahələrdəki keçid prosesləri, hüquqi dövlət və 
vətəndaş cəmiyyətinin qurulması ilə əlaqədar dəyişikliklərin 
elmi izahı xüsusi fəlsəfi tədqiqatlar tələb edir.  
Azərbaycanın, bir tərəfdən, coğrafi-siyasi vəziyyətinə gö-
rə, digər tərəfdən, zəngin təbii sərvətlərə malik olan bir ölkə 
kimi böyük dövlətlərin siyasi və iqtisadi maraqlarının diqqət 
mərkəzində olması onun özünün dünya siyasətinin və 
ümumbəşəri mədəni-mənəvi proseslərin fəal iştirakçıların- dan 
birinə çevrilməsini tələb edir; ölkəmizdə dünya fəlsəfi fikrinin 
aktual problemlərinin tədqiqinə böyük ehtiyac yaranır.   
Beləliklə, fəlsəfi fikir, bir tərəfdən, müstəqillik əldə etmiş 
bir xalqın milli özünüdərk prosesini ehtiva etməli, digər 
tərəfdən də, bir ictimai-iqtisadi quruluşun yenisi ilə əvəzlənmə-
sindən irəli gələn yeni ictimai şüurun elmi-nəzəri səviyyədə 
əsaslandırılmasına xidmət etməlidir. Bütün bunlar fəlsəfənin 
ənənəvi problematikasından kənara çıxmadan, mövcud elmi-
fəlsəfi fikrə istinad etməklə həyata keçirilməlidir.  
Müstəqillik əldə etmiş bir xalqın öz siyasi və iqtisadi 
azadlığını təmin etmək istiqamətindəki fəaliyyəti – müstəqil 
dövlət və təsərrüfat quruculuğu ilə yanaşı, ilk növbədə milli ta-
rixin, ədəbiyyatın, mədəni-mənəvi dəyərlərin yenidən nəzərdən 
keçirilməsi, kommunist ideologiyasının təsirlərindən azad 
edilməsi ilə müşaiyət olunur. Ateizm buxovlarından azad olmuş 
dini şüur yeni inkişaf müstəvisinə keçir və nəticədə dinlə 
ideologiyanın, dinlə fəlsəfənin də yeni münasibətləri formalaşır; 
ictimai şüurda gedən bütün bu yeni proseslərin elmi-fəlsəfi 
təhlilinə ehtiyac yaranır. 
Müasir Azərbaycanda elmi-fəlsəfi fikrin və ictimai-siyasi 
şüur mühitinin formalaşmasında, heç şübhəsiz, klassik və 
çağdaş Qərb fəlsəfi fikrinin böyük rolu vardır. Azərbaycanda 
AFSEA-nın xətti ilə Con Lokkun, İ.Kantın, Karl Popperin, Jan-
Pol Sartrın və digər Qərb mütəfəkkirlərinin yubileylərinin qeyd 
edilməsi heç də sadəcə olaraq bu böyük şəxsiyyətlərin xatirəsini 
qeyd etmək üçün olmayıb, həm də ölkəmizdə elmi-fəlsəfi 
 - 5 -
ictimaiyyətin diqqətini bir daha klassik fəlsəfi irsə, fəlsəfi 
probematikaya yönəltmək, Avropanın intellektual mühiti ilə 
əlaqələri daha da möhkəmləndirmək üçündür.   
Azərbaycanın bir Avropa ölkəsi olaraq inkişafı təkcə 
onun Qərblə sosial-iqtisadi əlaqələrinin artması və Avropa 
ölkələri ilə vahid iqtisadi məkana daxil olması ilə şərtlənmir. 
Burada düşüncə tərzlərinin yaxınlaşması da böyük önəm daşı-
yır. Lakin biz Avropa düşüncə tərzini mənimsəyərkən bunu öz 
qədim düşüncə ənənələrimizi unutmaq hesabına edə bilmərik. 
Ona görə də, Qərb fəlsəfəsi ilə paralel surətdə Şərq müdriklik 
məktəbinin, peşəkar Azərbaycan filosoflarının nəzəri irsinin 
öyrənilməsi böyük əhəmiyyətə malikdir.    
Oxuculara təqdim olunan bu kitab Şərq və Qərb təfəkkür 
tərzlərinin, müxtəlif fəlsəfi təlimlərin müqayisəli təhlilinə – 
fəlsəfi komparativistikaya həsr olunmuşdur. Kitabda ilk növ-
bədə orta əsrlərdə Azərbaycan fəlsəfi fikrinə və ümumən islam 
dünyasında fəlsəfi yaradıcılığa böyük təsir göstərmiş olan 
Platon və Aristotelin təlimləri, onların əsas əlamətdar cəhətləri 
təhlil olunur və bu təlimlərin sonrakı dövrlərdə keçdiyi inkişaf 
yoluna nəzər salınır.  
Platon və Aristotel haqqında minlərlə tədqiqat əsərləri, 
kitablar yazılmışdır və belə güman etmək olardı ki, məqsəd 
ancaq məlum olanları Azərbaycan dilində şərh etməkdən ibarət 
olmalıdır. Lakin müəllif bu iki yunan dahisini tamamilə fərqli 
bir müstəvidə – Şərq və Qərb düşüncə tərzlərinin, fəlsəfə və 
elmin müqayisəsi kontekstində təhlil edir.  
Kitabda Aristotel Qərb fəlsəfi fikrinin, Qərb məfkurəsi-
nin, təbii-elmi düşüncənin ilk böyük nümayəndəsi kimi təqdim 
olunur; Platon təlimi isə, onaqədərki bir sıra digər təlimlərlə 
yanaşı, Şərq fəlsəfi fikrinə aid edilir. Yəni əsas məsələ kimin 
coğrafi baxımdan harada yaşaması yox, nə kimi bir düşüncə 
tərzindən çıxış etməsidir. Ruhun, ideyanın ilkinliyindən çıxış 
edən fəlsəfi təlimlər isə ancaq Şərq təfəkkürünə uyğun gəlir. Bu 
baxımdan, Platonun qədim hind-çin dini-fəlsəfi təlimləri ilə 
uyğunluğu qanunauyğun görünür.  
Platonun orta əsr müsəlman filosofları ilə müqayisəsi də 
xüsusi diqqətə layiqdir. Platon təlimi kitabda bir tərəfdən, 
Fərabi ilə, digər tərəfdən də, qərbli olmalarına baxmayaraq, 
 - 6 -
yenə də Şərq düşüncəsindən çıxış edən Plotin və ekzis-
tensionalizmlə müqayisə olunur.  
Kitabda İbn Sinanın fəlsəfi təlimi də, bir tərəfdən, Aris-
totel  təlimi ilə, digər tərəfdən, müasir fəlsəfi və elmi-psixoloji 
təlimlərlə müqayisədə təqdim olunur.  
Kitabın fəsillərindən biri Qərb fəlsəfəsində dinin fəlsəfi 
əsaslarına, ilk növbədə, İslam dininə münasibət məsələsinin 
təhlilinə həsr olunmuşdur. Müasir dövrdə Qərb ölkələrinin bəzi 
mətbuat orqanlarında Məhəmməd peyğəmbərə təhqiramiz 
münasibətə geniş yer verildiyi bir zamanda islam və xristianlıq, 
ayrıseçkiliyə rəğmən dini hissin universilallığı və mövzuları 
xüsusi aktuallıq kəsb etmişdir. Müəllif Qərb ictimai fikrində 
islama qarşı aqressiv münasibətin və hörmətsizliyin yer ala 
bilməsinin səbəblərini həm də bəzi Qərb filosoflarının fəlsəfi 
həqiqəti dini təəssübkeşliyə qurban verməsi ilə izah edir. Lakin 
digər tərəfdən, Qərbin demək olar ki, bütün böyük filosofları 
«vahid Allah» ideyasına münasibətdə xristianlığa nəzərən daha 
ardıcıl monoteizm mövqeyindən çıxış edən islama yaxınlaşırlar 
ki, bu bölmədə müəllif onların mövqeyini şərh edir və Foma 
Akvinski, Nikolay Kuzanski, Con Lokk, Kant, Hegel, Göte və 
s. bu kimi böyük mütəfəkkirlərin fikirlərindən misallar gətirir.  
Böyük Qərb filosoflarının təlimlərində orta əsr müsəlman 
fəlsəfəsi ilə eyniyyət məqamları təkcə fəlsəfi komparativistika 
baxımından maraq kəsb etməklə qalmayaraq, həm də müxtəlif 
yolların eyni həqiqətlərə gətirib çıxarmasını isbat etmək 
baxımından çox önəmlidir.  
A.Şopenhauerin Şərq fəlsəfəsi ilə bağlılığı fəlsəfə 
tarixçiləri tərəfindən dəfələrlə qeyd edilmiş və tədqiq olun-
muşdur. İfrat qərbçi, xristian ideoloqu və bir alman millətçisi 
kimi tanınan Hegelin təlimində «şərqlilik» və «islamçılıq» 
məqamlarının üzə çıxarılması isə yenidir və bu baxımdan, 
xüsusi maraq doğurur. Daha önəmli bir məqam isə klassik al-
man fəlsəfəsinin banisi Kantın da Şərq fəlsəfi fikri kontekstində 
nəzərdən keçirilməsidir.  
Dünya fəlsəfi fikir tarixində iz qoymuş filosoflar çoxdur. 
Lakin öz fəlsəfi konsepsiyasını yaratmaqdan başqa, bütün 
əvvəlki fəlsəfi bilikləri sistem halına salmaq və özündən sonra 
fəlsəfənin inkişafına təsir etmək baxımından antik dövrdə 
 - 7 -
Aristotelin oynadığı rolu yeni dövrdə Kant oynamışdır. O, 
fəlsəfi fikir tarixinə klassik alman fəlsəfəsi kimi daxil olmuş 
möhtəşəm bir elmi-fəlsəfi məktəbin təməlini qoymuş, Fixte, 
Şellinq, Hegel, Feyerbax kimi görkəmli filosofların yetişmə-
sində böyük rol oynamışdır. Kantın vəfatından çox-çox sonralar 
da kantçılıq, yeni kantçılıq (neokantianstvo) təlimləri geniş 
yayılmış və müasir fəlsəfi fikrin inkişafına önəmli təsir 
göstərmişdir. Hətta Kant təlimini qəbul etməyənlər, Kanta qarşı 
gedənlər də istər-istəməz Kant ideyalarından bəhrələnmiş və 
ona öz münasibətlərini bildirmişlər. Çünki Kant fəlsəfənin elə 
bir məhək daşıdır ki, filosof olmaq istəyənlər bu və ya digər 
məsələ ilə bağlı ona münasibətini heç olmazsa özləri üçün 
aydınlaşdırmalıdırlar.     
Fəlsəfənin elə bir sahəsi yoxdur ki, orada Kant öz sözünü 
deməmiş olsun. İstər qnoseoloji, istər ontoloji, istərsə də 
aksioloji aspektlərdə Kantın öz baxışlar sistemi vardır. Onun 
şah əsəri sayılan «Xalis zəkanın tənqidi» kitabı sanbalına və 
hətta problematikasına görə ancaq Aristotelin «Metafizika»sı ilə 
müqayisə oluna bilər. Lakin o, fəlsəfə tarixində müxtəlif 
aspektlərdən qiymətləndirilmişdir. Bu əsərdə tutduğu mövqeyə 
görə idealistlər Kantı materializmdə, materialistlər idealizmdə 
suçlamış, marksistlər isə onu daha çox aqnostik kimi 
səciyyələndirməyə çalışmışlar. Onun təliminin orijinallığı da elə 
bundadır ki, o, özünəqədərki cərəyanlardan heç birinin təsiri 
altına düşməmiş, sintetik bir təlim yaratmışdır.  
«Xalis zəkanın tənqidi» əsərində göstərilir ki, bütün 
biliklər təcrübədən başlansa da, təcrübə ilə məhdudlaşmır. On-
ların bir qismi idrak qabiliyyətinin özündən törəyir ki, bunları 
da Kant aprior bilik adlandırır. Təcrübədən alınan bilikləri isə 
Kant aposterior bilik adlandırır. Kantı aqnostik adlandıranlar 
buna istinad edirlər ki, o, aposterior biliklərin maddi gerçəkliyə 
adekvatlığını qəbul etmir. Bu məsələnin şərhi zamanı Kant 
«özündə şey» haqqında təlimin əsasını qoyur. Digər tərəfdən, 
biliklərin müxtəlif formaları ilə mühakimələrin müxtəlif 
formaları arasında əlaqə yaradır. Kant analitik və sintetik 
mühakimələri fərqləndirməklə idraki proseslərə diferensial 
münasibətin klassik nümunəsini yaradır. Kanta görə yalnız 
empirik mühakimələr sintetik səciyyə daşımır. Buraya həmçinin 
 - 8 -
aprior (təcrübədən kənar) sintetik mühakimələr aiddir. Məsələn, 
bütün riyazi mühakimlər aprior olmaqla yanaşı, həm də 
sintetikdir. Bu kontekstdə Kant xalis, yəni təcrübədən kənar 
biliklərin təsnifatını verir və kitab da buna uyğun olaraq üç 
hissəyə bölünür: transsendental estetika, analitika və dialektika.  
Kantın idrak nəzəriyyəsinə daxil etdiyi yeni kateqoriyalar 
bütün sonrakı qnoseologiyanın mərkəzində dayanmış, müasir 
epistemologiyanın formalaşmasına xidmət etmişdir. Lakin Kan-
tın tədqiqatları idrak prosesinin öyrənilməsi ilə bitmir. O, 
insanın praktik həyatını, əməli fəaliyyət sferasını da zəka 
zirvəsindən təhlil edir və özünün məşhur «Praktik zəkanın 
tənqidi» əsərində etika problemlərini ön plana çəkir. Məşhur 
Kant antinomiyalarının əxlaq sferasına tətbiqi insan mənəvi 
aləminin dialektik mənzərəsini yaradır. Kantın estetik təlimi də 
bu gün öz müasirliyini itirməmişdir. Gözəlliyi 
məqsədəuyğunluq forması kimi qiymətləndirən Kant estetik 
meyarları əməli və əxlaqi sferalara tətbiq edir.  
Kant ideyaları heç də təkcə kantçılıq və yeni kantçılıq 
təlimlərində davam etdirilmir. XX əsrin bir çox böyük fəlsəfi 
cərəyanları: fenomenologiya, analitik fəlsəfə, germenevtika, 
hətta freydizm də Kant fəlsəfəsinin güclü təsiri altında for-
malaşmışdır. Maraqlıdır ki, Kant təlimi hətta bir sıra teoloji 
cərəyanlar üçün də elmi baza kimi götürülür, Kant etikası yeni 
dini istiqamət – «əxlaqi din» kimi qəbul olunur. Kantın məşhur 
«inam üçün yer təmizləmək naminə biliyi məhdudlaşdırmaq 
lazım gəldi», – fikri teologiyanın xeyrinə mühakimə kimi 
qiymətləndirilir. Halbuki, Kant «dini ancaq zəka çərçivəsində» 
qəbul edirdi. 
Bu qədər müxtəlif, hətta bir-birinə zidd olan fəlsəfi cərə-
yanların Kant təlimindən bəhrələnməsi ilk növbədə bu təlimin 
mürəkkəb və çoxpilləli strukturu ilə, əksiklikləri özündə ehtiva 
etməsi ilə əlaqədardır. Özündən sonrakı fəlsəfəyə və filosoflara 
böyük təsirinin nəticəsidir ki, müasir dövrdə böyük nüfuz 
qazanmış bir çox canlı klassiklərin adı başqaları ilə yox, məhz 
Kantla yanaşı, onun davamçısı kimi çəkilir. «Kant və 
Haydeqqer», «Kant və Husserl», «Kant və Qadamer», «Kant və 
Kassirer» və s., və s. Əlamətdar haldır ki, oxuculara təqdim 
etdiyimiz kitabda da belə bir paralel aparılır: «Kant və 
 - 9 -
Sührəvərdi». Bununla yanaşı, göstərilir ki, burada Kant öz 
xələfləri ilə deyil, sələfi ilə – ondan altı əsr əvvəl yaşamış 
böyük Azərbaycan filosofu ilə müqayisə olunur. Lakin 
Azərbaycanda Kant ideyalarını müəyyən məqamlarda 
qabaqlamış şəxslərlə yanaşı, bu gün bu ideyaları qəbul edən, 
bölüşən və onun davamçısı, tədqiqatçısı olan şəxslər də az 
deyil. Həm də Kanta olan maraq günü-gündən artır.     
Kant fəlsəfi təliminin aspektləri çoxdur. Lakin bu gün ən 
çox diqqəti çəkən və Kantı bizim böyük müasirimiz edən 
təlimlərdən biri onun ümumdünya vətəndaş cəmiyyəti haq-
qında, insan azadlığı haqqında, mədəniyyətin və mənəvi kamil-
liyin dövlətçilikdə rolu haqqında yazdıqlarıdır. Kantın 
«Ümumdünya vətəndaş planı»nda ümumi tarix ideyası» adlı 
əsəri çağdaş dövlət quruculuğu prosesində, dünyada gedən 
qloballaşma prosesinin mahiyyətinin dərk olunmasında böyük 
rol oynayır. Kant azadlıq ideyasının ictimai münasibətlərdə bər-
qərar olmasını ilk növbədə düşüncə azadlığı ilə əlaqələndirir. 
Bizcə, Kantın özü öz misilsiz fəlsəfi yaradıcılığı ilə azad 
düşüncənin nəyə qadir olduğunu gözəl nümayiş etdirmişdir.  
Bu gün Azərbaycanda Kant fəlsəfəsinə münasibəti iki 
aspektdə nəzərdən keçirmək olar. Birincisi, Kant fəlsəfəsinin 
əsaslarının öyrədilməsi, dərsliklərdə və dərs vəsaitlərində bu 
sahənin daha aydın və geniş şərh olunması vacibdir.  İkincisi, 
bütün dünya ölkələri kimi, ölkəmizin fəlsəfə mütəxəssisləri də 
Kant ideyalarının tədqiq olunması və inkişaf etdirilməsi 
sahəsində öz xidmətlərini əsirgəməməlidirlər; oxuculara təqdim 
olunan bu kitab məhz belə bir məqsədə xidmət edir.  
Orta əsrlərdə bütün İslam şərqində olduğu kimi, Azər-
baycanda da fəlsəfi fikir əsasən iki istiqamətdə inkişaf etmişdir. 
Bir tərəfdən, qədim yunan fəlsəfəsinin təsiri ilə məntiq və 
metafizika problemlərinə geniş yer ayrılmış, digər tərəfdən də, 
islam ehkamlarının təsiri ilə kəlamçılıq inkişaf etmiş, Quranın 
düzgün təfsiri məsələsi ön plana çəkilmişdir. Bununla belə, bu 
iki qütb arasında bir sıra başqa fəlsəfi təlimlər də meydana gəl-
mişdir. Buna ən parlaq misal sufilik və işraqilikdir.  
Müasir Qərb fəlsəfəsində dini-mistik düşüncəyə, qədim 
Şərq təlimlərinə, o cümlədən, təsəvvüf və işraqilik fəlsəfəsinə 
meyl getdikcə artmaqdadır. Daha çox elm fəlsəfəsinə, 
 - 10 -
epistemologiya problemlərinə üstünlük verən, ilahiyyat və me-
tafizika problemlərindən qaçmağa çalışan Qərb tədqiqatçıları 
son dövrlərdə insan mənəvi aləminin (Mən-in) öyrənilməsinə, 
şüur fəlsəfəsinə, özünüdərk problemlərinə geniş yer verməyə 
başlamışlar. Yeni problemlərə keçid orta əsrlərin islam 
filosoflarının elmi-fəlsəfi irsini xeyli aktuallaşdırmışdır. Bu 
baxımdan, son illərdə Avropa ölkələrindəki konfransların 
proqramına işraqlik təlimi ilə əlaqədar məruzələrin daxil 
edilməsi xüsusi diqqətə layiqdir. Ona görə də, prof.S.Xəlilovun 
Oksford Universitetində və Hollandiyanın Nicmegen 
Universitetində etdiyi məruzələrin mətnini ingilis dilində son 
söz əvəzi kimi kitaba daxil etməsi əsərin aktuallığını daha da 
artırır.  
Orta əsr Azərbaycan fəlsəfi fikrinin böyük nümayəndəsi 
Şihabəddin Yəhya Sührəvərdinin irsinə maraq getdikcə artır. 
Avropada və ABŞ-da onun əsərlərinin yenidən çap olunması və 
İşraqilik fəlsəfəsinin şərhinə həsr olunmuş yeni-yeni kitablar 
çıxması göstərir ki, orta əsrlərdə irəli sürülmüş konsepsiyalar 
hələ də öz elmi-fəlsəfi dəyərini itirməmişdir. 
Müəllif işraqiliklə yanaşı, orta əsrlərdə daha geniş yayıl-
mış olan təsəvvüf fəlsəfəsinə də müraciət etmişdir. Sufizmin 
bütün aspektləri nəzərdən keçirilməsə də, onun eşq probleminə 
münasibəti müasir dövrün «məhəbbət» anlamı kontekstində 
təhlil edilmişdir. S.Xəlilov böyük Azərbaycan filosofu 
Şihabəddin Yəhya Sührəvərdinin anadan olmasının 850 illik 
yubileyi münasibəti ilə İşraq fəlsəfəsinə həsr olunmuş 
təqdiqatlarını ayrıca bir fəsil kimi kitaba daxil etmiş və işraqilik 
təlimini müasir Qərb fəlsəfi sistemləri ilə müqayisədə nəzərdən 
keçirmişdir ki, bu da kitabın ümumi ruhuna tamamilə uyğun 
gəlir. H.Cavid və C.Cabbarlının fəlsəfi dünyagörüşlərinin həm 
ayrılıqda, həm də qarşılıqlı surətdə və qərb mütəfəkkirləri ilə 
müqayisəli şəkildə şərhi də Azərbaycan fəlsəfi fikir tarixi üçün 
uğurlu addım hesab oluna bilər.    
Kitabda habelə böyük ingilis mütəfəkkiri Con Lokkun 
fəlsəfi təliminə münasibət bildirilmiş, xüsusən onun dini-fəlsəfi 
fikirləri ilk dəfə olaraq Azərbaycan dilində şərh olunmuşdur.  
Con Lokk Yeni dövrün məfkurə əsasını qoyan böyük 
filosoflardan biridir. Azərbaycanın Avropaya inteqrasiya 
 - 11 -
olunduğu bir vaxtda Qərb dəyərlərinin fəlsəfi əsaslarının mə-
nimsənilməsinə böyük ehtiyac vardır. Ona görə də, biz belə 
hesab edirik ki, müasir Avropanın, çağdaş Qərb sivilizasiyası-
nın mənəvi əsaslarını yaradan düşüncə tərzini formalaşdıran 
böyük klassiklərin Azərbaycanda yad edilməsi, onların elmi-
nəzəri və fəlsəfi irsinin dilimizə tərcümə edilməsi və 
araşdırılması böyük əhəmiyyətə malikdir. 
Con Lokkun «İnsan əqli haqqında təcrübə» əsəri indi də 
öz fəlsəfi dəyərini saxlayır və müasir idrak nəzəriyyəsinin elmi 
pirsiplərini müəyyən etməklə, mühüm bir fəlsəfi baxış 
istiqamətinin təməli hesab olunur. Bu baxış isə bizim duyğula-
rımızın heç də insan təxəyyülünün nəticəsi olmayıb, bizi əhatə 
edən şeylərdən, hadisələrdən hasil olduğunu iddia edir. Əsrlər 
boyu kök salmış rasionalist baxışa görə ön plana çəkilən 
düşüncə Con Lokk təlimində duyğuların nəticəsi kimi təqdim 
olunur. Bu təlim Frensis Bekon tərəfindən işlənib hazırlanmış 
empirizm fəlsəfəsindən fərqli olsa da, reallığa münasibət 
baxımından ona çox yaxındır.  
«Ağ lövhə» nəzəriyyəsi də Con Lokkun adına təsadüfən 
aid edilmir. O, doğrudan da anadangəlmə ideyaları qəbul etmir 
və insan idrakını təcrübədən kənarda axtarmır. İdeyanın insan 
qəlbinə əvvəlcədən tanış olması və insanın sadəcə onları 
xatırlaması haqqında Platon təlimi Con Lokk tərəfindən inkar 
edilir. Onun fikrinə görə, «anadangəlmə» biliklər təcrübədən 
kənar olduğuna görə, sadəcə bir uydurmadır. Con Lokk belə 
hesab edir ki, ilk təcrübənin nəticəsi olan biliklər yadda 
saxlandıqdan sonra, əlbəttə,  xatırlana bilər və onu hər dəfə yada 
salmaq üçün şeyin özünü görməyə ehtiyac yoxdur. Bununla 
belə, ideyanın ilkin daşıyıcısı cismlər və hadisələr dünyasıdır. 
Con Lokk ideyaları mürəkkəblik dərəcəsinə görə iki yerə 
bölür. «İlkin keyfiyyətlər» obyektiv səciyyə daşıyaraq bizim 
onlara münasibətimizdən asılı deyil. «İkinci keyfiyyətlər» bizim 
şeylərlə münasibətimiz zamanı ortaya çıxır və subyektiv 
səciyyə daşıyır.  
Con Lokkun fəlsəfi yaradıcılığı heç də təkcə idrak nəzə-
riyyəsi ilə məhdudlaşmayıb, dövlət, hüquq və azadlıq prob-
lemlərini də əhatə edir. O, xalqların suverenliyinin, bütün 
əhaliyə azadlıq və bərabər hüquq verilməsinin tərəfdarı olub, 
 - 12 -
hakimiyyət bölgüsü ideyasını irəli sürürdü.  Azərbaycanda 
hüquqi dövlət və vətəndaş cəmiyyəti quruculuğu şəraitində Con 
Lokkun bu sahədəki fəlsəfi irsi olduqca qiymətlidir.  
Kitabda Şərq və Qərb fəlsəfi fikrinin böyük klassikləri 
sırasında nisbətən müasir dövrün fəlsəfi təlimlərinə də müna-
sibət bildirilmişdir. Böyük filosof, yazıçı, azadlıq carçısı, sülh 
uğrunda mübariz, Nobel mükafatı laueratı Jan-Pol Sartrın 
yaradıcılığı da kitabda xüsusi tədqiqat obyektinə çevrilmişdir. 
Hegel, Husserl və Haydeggerin fenomenoloji təlimlərini davam 
etdirən və varlığın mənasını yeni bir müstəvidə, insan psixikası 
çərçivəsində açmağa çalışan Jan-Pol Sartr öz təlimini təsadüfən 
ekzistensionalizm adlandırmamışdır. İnsan şüurunun, Eqo-nun 
psixik və transendental mövcudluğu önə çəkilmiş, insanın hiss 
və həyacanları, iztirabları, hissi yaşantıları mövcudluğun 
bilvasitə timsalı kimi şərh edilmişdir. Ənənəvi rasionalizm və 
metafizik ontologiyadan daha çox, subyektiv Mən mərkəzə 
çəkilmişdir. Bununla yanaşı, Sartr mövcud fəlsəfi ənənələrə və 
təlimlərə də biganə qalmamışdır. Sartr ekzistensionalizminin 
yaranmasında Husserllə yanaşı, F.Nitsşenin və S.Kerkeqorun da 
böyük təsiri olmuşdur.   
Jan-Pol Sartrın əsas fəlsəfi əsəri olan «Varlıq və heçlik» 
monoqrafiyası 1943-cü ildə, o, əsirlikdən azad olunduqdan 
sonra işıq üzü görmüşdür. Dünyanın çox mürəkkəb və 
keşməkeşli bir çağında, müharibə alovunun bütün Avropanı 
bürüdüyü bir vaxtda Jan-Pol Sartrın xeyli bədbin görünən 
fəlsəfi təlim yaratması təbii görünür.  
Hələ 30-cu illərdə o, öz elmi-fəlsəfi yaradıcılığını Husserl 
fenomenologiyasının davamçısı kimi başlamış və fenomenoloji 
psixologiya probleminə dair bir sıra sanballı əsərlər yazmışdır. 
1936-cı ildə yazdığı «Təxəyyül» və «Transendental Eqo. 
Fenomenoloji təsvirin əsasları», 1939-cu ildə yazdığı 
«Emosiyaların nəzəriyyəsinə dair oçerk» və s. bu kimi fəlsəfi 
tədqiqatlarında o, hələ fenomenologiya təlimi çərçivəsindən 
çıxmamışdı. O, öz ekzistensialist fəlsəfi görüşlərini, elmi-nəzəri 
sistem halında şərh etməzdən əvvəl bədii yaradıcılığında obrazlı 
şəkildə ifadə etmiş, 1938-ci ildə özünün məşhur «Ürək 
bulantısı» romanını yazmışdır. Bu roman ekzistensionalist 
fəlsəfi düşüncənin parlaq bədii ifadəsi sayılır. Lakin əsər 
 - 13 -
özünün xüsusi orijinallığı ilə seçilsə də, dünya ədəbi-bədii 
prosesindən ayrı deyildir. Kitaba daxil edilmiş «C.Cabbarlı və 
C.Sartr» adlı paraqrafda Sartrın bəzi ideyalarının ondan bir qə-
dər əvvəl böyük Azərbaycan mütəfəkkiri və yazıçısı C.Cabbarlı 
tərəfindən irəli sürüldüyü inandırıcı şəkildə əsaslandırılmışdır.   
Jan-Pol Sartr təkcə ekzistensionalizmin banilərindən 
hesab olunmur, o həm də dialektikanın və marksizmin yeni 
dövrdə yaradıcı surətdə inkişaf etdirilməsi sahəsində böyük 
xidmətlər göstərmişdir. Bir tərəfdən marksizmlə polemikaya 
girən Jan-Pol Sartr, digər tərəfdən, ictimai proseslərin obyektiv 
izahı üçün bu təlimin dəyərli müddəalarını müdafiə edir və 
özünün subyektiv idealist məcrasında ona yeni şərh verir.  
Sartr öz şəxsi həyatında faşizmə qarşı kəskin mübarizə 
aparmış, əsir düşmüş, müharibənin bütün işgəncələrini görmüş 
və ən çətin şəraitdə də azadlıq uğrunda mübarizə aparmağın 
labüdlüyünü önə çəkmişdir. Onun çox mürəkkəb ontoloji və 
epistemoloji tədqiqatlarında da biz məhz «azadlıq» ideyasının 
aparıcı rol oynadığını görürük. O, faşizmə qarşı mübarizə 
aparmaqla yanaşı, eyni zamanda sovet hegemonluğuna qarşı da 
çıxmışdır. 
İndi biz marksizmi sadəcə olaraq kənara atmaq deyil, ona 
münasibətimizi nəzəri şəkildə əsaslandırmalı olduğumuz bir 
vaxtda Sartrın bu sahədəki tədqiqatlarının öyrənilməsinə böyük 
ehtiyac vardır. Marksizmə loyal münasibət bəsləməsinə, iki 
dəfə SSRİ-yə səfər etməsinə və Sovetlərlə əlaqələrin yaxşı-
laşması uğrunda mübarizə aparmasına baxmayaraq, J.-P.Sartr 
SSRİ-nin 1956-cı ildə Macarıstanın, 1968-ci ildə isə Çexeslo-
vakiyanın daxili işlərinə qarışmasını və həmin ölkələrdə azadlıq 
hərəkatını yatırmaq üçün hərbi güc tətbiq etməsini kəskin 
surətdə pisləmiş, tənqid etmişdir. Sartr «Dialektik zəkanın 
tənqidi» əsərində marksizmi dövrümüzün təkzibolunmaz 
fəlsəfəsi adlandırmışdır. Onun ən fundamental tədqiqatlarından 
olan bu əsər Sartrın öz fikrinə görə, marksist dialektikanın 
nəzəri əsaslandırılmasına həsr olunmuşdur. O, bu kitabında 
marksist sosial-tarixi praktika konsepsiyasını ekzistensializm 
yönündə dəyişərək fərdi praktikanı ön plana çəkmişdir. 
Göründüyü kimi, Sartrın təlimi çox ziddiyyətli və mürəkkəbdir. 
Bu problemlərə aydınlıq gətirilməsinə böyük ehtiyac vardır.  
 - 14 -
Kitabda J.-P.Sartr yaradıcılığına geniş yer verilməsi onun 
aktuallığını daha da artırır. Müasir ictimai gerçəkliyə, insan 
həyatının kəsb etdiyi yeni məzmun və mənaya minilliklərin 
ənənəvi fəlsəfi problemləri kontekstində baxmaq, çağdaş fəlsəfə 
ilə klassik fəlsəfi fikir arasında sərhədləri aradan götürmək, 
fəlsəfə tarixini vahid, bütöv bir proses kimi nəzərdən keçirmək 
– oxuculara təqdim olunan kitabın əsas məqsədlərindəndir. Ona 
görə də kitabda sələflərin düşüncələrinə artıq keçilmiş, 
tarixləşmiş bir mərhələ kimi yox, bu gün də aktual olan və 
çağdaş həyatı şərtləndirən əsas amillər kimi baxılır.  
Biz kitabda haqqında söhbət açılan bəzi Qərb filosofla-
rına ona görə nisbətən ətraflı şərh verdik ki, müəllif onların 
təlimlərinə ancaq müəyyən bir rakursda baxdığından, oxucunun 
aldığı informasiyanın tamamlanmasına ehtiyac yaranır.  
Kitabda dünya fəlsəfi fikrinin ayrı-ayrı parlaq səhifələri 
müasir fəlsəfi fikir müstəvisinə gətirilir və müəllifin şəxsi 
mövqeyi kontekstində müqayisəli şəkildə təhlil olunur. Burada 
hansı isə bir filosofun həyatı və təlimi haqqında məlumat 
vermək məqsədi qarşıya qoyulmamışdır. Bu baxımdan, 
oxuculara təqdim olunan bu əsər dərslik, dərs vəsaiti və ya 
ensiklopedik bir toplu olmayıb, dünya fəlsəfi fikrinin ayrı-ayrı 
məqamlarına konkret bir fəlsəfi mövqedən baxışdır.  
Bu kitabda müəllifin tədqiqat xarekterli yazıları, araşdır-
maları toplanmış və qruplaşdırılmışdır. Bununla belə, əsər 
bütöv, kəsilməz bir ideya axınını xatırladır. Əsərin qəhrəmanları 
Platon, Fərabi, Cavid və s. deyil; onun ayrı-ayrı bölmələri nə 
vaxtsa yaşamış, cismani həyatını başa vurmuş hansı isə 
filosofun ömür hüdudları ilə məhdudlaşmır. İdeya davam edir; 
həm də bu proses tarixi zaman ardıcılığı üzrə deyil, təməldən 
zirvəyə doğru yüksəliş xətti ilə davam edir. İcraçılar zaman-
zaman dəyişsə də, görülən iş vahid və bütövdür; sadəcə estafet 
əldən-ələ ötürülür. Düzdür, bu yol düzxətli deyil, enişli-
yoxuşlu, dəyişkən istiqamətlidir; hər bir iştirakçı sürət götürmək 
üçün yenidən əvvələ qayıdır və bəzən geriyə doğru qət etdiyi 
yol o dərəcədə çox səy tələb edir ki, sələfləri keçməyə imkan və 
vaxt çatmır, sanki geriyə qayıdış olur. Amma nə vaxtsa, kimsə, 
nəhayət irəliyə çıxmış olur. Ümumbəşəri səylərlə atılan 
addımlar bəşəriyyətin vahid fəlsəfi fikir məkanını formalaşdırır.  
 - 15 -
                                                          
Kim tarixin hüdudlarını keçib, bu çağdaş fəlsəfi fikir məkanına 
daxil ola bilibsə, müəllifin diqqətini də məhz onlar cəlb edir. 
Başqa sözlə bu kitabda fikrin istiqaməti keçmişdən bu günə 
yox, bu gündən (keçmişə baş çəkməklə) bu günədir.     
Əsərə bütövlük verən digər bir cəhət də bundan ibarətdir 
ki, tarixin təfərrüatları yox, ideyanın kəsilməzliyi əsas 
götürülür. Kitabda tarix, elm və fəlsəfəni səciyyələndirən əsas 
cəhətlər nəzərə alınmaqla, Azərbaycanda fəlsəfə tarixinin əsası 
Nizami Gəncəvi tərəfindən qoyulmuş şərh üsulundan istifadə 
edilir. Başqa sözlə, filosofların məkan və zaman mənsubiyyəti 
yox, ideya eyniyyəti önə çəkilir. Zaman fərqi aradan 
götürüldüyündən müəllif müxtəlif dövrlərdə yaşamış filosofları 
eyni zaman müstəvisində müqayisə edir. 
Fəlsəfə tarixinə dair kitablar çoxdur. Lakin müqayisəli 
fəlsəfə tarixi, xüsusən Şərq və Qərb fəlsəfələrinin müqayisəli 
təhlili (fəlsəfi komparativistika), son illərdə çıxan bir-iki kitabı1 
çıxmaqla, bütün MDB məkanında yox dərəcəsindədir. Bu 
baxımdan, kitabın gələcəkdə rus dilində də nəşr edilməsi 
məqsədəuyğun olardı. 
 
Ramiz Mehdiyev  
Fəlsəfə elmləri doktoru, professor 
 
 
 
 
 
 
 
 
 
1 Məs.: Сравнительная философия. - М.,  «Восточная литера-
тура», 2000.– 344 с; История современной зарубежной филосо-
фии: Компаративистский подход. Санкт-Петербург 1997.– 480 с.    
 - 16 -
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Giriş: FƏLSƏFİ KOMPARATİVİSTİKA  
        TƏDQİQAT İSTİQAMƏTİ KİMİ 
 
Müasir fəlsəfi düşüncənin mənimsənilməsi və inkişaf et-
dirilməsi üçün klassik fəlsəfi irsin nə dərəcədə önəmli olduğunu 
geniş izah etməyə ehtiyac yoxdur. Biz sadəcə bu məsələyə iki 
fərqli yanaşmanın mahiyyətini aydınlaşdırmağa çalışacağıq. 
Birinci yanaşmanın əsasında fəlsəfənin keçdiyi tarixi in-
kişaf yolu haqqında, ayrı-ayrı filosofların həyat və yaradıcılığı 
haqqında məlumat vermək, onların hansı mövzularda və nə ki-
mi əsərlər yazdığını sistemli şəkildə şərh etmək dayanır. Belə 
yanaşma fəlsəfi düşüncədən daha çox, elmi-tarixi düşüncənin 
 - 17 -
məhsuludur. Burada ideyalar qəliblərə salınmış şəkildə verilir 
və təsnif olunur. Fəlsəfi fikrin cərəyanlara bölünməsi və 
müxtəlif filosofların bu və ya digər cərəyana daxil edilməsi 
əslində şərti xarakter daşıyır. Artıq məlum ideyaların kiminsə 
tərəfindən təkrar edilməsi ona «filosofluq statusu» vermir. Bu 
mənada hər bir filosof tarixə özünün fərdi, təkrarolunmaz 
düşüncələri ilə və ya yaratdığı yeni sistemlə düşməlidir. Daha 
ciddi təsnifat zamanı «davamçılar» və «tərəfkeşlər» sıradan 
çıxır və yalnız ideya müəllifləri önə çəkilir.  
İkinci yanaşma ideyaların sistemləşdirilməsinə əsaslanır. 
Burada hansı ideyanın nə vaxt və kim tərəfindən söylənməsi 
deyil, ideyanın özü önə çəkilir. Belə olduqda min il bundan 
əvvəl söylənmiş ideya ilə, yüz il bundan qabaqkı və ya ən 
müasir ideya eyni qrupa düşə bilər. Qədimdə irəli sürülmüş bir 
fikir çağdaş tədqiqatçı tərəfindən yenidən canlandırılır və 
müasir fəlsəfi araşdırmaların strukturuna daxil edilir. Bu zaman 
tarixilik elə bir önəm daşımır, belə ki, fəlsəfə tarixi elə 
fəlsəfənin özü olur.  
Bəzən eyni bir ideya müxtəlif dövrlərdə, fərqli coğrafi 
məkanlarda müstəqil surətdə irəli sürülür; bu halda tarixi il-
kinlikdən daha çox, məhz hansı ideyanın, hansı fəlsəfi fikrin 
sonrakı inkişaf prosesinə təsir göstərməsi daha önəmli olur. 
Daha doğrusu, hər hansı ideya yalnız dünya fəlsəfi fikrinin 
strukturuna daxil olarkən, zaman oxunda bütöv proses kimi gö-
türülən fəlsəfə tarixinin tərkib hissəsinə çevrilmiş olur. Lakin bu 
ümumbəşəri fəlsəfi yaradıcılıq prosesindən kənarda qalmış bir 
çox fərdi fəlsəfi sistemlər də vardır ki, fəlsəfə tarixinin əsas 
məqsədlərindən biri, zaman-zaman geriyə dönərək onları da bu 
ümumi prosesin kontekstinə daxil etməkdən ibarətdir. Bu 
axırıncı deyilənlər daha çox dərəcədə bir sıra orta əsr islam 
filosoflarının yaradıcılığına aiddir ki, onlar neçə əsrlər ərzində 
diqqət mərkəzindən kənarda qalsa da, öz dəyərini itirməmiş və 
onların bu gün də orijinal bir tədqiqat olaraq ümumi fəlsəfi 
prosesə qatılmasına böyük ehtiyac vardır. 
Tarixi gedişatdan kənarda qalmış belə tədqiqatların üzə 
çıxarılması, müasir fəlsəfi dildə yenidən şərh olunması təkcə bu 
böyük filosofların xatirəsini əbədiləşdirmək və ya ədaləti bərpa 
etmək baxımından deyil, həm də müasir fəlsəfi fikrin inkişafına 
 - 18 -
yeni impuls vermək baxımından önəm daşıyır. Belə ki, İbn Sina 
və Ş.Sührəvərdi kimi böyük mütəfəkkirlərin bir sıra ideyaları 
Q.Dekart, İ.Kant, E.Husserl və s. tərəfindən yenidən deyilibsə, 
bu heç də o demək deyildir ki, indi bizim vəzifəmiz ancaq tarixi 
ədaləti bərpa edərək onların xidmətlərini fəlsəfə tarixinə öz 
adları ilə daxil etməkdən ibarət olmalıdır. Məsələ burasındadır 
ki, heç kim, heç kim tərəfindən tam təkrar olunmur. 
Ş.Sührəvərdinin dedikləri Kantda tamamilə başqa bir 
kontekstdə deyilir və başqa bir nəzəri sistemin tərkib hissəsi 
kimi təqdim olunur. Sührəvərdinin isə öz sistemi vardır və bu 
sistem çağdaş ideya müstəvisinə gətirildikdə tamamilə yeni 
məqamların üzə çıxmasına imkan açır. Yəni bizim vəzifəmiz 
heç də yalnız təsadüfdənmi, yaxud məqsədyönlü surətdəmi 
dünya fəlsəfi fikir tarixindən kənarda qalmış (saxlanmış) Şərq 
filosoflarına «bəraət qazandırmaq», onların haqqını özünə 
qaytarmaqdan ibarət olmayıb, həm də onların ideyalarını çağdaş 
problematika və terminologiya kontekstində yenidən 
canlandırmaq və müasir fəlsəfi axtarışların strukturuna daxil 
etməkdən ibarətdir. Nə vaxtsa söylənmiş fikirlərin, 
konsepsiyaların bu gün aktuallığını saxlayıb-saxlamadığı, 
fəlsəfi baxımdan dəyərini hələ də itirmədiyi ancaq bu zaman 
məlum olur.  Əks-təqdirdə keçmiş təlimlər fəlsəfi baxımdan 
yox, ancaq tarixi baxımdan maraqlı ola bilər. Beləliklə min illər 
boyu yaranmış və «fəlsəfə tarixi» adı altında toplanmış müxtəlif 
təlimlərin sinkretik toplusu bu günün elmi-fəlsəfi meyarları 
baxımından nəzərdən keçirilib diferensiallaşdıqda onların 
böyük bir qismi zamanın təsiri ilə köhnələrək məhz tarixə aid 
olsa da, bəlli bir qismi hələ də müasir fəlsəfi fikrin simasını 
müəyyən etməklə tarixə deyil, fəlsəfəyə aiddir.   
Açıq demək lazımdır ki, Avropada və Rusiyada çıxan fəl-
səfə tarixi dərslikləri əsasən Qərb fəlsəfəsini əhatə edir. Bunun 
da səbəblərindən biri odur ki, hətta böyük fəlsəfə klassiklərinin 
(Hegel, Feyerbax, Rassel və s.) fəlsəfə tarixinə dair 
mühazilərində və kitablarında əsasən Qərb fəlsəfəsi əhatə 
edilmişdir. Onlar bunu açıq deməkdən də çəkinmirlər ki, fəlsəfə 
elə Qərb fəlsəfəsindən ibarətdir. Avropa ölkələrinin fəlsəfə 
tarixi dərsliklərində adətən «ərəb fəlsəfəsi» adı ilə cəmi 2-3 
 - 19 -
ışdır. 
                                                          
səhifə material verilir.1  
Hətta ayrıca orta əsrlər fəlsəfəsi adı altında çıxan kitab-
larda da çox vaxt orta əsr «islam» fəlsəfəsinə demək olar ki, yer 
verilmir. Məsələn, Avropada çox geniş yayılmış olan 
F.Ç.Koplstonun irihəcmli «Orta əsrlər fəlsəfəsi tarixi» kita-
bında2 islam fəlsəfəsinə cəmi 25 səhifə yer ayrılmışdır. Hal-
buki, həmin dövrdə Avropada fəlsəfə, hətta dini-fəlsəfi fikir 
məhz müsəlman filosoflarının təsiri ilə formalaşm
Görünür, tək-tək tədqiqatçıların səmimi etirafına baxma-
yaraq, bütövlükdə Qərb ictimai fikri (dərsliklərə, ensiklope-
diyalara daxil edilən və geniş kütlələrə, gənc nəslə təqdim 
olunan prioritet fikir) bundan ibarətdir ki, fəlsəfə elə Qərb 
fəlsəfəsidir; onu əvvəlcə qədim yunanlar yaratmış, müəyyən 
fasilədən sonra yenə də avropalılar davam etdirmişlər. Şərqdə 
isə fəlsəfənin əvəzinə həmişə mistika yayılmışdır.3   
Qərb fəlsəfəsi və Şərq mistisizmi. Ənənəvi olaraq Şərqlə 
bağlanan və «Şərq müdrikliyi» kimi yayılan hikmət dünyası da 
nə isə fəlsəfədən fərqli bir şey kimi qəbul olunur. Təsadüfi 
deyildir ki, müsəlman filosofları və islam dünyasında yaranmış 
fəlsəfi cərəyanlar haqqında fəlsəfi kontekstdə, fəlsəfə tarixinə 
dair əsərlərdə deyil, daha çox dərəcədə şərq-şünaslıq 
istiqamətindəki əsərlərdə bəhs olunur. Yəni Şərq, o cümlədən 
müsəlman dünyası hansı isə sahələrdə ixtisaslaşmış şəkildə yox, 
inteqrativ, hətta sinkretik şəkildə öyrənilir. Motiv isə, görünür, 
budur ki, Şərqdə heç ixtisaslaşma getməmiş, düşüncə özü 
sinkretik olmuşdur. «Şərq müdrikliyi» də nəzəri təfəkkür 
müstəvisində yox, əməli düşüncə, praktik ağıl müstəvisində 
nəzərdən keçirilir. Burada, əlbəttə, həqiqət də vardır. Müdriklik 
həyatla, əməli işlə sıx surətdə bağlıdır. Avropada Şərqin siması, 
1 Məsələn, Skandinaviya universtitetləri üçün dərslik kimi 
buraxılmış 800 səhifəlik fəlsəfə tarixi kitabı; rusca tərcümə:  Гуннар 
Скирбекк, Нилс Гилье. История философии. М., 2000. стр. 250-
255. 
2 Коплстон Фредерик Чарлз. История средневековой филосо-
фии. М., 1997. – 512 с. 
3 Bax, məs.: Тор Андре. Исламские мистики. С-П.: 2003.  
А.Д.Кныш. Мусульманский мистицизм: краткая история – Спб.: 
2004. – 464 с. və s. 
 - 20 -
simvolları kimi tanınan Nizami, Mövlana, Sədi Şirazi, Hafiz və 
s. məhz həyat hikmətlərini tərənnüm edirdilər. Sufizmə də 
Qərbdə ən çox ona görə maraq vardır ki, burada mənəviyyat 
fəlsəfəsi həyat tərzi ilə birləşir. İslam özü bir dünyagörüşü 
olmaqla yanaşı, ilk növbədə müəyyən həyat tərzini, mənəvi 
prinsipləri ehtiva edir. Bütün bu məsələlər inteqrativ şəkildə – 
«şərqşünaslıq» (bəzən daha konkret – «islamşünaslıq») adı 
altında öyrənilir. Amma orta əsr islam fəlsəfəsinə ümumbəşəri 
fəlsəfi inkişaf prosesinin aparıcı bir mərhələsi kimi yanaşılmır.            
Bizim tədqiqatçılar isə fəlsəfənin inkişaf tarixində bizə 
məxsus səhifələrin də olduğunu daha çox tarixi aspektdə yada 
salır və bununla kifayətlənirlər; müsəlman filosoflarının hansı 
ideyalarının müasir fəlsəfi fikrin formalaşmasında rol 
oynadığını və onların öz aktuallığını nə dərəcədə saxlaya bil-
diyini araşdırmağı isə «unudurlar». Bəli, islam fəlsəfəsi bir 
qayda olaraq orta əsrlərin timsalında yada salınır. Və bu zaman 
orta əsr (islam) fəlsəfəsi adlandırdığımız mərhələnin nə də-
rəcədə orijinal olduğunu, antik fəlsəfəyə nisbətdə nə də-rəcədə 
müstəqil və yeni olduğunu araşdırmağa da bəzən ehtiyac 
duymuruq. Böyük fəxarətlə «Şərq renessansından» danışırıq. 
Amma fərqinə varmırıq ki, biz orta əsrlərdə müsəlman 
mütəfəkkirlərinin xidmətini ellin mədəniyyətinin (və fəlsəfəsi-
nin) yenidən oyanışı, dirçəlişi kimi qəbul etməklə, əslində bir 
sıra Qərb tarixçilərinin iddialarını təsdiqləmiş oluruq Av-ropa 
renesansından sonra yeni Avropa mədəniyyəti (və fəlsəfəsi) 
yarandı. Bəs Şərq renessansından sonra nə yaranıb?  
Renessans özü müstəqil bir zirvə, nəticə kimi götürülür. 
Halbuki, renessansdan məqsəd yeni bir tərəqqi üçün platforma, 
postament hazırlamaqdır. Digər tərəfdən, orta əsr müsəlman 
filosoflarının yeganə mənbəyi antik fəlsəfə və ya ellin 
mədəniyyəti olmamışdır.  Burada Şərqin öz qədim fəlsəfi 
düşüncə ənənələri, zərdüştilik, hind-çin fəlsəfəsi və s.-dən də 
istifadə olunmuşdur. Ən başlıca xidmətlərdən biri isə, islam 
dünyagörüşünün fəlsəfi əsaslarının işlənib-hazırlanması 
olmuşdur. Əl-Qəzalinin bütün fəlsəfi yaradıcılığı bu məqsədə 
xidmət etmişdir və sonralar xristian sxolastları ən çox məhz 
onun ideyalarından bəhrələnmişlər. Antik fəlsəfi fikrin islam 
ehkamları ilə uzlaşdırılması əslində yeni mahiyyətli, hətta çox 
 - 21 -
                                                          
vaxt yeni məzmunlu fəlsəfi problemlərin, ideyaların ortaya 
çıxmasına səbəb olmuşdur. Məlum fəlsəfi nəzəriyyələr arasında 
ən çox yeni platonçuluğa meyl edilməsi də müsəlman 
filosoflarının antik fəlsəfi təlimlərə seçkili münasibət 
bəsləməsinin nəticəsi idi. Seçkili münasibət üçün isə əvvəlcə 
müəyyən meyarlar, məxsusi mövqe olmalıdır.      
Qərb filofosları çox vaxt yunan fəlsəfəsi ilə özləri ara-
sında körpü rolunu da bizə «çox görürlər». B.Rassel yazır: 
«Bütün Qərb fəlsəfəsi – yunan fəlsəfəsidir və bizi keçmişin bö-
yük mütəfəkkirləri ilə bağlayan iplərin nə vaxtsa qırılmasını 
qəbul etmək olmaz».1 
Təəssüf ki, ümumdünya sivilizasiyasında, ümumbəşəri 
fəlsəfi fikir tarixində bizim də payımız olduğunu iddia edə 
bilmək üçün ancaq orta əsr müsəlman filosoflarının və alim-
lərinin yaradıcılıqlarına istinad etməli oluruq. Amma çox vaxt 
bu «pay» da inkar olunur və ya nəzərdən qaçırılır. Görünür 
unuduruq ki, tarixi yazmaq haqqı da bu gün güclü olanların 
əlindədir. Əbu Turxan demişkən, «bu günü olmayan xalqın 
keçmişi də yoxdur». Özümüzün ümumbəşəri fəlsəfi fikir 
tarixində həmmüəllif statusumuzu təsdiqləmək üçün çağdaş 
fəlsəfi fikir səviyyəsində dayanan, dünya fəlsəfə ictimaiyyəti 
tərəfindən nüfuz sahibi kimi qəbul olunan filosoflara 
ehtiyacımız vardır. Əks təqdirdə biz ancaq bütün dünya üçün 
yazılmış fəlsəfə tarixinin dişarında, harada isə özümüz üçün 
əlavə bir tarix yazmaqla təskinlik tapmalı olacağıq. «Şərq 
fəlsəfəsi», «islam fəlsəfəsi» və s. bu tipli kitabların çoxalması 
və getdikcə həcmlərinin artması, harada nə yazılıbsa tərcümə 
olunub, köçürülüb, yeni imzalar altında nəşr olunması, görünür, 
bunun nəticəsidir ki, «Qərb öz tarixini yazır, biz də 
özümüzünkünü yazaq» mülahizəsi rəhbər tutulur. Halbuki, əsas 
məqsəd bunları özümüzə yox, bu gün dünya fəlsəfi fikrində 
aparıcı rol oynayan, müasir fəlsəfi fikrin simasını müəyyən 
edən Qərb tədqiqatçılarına isbat edə bilməkdir. Bunun üçün isə, 
bir tərəfdən, müqayisəli təhlil lazımdır: «həqiqət müqayisədə 
üzə çıxır». Digər tərəfdən, müqayisə aparmağa, tarixi keçmiş 
haqqında keçərli söz deməyə, yenidən ölçməyə, öz meyarından 
1 Б.Рассел. Мудрость Запада. М., Республика, 1998, стр. 26. 
 - 22 -
çıxış etməyə, artıq formalaşmış stereotipi dəyişməyə haqqı 
(nüfuzu) çatan, dünya fəlsəfə ictimaiyyəti tərəfindən qəbul 
olunan, «sayılan» çağdaş filosoflar lazımdır.       
Tarix ilə müasirlik bir-birini tamamlayır. Dünya fəlsəfi 
fikrinin ön sıralarına çıxmaq, aktual fəlsəfi problemlərlə bağlı 
tədqiqat aparmaq, yaradıcı ideyalarla çıxış etmək üçün isə 
ümumbəşəri fəlsəfə tarixinin yenidən nəzərdən keçirilməsi, 
daha obyektiv mövqedən şərhi, tənqidi təhlili tələb olunur.  
Bu gün, informasiya almaq imkanlarının çox geniş və 
yüksək olduğu bir şəraitdə qədim hind-çin fəlsəfi təlimlərindən 
tutmuş ən müasir tədqiqatlara qədər hərtərəfli məlumat bolluğu 
vardır və bunların dilimizə tərcüməsi, əlbəttə, yaxşı haldır. 
Lakin fəlsəfənin xüsusiyyəti bundan ibarətdir ki, burada 
məlumat bolluğu, tarixi təfərrüatlar deyil, yaşarlı fikirlərin önə 
çəkilməsi vacibdir; mətnlərin tərcümələri deyil, ideyaların 
«tərcüməsi» önəmlidir. İdeyalar «tərcümə olunarkən», 
terminoloji fərqlər aradan qaldırılarkən, mətnlər ortaq məxrəcə 
gəlir və təkrarlanan hissələr atıldıqdan sonra ancaq yeni, orijinal 
ideyalar qalır. Bu proses fəlsəfi-tarixi reduksiya prosesidir. 
Fəlsəfə tarixi təkrarlardan, perspektivsiz kənaraçıxmalardan 
təmizləndikdən sonra müasir fəlsəfi fikir səviyyəsi ilə 
eyniləşmiş olur. Nəticədə bir çox keçmiş filosoflar 
müasirlərimizdən daha böyük səlahiyyətlə çağdaş fəlsəfənin 
yaradıcıları, müəllifləri olurlar. 
Bu kitabın əsas missiyası da klassik fəlsəfənin yaşarlı 
ideyalarını müasir fəlsəfi fikir müstəvisinə çəkmək və 
ümumbəşəri fəlsəfi fikir tarixinin reduksiyası sayəsində daha 
mükəmməl fəlsəfi bir sistem üçün zəmin hazırlamaqdan iba-
rətdir.         
 
 
 
 
 
 - 23 -
 
 
 
 
 
 
 
 
 
 
 
 
FƏLSƏFƏ, TARİX, TARİX FƏLSƏFƏSİ VƏ 
FƏLSƏFƏ TARİXİ 
 
«Tarix» anlayışı üç müxtəlif səviyyədə və mənada isti-
fadə olunur. Birincisi, sosial-tarixi proses, ictimai inkişaf kimi; 
ikincisi, ictimai hadisələrin xronoloji ardıcıllıqla təsviri – «tarix 
elmi» kimi, və nəhayət, üçüncüsü, – bu prosesin insan 
tərəfindən bütöv bir fenomen kimi duyulması və dərk olunması 
mənasında – «tarix fəlsəfəsi» kimi. Burada terminlərin ənənəvi 
işlənməsindən yaxa qurtara bilsək və məsələyə konseptual 
yanaşmağa çalışsaq, görərik ki, tarixçilərin tədqiqat predmeti 
olan «tarix» və filosofların tədqiqat predmeti olan «tarix», heç 
də üst-üstə düşmür. Belə ki, birinci halda söhbət zaman və 
məkanca bölünmüş, ayrılmış və müstəqilləşmiş lokal 
hadisələrin «canlandırılması» və sonradan ipə-sapa düzül-
məsindən, canlı hadisələrin cansız toplusundan gedirsə, ikinci 
halda söhbət məkan-zaman müəyyənliyi və sərhədləri itmiş, 
bütövün içinə qatışmış hadisələrdən, daha doğrusu, ha-
disələrdən yox, bütövün özündən gedir. Hadisənin «canlan-
dırılması», onun təsvirinin «elmiləşdirilməsi» – daxili səbə-
biyyət əlaqələrinin tapılması heç də o demək deyildir ki, hər bir 
 - 24 -
                                                          
hadisəni başqa hadisələrin səbəbiyyət zəncirindəki davamı kimi 
vermək mümkündür. Hər hansı bir hadisənin tarixi zərurət kimi 
anlaşılması onun bütöv sosial tarixi proses kontekstində 
nəzərdən keçirilməsini tələb edir. Bu isə ancaq o zaman 
mümkündür ki, mərkəzində həmin hadisə dayanan bütöv tarix 
mənzərəsi çəkilmiş olsun. Onda biz nə qədər hadisə varsa, o 
qədər alternativ tarixlər yaratmış olarıq. Tədqiqata cəlb olunmuş 
hadisəni zərurət kimi təqdim edə bilmək üçün tarixçilər digər 
hadisələri təsadüf kimi və ya ictimai-tarixi fon kimi verməyə 
məcbur olurlar. Bəs tarixi prosesin bütövlüyü necə dərk oluna 
bilər?  
K.Yaspers yazır: «Tarix özü nəhəng bir hadisə kimi 
görünür. Bu hadisə bilavasitə varlığın substansiyasından əmələ 
gəlir ki, onun hərəkəti bütövlükdə ruhun hərəkətidir və o həyata 
keçmək üçün müxtəlif konkret hadisə və vasitələrdən, bəzən 
dəhşətli vasitələrdən istifadə edir. Ayrıca bir insan ruhun bu 
böyük, əhatəli tarixi təcəssüm prosesinə qarşı çıxa bilmir və 
hətta özü ölməli olsa da, ona «hə» deməli olur».1 Daha sonra 
K.Yaspers bu fikrini Hegelin xristiansayağı tarix fəlsəfəsi ilə 
uzlaşdırır. Burada tarix yalnız ruhun dünya səyahəti və 
sərgüzəştləri kimi deyil, həm də düşünülmüş və zamanca 
düzənlənmiş, nizamlı realizasiya prosesi kimi izah olunur. Tale 
və qədər anlamının təsbit olunması məsələnin dini aspektidir. 
Önəmli olan isə budur ki, dinlə əlaqələndirilib-
əlaqələndirilməməsindən asılı olmadan, insan bir tərəfdən 
tarixdə itir, digər tərəfdən də, tarixi özündə itirir. Tarix özü də 
xronoloji mənada itir, keçmiş bu günlə eyni müstəviyə gəlir və 
həmin müstəvidə gələcəyin rüşeymləri də görünür. 
Bəli, fəlsəfə üçün zaman və məkan lokallığı yoxdur. İlk 
baxışda nə qədər paradoksal görünsə də, əsas problemlərindən 
biri zaman və məkanın tədqiqi olan fəlsəfənin özü – fəlsəfi 
düşüncə zaman və məkanın fövqündə dayanır.   
Aristotelin məşhur «poeziya fəlsəfəyə tarixdən daha ya-
xındır», daha dəqiqi «poeziya tarixdən daha fəlsəfi və daha 
1 Карл Ясперс. Всемирная история философии. Введение. 
Санкт-Петербург, «Наука», 2000, стр. 64-65. 
 - 25 -
                                                          
ciddidir» fikri1 poeziyadakı fəlsəfəliyi ifadə etməkdən daha 
çox, tarixdəki «fəlsəfəsizliyi» (anti-fəlsəfi mahiyyəti) ifadə edir. 
Belə ki, tarix və fəlsəfə insan təfəkkürünün diametral əks 
qütblərində qərar tutur və bütün digər düşüncə formaları bu iki 
qütb arasındakı spektrin müxtəlif məqamlarından ibarətdir. 
Hegel «fəlsəfə tarixi» anlayışını izah etməyə çalışarkən 
diqqəti tarix ilə fəlsəfə arasındakı əkslikliyə yönəldir: «Fəlsəfə 
dəyişməz, əbədi olanı, özlüyündə mövcudatı dərk etmək istəyir; 
onun məqsədi – həqiqətdir. Tarix isə nə vaxtsa mövcud olmuş, 
başqa bir vaxtda isə sıradan çıxmış və yeri başqaları tərəfindən 
tutulmuş olanlardan danışır. Əgər biz bundan çıxış ediriksə ki, 
həqiqət əbədidir, onda o keçici olanların sırasına daxil olmur və 
deməli, onun tarixi yoxdur. Amma əgər onun tarixi varsa, tarix 
ancaq idrakın keçmiş obrazlarının təsviri olduğundan, burada 
həqiqəti tapmaq mümkün deyil, belə ki, həşiqət ötəri, keçmiş 
ola bilməz».2  
Tarix artıq baş vermiş hadisələri «öyrənir», daha doğrusu, 
təsvir edir. Başqa sözlə, tarix hadisələrin gerçək gedişatının – 
gerçəkliyin surəti, təsviridir. Əlbəttə, tarixçi baş vermiş 
hadisələrin sadəcə şəklini çəkmir, çəkə də bilməz. Çünki tarix 
indi yaşadığımız həyatın deyil, nə vaxtsa keçmişdə yaşanmış bir 
həyatın restavrasiyası cəhdidir. 
Aristotel mövcudatın iki halını fərqləndirir: imkan ha-
lında olan varlıq və gerçəkləşmiş varlıq.3  Başqa sözlə, söhbət 
potensial və aktual mövcudatdan gedir. Hansı isə ideya konkret 
dövrün və şəraitin tələbi ilə gerçəkləşirsə, öz maddi 
təcəssümünü tapırsa və ya elmi-terminoloji simvolika ilə ifadə 
olunursa, – o artıq tarixə düşmüş olur. Amma tarixi şəraitin 
dəyişməsi ilə həmin imkanın (ideyanın, planın) sıradan çıxması 
da mümkündür, hər bir yeni şəraitdə yaşarlı olması və yenidən 
realizasiya imkanını saxlaması da. Əgər imkan maddi və ictimai 
1 Аристотел. Поетика. (Poeziya sənəti haqqında. – tərcüməçi 
Aslan Aslanovdur). Б., «Azərnəşr», 1974, səh. 63. 
2 Г.В.Ф.Гегель. Лекции по истории философии. Книга первая. 
Санкт-Петербург, «Наука», 2001, стр. 74.  
3 Аристотель. Метафизика. 1045 а 30// Сочинения в 4-х 
томах, т. 1, М., 1976, стр.232. 
 - 26 -
                                                          
realizasiya ilə və ya tarixi şəraitin dəyişməsi ilə 
«gücsüzləşirsə», yenidən realizasiya potensialını itirirsə, deməli 
o mahiyyəti ifadə etmir. Artıq baş vermiş hadisə ancaq tarixdə 
qala bilər. Mahiyyətlər, ideyalar isə əbədidir. Fəlsəfi təlimlərin 
də tarixdə qalması, yaxud tarixin sədlərini keçərək çağdaş fikir 
dünyasında aktuallığını saxlaması, bu təlimlərin nə dərəcədə 
həqiqi mahiyyətlər, ideyalar üzərində qurulmasından asılıdır. 
Başqa sözlə, fəlsəfi təlim həqiqətən fəlsəfidirsə o heç də tarixdə 
qalmayaraq həmişə müasir olur.  
Məşhur fəlsəfə tarixçisi Kuno Fişer də diqqəti fəlsəfə ilə 
tarix arasındakı əksliyə yönəldir. O, «Fəlsəfə tarixi elm kimi» 
adlı əsərində fəlsəfə tarixinin hətta mümkünlüyünü belə şübhə 
altına alır: «Tarix və fəlsəfə anlayışları arasında belə bir əkslik 
vardır: tarix hadisələrin zamana görə varisliyi olmadan təsəvvür 
edilə bilməz, fəlsəfə isə həqiqətin dərki üzərində qurulur ki, 
həqiqət də ancaq şeylə tam uyğunluq halında olan təsəvvürdən 
ibarətdir. Burada iki imkan vardır: təsəvvür şeyə ya uyğundur, 
ya da uyğun deyil. Birinci halda təsəvvür həqiqi, ikinci halda 
yanlışdır. Həqiqət ancaq birdir, o hadisələrin zamana görə 
varisliyini ifadə etmir və deməli onun tarixi də yoxdur».1 
Əgər biz «fəlsəfə» anlayışını onun bütün tarix boyu 
keçdiyi təkamül kontekstində araşdırmalı olsaq, müxtəlif 
dövrlərdə müxtəlif lokal elmi-mədəni mühitlərdə bu anlayışın 
xeyli dərəcədə fərqli mənaları ifadə etdiyini və bu mənaların 
zaman oxunda düzülüşünün hansı isə ardıcıllığı, qa-
nunauyğunluğu əks etdirmədiyini və beləliklə, müntəzəm 
təkamüldən danışmağın qeyri-mümkün olduğunu görərik. 
Lakin bu fərqli anlamların geniş spektrində bütün 
dövrlərin və elmi-mədəni mühitlərin, bütün düşüncə tərzləri və 
elmi paradiqmaların sərhədlərini keçərək bu günə qədər gəlib 
çıxmış parlaq zirvələr vardır ki, onlar bu dəyişkənlikdə və 
müxtəliflikdə bir növ oriyentir rolunu oynamaqla fəlsəfi fikrin 
bir ana xətti olduğunu və əsrlərin öz arasında bu zirvələrdən 
keçən vahid ideya xətti ilə bağlandığını göstərir. Bu zirvələr 
1 Куно Фишер. История философии как наука // История 
Новой философии; Декарт: его жизнь, сочинения и учение. – 
СПб.: Мифрил, 1994, стр.4. 
 - 27 -
böyük fəlsəfə klassiklərinin əsərləridir.  
Piramidanın aşağısı nə qədər geniş sahəni əhatə etsə də, 
zirvəyə yaxınlaşdıqca müxtəliflik aradan götürülür və bütün 
böyük klassiklərin eyni problemlər ətrafında və əslində həm də 
eyni bir dildə yazdığı ortaya çıxır. Və ancaq zirvələrin 
müqayisəli təhlili fəlsəfi fikrin nisbi müstəqil bir inkişaf yolu 
keçdiyini sübut edir.  
Fəlsəfənin əsas problematikasını və fəlsəfi fikrin mahiy-
yətini müəyyənləşdirmək üçün ən düzgün yol fəlsəfə tarixinin 
izlənməsi deyil, insan təfəkkürünün müasir mərhələdəki 
strukturunda onun nisbi yerinin təyin olunmasıdır. Başqa sözlə, 
fəlsəfənin özünəməxsusluğu elm, din, incəsənət, əxlaq, siyasət, 
hüquq və s. şüur formaları ilə müqayisədə müəyyənləşdiril-
məlidir. Və ancaq müasir baxımdan, məhz fəlsəfi fikir kimi 
dəyərləndirilməli olan sahənin meyarları ayırd edildikdən sonra 
əvvəlki tarixi mərhələlərdə həmin bu şüur formalarının 
qarşılıqlı nisbəti haqqında fikir yürütmək olar. Ancaq belə 
yanaşdıqda, məsələn, orta əsrlərdə fəlsəfəyə aid edilən bir 
mövzunun və ya əsərin müasir anlamda əslində ilahiyyata, ya-
xud elmə, siyasətşünaslığa aid olduğu aşkara çıxır. 
(Müasir dövrdə fəlsəfi problem kimi qoyulan bir məsə-
lənin tarix boyu hansı formalarda qoyulduğu və hansı kon-
tekstlərdə öyrənildiyi də araşdırıla bilər.)  
Beləliklə, fəlsəfənin mahiyyəti də, predmeti də, əsas 
problemləri də ilk növbədə onun keçdiyi tarixi inkişaf yolundan 
deyil, müasir insanın müasir düşüncə və fəaliyyət me-
xanizminin strukturundan intixab edilməlidir.  
Tarix hadisələrin baş verdiyi dövrdə onların iştirakçısı və 
şahidləri tərəfindən qələmə alınmış səlnamələr, təsvirçi mətnlər, 
arxiv materialları əsasında sonrakı dövrlərdə yaradılan 
versiyalar və sistemli şərhlərdən yaranır.  
Tarix elm və fəlsəfə ilə əks qütb təşkil edir. Fəlsəfə ilə 
tarixin arasında çox geniş bir fikir sahəsi dayanır ki, elmi və 
bədii təfəkkür də bura daxildir. Aristotelin yuxarıda iqtibas 
gətirdiyimiz «poeziya fəlsəfəyə tarixdən daha yaxındır» fikri də 
bu kontekstdə daha çox aydın olur.  
Əvvəla, tarixçi mahiyyətləri yox, hadisələri təsvir edir.  
İkincisi, tarixçi bilavasitə özünün deyil, başqalarının şa-
 - 28 -
hidliyi əsasında, müxtəlif mənbələrdən aldığı informasiyaların 
təhlili əsasında model qurur, şərh verir.  
Üçüncüsü, tarixçi hər bir dövrdə hadisələrin mümkün 
gedişat variantları, imkanlar içərisindən ancaq birinin, gerçək-
ləşmiş, həyata keçmiş variantın təsvirini verir. (İmkan ma-
hiyyətə, gerçəklik isə hadisəyə uyğun gəlir).  
Dördüncüsü, tarixçinin düşüncə tərzi, təfəkkür üslubu ha-
disələr dövründə yaşayan və onları təsvir edən şəxslərin 
düşüncə tərzi və təfəkkür üslubundan fərqli olduğundan tarix 
bəzənə-bəzənə, «düzənlənə-düzənlənə» gedir. Başqa sözlə, 
təfəkkürün inkişafı keçmişdə qalmış hadisələrin özünə təsir edə 
bilməsə də, təsvirinə, şərhinə təsir göstərir.  
Fəlsəfə hadisələri deyil, mahiyyəti əks etdirdiyindən onun 
tədqiqat obyekti zaman-məkan müəyyənliyinə malik deyil. 
Keçmişdə deyilmiş fəlsəfi bir fikir, həm də müasir dövrə aid 
olmaq əzmindədir. Başqa sözlə, fəlsəfə klassiklərinin əsərləri bu 
gün yazıb-yaradan müasir filosofların əsərləri ilə eyni zamandan 
və eyni məkandan bəhs edir. Yəni, klassiklər müasir 
filosofların müasirləridir. Platonla, Fərabi ilə, Dekartla tanış 
olmaq üçün keçmişə – tarixin dərinliyinə yox, fəlsəfəyə – ideya 
dünyasının dərinliyinə baş vurmaq lazımdır. 
Beləliklə, tarixdə müasir insan (tarixçi) keçmişi əks et-
dirdiyi halda, fəlsəfədə keçmiş insan (filosof) təkcə öz dövrünü 
yox, həm də müasirliyi əks etdirir.  
Fəlsəfə tarixində isə müasir insan keçmiş insanın düşün-
cələrini təhlil edir. Eyni dövrdə yaşayanların müəyyən mə-
sələlər haqqında düşüncələrini müqayisə etməklə yanaşı, həmin 
məsələlərə dair müasir informasiya bazasından və çağdaş 
düşüncədən də istifadə edir. Və çox vaxt zaman fərqi itir, 
keçmiş bir təlimin izahı üçün müasir tədqiqatçıya və müasir bir 
təlimin izahı üçün keçmiş tədqiqatçıya istinad edilir. Yaxud, 
iki keçmiş filosofun düşüncələri, aralarında neçə yüz il 
fərq olmasına baxmayaraq, məsələ problemlər üzrə 
qoyularkən və müqayisəli təhlil aparılarkən onlar eyni zaman 
müstəvisində nəzərdən keçirilirlər. (Hadisələr özü də, elə bil ki, 
təkrar olunur. «Yeni – yaxşı unudulmuş köhnədir»).  
Fəlsəfədə kimin «köhnə», kimin daha müasir olması 
xronologiya ilə deyil, təlimlərin və terminologiyanın müasir 
 - 29 -
                                                          
fəlsəfəyə yaxınlıq dərəcəsi ilə müəyyən edilir. Təkcə bir faktı 
nəzərə almaq kifayətdir ki, R.Dekart İbn Sinadan 600 il sonra 
yaşasa da, onun fəlsəfədə (hətta riyaziyyatda da – Dekart 
koordinat sistemi adlanan məkan modelinin İbn Sina tərəfindən 
irəli sürlməsi faktı çox önəmlidir.1) Qərb dünyası üçün yeni 
sayılan bir sıra fikirləri sadəcə təkrardan ibarətdir, hətta bəzən 
geriyə doğru atılmış addımdır. İbn Sina ilə Dekart arasında, 
Sührəvərdi ilə Kant, hətta Husserl arasında parallellər bizim 
qarşımızda fəlsəfi fikir tarixinin tamamilə başqa bir mənzərəsini 
açmış olur.  
Şərq fəlsəfəsi, xüsusən orta əsrlərdə islam dünyasında ya-
ranan yeni fəlsəfi baxışlar nəzərə alındıqda Qərb fəlsəfi fikir ta-
rixinə təzədən baxmaq lazım gəlir. Və zaman elə bil ki, altı əsr 
sürüşür. Təsadüfi deyildir ki, bu sətirlərin müəllifi Oksford Uni-
versitetində keçirilən Fenomenologiya üzrə III Dünya Konqre-
sində məruzəsini məhz bu səbəbdən Sührəvərdi-Dekart-Husserl 
xronoloji ardıcıllığı ilə yox, Dekart-Sührəvərdi-Husserl ardıcıl-
lığı ilə şərh etməli olmuş və Qərb filosoflarının diqqətini ideya 
tarixindəki məqsədyönlü (və ya təsadüfi) sürüşmələrə 
yönəltmişdir.2 
Biz çox vaxt fikri xalis şəkildə götürərək onun hansı dövr 
düşüncəsinin məhsulu olmasını heç nəzərə də almırıq. (Amma 
gərək alınsın. Çünki düşüncə tərzləri müxtəlif olur).  
Dövrün düşüncə tərzi dəyişsə də, görünür, dəyişiklik ən 
çox üst qatda gedir. Zəmanə dərin qatlara nüfuz edə bilmir. 
Zira, hadisələrdə müxtəliflik olduğu halda, mahiyyətlərdə 
eyniyyət və sabitlikdir.  
Tarix zəruri və ya təsadüfi olmasının fərqinə varmadan 
artıq baş vermiş hadisələrdən bəhs edir.  
Elm nisbi zəruri hadisələri, yəni müəyyən şərtlər daxi-
lində baş verməli olan  hadisələri, başqa sözlə səbəb-nəticə mü-
nasibətlərini öyrənir.    
1 Bax:  Ибн Сина. Избранные философские произведения. М., 
«Наука», 1980, стр. 107-108. 
2 S.Khalilov. Al-Suhravardi’s doctrine and phenomenology. – The 
Third World Congress of phenomenology. Program. Wadham 
College, University of Oxford, England, August 15-21, 2004.  
 - 30 -
Fəlsəfə varlığın dəyişməyən qatlarını, dəyişkənlik görün-
tüsü arxasındakı sabitliyi  öyrənir. 
Tarix dəyişiklikləri, elm dəyişmənin qanunauyğunluqla-
rını, fəlsəfə sabit qalanları əks etdirir.  
Fəlsəfə dünyanı zaman və məkan xaricində öyrənir. Za-
man və məkan müəyyənliyi isə tarixin tələbidir. Elmdə tarixi 
zaman prosessual zamanla – müddətlə əvəz olunur. Elm 
müstəvisində zaman münasibətləri səbəbiyyət, məkan müna-
sibətləri komporativliklə qarşılıqlı təsir şəklində ortaya çıxır.  
Tarix təkcələr (hadisələr), elm ümumilər arasındakı mü-
nasibəti öyrənir. Fəlsəfə isə ən ümumilər (universalilər) ara-
sındakı münasibətləri öyrənməklə yanaşı, tarixin özünü də 
ümumilər müstəvisində nəzərdən keçirir. İnsan da, bəşəriyyət 
də əbədi ideya dünyasının sakinlərinə çevriləndə fəlsəfənin 
predmetinə daxil olurlar. 
İnsansızlaşmış dünya, insaniləşmiş dünya, insanlı dünya 
və insan dünyası... 
Bunlardan birincisi elmin, (təbiətşünaslığın), ikincisi li-
rikanın və müvafiq incəsənət sahələrinin, üçüncüsü tarixin, epik 
ədəbiyyatın və sosial elmlərin dördüncüsü isə psixoloji dramla-
rın (və psixologiyanın) predmetini təşkil edir. İnsansızlaşmış 
(maddi) dünya, hissi təcrübə və məntiqi təfəkkürlə, insaniləş-
miş, rəmziləşmiş dünya emosiya və təxəyyüllə, insanlı dünya 
bədii-sosial idrakla, insan dünyası spekulyativ şüurla inikas 
olunur. 
Xalis maddi olan birinci ilə xalis mənəvi olan axırıncı 
arasında mənəviləşmiş maddi  və maddiləşmiş mənəvi  dünya-
lar yerləşir. Bu dünyaların qarşılıqlı əlaqəsi və vəhdəti, onların 
hamısının bir tam halında birləşməsi – fəlsəfənin predmetini 
təşkil edir. Bu böyük dünyanın makrostrukturu fəlsəfi tə-
fəkkürlə mənimsənilir.  
Hadisə ilə mahiyyətin, maddiyyatla mənəviyyatın, insan-
sızlaşmış dünya ilə insan dünyasının əlaqəsini öyrənmək 
ehtiyacından fəlsəfə yaranır. 
Tarix olanı, elm ola biləni, fəlsəfə olmalı olanı öyrənir. 
Elm gerçək dünyanı təsvir və izah edir, fəlsəfə əsl (həqiqi) dün-
yanı təsəvvür etməyə çalışır. Elm insanın barışmalı olduğu 
reallığı, fəlsəfə insanın yüksəlməli olduğu idealı ifadə edir.  
 - 31 -
Tarix hafizəni, elm real dünyanı, incəsənət romantik, 
fəlsəfə ideal (həqiqi) dünyanı öyrənir. Elm soyuq ağlın, fəlsəfə 
qaynar zəkanın məhsuludur.  
Tarix nasiranə, elm soyuqqanlı, fəlsəfə poetikdir.  
Tarix hadisələr səviyyəsində qərar tutur, elm hadisələrdən 
mahiyyətə gedir, fəlsəfə isə mahiyyətdən başlayır. 
Dünyanı dərk etmək üçün elm, dünyanı duymaq üçün 
poeziya, incəsənət var. Fəlsəfə isə duyğulu idrakdan və poetik 
səviyyəyə qalxmış elmdən yaranır. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 - 32 -
 
 
 
 
 
 
 
ÜMUMBƏŞƏRİ VƏ MİLLİ FƏLSƏFİ FİKİR 
TARİXİNDƏ VƏHDƏT VƏ ÖZƏLLİK 
MƏQAMLARI 
  
Bütün milli özünəməxsusluq imkanlarına baxmayaraq, 
fəlsəfə əsasən ümumbəşəri səciyyə daşıyır. Çünkü başlıca 
məqsəd insanları (insan qruplarını) bir-birindən fərqləndirmək-
dən daha çox, ümumiyyətlə insanı, onun mahiyyətini, həyatın 
mənasını, dünya ilə münasibətini araşdırmaqdır. İnsanların öz 
arasındakı fərq fəlsəfi tədqiqatın sonrakı, diferensiallaşmış 
pilləsində üzə çıxır. Özünü dərk etmək istəyən insan, əlbəttə, öz 
fərdi (və milli) xüsusiyyətlərini də  dərk etməyə çalışır. Lakin o, 
əvvəlcə insan ümumisini, insan varlığının səciyyəsini dərk 
etmək məcburiyyətindədir. Həm də ancaq bu ümumiləşmə 
səviyyəsindəki düşüncələr və tədqiqatlar bütün bəşəriyyət 
miqyasında əlaqələndirilə və ortaq məxrəcə gətirilə bilər.  
Məhz bu baxımdan, Zərdüştün, Konfutsinin, Sokratın 
fikirləri ümumbəşəri səciyyə daşıdığı kimi Fərabinin, İbn Sina-
nın, Bəhmənyarın fəlsəfi tədqiqatları da ümumbəşəri məz-
munludur. Bəzən fəlsəfə tarixi ayrı-ayrı xalqların fəlsəfi fikir 
tarixləri kimi (məsələn, «qədim yunan fəlsəfəsi», «islam ölkə-
lərində fəlsəfə», «klassik alman fəlsəfəsi» və s.) təsnif edilir. 
Lakin bunun heç bir elmi-metodoloji əsası yoxdur. Söhbət 
ancaq vahid ümumbəşəri fikir prosesinə hansı xalqın hansı 
dövrdə və nə kimi bir pay verməsindən, bu prosesdə nə dərə-
cədə fəal iştirakından gedə bilər ki, bu da «fəlsəfə tarixi»nin 
predmetinə aid olan məsələ deyil. 
Fəlsəfə tarixi ümumbəşəri fəlsəfi fikrin vahid bir proses 
kimi inkişaf yolunu əks etdirir. Təbiidir ki, ilk fəlsəfə tarixçiləri 
də məhz filosofların özləri olmuşlar. Platonun «Dialoq»ları, 
 - 33 -
Aristotelin «Metafizika»sı onaqədərki fəlsəfi fikir haqqında 
məlumat verən, onların məğzini əks etdirən əsas mənbələr 
hesab olunur. Hələ antik dövrdə bəzi filosoflar daha çox məhz 
fəlsəfə tarixi üzrə ixtisaslaşmışdılar. Buna ən gözəl misal 
Diogen Laertski sayıla bilər. Plutarx əsasən tarixçi olsa da, həm 
də fəlsəfə tarixçisi idi. Azərbaycanda da fəlsəfi fikir tarixinə 
dair məlumatlar lap çoxdan, hələ orta əsrlərdən qələmə 
alınmışdı. Nizami Gəncəvinin «İsgəndərnamə» əsəri (xüsusən 
«İqbalnamə») bir sıra mühüm ümum-bəşəri fəlsəfi ideyalar və 
dünya xalqlarının bir çox böyük filosofları haqqında məlumat 
verilməsi baxımından da olduqca əhəmiyyətlidir. Əlbəttə, 
Nizami peşəkar fəlsəfə tarixçisi deyildi, lakin onu 
Azərbaycanda bu sahədə yazan və ən azı böyük maarifçilik 
missiyası yerinə yetirən ilk müəlliflərdən biri hesab etmək olar.  
Nizami özünəməxsus dahiyanə bir fəhmlə fəlsəfə tarixinə 
bir tarix kimi deyil, məhz bir fəlsəfə kimi yanaşır. Belə ki, 
müxtəlif dövrlərdə fərqli ölkələrdə yaşamış böyük filosoflar 
tarixi və coğrafi sədləri aşaraq bir stol arxasında oturur, daha 
doğrusu, vahid hökmdarın dövrəsinə toplaşırlar. «Fikrin, 
ideyanın zamanı və məkanı yoxdur», – mövqeyindən çıxış edən 
Nizami məclisə tarixin qaranlıqlarında qalanları deyil, bütün 
zamanlar üçün nur mənbəyi olanları toplayır və özü də onlarla 
bir məclisdə əyləşir. Məclisə yeddi filosof çağırılmışdır. İkisi 
isə ev sahibləridir. Hökm sahibi, qılınc tutan İsgəndər və söz 
sahibi, qələm tutan Nizami. Əslində bütün deyilənlər Nizaminin 
öz fikir süzgəcindən keçib qələmə alınır. O, özündən əvvəl 
yaşayanların mövqeyini sonrakı zamanların bilikləri ilə 
zənginləşdirir və yeni arqumentlər əlavə edir. Məsələn, Falesin 
(Nizamidə «Valis») «hər şey sudan yaranmışdır» fikrini inkişaf 
etdirərək və təkmilləşdirərək digər aqreqat hallarının sudan necə 
törəyə biləyəcəyinin elmi-bədii tərənnümünü verir; su 
seyrələndə od və hava, qatılaşanda torpaq yaranır: 
 
 Mən də ərz eləyim: dünyaya təməl, 
 Məncə, su olmuşdur hər şeydən əvvəl. 
 Qızğın hərəkətdən və çaxnaşmadan, 
 O yerə çatdı ki, od oldu əyan.  
 İldırım buxardan ayırdı odu, 
 - 34 -
                                                          
 Bundan rütubətli hava doğuldu. 
 Suyun qatılığı getdikcə artdı, 
 Həmin qatılıq da yeri yaratdı.1 
 
Daha sonra Nizami suyun ilkinliyini isbat etmək üçün 
«nütfə» ilə bağlı misal gətirir ki,2 bunun da «Qurani-Kərim»in 
təsiri ilə deyildiyinə şübhə yoxdur.3 Beləliklə, Falesin mövqeyi 
sonrakı dövrlərin biliklərindən də istifadə etməklə 
arqumentləşdirilir. Eyni sözləri Nizaminin, digər filosofların 
təlimlərinə münasibətilə bağlı da demək olar.  
Bir şey şəksizdir ki, burada Nizaminin fəlsəfə tarixçisi ki-
mi, yoxsa yaradıcı filosof kimimi çıxış etdiyini ayırmaq çox 
çətindir.  
Fəlsəfə tarixi məsələləri Füzulinin də yaradıcılığında mü-
hüm yer tutur. Füzuli də elmi-fəlsəfi əsərlərində təkcə mü-
səlman filosoflarının yaradıcılığına deyil, həm də qədim yunan 
filosoflarına müraciət etmiş və onlardan iqtibaslar gətirmişdir. 
Nizaminin «İqbalnamə»sində Falesin dilindən deyilən fikirlərə 
Füzulinin «Mətləül-Etiqad» əsərində də rast gəlirik: «İlk ünsür 
sudan ibarətdir, suyun hər bir şəklə düşmək qabiliyyəti 
olduğuna görə onun sıxlaşıb-bərkiməsindən yer, 
(incələşməsindən) od və hava əmələ gəlmişdir. Göy isə odun 
tüstüsündən törənmişdir».4 Füzuli özü də bu fikrə tərəfdar çıxır 
və Qurani-Kərimin Hud surəsindən 7-ci ayəni misal gətirir: 
«Onun ərşi su üzərində idi».  
Füzuli Pifaqordan, Heraklitdən, Demokritdən, Platondan 
da misallar gətirmiş və özünə doğma olan «varlığın səbəbi 
məhəbbətdir» (Heraklit) ideyasını önə çəkmişdir.  
Füzuli yunan filosoflarından iqtibas gətirməklə kifayət-
lənmir, onları müəyyən bir ideyanın izahı üçün, məqsədyönlü 
surətdə yada salır. Məhəmməd peyğəmbərə istinadla söylədiyi 
və özünün də bütün yaradıcılığı boyu önə çəkdiyi «Tanrının ilk 
1  Nizami Gəncəvi. İsgəndərnamə. B., «Çaşıoğlu», 2004, səh. 396. 
2 Yenə orada, səh. 397. 
3 Bax: məsələn, Qurani-Kərim: Ən-Nəhl surəsi, 4-cü ayə;  yaxud 
Ət-Tariq surəsi, 6-cı ayə və s.   
4 M.Füzuli. Əsərləri, 5-ci cild, Bakı, «Elm», 1985, səh.94. 
 - 35 -
                                                          
yaratdığı şey ağıldır» fikrini qədim yunan filosoflarının 
əsərlərində də arayaraq, bunu xüsusilə vurğulayır. Pifaqora 
istinadən əvvəlcə ağıl ilə ruhun, sonra digər şeylərin ya-
radıldığını iddia edir. Füzulinin mövqeyindən yanaşıldıqda 
Aristotel də fəal əqlin hər şeydən öncə olduğunu qəbul edir: 
«Ağıl öz mahiyyətini və səbəbiyyətini xatırlamış (kursiv 
mənimdir – S.X.) və bu xatırlamadan şeylər nəşət etmişdir».1  
Diqqətlə yanaşıldıqda Füzuli yunan filosoflarının fikir-
lərinə müraciətdə çox vaxt sərbəstlik göstərir. Nizami kimi, o da 
yeri gələndə öz fikrini başqasının vasitəsi ilə deyir. Məsələn, 
yuxarıda Aristotelə istinadən dediyi fikirdə xatırlama aktı 
yaradıcılıq üçün əsas kimi verilir. Qədim Şərqin dualist 
mənbələrinə istinadla yazdığı fikirdə də ilk mənbə olan müdrik 
nur (Sührəvərdidə: Nur əl-Ənvər) özü haqqında düşünərkən bu 
düşüncədən  varlığın iki əsası olan işıq və qaranlıq 
yaranmışdır.2  Daha sonra Heraklitə istinadən dediyi fikrə görə, 
İlk ünsürün təsəvvüründən ruh və əql yaranmışdır.3 Fəlsəfə 
tarixindən məlum olduğuna görə, iradə və təsəvvürün dünyanın 
əsası kimi götürülməsi Şopenhauerə məxsusdur. Maraqlıdır ki, 
Füzuli də eyni mövqedən çıxış edir; nəyi isə xatırlamaq, düşün-
mək, təsəvvür etmək onun yaranışı, hissi mövcudluğu üçün şərt 
olur. «Nəyinsə yaranması üçün onu istəmək, lap çox istəmək 
lazımdır» fikri İsa peyğəmbərdə də vardır.4 «İstəmək» isə bir 
tərəfdən, iradi akt olsa da, digər tərəfdən, sevgi, məhəbbətdir. 
«Varlığın səbəbi məhəbbətdir» qənaətinə Füzuli fikrin məhz 
yuxarıda göstərdiyimiz təkamül yolu ilə gəlib çıxmışdır. 
Bəli, Füzuli də Nizami kimi, böyük fəlsəfə klassiklərinin 
fikirlərinə sərbəst yanaşır və onları öz ideya təkamülünə yol 
yoldaşı edir. Amma mahiyyətlər çox aydın ifadə olunur. Mə-
sələn, Platonun təlimi belə izah edilir: «Aləm iki aləmdən iba-
rətdir: 1. Əql aləmi ki, əqli qəliblər və ruhani surətlər oradadır. 
2. İçərisində cismani bədənlər və növə mənsub cismlər olan və 
parlaq bir güzgü kimi əşyanın şəklini özündə əks etdirən duyğu 
1 Yenə orada, səh.94-95. 
2 Yenə orada, səh.95. 
3 Yenə orada. 
4 İncil. Əhdi Cədid. Stokholm, Bibliya Tərcümə İnstitutu, 1993 
 - 36 -
                                                          
(hiss) aləmi; belə ki, bu aləmdəki varlıqlar o aləmdəki 
varlıqların izləri (inikası)-dir».1 
Göründüyü kimi, orta əsrlərdə Azərbaycanda fəlsəfə ta-
rixinə dair ayrıca əsərlər yazılmasa da, bu mövzuya geniş yer 
verilmiş, əvvəlki filosofların yaradıcılığına hörmət və ehtiramla 
yanaşılmış, onların fikirləri yığcam şəkildə təqdim və şərh 
olunmuşdur. Sonralar M.F.Axundovun da öz yaradıcılığında 
fəlsəfə klassiklərinə müraciət etməsi, onlarla pole-mikaya 
girməsi Azərbaycanda fəlsəfi fikrin klassik ənənələr üzərində 
qurulmasından və onun peşəkar səviyyəsindən xəbər verir.  
M.F.Axundov həm özü Cəlaləddin Rumi (Mollayi-
Rumi), David Yum, Con Stüart Mill kimi görkəmli filosoflar 
haqqında ayrıca məqalələr yazmış, Mənsur Həllacın, Ə.Ca-
minin, Spinozanın, Volterin və s. mövqelərinə münasibət 
bildirmiş, həm də ədəbi və fəlsəfi fikir tarixinin, tənqidi təhlilin 
əhəmiyyətini vurğulamaqla öz qələmdaşlarına bu sahədə çox 
yazmağı tövsiyə etmişdir: «…Yeni tərbiyə tapan gəncləri təşviq 
etmək üçün alimlərin, fazillərin, filosofların, həkimlərin, şair və 
ordu sərkərdələrinin ən məşhurlarının həyatını dəxi yaza 
bilərsən. Onların əsərlərindən, yazılarından və fikirlərindən 
parçalar, hünərlərinə dair misallar yazmalısan».2 Əlbəttə, 
M.F.Axundovun əsərlərinin məzmunu ilə əlaqədar, xüsusən 
onun şairlərə, nəzmlə yazılan fəlsəfələrə, Şərq düşüncə 
ənənələrinə münasibəti ilə əlaqədar mübahisə etmək olar, amma 
bizi indi maraqlandıran sadəcə keçmiş irsə müraciət, tənqidi 
təhlil ənənəsidir. 
Əslində Azərbaycanın böyük yazıçı və filosoflarının 
klassik fəlsəfi irsə sayğılı münasibəti, fəlsəfə tarixinin önəmli 
məqamlarını öz təlimlərinə daxil etmələri, məşhur filosofları 
dönə-dönə yad etmələri Əbu Nəsr Fərabi, İbn Sina kimi böyük 
müsəlman filosoflarının qoyduğu ənənənin davamıdır. 
Fərabinin Platon və Aristotel təlimini necə geniş və anlaşıqlı 
şəkildə şərh etdiyini yada salmaq kifayətdir.  
Yeni dövr filosoflarının da böyük bir qismi öz təlimlərini 
1 Yenə orada, səh.94. 
2 M.F.Axundov. Kritika // Bədii və fəlsəfi əsərləri. B., «Yazıçı», 
1987, səh. 334.   
 - 37 -
yaratmaqla bərabər fəlsəfə tarixinə müraciət etmişlər. Hegel, 
Feyerbax, B.Rassel, K.Yaspers kimi böyük filosofların fəlsəfə 
tarixini də sistemləşdirmək cəhdləri xüsusi diqqətəlayiqdir. 
Əlbəttə, Qərb filosoflarının «tarixçiliyində» Şərqə münasibətdə 
müəyyən unutqanlıq hallarına tez-tez rast gəlirik. Amma təbii 
ki, hərə ilk növbədə özünün daha yaxşı bildiyini önə çəkir.  
İnsanın özünü məhz bir insan olaraq dərk etmək tə-
şəbbüsləri ilə yanaşı, onun özünü bir millət nümayəndəsi olaraq 
da anlamaq və ifadə etmək təşəbbüsləri təbiidir. Hər bir xalqın 
bir millət olaraq formalaşmasında milli məfkurənin və fəlsəfi 
fikrin böyük rolu vardır. Lakin ümümbəşəri fəlsəfi fikir heç də 
milli məfkurələrin məcmusu şəklində yaranmır. Milliliyin 
fövqünə qalxan, insanın mahiyyətindən, ümumiyyətlə insan 
həyatının məna və məqsədindən çıxış edən ayrı-ayrı böyük 
mütəfəkkirlərin fəlsəfi yaradıcılığı onlara bütün bəşəriyyətin, 
insan cinsinin adından danışmaq səlahiyyəti verir. Müasir 
fəlsəfənin gəlişməsində müxtəlif dövrlərdə müxtəlif xalqların 
nümayəndələri öncül rol oynamışlar. Bəşəriyyət vahid olduğu 
kimi fəlsəfi fikir tarixi də vahiddir.  
Bununla belə, fəlsəfi fikrin harada, nə vaxt və hansı isti-
qamətdə inkişaf etməsi ayrı-ayrı millətlərin sosial, iqtisadi, 
mədəni-mənəvi durumları ilə də sıx surətdə əlaqədardır.  
Milli fikri ümumbəşəri ilə müqayisə edə bilmək üçün, 
heç şübhəsiz, əvvəlcə milli Məni  həm duyğu, həm də təfəkkür 
səviyyəsində tanımaq tələb olunur. Əks halda doğma və yadı 
fərqləndirmək, sənə məxsus olanı başqalarına məxsus olandan 
ayırmaq mümkün olmaz. 
Dərk olunmuş vətənpərvərlik, təbii ki, daha dayanıqlı və 
daha faydalı olur. Vətəni, xalqı, milləti sevərəkdən və bəzən 
hətta məhz sevdiyinə görə ona ziyan da vurmaq mümkündür. 
Vətənin, millətin nə ilə səciyyələndiyini bilmədikdə, onun 
rasional simasını görmədikdə, mənafeyini dərk etmədikdə, 
sadəcə sevgi notları üzərindəki qurulmuş fəaliyyətin fayda 
gətirmək şansı ziyan gətirmək ehtimalına bərabər olur. 
Milli özünüdərk və fərdi fəaliyyətlərin bu kontekstə sa-
lınması tələbi hər bir adamın üzərinə ağır yük qoyur. Və bunu 
hər bir adamdan tələb etmək də düzgün deyil. Yəni, hər bir 
adam fəaliyyət göstərmək üçün əvvəlcə filosof ola bilməz. Mil-
 - 38 -
lətin, vətənin elmi-fəlsəfi özünüdərk konsepsiyası milli 
intellektin səfərbər olunmasını tələb edir. O, əvvəlcə milli 
filosoflar və ictimai-siyasi liderlər tərəfindən işlənib hazırlan-
malı və ancaq bundan sonra geniş kütlələrin sərəncamına 
verilməlidir. Lakin elmi-fəlsəfi dildə yox, elmi-kütləvi, fəlsəfi-
publisistik, poetik dildə, bədii obrazlar vasitəsilə, ədəbiyyatın, 
sənətin, kütləvi informasiya vasitələrinin bütün mümkün 
imkanlarından istifadə etməklə! 
Vahid milli ideyanın təsiri ilə istiqamətləndirilməyən, 
qarşılıqlı surətdə tamamlana bilməyən, bir növ kortəbii proses-
lərə çevrilən fəaliyyət aktları, özümüzün də xəbərimiz olmadan, 
qlobal miqyas kəsb etmiş yad ideyaların, ilk növbədə qlobal-
laşma tendensiyalarının təsir dairəsinə düşərək millət daxilində 
onun özünə alternativ olan lokal güc mərkəzləri yaradır.  
Milli-mənəvi dəyərlərin, əxlaqın, adət-ənənələrin yeni 
nəslə çatdırılması, davam etdirilməsi üçün mədəni abidələrin, 
bədii ədəbiyyatın, milli fəlsəfi fikir tarixinin rolu böyükdür. 
Lakin milli ruhu qorumaq, inkişaf etdirmək və yeni nəsillərə 
çatdırmaq üçün ən yaxşı mühit milli dövlətçilik şəraitində 
yaranır. Milli dövlət ancaq ərazinin, maddi sərvətlərin deyil, 
həm də milli-mənəvi dəyərlərin qorunmasına xidmət edir. Və 
bu zaman milli ruh həyat tərzinə çevrilir. Dövlətçilik 
ideologiyası da milli ideologiya da eyni bir təməl üzərində – 
milli-fəlsəfi fikir zəminində formalaşır. 
Bir millət üçün canlı tarix haradasa qırılanda, onun in-
kişafının daxili hərəkətverici qüvvələri məhdudlaşdırılanda, 
inkişaf kənar qüvvələrlə məqsədyönlü surətdə başqa səmtə 
istiqamətləndiriləndə milli genin heç olmazsa başqa ampluada, 
fövqəltarixi formalarda; fikirlərdə, xatirələrdə, ədəbiyyatda, 
incəsənətdə yaşadılması zərurəti yaranır. Xalq başqa 
imperiyaların işğalı altında qaldıqda, başqa əqidələrin rəsmi 
təsir dairəsinə düşdükdə həqiqi böyük ziyalılar estafeti öz 
əllərinə alır və milli ruhu öz şəxsi həyatı bahasına, diri-diri 
yandırılması, dərisinin soyulması hesabına da olsa yaşadaraq, 
bir əmanət kimi yeni nəsillərə ötürürlər. Dövlət xadimləri, 
siyasətçilər, sərkərdələr öz tarixi ziyalılıq missiyasını yerinə 
yetirə bilməyəndə, milli ruh milli varlığın himayəsindən məh-
rum olanda, qılınc qələmlə vaxtında birləşməyəndə bütün 
 - 39 -
ağırlıq qələmin, yaradıcı ziyalıların üzərinə düşür. Milli 
dövlətçilik kəsilməz bir proses kimi davam etsin deyə döv-
lətlərarası dövrdə – dövlətsizlik şəraitində kəsilməzliyi ziyalılar 
və onların saldığı milli-mənəvi körpülər təmin etməli olur.  
Etnik-milli təfəkkürdən milli dövlətçilik şüuruna gedən 
yol milli və ümumbəşərinin sintezindən keçir. «Milli» anlayışı 
iki fərqli məzmun yükünə malikdir. O, birincisi, hər bir millət 
üçün spesifik olan, onu fərqləndirən xüsusiyyətləri, ikincisi, bü-
tün millətlər üçün nümunə olan cəhətləri əhatə etməklə, nəticə-
də fərqli cəhətlərlə ümumi cəhətlərin vəhdətini təcəssüm 
etdirmiş olur.  
Hər bir şəxs müəyyən bir millətə mənsub olmazdan əvvəl 
insandır. Və milliyyətindən asılı olmadan bütün insanlar üçün 
ümumi, zəruri olan cəhətlər vardır. «Etnik-milli» anlamı 
müxtəlif qrupların insanlarını fərqləndirən cəhətləri önə çək-
diyinə görə, məzmunca kasıb və solğundur. Sözün geniş 
mənasında «milli» anlamı isə hər bir insana məxsus zəruri 
şərtləri də əhatə etdiyindən, daha tutumlu və zəngindir. 
İnsanı səciyyələndirən keyfiyyətlərin çoxu; onun maddi 
ehtiyacları, intellekti, biliyi və əməli vərdişləri ümumbəşəri sə-
ciyyə daşıyır. Əsrlər boyu əvvəlki nəsillərin fəaliyyəti ilə ya-
ranmış elm və texnologiya, maddi-texniki sərvətlər bütün 
insanlar üçün ünvanlanmışdır. Lakin bu və ya digər millətə 
mənsub olan adamlar müəyyən dildə danışır, müəyyən adət-
ənənələri qoruyub saxlayırlar. Bunlar etnik-milli xüsusiyyətlərə 
aiddir. Milli dildən fərqli olaraq riyaziyyatın dili, kompüterin 
dili, texnikanın dili qlobal səciyyə daşıyır. Daha doğrusu, bu 
dilləri bilən insanlar da millətlər kimi qruplaşıb öz aralarında 
ünsiyyətə girirlər.  
Bu baxımdan, biz artıq elə bir dövrə qədəm qoymuşuq ki, 
yeni ictimai birlik normaları yaranır və onlar hətta «etnik» 
birliklərə nisbətən daha dayanıqlı ola bilərlər. Xüsusən, qlobal-
laşma şəraitində KİV və internetin açdığı məkan məhdudiyyə-
tindən azad olan belə yeni birliklərin formalaşması və bəşəriy-
yətin elə bil ki, çalxalanıb yeni strukturlar kəsb etməsi olduqca 
əlamətdar proseslərdir və bunlara biganə qalmaq olmaz. 
Bu yeni rakursdan baxdıqda «milli» anlayışının da ye-
nidən dəyərləndirilməsinə, onun məzmununa daxil olan yeni 
 - 40 -
məna çalarlarına xüsusi diqqət yetirilməlidir. Ona görə də, 
yenidən «fərdi Mən», «milli Mən» və «ümumbəşəri Mən» anla-
yışlarına qayıtmaq, «milli» anlamının mahiyyətinə də yenidən 
nəzər salmaq tələb olunur.   
Milli fəlsəfi fikir dünyanın bir insana münasibətini və ya 
bir insanın dünyaya şəxsi, fərdi münasibətini əks etdirməkdən 
fərqli olaraq, milli mənlə dünya arasındakı münasibəti ifadə 
edir. «Milli Mən» «fərdi Mən»dən və «ümumbəşəri Mən»dən 
fərqli olduğu kimi, onun dünyaya münasibəti də fərqlidir.  
Bəs dünya Milli mən prizmasından necə görünür?  
Əlbəttə, əsl böyük fəlsəfə fərdi Mənlə dünya arasındakı 
münasibəti əks etdirir. Belə ki, fərdi Mən ümumbəşəri və milli 
Mənləri ehtiva etmək imkanına malik olduğundan, daha zəngin-
dir. Lakin fərdi Mən heç də həmişə özünü dərk edə bilmir. Ayrı-
ayrı fərdlərin özünüdərk yolu milli və ümumbəşəri 
özünüdərklərin ancaq müəyyən elementlərini ehtiva edir. Daha 
doğrusu, fərdi özünüdərkdə duyğu komponenti, intiutiv 
komponent, irrasional komponent daha böyük sahəni əhatə edir. 
Rasionallaşmış məqamlar isə azlıq təşkil edir. Bu baxımdan, 
fərdi şüur daha zəngin olsa da, daha çox qeyri-müəyyəndir və 
rasionallaşmış hissənin faizinə görə geri qalır.  
Ümumbəşəri şüur, ümumbəşəri özünüdərk əsrlər boyu in-
sanların dünyaya münasibətinin rasionallaşmış ifadəsidir. Bura-
da duyğudan, emosiyadan (xatirədən, nisgildən və s.) daha çox 
koqnitiv biliklər əhatə olunur. Lakin insanın dünya haqqındakı 
bilikləri müxtəlif iyerarxik pillələrdə təzahür edir. Fəlsəfə məhz 
ən ümumi biliklər əsasında, ən ümumi qanunların dərki sa-
yəsində dünyanın ümumiləşmiş mənzərəsini yaratmağa çalışır.     
Hansı ölkədə yaşamasından, hansı milləti təmsil etməsin-
dən asılı olmayaraq, filosoflar dünyanı bir insan meyarı ilə, 
insan prizmasından, ümumbəşəri dəyərlər mövqeyindən dərk 
etməyə çalışır və dünyanın, insan-dünya münasibətlərinin 
müxtəlif modellərini, konsepsiyalarını hazırlayırlar.  
Lakin insan öz milli və fərdi prizmalarından dünyaya 
münasibətini bildirirsə, burada da ümumiləşdirmək üçün yararlı 
olan rasional biliklər toplanır. Hər bir fərdin öz dünyası olduğu 
kimi öz fəlsəfəsi də var. Müxtəlif fərdlərin fəlsəfəsini yığıb, 
vahid ortaq məxrəcə gətirmək mümkün deyil. Daha doğrusu, 
 - 41 -
fəlsəfənin özünə məxsus toplanma qaydaları vardır. Bu 
qaydalar elmi biliklərin, habelə sənət əsərlərinin, bədii 
təəssuratların toplanmasından fərqlidir.  
Millətin fəlsəfi fikri onun hər bir üzvünün fəlsəfi fikrin-
dən toplanmayaraq, milləti təmsil etmək səlahiyyəti olan, milli 
ruhun daşıyıcısı olan, milli özünüdərk baryerini keçmiş olan 
tək-tək şəxsiyyətlərin – filosofların fəlsəfi konsepsiyalarından, 
bu konsepsiyaların şəbəkəsindən ibarət olur.  
Əlbəttə, emosiyadan, hissiyatdan, təəssüratın irrasional 
məqamlarından azad olmuş rasional biliklər toplusu fəlsəfi 
duyumun, insanın dünyaya münasibət mənzərəsinin tam 
təsfirini verə bilməz. Konkret münasibət, küll halında təəssurat 
rasionallaşdıqca kasadlaşır, solğunlaşır və informasiyanın çox 
cüzi hissəsi saxlanılmış olur. Lakin idrak prosesi də elmi 
səviyyədə bununla səciyyələnir ki, burada birinci fokus 
məsafəsindəki rasional biliklər ayrı, ikinci fokus məsafəsindəki 
rasional biliklər ayrı və sair və s. yığılaraq sonradan toplana 
bilirlər. Və toplanmadan alınan mənzərə hər biri ayrılıqda 
solğun olan informasiyaları gücləndirir, yenidən mürəkkəb 
iyerarxik bir strukturun rasional obrazı yaranır. Burada bir növ 
interferensiyaya uyğun tamamlama gedir. 
Milli fəlsəfi fikir dedikdə, ilk növbədə hər bir ölkənin 
görkəmli filosofları, onların əsərləri yada düşür. Belə bir rəy 
formalaşıb ki, müasir dövrdə milli fəlsəfi fikrin formalaşması və 
təbliği üçün əsas vəzifə fəlsəfə tariximizin öyrənilməsi və tədris 
edilməsidir. Bu məqsədlə Bəhmənyarın, Nizaminin, 
Ş.Sührəvərdinin, Şəbüstərinin, Nəiminin, Nəsiminin, Füzulinin, 
nisbətən yeni dövrdə A.Bakıxanovun, M.F.Axundovun, Mirzə 
Kazım bəyin, Həsən bəy Zərdabinin fəlsəfə əsərlərini və ya 
bədii yaradıcılıqlarındakı fəlsəfi fikirləri öyrənmək, nəşr etmək, 
yaymaq vəzifəsi ön plana çəkilir. Bizcə, bütün bunlar, əlbəttə, 
lazımdır. Lakin ilk növbədə məhz fəlsəfi fikir tariximizin 
öyrənilməsi baxımından.  
Milli fəlsəfi fikrimizin tarixi aspektləri, qaynaqları öyrə-
nilməli və yeni nəslə çatdırılmalıdır. Lakin təəssüflənməli haldır 
ki, çox vaxt bu qaynaqlar milli fəlsəfi fikirlə eyniləşdirilir, qarı-
şıq salınır. Halbuki, müasir Azərbaycan fəlsəfi fikrinin bu qay-
naqlarla əlaqəsi heç də həmişə adekvat deyil. İlk növbədə ona 
 - 42 -
                                                          
görə ki, fəlsəfi fikir tarixi müasir milli fəlsəfəni müəyyən etmir, 
əksinə, fəlsəfə tarixində bizə aid olan, milli olan ünsürləri mü-
əyyənləşdirmək üçün müasir milli fikirdən çıxış etmək lazımdır.  
XX əsrdə Azərbaycan ictimai-siyasi və fəlsəfi fikrinin 
öyrənilməsi sahəsində xeyli iş görülmüşdür. Əsası Məmməd 
Əmin Rəsulzadə («Nizami» əsəri ilə) və daha sistemli şəkildə 
Heydər Hüseynov tərəfindən qoyulan «Azərbaycan fəlsəfə 
tarixi» məktəbi bu gün də davam etməkdədir. M.Ə.Rəsulzadə 
Nizami yaradıcılığını tədqiq edərkən eyni zamanda milli ədəbi-
fəlsəfi irsin öyrənilməsini millət kimi formalaşmağın mühüm 
şərtlərindən biri kimi önə çəkmiş və milli məfkurə qaynaqları-
mızı çağdaş ictimai şüurumuzda yenidən bərpa etmək missi-
yasının gözəl nümunəsini vermişdir. İlk variantda «Azərbaycan 
şairi Nizami» adlandırılmış bu əsərdə1 Nizaminin poeziyası ilə 
yanaşı fəlsəfəsindən və ideologiyasından bəhs edilir. «Nizamidə 
eşq fəlsəfəsi», «Nizamidə din və sosial ideal», «Nizamidə həyat 
və insan problemi» adlı xüsusi bölmələrin olması əsərin həm də 
fəlsəfə tarixinə dair bir tədqiqat olduğuna dəlalət edir. Bununla 
belə, məhz Heydər Hüseynov ictimai-siyasi fikrin və klassik 
Azərbaycan ədəbiyyatının fəlsəfi prizmadan öyrənilməsi 
məktəbinin əsasını qoymuş və «XIX əsrin Azərbaycan ictimai-
siyasi fikir tarixi» adlı sanballı monoqrafiyasında fəlsəfi fikir 
tariximizi peşəkar səviyyədə tədqiq etmişdir. Sonralar professor 
Camal Mustafayev Nizami Gəncəvinin, professor Ənvər 
Əhmədov A.Bakıxanovun, akademik Fuad Qasımzadə 
M.Füzulinin, professor Şeydabəy Məmmədov M.F.Axundovun, 
Azərbaycan EA-nın müxbir üzvü Zakir Məmmədov Bəhmən-
yarın, Sührəvərdinin, professor Zümrüd Quluzadə Nəiminin, 
Nəsiminin, professor İzzət Rüstəmov Həsən bəy Zərdabinin 
fəlsəfi görüşlərini daha geniş araşdırmaqla Azərbaycan fəlsəfə 
tarixinin öyrənilməsində böyük xidmətlər göstərmişlər. Bu sahədə 
habelə Zəkuyevin, Z.Göyüşovun, Ş.Cəfərovun, S.Rzaquluzadənin 
və s. tədqiqatçılarımızın böyük əməyi olmuşdur.  
Lakin ayrı-ayrılıqda bu və ya digər alimin, ictimai-siyasi 
fikir sahibinin, filosofun əsərlərinin şərhi bütövlükdə milli-
1  M.E.Resulzade. Nizami. Ankara, 1951;  İstanbul, Türk Dünyası 
Araşdırmalar Vakfı.  1991.  
 - 43 -
fəlsəfi fikir haqqında təsəvvür yaratmır. Bu tədqiqatların 
toplusu da milli-fəlsəfi fikrin spesifikasını aydınlaşdırmaq üçün 
kifayət deyil. Ona görə ki, milli-fəlsəfi fikir ayrı-ayrı dövrlərdə 
yaşamış filosofların, onlar milliyyətcə azərbaycanlı olsalar belə, 
fikirləri toplusu kimi başa düşülə bilməz. Əvvəla, orta əsrlərdə 
islam fəlsəfəsi bütöv daxili tamlığa malik bir sistem kimi 
yayılmışdır ki, Azərbaycan fəlsəfi fikri də daha çox dərəcədə 
onun tərkib hissələrindən biridir.  
Milli-fəlsəfi fikir müəllifin milli mənsubiyyətindən daha 
çox fəlsəfi konsepsiyanın milli düşüncə tərzinə adekvatlığı ilə 
səciyyələnir.  
Milli-fəlsəfi fikir anlayışının məğzində millətin düşüncə 
tərzi, milli mentalitet, milli ideallar və bu ideallara çatmaq 
uğrunda mübarizənin ideya əsasları dayanır. Keçmişimizdən biz 
miras qalmış ən böyük sərvət fəlsəfi traktatlardan öncə yeni 
nəslin özüdür. Müasir azərbaycanlı milli fəlsəfi fikrin genetik 
daşıyıcısıdır. Fəlsəfə elmindən ayrı olaraq heç də biliklər 
sistemi olmayıb, insanın dünyaya baxışının müəyyən üsulu 
dünyanın modelləşdirilməsi insanla dünya arasında, millətlə 
dünya arasında körpüdür.  
Milli-fəlsəfi fikir milli ruhun nəzəri-konseptual şərhidir. 
Ən əsas məsələ milli ruhun özünün mövcudluğudur. Elə xalqlar 
vardır ki, onların nümayəndələri fəlsəfi traktatlar yazır, lakin 
onları səciyyələndirən, özəlləşdirən, ifadə edən ruh yoxdur. 
Onlar çoxdan başqa ruhlara qatışıb, onların içində itib-batıblar. 
Başqasına qatılmaq, başqasında itmək heç də ilk baxışdan 
göründüyü kimi pis şey deyil. Bu, çoxların əqibətidir. Bütün 
kiçiklərin aqibətidir. 
Bu böyük dünyada, böyük xalqların yaşadığı dünyada bö-
yük tarixlər və böyük nəzəriyyələr yaradan xalqlarla birgə 
yaşayıb onlara qatılmamaq, fərqli qalmaq asan məsələ deyil. 
Digər tərəfdən də, sual olunur ki, fərqlənmək lazımdırmı?  
Son vaxtlar, xüsusilə müstəqillik əldə etdikdən sonra tez-
tez sual olunur ki, «biz kimik?» və «bizim milli birliyimiz 
vardırmı?».  
Müasir azərbaycanlı üçün kim ideal ola bilər? Bəhmən-
yar, Füzuli, yoxsa Koroğlu? Səməd Vurğun, Yusif Məm-
mədəliyev, yoxsa Həzi Aslanov? Əlbəttə, kimsə deyə bilər ki, 
 - 44 -
müxtəlif sahələrdən olan adamları müqayisə etmək düzgün 
olmaz. Haqlı fikirdir və bizim məqsədimiz heç də onları 
müqayisə etmək deyil. Əsas məsələ bundan ibarətdir ki, xalqın 
məhz hansı sahədən olan böyük şəxsiyyətlərə daha çox rəğbət 
bəsləməsi faktı onun milli təfəkkürünün və duyğu dünyasının 
strukturunda hansı sahəyə meylin güclü olduğunu aşkar etməyə 
imkan verir. Məlik-Məmmədin, Dədə Qorqudun, Koroğlunun 
timsalında tərbiyə almış gənclik, Nizaminin, Füzulinin, Vaqifin 
timsalında tərbiyə almış gənclikdən nə ilə fərqlənir? Bəs bunlar 
vəhdətdə götürüldükdə necə? Bəs muğamatın, sazın təsiri nə 
dərəcədədir? Məhz belə bir təsir dairəsi, ola bilsin ki, bizi bir in-
gilisdən, rusdan fərqləndirə bilər. Lakin onların da Şekspiri, Bayro-
nu, yaxud Puşkini, Tolstoyu vardır. Onların da Robin Qudu, Kral 
Arturu, yaxud İvan Qroznısı, İlya Murometsi, Suvorovu var.  
Önəmli olan odur ki, hər hansı millətin formalaşmasında 
fəlsəfəninmi, elminmi, şeirin-sənətinmi, yoxsa ticarətin, 
təsərrüfatın, yaxud müharibələrinmi rolu böyük olmuşdur? Milli 
nağıllar, dastanlar, laylalar, mahnılar insanlara nəyi daha çox 
təlqin etmişdir? Sevgini, şəfqəti, yaxud cəsurluğu, 
qəhrəmanlığı, yoxsa ağlı, tədbiri? Bəlkə hiyləni? 
Hər bir millətin qəhrəmanlıq eposu da, sevgi dastanları da 
vardır, milli Həmzəsi də, milli Koroğlusu da vardır, satqını da, 
hiyləgəri də, qəhrəmanı da vardır. Lakin həmzələri müdrik 
sayanlar kimdir, ona nifrət edənlər kim? Əsl sual bundan 
ibarətdir ki, milli şüurun strukturunda onların nisbi payı nə 
qədərdir? Fərdi millətçi şüurdan fərqli olaraq, statistik orta 
göstərici necədir?  
Milli mentalitet də, milli şüur da, hətta milli-fəlsəfi fikir 
də bütün bu göstəricilərdən asılı olaraq formalaşır. Hər şey fərdi 
və sosial idealın yönümü ilə müəyyənləşir. Başqa cür ola da 
bilməz. Çünki həyatın mənasını arayan fəlsəfə bu mənanı milli 
idealın fövqündə tapa bilməz. 
Digər tərəfdən, hər hansı bir xalqın keçmişini əks etdirən 
fəlsəfi fikir tarixi ilə həmin xalqın müasir düşüncə tərzi və milli 
idealı arasında tam bir uyğunsuzluq da ola bilər; müasir millətin 
öz tarixi sələflərinə nisbətən irəli getməsi, yaxud tənəzzülə 
uğraması, ya da başqa təsirlərə məruz qalması nəticəsində. 
Antik fəlsəfi fikri orta əsrlərdə yunanlar deyil, ərəblər, Yeni 
 - 45 -
Dövrdə isə almanlar daha çox yaşatdılar. Deməli, fəlsəfi fikir 
nisbi müstəqilliyə malikdir və hər hansı bir xalqdan, millətdən 
ayrılaraq, başqaları tərəfindən əxz olunmaq və davam 
etdirilmək, hətta, sosial ideala, həyat normasına çevrilmək 
imkanına malikdir.  
Müasir millətlərin istifadəsində olan təkcə öz yaratdıqları 
deyil. Bütün digər millətlərin həm elmi-fəlsəfi yaradıcılığı, həm 
də sivilizasiyanın inkişafına olan digər töhfələri ümumiyyətlə 
bəşəriyyətin istifadəsinə vermişdir. Ona görə də, tarix boyu 
ümumbəşəri fikir və mədəniyyət xəzinəsinə çox şey verib, indi 
ondan az faydalananlar olduğu kimi, tarixi keçmişdə xidmətləri az 
olmasına baxmayaraq, indi bu ümumi xəzinədən hamıdan çox 
faydalananlar da vardır. 
Burada çox maraqlı bir məqamla rastlaşırıq. Milli men-
talitetdə nəyə isə yiyələnməyəmi, mənimsəməyəmi, yoxsa 
verməyə, xidmət göstərməyəmi daha çox meylli olması özünü 
ümumxalq, ümummillət səviyyəsində də göstərir. Əl tutmaq, 
kömək etmək, xidmət göstərmək istəyənlər özlərinin indi nə 
qədər geridə qaldıqlarını və ya kasıb olduqlarını unudaraq, yenə 
də başqalarına qarşı səxavət və qonaqpərvərlik nümayiş 
etdirməyə çalışırlar. Fərdi miqyasda həqiqətən çox gözəl olan 
bu keyfiyyət ümummilli miqyasda, xüsusi dövlətçilik mövqe-
yindən yanaşdıqda çox mənfi nəticələrə gətirir.  
Halbuki, öyrənməyin, mənimsəməyin də öz texnologiyası 
var. Bu özü bir mədəniyyətdir və ona yiyələnmədən müasir 
qloballaşma şəraitində ancaq ziyan çəkmək olar. 
Bəli, qloballaşma şəraitində milli-mənəvi dəyərlərimiz 
həqiqətən böyük təhlükələrlə üzləşir və milli-fəlsəfi fikrə istinad 
etmədən, milli ideologiyanın formalaşmasını təmin etmədən və 
milli-sosial özünüqoruma şüuru formalaşdırmadan bu 
təhlükədən xilas olmaq çox çətindir. 
Müasir dövrdə bütün dünya xalqlarının fəlsəfi fikrinin 
strukturunda Qərb fəlsəfəsi üstün yer tutur. Qloballaşma, 
qərbləşmə heç də sadəcə olaraq Qərb texnikasının, Qərb inves-
tisiyasının ekspansiyası ilə məhdudlaşmayıb, həm də Qərb 
fəlsəfəsinin, siyasi düşüncə tərzinin təcavüzü ilə səciyyələnir. 
Bir əli ilə müasirlikdən, Qərbdən möhkəm-möhkəm yapışanlar 
o biri əlində Bəhmənyarın, Nəsiminin ideyalarını saxlamağa 
 - 46 -
çalışırlar. Lakin həyat yolunu seçərkən, fəaliyyət proqramını 
müəyyənləşdirərkən aktiv düşüncə tərzi olaraq məhz birinci 
əlindəkini seçməli olurlar. Çünki formaca və bəlkə həm də məz-
munca arxaikləşmiş Şərq fəlsəfi fikri bizi əhatə edən texnogen 
dünyasında kara gəlmir. Biz o biri əlimizdəkini ancaq bir rəmz 
kimi, bir ekzotika kimi saxlayırıq. O da əgər saxlayırıqsa!?                                
Bəs çıxış yolu nədədir? Milli-mənəvi dəyərlərimizi bir 
rəmz edərək real proseslərə formal surətdə əlavə etmək, yoxsa 
milliliklə müasirliyin məzmun müstəvisində vəhdətinə nail 
olmaq?! 
Milli fəlsəfi fikir millətin özünüdərk mərhələsində üzə 
çıxır. Bu isə heç də bütün millətlərə nəsib olmur. Bu baxımdan, 
“millət” anlayışını etnosdan fərqləndirən əlamətlərdən biri məhz 
milli-etnik təfəkkürlə milli-siyasi təfəkkürün vəhdətindən doğan 
milli-fəlsəfi fikrin formalaşmasıdır.  
Bir sıra millətlərdə milli-fəlsəfi fikrin nəzəriyyə halında 
üzə çıxmaması heç də onun tamamilə yoxluğuna dəlalət etmir. 
Milli özünüdərk məqamları ədəbi-bədii fikir vasitəsilə də ifadə 
oluna bilir.      
Azərbaycan xalqının milli inkişafında ədəbi-bədii fikrin 
rolu həmişə böyük olmuşdur. Obrazlı düşüncə bir təfəkkür tərzi 
kimi rasional elmi düşüncəni həmişə üstələmişdir. Xalqımızın 
milli-fəlsəfi fikri də çox vaxt öz əksini elmi traktatlar və 
monoqrafiyalarda deyil, bədii ədəbiyyatda tapmışdır. Ona görə, 
fəlsəfi təfəkkürə gedən yol da əsasən ədəbiyyatdan keçmişdir.  
Fəlsəfi fikir çox vaxt konkretlikdən uzaq olduğuna görə 
milli özünəməxsusluğu, xüsusiyyətləri ifadə etmək üçün heç də 
əlverişli vasitə sayılmır. Böyük fəlsəfi fikir məktəbləri olan bir 
çox xalqların, məsələn, yunanların, almanların, ingilislərin, 
fransızların milli-etnik özünütəsdiqi də daha çox dərəcədə bədii 
ədəbiyyatda öz əksini tapmışdır. Şekspir geniş kütlələrə 
Bekondan, Göte Hegeldən, Nizami Bəhmənyardan, Səməd 
Vurğun Heydər Hüseynovdan daha çox təsir göstərmişdir. 
Ümumbəşəri ideallara xidmət edən, ümumiyyətlə insanın 
mahiyyətindən çıxış edən fəlsəfi fikir daha çox milli-mənəvi 
konkretliyin özünütəsdiqi kimi üzə çıxan ədəbi-bədii fikrin 
tamamlanmasına xidmət etmiş, fikirdə konkretliklə ümumiliyin 
vəhdəti gerçəklikdə milliliklə ümumbəşəriliyin vəhdətini əks 
 - 47 -
                                                          
etdirmişdir.  
Bəşəriyyətin inkişaf yoluna ümumi bir nəzər saldıqda 
belə təsəvvür yaranır ki, bəşər tarixi etnik-millidən milli döv-
lətə, oradan isə ümumbəşəri ideallara, bütün insanlar üçün eyni 
olan hüquqi vətəndaş cəmiyyətinə, Vahid Avropa və daha sonra 
qlobal dünya ideyasına keçilməsi istiqamətində davam edir. 
Təsadüfi deyildir ki, Kant bu prosesi təbiət tərəfindən insan 
cinsinin üzərinə qoyulmuş bir missiya kimi dəyərləndirir. 
Bəşəriyyətin öz qarşısına qoyduğu və ya Allahın, təbiətin, müt-
ləq ideyanın bəşəriyyət qarşısında qoyduğu bu missiyanın kon-
turları artıq aydın şəkildə görünməkdədir. Hadisələrin inkişaf 
səmtinin etnik-milli təfəkkürdən insanların hüquq və azadlıqla-
rına, ümumbəşəri dəyərlərə əsaslanmış planetar vətəndaş cəmiyyə-
tinə yönəldiyi şübhə doğurmur. 
Lakin qədim dövrə diqqət yetirdikdə məlum olur ki, ilk 
dövlətlər və onların elmi-fəlsəfi anlaşılması məhz ümum-bəşəri 
təsəvvürlərə, milli konkretlikdən uzaq olan mücərrəd insan-
dövlət münasibətlərinə əsaslanmışdır.  
Platon dövlət haqqında yazarkən hansısa konkret milli 
reallıqdan deyil, ümumiyyətlə insanlar arasındakı mü-nasibətin 
optimal tənzimlənməsindən danışır.1 Platonda insanlar 
arasındakı fərq milli yox, olsa-olsa sosial səciyyə daşıyır. 
Aristoteldə dövlət anlamı milliliyin nəzərə alınması baxımından 
bir qədər konkretləşsə də, yenə də mücərrəd insan-dövlət 
münasibətləri üstünlük təşkil edir.2 
Siseron ictimai birliyin əsası kimi hüquq normaları ilə 
yanaşı, ictimai faydanı da nəzərdə tutur ki, bu sonuncu da in-
sanların vahid xalq kimi birləşməsinə xidmət edən ümumi 
təsəvvürlər, əsatirlər, adətlər, mərasimlərlə bağlıdır. Buna bax-
mayaraq, ədalət hamıya eyni münasibət tələb edir. Ədalət 
prinsipi, birgə yaşayış qaydaları hansı milli mədəniyyətə 
mənsubluğundan asılı olmayaraq, hamı üçün eynidir. Beləliklə, 
1  Платон. Государство. Законы. Политик. М.: «Мысль», 1998, 
798 с. 
2 Аристотель. Никомахова этика, II, 5, 1106 b; Политика. III, 
6, 1281 b // Аристотель. Сочинения в 4-х томах. том 4, М.: 
«Мысль», 1984. 
 - 48 -
Siseronda da ümumbəşəri prinsiplər, qaydalar, hüquq normaları 
milli fərqlərdən daha vacib, daha üstündür.  
Roma imperiyası dövründə dövlətin tərkibində milli mə-
dəniyyətlərin ehtiva edilməsi də Roma hüququnun aliliyinə 
mane olmurdu. Müxtəlif dinlər, adət-ənənələr, mədəniyyətlər 
vahid sinkretik bir sistemdə birləşirdi. Latın dili rəsmi dövlət 
dili olsa da, elitar dairələrdə yunan dili istifadə olunurdu. Dillər 
və mədəniyyətlərin tolerantlılığı, mədəniyyət müxtəlifliyi 
şəraitində vahid hüquqi dövlətçilik prinsiplərinin bərqərar 
olması – müasir dövrdə bəşəriyyətin nail olmağa çalışdığı 
sosial-siyasi idealı xatırladır.  
Beləliklə, bəşəriyyət öz inkişafında bütöv bir dövrə (tsikl) 
keçərək, inkarı inkar məqamına, sintez məqamına qədəm 
qoymuşdur. Lakin burada sintez mərhələsini daha dolğun 
təsəvvür etmək üçün Hegel triadasında ikinci mərhələ olan 
antitezisin xeyli mürəkkəb struktura malik olduğunu da nəzərə 
almaq lazım gəlir. Klassik dövlətçilik nümunələrinin təhlili 
göstərir ki, antitezis mərhələsi də öz növbəsində iki pilləyə 
ayrılır; dinlə başlayıb milliliklə bitir. Roma imperiyasında 
xristian dini yayıldıqdan və nəhayət dövlət dini kimi qəbul 
edildikdən sonra din tədricən hüququ sıxışdırır. Sadə dövlətçilik 
sxemləri mürəkkəb kilsə – dövlət münasibətləri ilə əvəz olunur.  
İslam dünyasında isə xəlifə dini rəhbər və dövlət başçısı 
funksiyalarını özündə birləşdirdiyindən bu ziddiyyət, heç 
olmazsa, formal surətdə aradan götürülmüşdü. Bunun səbəbi 
islamda dinlə hüququn vəhdətdə olması, şəriətdə (fiqhdə) ehtiva 
olunması idi.  
İslam özü sinkretik səciyyə daşıyırdı və ona görə, hüquq, 
əxlaq və mədəniyyət də vəhdət halında idi. Din həm də həyat 
tərzi olmaqla, millilik elementlərinin müstəqil inkişafına yol 
vermirdi.  
Nəticədə, Avropada dövlətlər dindən ayrılaraq milli 
dövlətçilik mərhələsinə keçdiyi dövrdə islam dünyası hələ də 
dinin təsiri altında idi.  
İslam dünyasının qabaqcıl ölkələrində gedən ictimai-
siyasi və ideoloji proseslərin mahiyyətini Qərb prizmasından 
görmək çox çətindir. Ona görə də, Qərb siyasətçiləri hüquqi 
dövlətə, vətəndaş cəmiyyətinə doğru üz tutmuş bir sıra ölkələrin 
 - 49 -
                                                          
spesifik problemlərini və xüsusiyyətlərini nəzərə ala bilmirlər. 
Onlar bu ölkələri sadəcə olaraq Qərb standartlarına uy-
ğunlaşdırmaq siyasəti yürüdürlər. Nəticədə öz daxillərində 
ideologiyasızlaşdırma tərəfdarları olan Qərb dövlətləri, ola 
bilsin ki, bizə yeni ideologiya təlqin etdiklərini ağıllarına da 
gətirmirlər. Belə ki, inkişaf etmiş Qərb ölkələrində artıq ictimai 
gerçəkliyə çevrilmiş siyasi-hüquqi dəyərlər sistemi bizə kə-
nardan təlqin olunarkən, həm də nəzəri səviyyədə yox, artıq 
konkret tətbiqi reseptlər şəklində təlqin olunarkən məhz ideolo-
giya rolunu oynayır.  
Əslində isə başqa ünvandan transfer olunan hər hansı bir 
ideologiya yox, konkret ictimai gerçəkliyin öz inkişaf 
məntiqindən doğan milli bir ideologiya tələb olunur. Burada 
milli siyasi liderin üzərinə Şərq düşüncə tərzi ilə Qərb düşüncə 
tərzinin vəhdətinə nail olmaq, milli ideologiyanı ümumbəşəri 
dəyərlər kontekstinə salmaq kimi çətin bir vəzifə düşür. Bu 
vəzifə Şərqlə Qərb arasında İpək yolunu bərpa etmək qədər və 
bəlkə ondan daha çətindir. 
Müasir dövrdə Avropaya qatılmaq, qərbləşmək istəyən 
ölkələr qarşısında duran vəzifələrdən biri də elm və texno-
logiyanın inkişaf etdirilməsindən ibarətdir. Lakin milli fəlsəfi 
fikir olmadan, sadəcə Qərbin elmi mühitinə daxil olmaq və onu 
təqlid etməklə ictimai inkişafa nail olmaq mümkündürmü? Hələ 
XIX əsrin axırlarında böyük mütəfəkkir Cəmaləddin Əfqani bu 
məsələyə toxunaraq yazırdı: «Bir millətdə fəlsəfə yoxdursa, 
əgər o millətin hamısı alim olsa da, o millətdə elmlər intişar 
tapa bilməz və həmin millət ayrı-ayrı elmlərdən lazımi nəticə 
çıxarmaqda çətinlik çəkər».1 C.Əfqani öz fikrini Şərq ölkə-
lərinin praktikasına müraciətlə əsaslandırır: «Osmanlı dövləti, 
eləcə də Misir 60 ildir ki, elmlərin təlimi üçün məktəblər 
açmışdır və hələ də ondan bir xeyir götürməmişdir».2 Səbəbini 
isə o, haqlı olaraq, fəlsəfi ruhun çatışmamasında görürdü. 
Elmi biliklər pozitiv ictimai qüvvəyə o zaman çevrilir ki, 
onları düzgün yönəldən, ictimai tələbatla uzlaşdıran, istiqamət-
ləndirici fəlsəfi ideya olsun. Bütün zamanlar və xalqlar üçün 
1 Cəmaləddin Əfqani. Seçilmiş əsərləri. Bakı, 1998, səh.29. 
2 Yenə orada. 
 - 50 -
ümumi olan ümumbəşəri fəlsəfi fikirdən fərqli olaraq, burada 
söhbət məhz milli fəlsəfi özünüdərkdən gedir. 
 - 51 -
 
 
 
 
 
 
 
 
 
 
PLATON VƏ ARİSTOTEL 
 
 Platon mənim üçün əzizdir,  
amma həqiqət ondan da əzizdir. 
Aristotel  
                            
Aristotel qocalmış, onun müəllimi Platon isə  
                              ikinci gəncliyini yaşamaqdadır. 
Əbu Turxan 
Gələcəkdə (Yeni Dövrdə) müstəqil bir tərəf, düşüncə 
tərzi və sivilizasiya kimi formalaşacaq Qərbin rüşeymi hələ 
bütövlükdə Şərqin tərkib hissəsi olan antik mədəniyyətin, 
fəlsəfənin bətnində, bir tərəfdən, Hippokrat və Arximed tə-
biətşünaslığında, digər tərəfdən də Aristotel fəlsəfəsində qoyul-
muşdu. Platon təpədən dırnağa qədər Şərq hadisəsi olduğu 
halda, Aristotel içərisində bir qərbli düşüncəsinin baş qaldırdığı 
sinkretik zəka sahibi idi. Platon Allahdan, Aristotel təbiətdən 
başlayırdı. Platon ideyanı, Aristotel isə insan idrakının məhsulu 
olan biliyi önə çəkirdi. Platon ruhu vəsf edərək bədənə görə 
xəcalət hissi keçirir, Aristotel isə ruh və bədənin sintezindən, 
harmoniyasından çıxış edirdi.  
Aristotelin Platona qarşı mübarizə təsiri bağışlayan çıxış-
ları əslində hər iki təlimin daha da aydınlaşmasına və bu-
günümüzə durularaq gəlib çıxmasına səbəb olmuşdur. Henrix 
Heyne demişkən, almazlar sürtüləndə pardaqlanırlar. Müəllim 
və tələbə arasındakı fikir ayrılıqları neçə əsrlər ərzində fəlsəfi 
 - 52 -
                                                          
fikirlərin mübarizə xəttini yönləndirmişdir. Platon və Aristotel 
təlimlərini müqayisəli şəkildə təhlil edən böyük türk filosofu əl-
Fərabi onları bir növ barışdırmağa çalışır, fərqdən deyil, ümumi 
cəhətlərdən, vəhdətdən çıxış edir.1     
Antik fəlsəfənin tanınmış tədqiqatçısı V.Asmusun yaz-
dığı kimi, Aristotelin «Metafizika» əsərinin ana xəttini Platonun 
«ideyalar» haqqında təliminin tənqidi təşkil edir.2 Belə ki, 
Platona görə, ideya, anlayış sadəcə bizim varlıq haqqında 
fikirlərimiz olmayıb, varlığın özüdür. Aristotel isə belə hesab 
edir ki, dərk olunan şey yoxdursa, onda onun haqqında bilik də 
yoxdur. (Əks təqdirdə, bu, heç nə haqqında bilik olardı).3  
Aristotelə qədər ya dünyanı ancaq hissi qavranılan reallıq 
kimi, vahid maddi təmələ malik olan sistem kimi götürən 
sadəlövh materialist baxışlar, ya da həqiqi varlığı ancaq ideya 
ilə, ruhla əlaqələndirərək hissi dünyaya bir kölgə və illüziya 
kimi baxan, hissi təcrübədən alınan bilikləri həqiqət yox, bilik 
yox, rəy hesab edən, aldadıcı sayan mütləq idealist mövqelər 
var idi. Aristotel ideya və maddiyyatı birləşdirmək mövqeyini 
seçdi. O, Platondan fərqli olaraq ideyaları şeylərin fövqündə 
deyil, özündə axtardı və ideyanı, eydosu şeyin mahiyyətini və 
funksiyasını müəyyənləşdirən forma ilə əvəz etdi. 
Bu «əvəzləmə» heç də sadəcə alternativ mövqe olmayıb, 
sonrakı fəlsəfi fikir tarixinin inkişafında mühüm rol oynayan 
dünyaya fərqli bir baxışın əsası idi. Bəzən məntiq elminin 
yaradılmasını Aristotelin bir sıra yeni elmlər yaradılması 
sahəsində xidmətlərindən biri hesab edirlər. Lakin «məntiq» 
onun fəlsəfi sistemindən qanunauyğun surətdə hasil olur. Belə 
ki,  həqiqətin əldə olunması üçün hissi təcrübədən çıxış 
etməyən idealist təlimlərdə məntiqə heç ehtiyac da yoxdur. 
Həqiqət intuitiv şəkildə, vəhy məqamında üzə çıxırsa, burada 
1 Аль-Фараби. Об общности взглядов двух философов – Бо-
жественного Платона и Аристотеля. – Философские трактаты, 
Алма-Ата, 1970, стр. 39-105.   
2 В.Асмус. Метафизика Аристотеля. – Аристотель. Метафизи-
ка. Сочинения, том 1, М., 1976, стр. 5. 
3  Аристотель. Категории. – Сочинения, том 2, М., «Мысль», 
1978, стр. 70. 
 - 53 -
                                                          
formal məntiqə yer qalmır. Məntiq daha çox dərəcədə hissi 
təcrübədən alınmış biliklərin ümumiləşdirilməsini və bu 
«ümumilərin» – anlayışların dəqiq sərhədlərinin, konturlarının 
çəkilməsini, onların «düzgün» əlaqələndirilməsini, fikir 
qəliblərinin, şablonların formalaşdırılmasını nəzərdə tutur. Nə 
Pifaqorun, nə də Heraklitin dialektikası formal məntiq 
çərçivəsinə sığmır. Elə Platon fəlsəfəsi də. Ümumiyyətlə, 
məntiq fikri çərçivəyə salmaq baxımından dialektik fəlsəfənin 
ruhuna ziddir.∗ Bu baxımdan, Aristotel məntiqin banisi olaraq 
∗ Əlbəttə, marksist-leninçi fəlsəfə məktəbinin nümayəndələri dü-
şünə bilərlər ki, burada biz məntiqdən yox, formal məntiqdən danışsaq 
yaxşı imiş; çünki dialektik məntiq də var imiş. Lakin biz məntiq 
anlayışın ənənəvi mənada işlətdiyimiz üçün «dialektik məntiq»i istisna 
edirik. Çünki məntiq mahiyyəti etibarilə təfəkkür qəlblərinə, dialektika 
isə fikrin özünə aiddir. Fikir qəlblərə salındıqdan sonra daha canlı 
fikir kimi mövcud olmur. Burada biz ilk baxışda paradoksal görünə 
biləcək bir məqamla rastlaşırıq. Marksizmə görə, dialektika təbiətə, 
Hegel təliminə görə, fikir sferasına aiddir. Marksizmə görə, təbiətin 
hərəkətdə olan, «canlı» prosesləri formal məntiq çərçivəsinə sığmır. 
Sadəcə insan dünyanı dərk edərkən onu şüurda, təfəkkürdə əks 
etdirərkən formal məntiqdən lokal, məhdud bir metod kimi istifadə 
edir. Hegel isə ruhu, təfəkkürü hərəkətdə və inkişafda götürür. Formal 
məntiq isə nə «canlı təbiət»ə, nə canlı fikrə aid olmayıb fikrin hansı 
isə formada maddiləşməsi, «təbiətləşməsi» zamanı ortaya çıxır. 
Məlum olduğu kimi, nə xalis ideyanın, nə də xalis materiyanın zaman 
və məkan müəyyənliyi yoxdur. Zaman və məkan anlayışları ancaq 
ideya ilə materiyanın təmasında ortaya çıxıb şeylərin, hissi 
obyektlərin göstəricisidir. «İki cism eyni vaxtda, eyni yerdə ola bil-
məz» – bu məntiqdə ziddiyyət qanununa bir misaldır. Məntiqin digər 
qanunları da əslində zaman-məkan müəyyənliyi şəraitdə doğulur. 
Məntiq sadəcə olaraq hissi dünyada oduğuğ kimi, fikir dünyasında da 
zaman-məkan müəyyənliyi yaratmaq, yəni fikri qablaşdırmaq, qəlbə 
salmaq təşəbbüsünün nəticəsidir. İnsan hansı isə fikri başqasına 
çatdırmaq üçün onu əvvəlcə maddiləşdirmək (məsələn, sözlə, simvolla 
ifadə etmək) məcburiyyətindədir. Məhz belə olduğu təqdirdə fikrin də 
zaman və məkanca müəyyənləşməsi tələb olunur. Bütün formal məntiq 
qanunları və prinsipləri buradan hasil olur.  
Maraqlıdır ki, ilk dəfə olaraq İ.Kant zaman, məkan və səbəbiyyət 
kateqoriyalarının təbiətdə obyektiv surətdə mövcud olmayaraq, fikrə 
 - 54 -
                                                                                                                 
fəlsəfənin inkişafından daha çox elmi biliyin inkişafına təkan 
vermiş, marksizm klassiklərinin işlətdiyi mənada (yəni, 
dialektik düşüncəyə alternativ olaraq)   metafizik təfəkkürün 
əsasını qoymuşdur. Formal məntiq hər hansı bir şeyin, 
hadisənin həm xeyir, həm də şər, həm isti, həm də soyuq, həm 
hərəkətdə, həm də sükunətdə ola bilməsindən çıxış edən 
dialektik fikrin inkarından başlanır. Biz hətta deyərdik ki, 
əslində fəlsəfənin inkarından başlanır və fikrin elmiləşdirilməsi 
prosesinin başlanğıcını qoyur. Üstəlik, fikrin 
elmiləşdirilməsində müəyyən rol oynasa da,  onun riyaziləşməsi 
ilə bir araya sığmır.  
Tarixin belə bir görünən məqamı da nəzərə alınmalıdır ki, 
dialektik düşüncənin nümayəndələri olan Pifaqor və Platon 
tarixə, həm də riyaziyyatın, riyazi təfəkkürün təmsilçiləri kimi 
daxil olublar. Düzdür, Platon riyaziyyatçı deyildi. Amma 
düşüncə tərzinə görə o, riyaziyyatın, Aristotel isə elmin 
(təbiətşünaslığın) önə çəkilməsinə xidmət edirdi. Bəli, təbiəti 
olduğu kimi öyrənmək istəyi, hissi təcrübədən və deməli, key-
fiyyət hallarından çıxış edən Aristotel xəttindən fərqli olaraq, 
dünyanın idealizasiyasını və ya ideal dünyanı önə çəkən Platon 
xəttində kəmiyyət münasibətləri üçün daha çox yer qalır. 
Burada biz zahiri bir paradoksla üzləşirik; bir tərəfdən, 
formalizmi xatırladan riyazi dəqiqlik və digər tərəfdən, 
keyfiyyət müəyyənliyinin hüdudlarının, konturlarının silinməsi. 
(Riyazi kəsilməzlik). Burada, görünür, riyaziyyatın dialektika 
ilə sıx əlaqəsini üzə çıxarmaq tələb olunur. Keyfiyyət 
 
aid olduğunu göstərməyə çalışmışdır. Lakin bu tezisi formal məntiqin 
mahiyyətini açmaq istiqamətində davam etdirməmişdi. Məsələyə tam 
simmetrik olaraq baxsaq, «medalın o biri üzü» görünür. Kant məkan-
zaman və səbəbiyyət kateqoriyalarının hissi dünyanın hadisələri izah 
olunarkən, yəni onlar fikir müstəvisinə köçürülərkən lazım olduğunu 
vurğulayır. Biz isə əks prosesə fikir hadisələrinin hissi dünyaya 
köçürülməsi məsələsinə baxırıq və yenə də zaman-məkan və 
səbəbiyyət anlayışlarına ehtiyac yaranır. Məhz zaman-məkan 
müəyyənliyi şəraitində fikir formal məntiq qəliblərinə salınmış olur. 
Qəlib nədir əslində – zaman-məkan müəyyənliyi. Burada «məkan» 
anlayışı spesifik məna daşıyır. Yəni söhbət fikirlərin demarkasi-
yasından, anlayışın sərhəd müəyyənliyindən gedir.  
 - 55 -
                                                          
müəyyənliyinin ölçüyə salınması ölçü xaricində yeni bir 
keyfiyyətə keçid imkanı açır ki, bu da məhz dialektikadır. 
Neçə min il sonra Hegel tərəfindən dialektikanın əsas 
prinsiplərindən biri kimi formulə ediləcək bu qanunauyğunluq, 
əslində həm də formal məntiqlə riyaziyyatın münasibətini – 
nisbətini ifadə edirmiş!   
Bunu da nəzərə almaq lazımdır ki, formal məntiq təkcə 
sofistikanı və dialektikanı istisna etməklə məhdudlaşmayıb, 
həm də riyaziyyata biganə qalır, ondan yan keçirdi.  
Aristotel özü, əlbbəttə, universal bir zəka sahibi olaraq 
riyaziyyatdan uzaq adam deyildi, lakin onun istinad etdiyi və 
inkişaf etdirdiyi xətt daha çox keyfiyyət bölgülərinə əsaslanırdı 
və kəmiyyət bir növ arxa plana keçirdi. «Şey nədirsə – odur» 
qətiyyətindən çıxış edən formal məntiq kəmiyyətin dəyişməsi 
ilə onun başqa bir şeyə çevrilmək imkanını nəzərə almır, ala 
bilmir.  
Təsadüfi deyildir ki, dövrümüzün böyük riyaziyyatçısı və 
filosofu A.H.Uaythed Aristotel təlimini təhlil edərkən formal 
məntiqin nəinki fəlsəfəyə, həm də elmə gətirdiyi ziyanlardan 
bəhs edir: «Platonun harmoniyanın riyazi nisbətlərlə əlaqəsi 
haqqında təlimi öz qəti təsdiqini tapdığı halda, Aristotelin 
keyfiyyət predikatlarına əsaslanan təsnifatları riyazi 
formullarsız çox məhdud tətbiq dairəsinə malikdir. Riyazi 
anlayışları nəzərə almayan Aristotel məntiqi elmin inkişafına 
gətirdiyi xeyirdən heç də az olmayan ziyan gətirmişdir».1 
Digər tərəfdən, onun riyaziyyatdan (baxılan halda – hən-
dəsədən) uzaq durmasının sən demə ziyanı ilə yanaşı, xeyri də 
var imiş. Müasir dövrün böyük elm və fəlsəfə tarixçisi A.Koyre 
yazır: «Aristotel təlimi riyazi təlim deyil – onun zəif cəhəti 
bundadır; lakin bu onun həm də güclü cəhətidir. Bu təlim 
metafizik təlimdir. Aristotel dünyası həndəsi baxımdan 
əyilməsə də, belə demək mümkündürsə, metafiziki baxımdan 
əyriliyə malikdir».2 
1  А.Н.Уайтхед. Избранные работы по философии. М.: 
Прогресс, 1990, стр.553-554.  
2 А.Койре. Очерки истории философской мысли. М, 1985, 
стр.17. 
 - 56 -
Əbu Turxan üçüncü əyilmə hadisəsindən – fikir fəzasının 
əyriliyindən bəhs edir. Onun fərziyyəsinə görə, istər həndəsi, 
istərsə də metafiziki əyilmə insanın əqli potensialının lokallığı, 
məhdudluğu ilə bağlıdır. Elə bil ki, fikir (bəşər fikri - elm) özü 
də göy cismləri kimi, atom, elektron və s. kimi dairəvi hərəkət 
edir. Qurani-Kərimə görə, Allah insana məhdud bilgilər 
vermişdir; fikir müəyyən hüduda, sərhəddə qədər gedə bilər; 
sərhəddə yaxınlaşdıqca çətinliklər artır. Fikir sıxlaşır, 
ekranlanır və geri dönür. (Nə vaxt döndyümüzdən heç 
xəbərimiz də olmur). İrəliləmə hərəkəti fırlanma hərəkətinə 
keçir. Əslində bəlkə də söhbət spiralvari hərəkətdən gedir. Yəni 
burada həm irəliləmə, həm də dönmə komponentləri vardır. 
(Bəlkə elə Günəş də, atom da və s. spiralvari hərəkət edir, 
amma biz ancaq fırlanma komponentini müşahidə edə bilirik. 
«Kainatın genişlənməsi» effekti irəliləmə komponentindən 
xəbər vermirmi?).  
Artıq çoxdan təkzib edilmiş Aristotel fizikasının yerini 
Qaliley-Nyuton mexanikası tutur; mütləq zaman və mütləq 
məkan konsepsiyası əsas elmi prinsipə çevrilir. Lakin sonra 
Eynşteyn gəlir və zaman da, məkan da yenidən nisbiləşir. 
Nyuton prinsiplərini «başa düşməyən» və zaman-məkan kon-
tiniumunu cismlərlə bağlayan Leybnisin XXI əsrdə yenidən 
aktuallaşması və fikrin Aristotelə dönüşü yeni bir dairəvi 
hərəkətin təməlini qoymurmu? Yaxud başqa bir misal. 
«Hərəkətin mənbəyi cismin öz təbiətində axtarılmalıdır» fikri 
«kənar təsir» prinsipi ilə rədd edilir. Lakin neçə əsr sonra 
elektronların iradəsi olduğu aşkarlanır və yenidən cismin öz 
təbiətini araşdırmaq zərurəti ortaya çıxır. Müasir genetika da 
orqanizmin bütün sonrakı inkişaf yolunun təməlinin hələ 
rüşeymdə ikən qoyulduğunu göstərir. Bu da orta əsr İslam 
fəlsəfi təlimlərinə, oradan da yenə qədim fəlsəfəyə qayıdış 
deyilmi? Yaxud müasir fenomenologiya Dekart təliminə, 
Dekart işraqiliyə, işraqilik Mani təliminə, Mani Zərdüştiliyə 
qayıtmırmı və hər şey yenidən başlanmırmı? Ekzis-
tensializmdən sifizmə, sufizmdən dzen-buddizmə qayıdışlar da 
fəlsəfi fikrin bir növ dairə (əslində spiral) üzrə hərəkət etdi-
yindən xəbər vermirmi? Bütün bu deyilənlər irəliləyən fikrin nə 
vaxtsa, «xəbərsiz-ətərsiz» geri qayıtmış olması faktlarının fikir 
 - 57 -
                                                          
fəzasının düzxətli yox, əyrixətli olması haqqında fərziyyənin 
təsadüfi olmadığını göstərir.  
Elmi düşüncə fəlsəfi mülahizələri (filosofluğu) məqbul 
saymadığı kimi, fəlsəfə də təbii-elmi bilikləri və formal məntiqi 
məhdud və qüsurlu bir şey hesab edir. Lakin paradoksal 
görünən budur ki, mahiyyətcə fəlsəfəyə qarşı olan formal mən-
tiqin və təbii-elmi düşüncə qəliblərinin yaradıcısı olan Aristotel 
fəlsəfi fikrin də ən böyük korifeylərindən biri hesab olunur və 
təsadüfi deyildir ki, orta əsrlər islam dünyasında «birinci 
filosof» dedikdə məhz Aristotel nəzərdə tutulurdu. Görünür, bu 
mövqeyin təsirindəndir ki, peripatetiklərin demək olar ki, 
hamısı fəlsəfə ilə yanaşı, «məntiq» kitabları da yazmağı 
unutmurdular. Amma bu da təsadüfi deyildir ki, Fərabi, Biruni, 
İbn Sina kimi mütəfəkkirlər də eynən Aristotel kimi, 
ensiklopedik biliyə malik olan alimlər idi. Görünür, onların 
Platona deyil, məhz Aristotelə bənzədilməsi, öz dövrlərinin 
Aristoteli hesab olunmaları da elə bu alimlikdən irəli gəlir. 
Halbuki, fəlsəfi görüşlərinə görə onlar Platona və «yeni 
platonçulara» daha çox yaxın idilər.       
Maraqlıdır ki, Aristotel özü özünü alimdən daha çox 
filosof kimi görür və əksinə, ənənəvi filosofları (sofistləri, 
dialektikləri) filosof hesab etmirdi.1 (Əslində o dövr üçün bu, 
təbii idi). Onun daha çox alim olması, o dövrdə «fəlsəfə» adı 
altında da ilk dəfə olaraq yeni bir sahəni: elmin metodologiya-
sını yaratması və müasir terminologiya ilə desək, fəlsə-fənin 
metodoloji funksiyasının təməlini qoyması hələ indi-indi aydın 
olur. Aristotel isə təbii ki, bütün bunları məhz fəlsəfə hesab 
edirdi: «Əqli nəticələrin təməlinin tədqiqi də filosofun işidir. 
Onlar ümumiyyətlə mahiyyəti öyrəndiyindən, – bu aydındır».2 
Bununla belə, Aristotel dar ixtisas sahiblərini fərqləndirməyi də 
unutmur: «Kim ki, hansısa sahədə ən böyük biliklərə malikdir, 
öz predmetinin sübutlu təməllərini göstərməyi də 
bacarmalıdır».3 Aristotelin bu kateqoriyadan olan tədqiqatçıları 
1  Аристотель. Метафизика. – Соч. в 4-х томах, том 1, М., 
«Мысль», 1975, стр. 123.      
2 Аристотель. Метафизика. – Соч. в 4-х томах, том 1, стр. 125. 
3 Yenə orada.  
 - 58 -
                                                          
fərqləndirməsi, hətta baxmayaraq ki, sonradan onları da 
filosoflara qatır, – çox önəmlidir. Görünür, bizim Aristoteldən 
alimləri filosoflardan fərqləndirməsini gözləməyimiz dövrün 
paradiqmasını nəzərə almamağımızdandır. İndi – elmin 
prioritetliyi zəmanəsində fəlsəfəni də elmə qatmaq istəyinə 
simmetrik olaraq o dövrdə elmi də fəlsəfəyə qatmaq çox təbii 
görünürmüş.                  
İstər-istəməz sual olunur ki, bu iki fərqli mahiyyəti (elmi 
və fəlsəfi düşüncəni) bir şəxs özündə necə birləşdirə bilmişdi? ∗  
Bəlkə, Aristotelin öz ustadına – Platona qarşı çıxmasının da 
təməlində onun bu daxili ikiləşməsi dururdu. Alim Aristotel 
fəlsəfəni də elm hüdudlarına salmaq cəhdi göstərmirdimi?  
Onun Platondan ayrılmasının əsas səbəbi də bu deyildimi?       
Göründüyü kimi, elmi və fəlsəfi düşüncənin fərqlərinin 
nəzərə alınması bütün dövrlərdə fəlsəfi fikir tarixinin ən nəhəng 
simalarından biri kimi qəbul olunmuş Aristotel haqqında 
skeptik münasibətə gətirib çıxarır. Amma belə skeptik 
münasibət heç də ancaq bizim tədqiqatın nəticəsi kimi hasil 
olmur. K.Popper Aristotelin filosofluğu məsələsinə daha kəskin 
mövqedən yanaşır: «Aristotel təliminin olduqca geniş və 
nəhəng hüdüdlarına baxmayaraq, o heç də aparıcı, orijinal 
mütəfəkkir olmamışdır. Onun xidməti başlıca olaraq Platonun 
ideyalar korpusunu sistemləşdirməkdən və empirizmə, xüsusən 
bioloji problemlərə daha böyük maraq göstərməsindən 
ibarətdir».1 Əlbəttə, K.Popperin münasibətində ifrat kəskinlik 
vardır. Aristotelin bir mütəfəkkir kimi yaradıcı şəxs olmasını 
inkar etmək, onu az qala Platonun şərhçisi kimi təqdim etmək 
bir növ orta əsr müsəlman filosoflarına, peripatetiklərə ədalətsiz 
münasibəti xatırladır. Digər tərəfdən, nəzərə alınmalıdır ki, 
Aristotel öz fəlsəfi fəaliyyətini sadəcə Platon təlimini sistemə 
salmaqla məhdudlaşdırmamış, əksinə, bir sıra ciddi məsələlərdə 
∗ Əlbəttə, fəlsəfəni elm və ideologiya çərçivəsinə salan marksizm-
leninizmin şinelindən çıxan bir sıra fəlsəfəçilər üçün burada nəinki 
təəcüblü bir şey yoxdur, əksinə, fəlsəfənin elm çərçivəsinə salınması 
elə Aristotelin filosofluğuna da ən yaxşı dəlalətdir.    
1 К. Поппер. Открытое общество и его враги. Том. 2. М.: Фе-
никс, 1992, стр. 7. 
 - 59 -
                                                          
onu tənqid etmiş, ondan fərqli bir mövqedə dayanmış və ya 
dayanmağa çalışmışdır. K.Popper məhz bu sonuncu variantı, 
«dayanmağa çalışmışdır» ifadəsini seçərdi. Belə ki, onun fikrinə 
görə, Aristotel Platonu çox vaxt məqsədyönlü surətdə və 
mənasız tənqid edir.1 
Aristotelin Platona qarşı tənqidi mövqeyi doğrudanmı 
qısqanclıqdan irəli gəlirdi?  Bizcə, bu mövqe fərqi daha çox 
dərəcədə düşüncə tərzlərindəki fərqlə bağlı idi. Bu cəhət K.Pop-
perin də nəzərindən qaçmamışdır. O, belə hesab edir ki, 
Platonun dərinliklərə nüfuz edən fəhmi müqabilində Aristotelin 
yaxşı ölçülüb-biçilmiş, tarazlı mühakimə və quru 
sistemləşdirmə qabiliyyəti var idi.2  Lakin burada başqa bir amil 
də nəzərə alınmalıdır. Aristotel bir elm adamı olaraq Platon 
ideyalarını həm sözün müstəqim mənasında, həm də məcazi 
mənada yerə endirməklə onu sanki tətbiq üçün hazırlayırdı. Əbu 
Turxanın dediyi kimi, Platon təlimi elə bir dəryadır ki, sonrakı 
əsrlərdə bu dəryadan bütün istiqamətlərdə kiçik və böyük çaylar 
axmışdır. Bu dəryaya axıb tökülən və onu soğulmaqdan 
saxlayan çaylar isə azdır. Aristotel də Platonun ideya 
dəryasından faydalanırdı. Lakin onun timsalında Platon 
dəryasından axan çay torpağı suvardıqdan sonra yenidən 
(praktik biliklə tamamlanaraq – bulanlıq şəkildə) Platon 
dəryasına tökülür. Başqa sözlə, Aristotel sanki Platon fəlsəfəsi 
ilə təbiət elmləri arasında körpü atmağa çalışır. Lakin təbii ki, 
bu fəlsəfənin tətbiq üçün hazırlanması, əməli şüur müstəvisinə 
keçid prosesi özü bir inkar aktı idi. İnkarı inkar məqamında isə 
Aristotel yenidən Platona qayıdır və bulanlıq çaylar yenidən 
ideya dəryasına tökülür.  
K.Popper Aristotel fəlsəfəsinin Platondan fərqli görünən 
məqamlarından birini misal çəkərək yazır ki, Platona görə, hər 
şey öz mövcudluğuna, fəaliyyətinə kamil haldan başlasa da, 
sonradan dağılmağa, çürüməyə, pisləşməyə doğru getdiyi halda, 
Aristotel kamilləşmə istiqamətində inkişafı da qəbul edir. 
Düzdür, Aristotel hələ o dövrdə Spevsipp tərəfindən irəli 
sürülən ümumi bioloji təkamül təlimini dəstəkləmir, amma daha 
1 Yenə orada, səh. 8. 
2 Yenə orada.  
 - 60 -
                                                          
geniş planda – son məqsədə doğru inkişaf konsepsiyasından 
çıxış edir.1 İlk baxışda Platon təliminin inkarı kimi, fərqli 
mövqe kimi görünən «son məqsəd» ideyası da əslində Platon 
fəlsəfəsi çərçivəsində izah oluna bilər. Belə ki, hər şeyin 
ideyadan başlandığını və hissi dünyanı ideyaların ancaq surəti 
və təqlidi kimi qəbul edən Platon üçün, şeyin nə vaxtsa qayıdıb 
öz ideyasından yüksək olmaq şansı yoxdur. Bu baxımdan, 
Platon təlimi pessimist təlim sayılır. Aristotel isə hissi dünyanın 
reallığını qəbul etdiyindən, hissi obyektlərin gerçək inkişaf 
prosesində çata biləcəkləri «son məqsədi» müəyyən mənada 
onların idealı kimi təsəvvür edir. Platon pessimizmi optimist 
notlara köçürülür. Prosesin əvvəlində dayanan ideya və prosesin 
sonunda təsəvvür olunan ideal ! «Son məqsəd» əslində özünə, 
başlanğıcına qayıdış əzmi kimi başa düşülə bilməzmi? Yenə 
Əbu Turxanın sözləri ilə desək, «məqsəd hələ rüşeymdə ikən 
var idi, o, sadəcə hissi həyatın bulanıq çaylarından keçərək 
yenidən durulur və şəffaf ideya dəryasına qatılır». Hər halda 
buna çalışır. Bu mövqe Aristotelin «təbii yerlər» nəzəriyyəsinə 
uyğun gəlir ki, bu nəzəriyyə də yenə Platonun təsiri ilə 
formalaşmışdır.2 «Öz təbii yerini tərk etmiş hər bir şey, əvvəlki 
vəziyyətinə qayıtmağa meyllidir». Lakin cisim öz təbii yerini nə 
vaxt tərk edir? Aristotel bu məsələdə də filosofdan daha çox, 
alim kimi çıxış edir və adi həyat hadisələrindən, canlıların 
müşahidəsindən misal gətirir: öz ilxısından ayrılmış atın yenə 
bu ilxıya qayıtmaq istəyini yada salır. Fəlsəfi baxımdan isə bu 
ayrılma Platon konsepsiyasından nəticə kimi hasil olur. Yəni, 
cismin – «kölgənin» orijinaldan – ideyadan ayrılması artıq 
universal xarakter daşıyır. Burada Hegelin mütləq ideyanın 
təbiətdə özgələşməsi və öz inkişafının sonunda yenə də ideyaya 
qayıdış əzmi haqqında təlimini də yada salmaq yerinə düşərdi.                             
Hər bir cismani varlıq bütün ömrü boyu özü əksinə; 
yaranış məqamında ayrılmış olduğu yuvasına, «ideya qəlibinə», 
ilkin ideyaya doğru can atır. Məhz bu cür yanaşdıqda, yəni «son 
məqsəd»lə ilkin ideyanın adekvatlığı dərk edildikdə Platonun 
«çuxasından çıxmış» Aristotelin də son nəticədə yenə Platona 
1 Yenə orada, səh. 11. 
2 Bax, Поппер, səh. 12-13. 
 - 61 -
                                                          
qayıtdığı aydın olur. Lakin baxdığımız bu misaldakı ideyalar 
neçə əsrlərdən sonra iki fərqli təlim kimi yenidən «kəşf 
olunmuşdur». Platonun hər şeyin mükəmməl ideyadan 
başlayaraq getdikcə cırlaşması, ilkin kamillik zirvəsindən enişə 
doğru hərəkət etməsi haqqında pessimist təlimi XIX əsrdə 
məşhur «entropiyanın artması qanunu» və «istilik ölümü» 
təliminin timsalında daha pessimist notlarda yenidən bəraət 
qazanmış, Aristotelin ibtidaidən aliyə inkişafı mümkün sayan 
«son məqsəd» təlimi yenə də XIX əsrdə Ç.Darvinin təkamül 
nəzəriyyəsi sayəsində bir daha diqqət mərkəzinə çəkilmişdir. 
Lakin hələ o vaxt Aristotelin ehtiyatla yanaşdığı təkamül təlimi 
indi də özünü tam doğrulda bilmədiyi halda, «entropiyanın 
artması qanunu» bütün elmi ictimaiyyət tərəfindən qəbul 
olunmuşdur. İndi Platon öz ikinci gəncliyini yaşamaqdadır. 
Aristotel isə xeyli qocalmışdır. Amma sual olunur ki, Aristotel 
platonizmi elmi fikir müstəvisinə endirməsə idi və onun 
ideyalarını sistemləşdirməsə idi, Platon yenidən doğula 
bilərdimi?  
Bəli, Aristotel fəlsəfəni də sistemə salmaq istəyirdi. Və 
məhz substansiya, başlanğıc, ilk səbəb haqqındakı bilikləri 
sistemləşdirərkən burada da «ağ ləkələrin» olduğunu ortaya 
çıxarmışdı. Maraqlıdır ki, Aristotel əvvəlki filosofların əsas 
nöqsanlarından birini onların «hərəkətin mənbəyi» məsələsini 
araşdırmamalarında görürdü. Daha bir paradoks: metafizik 
düşüncənin dahisi, dialektik düşüncənin dahilərinə «hərəkət» 
dərsi verməyə çalışırdı.1      
Hələ Aristoteldən çox-çox əvvəl «ilk səbəb» və «hərə-
kətin mənbəyi» axtarışları qədim Şərq fəlsəfi təlimlərində fəl-
səfi fikrin əsas problemi olmuşdur. «Riqveda»da yazılır:  
 
 O zaman nə quru, nə də quru olmayan var idi; 
 Nə hava məkanı, nə üzərində səma var idi. 
 Hərəkət edən nə idi? Harada? Nəyin sayəsində?    
 Nə ölüm, nə ölməzlik,  
 Gecə ilə gündüz arasında fərq də yox idi. 
 Tək olan səssizcə nəfəs alır  
1 Аристотель. Метафизика, səh. 73.  
 - 62 -
                                                          
 Və ondan başqa heç nə yox idi.1  
 
Digər himndə deyilir:  
 
 Kainat nədən yarandı?  
 Onu kimsə yaratdı ya yox, 
 Kim onu yuksək səmada gördüsə, 
 O da həqiqətən bilir. (Amma) bəlkə bilmir? 2   
  
Göründüyü kimi, cavab verilməsə də, yaranışla bağlı 
çoxlu suallar qoyulur. Hətta Tək olanın (Allahın) və onun şa-
hidinin nəyi isə bilməsi şübhə altına alınır. Amma min illər 
keçdikcə Allah ideyası da təkmilləşir. Bütün yaradılışların 
əsasında İlahi əqlin durması, bütün qaranlıqların Nurlar nuru-
nun sayəsində işıqlanması ideyası orta əsr İslam fəlsəfəsində 
əsas ideyalardan birinə çevrilir.  
 Həzrəti Əli ibn Əbu Talıb Nəhcül-Bəlağə əsərində ya-
zır: «Onun üçün məhdud bir an yoxdur. Onun nəzərindən kə-
narda zaman da yoxdur».3 Mütləq ideya üçün, eləcə də mütləq 
maddiyyat, xaos üçün zaman məfhumu doğrudan da 
mənasızdır. Zaman yalnız müəyyənlik yarandıqda; maddiyyatın 
hansı isə hissəsi işıqlandıqda, nurlandıqda, konkret ideya ilə 
birləşdikdə, Allahın iradəsi ilə müəyyən forma və funksiya əxz 
etdikdə baş verən dəyişiklikləri ifadə edir. Yəni mütləq xaosda, 
qeyri-müəyyənlikdə hər hansı dəyişiklik qeydə alına bilməz. 
Deməli, zaman da xaosa, qaranlığa deyil, işıqlanmış, 
nizamlanmış, ideya ilə canlanmış sahələrə aiddir. «Hər şeyi 
vaxtında yaratdı, bir-biri ilə zidd olan şeyləri birləşdirdi, 
uzlaşdırdı. Hər şeydə bir istedad, təbiət yaratdı və şeyin maddə-
sini ona uyğun düzdü, qoşdu; hər şeyi olmamışdan biləndir. O, 
şeylərin hüdudunu və sonunu qavrayandır. O, hər şeyin gizli və 
1 Ригведа. – Гимн о сотворении мира. Х, 129, М., «Наука», 
1972,стр. 263.  
2 Сто великих книг. М., 2004, стр. 25-26. 
3 Həzrət Əmir Əli ibn Əbu Talıb. Nəhcül-Bəlağə. Bakı «Sabah» 
1993, səh. 21. 
 - 63 -
                                                          
açıq tərəflərini biləndir». 1 
O, hər şeyi ona görə olmamışdan bilir ki, onu özü bildiyi 
kimi yaradır. Yəni bilik, ideya maddi təcəssümdən əv-vəldir. 
Yeri gəlmişkən, bu xüsusiyyət təkcə Allaha deyil, insanların 
yaradıcı fəaliyyətinə də aiddir. İnsan yaradacağı şeyi 
əvvəlcədən planlaşdırır. Fərq isə bundan ibarətdir ki, insanın 
yaratdığı yaratmaq istədiyinə tam adekvat olmur. Ona görə də 
insan yaratdığını sonradan öyrənərək ilkin ideya ilə müqayisə 
edir və uyğunsuzluqları aradan qaldırmağa çalışır. Yəni insan 
öz əməli fəaliyyətində ideya dünyasına yalnız tədricən yaxın-
laşır. Ən kamil əsər yaradıcı ideyaya adekvat olan əsərdir.  
Materiyanın iki fərqli tərtibdə, dərəcədə mümkün olması 
haqqında fərziyyələr ideya və materiyanın daha rəngarəng 
kombinasiyalarından danışmağa imkan verir. Belə ki, «qaba, 
kobud materiya» ilə yanaşı «incə, zərif materiyanın» da 
mövcudluğu onların aktiv və passiv ideya ilə müxtəlif cür 
cütləşdirilməsinə imkan verir. Biz burada hələlik tam 
simmetriyanın olmasından danışmayacağıq. Əvvəlcə kobud və 
zərif materiyadan hansının «aktiv», hansının «passiv» an-
layışlarına uyğunluğunu aydınlaşdırmaq lazımdır.  
Hissi dünyada bütün cismlər və hadisələr əslində passiv 
ideyanın daşıyıcıları olan kobud materiyaya uyğundur. Aktiv 
ideya ancaq insanlara xasdır. (Təsadüfi deyildir ki, insan mütləq 
yaradıcı ideyanın yer üzərində proobrazı, xəlifəsi kimi 
dəyərləndirilir.) İnsanın timsalında aktiv ideya kobud materiya 
ilə – bədənlə birləşmişdir. Aktiv ideyanın zərif materiya ilə 
birliyi mələklər və cinlərin timsalında mövcuddur. Zərif 
materiyanın passiv ideya ilə birliyi isə surətlərdə, fotoşəkillərdə, 
kitablarda, video-filmlərdə üzə çıxır.  
(Cismin «özü» və onun surəti, şəkli, modeli, ayrıca bir 
əlaməti; səsi, rəngi və s. nə kimi bir münasibətdədir? – Aristotel 
«Metafizika»da «Sokrat özü»2 ifadəsini işlədir və onu substrat 
kimi izah etməyə çalışır. – Bu, Aristotelin materialist 
mövqeyindən irəli gəlir, zira «özü» heç də substrat yox, forma, 
1 Yenə orada, səh. 22.  
2 Аристотель. Метафизика. – Соч. в 4-х томах, т. 1, М., 
«Мысль», 1976, стр.71. 
 - 64 -
                                                          
eydos, ideya da ola bilərdi).  
Passiv ideyanın izahı daha sadədir. Belə ki, onun struktur, 
forma anlayışlarına adekvat olduğu güman edilir. Bu isə artıq 
qurulmuş, mövcud olan dünyanın izahına yönəlmişdir. Hər 
hansı bir cisim müəyyən ideyanın daşıyıcısıdır, müəyyən 
fomaya malikdir, – dedikdə onun yaranışı, əmələ gəlməsi, 
yaxud da fəaliyyəti, öz tükənməsinə, sonuna doğru hərəkəti 
nəzərdə tutulmur. Onun fəaliyyəti, funksiyası formada, passiv 
ideyada ancaq potensial imkan şəklində nəzərdə tutulmuşdur. 
Belə düşünəndə ki, dünya məhz müəyyən formada, for-
malar sistemi kimi yaradılmışdır və Yaradan özü sonrakı 
proseslərə qatışmır, onda biz hərəkət və fəaliyyətin mənbəyini 
də bu dünyada axtarmalı oluruq. Aristotel haqlı olaraq qeyd edir 
ki, Platonun ideyalar təlimi dunyanın ancaq statik modelini 
verir, hərəkətin mənbəyini isə göstərə bilmir. 
Özünün «ilk səbəb» axtarışında Aristotel yalnız varlığın 
deyil, hərəkətin də səbəbini nəzərdə tutur. «Səbəblərdən dörd 
mənada danışılır: belə səbəblərdən biri olaraq biz mahiyyəti, 
yaxud şeyin varlığının məğzini hesab edirik (hər bir «nə üçün» 
sualı son nəticədə şeyin təyininə (tərifinə) gətirir, ilk «nə üçün» 
isə səbəb və başlanğıcdır); digər səbəb olaraq biz materiyanı, 
yaxud substratı götürürük; üçüncü isə hərəkətin başlanğıcına 
aiddir; dördüncü – bunun əksinə olan səbəbdir, yəni «nəyin 
naminə», yaxud fayda (belə ki, məhz fayda hər cür yaranışın və 
hərəkətin məqsədidir) nəzərdə tutulur».1 Göründüyü kimi, 
Aristotelin sadaladığı səbəblərdən ikisi varlıqla, ikisi isə hərəkət 
və onun məqsədi ilə bağlıdır. Özünəqədərki filosofların 
görüşlərini şərh edən Aristotel qeyd edir ki, onların əksəriyyəti 
başlanğıc olaraq ancaq maddi başlanğıcı, yəni şeylərin nədən 
təşkil olunduğunu və sonda nəyə çevrildiyini, götürürlər. Bu 
təbii başlanğıc heç nədən yaranmır, – həmişə saxlanmaqdadır.2 
Lakin Aristotel göstərir ki, bu müxtəlif mövqeləri birləşdirən 
vahid maddi başlanğıc ideyası yetərli deyil. Çünki bu 
dəyişmələrin, yaranışların və yox olmaların nədən əmələ 
gəlməsi ilə yanaşı, nə üçün əmələ gəlmələri də izah olunmalıdır. 
1 Yenə orada, səh. 70. 
2 Yenə orada, səh. 71. 
 - 65 -
                                                          
«Axı, necə olursa-olsun substrat öz dəyişikliyini özü ki, 
yaratmır; məsələn, mən anlayıram ki, nə ağac, nə də mis öz 
dəyişmələrinin səbəbi deyil və yatağı ağac, heykəli mis 
düzəltmir, bu dəyişmələrin səbəbi nə isə başqadır. Bu səbəbin 
axtarılması isə hərəkətin mənbəyi olan fərqli bir başlanğıcın 
axtarılmasıdır».1 Aristotel ancaq Parmenidin ikinci səbəb 
axtarmağa cəhd etdiyini göstərir. Belə ki, başlanğıc kimi isti və 
soyuq, yaxud atəş və torpaq götürüldükdə, birincilər həm də 
hərəkətin səbəbi kimi nəzərdə tutulur. Lakin bu cür izahlar 
kifayət etmədiyindən axtarış davam etdirilirdi. Bu konsteksdə 
Aristotel ağılı dünya nizamının və bütün quruluşun səbəbi kimi 
izah etməyə çalışan mövqeləri fərqləndirməyə çalışır və 
Anaksaqorun mövqeyini yada salır.2 Daha sonra Aristotel 
Hesiod və Parmenidin timsalında məhəbbəti başlanğıc hesab 
edənləri yada salır. Belə ki, burada söhbət məhz hərəkətin mən-
bəyindən gedir. Onun fikrincə, Empedokl xeyr və şəri başlangıc 
hesab edən ilk filosofdur. Lakin məlum olduğu kimi, bu ideya 
daha əvvəl Zərdüşt təlimində irəli sürülmüşdür. İstənilən halda 
hərəkəti izah etmək üçün maddi yox, mənəvi başlanğıca 
müraciət edilməsinin vacibliyi hələ Aristotel tərə-findən dərk 
edilmişdir. Empedokla görə, dostluq və düşmənlik birləşdirici 
və ayrıcı rol oynayır. Bununla da o, hərəkətin bir yox, iki 
başlanğıcını göstərmiş olur.  
(«Vahid fikrən, çoxluq isə hissi qavranılanlar kimi möv-
cuddur»3 – Aristotel). 
Hərəkətin mənbəyi və mexanizmi canlı və cansız aləm-də 
fərqli olduğundan, əvvəlcə cansız aləmi nəzərdən keçirək. 
Cansız, yəni nəfsdən, ruhdan məhrum olan cismlərin hərə-kəti 
necə başa düşülə bilər. Bu hərəkətin mənbəyi cismin daxilində 
ola bilərmi, yoxsa o ancaq kənar təsir sayəsində hərəkət edə 
bilər?   
Bütün cismlər müəyyən bir passiv ideyanın daşıyıcısıdır. 
Lakin passiv ideya hərəkətin mənbəyi ola bilərmi?  Mate-
rialistlər hərəkətin mənbəyini materiyada görməklə, problemi 
1 Yenə orada, səh. 72. 
2  Yenə orada, səh. 73. 
3 Yenə orada, səh. 78. 
 - 66 -
                                                          
həll etmiş olduqlarını sayırlar. Lakin ideyadan kənarda materiya 
heç bir forması, strukturu, habelə üstün istiqaməti olmayan 
amorf, səlt bir mühit, sadəcə bir materialdır ki, onun 
hərəkətindən danışmaq təbiəti ilə (tərifi ilə) uyğunsuzluq 
yaradardı. Belə ki, tərifinə, anlayışına görə, materiya (mütləq 
materiya) kəsilməz mühitdir, yəni sonsuz kiçiklərin sonsuz 
böyük toplumudur. Və bu sonsuz kiçiklər tərtibinə görə də bir-
birindən fərqlənmir, yəni əslində sıfra bərabərdirlər.  
Aristotelə görə isə, hər bir şey materiya ilə formanın 
birliyindən ibarətdir. Eydosu əsasən forma ilə eyniləşdirən 
Aristotel nəfsin də bədənlə əlaqəsinə böyük önəm verir. Düz-
dür, «nəfs» və «forma» anlayışları arasında əlaqə aşkar şəkildə 
ifadə olunmur, amma bu məsələ istər «Metafizika» əsərində, 
istərsə də «Nəfs haqqında» əsərində mərkəzi mövzulardan 
biridir. Bu sonuncu əsərində Aristotel ruhun, nəfsin bədənlə 
bağlılığını bir daha vurğulayır və canlı varlıqların hərəkətinin 
mənbəyini nəfsdə görür. Nəfsi əqllə eyniləşdirən Demokritdən 
fərqli olaraq Aristotel əqli nəfsin strukturunda ancaq bir pillə 
hesab edir.1  
Nəfs canlı orqanizmlərdə həm hərəkətin, həm də 
dərketmənin səbəbi kimi götürülür. Bu kontekstdə Aristotel 
Platonun «Timey» əsərinə istinadən nəfsin elementlərdən təşkil 
olunduğunu iddia edir. Belə ki, Platona görə, hər şey özünə 
uyğun olanla dərk edilir, deməli, şeylər müəyyən başlanğıca 
malik olduğundan, nəfsin də başlanğıcı və davamı olmalıdır. 
Nəfsin strukturunda vahid olaraq əql götürülür, bilik vahidin 
xətt üzrə hərəkətinə, rəy müstəvini, duyğu isə həcmi ifadə edən 
rəqəmlərə adekvatdır. Ona görə də şeylərin bəziləri əqllə, 
başqaları biliklə, üçüncülər rəylə, dördüncülər isə duyğu ilə 
mənimsənilir.2   
Qoyulan problemlər müasir fəlsəfi fikir müstəvisində də 
aktuallığını saxlamışdır.   
İnsan təbiətin bir hissəsi olaraq onunla üzvi qarşlıqlı 
əlaqədədir.  
İnsan habelə ruhani varlıqdır, nəfsə malikdir və ruh 
1 Аристотелъ. О душе. – Сочинения, том 1, стр. 373-376.   
2 Yenə orada, səh. 376-377. 
 - 67 -
                                                          
dünyası ilə, kosmik zəka ilə qarşılıqlı əlaqədədir.  
Ruh, nəfs və bədən, yaxud əql, nəfs və bədən. 
Əslində əql nəfsin strukturuna daxil ola bilər. Ruh isə 
fərqli keyfiyyət kimi izah oluna bilər.  
Əql ənənəvi olaraq nəfsdən ona görə fərqləndirilir ki, 
onun bədənlə heç bir əlaqəsi olmadığı güman edilir. Lakin 
düşünən konkret bir insandır, fərddir. Düşüncənin nəticəsi, yəni 
biliklər ümumi olsa da (dildə də ümumidir), düşüncə aktlarının 
özü fərqlidir.  
Ruh kosmik hadisə hesab oluna bilər. Onun bir damlası 
insana daxil olmaqla insanla ruhlar aləmi arasında körpü açır.  
Fəlsəfi ədəbiyyatda ən çox ruh və bədən, yaxud nəfs və 
bədən problemi öz əksini tapmışdır. Ruh-nəfs-bədən, əql-nəfs-
bədən problemi isə kifayət dərəcədə aydınlaşdırılmamışdır.   
Nəfs və bədən problemini «Timey» əsərində sistemli şə-
kildə tədqiq edən Platon ümumən idealist mövqedə durmasına 
baxmayaraq, əlaqələndirici orqan kimi beyini götürür. Platona 
görə, həyat rişəsinin daşıyıcısı olan beynin yaranması bədənlə 
ruh arasında əlaqəni təmin edir. Bəşər cinsinin kökləri də 
beyində axtarılmalıdır.1 Lakin beyin sadəcə materiya kimi 
götürülmür. Həm bədən, həm də nəfs beyindən yaradılmışdır. 
Allah onu od, su, hava və torpaqdan yaratsa da, bütün nəfs 
növlərini bura daxil etmişdir. İlahi başlanğıc toxumu baş 
hissəsində qalsa da, qalan hissədən bədən yaradılmışdır.2  
Platonun təsvirində beyin bədənin yaradılması proseduru 
müasir təbiətşünaslıq baxımından bəsit görünsə də, əslində ruh, 
nəfs və bədənin vəhdəti baxımından çox önəmlidir. Platonun 
təsvirindən belə görünür ki, bədənin ayrı-ayrı hissələrində də 
nəfs vardır. Burada nəfs anlayışı yəqin ki, canlı olmaq 
mənasında işlədilir. Belə ki, Platon bədənin daha canlı hissələri 
ilə yanaşı cansız hissələrin də olduğunu qeyd edir. Hər bir 
orqanın öz funksiyası, öz missiyası vardır və deməli o, ayrıca 
bir ideyanın maddi təcəssümüdür. Görünür, Platon hər bir 
orqanın nəfsindən danışanda «nəfs» anlayışını ideya mənasında 
1 Платон. Собрание сочинений в 4-х т. Т 3. М., «Мыслъ», 
1994, стр. 479. 
2 Yenə orada, səh. 479-480.  
 - 68 -
                                                          
işlədir.  
Daosizmdə olduğu kimi, Platona görə də, cansız şeylər-
dən fərqli olaraq, canlılar ölümə məhkumdurlar. Yəni hər 
doğulan ölməlidir. Doğum məqamı ölümü də özündə saxlayır.1 
Bunu daosizm deyir. Platon isə ümumiyyətlə orqanizmin daha 
mürəkkəb və daha kamil olması ilə onun ömrü arasında tərs 
mütənasib əlaqə olduğunu iddia edir. O, məsələni özünəməxsus 
ritorik şəkildə qoyur: «Bizi yaradanlar seçim qarşısında 
qalıblar. Yaratdıqları növü daha sadə etməklə ona daha uzun 
ömür versinlər, yoxsa onu daha kamil, lakin az ömürlü etsinlər?  
Onlar bir səslə qərara gəlirlər ki, hər kəs qısa lakin mənalı ömrü 
uzun, lakin pis ömürdən üstün tutmalıdır».2   
Platonla daosizm arasında ruh və bədən problemi ilə 
əlaqədar uyğunluqlar çoxdur. Hər iki mənbə həyat üçün nəfəsin 
xüsusi rolunu qeyd edir. Canlılığın meyarı kimi götürülən nəfəs 
bədənin fəaliyyəti üçün açar rolunu oynamaqla yanaşı nəfsin 
mövcudluğu üçün bir şərt olur.  
Platonda nitq də cismani və ruhani hadisələrin arasında 
dayanır. Nitqin nəfəsdən başlandığını qeyd edən Platon, heç 
şübhəsiz, onun düşüncə üçün də önəmli rolunu nəzərdən 
qaçırmır. Nəticədə nitq də bədənlə nəfs arasında körpü kimi 
çıxış edir.  
Bəzən belə düşünülür ki, bədən maddi olmaqla tam 
passivdir və heç bir ideyanın daşıyıcısı deyil. Ancaq nəfs ideya 
daşıyıcısı hesab olunur. Düşüncə də ancaq nəfsin strukturuna 
daxildir. Hər bir insan özünəməxsus nəfsə malikdir. Yəni nə 
qədər insan varsa o qədər də nəfs vardır. Əlbəttə, nəfslərin də 
ümumi cəhətləri var. Lakin məhz fərqli cəhətlər hər bir fərdi 
başqalarından ayırır, onun özəlliyini təmin edir. Böyük 
filosofların əksəriyyəti (o cümlədən Sührəvərdi) nəfsi mənlik 
şüuru kimi dəyərləndirir. İnsanın siması, məni onun malik 
olduğu, daha doğrusu ona malik olan, onu idarə edən nəfslə 
müəyyənləşir.  
Nəfs də bədən kimi lokaldır. Mənəvi varlıq olmaqla mə-
1 Bax, məs.: Антология даосской философии. М., 1994.  
2 Платон. Собрание сочинений в 4-х т. Т 3. М., «Мыслъ», 
1994, стр. 481. 
 - 69 -
kan-zaman müəyyənliyindən yüksəkdə dursa da, bədənlə 
müəyyən ilişgisi vardır. Məqsədimiz bu ilişginin nədən ibarət 
olduğunu açmaqdır.  
Birinci tezis: Nəfs ruhun bədənlə çəpərlənərək konkret-
ləşdiyi, fərdiləşdiyi haldır.  
İkinci tezis: Nəfs ruhla bədən arasındadır. Aşağıdan bə-
dənə, yuxarıdan ruha bağlıdır.   
Üçüncü tezis: Bədən ruhla canlanır və nəfsin mövcudluğu 
təmin edilir. Ruhun təsir dairəsində olan bədən hələ canlıdır və 
nəfslə birlikdədir.   
Dördüncü tezis: Sonsuz, əbədi, əzəli ruhun sonsuz, əbədi, 
əzəli materiya ilə görüş məqamlarında lokal nəfs və lokal bədən 
yaranır. Və nə qədər ki, onlar bir-birinə tən gəlir və bir-birini 
tamamlayır həyat davam edir. 
Həyat ruhla materiyanın görüşündən doğan və nəfslə bə-
dənin ittifaqı, bir-birini tamamlaması şəklində davam edən 
bütöv prosesdir.  
Beşinci tezis: Hər bir bədənin əsasında müəyyən ideya 
dayanır. Bədənin ideyası ilə nəfsin ideyası adekvatdır.  
Altıncı tezis: Adekvatlıq pozulduqda həyat qüruba sarı 
gedir.  
Nəfs bədənin ideyasına köklənmiş lokal ruhdur. Bədən 
dünya ideyasının, təbiətdə əks olunmuş ideyanın bir parçasıdır, 
passiv ideya daşıyıcısıdır. Ruh onu aktivləşdirir və həyat əmələ 
gəlir. 
Nəfs lokal və fərdi olsa da düşüncə imkanını əhatə 
etməklə insanın əql dünyasına qatılmasına imkan verir. Passiv 
ideya daşıyıcısı olan bədən (insan) düşüncəli nəfs sayəsində fəal 
ideyalar dünyasına daxil olur.  
İnsan yatarkən nəfs bədəndən müvəqqəti ayrılır, çərçi-
vədən, zaman-məkan müəyyənliyindən çıxaraq amorflaşır və 
ruhlar aləminə qədəm qoyur. Bu zaman onun bir tərəfdən digər 
bədənlərdən ayrılmış ruh-nəfslərlə görüşməsinə imkan yaranır, 
digər tərəfdən də zaman müəyyənliyi itdiyinə görə keçmişə və 
gələcəyə səfər edə bilir. 
Ruh aləmində keçmiş, bugün və gələcək birgə (eyni za-
manda) mövcuddur. Yuxuda insanın gələcəyi görmək şansı da 
bununla əlaqədardır.  
 - 70 -
İnsan bədəni digər canlı orqanizmlərdən nə ilə fərqlənir?  
Cansız aləmdə hər bir hadisə, cisim müəyyən bir ideyanın 
daşıyıcısıdır. Passiv daşıyıcı. Lakin bu ideya passiv, cansız olsa 
da mürəkkəb iyerarxik struktura malikdir. Yəni cismin 
təşkilatlanmasının alt qatları da vardır ki, onlar makroideyadan 
asılı olmayaraq mövcuddurlar.   
Bəs cansız aləmdə hərəkət necə başa düşülür? Cismin 
başqa cismlərə nəzərən yerinin dəyişilməsi – mexaniki hərəkət, 
onun daşıdığı ideyanın dəyişilməsini tələb etmir. Yəni cisim öz 
simasını saxlamaqla hərəkət edirsə, bu sadəcə yerdəyişmədir. 
Cismin ideyasının dəyişilməsi isə onun daxili hissələri 
arasındakı münasibətin dəyişilməsi sayəsində mümkündür. Hər 
bir struktur səviyyəsində dəyişiklik daha yüksək səviyyədə 
ideyanın dəyişilməsinə gətirə bilər. Cismin kənar təsir olmadan 
zamana görə dəyişilməsi əslində onun ideyasında qabaqcadan 
nəzərdə tutulmuş dəyişiklikdir.  
Lakin bitki aləminin fərqi burasındadaır ki, burada kənar 
təsir sayəsində dəyişiklik də qabaqcadan planlaşdırılmışdır. 
(Yəni kənar təsir sayəsində həyata keçən bəzi dəyişikliklər də 
potensial şəkildə qabaqcadan nəzərdə tutulmuş ola bilər.) 
Məsələn bir ruşeymin cücərməsi üçün günəşdən və ya 
torpaqdan gələn əlavə enerci tələb olunur. Lakin bu enerci 
alındığı təqdirdə onun nə kimi vəziyyətlərə keçəcəyi ruşeymin 
özündə planlaşdırılmışdır. Bu passiv ideyanın kənar tə-sirlə 
(əlavə enerci ilə) canlanmasıdır. Yəni burada hərəkət ideyanın 
canlanması şəklində həyata keçir. Kənar təsir, əlavə enerci 
ruşeymin strukturunda əvvəlcədən olmasa da onun üçün yer 
saxlanılmışdır. İlkin ideya tamamlanmamış olduğu təqdirdə 
cisim (ruşeym) özünü cansız cisim kimi aparır. Yəni onun 
daxildən hərəkəti yoxdur. Alt strukturlardakı hərəkət makro-
strukturun dəyişilməsinə xidmət etmir. Olsa-olsa onun 
saxlanmasını təmin edir. Ancaq makroideyanın tamamlanması 
baş verdikdə canlanma (daxildən hərəkət)  gedir. 
Həyatı mühitlə maddələr mübadiləsi kimi səciyyələndirən 
təbiətşünaslardan fərqli olaraq filosoflar diqqəti daxili inkişaf 
potensialına yönəltməkdə haqlıdırlar. Günəş, torpaq, su ancaq 
enerci mənbəyi kimi  çıxış edir. Bitkinin bütün  inkişaf yolu və 
gələcək vəziyyətləri isə irəlicədən, onun öz rüşeymində 
 - 71 -
                                                          
planlaşdırılmışdır. Canlı aləmdə bitkilərin özünəməxsus 
statusunu Platon əsasən (yəni bizim təklif etdiyimiz 
konsepsiyaya uyğunluq baxımından) düzgün müəyyənləşdirirdi. 
Platona görə, bitki ancaq öz daxilində, daxilən hərəkət edir və 
kənar təsirlərə müqavimət göstərir. O, öz təbiətini və 
vəziyyətini bilmir. Ona görə də, bitki canlı varlıq kimi mövcud 
olsa da öz olduğu yerə pərçimlənmişdir; belə ki, öz gücü ilə 
hərəkət etmək, yerini dəyişmək imkanı ona verilməmişdir.1  
Heyvanlarda da ruşeym halında olan ideyanın  canlan-
ması və hərəkət yaratması üçün əlavə enerci, əlverişli mühit, 
mühitin qidalandırıcı təsiri lazımdır. Əks təqdirdə potensial 
halda olan ideya reallaşa, tamamlana bilməz.  
(Enerci ideyanın canlanması üçün lazımdır.) 
Heyvanı bitkidən fərqləndirən isə onun iradəyə malik 
olmasıdır. Yəni heyvanın bütün hərəkətləri qabaqcadan, passiv 
ideya halında planlaşdırılmamışdır. Planlaşdırılan yalnız onun 
canlı varlıq kimi mövcudluq fəaliyyətidir (funküionirovanie).  
Heyvanın bütöv bir cisim olaraq yerdəyişməsi isə onun 
ideyasında, genetik planında yoxdur. Daha doğrusu ancaq 
hərəkət etmək imkanı var, bu imkanın gerçəkləşdirilməsi isə 
heyvanın mühitlə məqsədyönlü əlaqəsi şəklində həyata keçir. 
Yəni heyvan hansı istiqamətdə getmək istəyirsə həmin istiqa-
mətdə yerlə əks əlaqəyə girir (yeriyir, sürünür və s.).  Hansı is-
tiqamətdə hərəkət etmək qərarını isə heyvan özü verir. Düzdür, 
bu qərar şüura yox, instinktdə əsaslana bilər, lakin heyvanın 
istəyinin olması və bu istəyə uyğun hərəkət etməsi iradi aktdır 
və onu bitkilərdən fərqləndirir.  
Beləliklə, heyvanın bütöv cisim olaraq hərəkəti onun 
daxili hərəkətindən fərqlidir. Daxili hərəkət onun istəyindən 
asılı olmayıb, rüşeymdəki ideyanın maddi təcəssümü kimi hə-
yata keçir.  
İnsan da heyvan kimi daxili hərəkətə malikdir və bu 
zaman ilkin ideyanın maddi təcəssümü prosesi gedir. Həm də 
onun iradəsindən, istəyindən asılı olmadan. İnsanı heyvandan  
fərqləndirən isə budur ki, onun bütöv orqanizm kimi fəaliyyəti 
1 Платон. Собрание сочинений в 4-х т. Т 3. М., «Мысль», 
1994, стр. 483. 
 - 72 -
hər hansı bir istəyə və iradəyə deyil, şüurlu, planlı istəyə və 
iradəyə əsaslanır. Yəni insandan asılı olmadan baş verən daxili 
proseslər, onun bir canlı varlıq kimi mövcudluğu, ilkin ideyanın 
maddi təcəssümü və insan bədəni tam formalaşdıqdan sonra, 
müəyyən müddət ərzində fəaliyyəti hələ insani mahiyyəti ifadə 
etmir. İnsanı fərqləndirən budur ki, o özü ideya formalaşdırmaq 
və bu ideyaların maddi təcəssümünə nail olmaq imkanına 
malikdir.  
Aristotel, Platondan fərqli olaraq, nəfsi (ruhu) əbədi he-
sab etmir. Onun fikrinə görə, nəfs bədənsiz, bədən də nəfssiz 
mövcud ola bilməz. Lakin Aristotel nəfsi strukturlaşdırır və 
hissi nəfs, heyvani nəfs və düşüncəli nəfs kimi üç yerə ayırır. 
Fərabi, İbn Sina və Sührəvərdi də öz təlimlərində Aristotelin bu 
xəttini davam etdirmişlər. Lakin onlar düşüncəli nəfsin əqllər 
aləminə qovuşaraq əbədiyyət kəsb etmək imkanını nəzərə 
aldıqları üçün bu məsələdə də Platon ilə Aristotel arasında bir 
növ kompromis mövqeyindən çıxış etmişlər. Bu, əslində ilk 
baxışda kompromisdir. Həqiqətdə isə antik fəlsəfənin bu iki 
nəhəngi arasında ziddiyyətin aradan qaldırılması – yeni, daha 
sintetik bir təlimin yaradılması demək idi.          
 - 73 -
                                                          
  
 
 
 
 
 
 
 
 
PLATON VƏ FƏRABİ 
  
Şərqin iki böyük dahisi! Aralarında 1300 illik uzun bir 
tarixi müddət və coğrafi  məsafə olmasına baxmayaraq, ruhca 
çox yaxın olan bu iki dahini birləşdirən nə idi? Nəyə görə açıq-
aşkar coğrafi fərqə rəğmən, biz onların hər ikisini Şərq 
mütəfəkkiri hesab edirik? 
Hər cür maddiyyatın fövqündə durmağa çalışan, ideyanı 
dünyanın əsası hesab edən, bədən üçün deyil, ruh üçün ya-
şamağa çağıran, mənəvi kamilliyi, haqqı, ədaləti həyat kredosu 
seçən, ömrü boyu həqiqət axtarışında olan və həqiqət işığında 
monoteizmə – Allah ideyasına gəlib çıxan bu böyük şəxs bütün 
mahiyyəti ilə bir Şərq mütəfəkkiri deyildisə bəs nə idi? 
Platon mahiyyət müstəvisində Fərabiyə nisbətən daha 
çox şərqlidir. Çünki Fərabi təkcə Platondan deyil, həm də 
Aristoteldən bəhrələnmiş, təkcə dini-fəlsəfi dünyagörüşündən 
deyil, həm də təbiət elmlərindən, təbii-elmi dünyagörüşündən 
çıxış etmiş, Qərb düşüncəsindən mayalanmışdır. Fərabi artıq 
xeyli dərəcədə sintezdir. 
Biz Şərq və Qərbi heç də təsadüfən coğrafi müstəvidə 
deyil, zaman müstəvisində fərqləndirmirik. Və heç də təsadüfən 
demirik ki, qədimdə ancaq Şərq var idi, – Qərb sonradan 
yarandı.1 Pifaqor da, Sokrat da, Platon da Zərdüşt kimi, 
Konfutsi kimi, Budda kimi Şərq hadisələri idi. Hissi dünyanın 
öyrənilməsindən alınan elmi biliklər toplusu üzərində fəlsəfi 
1 Bax: S.Xəlilov. Şərq və Qərb: ümumbəşəri ideala doğru. B., 
2004. – 624 səh.    
 - 74 -
                                                          
sistem qurmağa çalışan Aristotel sonradan dünyaya gəldi. 
Aristotel fəlsəfəni göylərdən yerə endirmək cəhdi ilə həm də 
Şərqdən Qərbə doğru addım atmış oldu. Lakin Aristotel özü də 
hələ Qərb deyildi və olsa-olsa Qərbin yenicə cücərən bir 
rüşeymi idi. Bu cücərmə və doğuş prosesi nə az, nə çox – 2 min 
il davam etmiş və artıq Qərb ancaq Yeni Dövrdə səhnəyə 
müstəqil bir tərəf-müqabil kimi daxil ola bilmişdir. Bundan 
sonrakı dövr Şərqin tənəzzülü, Qərbin təntənəsi dövrü 
olmuşdur. 
Bəli, əl-Fərabi Platonla müqayisədə Qərbə daha çox meyl 
edir, Aristotel kimi o da Qərb düşüncəsinin gəlişini təcəssüm 
etdirirdi. Öz dövrünün elmi biliklərini mükəmməl mənimsəyən 
və onların təsnifatını aparan əl-Fərabi ruhən daha çox dərəcədə 
Aristotelə yaxın idi. Türk fəlsəfə tarixçisi Mahmud Qaya Fərabi 
təlimindəki sintetiklik barədə yazır: «Fərabinin fəlsəfi sistemi 
varlığın təməlini mənəvi saymaqla bərabər, həndəsə və məntiqi 
də təmələ alır, təbiət elmlərindən metafizikaya doğru yüksəlir. 
Əflatun, Aristo və Yeni- Əflatunçuluqdan gələn və ara-sıra 
eklektisizm təəssüratı yaradan bilgilər əslində Fərabinin şəxsi 
məntiqi sistemi içərisində bütövlük halına gəlir».1 Təsadüfi 
deyildi ki, onu «Şərqin Aristoteli», – Platonu yox, Aristoteli, 
adlandırırdılar. Və bu da təsadüfi deyildir ki, böyük İbn Sinanın 
etirafına görə o, Aristotelin «Metafizika»sını ancaq Fərabinin 
şərhində oxuduqdan sonra başa düşə bilmişdi. Fərabinin 
«Aristotelin fəlsəfəsi»2 və «Metafizika»da Aristotelin 
məqsədləri haqqında»3 əsərləri bütün islam dünyasında fəlsəfi 
fikrin sonrakı inkişaf yoluna güclü təsir etmişdi.  
Lakin Fərabi Platona da biganə deyildi və ola da 
bilməzdi. Çünki onları vahid bir Şərq ruhu bağlayır. Maraqlıdır 
ki, Fərabi özü Platon və Aristoteli müqayisə etmiş (yeri 
gəlmişkən bu, fəlsəfi fikir tarixində ilk müqayisəli təhlil 
1 Mahmut Kaya. İslam filozoflarından felsefe metinleri. İstanbul, 
2003, s. 108.  
2 Аль-Фараби. Философия Аристотеля. – Историко-философ-
ские трактаты. Алма-Ата, 1985, стр. 209-331. 
3 Аль-Фараби. О целях Аристотеля в «Метафизике». – Исто-
рико-философские трактаты. Алма-Ата, 1985, стр. 331-343.   
 - 75 -
                                                          
nümunələrindən biridir) və onlar arasındakı ziddiyyəti aradan 
qaldırmağa çalışmışdır.1  
İran tədqiqatçısı Mehdi Əminrazavinin yazdığına görə 
Fərabi «məntiqdə, etikada, metafizikada aristotelin baxışlarını 
müdafiə etmiş, sosial problemlərin həllində isə Platonun 
ideyalarına üstünlük vermişdir».2 Əlbəttə, bu fikir ilə tam ra-
zılaşmaq olmaz; belə ki, metafizika məsələlərində Fərabi heç də 
sadəcə bir aristotelçi kimi çıxış etməyərək, həm də Platondan, 
xüsusən, onun ideyalar təlimindən, habelə islam dün-
yagörüşündən qaynaqlanmışdır. Bununla belə, Fərabi 
sosiologiyasının Platon təlimi ilə bağlılığı mübahisə doğurmur. 
«Adil şah», ədalətli cəmiyyət, «xoşbəxtlər ölkəsi» ideyasında 
Nizami Gəncəvi çox ehtimal ki, Fərabidən götürmüşdür. Əl-
Fərabi Platonun «dövləti filosoflar idarə etməlidir» fikrini 
inkişaf etdirərək dərin fəlsəfi biliklərə yiyələnməyi və hətta 
peyğəmbərlik missiyasını adil hökmdar olmağın şərtlərindən 
biri kimi göstərmişdir. O, cəmiyyətin özünün də ədalət prinsipi 
ilə qurulması ideyasını müdafiə etmiş və bu baxımdan 
şəhərlərin (ölkələrin) təsnifatını vermişdir.          
Fərabinin Platon fəlsəfəsinə münasibəti həmişə tədqiqat-
çıların diqqət mərkəzində olmuşdur. Sovet fəlsəfi fikrində də bu 
problem diqqətdən kənarda qalmamışdır. G.B.Şaymuxambetova 
özünün ərəb dilli fəlsəfəyə həsr etdiyi kitabının bir bölməsini 
məhz bu məsələyə həsr etmişdir.3 Gülşad xanımın fikrinə görə, 
Fərabinin şərhi digər platonşünasların şərhindən xeyli dərəcədə 
fərqlidir. Məsələn, Platon təliminin monist, yoxsa dualist olması 
haqqında mübahisələrə rəğmən Fərabi Platon antologiyasını 
panteizm müstəvisində nəzərdən keçirir.4 
1 Farabi. Eflatun ile Aristotelesin Görüşlerinin Uzlaştırılması. – 
Mahmut Kaya. İslam filozoflarından felsefe metinleri. İstanbul, 2003, 
s. 151-214. Yaxud: Аль-Фараби. Об общности взглядов двух 
философов – Божественного Платона и Аристотеля. – Фило-
софские трактаты, Алма-Ата, 1970, стр. 39-105.    
2 Мехти Аминразави. Ал-Фараби. – Великие мыслители Вос-
тока. М. Крон-пресс. 1998, стр.568.  
3 Г.Б.Шаймухамбетова. Арабоязычная философия средне-
вековья и классическая традиция. М., «Наука», 1979. стр.  52-98. 
4 Yenə orada, səh. 97. 
 - 76 -
                                                          
Fərabinin şərhində Aristotel daha aydın və anlaşıqlı ol-
duğu kimi, Platon da onun qələmi ilə sadələşir və aydınlaşır. 
Fərabi Platon irsinə öz zəmanəsinin işığını əlavə edir. 
Gəlin, biz də Platona Fərabi işığında baxaq. 
Fərabinin Platonu az qala bir sufi kimi insan kamilliyini 
önə çəkir. Və bu Platon insanın xoşbəxtliyini onun sifətinin, 
bədəninin kamilliyində yox, var-dövlətində və ictimai möv-
qeyinin üstünlüyündə yox, – biliyində və mənəviyyatında 
axtarır. Fərabiyə görə, deyilənlərin təsdiqini Platonun «İnsanın 
təbiəti haqqında» və ya «Birinci Alkiviad» əsərində tapmaq 
olar.1 
Həmin əsər ki, burada Platon İran şahlarının da, digər 
Asiya hökmdarlarının da nəslinin Zevsdən başlandığını iddia 
edir və bu baxımdan vahid ümumbəşəri bir allah ideyasına 
doğru daha bir addım atır. Elə buradaca Platon dünyanın ən 
müdrik, ən ədalətli, ən ağıllı və ən cəsur insanlarından 
danışarkən Zərdüşt maqiyasının davamçılarını xatırladır. Və 
maraqlıdır ki, Zərdüştü Hörmüzdün oğlu kimi təqdim edir. 
(Yunanlarda dərin kök atmış «allahın oğlu» olmaq şərəfi 
sonralar İsaya «verildiyi» kimi, Platon tərəfindən Zərdüştə də 
verilmişdir).2  
Fərabinin Platonu «Teetet» əsərində biliyi tədqiq edir və 
bilik insan üçün ən ali məqsəd hesab olunur. Fərabi Platonu 
Protaqorla müqayisə edir və göstərir ki, Protaqora görə, insan 
ətrafdakı şeylər haqqında biliklər əldə edə bilməz: o, ancaq 
anadangəlmə biliklərə malikdir.3 (Əslində Fərabinin Protaqoru 
da elə Platondur, çünki Platon öz əsərlərindəki iştirakçıların 
dilindən təkcə onların ona bəlli olan mövqeyini yox, həm də öz 
mövqeyini ifadə edirdi.) Platon özünün «Protaqor» əsərində bu 
məsələni təhlil edərkən iştirakçı tərəfin mövqeyi olaraq göstərir 
ki, öyrənmə, təlim, tədqiqat doğrudan da fayda vermir və 
düzgün biliklərə gətirmir. Lakin bu mövqeyə cavab kimi 
1 Аль-Фараби. Историко-философские трактаты. Алма-Ата, 
1985, стр. 108. 
2  Платон. Собрание сочинений в 4-х томах. Том 1, М., 
«Мысль», 1990, стр. 246. 
3  Аль-Фараби. Историко-философские трактаты, стр. 109. 
 - 77 -
                                                          
göstərir ki, tədqiqat elə məhz bilikləri əldə etmək üçündür. Bu 
mövqe «Menon» əsərində də davam etdirilir.1 
Maraqlıdır ki, hələ o dövrdə Platon bilikləri təkcə idrak 
müstəvisində deyil, həm də fəzilət və fayda müstəvisində 
nəzərdən keçirirdi. Bu yanaşma iki min üç yüz il sonra pa-
raqmatizm fəlsəfəsində yenidən gündəmə gəlir. Bir fərqlə ki, 
Platon insanların faydalı və xeyirli hesab etdikləri ilə həqiqətdə 
faydalı və xeyirli olanı fərqləndirirdi. Çünki ictimai rəy zərurəti 
və həqiqəti ifadə etməyə də bilərdi və Platona görə bir qayda 
olaraq belə də olurdu. Fərabi bu mövqeyə şərh verərək faydalı 
və sərfəlini fərqləndirir. Fərabiyə görə, faydalı (Xeyir) zəruri 
ola bilər, sərfəli isə heç də həmişə zəruri və müsbət bir şey 
olmur.2 
Filosofu başqa sənət sahiblərindən fərqləndirən odur ki, 
o, şərti-faydalı şeylərlə həqiqətən faydalı, zəruri-faydalı olan 
şeylər arasındakı fərqi üzə çıxarır. «Pir» əsərində o, zəruri 
biliklərin aşkarlanmasını fəlsəfənin əsas vəzifələrindən biri kimi 
təqdim edir. Digər sənət sahələrində isə biliklər şərti xarakter 
daşıyır.  Məsələn, «İon» əsərində göstərdiyi kimi, poeziyanın 
verdiyi biliklər həqiqətdən uzaq olduğuna görə nəyinki fayda 
vermir, əksinə, məqsəddən uzaqlaşdırır. 
Fərabi isə zəruri bilikləri deyil, zəruri mövcudatı önə 
çəkir. O, «ət-Təliqat» əsərində yazır: «Müdriklik – həqiqi var-
lığın dərkidir, həqiqi varlıq isə özü-özlüyündə zəruri möv-
cudatdır. Filosof məhz özü-özlüyündə Zəruri  haqqında kamil 
biliyi olandır».3  Bu məsələdə Platonla Fərabi arasında eyniyyət 
məqamı həqiqi, zəruri olanın önə çəkilməsidir. Fərq isə bundan 
ibarətdir ki, Platon həqiqi varlıq və zəruri mövcudluq dedikdə 
ideyanı, Fərabi isə Allahı nəzərdə tutur. Fərabiyə görə, 
«Birincidən başqa həqiqi filosof yoxdur, belə ki, ancaq o, özünü 
1  Bax: Платон. Собрание сочинений в 4-х томах. Том 1, М., 
«Мысль», 1990. Протагор (стр. 418-476. Менон (стр. 575-612); 
Аль-Фараби. Историко-философские трактаты, стр. 110-111.  
2  Аль-Фараби. Историко-философские трактаты, стр. 116. 
3 Аль-Фараби. Естественно-научные трактаты. Алма-Ата, 
«Наука», 1987, стр. 286. 
 - 78 -
                                                          
dərk etməkdə kamildir».1  «Özü-özlüyündə zəruri olan – 
məqsəddir və hər şey onunla tamamlanır… Hər bir məqsəd 
fəzilətdir. O isə – mütləq fəzilətdir».2  Burada Fərabi fikrini 
əsaslandırmaq üçün Qurani-Kərimin ən-Nəcim surəsindən 
«Ağır dönüş Rəbbinədir» (42-ci ayə) kəlamını yada salır. 
Platonda isə «ideya» anlayışı daha mütəhərrik olduğundan o, 
rahatlıqla «zəruri bilik» anlayışına keçir və fəlsəfəni bəni-adəm 
üçün də əlçatan edir. Lakin bununla belə, filosofluq sıradan biri 
üçün yox, ilahi mahiyyətə qovuşanlar üçündür.    
Platona görə, zərurət ideyaya adekvatlıq kimi başa dü-
şülməlidir. Hər hansı bir şeyi anlamaq bu şeyin ideyasını 
anlamaqdır.3  İdeya isə adi insanlar üçün əlçatmaz olduğundan 
onlar adətən şey haqqında hissi təcrübədən çıxış edərək rəy 
söyləyir, fikir yürüdürlər. Hisslərin verdiyi məlumat isə hələ 
həqiqət (deməli həm də bilik) deyil. Platon hər cür sensualizmə 
və empirizmə qarşı çıxaraq həqiqətin ancaq ruhun ideyaya ilkin 
bələdliyindən üzə çıxdığını iddia edir. Platona görə, ruh əbədi 
olduğundan həqiqi biliklər insana əslində əvvəlcədən 
məlumdur. İnsan ona əslində məlum olanı sadəcə yadına salır.4  
Ona görə də fikir şeyə yox, ruha fokuslanmalıdır.  
Əlbəttə, Platon ruhda biliklərin əvvəlcədən və məhz bir 
həqiqət olaraq mövcudluğunu ruhun əvvəlki həyatı ilə və 
deməli, əslində virtual hissi təcrübənin məhsulu kimi izah edir. 
Bununla da, Platon fərqinə varmadığı bir paradoksla üz-üzə 
qalır. Belə ki,  çağdaş insan həyatında hissi təcrübənin roluna 
elə də önəm verməyən Platon həqiqi bilikləri nəticə etibarilə 
yenə də (virtual) hissi təcrübənin nəticəsi kimi izah etmək 
məcburiyyətində qalır. Halbuki, Fərabinin, İbn Sinanın, 
Ş.Y.Sührəvərdinin, bir sözlə, islam fəlsəfəsinin mövqeyindən 
çıxış etdikdə, bu biliklər Allah vergisi və ya «alın yazısı» 
kontekstində daha yaxşı izah olunur. Bu biliklər ona görə 
1  Yenə orada. 
2  Yenə orada.  
3  Н.Е.Скорцов. Платон о сознании в борьбе с сенсуализмом и 
эмпиризмом. – Платон: Pro et contra. СПб.: 2001, стр. 278. 
4  Платон. Менон. Собрание сочинений в 4-х томах. Том 1, 
М., «Мысль», 1990, стр. 595. 
 - 79 -
həqiqətdir ki, onu Yaradanın özü təlqin edir. Hər bir yaradılmış 
şeyin ideyası ancaq yaradıcıya məxsus ola bilər. İnsanlar isə 
hissi təcrübə yolu ilə artıq yaradılmışın öyrənilməsi sahəsində 
onun əsasında duran ideyanı əxz etməyə çalışırlar. Fikir maddi 
təcəssümdən ideyaya, yəni bir növ geriyə doğru hərəkət edir.  
Platon irsinin bu irsə yaradıcı münasibət bildirən mü-
səlman filosoflarının əsərləri ilə müqayisəsi ilk baxışdan nəzərə 
çarpmayan bir sıra incə problemlərin işıqlanmasına imkan 
yaradır ki, bunlardan da biri məhz həqiqətin mənşəyi 
məsələsidir.  
 - 80 -
 
 
 
 
 
 
 
 
 
PLATON,  PLOTİN  VƏ …  SARTR 
 
                                   Kainat nə qədər böyük və onun müxtəlifliyi  
                                nə qədər çox olsa da, o hər şeyi ehtiva edən 
                               ilahi bir qüvvənin sayəsində vəhdətdədir.  
                               Onun sayəsində bütün bu dünya ilahiləşir.  
Plotin  
 
«Mən harada dayanmışamsa, dünyanın mərkəzi də 
oradadır» fikri (Molla Nəsrəddin) «dünya – mərkəzi hər yerdə 
olan, səthi isə olmayan sferadır» fikrinin (B.Paskal) xüsusi 
halıdır. Mərkəz rolunu dərk edən, anlayan, eyni zamanda quran, 
yaradan bir başlanğıc – subyekt oynayır. Yerdə qalan nə varsa, 
bu yaradıcı başlanğıc üçün bir obyekt və hətta bir materialdır. 
Belə bir mərkəz olaraq Mən-in, insanın seçilməsi bir tərəfdən 
insan eqaizminin nəticəsi olsa da, digər tərəfdən, insanı bütün 
başqa varlıqlardan fərqləndirən əsas əlamətə – şüura və ya canlı 
ideyaya malik olmasıdır. Başqa sözlə, mərkəzdə ancaq ideya 
dayana bilər. İdyea işıq mənbəyidir və mərkəzdən uzaqlaşdıqca, 
bu işıq zəifləyir. Sonsuz kiçilənə qədər zəfiləyir, amma heç vaxt 
tamamilə itmir. İnsan haqqında belə bir mülahizə «İnsan yer 
üzünün əşrəfidir», yaxud «insan yer üzərində Allahın 
xəlifəsidir» fikirlərindən qaynaqlanır. Lakin insan zəkasının 
işığı məhduddur və o harada isə tamamlanır. Mərkəzində insan 
dayanan dünya potensial halda, imkan şəklində sonsuz və 
sərhədləri qeyri-müəyyən olsa da, gerçəkdə həmişə bir hüdudla 
məhdudlaşır. Qurani-Kərimdə deyildiyi kimi, insanlara bilgilər 
 - 81 -
                                                          
müəyyən hüdud daxilində verilmişdir.  
İnsan zəkası sonsuz səmanı tam işıqlandıra bilməsə də, 
kənardan baxdıqda bu səmada işıqlı bir mərkəz kimi görünür. 
Hər bir insan bir ulduz, dünya isə kəhkəşanı xatırladır. Bütün 
insanlar içərisində biri – Mən isə sanki bir Günəş olaraq bütün 
ulduzlardan seçilir və dünyanın mərkəzi olmaq iddiası ilə çıxış 
edir.  
Doğurdanmı mərkəzdə dayanan insandır? Yoxsa insan 
Allaha xas olan bir keyfiyyətin daşıyıcısı olmaqla mərkəzə 
çəkilir. Dünyanın hər bir nöqtəsi mərkəzdir. Çünki hər bir 
nöqtədə Allahın əlaməti vardır. İnsan zəkasının işığı əslində 
birinci işığın sayəsində mümkün olur. Bütün dünyanı 
işıqlandıra bilən işıq – Nur Əl-Ənvər ancaq Allaha məxsusdur 
(Ş.Y.Sührəvərdi). Lakin bu işıqdan pay almış başqa işıqlar da öz 
ətrafı üçün nisbi mərkəzlərə çevrilir. Bununla belə, unutmaq 
olmaz ki, bu mərkəzlər, bu nisbi müstəqil işıq mənbələri əslində 
işığın əsil mənbəyi deyildir. Söhbət sadəcə olaraq səpələnmiş 
ilk işığın ikinci, üçüncü və növbəti dəfə lokallaşması və sanki 
yeni mərkəzlər yaranmasından gedir. Ceyms «Praqmatizm» 
əsərində buna bənzər bir problemlə bağlı yazır ki, bəzi 
psixoloqlar işığın şüşə günbəzdən düşdüyünü görən məhbus 
işığın Günəşdən deyil, məhz günbəzdən gəldiyini düşündüyü 
kimi, şüurun da beyindən hasil olduğunu düşünürlər. Halbuki, 
beyin burada yalnız ötürücü vasitə rolunu oynayır.1  Bəli, hər 
bir insan da müəyyən yaxınlaşmada işıq mənbəyi və dünyanın 
mərkəzi kimi görünsə də, əslində o yalnız İlahi ideyadan gələn 
işığın fokus mərkəzi kimi çıxış edir və işığı alıb yenidən 
səpələyir.  
Neoplatonizmdə, hermetizmdə və orta əsrlər fəlsəfəsində 
geniş yayılmış bir fikrə görə, Allah dünyanın istənilən 
nöqtəsində vardır və bütün yerdə qalan dünya onun ətrafında 
hüdudu olmayan bir sfera kimi mövcuddur. Platon «Timey» 
əsərində kainatı vahid ruha malik olan canlı varlığa bənzədirdi. 
Bu təlimə görə, bu görünən canlı varlıq – nəhəng, gözəl və 
1  Джемс. Прагматизм. М., 1910. – Бах: А.Г.Спиркин. Сознание 
и самосознание. М., Политиздат, 1972, стр.34. 
 - 82 -
                                                          
mükəmməl səma əslində hissi Allahdır.1  Burada Platon o dövr 
üçün Yunanıstanda çox da yayılmamış∗ təkallahlılıq 
mövqeyindən çıxış etməklə yanaşı, gələcək panteizmin də 
təməlini qoyur.  
Təsadüfi deyildir ki, Avqustin Platon ideyalarının 
müəyyən məqamlarda Bibliya ilə çox səsləşdiyini görərək onun 
Musanın təlimindən xəbərdar olduğunu zənn edirdi. Belə ki, 
Musanın kitabında Allahın Musanın xahişi ilə özünü Yaxve, 
başqa sözlə, «mövcudat» adlandırdığı qeyd olunur.2  Rus 
tədqiqatçısı A.V.Axutin orta əsrlər Qərb fəlsəfəsində dərin kök 
atmış bu ideya ilə əlaqədar olaraq «İyirmi dörd filosofun kitabı» 
əsərində Allaha verilən 24 tərifdən üçüncüsünü iqtibas gətirərək 
yazır: «Allah özünün hər bir hissəsində bütövdür».3  Daha sonra 
Plotindən gətirilən parçada (Plotin, Ennead III, 7.3) vurğulanır 
ki, bütün mövcudat bir nöqtədə cəmlənmişdir.4 (Yeri gəlmişkən 
bu fikir müasir astrofizikanın və kosmoqoniyanın «kainatın 
genişlənməsi», «bir nöqtədən partlayış» təlimi ilə çox səsləşir.) 
Lakin əslində Plotin Allahın mövcudatla eyniləşdirilməsi 
fikrindən yüksəkdə dayanır. Onun fikrinə görə, İlk Vahid 
mövcudatdan əvvəl gəlir. Vahiddən əql, əqldən nəfslər yaranır.5 
Şərq fəlsəfəsinə görə, nəfs də öz növbəsində cismlərdən əvvəl 
gəlir. Belələiklə, hissi dünya ilə Allah arasında ən azı iki 
mərtəbə: nəfs dünyası və əql dünyası dayanır. Allah hissi 
dünyanın cisim və hadisələrində bilavasitə yox, onların 
daşıyıcısı olduğu ideyalar vasitəsilə təmsil olunur. Allah isə 
1  Платон. Сочинения в трех томах. Т-3, ч-1, М., 1971, стр. 
541. 
∗ Qədim Yunanıstanda monoteizmin ilk böyük nümayəndəsi 
Ksenofan hesab olunur. Lakin bu mövqe ictimai fikri əhatə etmirdi. 
Homerin əsərləri ploiteizmə əsaslandığından o dövr üçün monoteizm 
bir növ peyğəmbərlik kimi dəyərləndirilə bilər. 
2  Августин. О граде Божием. ВЫЫЫ. 11. – Бах: А.В.Ахутин. 
Понятие «природа» в античности и в Новое время. М., «Наука», 
1988, стр. 25. 
3 А.В.Ахутин. Понятие «природа» в античности и в Новое 
время. М., «Наука», 1988, стр. 63. 
4 Yenə orada.  
5  Плотин. Избранные трактаты. Мн., М., 2002, стр.3. 
 - 83 -
                                                          
bütün dünyanı ehtiva etdiyindən, deməli, ideyasız heç nə 
yoxdur. Hər bir cisim və ya hadisə ideyaya malik olub-olma-
maqla yox, bu ideyanın dərəcəsinə görə fərqlənir. İşraqizm 
terminalogiyasında bu mənada işıqlanma dərəcəsindən söhbət 
gedir. Hissi dünyada mütləq işıq olmadığı kimi, mütləq qaranlıq 
da yoxdur. Başqa sözlə, yaşadığımız dünya ideyasızlıqdan 
ideyaya, qaranlıqdan işığa gedən yolun qütblərini ehtiva etmir. 
O, haradasa aralıqdadır.  
İdeyanın, yoxsa onun maddi təcüssümünün həqiqi varlıq 
olması məsələsi əsrlər boyu fəlsəfənin mərkəzi problemlərindən 
biri olmuşdur. 
İdeyanın varlıq olması necə başa düşülə bilər? 
Platon «Dövlət» əsərinin X kitabında hər hansı bir şeyin 
üç varlıq dərəcəsini fərqləndirir. Dülgər tərəfindən düzəldilmiş 
stolun və ya çarpayının özündən başqa şəkilləri də ola bilər. 
Yəni rəssam, ilkin olaraq dülgər tərəfindən düzəldilmiş bir 
şeyin şəklini çəkir, çəkdiyini heç olmazsa formaca ona uy-
ğunlaşdırır. Bu təqliddir. 
Bəs dülgər stolu və ya çarpayını düzəldərkən nəyin obra-
zını yaradır, yaratdığını nəyə uyğunlaşdırır? Axı, bütün dül-
gərlər müxtəlif yerlərdə və müxtəlif zamanlarda çarpayı 
düzəldirlər və onların hamısının ümumi bir cəhəti vardır. Onlar 
hamısı düzəltdiklərini nəyəsə bənzədirlər. Bu da, bir təqliddir.  
Lakin nəyin təqlidi? Platon fikrini izah etmək üçün dül-
gərlərdən asılı olmadan təbiətin özündə ilkin bir çarpayının 
mövcud olduğunu fərz edir. Və bu çarpayı Allah tərəfindən 
yaradılmışdır.  
Maraqlıdır ki, burada Platon o vaxtkı yunan düşüncəsi 
üçün səciyyəvi olan allahlar haqqında təsəvvürdən fərqli olaraq 
tək allahdan bəhs edir. O, göydə və yerdə, canlı və cansız – nə 
varsa hamısının, o cümlədən, cəm halda allahların da 
yaradıcısıdır.1  
Platon öz müsahibinə sübut edir ki, rəssam yaradıcılığı-
nın məhsulu olan çarpayı şəkli heç də həqiqi çarpayı olmayıb, 
onun görüntüsü olduğu kimi, dülgərin düzəltdiyi çarpayı da 
1  Платон. Собрание сочинений в 4-х томах. Том 3, М., 
«Мысль», 1994, стр. 390.  
 - 84 -
                                                          
ilkin, təbii Allah tərəfindən yaradılmış çarpayının görüntüsü, 
surətidir. İnsanlar ilkin olanın, həqiqi olanın bənzərini 
yaradırlar. Beləliklə, çarpayılar üç cürdür: Allahın əsəri olan 
çarpayı təbii olaraq mövcuddur. İkincisi dülgərin, üçüncüsü isə, 
rəssamın əsərləridir. Beləliklə, Platon üç cür çarpayının üç 
fərqli yaradıcısını: rəssam, dülgər və Allahı fərqləndirməklə, 
əslində varlığın üç müxtəlif dərəcəsini qeyd edir: həqiqi (təbii) 
varlıq, onun təqlidi, təqlidin təqlidi.1  
Platonda ideya ilə hissi aləm arasında münasibət və hissi 
predmet ilə onun maddiləşmiş obrazı arasında münasibət – hər 
ikisi təqlid kimi dəyərləndirilir. Platon ilkin varlıq, təbii varlıq 
kimi götürülən ideya təqlidçi insanlara (baxılan halda dülgərə) 
necə çatır; bilavasitəmi verilir, yoxsa, hansı isə vasitəyləmi 
ötürülür, yaxud rəssamın çəkdiyi şəkil nə dərəcədə dülgərin 
düzəltdiyi çarpayıya adekvatdır və s. bu kimi suallara cavab 
axtarmır. Filosofu maraqlandıran nəyin ilkin, nəyin törəmə, 
nəyin həqiqət, nəyin görüntü olmasıdır. Amma məsələnin insan 
Mən-i ilə, subyektivliklə bağlı olan başqa tərəfləri də maraqlıdır 
ki, bu tərəflər neçə əsrlərdən sonra fenomenologiya və 
ekzistensionalizm yönümündən gündəmə gətirilmişdir. 
Məsələn, Jan-Pol Sartr özünün «Xəyal olunan. Təxəyyülün 
fenomenoloji psixologiyası» adlı əsərində cismin özü və onun 
foto şəkli, insan və onun portreti arasında fərqə ontoloji 
aspektdə yanaşmaqla kifayətlənməyərək, müvafiq subyektiv 
yaşantıların müqayisəsini aparır. Düzdür, Sartr cansız əşya olan 
çarpayını deyil, konkret bir insanı – Pyeri misal gətirir.2  Və elə 
bu konkretlik, təkcəlik, unikallıq situasiyanı dəyişir. Biz daha 
artıq Allah tərəfindən yaradılmış təkcə insan ideyası və onun 
təqlidi olaraq kimlərinsə tərəfindən yaradılmış çoxlu insanları 
müqayisə etməkdə çətinlik çəkirik. Çünki nəinki insan, hətta 
istənilən canlı varlıq hansı isə usta (dülgər) tərəfindən düzəldilə 
bilməz. İnsanların yaradıcısı kimi, ancaq şərti olaraq valideynlər 
götürülə bilər. Valideyn, dülgərdən fərqli olaraq hansısa ideyanı 
şüurlu surətdə təqlid etmir, yeni yaranan insanın nə kimi bir 
1 Yenə orada, səh. 391.  
2 Жан-Поль Сартр. Воображаемое. Феноменологическая психо-
логия воображения. Санкт-Петербург, «Наука», 2001, стр. 53. 
 - 85 -
ideyanın realizasiyası olması məsələsi insan iradəsinin 
fövqündədir. Əlbəttə, hər bir insan, ümumiyyətlə insan 
ideyasının daşıyıcısıdır. Lakin Platonun bölgüsünə görə, bu 
ideyanın təqlidi sayılmalı olan ayrı-ayrı konkret insanlar özləri 
də Allah tərəfindən yaradılmışlar. Yəni insanların bütün başqa 
varlıqlardan fərqli olaraq iki yaradıcısı olduğunu qəbul etmək 
lazım gəlir.       
Platonun yuxarıdakı misalında hissi aləmə mənsub olan 
konkret çarpayıların yaradıcısı kimi, dülgər qəbul edilir. Platon 
ayrı-ayrı çarpayıları ona görə həqiqi varlıq hesab etmir ki, onlar 
ideyanın özü yox, onun təsviri, təqlididir. Lakin Platon hər bir 
konkret çarpayıda həmin ilkin ideyanın «yaşadığını» qəbul 
etsəydi, məsələ tamam başqa cür görünərdi. Onda hər bir 
çarpayının bir yox, iki yaradıcısı olduğu, daha doğrusu, ilkin 
yaradılmışın hissi aləmdə təqlidçi vasitəsiylə bu aləmə 
gətirilməsi faktı ortaya çıxır. Yəni bizim hissi aləm 
adlandırdığımız bu cisim və hadisələr dünyası, əslində həm də 
ideyaların yaşadığı bir dünyadır. Sadəcə olaraq, bir ideya 
kopiyalanır və onun daşıyıcısı olan bütün cismlərə paylanır.  
Problemi yeni ampluada təsəvvür etmək üçün biz çarpa-
yının şəklini yox, heykəlini düzəldən sənətkar fərz edək. Hər bir 
heykəl, əgər ölçülər və material müvafiq seçilibsə, elə 
çarpayının özü olur. Beləliklə, bu halda ikinci və üçüncü təqlid 
pillələri bir pillədə birləşmiş olur. Əgər ideyanın da, Platonun 
təqdim etdiyinə uyğun olaraq harada isə bir təbii varlıq kimi, 
unikal nümunə kimi deyil, məhz hissi obyektlər- də, cismlərdə 
«yaşadığını» və onların kopiyalanaraq çoxal- dılmasını həyata 
keçirən və bu işdə vasitə kimi çıxış edən insanların zehnində 
mövcud olduğunu qəbul etsək, problem xeyli dərəcədə başqa 
səpkidə ortaya çıxır. 
Əbu Turxan vahid ilə çoxluğun nisbətindən bəhs edər-
kən, vahid ideyanın müxtəlif cismlərdə təcəssümünü əsaslan-
dırmaq üçün Qurani-Kərimə istinad edir. Taha surəsinin 50-ci 
ayəsində Musanın dili ilə deyilir: «Rəbbimiz hər şeyə Öz 
xilqətini (başqa nəşrdə – surətini və şəklini) verən sonra da ona 
doğru yolu göstərəndir». Allahın təbiəti, xilqəti cismani 
olmadığından o, ruh və ya ideya kimi təsəvvür edilir. Müstəqim 
mənada Allahın «surətindən», «şəklindən» bəhs etmək düzgün 
 - 86 -
olmadığından burada söhbətin Aristotel mənasında «forma»dan, 
«surət»dən getdiyi, yəni əslində ideyadan bəhs olunduğu 
şübhəsizdir. Allah cismlərə özünəməxsus olan bir əlamət, yəni 
ideya təlqin edir (insan bədəninə ruh üfürülməsi də bu 
qəbildəndir). Hər bir şeyin sonrakı «doğru yolu» da məhz bu 
ideyada proqramlaşdırıl-mışdır. «Yol göstərilməsi» əslində 
«tale yazısı»dır. Biz bunu ancaq insana aid edirdik. Amma 
görünür, hər şeyin öz taleyi var.  
Baxılan halda Pyerə adekvat olan ideya, ümumiyyətlə 
insan ideyası yox, Pyerin öz fərdi ideyası olmalıdır. Yəni bu 
ideya məhz Pyeri səciyyələndirən, onu digər insanlardan fərq-
ləndirən cəhətləri, Pyerin fərdi taleyini də əhatə edir. Ümumi 
haqqında ideya təkcə haqqında ideyaya keçir. Bu cəhət ancaq 
xüsusi isimlərlə ifadə oluna bilən, fərdiyyətin ayrıca mənası 
olan obyektlərə aiddir. Yəni onların ümumi ideya (insan 
idyeası) ilə yanaşı, fərdi ideyaları (məsələn, Pyer ideyası) da 
vardır. 
Bitkilərin və heyvanların hələ rüşeymində onun gələcək 
«taleyi yazılıbsa» biz burada ancaq ümumi ideyanı nəzərdə 
tuturuq. Belə ki, buğdadan buğda, almadan alma əmələ gəlir. 
Aslanın balası aslan olur. İstənilən halda növ dəyişməz qalır. 
Rüşeymdə proqram şəklində saxlanan və genetik olaraq ötü-
rülən ancaq növün ümumi cəhətləri olur, müəyyən fərdi əla-
mətlərin formalaşması isə mühitin təsiri ilə həyata keçir. Buna 
mutasiya deyilir.  
Biz (insanlar) düşünürük ki, bitki və heyvanların fərdi 
taleyi ola bilməz. Onların mahiyyəti növlərində ehtiva olu- nur. 
Bu yanaşmaya görə, eyni növdən olan bütün buğdalar elə 
buğdadır və onları fərqləndirməyə nə ehtiyac, nə də imkan 
vardır. Fizikada elektronlara bu cür münasibət məşhur 
«elektronların ekvivalentliyi» prinsipində öz əksini tapmışdır. 
(Lakin bəzən elementar zərrəciklər də özlərini müxtəlif cür 
apardıqda və eyniyyət prinsipindən kənara çıxdıqda alimlər bu 
faktı anlaşılmazlıq kimi qəbul edirlər. Məsələn, eyni şəraitdə 
elektronlardan bəzilərinin özünü fərqli aparması faktları 
«elektronun iradəsi» problemi ətrafında geniş müzakirələrə və 
mübahisələrə səbəb olmuş- du və bu problem fiziklər üçün bu 
gün də açıq olaraq qal- maqdadır). 
 - 87 -
                                                          
İnsanın eqoist təsəvvürünə görə, hər hansı bir buğda 
dənəsi öz fərdi həyatını yaşaya bilməz. Onun bütün varlığı 
buğda olması ilə əlaqədardır. Burada ancaq ümumi ideya vardır. 
Fərdi həyatdan və fərdi ideyadan danışmaq mümkün deyil. 
Ancaq «buğda» ideyası və ya «çarpayı» ideyası varlıqdır. Həm 
varlıq, həm də mahiyyətdir. Burada varlıqla mahiyyət üst-üstə 
düşür. İnsan bəlkə də yeganə varlıqdır ki, hər bir insan sadəcə 
insan ideyasının daşıyıcısı olmayıb, həm də konkret, fərdi, 
təkrarolunmaz bir ideyanın daşıyıcısıdır. (Düzdür, tək-tək 
hallarda heyvanlar və hansı isə cismlər də fərdiləşir. Məsələn, 
Çingiz Aytmatovun əsərlərində hansı isə bir heyvanın taleyi 
oxucunu o dərəcədə maraqlandırır ki, o əsərin qəhrəmanına 
çevrilir – «Əlvida, Gülsarı» əsərində olduğu kimi. Bununla 
belə, xüsusiləşən məhz insandır. «Qara nər» də, «Gülsarı» da 
insan taleyinə daxil olduğu üçün – insaniləşərək xüsusiləşirlər). 
Ümumi insan ideyası mahiyyətlə, fərdi insan ideyası isə təza-
hürlə üst-üstə düşür.  
«Upanişadlar»da var olan hər şeyin Brahmanın bütövlü-
yündən bir parça olduğu söylənilir. «Yalnız tək bir uca gerçək 
vardır, o da Brahmandır. Aşağıda olan da odur, yuxarıda olan 
da. Qərbdə, şərqdə, şimalda, cənubda olan da odur. Bütün evren 
Brahmandan başqa bir şey deyildir».1 Bu ideya əslində islam 
monizmi ilə də çox gözəl səsləşir. Allahın məkan fövqündə 
olması və eyni zamanda bütün məkanı ehtiva etməsi İslamın 
əsas ehkamlarından biridir. Lakin bu fikrin panteist çalarlarını 
önə çəkəndə təhriflərə yol verilə bilər.  
«Upanişadlar»da Uddalaka ilə oğlu Şvetekato arasındakı 
söhbətdə bu təlimin əsas ideyası çox sadə şəkildə izah olunur: 
«Şvetekato on iki illik təhsildən sonra qayıdır, amma ən uca 
gerçəyi hələ qavramamışdır. Uddalaka oğluna ən uca gerçək 
olan atmanı tanıtmağa çalışır. Ata oğluna deyir: «Mənə bir hind 
inciri gətir və onu yar.» – «Yardım.» – «Nə görürüsən?» – 
«İçində kiçik çəyirdəklər vardır» – «Yar o çəyirdəkləri və bax 
gör, nə görürsən.» – «İçi boşdur, əfəndim.» – «Bax o çəyirdəyin 
içindəki sənin görmədiyin öz-dən hind inciri ağacı bitir. 
1 İlham Güngören. Buda və ögretişi. İstambul, «Yol yayınları», 
1981, səh. 28. 
 - 88 -
                                                          
Çəyirdəklərdəki boşluq o öz-lə doludur. Hər şey varoluşunu o 
öz-ə borcludur. Gerçək də elə budur. O öz varlıqdır». 1 
Daha sonra atası oğluna duzlu suyun dadına baxdırır. 
Amma duz özü gözə görünmür. Dad verən gözlə görünməyən-
dir. Daha sonra Atmanın hər şeyin içində həm də dışarında 
olduğu qeyd edilir. «O hər şeyi biləndir, amma onun ağılla 
qavranılması mümkün deyil».  Beləliklə, həqiqi varlıq gözlə 
görünməyən də ola bilər. Görünənlər, zahirlik ötəri və keçici 
olmaqdan başqa, əlamət və funksiyaları şərtləndirmir. Hər hansı 
cisim və ya hadisənin həqiqi funksiyası onun zahirində deyil, 
genetik proqramında «qələmə alınmışdır».  
Beləliklə, həqiqi varlıq axtarışında, hissi varlıqla əqli var-
lığın müqayisəsi zamanı hələ qədim dövrlərdən başlayaraq əqli 
varlığa, ideyaya birincilik verilməsi tendensiyası üstünlük təşkil 
edirdi.  
Bizim təklif etdiyimiz konsepsiyaya görə isə hissi təcrü-
bənin obyekti də əslində əqli varlıqdır. Sadəcə olaraq «hissi 
dünyada» cismlərin siması onların daşıdığı passiv ideyalarla 
müəyyənləşir. İdrak prosesi əslində onların işıqlanması, passiv 
haldan aktiv hala keçirilməsi, canlandırılması prosesidir ki, 
burada insanın daşıyıcısı olduğu iki fərqli ideya arasında daxili 
ahəng, harmoniya yaranması həqiqətə çatmaq üçün şərt kimi 
çıxış edir. 
  
 
 
 
 
 
 
 
 
 
ARİSTOTEL,  İBN  SİNA VƏ  MÜASİR  
ÖZÜNÜDƏRK  TƏLİMLƏRİ  
1  Yenə orada, səh. 29.  
 - 89 -
                                                          
 
Platon və Aristotelin ruh və nəfs haqqında, mənəvi-intel-
lektual həyatın strukturu haqqında fikirləri sonrakı dövrdə ən 
çox orta əsrlər islam fəlsəfəsində inkişaf etdirilmişdir ki, bu 
sahədə ən böyük xidmətləri olan filosoflar, heç şübhəsiz, Fərabi 
və İbn Sinadır.  
İbn Sina, Aristotel təlimini bir neçə istiqamətlərdə inkişaf 
etdirmişdir.  
Məlum olduğu kimi Aristotel təlimində hələ mahiyyət 
məzmundan, substratdan fərqlənmir və nəticədə mahiyyət «tək-
cə» çərçivəsində axtarılır.1 İbn Sina isə «mahiyyət» anlayışının 
müasir anlamını vermiş və onu «ümumi» olaraq izah etmişdir. 
Özünün «Metafizika» əsərində İbn Sina bu məsələni önə 
çəkmiş və kitaba «Zəruri mövcudadda mahiyyətin fərdi ola 
bilməməsinin izahı» adlı xüsusi paraqraf daxil etmişdir.2 Mehdi 
Əminrazavi də diqqəti bu cəhətə yönəldərək göstərir ki, İbn 
Sinaya görə mahiyyətlər şeylərdə yox, ancaq mücərrəd şəkildə 
mövcuddurlar.3    
Məntiq sahəsində İbn Sina Aristotel məntiqini sadəcə 
şərh etməmiş, bu sahəyə bir sıra yeniliklər gətirmişdir. Əslində 
İbn Sina məntiqin xüsusi bir sahəsi olan modal məntiqin 
banisidir. Belə ki, Avropada bu problemlə ancaq XIII-XIV 
əsrlərdən məşğul olmağa başlamışlar və o da yəqin ki, İbn 
Sinanın əsərləri ilə tanışlıqdan sonra.  
İbn Sina məntiqə daha geniş planda yanaşır. Aristotelə 
görə, məntiq sillogizmlər qurulması, xüsusi halda sübut 
haqqında təlimdir.4 İbn Sina isə məntiqi məlum anlayışlardan 
naməlum anlayışlara düzgün keçidin qaydalarını, habelə bu 
1 Аристотель. Физика. // Сочинения, том 3, М., «Мысль», 
1981, стр.63. 
2 Ибн Сина. Избранные философские произведения. М., 
«Наука», 1980, стр.140. 
3 Мехти Аминразави. Авиценна (Ибн Сина) – Великие 
мыслители Востока. М. Крон-пресс. 1998, стр.574.    
4 Аристотель. Первая аналитика. 24 а.// Сочинения, том 2, М., 
«Мысль», 1978, стр.119. 
 - 90 -
                                                          
anlayışların vəziyyətini öyrənən elm kimi müəyyənləşdirir.1 
Sillogizmlər və sübut məsələləri buradan xüsusi hal kimi çıxır. 
Tacik tədqiqatçısı M.Dinorşoyevin yazdığı kimi, İbn 
Sinanın mühakimə təlimi, Aristotelin mühakimə təlimindən 
xeyli fərqlidir; belə ki, o, yalnız kateqorik mühakimələr haq-
qında deyil, həm də hipotetik (şərti) mühakimələr haqqında 
təlimdir.2 İbn Sina özü bu fərqi belə izah edir: «Bu mühakimə, 
iki mülahizədən yaranır ki, onların hər biri müstəqil mühakimə 
olmaq xassəsini itirərək o biri ilə şərtlənir və o birindən hasil 
olur. Elə mühakimələr, şərti birləşdirici və hal mühakimələri 
adlanır. Mülahizələr arasında əlaqə belə də ola bilər ki, onların 
biri o birisinə uyğun gəlmir və onun əksinə olur. Bu halda 
mühakimə şərti-ayırıcı mühakimə adlanır».3  
Məlum olduğu kimi, Aristotel Platon təlimini tənqid etsə 
də, materiya ilə ideya arasındakı ayrılığı tam aradan qaldıra 
bilməmişdi. İbn Sina fəlsəfəsinə görə isə materiyanın dərk 
olunması ancaq onun formaları və aksidensiyaları vasitəsilə 
mümkündür.4  İbn Sina materiyanı şeylərdən fərqləndirərək 
ilkin zəruri mövcudat kimi dəyərləndirmişdir və onun nə vaxtsa, 
kiminsə (hətta Allah) tərəfindən yaradılmasını mümkünsüz 
hesab etmişdir; belə ki, yaradılan şey nə vaxtsa olmamışdır, 
amma materiya əzəli və əbədidir. Bu fikir əl-Qəzali tərəfindən 
İslamın ehkamlarından kənara çıxma kimi qiymətləndirilmiş və 
kəskin tənqid edilmişdir. Bu məsələyə «Filosofların təkzibi» 
adlı xüsusi əsər həsr edən əl-Qəzalinin fikrinə görə, filosoflar 
(ilk növbədə İbn Sina nəzərdə tutulur) Allahı Qurani-
Kərimdəkinə uyğun izah etmirlər. Belə ki, İbn Sina materiyanın 
heç nədən yaranmasını inkar etməklə hər şeyin Allah tərəfindən 
yaradılması fikrindən kənara çıxmış olur. İbn Ruşd isə 
«Təkzibin təkzibi» əsərində əl-Qəzaliyə qarşı çıxaraq onun 
1 Ибн Сина. Избранные философские произведения. М., 
«Наука», 1980, стр. 33. 
2 М.Диноршоев. Ибн Сина и его философские воззрения. //Абу 
Али Ибн Сина. Избранные произведения. Том 1, Душанбе, Ирфон, 
1980, стр. 19.  
3 Абу Али Ибн Сина. Избранные произведения. Том 1, стр. 19.   
4 Yenə orada, səh. 29.  
 - 91 -
                                                          
göstərdiyi ziddiyyətləri inkar edir. Fəlsəfənin məqsədi həqiqəti 
işıqlandırmaq olduğundan və İslam dininin insanları biliyə və 
həqiqətə səslədiyindən bu iki yolun qarşılaşdırılması 
yolverilməzdir. «Həqiqət həqiqətə əks olmayıb, bir-birini 
ahəngdar surətdə tamamlayır».1 İbn Sina Allahı yeganə zəruri 
mövcudat və ilk səbəb hesab edir və materiyanı əzəli hesab 
etməklə onu heç də Allahla eyni tərtibdə götürmür. Çünki 
materiya zəruri yox, mümkün mövcudat kimi izah edilir. Bu 
baxımdan, İbn Sinanı Vəhdət ideyasından uzaqlaşmaqda, 
dualizmdə və deizmdə təqsirləndirmək üçün kafi əsas yoxdur.  
İbn Sina əsasən Aristotel xəttindən çıxış edərək onu tək-
milləşdirsə də, bir sıra məsələlərdə Platon və Plotinin təlim-
lərinə müraciət etmiş və yeni sintetik bir nəzəriyyə yaratmağa 
çalışmışdır. İbn Sinaya görə, insan nəfsi İlahi İşığın 
emanasiyasından (yaradıcı enercisindən) doğulur, insan həyatı 
isə İşığa doğru qayıdış yoludur. «Doğuluş və qayıdış» («Mabda 
və maad») əsəri də məhz bu problemə həsr olunmuşdur. İnsan 
həm də bədənə malik olduğundan və bədən ontoloji 
iyerarxiyada ruha nisbətən aşağı pillədə dayandığından insanın 
məqsədi və ya kamilliyin yolu bədəndən ruha, qaranlıqdan işığa 
qayıdışdan ibarətdir. Bu fikirlərdə peripatetizmdən və 
neoplatonizmdən sufizmə və işraqiliyə körpü atıldığının şahidi 
oluruq.  
İbn Sina, həm bir filosof, həm də zəmanəsinin ən böyük 
həkimi olmaqla, nəfs və bədən problemini elmi sistem halında 
araşdırmış və bu sahədə bir sıra yeni ideyalar irəli sürmüşdür. 
Psixologiyanın əsasları Aristotel tərəfindən qoyulsa da, onun 
sonrakı inkişafında ən böyük söz sahibi İbn Sina olmuşdur.  
Psixologiyanın bir elm kimi formalaşması, XIX əsrdə 
təbiətşünaslığın əldə etdiyi nailiyyətlərin və elmi araşdırma 
texnologiyasının «ruh və bədən» probleminə yönəldilməsi, ru-
hun, nəfsin müstəqil tədqiqat obyektinə çevrilməsi XX əsrin 
əvvəllərində bu sahələrdə bir sıra böyük uğurlar qazanılmasına 
səbəb oldu. Bu uğurlar məsələnin fəlsəfi qoyuluşuna da 
1 G.F.Hourani. Averroes on the Harmony of Religion and 
Philosophy. London, 1961, p.50.// Скирбекк Г., Гилье Н. Истории 
философии. М., 2000, стр. 252. 
 - 92 -
                                                          
müəyyən dərəcədə təsir etmiş, lakin onları tam izah edən yeni 
fəlsəfi sistem hələ yaradılmamışdır.  
Bir qayda olaraq ağıl, nəfəs və ruh anlayışlarından isti-
fadə edən fəlsəfi təlimlər Yeni Dövrdə şüur anlayışının prio-
ritetliyi sahəsində fərqli düşüncə tərzinə yeni-yeni uyğunlaşdığı 
bir vaxtda aşkarlanmayan şüur haqqında təlimin ortaya çıxması 
fəlsəfi paradiqmanın yenidən dəyişilməsi tələbini ortaya qoyur. 
Lakin bu yenilik tələbi əslində köhnəyə, Şərq təfəkkür 
ənənələrinə qayıdış tələbindən ibarət idi. Fəlsəfənin dini 
düşüncədən ayrılması sahəsində arxa plana keçmiş ruh və bədən 
problemi qarışıq dini-fəlsəfi sistemlər halında olan Şərq 
düşüncəsində həmişə prioritet mövzu olmuşdur. Qərb fəlsəfəsi 
təbiəti, maddi dünyanın qanunauyğunluqlarını ruha istinad 
etmədən, müstəqil şəkildə tədqiq edən elmə əsaslanma plan və 
elmi dünya görüşünün güclü təsirinə məruz qalmaqla Şərq 
düşüncə ənənələrindən çox uzaqlaşmışdır. İdrak prosesləri, şüur 
fəlsəfənin predmetində saxlansa da maddi gerçəkliyin 
öyrənilməsi elmin ixtiyarına verilmiş, elmlə vasitələnmiş və 
fəlsəfə bu bölgüyə ancaq elm fəlsəfəsi kimi daxil olmuşdur. 
XIX əsrin axırları, XX əsrin əvvəllərində isə təbiətşünas-
lığın inkişafı elə bir mərhələyə gəlib çatdı ki, şüurun və nəfsin 
də təbii-elmi yolla öyrənilməsi günün tələbinə çevrildi. Elm 
yenə də fəlsəfəni izləməkdə davam edərək onun tədqiqat 
sahəsinə daxil olur. Ən önəmlisi isə budur ki, ənənəvi terminlər 
yeni məzmunla zənginləşir. Ruh, nəfs və şüur anlayışlarının 
fərqli kontekstlərdə işlənməsi bir tərəfdən onların məzmununu 
zənginləşdirsə də, digər tərəfdən onların mahiyyətini yenidən 
nəzərdən keçirmək zərurəti yaranır. Beləliklə, təbiətşünaslığın 
inkişafı fəlsəfi terminlərin də dəqiqləşdirilməsini tələb edir.  
Təsadüfi deyildir ki, Amerika filosofu Uilyam Ceyms 
psixologiyaya təbiətşünaslığın bir sahəsi kimi baxır.1 Digər 
tərəfdən professor Leddin yazdığı kimi psixologiya şüur və-
ziyyətlərini təsvir və şərh edir. Beləliklə fəlsəfənin başlıca kate-
qoriyalarından olan şüur (yaxud nəfs, və ya ruh) təbiətşünas-
lığın predmetinə çevrilir. Düzdür bəzi filosofların (məsələn  
1 У.Джеймс. Научные основы психологии. - Минск.: Харвест, 
2003, стр.3. 
 - 93 -
                                                          
H.Spenser) fikrinə görə «cismani həyatla ruhani həyatın 
mahiyyəti eynidir» (Spenser bunu daxili münasibətlərin xarici 
münasibətlərə uyğunlaşması kimi, təkamülün  nəticəsi kimi izah 
edir).  
U.Ceymsə görə, ruhani (nəfsani, mənəvi) həyatın faktları  
fiziki mühitdən kənarda öyrənilə bilməz. Bu baxımdan o, nəfsi 
ancaq qeyri-maddi varlıq kimi nəzərdən keçirən rasional 
psixologiyanın mövqeyini qəbul etmir. Müasir psixologiya 
etiraf edir ki, insanın daxili qabiliyyətləri onun yaşadığı maddi 
dünyanın formalarına uyğunlaşdırılmışdır.1 
Təbiətşünaslığın nailiyyətlərindən istifadə etmək cəhdləri 
tədqiqatçını istər-istəməz materialist mövqeyə sürükləyir. 
Nəfsdəki prosesləri, beynin fəaliyyətini əsəb sistemi ilə 
əlaqələndirən U.Ceyms bunun açıq-aşkar materialist baxış 
olduğunu dərk etdiyi üçün vəziyyətdən çıxış yolları axtarır, 
lakin təbiətşünaslığın müddəalarını idealist fəlsəfə konteksinə 
sala bilmir. U.Ceyms etiraf edir ki, materializm yüksəkdə 
duranı aşağıda olandan asılı vəziyyətə salır. Nəfsin beynin 
fəaliyyəti ilə əlaqələndirilməsi də bu qəbildəndir. Amma hələ 
ki, elm  ancaq bu yolu təklif edə bilir.2   
Burada yada salmaq yerinə düşərdi ki, hələ orta əsrlərdə 
İbn Sina və  Ş.Sührəvərdi nəfs hadisələrini bədənlə izah etmək 
cəhdlərinin qüsurlu olduğunu göstərirdilər. Ş.Sührəvərdi yazırdı 
ki, aşağıda olan özündən yüksəkdəkini idarə edə bilməz. Ona 
görə də, nəfs bədənin məhsulu ola bilməz. Bədən nəfsi yox, 
nəfs bədəni idarə edir.3 XX əsrin ən böyük psixoloqlarından biri 
Karl Qustav Yunq yazır ki, ideyalar hansı isə konkret insandan 
yox, nə isə daha böyük bir varlıqdan yaranır. Biz onları deyil, 
onlar bizi formalaşdırır.4 
U.Ceyms də,  K.Q.Yunq da İbn Sina, Ş.Sührəvərdi kimi 
nəfsin bədənə nisbətən yüksəkdə durduğunu, daha böyük bir 
1 Yenə orada, səh. 5. 
2 Yenə orada, səh. 9. 
3 Ş.Sührəvərdi. İşıq heykəlləri.- Şərq fəlsəfəsi (IX-XII əsrlər), 
Bakı, 1999, səh. 221. 
4 Юнг К. Г. Психология бессознательного. М., Канон, 1994, 
стр.6. 
 - 94 -
sirrə əsaslandığını bir sövq-təbii ilə, fəhmlə dərk edirlər. Lakin 
bir Qərb adamı olaraq U.Ceyms təbiətşünaslığın açdığı 
imkanlardan kənar qala bilmir və ümid edir ki, ənənəvi elmi 
üsullarla alınan biliklər, fizioloji və nevroloji proseslərin 
tədqiqi, nəhayət nəfsin öyrənilməsi üçün baza olacaqdır. Və 
ümid edir ki, indi baş-ayaq qoyulanlar fəlsəfi konteksə keçdikdə 
yenidən öz yerini tuta bilər.  
Elmin mövqeyi isə təxminən belədir ki, nəfs, şüur hadi-
sələri bədənlə xarici maddi aləm arasında qarşılıqlı əlaqədən 
irəli gəlir. Yəni iki maddi tərəf arasındakı münasibət fərqli bir 
mahiyyətin – şüurun yaranmasına səbəb olur. Lakin ən çətini və 
elm üçün əlçatmaz olan da, elə bu keçid məqamının anlaşıl-
mazlığıdır. Cismlə qarşılıqlı əlaqə nəticəsində orqanizm 
müəyyən fiziki təsirlərə məruz qalır və bu təsirlər beynə 
ötürülür. Beyndə də müəyyən proseslər gedir, qıcıqlar 
neyronlara təsir edir və s., və s. Bütün bunları elm öyrənə bilər. 
Lakin beyndə gedən sonrakı maddi proseslərin sayəsində maddi 
aləmin hüdudundan kənara çıxan, ondan köklü surətdə fərqli 
olan və maddi üsullarla qavranıla bilməyən, görünməsi, 
eşidilməsi, toxunulması mümkün olmayan şüur hadisələri 
ortaya çıxır. Bax bu keçidi və yaranmış yeni mahiyyətli 
hadisəni təbiətşünaslıq izah edə bilmir. Elmin ən son 
nailiyyətlərinə əsaslanmağa çalışan fəlsəfə də bu məqamda aciz 
qalır. Bu  keçid, sıçrayış, bu böhran məqamı elm üçün an-
laşılmaz olduğu kimi, sıçrayışdan sonra qədəm qoyduğumuz 
yeni dünya, mənəvi-ruhani dünya da elm üçün əlçatmazdır. 
(Elm bu sahəni fəlsəfəyə saxlamışdır.) Çünki, bu dünyada nə 
məkan, nə zaman, nə də səbəbiyyət hökm sürür. Maddi dünya 
qanunlarından heç biri burada işləmir. Lakin insan malik olduğu 
əqlin, mənəviyyatın sayəsində, həmin sirli və əsrarəngiz 
dünyanın sayəsində maddi dünyaya fərqli bir münasibət 
bəsləməyə başlayır ki, bax, bundan sonrakı zona yenə də elmi 
tədqiqat zonasıdır. Daha doğrusu, bu elə əvvəlki, şüuraqədərki 
maddi dünyadır, sadəcə bizə məlum olduğu şəkildə. Zira, 
şüuraqədərki dünyanın özü də bizim üçün əlçatmazdır, qaran-
lıqdır. Dünya bizim üçün şüur mərhələsindən sonra işıqlanır. 
Daha doğrusu, işıqlanmış hissəsi bizim üçün dünyadır.  
Ona görə də, müasir psixologiya əslində bir neçə fərqli 
 - 95 -
                                                          
tədqiqat sahələrini, zonalarını ehtiva edir. Bu kəsişmə məqa-
mına qədər olan fiziki, fizioloji və neyrofizioloji proseslərin 
eksperimental və nəzəri tədqiqi və bir də insanın davranışları-
nın, onun «şüurlu» fəaliyyətinin eksperimental və nəzəri tədqiqi 
(analoji olaraq koqnitiv psixologiya da iki mərhələyə 
bölünür)…  
Şüuraqədərki hadisələr zonası və şüurdan sonrakı hadi-
sələr zonası…   
Şüur hadisəsi, fikrin, ideyanın müstəqil mövcudluğu və 
əql aləmində gedən proseslərin maddi aləmdən asılı olmaması 
… 
Hegelin fikrinə görə, fikir yalnız özünü doğurarkən, – 
özünü tapır. Və yalnız o zaman ki, özünü tapır, onda mövcud-
dur və fəaliyyətdədir.1 Hegelə görə, fikrin özünü tapması fərdi 
miqyasda mümkün olduğu kimi ümumbəşəri miqyasda da 
mümkündür. Bütövlükdə bəşəriyyət üçün bu proses fəlsəfə 
tarixindən ibarətdir. İnsan ümumisinin, böyük hərflərlə insanın 
intellektual müstəvidə özünüdərki ayrıca götürülmüş bir insanın 
deyil, bütövlükdə bəşəriyyətin missiyasıdır. Fərdin özünüdərki 
isə fikir müstəvisində yox, hissi təcrübənin bir məqamı kimi 
həyata keçir. Sadəcə olaraq burada təcrübənin obyekti insanın 
öz Mən-i, mənəvi dünyasıdır. Təkcə intellektlə yox, instinktlə, 
nəfslə səciyyələnən konkret, spesifik və unikal bir mənəvi 
dünya!  
M.Merlo-Ponti özünün «Qavrayışın fenomenologiyası» 
əsərində R.Dekartın məşhur «düşünürəmsə demək mövcudam» 
fikrinə işarə etməklə yazırdı: « «Mən düşünürəm» tezisi 
indiyədək başqasının qavranmasını dəyərdən salırdı; o mənə 
deyirdi ki, «Mən» ancaq onun özü üçün əlçatandır. Belə ki, 
Mən bir fikir kimi təyin olunduğumdan Mən mənim özüm 
haqqımdakı fikrimlə eyniləşdirilirdi».2 
Bəs əslində Mən kimdir, yoxsa nədir? İnsanın bədəni, 
nəfsi və əqli Mən-lə nə dərəcədə əlaqədardır? Orta əsrlər islam 
1 Гегель. Лекции по истории философии. Книга первая. // 
Гегель. Сочинения М., 1932, том  ЫХ стр.12.  
2 Мерло-Понти. (bax: Филиппов Л.И. Философская антропо-
логия Жан-Поля Сартра. М., «Наука», 1977, стр.15).  
 - 96 -
fəlsəfəsində, xüsusən İbn Sina və Ş.Sührəvərdinin əsərlərində 
Mən əsasən nəfslə eyniləşdirilir. Dekart insanın mövcudluğunu 
onun düşüncəsi, əqli ilə bağlayır. Materialist təlimlər və adi 
şüur isə insanın varlığını daha çox dərəcədə bədənlə 
eyniləşdirirlər. Lakin diqqətlə yanaşıldıqda bütün insan 
bədənləri təxminən eyni bir funksiyanı icra edir və onların fərqi 
insan həyatlarının rəngarəngliyini ifadə etmək üçün əsla yetərli 
deyil. Digər tərəfdən, ölümdən sonra bədənin öz funksiyalarını 
itirməsi, onun heç də müstəqil və ya aparıcı olmadığına dəlalət 
edir. Ölüm isə nəfəsin dayanması və nəfsin bədəndən ayrılması 
kimi başa düşülür. Deməli, bədənə həyat verən, onu bir canlı 
varlıq kimi yaşadan əslində nəfs imiş. Əqlin fəaliyyətinə 
gəlincə, o universal səciyyə daşıyır və bütün insanlar üçün 
təxminən eynidir. Düşüncə qabiliyyətləri, potensial imkanlar 
fərqli ola bilər. Lakin yol eyni yoldur. Görünür, buna görə də, 
əqlin fərdi Mən-i səciyyələndirmək şansı azdır.  
Lakin nəfslər necə, fərdidirlərmi və nə dərəcədə? Platon 
belə hesab edirdi ki, nəfs (ruh) bir insan öldükdən sonra başqa 
insanlarda və hətta heyvanlarda yaşamaqda davam edir. 
Bununla da nəfsin fərdiliyi, unikallığı inkar edilirdi. Buna 
baxmayaraq, hər bir fərdin öz şəxsi həyatında nəfsini 
təkmilləşdirməsi və deməli, sonrakı nəsillərə irs olaraq daha 
sağlam ruh qoyub getməsi imkanı açılırdı. Deməli, tərbiyə bir 
tərəfdən insanlar arasındakı münasibətin sayəsində mümkün 
olursa, digər tərəfdən, insanın öz Mən-ini təkmilləşdirməsi 
sayəsində həyata keçir.  
Özünü tanımaq, həyatını öz meyarlarına uyğun şəkildə 
qurmaq heç də bütün insanlara qismət olmur. Neçə-neçə insan 
bu dünyada həyat sürüb, başqaları ilə ünsiyyətdə olub, 
başqalarını tanıyıb, onlarla iş birliyi qurub, amma bir dəfə də 
olsun özü ilə görüşmək, özünü tanımaq və öz seçimi ilə nə isə 
bir iş görmək şansı olmayıb. Amma kimə ki, özü ilə görüşmək 
nəsib olur, onun keçirdiyi ilk hiss heyrət və vahimə ilə müşaiyət 
olunur. Başqasının istəklərinə və düşüncələrinə soyuqqanlı 
yanaşmaq, onları tənqidi surətdə nəzərdən keçirmək emosiyasız 
da mümkündür. Yaxın adamlarının mövqeyinə, həyat tərzinə 
biganə qalmaq çətindir. Özünə qarşı biganəlik qeyri-
mümkündür. (Düzdür, insan özünü heç tanımadan rahatca 
 - 97 -
                                                          
«yaşayır». Amma əslində kimin həyatını yaşayır? Başqalarının 
həyatına əlavəyə çevrilmir ki?).   
Hegel «Tarix fəlsəfəsi» əsərində diqqəti insanın özünün 
əslində nə olması haqqında fikirlərin tarixən dəyişilməsinə 
yönəldir. Misirlilərin bu haqda düşüncələrini ifadə etmək üçün 
Neyt ilahəsinin məbədində həkk olunmuş məşhur yazını misal 
gətirir: «Mən o-yam ki, olmuşam, varam və olacağam: heç kim 
mənim pərdəmi götürməmişdir».1 İnsanın özünə münasibəti, 
özü haqqında bilgisi problemi daha yüksək inkişaf pilləsi olan 
yunan təfəkküründə daha aydın qoyulur və «özünü dərk et» 
şəklində konkretləşir. Hegel bu fikri izah edərək yazır ki, 
burada söhbət heç də hər bir insanın öz müsbət və mənfi, üstün 
və zəif cəhətlərini anlamasından getmir. Əsas məsələ 
ümumiyyətlə insanın özünü dərk etməsidir.2 Bu mənada 
özünüdərk öz-ün, fərdi Mən-in yox, insan ümumisinin dərkidir 
və tarixi bir prosesdir. Lakin hər bir insanın öz şəxsi həyatında 
məhz öz fərdi varlığını dərk etməsi problemi də çox önəmlidir. 
Həm də bu zaman proses daha çox dərəcədə duyğu, hissiyyat 
müstəvisində gedir, insan həyatının tərkib hissəsi kimi yaşanır.  
Özünün əslində kim olduğunu, ürəyindən nələr keçdiyini 
bilmək imkanı insanı vahimələndirir.  İnsanın özü ilə həqiqi 
görüşü onun özü haqqında yaratdığı himsiz-bünövrəsiz, çox 
təxmini, ufaq obrazın, bəzən mifin dağılması ilə nəticələnə bilər 
və insanın həqiqi siması özü üçün tam bir yenilik ola bilər. 
Şopenhauer yazır ki, insandan başqa heç bir varlıq öz 
mövcudluğuna təəccüb və heyrətlə baxmır. İnsan öz şüurlu 
həyatını yaşayarkən, öz mövcudluğuna izahat tələb etməyən bir 
reallıq kimi baxır. Lakin, insanın öz Mən-inə kənardan baxmaq 
imkanı fəlsəfi düşüncələrin əsası olur və məlum olur ki, insanın 
kortəbii fəaliyyəti çox vaxt onun öz maraqlarının əksinə 
yönəlmişdir.3 
Bəzi adamlar öz qəlbini dinləməkdən məqsədyönlü su-
1 Г.В.Ф.Гегель. Философия  истории. Санкт–Петербург, 
«Наука», 2000, стр. 248-249.  
2 Yenə orada: səh.249. 
3 А..Шопенгауэр. Мир как воля и представление. Приложение 
2-е. О метафизической потребности человека. 
 - 98 -
                                                          
rətdə çəkinirlər, onlar öz həyat tərzini mövcud sosial normalara, 
mənəvi prinsiplərə, əxlaqi dəyərlərə uyğun surətdə qurmağa 
çalışır və əslində nə kimi bir materialla  işlədiklərinin fərqinə 
varmırlar. Lakin bu material insanın istəyindən, arzusundan 
asılı olmadan irəlicədən verilmiş, başqası tərəfindən yaradılmış 
bir gerçəklikdir. Elə bir gerçəklik ki, onunla tanışlıq ya 
meditasiya, ya da fəlsəfi reduksiya zamanı mümkün olur. Hər 
iki halda insan bütün kənar təsirlərdən, sonradan əldə edilmiş 
keyfiyyətlərdən, cəmiyyətin, mühitin insana təlqin etdiklərindən 
uzaqlaşmaq, «xilas olmaq» yolu ilə özünə yaxınlaşmağa çalışır. 
Bu bir azadlıq məqamıdır və bundan sonrakı fəaliyyət ancaq 
insanın həqiqi Mən-inin realizasiyası kimi həyata keçir. 
Upanişadlara görə insan azadlığa, son sevincə elə bu 
dünyada çata bilər: «Ürəyindəki bütün istəkləri, tutkuları söküb 
ata bilsə, insan ölümsüzlüyə çatar. Öz həyatında Brahmana 
yetişər»1. Beləliklə, Upanişadlar cənnəti göydən alıb yer üzünə 
endirmiş, insanları da tanrılar qatına yüksəltmiş olur. Buddizm 
də bu anlayışı bölüşür.   
Bütün Veda himnləri, brahmanizm, hinduizm əsrlər boyu 
bir-birini əvəz etsə də, mahiyyət dəyişməmişdir. Bu dəyişkən, 
iztirablarla dolu dünyada elə bir səviyyəyə çatmaq lazımdır ki, 
onun fövqünə qalxmaq və ondan azad olmaq mümkün olsun. 
(Ancaq bu dünyadan azad olan insan ona nəzarət edə bilər.) Bu 
səviyyə ali başlanğıc olan Brahmana mənsubdur. Əlbəttə, adi 
insan Brahman ola bilməz, amma hər bir insan öz həqiqi Mən-
ini arasa bu ali başlanğıcı özündə tapa bilər. Fərdi miqyasda 
atman adlandırılan bu ali başlanğıc əslində Brahmana 
adekvatdır. Başqa sözlə, atman ali başlanğıc və prinsipin 
universal forması olan Brahmanın xüsusi, özəl təzahürüdür. 
İnsan bütün diqqətini öz Mən-inə yönəldərək hər hansı xarici 
təsirdən, bu fani dünyanın təbəddülatlarını ehtiva edən 
sansaradan tam azad olduqda onun üçün Brahmana gedən yol 
açılşmış olur. Təmizlənmiş, saflaşmış fərdi ruhun təcəssümü 
olan atman ilahi ruha, Brahmana qovuşur.  
Bu təmizlənmə yolu, dünyəvi olan hər şeyin fövqünə 
1 İlham Güngören. Buda və ögretişi. İstanbul, «Yol yayınları», 
1981, səh.34. 
 - 99 -
qalxmaq cəhdi tərki-dünyalığa, asketizmə sövq edir. Və bu 
yolun sonu yoxdur. Əgər fərdi ruhun təmizlənməsi bədəndən 
ayrılma hesabına həyata keçirsə, bunun insan həyatına faydası 
nə olur.  
Ruhun təntənəsi bədənin inkarı üzərindəmi qurulmalı-
dır?!  
Yoxsa təmizlənmiş ruh yenə bədənə qayıtmalı və həyat 
yolunu onunla birlikdə qət etməlidir. Axı bədən sadəcə cansız 
bir cisim deyil, onun da öz istəkləri vardır. Və məqsəd də bu 
istəkləri düzgün yönəldə bilməkdən, yəni bədənin özünü də 
tərbiyə etməkdən ibarətdir.  
Ruh özünə dalaraq ruhani aləmin ənginliklərinə daxil ol-
duqdan və təmizləndikdən, saflaşdıqdan sonra yenidən yerə 
enir, «bədənin ruhu» ilə, nəfslə təmasda olur və nəfsi də 
təmizləməyə, paklaşdırmağa nail olur. Bu prosses zaman-zaman 
davam edir, hər gün və hətta gündə neçə dəfə nəfsin ilahi ruhla 
təmas sayəsində haqqa yönəldilməsi baş verir. Nəticədə nəfs 
özü də təmizlənir, nurlanır. Hətta bədən də, insanın sifəti də 
dəyişir, nuraniləşir.  
Ancaq paklaşmış, təmizlənmiş insan öz həqiqi siması, 
varlığı ilə təmasda ola bilər və azadlığa da ancaq bu zaman çata 
bilər.  
Nəsihətlər, tövsiyələr üzərində qurulmuş tərbiyə sistemi 
ancaq ənənəvi mühit üçün faydalı ola bilər; o da əgər vərdişə 
çevrilərsə. Standartdankənar, ekstremal vəziyyətlərdə məhz 
həmin vəziyyətə uyğun optimal qərar çıxarmaq üçün mənəvi 
prinsipləri dövlətçilik təfəkkürü və ixtisas maraqları ilə eyni 
müstəviyə gətirmək, bu amilləri çıxarılacaq qərarın strukturana 
daxil etmək üçün ən əsas şərt sərbəst düşüncə, yaradıcı 
təfəkkürdür. Ayrı-ayrılıqda mənəvi prinsipləri bilmək, müəyyən 
bir ixtisasa yiyələnmək, siyasi və hüquqi bilikləri mənimsəmək 
olar, amma ən başlıcası, hər bir şəraitdə onları əlaqələndirmək, 
optimal sintezini yaratmaqdır. Bu isə hər adama müyəssər 
olmur. Belə bir əlaqə hiss və ya vərdiş səviyyəsində deyil, 
ancaq təfəkkür səviyyəsində yarana bilər. Ona görə də, Qərb 
dünyası hələ XVIII əsrdən təfəkkür tərbiyəsini ön plana çəkir. 
Con Lokk özünün məşhur «Zəkanın tərbiyəsi» və «Təlim 
haqqında» əsərlərində təlimin əsas vəzifəsi kimi təfəkkürün 
 - 100 -
                                                          
tərbiyəsini irəli sürürdü. Bu ideyanın irəli sürülməsində 
xronoloji baxımdan yenə də Şərq irəlidədir. Yəni bu fikri də İbn 
Sina Con Lokkdan səkkiz əsr əvvəl irəli sürmüş və vərdişə 
çevrilmiş zəkanı «bilikli qüvvə», yaxud «maddi zəka» 
adlandırmışdır.1 Lakin əsas o deyildir ki, hansı ideya ilk dəfə 
hansı xalqın nümayəndəsi tərəfindən irəli sürülmüşdür. Əsas 
odur ki, bu ideyanı hansı xalq tətbiq etmişdir və əməli prosesə, 
sosial reallığa çevirmişdir.   
 
 
 
 
 
 
 
 
 
 
 
 
ŞƏRQ FƏLSƏFƏSİNDƏ «İŞIQ-QARANLIQ» 
METAFORASI 
 
 
               Bir nur gördüm zülmətlərin içində, 
         Sanki gecə gündüzlərə büründü. 
                             Ş.Sührəvərdi 
 
Daltoniklər dünyanı ancaq iki rəngdə – ağ və qara rəngdə 
görürlər. 
Rəssamlar adi insanın görə bilmədiyi yüzlərlə rəng çalar-
larını seçirlər. 
Fiziki cihazların köməyilə gözlə görünməyən «rənglər» 
də görünür. Ultrabənövşəyi və infraqırmızı işıq zonası görmə 
1 Ибн Сина. Избранные философские произведения. М., 
«Наука», 1980, стр.319. 
 - 101 -
bucağını daha da genişləndirir. 
Fiziklər daha sonra müəyyənləşdiriblər ki, bütün rənglər 
və rəng çalarları əslində ancaq ağ rəngin tərkib hissələridir. 
Qara rəng isə əslində rəng deyil. Daha doğrusu, gerçəklik deyil, 
boşluğun rəngidir. 
Gerçək dünya, hadisələr dünyası ağ işığın qradasiyaları 
və ünsürlənmə variasiyalarında təzahür edir. Qaranlıq isə işığın 
sadəcə olaraq olmamasının, yoxluğunun əlamətidir. 
Fəlsəfədə varlıq və yoxluq təliminin metaforik səpkidə 
işıq və qaranlıq timsalında təqdim edilməsinin sən demə, təbii 
elmi əsasları da var imiş…  
Lakin böyük Şərq filosofları dünyanı işıq – qaranlıq əks-
liyinin timsalında izah edərkən fizikada hələ nə işığın təbiəti, nə 
ağ işığın spektral analizi, nə də «qara yeşik» və «qara deşik» tə-
limləri var idi.  
Bədii təfəkkürün elmi təfəkkürü qabaqlaması nəinki təəc-
cüblü deyil, hətta bəlkə də qanunauyğundur. Xüsusən, fəlsəfə-
də… Və ələlxüsus Şərq fəlsəfəsində! 
Dünyanı ancaq əksliklərin vəhdəti kimi ağ və qaranın, 
xeyir və şərin, əql və nadanlığın, ideya və materiyanın, harmo-
niya və xaosun, hərəkət və sükunət, iradə və süstlük mübarizəsi, 
vəhdəti və qarşılıqlı keçidi kimi təqdim etmək təşəbbüsləri az 
olmayıb. 
Lakin ikinci tərəfin yoxluğundan çıxış edən və dünyanı 
ancaq birincinin qradasiyası kimi izah edən təlimlər də möv-
cuddur.  
Ancaq Xeyir  var. Şər xeyirin yoxluğudur. 
Ancaq İşıq  var. Qaranlıq işığın yoxluğudur.  
Ancaq Əql  var. Nadanlıq əqlin yoxluğudur. 
Ancaq İdeya var. Materiya ideyanın yoxluğudur.     
Ancaq Harmoniya var. Xaos harmoniyanın yoxluğudur. 
Ancaq Hərəkət var. Sükunət hərəkətin yoxluğudur. 
Ancaq İradə var. Süstlük iradənin yoxluğudur. 
Dünya ancaq İradə kimi, ancaq Hərəkət, ancaq Harmoni-
ya, ancaq İdeya, ancaq Əql, ancaq İşıq, ancaq Xeyir kimi! 
Lakin dünya ya qütbləşmiş halda, ya da bir qütblü dünya 
kimi təsəvvür olunarkən bunun ancaq idealizasiya olduğu 
nəzərə alınmalıdır. Yəni, bütün dünyanı bir qütbdə əritmək bir 
 - 102 -
növ onun rəngarəngliyini, müxtəlifliyini nəzərdən qaçırmaqdır.  
Bəli, həqiqi böyük varlıq saf halda, təmiz halda hər cür 
maddiyyatdan ucada durur. Heçliyi özündə saxlamır. Qaranlığı, 
nadanlığı, süstlüyü özündə saxlamır. Lakin bu, ideal haldır. Hə-
qiqi böyük varlıq olan mütləq ideyaya – Allaha xas olan keyfiy-
yətlərdir. Lakin bizim mənsub olduğumuz, yaşadığımız dünya 
ona görə fani və naqisdir ki, burada işıq qaranlıqla, əql nadan-
lıqla, xeyir şərlə, ideya maddiyyatla qatışıq haldadır. 
Və bu fani dünyanın əzəli və əbədi yolçusudur insan… 
Qaranlıqdan işığa, nadanlıqdan əqlə, xaosdan harmoniyaya 
gedən yol. Həmişə yol gedən və heç vaxt son mənzilə çatmayan 
insan.  
Şərq dünyası əsrlər boyu fərdi «mən»in kamilləşməsi yol-
larını axtarmış, dünyanı naqislikdən xilas etmək və mütləq 
varlığa yaxınlaşmağın yollarını, vasitələrini axtarmışdır. Şərq 
idealının əsasını ideyaya qovuşmaq (Allaha qovuşmaq, maddi 
başlanğıcdan, heyvani hisslərdən xilas olmaq) təşkil edir. 
Neçə minilliklər ərzində dünyada yalnız Şərq ruhu, Şərq 
idealı hakim olmuşdur.  
Renessansdan sonra dünya iki yerə parçalanmış, səhnəyə 
Qərb ruhu daxil olmuşdur. Ənənəvi yolu tutanlar öz 
şərqliliyində qalmış, lakin onlara alternativ olaraq kamillik 
zirvəsinə yeni yolla gedənlərin düşüncə tərzi, fəaliyyət metodo-
logiyası tarixə Qərb sivilizasiyası adı ilə daxil olmuşdur.  
Şərq ruhu və Qərb sivilizasiyası! 
Ruh və sivilizasiya! 
Hər bir şəxsin ruhani həyat axtarışı, nəfs üzərində qələbə 
çalaraq mənəvi kamillik zirvəsinə qalxması. Maddi dünyaya eti-
nasızlıq. Cəmiyyətə etinasızlıq. Fərdi-mənəvi səadət.   
Yeni Dövr, yeni düşüncə, kamilliyin Qərb yolu. Maddi 
həyatın kamilləşməsi. İctimai münasibətlərin təkmilləşməsi. 
Fərdi «mən» yox, ictimai «mən». Fərdi ruh yox, milli ruh. Qüv-
vələrin toplanması. Mənəvi enercilərin toplanması. Tək 
fərdlərin yox, bütövlükdə xalqın, cəmiyyətin gücü. Düşünən, 
fəaliyyət göstərən, kamilləşən cəmiyyət! Maddiyyata yox, əqlə, 
intellektə tapınan cəmiyyət!  
Bir tərəfdə maddiyyatdan imtina edən və mütləq ideyaya 
bilavasitə qovuşmağa çalışan – fərd, digər tərəfdə cismani 
 - 103 -
həyatı qəbul edən bir fərd kimi yox, toplum halında cəmiyyət 
olaraq daha mükəmməl ideyaya tapınan və səadəti cəmiyyətin 
bir üzvü olaraq axtaran insan!  
Əslində islam dini yeganə dindir ki, o, həm Şərq, həm də 
Qərb düşüncəsini özündə saxlayır, Şərq düşüncəsi isə ən çox 
buddizmdə və xristianlıqda təbliğ olunur.  
Sufilər əgər küfr edirdilərsə, ancaq iddialarının böyüklü-
yü mənasında edirdilər. Onların günahı Allahı həddindən çox 
sevmələrində, öz vücudlarını və şəxsi iradələrini unutmalarında 
idi. Allahı sevmək, əlbəttə, günah ola bilməz. Öz vücudunu 
unutmaq günahdır. Allahın qurbana ehtiyacı yoxdur. Əsas 
məsələ, əgər lazım gələrsə, daha ülvi bir məqsəd üçün, Allah 
yolunda özünü qurban vermək əzminin olmasıdır. Zərurət 
olmadıqda bu addımı atmaq ifrata varmaqdır.   
Unutmaq olmaz ki, insan bir ruh olaraq yox, ruhani-
cismani varlıq olaraq yaradılmışdır. Maddi, mənəvi və sosial 
ünsürlərdən hər hansı birini tam inkar etmək gerçəkliyin təhrif 
olunmasıdır.  
Ruhun bədənə nisbətən ilkinliyi, hərəkətverici qüvvə ol-
ması heç də bədənin tamamən inkar olunmasına əsas vermir. 
Bəli, insan ruhdan pay almışdır. Dünyanı idarə edən 
İdeyaya analoji olaraq, insan da öz miqyasında özünü və 
mühitini öz ideyası əsasında idarə etmək şansı qazanmışdır. 
Lakin bütün məsələ bundadır ki, bu İdeya ilə o ideya eyni 
təbiətli olsa da, tam eyni deyildir. İnsanın imkanları, təsir 
dairəsi, iradi gücü məhduddur. Böyük ideyaya qovuşmağın yolu 
isə şəxsi ideyanın müstəqilliyinin itirilməsi sayəsində 
mümkündür. Şəxsi ideya böyük ideyaya qovuşmaq üçün ona 
tabe olur. Şəxsi nəfs istisna olunur və ruhla əvəzlənir. Şəxsi 
iradə istisna edilir və insan bütövlükdə ilahi iradəyə tabe olur.     
Lakin bu hal ancaq müəyyən şəraitdə əldə edilir. Belə bir 
məqama yüksəlmiş insan bütün həyatı boyu bu məqamda qala 
bilməz. Ruh yenidən bədənə dönmək, insan yenidən cəmiyyətə, 
ictimai və təbii mühitə qayıtmaq məcburiyyətindədir. (Sufilər, 
görünür, bu qayıdışın zərurətini nəzərdən qaçırır və qayıdış 
məqamında fəaliyyət prinsipləri haqqında heç düşünmək də 
istəmirdilər. Bu ifrat Şərq mövqeyi idi. Mahiyyəti etibarı ilə 
 - 104 -
                                                          
islamdan daha çox xristianlığa yaxındır. Bu yol sivilizasiya 
yolundan fərqlidir.) 
Bəli, İdeyadan başlayan Platon və Hegel, İradədən baş-
layan Şopenhauer, Xeyirdən başlayan Zərdüşt, Sokrat və 
Nizami, Hərəkətdən başlayan Heraklit kimi, İşıqdan başlayan 
Sührəvərdi də dünyanın yeni modelini yeni terminlər əsasında, 
yeni metaforik zəmində qurmağa çalışmış və qurmuşdur. 
Düzdür, işıq və qaranlıq terminlərindən əvvəllər də is-
tifadə edilmişdir. Zərdüştilikdə, Hermesçilikdə, Yeni Platon-
çuluqda, Məzdəkilikdə və s. və s… Lakin söhbət fəlsəfi sis-
temdən gedir. Kateqoriyalar sistemindən gedir. A.Korbin bəzi 
şərhçilərin Sührəvərdi təlimini qədim İran intellektual ənənələri 
ilə bağlamaq cəhdlərini əsassız hesab edir və göstərir ki, işraq 
termini və bütün digər əlaqədar anlayışlar yeni kateqorial aparat 
kimi ilk dəfə məhz Ş.Sührəvərdi tərəfindən yaradılmışdır.1  
Ş.Sührəvərdi «İşıq heykəlləri» əsərində yazır: «Təsəv-
vürdə hisslərə bölünmyən şeyin bir cəhətdə olması, ona işarə 
edilməsi mümkün deyildir… (Cism) təsəvvürə və aydın fikrə 
görə bölünəndir».2 Göründüyü kimi, Sührəvərdi təsəvvürdə 
hisslərə bölünən və bölünməyən obrazları, fenomenləri fərq-
ləndirir. Hisslə bizə məlum ola bilməyən, təcrübədən yüksəkdə 
dayanan bütöv obrazların yaranmasından və dərkindən danışır. 
İnsanın öz bədəni və özü haqqında təsəvvürləri fərqləndirir. 
«Sən bədəninin hissələrindən birini hərdən unutsan da, özündən 
heç vaxt xəbərsiz olmursan. Əgr sən həmin (hissələrin) 
məcmusu olsaydın, onu unutmaqla özünü anlamağın davam 
etməzdi. Deməli, sən özün bu bədənin və onun hissələrinin 
fövqündəsən»3. Bədən bir cisim olaraq hissələrinə bölünür və 
onun dərki duyğuların toplanması yolu ilə mümkündür. Lakin 
nsan bir mən olaraq, mahiyyət olaraq bölünməzdir və onun 
dərki hissi təcrübə səviyyəsində mümkün deyil. Obyektə uyğun 
olan mahiyyətin ancaq ideya halında, bütöv halda mümkünlüyü 
1 Bax: М.Хазраткулов. Философские взгляды Садраддина Ши-
рази. Душанбэ. 1985, стр. 32. 
2 Ş.Sührəvərdi. İşıq heykəlləri. - Şərq fəlsəfəsi. Bakı, 1999, səh. 
216. 
3 Yenə orada, səh. 216-217. 
 - 105 -
                                                          
ideyası müasir fenomenologiyanın əsas ünsürlərindən biridir və 
bu ünsür Sührəvərdi fəlsəfəsində irəli sürülmüşdür.   
İnsan bir Mən olaraq özünü dünyadan ayırır və dünyaya 
qarşı qoyur. Mən-ə qarşı dayanan, «dünya» adlandırdığımız şey 
tez-tez Mən-ə qarışır (və Mən-də itib-batır) və Mən-də dünyaya 
qarışdığı üçün dünyada itib-batır.  
Fəlsəfi düşüncə Mən-in saflaşması və hissi dünyanın qa-
tışıqlarından təmizlənməsi məqamından başlanır. 
(Mən-in saflaşması üçün insanın dünyəvi təsirlərdən xilas 
olması lazımdır. Böyük filosoflar bu saflaşma prosedurasını 
müxtəlif sözlərlə ifadə etsələr də, söhbət eyni mahiyyətdən 
gedir və bu mahiyyət asketizmdə, tərki-dünyalıqda, sufizmdə, 
zahidlikdə və s. və s. təzahür edir. Sührəvərdi «Filosofların 
görüşləri» əsərində yazır: «Bil ki, (ruhi) məşq edən şəxslər 
biliklər qazanarlarsa, ilk səbəb və onun törətdikləri barədə öz 
məlumatlarında incə fikirləşərlərsə, qidanı azaltmaqla öz 
qüvvələrini zəiflədərlərsə, onların fikri ürəyə, zikri dilə müvafiq 
olar».1 «Nəfsin kamillik həddi həzzlərdən gözün görmədiyi, 
qulağın eşitmədiyi, bəşər qəlbində duyulmayan şeyi tapır».2 
«Əgər nəfs nəcibdirsə… o, Müqəddəs ruhla təmasda olur, 
ondan biliklər alır».3 «…onlarda ruhi işıqlar meydana çıxır və 
bu bir vərdişə çevrilərək qərarlaşır. Qeybi şeylər onlar üçün 
aşkarlaşır və nəfs ruhən həmin (şeylərlə) təmasda olur… Onlar 
ruhi kabusları ən yaxşı təsəvvür edilən formada görürlər. 
(Müqəddəs ruhdan) xoş kəlam eşidirlər, biliklər əldə edirlər və 
gizli şeyləri görə bilirlər»4. Bədənin zəifləməsi, cismani həyatla 
əlaqələrin azalması, insanın öz maddi başlanğıcından 
uzaqlaşmaq təşəbbüsü, insanın öz nəfsi üzərində qələbəsi. Şəxsi 
iradədən imtina edərək özünü daha böyük iradənin ixtiyarına 
verməsi – bütün bunlar Mənin saflaşması istiqamətində 
addımlardır. Sadəcə sual olunur ki, bununla Mən başqa bir 
dünyaya daxil olmaq imkanı əldə edir, yoxsa bu başqa dünya 
elə Mənin özündədir. «Ənəlhəqq» deyənlər həmin fikrin ikinci 
1 Yenə orada, səh. 214. 
2 Yenə orada, səh. 213. 
3 Yenə orada, səh. 214. 
4 Yenə orada. 
 - 106 -
variantını izhar etdiklərinə görə dinsizlikdə təqsirləndirilirdilər. 
Lakin müqəddəs dünyanın, Müqəddəs ruhun, Mütləq İdeyanın, 
həqiqət dünyasının kandarında dayanmaq, onunla təmasda ol-
maq, əslində Allahın dərgahına qatılmağın, Allaha pənah apar-
mağın, ona tapınmağın bir forması deyilmi?        
Filosofluq etməyin yolu Mən-in saflaşmasına nail ol-
maqdan keçir. (Fenomenologiya guya yeni bir şey kəşf edibmiş 
kimi, ideyanı, eydosu hissi təcrübənin təsirlərindən təmizləmək 
tezisini irəli sürərkən hər cür fəlsəfənin məhz bu məqamdan 
başlandığını unutmurmu? Yoxsa, bəlkə bunu bir daha 
vurğulamaqla Yeni Dövrdə həqiqi fəlsəfəyə qayıdış təşəbbüsü 
göstərir?)  
(İşraqilik fəlsəfəsində bu ideya həqiqi işığın qatışıq 
işıqdan fərqləndirilməsi və ya nur-əl-ənvərə qovuşmaq kimi 
təqdim olunur). 
Mən-dən açılan həqiqi dünya. Hissi dünyadan Mən-ə gə-
lib, Mən-dən keçib həqiqi dünyaya gedən yol.  
İki dünya Mən-də kəsişir…  Mən-də sığan iki dünya! 
(Nəsimi). 
Bu yeni dünya ideyalar dünyasıdır. Əzəli və əbədi. Bu 
dünyanın qapısı saflaşmış Mən-dir. 
Bu dünya həqiqət dünyasıdır. Burada əldə olunan biliklər 
həqiqi biliklərdir. İdeya daxili işıqlanma ilə açıldığından hissi 
təcrübənin naqisliklərindən azaddır. İdeyalar arasındakı müna-
sibət əbədi olduğundan bütün hallar və bütün məqamlar üçün 
həqiqidir.  
 İki dünyanı ehtiva edən yox, iki dünyanın kəsişməsində 
dayanan Mən bu dünya ilə də, o dünya ilə də təmasda olmaq 
iqtidarındadır. Lakin təmas məqamları fərqlidir. Arada zaman 
vardır. Və arada insan özü vardır – onun dünyası vardır. 
Kəsişmə zonası – bizə bəlli olan dünyadır.  
Maddi dünya ideyaların surətini özündə saxlayır. Plato-
nun haqlı olaraq göstərdiyi kimi, bu fani dünyada, cismani 
dünyada hər nə varsa, onlar ideyaların kölgəsidir. Lakin bütün 
məsələ burasındadır ki, bu kölgə əslində bir o qədər də kölgə 
deyildir. Burada ikinci başlanğıcın iştirakı vardır. İkinci 
başlanğıc – materiyadır. İdeyalar ancaq bu sonsuz, struktursuz, 
formasız, zamansız, məkansız maddiyyat zəmininə düşərkən 
 - 107 -
(daha doğrusu, onların surəti düşərkən) bizə məlum olan 
əşyalar, cismlər, hadisələr dünyası yaranır. İnsan bir ayağı ilə 
həmin bu dünyada dayanır, onun özü də insan ideyasının 
maddiyyatda təcəssümündən yaranmışdır. Bu həmin 
maddiyyatdır ki, müqəddəs kitablarda torpaq, palçıq, gil sözləri 
ilə ifadə olunur. ona ruh üfürülərkən canlanır. Canlılar nəfs 
daşıyıcılarıdır. Ancaq digər şeylər də nəyinsə (cansız ruhun, 
cansız ideyanın, onun surətinin) daşıyıcılarıdır.   
İnsan bir ayağı maddi dünyada olan yeganə varlıqdır ki, 
canlı ideyanın, ruhun, düşüncəli nəfsin (Sührəvərdi), əqlin 
bilavasitə daşıyıcısıdır. İnsan o biri ayağı ilə (yoxsa başı iləmi) 
ideyalar dünyasındadır. Lakin ayaq metaforası ona görə özünü 
doğrultmur ki, insan eyni vaxtda qismən bu, qismən də o biri 
dünyada ola bilməz (yoxsa ola bilər?).  
İnsanların böyük əksəriyyəti əsasən maddi dünyanın sa-
kinləridir. Və onlar canlı ideyanın daşıyıcısı olmaqdan daha çox 
ötürücüləridir.  
Ancaq tək-tək insanlar, öz şəxsi ideyalarının əsasında 
fəaliyyət göstərənlər və həqiqi böyük İdeya ilə nə vaxtsa azca 
da olsa təmasda olanlar, ruhu ilə yaşaya bilənlər…   
İdeyalar əsasən iki cür olur. Bitkin ideyalar: ideya – məq-
səd və ya ideya – funksiya (yəni, müəyyən məqsədi ifadə edən 
ideya). Bir də ideya – xassə. 
İdeya – məqsədin maddi təcəssümləri ayrı-ayrı cismlər, 
proseslər, hadisələrdir. O, sonsuz sayda ideya – xassələrin 
vəhdətindən yaranır. Lakin biz bu xassələrdən ancaq bəzilərini 
duyğularımızla, hissi təcrübədə dərk edirik, üzə çıxarırıq. 
İdeya – xassə ayrıca bir əlamətdir ki, onun bilavasitə 
maddi təcəssümü olmur. O ancaq başqa ideya – xassələrlə 
vəhdət halında mövcud olduğundan onun təzahürü dolayısı ilə 
başqa cismlərlə münasibətdə üzə çıxır. 
İdeya bütövdür. İdeya – xassələrin məhz müəyyən cür, 
müəyyən ahəng üzrə kombinasiyasıdır. O, fenomendir. Onun 
dərki kül halında mümkündür. Xassələri öyrənib onların top-
lusundan fenomenə gedən yol həqiqətə ardıcıl yaxınlaşma olsa 
da, heç vaxt ona adekvat olmur. Ona görə də hissi təcrübədə 
ancaq nisbi həqiqətlər üzə çıxır. 
Mütləq həqiqət Mütləq İdeyanın ifadəsidir. 
 - 108 -
İdeya – məqsəd özlüyündə mövcuddur. Mən onunla tə-
masa girir və onu duyur (Bu duymaq duyğu ilə olmur. Söhbət 
ürəklə duymaqdan gedir. Sührəvərdi demişkən, fikir ürəyə 
müvafiq olur. («Zikrin dilə müvafiqliyi» isə qermenevtikadan 
xəbər verir), anlayır.   
Mənin ideyanı anlaması dedikdə, nə nəzərdə tutulur? – 
Məndəki ideya ilə kənardakı ideya arasında mütabiqlik. Kə-
nardakı ideya maddi dünyada şeyə hopmuş, şeydə təcəssüm 
olunmuş ideyadır. Lakin maddi dünyada cismlərin, hadisələrin 
dərk edilməsinin başqa bir mexanizmi də vardır. Bu, həmin 
cismlərin xassə və əlamətlərinin dərk olunması və sonradan 
bunların toplanması şəklində həyata keçir. Burada da iki yol 
mümkündür. Birincisi, hər bir xassə, əlamət əslində ideya-
xassənin cisimdə təcəssümündən ibarətdir. Lakin ideya-
xassələrin (predikatların) dərk olunması (yəni, Məndə ona 
adekvat ideyanın tapılması) sonradan bütövlükdə cismi, 
hadisəni, prosesi anlamaq üçün nə dərəcədə kafidir?  
Maddi dünya hadisələr, təkcələr dünyasıdır. Bəs ümumi-
lərin maddi reallıq kimi qəbul olunması nə dərəcədə ağlaba-
tandır? Elmə verilən əsas təriflərdən birinə görə, elm ümumilər 
arasındakı əlaqəni öyrənir. Ümumilər arasındakı əlaqə zəruri 
əlaqədir və sabitdir. Lakin ümumi dedikdə nə nəzərdə tutulur? 
Və onlar bizə necə bəlli olurlar? Axı, empirik tədqiqatlarla, 
hissi təcrübə ilə ancaq təkcələri və təkcələr arasındakı 
münasibəti yörənmək olar. Konkret bir insanın konkret şəraitdə 
apardığı eksperiment əslində ancaq təkcələrin öyrənilməsinə 
yönəldilmişdir. Ümumilər arasındakı münasibət ancaq induktiv 
yolla, təkrarların mütləqləşdirilməsi yolu ilə öyrənilir və deməli, 
ancaq nisbi həqiqətin üzə çıxmasına xidmət edə bilər. Bəs 
mütləq həqiqət necə əldə oluna bilər?  
Nəzəriyyələr ümumi saydığımız əlaqələrin ifadəsidir. 
Strukturların öyrənilməsidir. Maddənin yox, strukturun. Guya 
maddəni öyrənərkən də əslində biz strukturu öyrənirik. Burada 
maddələrin iyerarxiyasından söhbət gedir. Bir maddəni təşkil 
edən başqa maddələr və onu təşkil edən yenə də başqa 
maddələr. Hər bir maddə səviyyəsinin öyrənilməsi müvafiq 
struktur səviyyəsinin öyrənilməsini ehtiva edir. 
Ümumini öyrənməyin iki yolu vardır. Daxilə yönəldilmiş 
 - 109 -
tədqiqat vasitəsilə – strukturun öyrənilməsi yolu ilə, yaxud da 
xarici əlaqələrin öyrənilməsi ilə. Xarici əlaqələrdə cisim özünü 
bütöv bir obyekt kimi ifadə edir. Bu səviyyələrdəki xassələr 
makrostrukturdan irəli gəlir. Bu zaman daxildə gedən proseslər 
nəzərə alınmır. 
 
Fəlsəfi axtarışların əsas vəzifələrindən biri Haqqın, Əda-
lətin, Xeyirin, Fəzilətin, Həqiqətin açarını tapmaq, görüntülər 
arxasındakı həqiqi mənaları üzə çıxartmaq olmuşdur. Həqiqətin 
əldə olunması, dünyanın dərki ilə əlaqədar olaraq irəli sürülən 
müxtəlif təlimlərin təsnifatını apararkən məlum olur ki, ilk 
baxışda çox fərqli görünən yanaşmalar əsasən üç istiqamətdə 
qruplaşdırıla bilər.  
Birincisi, həqiqətin açarı Allahdadır və ona çatmağın 
yeganə yolu Kitab (səmavi kitablar nəzərdə tutulur) və ya 
vəhydir. Ancaq Kitabı qəbul edənlər və onun hərfi məzmununu 
mütləqləşdirənlər (kəlamçılar) həqiqətin peyğəmbərdən 
başqasına nazil olması imkanını rədd edirlər. Vəhyi ümu-
miləşmiş mənada başa düşənlər Allah vergisini potensial olaraq 
hər bir insanın qisməti hesab edirlər. Vəhyin yolu isə mənəvi 
saflaşmadan keçir.  
Bu mövqeyin təməlində dini ehkamçılar və orta əsr sxo-
laslarının (Avqustin, əl-Qəzali və s.) bir qismi dayanırlar.  
İkincisi,  təbiət özü bir kitabdır və ilahi həqiqətlər təbiət 
vasitəsilə verilir. Deməli, insanlar həqiqətləri təbiəti öyrən-
məklə əldə edirlər. Təbiətşünas alimlər, naturfilosoflar əsasən 
bu mövqedən çıxış edirlər. Bu mövqe özü iki fərqli istiqamətdə 
inkişaf etmişdir. Hissi dünyanı əsil varlıq kimi qəbul edənlər 
duyğunu və hissi təcrübəni idrakın əsası və həqiqətin açarı 
hesab edirlər. Bu dünyagörüşü empirizmin, sensualizmin, 
materializmin və s. mövqeyini ifadə edir. Deistlərin, idealist 
sensualistlərin və bir sıra digər idealistlərin (maxizm, empirio-
kritisizm, tənqidi rasionalizm və s.) mövqelərində spesifik cə-
hətlərin olmasına baxmayaraq, onlar da dolayısı ilə bu mövqe-
dən çıxış edirlər.  
Bu mövqeyin təməlində Aristotel dayanır.  
Üçüncüsü,  həqiqi biliklərin mənbəyi əqldir. İnsan düşün-
dükcə həqiqətə daha çox yaxınlaşır.  
 - 110 -
Bu mövqeyin təməlində Anaksaqor, neoplatoniklər, 
Dekart və s. dayanırlar.  
Və bir də bu üç mövqeyin müxtəlif kombinasiyaları var-
dır. Məsələn, Kant epistemologiyası ikinci və üçüncü möv-
qelərin sintezindən yaranmışdır.  İbn Sina və Sührəvərdinin 
idrak təlimi birinci və üçüncü mövqeyi ehtiva edir.  
 Sührəvərdi təlimində dünya mütləq işıq və mütləq 
qaranlıq arasında yerləşir.  
Əbu Turxan təliminə görə, dünya iki qütb arasında yer-
ləşir: mütləq ideya və mütləq maddiyyat.  
İlk baxışda işığın ideyaya, qaranlığın maddiyyata adek-
vatlığı fikri ağla gəlir. Bu – nə dərəcədə belədir.  
İdeyanın işıq kimi qəbul olunması halları fəlsəfə tarixində 
çox rast gəlinir. Əqlin işıq kimi, nadanlığın qaranlıq kimi, 
zülmət kimi götürülməsi halları da vardır. Bu iki yanaşmanın 
adekvatlığı məsələsi isə ilk baxışda nə dərəcədə təbii görünsə 
də, xüsusi tədqiq olunmağa layiqdir.   
Bu cür yanaşmalar: xeyir və şərin, işıq və qaranlığın, ni-
zam və xaosun, bilik və biliksizliyin qarşılaşdırılması qütbləri 
müəyyənləşdirir və dünya doğrudan da bu qütblər arasındadır. 
Lakin nəzərə alınmalıdır ki, iki qütb yox, ən azı dörd qütb var. 
(Üçölçülü fəzada hətta altı qütb var).  
Bəlkə işıq və qaranlıq Şərq və Qərb qütblərinə bənzədil-
diyi kimi, nizam və xaos Şimal və Cənub qütblərinə bən-
zədilməlidir. Onda nizamın həm işıqlı, həm qaranlıq tərəfi, 
xaosun da həm işıqlı, həm qaranlıq tərəfi ola bilər. Xeyirin həm 
aşkar, həm gizli, Şərin də həm aşkar, həm gizli tərəflərindən 
danışmaq olar. Şüurun həm aşkar, həm aşkarlanmayan tərəfi 
olduğu kimi, nadanlığın da görünən və görünməyən tərəfləri ola 
bilər.  
Səxavət həddini keçəndə israfçılıq olur. Sevgi həddini 
keçəndə məcnunluq olur…  
İşıq nəyi işıqlandırır?  Fiziki işıqla nurani işığın parale-
linlən çıxış etsək… 
İşıqda gördüklərimiz qaranlıqda görünmür. Görünməzlik 
şeyin yoxluğunamı dəlalət edir? Yaxud işıq şeyin 
yaradılmasınamı, yoxsa görünməsinəmi xidmət edir?   
 - 111 -
Fiziki işığın iki fərqli funksiyası məlumdur. Görməyə 
xidmət etməkdən başqa, işıq həm də enerci mənbəyidir. Bitkilər 
Günəşdən enerci almasa cücərməz, yaşıllaşmaz.  
Bitki Günəş şüalarından (enercisindən) qidalanır. 
Günəş (od), torpaq, su, hava – canlılar üçün qida, enerci 
mənbələridir… 
Canlı – nəfəs almalıdır, su içməlidir, yeməlidir və isinmə-
lidir. Buna uyğun olaraq fəlsəfə tarixində dörd ünsür nəzə-
riyyəsi uzun müddət bərqərar olmuşdur. İstər «çarvak»lar 
təlimi, istər Empedokl təlimi bu dörd ünsürü önə çəkib: torpaq, 
od, su, hava. Lakin bu dörd ünsür cismlərin tərkibinimi ifadə 
edir, yoxsa onlar hər bir canlının (məhz canlının) yaşaması üçün 
zəruri şərt olub, sadəcə enerci mənbələridir. İnkubator toyuğu 
elektrik lampası ilə əvəz edir. Məlum olur ki, enercinin mənbəyi 
önəmli deyil, yumurtanın üstündə istər toyuq, istər hind quşu 
yatsın, istərsə də lampadan istilik verilsin, yumurta kimindirsə, 
nəyindirsə o da hasil olacaqdır. Yəni yaranan şeyin ideyası 
enercidə yox, yumurtadadır. Toxum da torpağa səpilir, suvarılır, 
Günəşdən qida alır. Lakin nə Günəşə, nə torpağa, nə də suya 
bənzəyir. Toxum özü nəyin məhsuludursa (rüşeymində hansı 
proqramı daşıyırsa), qidalandıqdan sonra ona da çevrilir.  
İşıq, nur özü ideya daşıyıcısı olmayıb (passiv) ideyanın 
canlanmasına xidmət edir. Fiziki işıq rüşeymdəki proqramın 
realizasiyasına xidmət etdiyi kimi, zehni işıq da şeylərdəki 
passiv ideyanın insan beynində canlanmasına xidmət edir.  
Ancaq görmə ilə yox, digər duyğu üzvləri vasitəsilə in-
formasiya əldə edilməsi də özünəməxsus vasitələrlə həyata 
keçir. Söhbət bizim beynimizin fiziki bir sistem olaraq kənar 
şeylərdən gələn qıcıqlara reaksiyasından, «tanıma» prosedu-
rundan gedir.  
Con Lokka görə, dünya Allah tərəfindən yaradılsa da, 
əqli prinsiplər əsasında fəaliyyət göstərir və buna görə də Con 
Lokk yaradıcılığında insan əqlinə, zəkaya böyük önəm verilir.  
 
 
 
 
 
 - 112 -
 
 
 
 
 
 
 
 
 
ŞİHABƏDDİN YƏHYA SÜHRƏVƏRDİ –  
ÖLDÜRÜLMÜŞ  FİLOSOFUN ÖLMƏZLİYİ 
 
                                          Düşüncəli nəfs cismani olmasa da,  
                                              cismlər aləmini idarə edir. 
                       
Ş.Sührəvərdi 
 
Azərbaycanın fəlsəfi fikir tarixində dərin iz buraxmış 
parlaq simalar az deyil. Tək bir kiçik Sührəvərd kəndindən 
neçə-neçə böyük filosoflar çıxıb. Dünyaca məşhur Bəhmənyar, 
Nizami, Nəsimi, Şəbüstəri, Füzuli, M.F.Axundov, H.Cavid də 
fəlsəfi təfəkkürün milli mentalitetimizin ayrılmaz tərkib hissəsi 
olduğuna dəlalət edir. Azərbaycanlı mütəfəkkirlərin təlimləri 
Qərb dünyasına yaxşı məlumdur və onların bir sıra əsas ide-
yaları artıq çoxdan mənimsənilmişdir. Təəssüfləndirici haldır 
ki, peşəkar Azəbaycan filosoflarını ən az tanıyan bəlkə də biz 
özümüzük. Görünür elə buna görə də, Qərb onları bir filosof kimi 
tanısa da, bir azərbaycanlı kimi tanımır. 
Sovet dövründə fəlsəfə tarixini marksizm prizmasından, 
üstəgəl rus şovinizmi çərçivəsində öyrəndiyimiz üçün milli-
fəlsəfi fikir tariximiz qaranlıq zonada qalmışdır. Bizə ancaq 
incəsənət və ədəbiyyatla məşğul olmaq rəva bilindiyindən, 
təəssüf ki, müstəqilləşməyimizə baxmayaraq, biz həmin 
“ənənəni” yenə də saxlayırıq), filosoflar arasında da yalnız şair 
olanların fəlsəfi baxışları ilə tanış ola bilmişik. O da ancaq 
poeziya kontekstində. Hətta Füzulinin fəlsəfəsi də, peşəkar 
 - 113 -
                                                          
fəlsəfi yaradıcılığına və ayrıca fəlsəfi əsərləri olmasına 
baxmayaraq, əsasən poeziya nümunələri timsalında araş-
dırılmışdır.  
Şihabəddin Yəhya Sührəvərdi dünyada ən çox tanınan 
Azərbaycan filosoflarından biri, bəlkə də birincisidir. Maraq-
lıdır ki, Şərqdə onu məşhurlaşdıran – öldürülməsi, Qərbə isə 
ölməz təlimidir. Bu da maraqlıdır ki, çağdaş Şərq fəlsəfə 
tarixçiləri, o cümlədən, biz azərbaycanlılar öz böyük filosof-
larımızı daha çox dərəcədə antik fəlsəfəyə bələd olduqlarına 
görə, məsələn, Aristoteli mənimsədiklərinə və şərh etdiklərinə 
görə qiymətləndiririk. Bu baxımdan yanaşdıqda Azərbaycan 
fəlsəfi fikir tarixində də peripatetizmin ən böyük nümayəndəsi 
olan Ə.Bəhmənyar həmişə ön plana çəkilir. Qərb tədqiqatçıları 
isə filosofları fəlsəfəyə gətirdikləri yeniliyə görə, irəli sürdük-
ləri təlimin orijinallığına və sonrakı fəlsəfi fikrə təsir dərəcəsinə 
görə qiymətləndirirlər. Şihabəddin Sührəvərdi də yaradıcılığının 
ilk dövründə bir tərəfdən peripatetizmin, digər tərəfdən də 
sufizmin güclü təsiri altında olmasına baxmayaraq, öz fəlsəfi 
təlimini yarada bilmiş, bu gün də orijinallığı ilə diqqəti cəlb 
edən yeni sistemin əsasını qoymuşdur. Görünür, məhz bununla 
bağlıdır ki, Qərb oriyentalist filosofları nəinki təkcə Azərbay-
canda, hətta bütövlükdə müsəlman şərqində ən böyük iki-üç 
filosofdan biri olaraq məhz Şihabəddin Yəhya Sührəvərdini 
göstərirlər. ABŞ-ın görkəmli şərqşünas filosofu Marşall 
G.S.Hodgsonun islam sivilizasiyasına həsr etdiyi monoqra-
fiyada yazdığına görə, neçə yüzilliklər ərzində Şərq fəlsəfi fikir 
tarixində nəzərə çarpan iki böyük nüfuz sahibi xüsusi qeyd edil-
məlidir. Bunlar Şeyx əl-İşraq (Şeyx Şihabəddin Yəhya 
Sührəvərdi) və İbn Ərəbidir.1 
Şeyx əl-İşraq və ya əl-Maktul (“Öldürülmüş”) adı ilə 
məşhur olan Şihabəddin Yəhya əs-Sührəvərdi 1154-cü ildə Zən-
can yaxınlığında Sührəvərd kəndində anadan olmuşdur. XIV əsr 
tədqiqatçısı Əhmət Əflakinin yazdığına görə “Şihabəddin 
Maktul İran Azərbaycanında Marağa ətrafında yerləşən 
1 Bax:– M.G.S. Hodgson. İslamın serüveni. Bir dünya medeniyye-
tində Bilinc və Tarih. 2-ci cild. İngiliscədən tərcümə. İstanbul, 1993, 
səh. 253-254. 
 - 114 -
                                                          
Sührəvərddə doğulan məşhur bir mütəfəkkirdir. Fiqh təhsilini 
məmləkətində tamamladıqdan sonra Anadoluya gəlmiş, Səlcuq 
sultanlarından II Kılıc Arslanın sarayında sultanın oğullarına öz 
fəlsəfəsini oxutmuş, burada sultan və şahzadələrini iltifatını qa-
zanmış və onların adına bir çox əsərlər yazmışdır. Bir müddət 
sonra təkrar Azərbaycana getmiş, oradan yenə Anadoluya, 
Anadoludan da Hələbə keç-mişdir”.1 
37 (bəzi mənbələrə görə hətta 33) yaşında guya islam di-
ninin ehkamlarından kənara çıxdığına görə öldürülən Şihabəd-
din Sührəvərdi əslində dinin mahiyyətini dərindən anlayan, baş-
qalarına çatmayan gizli mətləbləri aşkar edən, mənimsəyən və 
öz həyat amalına çevirən həqiqi böyük dindar idi.   
Bəli, məhz dindar. Bütün məsələ də bundadır ki, Allah 
ideyasını kitablardan oxuyan və kitablarda (hətta müqəddəs ki-
tablarda) təsvir olunan, tövsiyə olunan, təlqin olunan fikirləri, 
davranış qaydalarını və həyat tərzini hafizə ilə mənimsəyən, 
bəzən sadəcə əzbərləyən və ona kor-koranə əməl etməyə 
çalışan, dini müddəaları qəlbən duymaqdansa, onu rasional 
çərçivəyə salan, ehkamlaşdıran ilahiyyatçı alimlər və din 
xadimlərindən fərqli olaraq böyük filosoflar vəhu mə-
qamlarında Allahı qəlbən duymaq, dünyaya onun bəxş etdiyi 
nurun işığında baxmaq və adi gözlə görünməyən, adi şüur üçün 
qaranlıq olan dərin mətləblərdən hali olmaq səviyyəsinə yük-
səldiklərindən onlar ehkamçılıqdan və dinin ra-
sionallaşdırılmasından xilas olurlar. Din bilmək yox, duymaq 
üçündür. Duyan insan dünyaya Allahdan gələn, vergi kimi 
verilən nurla işıqlanmış olur. Qurani-Kərimdə deyildiyi kimi, 
“İstədiyi kimsəni öz nuruna qovuşdurar Allah”.2  
Ş.Yəhya Sührəvərdi sağlığında Allah dərgahına yüksəldi-
yindən və Nur əl-Ənvərdən işıq payı aldığındandır ki, o, ehkam-
lar hüdudunu keçərək sərbəst fikir söyləyir və bu fikirlərin küfr 
olmadığına qabaqcadan əmindir. Ehkamçılar üçün isə əzbərlən-
miş mətnlərdən, ənənəvi fikirdən kənara çıxan, yeni olan hər bir 
fikir küfrdür. Çünki onlar bir dəfə ilahi nurdan gəlmiş və insan 
1 Ahmet Eflaki. Ariflerin menkibeleri. 2-ci cild, İstanbul, 1989, səh. 
419-420.  
2 Qurani-Kərim. “Nur” surəsi, 35-ci ayə. 
 - 115 -
                                                          
yaddaşından keçərək yazıya çevrilmiş müqəddəs kitabın 
ayələrini ancaq rasionallıq çərçivəsində anladıqlarından başqa 
heç nə anlamır, heç nə görmürlər. Lakin bu rasionallığın həqi-
qəti ifadə etmək üçün yetərli olub-olmaması bir problem kimi 
qoyulmur… Bu, onların heç ağlına da gəlmir. 
XIV əsrin tanınmış sufi filosofu, Bədrəddin Təbrizinin 
tələbəsi Əhməd Əflaki “Ariflerin menkibeleri” əsərində Möv-
lana Şəmsəddinə iqtibasla yazır: “Şamda Şihabəddin Makbula 
açıkca kafir deyirlərdi. Mən isə deyirəm: Haşa, o Şihab, kafir 
nasıl olur?  Çünki nura aiddir. Bəli, Günəşin (Şəmsin) yanında 
Şihab (ulduz) kafir (örtülən, qeyb olan) olur. Şihab içəri girib 
tam bir doğruluqla Şəmsə (Günəşə) xidmət edirsə bədr halına 
gəlir, yetkin olur. Mən doğruluqla niyazda bulunanlara qarşı 
çox alçaq könüllü, başqalarına qarşı isə çox qürurlu oluram. 
Şihabəddinin elmi ağlına qalibdir. Halbuki, ağlın elmə qalib və 
hakim olması lazımdır. Ağıl yeri olan dimağ zəifləmişdir. Bir 
tayfa, ruh aləmində zövq buldu, oraya qonub yerləşdi və ilahi 
aləmdən bəhs etdi. Halbuki onlar orasını ruh aləmi olduğu halda 
ilahi bir aləm sanırlar”.1 Burada ulduz Günəşlə qarşılaşdırılır. 
Şihabəddin kafir ola bilməz, çünki  o, nurludur. Lakin digər 
tərəfdən, onun nuru günəş nuru ilə müqayisədə ikincidir (o 
dövrdə Günəşin ulduzlardan biri olduğu qəbul edilmədiyi kimi, 
adi insanların peyğəmbərlik əlaməti sayılan vəhy səlahiyyəti də 
inkar olunurdu). 
Bəli, ehkamçılar üçün əzbərlənmiş mətnlərdən, ənənəvi 
fikirdən kənara çıxan, yeni olan hər bir fikir küfrdür. Çünki 
onlar bir dəfə ilahi nurdan gəlmiş və insan yaddaşından keçərək 
yazıya çevrilmiş müqəddəs kitabın ayələrini ancaq rasionallıq 
çərçivəsində öyrəndiklərindən, başqa heç nə anlamır, heç nə 
görmürlər. Lakin bu rasionallığın həqiqəti ifadə etmək üçün yetərli 
olub-olmaması bir problem kimi qoyulmur… Bu, onların heç ağ-
lına da gəlmir. 
Həqiqi böyük dindarların, Allah dərgahından nur alan-
ların, ilahidən vergi verilənlərin yarımdindarlar, din xadimləri, 
üləmalar – oxumaqla alim olanlar tərəfindən təqib olunması tə-
sadüfi hal deyil. Ruhani dünyanın ülviyyətinə qovuşanların 
1 Ahmet Eflaki. Ariflərin menkibeleri. İstanbul, 1989, səh. 93. 
 - 116 -
bəxti cismani dünyada gətirmir. Hikmət ziyasına qovuşanlar, 
haqqa çatanlar fani dünyadakı haqsızlıqların qurbanı olurlar. Bu 
hətta bir qanunauyğunluq həddinə gəlib çatmışdır. Şeyx 
Şihabəddinin də taleyi məhz bütün “əzabkeşlər” kimi əqidənin 
cismani həyat üzərində qələbəsi ilə nəticələndi. C.Brunolar, Qa-
lileylər hələ sonra gələcəkdilər. İndi isə Şərq renessansının 
“əzabkeşləri” öz tale yazısını bəşər tarixinə həkk edirdilər. 
Dərisi soyulan Mənsur Həllac və Nəsimi kimi, daha doğrusu, 
onlar arasında bir mənəvi körpü olaraq Ş.Sührəvərdi də özünün 
tərənnüm etdiyi nurlar dünyasına əbədi qovuşmaq üçün maddi 
həyatdan məhrum edildi. Bu, bir qanunauyğunluqdur. Dahilərin 
tale yüküdür. Kiçiklər ideya mərtəbəsindən qat-qat aşağıda 
dayandığından böyükləri sevmirlər. Ruhani dünyada, nurani 
dünyada məğlub olduqlarından fani dünyada qalib gəlməyə ça-
lışırlar.  
Bəli, kiçiklərin böyüklərə nifrəti təbiidir. Ən böyük faciə 
isə böyüklər böyüklərin yolunu kəsəndə yaranır. Ş.Süh-
rəvərdinin də taleyində qisməti faciəyə çevirən bir məqam, 
ağrılı bir görüntü var. Məhz bu görüntüyə təəssüflənməyə 
bilmirəm. Qismətə bax ki, ideyası ilə qürrələndiyim, böyüklərin 
böyüyü hesab etdiyim Şeyx Şihabəddin şücaəti ilə tarix yazmış, 
böyük ideyanın böyük qoruyucusu olmuş, adını daşıdığım və 
adı ilə fəxr etdiyim dünyaca məşhur Sultan Səlahəddinin 
göstərişi ilə qətlə yetirilmişdi.        
Bu necə ola bilərdi? Necə olardı ki, sadəcə bir sərkərdə 
olmayıb, həm də bir ideya mücahidi olan böyük Səlahəddin 
Əyyubi filosoflar filosofu Şeyx əl-İşraqini dəyərləndirə bilmə-
sin. Necə olmuşdu ki, filosoflarla oturub-duran, sarayında hətta 
Moisey Maymonitlərə yer verən Səlahəddin hələ 37 yaşında, 
təzə-təzə zühur edən bir ulduzun işığını sezməmişdi. Axı, 
Səlahəddin özü nurlu adam idi və nura biganə qala bilməzdi. 
Bunu Səlahəddinin oğlu Hələb hakimi əl-Məlik əz-Zahirin 
Şeyxə olan böyük məhəbbəti də bir daha sübut edir. Lakin gənc 
hakim böyük hörmət və məhəbbətini açıq-aşkar büruzə verirkən 
əslində Şeyxin düşmənlərini artırdığının fərqinə varmamışdır. 
Hələb hakimi… 
Kiçiklər, miskinlər öz sıralarında hansı isə bir dahinin 
mövcudluğuna ancaq o zaman dözə bilərlər ki, onun dahiliyi, 
 - 117 -
                                                          
böyüklüyü məharətlə gizlədilsin, büruzə verilməsin. Lakin 
Hələb hakimi özü də unamadan Şeyx Şihabəddinin bö-
yüklüyünü təsdiq etmək və ona xüsusi münasibət göstərməklə 
əslində onu üləmaların qəzəbinə düçar etmişdir. Sonra isə onu 
qorumağa çalışsa da, buna gücü çatmamışdır. Siyasətdə daha 
təcrübəli olan atası ehkamçı mollaların qəzəbinə qarşı durmağın 
nə kimi ziyanlar törədə biləcəyini daha yaxşı təsəvvür edirdi. 
Və o, öz oğlunun hakimiyyətini zərbə altında qoymamaq üçün 
qurban verməyi üstün tutmuşdu. Alim olmazdan öncə hökmdar 
olan Səlahəddin hakimiyyətin mənafeyini üstün tutmuşdu. 
Lakin kimi qurban ver-diyini, əlbəttə, bilmirdi. Onu şəxsən 
tanıyanlar, təliminə bələd olanlar, hikmətli söhbətlərini 
dinləyənlər isə bəşər fikrinin necə böyük bir itkiyə məruz 
qaldığının fərqində idilər. “Filosofun məzarı üzərində yazılmış 
iki beyt onun böyüklüyünü obrazlı şəkildə ifadə edir: “Bu qəb-
rin sahibi gizli gövhər idi. Allah onu şərəfdən yaratmışdı. 
Zəmanə o gövhərin qədr-qiymətini bilməmiş, buna görə də 
Allah onu qeyrətlə sədəfə salmışdır.”1 
Əslində həqiqi böyük inam sahiblərinin ömrü boyu 
Haqqa qovuşmağa can atan “Ənəlhaqq” zirvəsinə yüksələn 
şəxslər üçün cismani ölüm elə böyük bir faciə deyil. Sağlığında 
tərki-dünya olanlar dünyanı tərk etməklə heç nə itirmirlər. İtirən 
yerdə qalanlardır ki, onların  nəfslərinin işıqlanması naminə 
yazıla biləcək yeni-yeni əsərlərdən məhrum olurlar. Allah 
dərgahına gedənlər, əbədi Haqqa qovuşanlar ölüm şərbətini bir 
mey kimi başlarına çəkirlər. C.Rumi Peyğəmbərə istinadən 
deyir: “Ölməzdən əvvəl ölmək lazımdır”. Başqa bir beytdə 
Rumi M.Həllacın “Mənim həyatım – ölümümdə, ölümüm 
həyatımdadır” sözlərini misal gətirir.2 Təsadüfi deyildir ki, 
Mənsur Həllac “mənəm Həqq” dediyi gündən fani dünyanı tərk 
etməyə özü səy göstərmişdir. M.Bayat və Mohəmməd Əli 
Camniyyənin yazdıqlarına görə, Mənsur Həllac hələ 913-cü 
ildən – özündə Haqqı bulduqdan sonra Bağdad əhlinə müraciət 
1 Zakir Məmmədov. Azərbaycan fəlsəfəsi tarixi. Bakı, 1994, 
səh.149. 
2 У.Читтик. Духовное учение Руми – В поисках скрытого 
смысла. М. 1995, с.205. 
 - 118 -
                                                          
edərək “Ey müsəlmanlar, məni öldürməklə mənə yaxşılıq 
edərsiniz”, - deyirmiş. Sonra üzünü Allaha tutub deyirmiş: “Bu 
adamların günahlarına görə məni cəzalandır”.1 Buna görə də 
Mənsur Həllacı bəzən müsəlmanların İsası adlandırırlar. Bu 
hekayəti ona görə yada salırıq ki, o, təkcə Mənsur Həllac üçün 
deyil, bütün sufilər üçün səciyyəvidir. Onlar üçün kiçik bir 
mənəvi itki, nəfsə güzəşt faciə olduğu halda, cismani dünyanın 
hər hansı bir sərvəti, həyat da daxil olmaqla önəmli deyil. Mad-
diyyatdan imtina əzmi sufizmin yüksək qatı, zirvəsi yox, təməl 
daşı, başlanğıcıdır. Bunu bacarmayanlar hikmət əhli ola bilməz-
lər. Onların fikrinə görə, “nura qovuşa bilməyənlərin qisməti 
nardır” (Əbu Turxan). “Nur” və “nar” (od) eyni məzmunun iki 
kənar təzahür halı, iki qütbüdür. Hər şeyin başlanğıcını odda 
görən Heraklit də zəka işığını odun inkişafının ali məqamı kimi 
götürürdü. Şəhrəstaninin yazdığına görə, Heraklit hər şeyin 
əsasını “həqiqi işıqda” görürdü ki, bu da onun Allah (Zevs) 
anlamına mütabiq idi. Aristotel də intellekti (nous) insan 
qəlbində ilahidən yanan işıq kimi izah edirdi.2  
Daha sonra Hermesçilikdə (Hermetizm) və yeni Pla-
tonçuluqda geniş şəkildə əks etdirilən nur-zəka paraleli Yeni 
Dövr Qərb fəlsəfəsində inkişaf etdirilmişdir. Cordano Brunonun 
fikrinə görə, «dünyada işıq və qaranlıq, elm və nadanlıq 
arasında daimi müharibə gedir». Volter isə yazır ki, «həqiqət öz 
məxsusi işığı ilə parlayır. Ona görə də, ağılları tonqal şöləsi ilə 
maarifləndirmək cəhdi əbəsdir». Tonqallar cəhənnəmdə və 
ərafda lazım olur. İşığın nur və tonqal təzahürləri A.Dantenin 
«İlahi komediya»sında da öz əksini tapmışdır. Nərman 
Qocatürk məhz bu kontekstdə – Dantedən danışarkən 
Ş.Sührəvərdini xatırlayır: «İşraqilik fəlsəfəsində Ruh ölməzlik, 
əbədilik, bölünməzlik bəlgəsidir. Sührəvərdinin bu fikirlərini 
Dante hələ cəhənnəm dərələrində əzab çəkən ruhları görərkən 
1 М.Байат, М.Али Джамния. Халладж – первый мученик 
суфизма. – Суфийская проза и поэзия. М., 1998, с.162. 
2 Аристотель. Риторика. 1411 б 12. – Поэтика. Риторика. 
Санкт-Петербург, 2000, с.294. 
 - 119 -
                                                          
yəqinləşdirmişdir».1 Bircə bunu əlavə etmək istərdik ki, 
Ş.Sührəvərdi Dantedən əvvəl yaşadığından burada ideya 
varisliyi yenə də Şərqdən Qərbə doğru yönəlmişdir. 
(Baxmayaraq ki, Dante Sührəvərdini də məmnuniyyətlə cəhən-
nəmdə yerləşdirərdi). Dantenin əlavəsi isə bundan ibarətdir ki, 
təkcə nurun yox, atəşin də əbədiyyətini vəsf edir.      
Qərb fəlsəfəsində işığın həqiqət və zəkanın metaforik 
obrazı kimi götürülməsi «Bibliya» ilə yanaşı, Zərdüştilik və 
Hermesçiliklə (Hermetizm) də sıx surətdə bağlıdır. Yeri gəlmiş-
kən, digər yunan allahlarından fərqli olaraq, Hermesin adı ilə 
bütöv bir təriqətin və fəlsəfi-mistik biliklər sisteminin 
bağlanması olduqca önəmli bir kənaraçıxmadır. Böyük filo-
soflar yetişdirmiş qədim Yunanıstanda allahlar yalnız metaforik 
rol oynayırdı və onların fəlsəfə ilə «məşğul olmasına» ehtiyac 
yox idi. Belə olan təqdirdə, Şərq mistisizmi ilə, məhz Şərq üçün 
səciyyəvi olan əl-kimya, astrologiya, magiya sahəsindəki 
biliklərlə zəngin olan belə bir təlim hansı ictimai bazada 
formalaşa bilərdi? Maraqlıdır ki, bu cərəyan b.e.ə. III əsrə qədər 
mövcud olmamış və ancaq Aleksandr Makedonskinin Şərq 
ölkələrinə yürüşündən sonra yayılmışdır. Biz «Hermes» adının 
Zərdüştilikdəki «Hörmüz» adı ilə oxşarlığından və ya 
Aleksandr Makedonskinin göstərişi ilə «Avesta»nın məlum iki 
nüsxəsindən biri yandırıldıqdan2  sonra, o birisinin müəmmalı 
surətdə «itirilməsindən» deyil, sadəcə, təlimin məzmunundan, 
mistik formasından və ilahi işığın ontoloji ilkinliyinə əsas-
lanmasından çıxış edirik. Tarixən «Allah» kəlamları həmişə 
peyğəmbərlər tərəfindən təqdim olunur. Və buna müvafiq 
olaraq Ahar Muzdanın (Hörmüz) mövqeyini açıqlayan tarixi 
şəxsiyyət – Zərdüşt, onun kitabı isə Avesta adı ilə məlumdur. 
Bəs Hermes təlimi hansı peyğəmbərin, hansı tarixi şəxsin adı ilə 
bağlıdır? Bir sözlə, suallar çox, müəmmalar çoxdur…  
1 N.Qocatürk. Qəzəblənmiş Tanrının səhra qurdları. Bakı, 1998, 
səh.223. 
2 Axı, heç sual olunurmu ki, yüksək təhsil görmüş, Aristotelin 
tələbəsi olmuş böyük Aleksandrı belə bir vəhşiliyə sövq edən nə idi? 
Bu, doğrudanmı sadəcə bir vəhşilik idi, yoxsa hansı isə izi itirmək 
məqsədi güdürdü?  
 - 120 -
                                                          
Hələlik isə biz bu müəmmanın üstündən keçir və konkret 
zamandan, məkandan, milli müəyyənlikdən məhrum olan iki 
«allah» arasında (daha doğrusu, iki təlim arasında) varisliyin 
bəzən açıq-aşkar, bəzən dumanlı məqamlarına məhəl 
qoymadan, iki konkret tarixi şəxsiyyət, iki böyük filosof 
arasında: Sührəvərdi və Kant arasında ideya varisliyindən da-
nışmağa üstünlük veririk. Bu sətirlərin müəllifi «Kant və 
Sührəvərdi» adlı paraqrafda bu iki təlim arasında necə böyük 
uyğunluq məqamları olduğunu göstərir. Əlbəttə, məzmundakı 
əlaqə  real olsa da, varislik real yox, virtual səciyyə daşıyır. 
Yəni, Kantın Sührəvərdi qnoseologiyasından bəhrələndiyini 
iddia etmək üçün əsas yoxdur. Lakin söhbət hər halda 
bəşəriyyətin ideya tarixinin real və virtual məqamları əhatə edən 
vahid və bütöv bir tarixi proses olmasından və bu prosesdə 
Azərbaycan filosoflarının  iştirakından gedir.  
Maraqlıdır ki, Kant «sağdan» və «soldan» tənqid olun-
duğu kimi, Sührəvərdi də həm ardıcıl kəlamçılar və sufilər, həm 
də ardıcıl peripatetiklər tərəfindən tənqid olunmuşdur. Məsələn, 
Əhməd Əflaki yazır: «Şihabəddinin elmi ağlından üstündür. 
Halbuki, ağlın elmə qalib və hakim olması lazımdır».1  
Biz bu iqtibası həm də ona görə gətirdik ki, burada Şərq 
düşüncəsi çox bariz şəkildə ifadə olunmuşdur. Ağıl, hikmət, 
müdriklik Şərqdə həmişə elmdən üstün tutulmuşdur. Halbuki, 
Qərbi irəli aparan məhz elm, nəzəri təfəkkür, sistemli bilik 
olmuşdur. Ş.Sührəvərdinin məhz elminin yüksək olmasına görə 
tənqid edilməsi onun öz zəmanəsində mühitin fövqündə durdu-
ğuna dəlalət edir. 
1 Ahmet Eflaki. Göstərilən əsər, səh. 93. 
 - 121 -
                                                          
 
 
 
 
 
 
 
 
 
SÜHRƏVƏRDİ VƏ ONUN İŞRAQİLİK 
TƏLİMİ 
 
Nəfs əqli bir şeyi daxilən 
müşahidə edir, xəyalən onu  
         yamsılayır və həmin surət  
         hiss aləminə əks olur.  
                             
Ş.Sührəvərdi 
 
Ş.Sührəvərdinin məhz yeni bir təlim irəli sürdüyünü kon-
kret şəkildə olmasa da, ümumi planda bir sıra Qərb tədqi-
qatçıları da etiraf edirlər. Məsələn, Anri Korbin (Henry Corbin) 
yazır ki, Sührəvərdi İbn Sinaya nələr borclu olduğunun, lakin nə 
üçün ondan daha irəli gedə biləcəyinin yaxşı fərqində idi. İbn 
Sina da bir Şərq fəlsəfəsi layihəsi formulə etmişdir, fəqət onu 
gerçəkləşdirməmiş, onun gerçək qaynağını öyrənə bilməmişdir. 
Beləcə, Şeyx-əl İşraqın əsəri islamda digər üç cərəyandan fərqli 
bir fəlsəfə və mənəviyyat təliminin doğmasına səbəb oldu… 
Sührəvərdi Batıda uzun müddət tanınmamış olduğu üçün Qərb 
ən çox İbn Rüştə önəm verir.1 A.Korbinin yazdığına görə, İbn 
Rüştün yaradıcılığı əslində Şərq fəlsəfəsinin (əl-Qəzalinin 
timsalında) tənqidinə həsr olunmaqla Qərb fəlsəfi fikri üçün bö-
yük material versə də, Şərq düşüncəsinin inkişafında ciddi rol 
oynamamışdır. Təsəvvüf özünün ən yüksək zirvəsinə İbn Ərə-
1 Henry Corbin, Histoire de la philosophie islamique, cild 1. Paris, 
1964, səh. 302-303. Bax: «İslamda bilgi və felsefe». İstanbul. 1997, səh. 
125. 
 - 122 -
                                                          
binin simasında yüksəlmişdir ki, o da öz növbəsində «Sührəvər-
diçi İbn Sinaçılıq» kimi dəyərləndirilə bilər. Şərqdə isə uzun 
müddət davam edən və fikirlərə hakim olan məhz Sührəvərdi 
təlimi olmuşdur. A.Korbinə görə, bu təlim Səfəvilər dövründə 
İsfahan məktəbində davam etdirilmiş, Mir Daməd, Sədrəddin 
Şirazi (Molla Sədra) kimi böyük filosofların təliminə təsir 
göstərmişdir.1 
M.Q.Hodqson Sührəvərdi təliminin Platon və Aristotel 
fəlsəfələrinə nəzərən bir addım irəli olduğunu və əslində yeni 
bir mahiyyət daşıdığını nəzərə alaraq yazırdı ki, «Sührəvərdi 
Aristotel sisteminin «forma»larını Platon düşüncəsindəki 
«ideya»larla əlaqələndirdi. Platon və Aristotel eyni bir fikri 
fərqli perspektivlərdə görməkdə idi. Bununla da Sührəvərdi 
idrak problemini  ifrat idealist və ifrat materialist mövqelərdən 
daha rasional bir zəminə gətirmiş oldu».2  
İndi isə fikrimizi bir daha «ilahi işıq» ideyasına yönəldək. 
Şihabəddin Sührəvərdinin işıq və nəfsin iyerarxiyası üzərində 
qurulmuş ontoloji sisteminin əsasında nə dayanır? Doğurdanmı 
o, İslamdan uzaqlaşaraq, hansı isə başqa təlimlərin təsiri altına 
düşmüşdür?  
Xeyr, nur epiteti üzərində qurulmuş fəlsəfi sistem nəinki 
İslama zidd deyil, hətta Qurani-Kərimdəki bir sıra əsas 
ideyaların daha aydın anlaşılmasına xidmət edir. Qurani-
Kərimin «Nur» surəsində oxuyuruq: «Göylərin, yerin nurudur 
Allah… İstədiyi kimsəni öz nuruna qovuşdurar…» (35-ci ayə). 
«Qaranlıq üstündə qaranlıqlar, öz əlini görə bilməz bir kimsə bu 
qaranlıqlar içində. Allahın nur vermədiyi kimsənin nuru olmaz» 
(40-cı ayə). Yaxud «Hadid» surəsində «yolumuzu aydınladan 
«nur»dan söhbət gedir. (28-ci ayə). Yaxud «Təhrin» surəsində 
«nurumuzu kamala yetir…» – deyər onlar (8-ci ayə). Bu 
misallar göstərir ki, Qurani-Kərimdə «nur» anlayışı müxtəlif 
səviyyələrdə və müxtəlif kontekstlərdə işlədilməklə ya Allahın 
nuru, ya insana verilən nur, ya göylərin, yerin nuru, ya kamala 
yetən nur və s. mənalarda işlənmişdir.  
Və Ş.Sührəvərdinin də «nur» kateqoriyası üzərində qu-
1 Yenə orada, səh.126. 
2 M.Q.Hodqson. «İslamın Serüveni», səh 257. 
 - 123 -
                                                          
rulan təlimi eyni metafizik təməldən çıxış etməklə islamla heç 
bir ziddiyyət təşkil etmir. Sadəcə yeni, sistemli bir fəlsəfi təlim 
yaradılır ki, burada ilahidən verilən bilgilərlə bu bilgilərin yenə 
də ilahidən verilmiş dərk üsulları (o cümlədən, məntiq) arasında 
bir körpü atılmış olur.  
Tanınmış türk filosofu Hilmi Ziya Ülken Sührəvərdiyə 
istinadən yazır: «Sührəvərdi Əflatun kimi ideyaların xaricdə 
mövcud olduğunu qəbul edərək əşyanı kölgədən ibarət 
görməmişdir. Onda ideyalar və əşya «nur» və «zülmət» kəlmə-
ləri ilə ifadə edilmişdir. Nur ilə zülmət arasında varlıq fərqi 
deyil, ancaq dərəcə fərqi vardır».1 Başqa sözlə, Sührəvərdi 
təkcə nuru, ideyanı və ya təkcə qaranlığı, materiyanı yox, on-
ların hər ikisini varlığın forması kimi götürür. Belə olduqda 
bütün aralıq dünya nur ilə zülmətin, ideya ilə materiyanın 
müəyyən qatışığı, sintezi kimi anlaşıla bilər. Hər iki başlanğıcın 
varlıq kimi qəbul edilməsi məlum idrak metodlarının da hər 
ikisini qəbul etməyə və onların sintezindən çıxış etməyə imkan 
verir. Sührəvərdi bir-birilə təzad təşkil edən, qarşı-qarşıya duran 
iki idrak metodunu fərqləndirir: Zövq və kəşf sahibləri 
(peyğəmbərlər, sufilər) bəhs və nəzərə etinasızlıq göstərdiyi 
kimi, bəhs və nəzər sahibləri (alimlər, aristotelçilər) də zövq və 
kəşf məqamından istifadə etmirlər.2 Sührəvərdi özünü hər iki 
tərəfdən fərqləndirərək bunları vəhdətdə götürməyin tərəfdarı 
olduğunu qeyd edir. Müasir terminologiya ilə desək, həm 
intuisiya, həm də təhlili qəbul edir və onların vəhdətindən çıxış 
edir.   
Digər türk filosofu Orxan Hançerlioğlu Sührəvərdinin 
ruh ilə bədən arasındakı əksliyi də aradan götürdüyünü qeyd 
edir: «Sührəvərdiyə görə, ruh və bədən deyə bir ayrılıq yoxdur. 
Bunlar eyni şeydir. Bütün cismlər kimi, bədən də tünd bir 
qaranlıqdır. Bu qaranlıq işığa doğru yüksəldikcə tündlüyü 
azalar.3  
O.Hançerlioğlunun təhlili panteizmə münasibət baxımın-
dan da önəmlidir. «İnsan ruhu ilahi işıqlardan biridir. Doğuşu 
1 Hilmi Ziya Ülken. İslam düşüncəsi. İstanbul, 1995, s.234. 
2 Yenə orada, səh.235. 
3 Orxan Hançerlioğlu. Düşüncə tarixi. İstanbul, 1995, s.160. 
 - 124 -
                                                          
tanrıdan olduğu kimi, batışı da tanryadır. Kimiləri insan 
ruhunun cisim olmadığını anlayınca, bu ruhun tanrı ola 
biləcəyini sanmaqla səhv edirlər. Halbuki tanrı birdir. Kimlərsə 
bu ruhun tanrının bir parçası olduğu sanır. Bu da səhvdir…».1 
İşıq ilə işıqlanan təbiət arasında eyniyyət qoymaq panteizmə 
mütabiqlik olardı. Lakin Sührəvərdi heç vaxt belə bir bərabərlik 
qoymur. Tanrı aləmi nurlandırarkən onun nuru bölünmür, 
əksilmir. «Bir fitil bir atəşdən tutuşur. Amma o fitili 
tutuşdurmaqla atəşdən heç bir əksilməz».2 Sührəvərdi elə bil ki, 
neçə əsrdən sonra onu panteizmi ilə «tərifləyəcəklərini» nəzərə 
alaraq irəlicədən belə versiyaları təkzib edir. Habelə, 
«ənəlhəqq» iddiasının səhv yozumunu da təkzib edir. 
«Adamlardan bir qrup onun qeyri-cismaniliyini anladıqda onun 
Yaradıcı – təala olduğunu güman etmiş, çox yanılmışdır. Allah 
vahiddir».3 O, burada müxtəlif insanların nəfslərinin 
eyniləşdirilməsinin nə kimi bir absurda gətirdiyini izah edir. 
Habelə, insanın fərdiliyini vurğulamaqla yanaşı, söhbəti tam və 
hissənin nisbətinə keçirməyin əleyhinə olduğunu bəyan edir. 
«Bir qrup isə güman etmişdir ki, o, (ilahidən) bir hissədir. Bu, 
həqiqətdən kənardır. (Allahın) cisim olmadığı sübut edildikdə, 
o, hissələrə necə bölünüb qisimlərə ayrılar?»… «Cisim olmayan 
hissələrə bölünməz.».4 
Bu dövrün böyük müsəlman filosoflarının çoxu nəinki tə-
biət, hətta nəfs və əql haqqında deyilənlərin Allah ideyası ilə 
qarışıq salınmasına həssas münasibət göstərirdilər. Məsələn, 
aristotelçi böyük İbn Sina öz fəlsəfəsində müsəlmanlığını da 
unutmur və Allahın dərkində panteist mövqedən yüksəkdə 
dayanırdı: «Elələri də vardır ki, nəfsi Allah hesab edirlər, – 
kafirlərin dediklərindən yüksəkdə dayan, – guya o müəyyən bir 
tərzdə hər şeydə  iştirak edir: bir halda təbiət, digər halda – zəka 
və üçüncü halda – nəfs. Lakin o bunların birləşdirilməsindən 
yüksəkdə dayanır».  
Əlbəttə? sufizmdə çox müxtəlif istiqamətlər var ki, onla-
1 Yenə orada. 
2 Yenə orada. 
3 Ş.Sührəvərdi. İşıq heykəlləri. – «Şərq fəlsəfəsi», səh.218. 
4 Yenə orada, səh.219. 
 - 125 -
                                                          
rın bəziləri panteizmlə səsləşir və uyğun gəlir. Lakin bu mü-
nasibəti Şeyx əl-İşraqa aid etmək olmaz. Bizcə, Sührəvərdi 
təliminin panteizmlə əlaqələndirilməsi onu nəinki yüksəltmir, 
xeyli dərəcədə təhrif etməklə elmi dəyərini aşağı salır. 
Sührəvərdi panteizm ideyalarından xeyli yüksəyə qalxmış və öz 
təlimində Spinozadan irəli getmişdir. İşıq saçan bu gənc 
ulduzun şölələri Spinoza dövrünü keçərək, Kantı da keçərək ən 
müasir fəlsəfi cərəyanların indi-indi irəli sürdüyü mürəkkəb 
qnoseoloji məqamlara aydınlıq gətirir.  
Ş.Sührəvərdi Z.Freyddən səkkiz əsr əvvəl yazırdı: «Bü-
tün hərəkətverici və dərkedici qüvvələrin daşıyıcısı heyvani 
ruhdur».1 Və M.Haydegerdən, E.Husserldən çox-çox əvvəl indi 
müasir fenomenologiyanın təməli sayılan prinsipləri irəli 
sürürdü..  
Sührəvərdinin fəlsəfi təlimində idrak məsələləri o vaxta 
qədər mövcud olan platonçu, neoplatonçu və aristotelçi ba-
xışlardan fərqli, özünəməxsus bir şəkildə həll edilmişdir. 
Burada işıq və qaranlıq epitetləri ilk baxışda ideyalar aləmi və 
cismlər aləminə uyğun gəlsə də,  insan şüurunun («düşüncəli 
nəfs») timsalında bu iki aləmin vəhdətindən söhbət gedir. Yəni, 
Platon təlimində olduğu kimi, həqiqət ideyanın dərkində, yəni 
sadəcə işığa qovuşmaqda görülmür. Əslində söhbət cismani 
olanın işıqlanmasından və insan üçün aydınlaşmasından gedir. 
Və ancaq işıqlanma (ozarenie) məqamında, kəşf məqamında 
cismin, hadisənin həqiqi mahiyyəti üzə çıxır və qarşıda duran 
vəzifə bu mahiyyətin duyğu üzvlərimiz vasitəsilə verilən 
biliklərdən təmizlənməsi, xalis şəkildə dərk olunmasıdır. 
İnsan nəfsinin müxtəlif məqamları, onun iyerarxik 
quruluşunun müxtəlif səviyyələri nurun (işığın) müxtəlif də-
rəcələri ilə əlaqəli şəkildə nəzərdən keçirilir. Müxtəlif mə-
qamlarda hadisə insan üçün müxtəlif dərəcələrdə işıqlanır. 
İnsan müxtəlif (psixik) məqamlarda hadisə haqqında 
müxtəlif biliklər əldə edir. Təbii ki, bunlar hadisə haqqında 
yaranan xəyalın (təsəvvürün) müxtəlif qatlarıdır. Həqiqət isə 
bu müxtəlif qatlardakı biliklərin, müxtəlif parlaqlıqda olan 
təsəvvürlərin toplusunda ortaya çıxmır. Həqiqət ən parlaq 
1 Yenə orada, səh. 218. 
 - 126 -
                                                          
qatda, nur-əl-ənvərin işığında ortaya çıxır. 
Sührəvərdinin yazdığına görə, «xarici dərkedicilərdən 
(beş duyğu: toxunma, dadbilmə, iybilmə, eşitmə, görmə) sayə-
sində daxili dərkedicilər görünən surətləri təxəyyül yolu ilə 
deyil, əyani şəkildə müşahidə edir».1 Yəni, Sührəvərdi nurun 
(ideyaların) deyil, məhz cismlərin, maddi aləmin dərkindən 
söhbət açır. Lakin bu dərk zamanı «cismin daxili cəhəti deyil, 
yalnız səthi duyulur».2 
«Sən bir şeyi yalnız onun səndəki surətinin hasil olması 
ilə dərk edirsən. Dərk etdiyin həmin şeyin ona mütabiqliyi 
lazım gəlir, əks halda onu olduğu kimi dərk etməzdin»…3 
«Onların səndəki surəti ölçülü deyildir… o, sənin düşüncəli 
nəfsindir… o, hissələrə ayrılmayan təkdir, … təsəvvürlər onu 
əsla bölə bilməz».4 
Hissi idrak zamanı cismin obrazı, xəyalı yaranır. Lakin 
bu xəyalın yaradıcısı cisimdirmi? Sührəvərdiyə görə, «şey 
özündən şərəfli olanı vücuda gətirə bilməz». Burada səbəb 
rolunu həm cism, həm də  işıq oynayır. Yəni, əslində idrakın 
obyekti onun əsasında duran varlığın müəyyənləşdirilməsi 
önəmli olmur. Önəmli  olan odur ki, insanın şüurunda  işıq-
lanma sayəsində kəşf yolu ilə yaranan obraz mahiyyəti ifadə 
edir – həqiqətdir. Və bu obraz hissi idrak sayəsində yaranmış 
hissi obrazdan fərqlidir. Bütöv, bölünməz şüur hadisəsi 
(A.Korbin işraqilik haqqında yazısında bu anlayışı məhz 
fenomenlə müqayisə edir) hissi fəaliyyətin yox, işıqlanmanın 
nəticəsi kimi ortaya çıxır və bu fenomen cismin özündən daha 
şərəfli, daha vacib hesab olunur.  O - düşüncəli  nəfs «cismani 
olmasa da, cismlər aləmini idarə edir».5 
Həqiqət duyğu üzvlərinin təsirindən xilas olaraq cismin 
işıqlandırılması zamanı, yəni onun mahiyyətinə yönəlmiş 
düşüncə prosesində üzə çıxır. Cismin obrazı, xəyalı yaranır. 
Lakin bu xəyalın yaradıcısı cisimdirmi? Sührəvərdiyə görə, 
1 Yenə orada, səh. 217. 
2 Yenə orada, səh. 218. 
3 Yenə orada, səh. 217. 
4 Yenə orada. 
5 Yenə orada, səh.222. 
 - 127 -
                                                          
«şey özündən şərəfli olanı vücuda gətirə bilməz». Deməli, 
burada səbəb rolunu işıq oynayır.  
Hilmi Ziya Ülken yazır ki, Sührəvərdiyə görə, müşahidə 
və duyğular sahəsində insan aldana bilər. Həqiqəti bilmək üçün 
əsas yol fikirdir. Sührəvərdiyə görə, bu, yalnız kəşflə 
mümkündür. Onun fikrinə görə, fikir və deduksiya xətalarla 
doludur. Aristotelçilərin məntiqinə görə, söz sözlə izah olunur. 
Halbuki həqiqət sözə sığmaz. Onun kəşf edilməsi, qəlbdə zühur 
etməsi lazımdır. Sözün qüdrəti yalnız xəyal (təsəvvür) oyada 
bilməkdir. Həqiqət isə xəyal ilə qavranıla bilməz.1 
Həqiqəti sözlə ifadə etməyin mümkün olmaması, hər bir 
sözün əslində müəyyən dərəcədə təhrif olması və bu təh-
riflərdən xilas yolunun aranması fenomenologiya üçün də sə-
ciyyəvidir. 
Beləliklə, Sührəvərdinin Şərq fəlsəfəsində şüur hadisəsi 
maddi dünya və  nurani dünyanın təsiri ilə yaranan, kəşf sayə-
sində müstəqil mövcudluq kəsb edən həqiqətlərdən bəhs edilir 
ki, bu həqiqətlər, fenomenlər həm hissi obrazlardan, həm də söz 
və məntiqlə ifadə olunan biliklərdən yüksək tutulur. 
Əgər biz Sührəvərdinin çox mürəkkəb və hərtərəfli təli-
mində ontoloji problematikadan və dini qiyafədən abstraksiya 
olunaraq diqqəti ancaq idrak məsələlərinə yönəltsək, burada 
fenomenologiya ilə böyük oxşarlıq görərik. Belə düşünmək 
olardı ki, Sührəvərdi ilə E.Husserli arasında Dekart var və bu 
baxımdan guya əvvəlcə Sührəvərdi və Dekartı müqayisə etmək 
yerinə düşərdi. Lakin tədqiqat göstərir ki, Dekart xronoloji 
cəhətdən ortada olsa da, təlimlərin iyerarxiyası baxımından o, 
Sührəvərdidən, habelə İbn Sinadan xeyli aşağıda dayanır. Başqa 
sözlə, İşraq fəlsəfəsi harada isə, Dekart və Husserl arasındadır. 
Lakin, o bəzi məqamlarda Husserli də keçir və bizim 
müasirimiz olan filosofların axtarışları kontekstində də çox 
aktual görünür. 
Müasir fəlsəfi fikrin klassiklərindən sayılan R.Rorti  
(Rortu) özünün «Fəlsəfə və təbiət güzgüsü» adlı əsərində rasi-
onalizmin izahı zamanı «Güzgü əksi» metaforasına böyük önəm 
1 Hilmi Ziya Ülken. Göstərilən əsər, səh. 236. 
 - 128 -
                                                          
verir.1 Məhz əqlin həqiqəti olduğu kimi əks etdirmək və bu 
baxımdan «güzgü» rolunu oynamaq imkanını qeyd edən 
R.Rorti eyni zamanda hissi idrak kontekstində bu metaforanın 
uyğunsuzluğunu F.Bekonun sözləri ilə xatırladır. İnsan ağlını 
əslində hissi idrakla eyniləşdirən F.Bekon üçün ağıl güzgüsü 
təbii ki, aldadıcı və təhrif edən bir güzgüdür. Lakin nəinki 
empirik fəlsəfənin nümayəndələri, heç Dekart da və ondan 
sonra gələn rasionalistlər də əqllə alınan biliyin adekvatlıq 
dərəcəsini, həqiqiliyini ifadə etmək üçün diqqəti əqlin güzgü 
mahiyyətinə yönəltməmişlər. Çünki əslində Dekart rasionalizmi 
hələ də qarışıq rasionalizm idi. Ağıl deklorativ şəkildə əsas 
götürülsə də, bu anlayışın özü hələ sinkretikdir və buraya 
duyğular, istəklər, təcrübədən gələn biliklər, onların məntiqi 
təhlili və s. daxil edilir.2 
Lakin neçə-neçə əsr əvvəl xalis rasionalizmin bir sistem 
kimi mövcud olması və üstəlik onun məğzini daha anlaşıqlı 
ifadə etmək üçün məhz güzgü əksi metaforasından istifadə 
olunması faktı da vardır. Ş.Sührəvərdi yazırdı: «Bəzən elə olur 
ki, əqli bir şeyi daxilən müşahidə edir, hər hansı cəhətdən 
münasib surətdə xəyalən onu yamsılayır və həmin surət hiss 
aləminə əks olur. Bu, əqli şeydən təxəyyül yatağına əks olan 
surət kimidir».3 
Maraqlıdır ki, Ş.Sührəvərdidə ikiqat (bəzən hətta üçqat) 
inikasdan söhbət gedir. Bu onun idrak təliminin çoxqatlı, iyerar-
xik sistem olmasından irəli gəlir. Ən yüksək pillə – ilahi 
pillədir. Həqiqətin tam açılması, biliklərin ən işıqlı halı bu 
pillədə olur. Əql aləmi də, ilahi nurun (Nur əl-ənvər) sayəsində 
işıqlanır. Ona görə də, I güzgü əksi qismində ilahi varlığın 
inikası nəzərdə tutulur ki, bu da neoplatonik və sxolastik 
fəlsəfələrə uyğun gəlir. Sührəvərdi yazır: «Nəfs hərdən Qüds 
aləminə daxil olur, müqəddəs atasına qovuşur, ondan biliklər 
1 Р.Рорти. Философия и зеркало природы. Новосибирск, 1997, 
стр. 30-32.  
2 Р.Декарт. Сочинения в двух томах. т. 1. М., «Мысль», 1989, 
стр.316-317, 472  вя с.   
3 Ş.Sührəvərdi. Nur heykəlləri. VII heykəl. – Şərq fəlsəfəsi. B., 
1999, səh. 229.  
 - 129 -
                                                          
alır, öz hərəkətlərindən və hərəkətlərinin lazımi xassələrindən 
xəbərdar göy nəfslərinə qovuşur, özlərinin həm aşkarda, həm də 
yuxuda naxışlı bir şeyin qarşısında naxışı əks etdirən güzgü 
kimi onlardan qeybi məlumatlar alır».1 Bədənlə bağlılıq nəfsin 
əqllər aləminə qovuşmasına və onu əks etdirməsinə mane olur. 
Lakin, nəfs bədənlə təmasdan ayrılanda azadlığını tapır.2  
Nəfsin axtardığı şeyi tapması düşüncənin məqsədyönlü 
surətdə yönəlməsi deməkdir ki, bu da fenomenologiyada 
intensiallıq kimi qeyd olunur. Bu kontekstdə Sührəvərdi ikiqat 
güzgü modelini irəli sürür. Təbiət özü əsl varlığın güzgü əksi 
kimi çıxış edir. 
Sührəvərdinin «Əqllər aləmində inikas» təlimində tə-
xəyyülün xüsusi yeri vardır. Hissi obrazları yadda saxlayan 
hafizədən fərqli olaraq təxəyyül «əqli şeylərin» fikirdə canlan-
dırılmasına və onlar arasında xəyali əlaqələr yaradılmasına 
xidmət edir. Ş.Sührəvərdi yazır: «Təxəyyül qabiliyyətinə görə 
obrazlar işıqlana bilir».3 
 
 
 
 
 
 
 
 
 
 
 
 
 
 
İBN SİNA – SÜHRƏVƏRDİ – QALİLEY – 
DEKART 
1 Ş.Sührəvərdi. Yenə orada, səh. 228-229.  
2 Sоhravardi. The book of Radiance. California, 1998, p. 90.  
3 Sоhravardi. The book of Radiance, p. 83. 
 - 130 -
                                                          
 
Yeni Dövr düşüncəsinin, müasir elmi təfəkkürün əsası bəzi 
mənbələrə görə Dekartla, digər mənbələrə görə Qalileylə başlayır. 
Q.Qalileyin ən böyük kəşflərindən biri, cismlərin hərəkəti 
zamanı ətalətin rolunu müəyyənləşdirmək olmuşdur. Belə ki, 
Aristotel təlimində təcil anlayışı olmamış, belə hesab edilmişdir ki, 
cismə təsir edən qüvvə nə qədər böyük olarsa, onun sürəti də o 
qədər çox olar. Digər tərəfdən guya ağır cismlər, yüngül cismlərə 
nisbətən daha böyük sürətlə düşməlidir. Yeni Dövrün təbii-elmi və 
fəlsəfi təlimləri, ətalət (inersiya) və təcil anlayışlarının daxil 
edilməsi ilə tamamilə fərqli bir müstəviyə keçmişdir. Elm tarixində 
bu inqilabi yenilik, Q.Qalileyin adı ilə bağlanır. Halbuki, hələ 
Qalileyə qədər (ondan altı əsr əvvəl) İbn Sina Aristotelin məkan-
zaman və hərəkət haqqındakı təsəvvürlərini təkmilləşdirmiş, 
qüsurları aradan qaldırmış və inersiya (ətalət) prinsipini irəli 
sürmüşdür.1 Lakin Qərbin elmi və fəlsəfi fikir tarixində bu məqam 
hələ də düzgün işıqlandırılmır. Elmdə inqilablar edən, 
paradiqmaları dəyişən böyük alimlər Qaliley və Nyutonun 
xidmətləri göstərilərkən onlar Aristotel tərəfindən əsası qoyulmuş 
düşüncə tərzinin məhz XVII-XVIII əsrlərdə dəyişdiyini iddia 
edirlər. Məsələn, çağdaş elm fəlsəfəsinin və elm tarixinin böyük 
nümayəndəsi T.Kun özünün məşhur «Elmi inqilabların strukturu» 
əsərində yazır ki, elm ancaq Nyutonun dünyaya gəlməsi ərəfəsində 
aristotelçi və sxolastik izahlardan azad ola bilmişdi və ancaq bu 
zaman daşın düşməsinin səbəbini onun «təbiəti» ilə izah edən 
mövqe şübhə altına alınmışdı.2 Halbuki, bu məsələlər orta əsr 
İslam şərqində artıq çoxdan izahını tapmışdı. Belə ki, kənar təsir və 
cazibə qüvvəsi haqqında fikirlər nəyinki Fərabinin, Biruninin, İbn 
Sinanın elmi əsərlərində, hətta poeziyada da öz əksini tapmışdı. 
İbn Sina hərəkətin mənbəyinin təkcə cismin öz təbiətində yox, 
başqa cismlərin təsirində axtarılmasını da zəruri hesab edirdi.3 
Düzdür, poeziyada «cazibə» ideyası  eşq metaforası 
1  Абу Али Ибн Сина. Избранные произведения. Том 1, 
Душанбе, 1980, стр. 33.   
2  Т.Кун. Структура научных революций. М., Прогресс, 1975, 
стр. 137. 
3  Абу Али Ибн Сина. Избранные произведения. Том 1, стр. 33.  
 - 131 -
                                                          
ilə verilir, amma əsas məsələ hərəkətin səbəbinin başqa cismlə 
münasibətdə axtarılmasıdır. Nizami bu idyeanı o dərəcədə ümu-
miləşdirir ki, təkcə və ya göy cismlərinin cazibəsindən yox, 
elektiriklənmə sayəsində cazibədən də yazır. Məsələn, «Xosrov və 
Şirin» əsərində oxuyuruq: 
 
Kəhrəbanın eşqə düşməsə canı,  
Elə cəzb etməzdi quru samanı.1 
 
Təəssüf ki, Qərbin elm tarixində elektrik cazibəsi haqqında 
ilk biliklər də XVI əsrdə yaşamış ingilis fiziki Hilbertin adı ilə 
bağlanır və bunu bizimkilər də təsdiq edir. «Hilbert (Gilbert)… 
kəhrəba tipli cismlərin sürtünmədən sonra yüngül əşyaları cəzb 
etməsini aşkara çıxarmış və bu xassəni elektrik xassəsi 
adlandırmışdır».2 
Rene Dekart Qərb tədqiqatçılarının böyük əksəriyyətinin 
fikrinə görə, Yeni Dövrün ideya təməlçilərindən biri və hətta 
birincisidir. R.Dekartın əsərlərinin rusca nəşrinə ön söz yazan 
V.V.Sokolov onun yaradıcılığını fəlsəfə tarixində ən böyük 
zirvələrdən biri, misilsiz nailiyyət  adlandırır.3 Lakin Dekart fəlsəfə 
tarixində belə yüksək bir mövqe tutmaq üçün nə kimi yeni ideyalar 
irəli sürmüşdür? Onun, fəlsəfənin sonrakı inkişafında oynadığı rol 
həqiqətən böyükdür. Amma, Yeni Dövr fəlsəfəsinə təkan verən bu 
ideyalar nə dərəcədə orijinaldır və nə dərəcədə məhz R.Dekarta 
məxsusdur?  
Avropada rasionalist fikrin sonrakı inkişaf yoluna həqiqətən 
də R.Dekartın qaldırdığı məşəl işıq salmışdır. Lakin bu məşəl özü 
haradan işıq almışdır? Təəssüf ki, bu məşəlin özünün haradan işıq 
alması problemi hələ indi-indi öyrənilir. 
Yeni fəlsəfənin banisi sayılsa da, Dekart hələ «ixtisaslaş-
mış» filosof olmayıb, ənənəvi olaraq enisiklopedist mütəfəkkirlər 
sırasında idi. O, riyaziyyatda da, fizikanın bəzi sahələrində və ilk 
növbədə optika sahəsində də bir sıra kəşflərin müəllifi sayılır. 
1  Nizami Gəncəvi. Xosrov və Şirin. B., «Çaşıoğlu», 2004, səh. 37. 
2 Azərbaycan Sovet Ensiklopediyası. 6-cı cild.  B., 1982, səh. 92. 
3 В.В.Соколов. Философия духа и материи Рене Декарта. // 
Декарт. Сочинения в 2-х томах, том 1, М., «Мысль», 1989, стр.3.   
 - 132 -
                                                          
İşığın təbiəti, yayılması və başlıca xassələri ilə bağlı bir sıra 
tədqiqatlar aparmaqla yanaşı, Dekart Şərq fəlsəfi ənənələrinə, 
xüsusən İşraqiliyə uyğun olaraq nur-işıq paralellərindən də istifadə 
edir və əqli prosesləri, maariflənməni nurlanma kontekstində 
təqdim etməyə çalışır. Bu baxımdan, Dekartın, İbn Sina və 
Ş.Y.Sührəvərdi ilə müqayisəsi çox maraqlıdır.  
Lakin öncə daha aydın və çox simvolik olan bir faktdan 
başlamaq istərdik. Məlum olduğu kimi, Dekart orta məktəb 
dərsliklərindən bizə Dekart koordinat sisteminin yaradıcısı kimi 
tanışdır. Amma bu sistemin neçə əsr öncə İbn Sina tərəfindən irəli 
sürüldüyü çoxlarına məlum deyil. Məlumatı olanları isə görünür, 
bu barədə susmağa üstünlük verirlər. Fakt isə bundan ibarətdir ki, 
İbn Sinanın «Metafizika» əsərində «Cism» adlanan substansiyanın 
vəziyyətinin izahı» adlı kiçik bir paraqraf vardır və burada yazılır: 
«Cisim elə bir substansiyadır ki, onun uzunluğunu və onunla xaç 
təşkil edən istiqamətdə ikinci uzunluğunu göstərmək mümkün 
olsun. (bax: şəkil; – burada İbn Sina bir-birinə perpendikulyar 
olmaqla kəsişən xətlərin şəklini təqdim edir – S.X.). Kəsişən xətlər 
arasındakı bucaq düz bucaqdır».1 Göründüyü kimi, söhbət müstəvi 
üzərində və ya iki ölçülü koordinat sistemindən gedir. Daha sonra 
İbn Sina üçüncü ölçünü də daxil edir və bu məqsədlə bir nöqtədə 
kəsişən üç bir-birinə perpendikulyar xətdən istifadə edir. 
«Uzunluq, en və dərinlik» adlandırdığı bu üç ölçünün olmasını 
cisim üçün zəruri şərt hesab edir.2 
Bu iqtibaslardan sonra «koordinat sistemi»nin ilk dəfə kim 
tərəfindən daxil edildiyi açıq-aydın məlum olur. Lakin Qərb fəlsəfə 
tarixçiləri təkcə koordinat sisteminin yox, ümumiyyətlə, cismin 
sürəkliliyinin (yəni məkan ölçülərinə malik olmasının) cisim üçün 
əsas şərt kimi göstərilməsini də Dekartın adına yazırlar. Guya 
onaqədərki fəlsəfələrdə ideya ilə, əqllə cisim arasında 
fərqləndirmənin dəqiq meyarı göstərilmirmiş. Halbuki, İbn Sina və 
Sührəvərdinin kitablarında bu şərt  dəfələrlə qeyd edilmişdir.  
R.Dekartın Allah ideyasına müraciətləri və onu rasional 
yolla izah etmək cəhdləri də bir növ təkrar kimi görünür. Məsələn, 
1 Ибн Сина. Избранные философские произведения. М., 
«Наука», 1980, стр. 107.  
2 Yenə orada, səh. 108. 
 - 133 -
                                                          
R.Dekart Allahı «ağılın təbii gücü ilə» izah edərək yazır ki, o, 
ədədidir, qüdrətlidir, bütün həqiqətlərin və ədalətin mənbəyidir, 
nəhayət, onda sonsuz kamillik cəmlənmişdir.1 Yaxud: «Allah eyni 
zamanda, vahid aktın tərkib hissələri kimi – bilir, istəyir və həyata 
keçirir».2 Bu deyilənlər açıq-aşkar İslam fəlsəfəsi ilə, hətta kəlamla 
səsləşir. Həmin mövqeyə peripatetiklərin əsərlərində də tez-tez rast 
gəlmək mümkündür. Məsələn, Əl-Fərabidə oxuyuruq: «Birinci – 
qüdrətli, müdrik, bütün əməllərində kamildir».3  İnsanlar isə tam 
kamil ola bilməzlər, belə ki, kamillik ancaq Vahidə xasdır. 
«Harada ki, çoxluq var, orada naqislik var».4  
R.Dekartın işığın təbiəti ilə əlaqədar təbii-elmi araşdır-
maları və ara-sıra kontekstə heç dəxli olmadan zehni nurlanma 
prosesi ilə əlaqədar fikirlər söyləməsi də çox təəccüblü 
görünür. Fiziki görmə və nurlanmış məkan, «zehin gözü» 
fərqli hadisələrdir və bunlar arasında münasibət ilk dəfə olaraq 
Qurani-Kərimdə diqqətə çəkilir: «Kor ilə görən eyni olmaz, 
zülmətlə nur da eyni deyildir».5   
Bu fikir oxşarlıqlarının səbəbi kimi İbn Sinanın Dekarta 
böyük təsir göstərdiyi bildirilir. Məsələn, F.Furlani Dekartın o 
cogito prinsipi ilə İbn Sinanın «buxarlanan insan» konsepsiyası 
arasında ciddi əlaqə olduğunu iddia edir.6 Belə ki, insanın öz 
varlığını bədəninin deyil, nəfsi və ya əqlinin varlığı ilə dərk etməsi 
haqqında mülahizələr Dekartdan öncə İbn Sinanın və 
Ş.Y.Sührəvərdinin əsərlərində öz əksini tapmışdır. Dekart və Süh-
rəvərdinin müqayisəsini ilk dəfə bu sətirlərin müəllifi aparmış və 
onların fikirlərində böyük uyğunluqlar aşkar etmişdir.7 M.M.Şərif 
1  Р.Декарт. Сочинения. Том 1, М., 1989, стр. 322-323.  
2  Yenə orada, səh. 323.  
3  Алъ-Фараби. Естественно-научные трактаты, стр. 286.  
4 Yenə orada, səh. 287. 
5 Qurani-Kərim. Fatir surəsi, 19-20-ci ayələr//ərəb dilindən 
tərcümə edənlər: Z.M.Bünyadov, V.M.Məmmədəliyev. Bakı,  «Çıraq», 
2004, səh. 454. 
6 Furlani F. Avicenna e il “cogito ergo sum” di Cartesio. – 
Islamica, III., 1927, c. 53-72. //Сравнительная философия. М., 2000, 
стр. 229.      
7 Bax: məsələn, S.Xəlilov. İşraqilik və müasir fəlsəfi təlimlər. B., 
«Azərbaycan Universiteti», 2005, səh. 33-38.   
 - 134 -
                                                          
isə Dekartı əl-Qəzali ilə müqayisə etmiş və bir sıra uyğunluqlar 
tapmışdır. Amma Dekartın əl-Qəzalinin əsərlərindən həqiqətən 
istifadə etməsi haqqında fikir ilk dəfə 1976-cı ildə Əlcəzairdə 
müsəlman fəlsəfi fikrinə dair 10-cu konfransda səslənmişdir; 
burada Fransa milli kitabxanasının Dekart fondunda əl-Qəzalinin 
latın dilinə çevrilmiş kitabı tapılmışdır və burada Dekartın öz dəst-
xətti ilə qeydləri olduğu aşkar edilmişdir.1  
Rus tədqiqatçısı E.A.Frolova İbn Sinanın Dekartla mü-
qayisəsinə dair amerikalı mütəxəssis L.E.Qudmanın da fikrinə 
istinad edir. L.E.Qudman yazır ki, İbn Sina Dekarta nisbətən daha 
ciddi bir metafizikdir, onu ancaq Spinoza, Kant, Hegel və 
Husserllə müqayisə etmək olar.2              
Çağdaş fəlsəfənin klassiki sayılan R.Rorti Dekartın ən 
böyük xidmətlərindən birini, əqli (habelə nəfsi) sürəkliliyə 
malik olan substansiyadan (cisimdən) fərqləndirməsində 
görür.3 Lakin İbn Sina və Sührəvərdidə bu cür fərqləndirmənin 
mükəmməl bir sistemi vardır. Ş.Sührəvərdi təlimində nəfsin 
quruluşu, arxitektonikası o qədər mükəmməldir ki, Yeni Dövr 
Qərb fəlsəfəsinin ilk klassiklərinin ona ancaq müəyyən qədər 
yaxınlaşmalarından söhbət gedə bilər. Məsələn, o, yazır: «Nəfs 
bədənin puçluğu ilə puç olmur; çünki o yer tutuma (məkanca 
sürəklilik – S.X.) malik deyil».4 Bu fikri izah etmək üçün 
Ş.Sührəvərdi maraqlı misal çəkir. Fil və milçəyin fikri obrazlarında 
ölçü müəyyənliyi yoxdur. Halbuki, gerçəklikdə onlar ölçülərinə, 
həcmlərinə görə fərqlidirlər. Onlar nəfsdə yer turmurlar və deməli, 
nəfs ölçüsüzdür.5 Başqa yerdə: «Nəfsi cisim meydana gətirmir. 
Belə ki, şey özündən şərəfli olanı yarada bilməz».6 Bu məsələdə 
Ş.Sührəvərdinin mövqeyi Aristoteldən əsaslı surətdə fərqlənir. 
1 Е.А.Фролова. Декарт и некоторые аспекты концепций 
человека в средневековой арабской философии. – Сравнительная 
философия. М., «Восточная литература», 2000, стр. 231.      
2 Goodman L.E. Avicenna. L.–N.Y., 1992, стр. 14.   
3 Р.Рорти. Философия и зеркало природы. Новосибирск, 1997, 
стр. 32.  
4 Ş.Sührəvərdi. Göstərilən əsər, səh. 226. 
5 Yenə orada, səh. 217. 
6 Yenə orada, səh. 223.  
 - 135 -
                                                          
Aristotelə görə, nəfsin bütün halları bədənlə əlaqədardır.1 Lakin 
Sührəvərdi nəfsin bədəndən asılı olmadan işıqlanmasını ön plana 
çəkir. Nəfs bədəni həm dərk edir, həm də idarə edir. Aristotel sual 
qoyur ki, bölünən bölünməzi necə dərk edə bilər, yaxud bölünməz 
böləni necə dərk edə bilər? Göründüyü kimi, Aristotel nəfs və 
bədənin mahiyyət və dərəcə fərqini nəzərə almır, Sührəvərdidə isə 
iyerarxiya var. Nəfs bədəndən yüksəkdir. Ona görə də, bölünən 
bölünməzi dərk edə bilməsə də, bölünməz bölünəni dərk edə bilər. 
Başqa sözlə, nəfs (ilk növbədə düşüncəli nəfs bədəni və istənilən 
cismani varlığı dərk etmək iqtidarındadır.)  
Beləliklə, Sührəvərdi qnoseologiya məsələlərində Aristotel-
dən irəli getmiş və ardıcıl rasionalizmin nümayəndəsi kimi çıxış 
etmişdir. Biz bu sahədə Dekartın rolunu inkar etmirik. Dekart 
doğurdan da, müasir Avropanın ideya əsasını qoyanlardan 
biridir. Lakin, ona görə yox ki, o, rasionalist təlimin banisidir; 
ona görə ki, o, bir növ renesans alimi kimi çıxış edərək, bir 
tərəfdən qədim yunanların, digər tərəfdən də orta əsr Şərq 
(İslam) filosoflarının rasionalist ideyalarını Yeni Dövrün əsas 
uğuru sayılmalı olan təcrübi elmlərlə birləşdirir və bu elmi 
prosesin fəlsəfi səviyyədə özünüdərkinə təşəbbüs göstərir. 
R.Dekart və F.Bekonun əsas xidmətləri daha çox indiki dövrdə 
«elm fəlsəfəsi» adlandırdığımız sahənin təməlini qoymaların-
dadır. Nəzərə alınmalıdır ki, Yeni Dövr Qərb sivilizasiyası hər 
hansı bir fəlsəfi təlimdən öncə məhz elmlə və elmin praktik 
tətbiqi ilə səciyyələnir. Dekart özü yazır ki, yaxşı ağıl hələ 
azdır, əsas məsələ onu yaxşı tətbiq etməkdədir.2  
Bəli, məhz elm və onun tətbiqi Qərbin rəmzi sayıla bilər. 
Lakin, nə kimi bir elm? Abstrakt riyazi-fəlsəfi sistemə çev-
rilməyə çalışan elmlər elmi, dünya elmi deduktiv, aksiomatik 
bir elm, yoxsa daha çox dərəcədə təcrübədən qidalanıb 
təcrübəyə, praktikaya, texnikaya xidmət edən bir elm? Məgər 
müasir Avropanın təməlində Husserlin bu qədər sevmədiyi 
texnisizm dayanmırmı? Husserl bir tərəfdən Avropa ruhundan 
1 Аристотель. Сочинения в 4-х томах. Т. 1,  М., «Мысль», 
1976, стр. 382. 
2 Р.Декарт. Сочинения в двух томах. т. 1. М., «Мысль», 1989, 
стр.251.  
 - 136 -
danışır, digər tərəfdən də, skeptisizmin və empirisizmin 
əleyhinə çıxış edir. Halbuki, Avropa ilk növbədə məhz 
empirizmin və elmi-praktik fəaliyyətin sayəsində müasir Qərb 
sivilizasiyasının təməlini qoya bilmişdir. Ona görə də bizcə, 
Yeni Dövrün mahiyyətini F.Bekon R.Dekarta nisbətən daha 
yaxşı simvolizə edir.  
Müasir dövrdə E.Husserl böhrandan çıxış yolu tapmaq 
üçün empirizmə, naturalizmə, texnisizmə, hətta pozitivizmə, 
bir növ alternativ olan fenomenologiyanı irəli sürərkən, 
əslində Avropanı böhrandanmı, yoxsa Qərb mahiyyətindənmi 
xilas etmək istəyir? Yaxud, Avropaya özünün əsl simasını 
fenomenologiyadan qidalanmış olan başqa bir təlim – 
ekzistensializmmi qaytaracaqdır? Məgər ekzistensializm 
Qərbdə yaranmış Şərq hadisəsi deyilmi?  
Yox, əksinə, bu təlimlər Avropaya və ya Qərbə aid 
olmayıb, Şərqə qayıdışın və ya Şərqlə sintezin mahiyyətini 
ifadə edir. 
 - 137 -
                                                          
 
 
 
 
 
 
 
 
 
 
SÜHRƏVƏRDİ – DEKART – HUSSERL 
 
R.Dekart təfəkkürü qeyri-cismani substansiyanın, sürək-
liliyi (həcm) isə cismani substansiyanın əsas atributu hesab 
edir.1 Lakin düşüncə qabiliyyəti nəfsin ancaq yüksək sə-
viyyəsində üzə çıxır və ancaq insanlara xasdır. Qeyri-cismani 
substansiyanın təfəkkürdən fərqli müxtəlif formaları da vardır. 
Düzdür, R.Dekart «təfəkkür» anlayışını geniş mənada götürür, 
lakin bununla belə bu anlayış nəfs aləmini, ruhu bütövlükdə 
səciyyələndirmək üçün kifayət deyil. Cismani dünyanı, cisim və 
əşyaları da ancaq yer tutumuna, məkan sürəkliliyinə görə 
fərqləndirmək yetərli deyil. 
Gerçəkliyin daha düzgün və hərtərəfli mənzərəsini tə-
səvvür etmək üçün onun təfəkkür və cisim kimi qeyri-müəyyən, 
şərti anlayışlarla bölgüsü yetərli deyil. Bu zaman insanın 
tutduğu yer və oynadığı rol da aydın təsəvvür oluna bilmir. 
Bizcə ən optimal model bir tərəfdən mütləq ideyanın, digər 
tərəfdən mütləq materiyanın anlayışlarını (tərifini) vermək və 
bu iki qütb arasında yerləşən insan və maddi dünyanın 
səciyyəsini və münasibətlərini də ancaq bundan sonra ay-
dınlaşdırmaq mümkündür. 
Allahı hər iki qütbü: mütləq ideyanı və mütləq materiyanı 
özündə ehtiva edən yeganə mütləq varlıq kimi başa düşdükdən 
sonra tam şəkildə aralanmış mütləq ideyanın və mütləq 
materiyanın statusunu aydınlaşdırmağa çalışaq. Bəzi 
1 Р. Декарт. Сочинения  в двух томах,  М., 1989, стр. 465.  
 - 138 -
tədqiqatçılar mütləq ideyanı Allahla eyniləşdirirlər. Bu zaman 
materiya kənarda qalmış olur və onun izahı üçün iki variant 
qalır; ya materiya ideyadan törəmədir, ya da Allahdan asılı 
olmadan əvvəlcədən mövcud imiş. Bu izahların heç biri 
dünyanın anlaşılması yolunda səmərəli nəticələrə gətirə bilmir. 
Birinci yaxınlaşma Platon təlimini xatırladır. Yəni yeganə 
həqiqi varlıq ideyalar aləmidir. Maddi dünya, buradakı cismlər 
və hadisələr isə ideya aləminin, ideyaların surəti imiş və deməli, 
real varlıqdan məhrum imiş. Maddi dünyada cisim və 
hadisələrin keçici olması şərtiliyi onların real varlığının ümu-
miyyətlə inkarına gətirir. Halbuki, insan üçün ideyalar aləminə 
və Allaha gedən yol əslində maddi dünyadan keçir. Ruhun 
mütləqləşdirilməsi, bədənin isə bir növ inkar edilməsi gerçək 
həyatda baş verən hadisələrin mahiyyətini və mexanizmini 
öyrənmək üçün optimal meto- doloji əsas rolunu oynaya bilmir. 
İkinci yaxınlaşma isə əslində dualist mövqe olmaqla ma-
teriyanı da Allahla eyni statusda qəbul edir. Bu mövqe zər-
düştilikdən üzü bəri davam edən işıq və qaranlıq, xeyir və şər, 
ideya və cism, atəş və torpaq (Empedokl) duallığının ideya və 
materiya şəklində konseptuallaşmasına da ekvivalent sayıla 
bilər.  
İnsan özü bədənə malik olmaqla, aralıq dünyanın bir 
parçasıdır. Digər cismlər ideya ilə maddiyyatın vəhdətindən 
ibarət olduğu kimi, daha doğrusu maddədən, mateialdan 
müəyyən bir ideya əsasında yoğrulub duzəldiyi kimi, insan da 
bədən ideyasının daşıyıcısıdır. Düzdür, bütün digər cismlərdən 
fərli olaraq insan həm də başqa bir ideyanın – kainat ideyasının 
daşıyıcısıdır, yəni mikrokosmdur, həm də bu ideya müəyyən 
məqamlarda aktivləşə bilən, canlana bilən, yəni şüura çevrilən 
ideyadır. Başqa sözlə, insan nəfsə, ruha malik olmaqla aralıq 
dünyadan mütləq ideyaya doğru yaxınlaşmaq, ideyalar aləminə 
səfərə çıxmaq (özünə dalmaq, iç dünyasına, mənəvi aləmə 
yönəli olmaq, yüklənmək) imka- nına malik olsa da, bu 
dünyada olduğu təqdirdə cisim və hadisələrlə eyni tərtibli tərəf 
kimi də çıxış edə bilir, yəni bu dünyanın qanunlarına da tabe 
olmaq, onun ahənginə uyğunlaşmaq zorundadır.  
Dünyanı passiv ideya şəklində özündə saxlayan insan 
onunla konkret təmas zamanı onu hissə-hissə «öyrənir». Yəni 
 - 139 -
insanın iç dünyası əsasən bu dünya ilə təmas məqamlarından 
asılı olaraq işıqlanır və açılır. Lakin insan bu dünyadan, xarici 
dünyadan asılı olmadan da öz daxili kosmos aləminə də səyahət 
edə bilər və orada gördüklərini qayıdıb bu dünyada tapmaq və 
ya yaratmaq istər. Yaradıcılıq prosesinin əsasında məhz bu 
məqam dayanır. 
İnsan istər digər cismlərin, hadisələrin, istərsə də öz 
bədəninin daşıdığı ideyanı (özündə) aşkara çıxarmaq istəsə, bu 
cismlərdə bir yox, çoxlu sayda ideyaların ehtiva olunduğu 
məlum olacaq. İlk yaxınlaşmada hansı ideya üzə çıxır və üzə 
çıxmayanlar bizim üçün nədir? Bütün məsələ bundan ibarətdir 
ki, insan cisimdə, hadisədə aşkarlaya bildiyi əlaməti, xassəni, 
formanı, strukturu, qanunauyğunluğu, bir sözlə, ideyanı məhz 
ideya kimi, yerdə qalan, qaranlıq qalan, naməlum qalan nə varsa 
hamısını məhz materiya kimi, material kimi, qəbul edir. Cisim 
mürəkkəb quruluşa malik olduğundan onun ehtiva etdiyi ideya 
iyerarxiyasında aşkarlanan üst qatlar ideya kimi, dumanlı qalan 
alt qatlar materiya kimi qəbul olunur. Məsələn, «stol» ideyası 
dedikdə, ancaq onun əsas funksiyasını təmin edən makrostruk-
tur, forma nəzərdə tutulur. Onun nədən düzəldildiyi, «materi-
alın» strukturu bu struktrun da alt struktur qatları (molekulyar, 
atomar və s. səviyyələr), dinməz-söyləməz məzmuna, materi-
yaya aid edilir. İnsan cismə adi gözlə yox, mikroskopla 
baxdıqda onun müşahidə etdiyi forma hüceyrə, molekul və s. 
olacaqdır. Bu halda o, makrostrukturu müşahidə edə 
bilməyəcəkdir.  
Bəli, aydınlaşan, işıqlanan tərəf ideya kimi, qaranlıq tərəf 
materiya kimi qəbul olunur. Eynən İşraqizmdə olduğu kimi.  
Analoji olaraq beyində, mikrokosmda işıqlanan tərəf 
şüura (fokusa gətirilən ideya, – intensiallıq),  passiv tərəf qeyri-
şüuriyə, aşkarlanmayan şüura (beynin qaranlıq sahəsinə) uyğun 
gəlir. Deməli əsas məsələ insanın diqqətini hansı struktur 
səviyyəsinə yönəlməsindədir. Cism, hadisə bəlkə də çox 
şeylərin daşıyıcısıdır. Lakin bizə bəlli olan onun idrak nəzərinə 
tuş gələn hissəsidir. Qaranlıq qalan hissə müxtəlif filosoflar 
tərəfindən müxtəlif cür adlandırılmışdır. Əslində bu Kantın 
«özündə şey» anlayışına da uyğundur.  
Aristotel də materiya və formanın bir-birinə hansı 
 - 140 -
                                                          
münasibətdə, nisbətdə olduğunu müəyyənləşdirməyə cəhd gös-
tərmişdir. O, burada nə isə bir problem olduğunu dahiyanə 
surətdə sezmişdir. Məsələyə tam aydınlıq gətirmək çətin 
olduğundan, o başqa bir anlayışdan – substrat  anlayışından 
istifadə etmişdir. Aristotelə görə, hər şey substratdan bəhs edir, 
o özü isə başqa heç nədən bəhs etmir. «Substart olaraq bir 
mənada materiya, başqa mənada forma, üçüncü mənada 
bunlardan təşkil olunan (şey) işarə olunur. Materiya dedikdə 
mən, məsələn, misi nəzərdə tuturam; forma dedikdə, sxem – 
obrazı; onların ikisindən ibarət olanı isə tam halında yekun 
cisim kimi nəzərdə tuturam. Belə ki, əgər forma (eidos) 
materiyaya nəzərən ilkindirsə və daha çox dərəcədə mahiyyəti 
ifadə edirsə, o yekun cismə nəzərən də ilkin olacaqdır». 1  
Bu axtarış zamanı Aristotel o dövrün bilik səviyyəsi üçün 
dahiyanə bir unayışla «özlüyündə şey» ideyasına gəlib çıxır: 
«Hər bir şeyin varlığının məğzi bunu ifadə edir ki, bu şey 
özlüyündə belədir».2   
Bu dünya ilə təmasda olarkən insan görür, eşidir (duyğu 
üzvləri ilə informasiya alır) və onun nəzərlərində hər dəfə 
müəyyən bir həyat lövhəsi canlanır. İnsanda belə təsəvvür 
yaranır ki, gerçəklik kənardadır, məqsəd isə bu kənarda olanı 
duyğular vasitəsilə «əks etdirmək» və dünya haqqında bu yolla 
biliklər almaqdır.  
Məsələyə daha dərin yanaşdıqda filosoflar duyğularla 
alınan informasiyanın gerçəkliyə adekvatlıq dərəcəsinə şübhə 
ilə yanaşmağa başlamışlar. Əsil həqiqətin məqsədyönlü düşüncə 
ilə intiusiya və vəhylə əldə olunması ideyası müxtəlif çalarlarda 
qədim hind-çin fəlsəfələrində və antik fəlsəfədə ifadə 
olunmuşdur. Orta əsrlər İslam fəlsəfi fikrində də bu ideya 
aparıcı olmuşdur. Ş.Sührəvərdi xarici duyğular vasitəsilə alınan 
biliklərin insanı çaşdırdığını, əsil həqiqətdən uzaqlaşdırıldığını 
qeyd edir. Yeni Dövr fəlsəfəsində Rene Dekart bu mövqedən 
çıxış etmiş və həqiqətin heç də hissi təcrübənin deyil, 
1 Аристотель. – Соч. в 4-х томах, т. 1, М., «Мысль», 1976, 
стр.189. 
2 Yenə orada, səh. 191 (bax, həm də – səh. 195)  
 - 141 -
məqsədyönlü düşüncənin sayəsində əldə olunduğunu iddia 
etmişdir.  
Lakin insan beynində hazır ideyaların olması və maddi 
gerçəklikdən asılı olmayaraq mövcudluğu haqqındakı fikirlər də 
müqavimətlə qarşılanmışdır. Bu məsələ ən çox Con Lokk 
təlimində işıqlandırılmışdır. Kant isə, həm hissi təcrübənin, həm 
də xalis zəkanın nəticələrini qəbul edərək dünyanın həqiqi 
mənzərəsinin bu ikisinin sintezindən yarandığını iddia etmişdir.  
Beləliklə, bütün fəlsəfə tarixi boyu həqiqət axtarışları gah 
hissi təcrübəyə, gah da rasional məqsədyönlü düşüncəyə istinad 
etməklə aparılmışdır. İdeyanı müstəqil varlıq kimi götürmək, 
onu müstəqil bir substansiya kimi maddi aləmlə qarşılaşdırmaq 
və hətta ideyanı yeganə varlıq hesab etmək, maddi dunyaya və 
o cümlədən insan bədəninə həqarətli münasibət bəsləmək 
halları da olmuşdur. Platon maddi dünyanı ideyaların kölgəsi 
hesab etmiş və ancaq ideyaları həqiqət saymışdır. Lakin 
Platonun ideyaları nəinki cisim və hadisələrin, eləcə də insan 
şüurunun fövqündə dayanıb. Halbuki, insana bilavasitə bəlli 
olan, insan üçün yeganə faktiki reallıq olan onun öz daxili 
aləmidir. Lakin bu aləm də insan üçün heç də həmişə 
aydınlaşmır, işıqlanmır. İstər insanın xarici cisim və hadisələrlə 
təması zamanı, istərsə də fikrini öz iç dünyasına fokuslayarkən, 
bu dünyanın ancaq müəyyən məqamları açılır, işıqlanır, can-
lanır. Dünən gördüklərimiz, keçmiş yaşantılar bu gün daha artıq 
canlı deyil, arxivə, ehtiyat bölgəsinə (hafizə), qaranlıq, passiv 
bölgəyə köçmüş və reallığını itirmişdir. Mənim üçün indi real 
olan ancaq indi yaşadığım duyğular, ideyalar, yaşantılar – feno-
menlərdir. Mənim öz reallığım da əslində məhz bu fenomendən 
ibarətdir.  
Yaşantının strukturunda duyğu və ideyanın yeri məsələsi 
də çox önəmlidir. Bütün fəlsəfi yaradıcılığı boyu psixologizmin 
əleyhinə çıxan, onun təsirlərindən xilas olmaq, elmi təlimləri 
riyazi dəqiqliklə ifadə etmək mövqeyindən çıxış edən E.Husserl 
insan şüurunun da strukturunda aydın ideyalara böyük önəm 
verir və hər cür duyğu təsirlərindən kənar, ideya səviyyəsindəki 
yaşantıları gerçəklik kimi irəli sürür. Hissi aləmdən bizə məlum 
olan hər bir cisim və ya hadisə şüurun müvafiq yönəldilməsi, 
 - 142 -
intensiyası zamanı müxtəlif ideal modellər, fenomenlərlə fiksə 
olunur.  
Əslində söhbət nədən gedir?  Söhbət bizim şüurumuzda 
yaranan müəyyən bir obrazın gerçəklik kimi qəbul olunma-
sından, yəni guya obrazın arxasında dayanan hansı isə maddi 
şey, cisim deyil, bu obrazın özü gerçəklik kimi götürülür. Lakin 
sual olunur ki, hissi təcrübədə yaranan obrazla bu fikri obrazın 
fərqi nədədir?  Bu obraz əslində təkcənin, ayrılıqda götürülmüş 
hər hansı bir predmetin deyil, ümuminin obrazıdır.   
 
 
 - 143 -
                                                          
 
 
 
 
 
 
 
 
 
ORTA ƏSRLƏRDƏ FƏLSƏFİ, ELMİ VƏ 
ƏMƏLİ BİLİYİN İNKİŞAF 
XÜSUSİYYƏTLƏRİ 
 
Orta əsrlərdə fəlsəfi fikir bir tərəfdən dini dünyagörüşü, 
digər tərəfdən də, elmin fəlsəfədən ayrılması kontekstində 
inkişaf edirdi. İslam dünyasında da belə idi. Daha çox dinə və 
mənəviyyata əsaslanan kəlam və sufizmlə yanaşı, platonçuluq 
və aristotelizm zəminində fəlsəfə elmi dünyagörüşünün 
metodoloji əsası kimi də inkişaf edirdi. Mənsur Həllac, əl-
Qəzali, Ş.H.Sührəvərdi, Mövlana, İbn Ərəbi ilə yanaşı, Fərabi, 
Biruni, İbn Sina, Ş.Y.Sührəvərdi kimi filosofların fəaliyyəti o 
dövrdə fəlsəfənin təkcə dinlə deyil, elmlə də sıx bağlı olduğuna 
dəlalət edir. Təsadüfi deyildir ki, bu dövr bir çox tədqiqatçılar 
tərəfindən İntibah kimi dəyərləndirilir. A.Koyre yazır: «Ərəb 
dünyası özünü ellin dünyasının varisi və davamçısı hesab edir. 
Və bu tamamilə ədalətli iddiadır; belə ki, ərəblərin parlaq və 
zəngin orta əsr sivilizasiyası sözün tam mənasında ellin 
sivilizasiyasını mənimsəmiş və inkişaf etdirmişdir. Əslində bu 
orta əsrlər yox, İntibahdır (kursiv mənimdir – S.X.). Məhz buna 
görə də o, latın nadanlığının əksinə olaraq oynadığı müəllim 
rolunu çox yüksək səviyyədə ifa etmişdir».1 Daha sonra Koyre 
ərəb-islam sivilizasiyasının tezliklə öz missiyasını Qərbə 
ötürərək kənara çəkilməsinin səbəblərini izah etməyə çalışır. 
Lakin, görünür «ərəb sivilizasiyası» adlandırdığı hadisənin əsas 
1  А.Койре. Очерки истории философской мысли. М., 1985, 
стр. 53-54. 
 - 144 -
                                                          
hərəkətverici qüvvələrini düzgün anlaya bilmədiyinə görə, onun 
süqutunun səbəblərini də səhv izah edir. «İslam» və «ərəb» 
məfhumlarının nə qədər fərqli olduğunu və orta əsrlər «ərəb» 
sivilizasiyasının əslində təkcə ərəblər tərəfindən deyil, bəlkə 
daha çox dərəcədə islam dininə qulluq edən türklər, farslar və 
digər millətlər tərəfindən yaradıldığını bilmədiyindəndir ki, bu 
sivilizasiyasının süqutunu türk qılıncı ilə, türklərin və 
monqolların müdaxiləsi ilə izah etməyə çalışır.1 Bəli, fəlsəfə- 
nin dini-ehkamçı qolunu deyil, elmi-metodoloji qolunu və 
riyaziyyatı, təbiətşünaslığı, təbabəti inkişaf etdirənlərin və 
bununla da sivilizasiyanın dünyagörüşü təməlini yaradanla- rın 
məhz türk olduqlarını (Fərabi, Biruni, İbn Sina, Ş.Y.Sührəvərdi, 
N.Tusi) bilsə idi, A.Koyre, əlbəttə, belə yazmazdı. Zira həmin 
Koyre başqa bir yerdə Fərabini ən az öyrənilmiş ən böyük islam 
filosofu adlandırır.2  
Müasir mənada elm ancaq intibah dövründən başlayaraq 
formalaşmışdır. Antik dövrdə elmi biliklərin əldə edilməsinə 
uyğun gələn fəaliyyət növü bir tərəfdən fəlsəfə ilə, digər 
tərəfdən isə sənətkar əməyi ilə qırılmaz surətdə bağlı 
olduğundan o dövr üçün xalis elmdən və ya hətta elmi bilikdən 
danışmaq çətindir.    
Elmin mənşəyinin məhz bu iki istiqamətdə: fəlsəfə və 
praktika ilə bağılı surətdə axtarılması tamamilə 
qanunauyğundur. Hətta ilk yaxınlaşmada müasir dövrdə elmin 
əsas struktur pillələrinin təşkil edən nəzəri və empirik pillələr də 
bu iki istiqamətin davamı kimi qiymətləndirilə bilər. Lakin 
əslində bu pillələr ylnız elm sosial institut kimi formalaşdıqdan 
sonra – yeni dövrdə əmələ gəlmişdir.  
İnsanların maddi fəaliyyəti ilə deyil, daha çox dərəcədə 
seyrlə əlaqədar olaraq, deduktiv surətdə meydana çıxan, dünya 
haqqında ümumiləşmiş təsəvvürlərin bir hissəsi kimi 
formalaşan biliklər xüsusi elmlərə, fənlərə aid olmayıb, 
fəlsəfəyə aid idi. Koqnitiv biliklər hələ elmi biliklər səviyyəsinə 
yüksəlməmişdi. Digər tərəfdən də, əməli fəaliyyətlə əlaqədar 
yaranan biliklər hələ müstəqilləşməmiş, biliklə bacarıq bir-
1 Yenə orada, səh.54. 
2 Yenə orada, səh. 58. 
 - 145 -
                                                          
birindən ayrılmamışdır. Deməli, alim və sənətkar bölgüsü də 
hələ ola bilməzdi. Ona görə də qədim yunanlar sofist (müdrik) 
dedikdə həm də sənətkarları (məsələn, dülgər, dulusçu və 
s.)nəzərdə tuturdular. O dövrdə bölgü bilavasitə faydalı işlə 
məşğul olan, tədbiqi məsələləri həll edən sofistlərlə dünyanı 
yalnız sevən adamlar – filosoflar arasında aparılırdı.        
Cəmiyyət elmi məhz onun praktik istifadə imkanlarına 
görə inkişaf etdirir, bu məqsədlə müxtəlif sosial institutlar 
fəaliyyət göstərməyə başlayır. Elm getdikcə daha çox dərəcədə 
fərdi hadisədən və ya kiçik qruplar miqyasından böyük sosial 
sistemlər miqyasına keçir, ümumcəmiyyət hadisəsinə çevrilir. 
Elm dövlət miqyasında təşkil olunmuş ictimai hadisə 
kimi formalaşmazdan qabaq da elmi fəaliyyət var idi. Ayrı-ayrı 
adamlar bu zaman elmlə öz daxili mənəvi ehtiyaclarını ödəmək 
üçün məşğul olurdular. Qədim yunanların bəziləri elmlə məşğul 
olsa da, onun tətbiqi ilə, praktik məsələlərlə məşğul olmağı 
özlərinə yaraşdırmır mənsub olduqları yüksək ictimai təbəqənin 
əxlaqi meyarlarından çıxış edirdilər. Nəzəri fikir sahiblərinin 
təcrübəyə həqarətli münasibəti o dərəcədə kəskin idi ki, 
məsələn, Aristotel qadının dişlərinin sayının kişininkinə 
nisbətən az olduğunu iddia etmiş, lakin onları saymağı heç 
ağlına da gətirməmişdir. Aristotelin törəmə nəzəriyyəsi və 
sürətin qüvvə ilə mütənasib olması haqqındakı nəzəri müddəası 
da nə onun özü tərəfindən, nə də xələfləri tərəfindən yox-
lanmamış, iki min ildən artıq kor-koranə surətdə qəbul 
edilmişdir. 
Orta əsrlərdə elmin geri qalması, sxolastika hüdudlarını 
keçə bilməməsi onun praktika ilə əlaqəsinin zəifliyindən irəli 
gəlir ki, bu də o dövrün ümumi mənəvi atmosferi, hakim əxlaq 
normaları ilə izah olunmalıdır. Kübar ailədən çıxmış adamlar bu 
cəmiyyətin mənəvi meyarlarına uyğun olaraq praktik 
məsələlərlə məşğul olmağı özlərinə sığışdıra bilmirdilər. Bu 
dövrdə ixtiralar da çox vaxt “təhsil görməmiş və hakim 
sxolastikanın təsirinə düşməmiş sadə işçilər, sənətkarlar 
tərəfindən edilirdi”.1 Kübar cəmiyyətinin nümayəndələri əmək 
1 Вернадский В.И. Избранные труды по истории науки. М., 
1981, стр. 84-85. 
 - 146 -
adamlarına yuxarıdan aşağı baxdıqları kimi, məqsədəuyğun 
əməli fəaliyyətin məhsulu olan yeniliklərə də həqarətlə 
baxırdılar. İnsan ağlının açdığı yolları keçmədən, birbaşa mənə-
vi yetkinlik zirvəsinə çatmaq əxlaqı ağıldan nəinki yüksək 
tutmaq, hətta ona qarşı qoymaq, əməli fəaliyyətdən ayrılmış 
abstrakt etiketləri yaratmaq və bunları mütləqləşdirmək – 
aristokratiyanın mənəvi və sosial süqutunun əsas səbəblə-
rindəndir. Orta əsrlərdə hökm sürən cəngavərlik psixologiyası 
və aristokrat mənəviyyatının rasional biliyə və praktikaya 
münasibəti Don Kixotun yel dəyirmanına münasibətində öz 
əksini obrazlı surətdə çox gözəl tapmışdır. 
Aristokratiya tərəfindən qəbul edilməyən praktik elm 
burcuaziyanın mənəvi xüsusiyyətlərinə və maddi ehtiyaclarına 
tamamilə uyğun gəlirdi. Elmin məhz kapitalizm cəmiyyətində 
intensiv surətdə inkişaf etməsinin, bütöv sosial sistem kimi 
formalaşmasının əsas səbəblərindən biri də məhz bu idi. 
İntibahla açılan Yeni Dövr ilk çağlarda antik mədə-
niyyətin yenidən canlanması təsirini bağışlasa da, tezliklə bur-
cua mədəniyyətinə qapı rolunu oynadı. Kapitalizm cəmiyyəti 
mənəvi etalonlarla təcrübi biliyin, ağlın qarşılaşdırılmasında 
ikinci qütbü seçdi; ülvi toxunulmaz olan heç bir hiss, heç bir 
əxlaqi norma ilə hesablaşmadan rasional düşüncənin, empirik 
elmin açdığı geniş yola çıxdı və sürət götürdü. Mənəvi meyarla 
elmi-praktik meyar, hissi ilə rasional arasındakı ziddiyyət indi 
də ikincilərin mütləqləşdirilməsi nəticəsində kəskinləşməyə 
başladı, adət-ənənənin hökmranlığı öz yerini pulun, iqtisadi 
amillərin hökmranlığına verdi. Uzaqgörən adamlar bu 
ziddiyətdə Avropanın süqutunun başlanğıcını gördülər. 
Rasional düşüncəyə, elmi-praktik fəaliyyətə və onun gətirdiyi 
yeniliklərə düşmən münasibətdən irəli gələn Don Kixot faciəsi 
mənəvi saflığa, insanın hisslərə etinasızlıqdan irəli gələn burcua 
faciəsi ilə əvəz olundu. Əlbəttə, burada yenə də bədii obraza 
müraciət etmək yerinə düşərdi. Lakin Don Kixotun faciəsi təbii 
real olsa da, kapitalizm cəmiyyətinin və burcua təfəkkür 
tərzinin ziddiyyətləri bir burcua fərdiyyətinin faciəsində tam 
mənasilə ifadə oluna bilmir. Təkcə ona görə yox ki, böyük 
faciələr yalnız zəngin mənəviyyatlara sığışa bilər, həm də ona 
görə də ki, burcuaziyanın utilitar-praktik təfəkkür tərzi əslində 
 - 147 -
                                                          
onun bütün nailiyyətlərinin başlıca hərəkətverici qüvvəsidir. 
Nəyi isə qurban vermədən nəyə isə nail olmaq mümkün deyil. 
Burcua cəmiyyətinin sənaye sahəsindəki sürətli yürüşü də orta 
əsrlərin mənəvi-əxlaqi normalarını tapdayıb keçmək hesabına 
mümkün olmuşdu. 
Kapitalizm cəmiyyətinin müəyyən mənada mütərəqqi xa-
rakter daşıdığı ilk əsrlərdə onun məhsuldar qüvvələrin inkişafı 
üçün açdığı geniş imkanlar və bu imkanları şərtləndirən yeni 
təfəkkür tərzi, təbii ki, həmin dövrün fəlsəfi fikrində də öz 
əksini tapmışdı. Bununla yanaşı, biliklərin utilitar-praktik 
istifadəsinə üstünlük verən bu yeni təfəkkür intibah dövrünün 
düşüncə tərzi simasında həm də mənəvi sələfə malik idi. İntibah 
dövrünün mənəviyyatı feodal cəmiyyətinin təfəkkür tərzindən 
köklü surətdə fərqlənməklə bərabər, antik dövrün mənəviyyatını 
da sadəcə təkrar etməyərək, praktik fəaliyyətə münasibət mə-
sələsində ona nisbətən xeyli qabağa getmişdi.  
Məhz intihab dövründə elm ilə praktikanın qarşılıqlı 
əlaqəsinə olan zərurət tam mənası ilə dərk edilmiş, onların bir-
birini tamamlanmasına dair dahiyanə fikirlər söylənmişdi. 
Özünün çoxsahəli şəxsi fəaliyyəti ilə fəlsəfə və incəsənətin, elm 
və praktikanın vəhdətinə parlaq nümunə olan Leonardo da 
Vinçi tərcübəni dəqiq biliyin atası hesab edir, praktikadan 
doğmayan elmləri əsassız və qüsurlu sayırdı. Böyük mütəffəkir, 
eyni zamanda elmin də praktika üçün mühüm şərt olduğunu 
nəzərə alaraq yazırdı: “Elmsiz praktikaya aludə olan adam 
gəmini sükansız və kompassız idarə etmək istəyən kapitana 
bənzər; o hara üzdüyünü özü də bilməz”.1       
Yeni Dövr fəlsəfəsində elminmi praktika üçün, prakti-
kanınmı elm üçün həlledici olmasına dair sual intibah dövründə 
qərarlaşmış olan vahid mövqeyi haçalanmasına gətirib çıxardı. 
Daha doğrusu, elmin praktika üçün rolunun qiy-
mətləndirilməsində yekdillik əldə olunsa da, praktikanın, təc-
rübənin elmin inkişafında rolu iki müxtəlif mövqedən şərh 
edilməyə başlandı. 
F.Bekon tərəfindən əsası qoyulan birinci istiqamət–em-
1 Леонардо да Винчи. Избранные произведения. Т.1, М.-Л., 
1935, стр. 53. 
 - 148 -
                                                          
pirizm fəlsəfəsinə görə, hər cür elmi bilik yalnız təcrübə yolu 
ilə, praktikadan əldə edilə bilər. Antik dövrdə və Orta əsrlərdə 
təcrübəyə olan böyük etinasızlıqdan sonra ona belə xüsusi 
diqqət verilməsi əlbəttə, təqdirəlayiq hadisə idi. Lakin F. Bekon 
və onun davamçıları şüurun fəal xarakterini nəzərə almır, 
intuisiyanın idrakda rolunu araşdırmırdılar. Daha dəqiq 
məlumat əldə etmək üçün təcrübəni təkmilləşdirmək tələbi irəli 
sürüldüyü halda, bu təcrübənin nəticələrini zəka işığında 
nəzərdən keçirmək tələbi qoyulmurdu və əksinə, zəkaya həqiqi 
bilik əldə edilməsi üçün maneə kimi baxılırdı. F.Bekon yazırdı: 
“...Zəkaya qanad yox, qurğuşun bağlamaq lazımdır ki, onun 
sıçrayış və uçuşunun qarşısını almaq mümkün olsun”.1 Zəkanın 
özü insanın bütün əvvəlki təcrübələrinin yekunu kimi, onun 
mənəvi və maddi həyatının vəhdətindən hasil olan nəticə kimi 
qəbul edilmirdi. 
R.Dekart və onun davamçıları olan rasionalist filosofların 
mövqeyinə görə isə, ayrı-ayrı təcrübi faktlardan çıxış edərək 
qəti və ümumi hökmlər vermək məntiqi baxımdan qüsürludur. 
Bir hadisənin yüz və ya min dəfə eyni cür təkrar olunması bizə 
belə düşünməyə tam əsas vermir ki, yüz birinci və ya min 
birinci dəfə də bu hadisə məhz həmin cür təkrar olunacaq. Bu 
hökmü yalnız müəyyən ehtimalla vermək olar. Tam yəqinlik 
məziyyətinə malik olan qəti elmi biliklər isə ancaq zəkanın 
məhsulu tərəfindən işlənib hazırlanmış və induktiv metodu 
rəhbər tutan empirizmi müsbət cəhətləri ilə birlikdə inkar edirdi.  
Bu iki fəlsəfi təlim arasındakı bütün ciddi fərqlərə bax-
mayaraq, onlar hər ikisi Yeni Dövrün–yaranmaqdan olan ka-
pitalizm cəmiyyətinin hakim təfəkkür tərzinə uyğun olaraq 
elmin praktik rolunu əsas tutur, məhz pozitiv elmi bilikləri, 
utilitar–praktik məqsədlərə xidmət edən təlimləri inkişaf 
etdirməyi lazım bilirdilər. Elmi biliklərin mənbəyi məsələsində 
empirizmə qarşı çıxan R.Dekart onun istifadəsi məsələsində 
praktik tələbləri rəhbər tutaraq yazırdı:” Mücərrəd fəlsəfə 
əvəzinə praktik fəlsəfə yaratmaq olar və onun köməyi ilə odun, 
suyun, havanın, ulduzların, göylərin və bizi əhatə edən bütün 
digər cinslərin qüvvə və təsirlərini aydın  surətdə, ustaların öz 
1 Ф.Бэкон. Сочинения: в двух томах, т. 2, М., 1972, стр.76.     
 - 149 -
                                                          
sənətlərini bildiyi kimi öyrənmək olar. Bu zaman biz bu 
qüvvələrdən onların tətbiq oluna bildiyi bütün sahələrdə istifadə 
edər və beləliklə, təbiətin əsl sahibkarı və hakimi ola bilərdik”.1 
Burada bircə onu dəqiqləşdirmək lazımdır ki, R.Dekart “praktik 
fəlsəfə” dedikdə əslində “tətbiqi elmləri” nəzərdə tutur. “Elm“ 
yox, “fəlsəfə” deyilməsi o dövrdə elmlərin fəlsəfədən hələ tam 
ayrılmadığını göstərir.  
Klassik alman fəlsəfəsində mühüm terminlərdən biri kimi 
işlədilən “praktik zəka” anlayışı isə utilitar-praktik fəaliyyəti 
ifadə etməkdən çox uzaqdır. O dövrdə Almaniyada ictimai 
münasibətlərin mürəkkəbliyinə və daxili ziddiyyətlərinə uyğun 
olaraq praktika anlayışı da, bir tərəfdən, Yeni Dövr əks 
etdirirdisə, digər tərəfdən, orta əsr fəsəfəsi xüsusi Şərq fəlsəfəsi 
fikrinin ənənələrinə uyğun olaraq əxlaq, ədəb mənasında işlədi-
lirdi. Daha doğrusu, praktik zəka yalnız insanın təbiətə fəal 
münasibəti ilə məhdudlaşdırılmır, insanın özünə olan dəyişdirici 
təsir, özünütərbiyə problemi də nəzərə alınırdı. Həm də ikinci 
birinciyə nisbətən daha yüksək məziyyətli hadisə hesab olunur, 
fəlsəfi tədqiqat obyekti olmağa daha çox layiq bilinirdi.  
Utilitar-praktik fəaliyyətin əsasən hakim kəsildiyi, pozitiv 
elmlərin formalaşdığı və sürətlə inkişaf etdiyi bir dövrdə (XVII-
XVIII əsrlər) Qərbi Avropa gerçəkliyi ilə Kantın praktik zəka 
təlimi arasında ciddi əlaqə tapmaq çətindir. Bu təlimin kökləri 
Şərq gerçəkliyi və orta əsrlərin Şərq fəlsəfəsi zəminində daha 
aydın surətdə üzə çıxır. 
Orta əsrlərdə nəzəri-elmi biliklə praktik fəaliyyət arasın-
dakı ayrılıq Şərq üçün də səciyyəvi olmuşdur. Lakin Şərqdə bu 
iki tərəf arasındakı münasibət daha mürəkkəb və çoxcəhətli idi. 
Məsələ burasındadır ki, əgər o dövrün Şərq ədəbiyyatına, 
ictimai-fəlsəfi fikrinə nəzər salsaq, biliyin əməllə bağlılığı 
probleminə geniş yer verildiyini görərərik.  
Elmin-biliyinmi, yoxsa işin-əməlinmi ilkin və əsas olma-
sı problemi o dövrdə şərq fəlsəfi fikrinin mərkəzində dayanır. 
İslam dinində bilik çox vaxt inamla, əqidə ilə bağlandığından 
ilkinlik bir qayda olaraq biliyə verilirdi. Zira dini mövqeyə görə 
belə qəbul olunurdu ki, əməl, fəaliyyət insanlara xas olduğu 
1 Р. Декарт. Рассуждение о методе. Л., 1953, стр. 54. 
 - 150 -
                                                          
halda, bilik Allahın insan qəlbinə saldığı işıqdır.1 Qeyd etmək 
lazımdır ki, burada bilik heç də yalnız etiqad mənasında 
işlənmir. Dini ayinlərin icra edilməsi biliyə yox, əmələ aid 
edilir, lakin yenə də bilik ondan yüksək tutulur. Abidə nisbətən 
alimə üstünlük verilir.2                               
O dövrdə Şərqdə bilik – əməl alternativinin həllində icti-
mai fikir heç də yalnız islam dinindən çıxış etmirdi. Orta əsr 
alimləri bilik və əməlin dialektikasını açmağa və biliyin, elmin 
əhəmiyətini və üstünlüyünü məntiqi yolla və konkret misallar, 
hədislər, hekayətlər vasitəsilə isbata yetirməyə çalışırdılar. 
Yeni Dövrdə biliyin yoxsa gücün, kəlamın yoxsa əməlin 
əsas olmasına dair mübahisələr orta əsr Şərq fəlsəfəsindən Qərb 
ictimai fikrinə keçir. Neçə əsrdən sonra həmin sualı İ.Götenin 
qəhrəmanından eşidirik.  
İnsan həyatının əsasını təşkil edən, bəşəri inkişaf üçün ilk 
başlanğıc rolunu oynayan hadisə nədən ibarətdir? Bu sual üzə-
rində dərin düşüncələrə dalan Faust ilkinliyi gah sözə, gah 
zəkaya, gah də qüvvəyə verir. Lakin nəhayət, işin, əməlin üzərində 
dayanır. 
İnsan yalnız təbiətə fəal münasibəti sayəsində, əməli 
fəaliyyət prosesində başqa insanlarla ünsiyyətə girir – söz 
yaranır. Lakin insan sözlə fikrini, düşündüklərini ifadə edir. 
Deməli, söz ağıldan, zəkada əvvəl gələ bilməz. Ağıl əmr edəni 
dil bəyan edər, – deyən Xaqani də ağılı sözdən əvvəl hesab edir, 
dili fikrin ötürülməsi üçün vasitə sayırdı. Dil, söz həm də fərdi 
fikirlərin ictimailəşməsinə və ümumictimai hadisə olan elmin 
yaranmasına xidmət edir.     
İnsanın əqli qabiliyyətlərinin ilk inkişafı isə yalnız məq-
sədəuyğun əməli fəaliyyətin, əməyin nəticəsidir. Gerçəkliyə 
fəal, dəyişdirici münasibət bəsləmədən, təkcə seyr sayəsində 
hadisələrin, şeylərin mahiyyətini dərk etmək, dünyanın sirlərinə 
bələd olmaq mümkün deyil. Deməli, zəka seyrlə yanaşı, həm də 
əməli fəaliyyətin məhsuludur. 
İnsanın ağlı, düşüncə qabiliyyəti nə qədər çox inkişaf 
1 Bax: Роузентал Ф. Торжество знания. Концепция знания в 
средневековом исламе. М., 1978, стр. 243.  
2 Yenə orada. 
 - 151 -
etsə, gərçəklik haqqında o qədər dəqiq, düzgün bilik əldə edir, 
hiss orqanlarının verdiyi zahiri məlumatla kifayətlənməyərək 
daxili, sabit, zəruri əlamətləri üzə çıxarır, ümumilərin nə 
dərəcədə əlaqəli olduğunu öyrənir. Ayrı-ayrı konkret hadisələr, 
təkcələr arasındakı əlaqə adi şüur səviyyəsində də üzə çıxarıla 
bilər, elmi bilik isə, Feyerbaxın dediyi kimi, ümumilər 
arasındakı əlaqəni əks etdirir. 
Biliklərin əsasında əməli fəaliyyət dayansa da, bilik də öz 
növbəsində fəaliyyət meydanını genişləndirməyə xidmət edir. 
Lakin hər bir konkret fəaliyyət üçün müyyən konkret biliklər 
tələb olunur. Esxil deyir ki, əsas məsələ çox bilməkdə deyil, 
lazım olanı bilməkdədir. Bizim kristalloqrafiya müəllimimiz, 
görkəmli alim Xudu Məmmədov öyrədirdi ki, alim olmaq üçün 
yadda saxlamaqdan daha çox, yaddan çıxarmağı bacarmaq 
lazımdır. Başqa sözlə, elmi fəaliyyət biliyə seçki ilə 
yanaşılmasını, müəyyən bir fikrin, ideyanın aydınlaşması, 
kristallaşması üçün zəruri olan ən mühüm biliklərin ön plana 
çəkilməsini, xüsusi müstəviyə göçürülməsini tələb edir. Fikrin 
müəyyən problemə fokuslanmasına mane olan, həmin anda 
“yaddan çıxarılmalı” olan biliklər isə başqa bir problemin həlli 
zamanı ön plana çəkilir və s.  
Çox pulu olan, lakin ondan istifadə etməyi bacarmayan 
adamlar olduğu kimi, çox biliyi olan, lakin lazım gəldikdə onu 
saf-çürük edərək müəyyən istiqamətə yönəldə bilməyənlər də 
var. Çox bilmək hələ alim olmaq deyil. Elmi xidmət hər bir 
alimin ümumi bilik xəzinəsindən nə qədər pay götürməsi ilə 
deyil, bu xəziniyə nə qədər pay verməsi ilə müəyyən olunur. 
Yuxarıda qeyd etdiyimiz kimi, biliklər iki yerə bölünür. 
Bilavasitə insanların maddi fəaliyyətinə xidmət edən biliklər 
(əməli biliklər) olduğu kimi, ancaq aralıq mərhələ vasitəsi ilə 
tətbiq olunan biliklər də vardır. “İnsansızlaşdırılmış” dünyanın 
obyektiv qanunauyğuluqlarını əks etdirən koqnitiv biliklərdən 
praktikada istifadə etmək üçün bir fərdi fəaliyyət miqyasından 
kənara çıxan xüsusi sosial mexanizm, xüsusi qüvvə tələb 
olunur. Deməli, yeni bilik əldə etmək insanın güc-qüvvəsini öz-
özünə artırmır. Əksinə bu biliyin qüvvəyə çəvrilməsi üçün ilkin 
qüvvə, xüsusi maddi vəsait, fəaliyyət lazımdır. 
Bəzən maddi fəaliyyət imkanı məhdud olduqda, güc-
 - 152 -
                                                          
qüvvə çatmadıqda insanın ən nəcib arzu və niyyəti həyata 
keçməmiş qalır. Müdrik adam gücsüz olduqda dünyadakı ahəng 
pozuntularını duyur, dərk edir, amma onları aradan qaldıra 
bilmir. Dünyanı məqsədəuyğun şəkildə dəyişmək üçün nə et-
mək lazım olduğunu bilir, lakin buna qüvvəsi çatmır. Bu, 
müdrik adamın faciəsidir. Başqa birisinin isə maddi imkanı, 
gücü-qövvəsi var, lakin nə etmək lazım olduğunu bilmir, daha 
doğrusu, onun lazım bildiyi əsl həqiqətdən çox uzaqdır. Buna 
baxmayaraq, güclü olan “haqlı” çıxır. Bu – nadan adamın 
xoşbəxtliyidir.                
Orta əsr Şərq fəlsəfəsində müdrik adamın faciəsi nadanın 
xoşbəxtliyindən üstün tutulur. Maraqlıdır ki, bu ideya əxlaqi ba-
xımdan deyil, həm də ümumiyyətlə faydalılıq baxımından irəli 
sürülür: “Bilik əməlsiz də faydalı ola bilər, halbuki biliksiz 
(elmsiz) əməlin faydası yoxdur”. Burada biliyin, elmin təkcə 
məhsuldar qüvvə yox, həm də sosial-mədəni sərvət olması fikri 
çox gözəl ifadə olunmuşdur. Elmə arxalanmayan fəaliyyətin 
puçluğu ideyası Füzulinin məşhur misralarında öz poetik 
tərənnümünü belə tapmışdır: 
 
Elmsiz şer əsası yox divað olur, 
Əsassız divað qaətdə bietibar olur. 
 
Şərq fəlsəfəsi hər bir işin elm, bilik əsasında görülməsini 
zəruri sayır. Yüz ölçüb bir biçmək hikmətini əsas götürür. Zira 
güclə görülə bilməyən işlər bilik və fərasətlə görülə bilər. Əl-
Qəzali yazırdı: “Fəlsəfənin həqiqi məqsədi xoşbəxtliyə aparan 
yolu göstərməkdir ki, o da elm və əməlin birləşdiyi nöqtədən 
keçir”.1  
Sual oluna bilər ki, elm ilə əməl arasındakı əlaqənin həlli 
kimi mühüm bir problem orta əsr Şərqində düzgün həll olun-
muşdusa, bəs nəyə görə sonrakı dövrlərdə Şərq ölkələri elmi-
texniki tərəqqi sahəsində geri qaldı? 
Nəzərə almaq lazımdır ki, əvvəla, Şərqdə elm, bilik de-
dikdə daha çox dərəcədə humanitar sahələr: fiqh, əxlaq nə-
1 Роузентал Ф. Торжество знания. Концепция знания в 
средневековом исламе. М., 1978, стр. 243. 
 - 153 -
zəriyyəsi, didaktika və s. nəzərdə tutulurdu. “İnsansızlaşmış” 
dünyanın deyil, insan dünyasının öyrənilməsinə üstünlük 
verilirdi. Məhz bu cəhət elmlə, fəlsəfə ilə poeziyanın məqsədini 
yaxınlaşdırdığından çox vaxt sinkretik formalar yaranır, fəlsəfi 
və elmi fikirlər də poeziyada ifadə olunurdu. Poeziya fikri 
insana bilavasitə çatdırmaq üçün çox əlverişli idi. Təbiət 
haqqındakı fikirləri, zehni bilikləri əməli fəaliyyətə tətbiq 
edərək təbiət qüvvələrinin praktik istifadəsi şəklində insanların 
ixtiyarına vermək başqa cür düşüncə tərzi tələb edirdi. 
O dövrdə elm, əlbəttə, müstəqil surətdə də inkişaf edir, 
elmi traktatlar yaranırdı. Lakin belə əsərlər də tətbiq üçün vasitə 
olmaqdan daha çox özlüyündə dəyərə malik olan müstəqil bir 
sərvət kimi qiymətləndirilirdi. Elm bir növ özü özünün 
məqsədinə çevrilmişdi. 
Əməl dedikdə isə ilk növbədə insanın insani fəaliyyəti: 
əxlaqi keyfiyyətləri, özünü insanlar arasında necə aparması, 
mövcud cəmiyyətdə qərarlaşmış olan mənəvi normalara nə dərə-
cədə əməl etməsi nəzərdə tutulurdu. Anlayışın əhatə dairəsi 
məhdudlaşdırılmışdı.  
Şərq fəlsəfəsi alimi-biəməlləri ifşa edir və yalnız o 
adamları həqiqi mənada müdrik hesab edir ki, sözü ilə əməli 
düz gəlsin. Təsadüfi deyil ki, Sədi öz dediklərinə əməl etməyən 
alimi əlində çıraq gəzdirən kora bənzədir. Elm nuru ilk növbədə 
alimin öz mənəvi dünyasını işıqlandırmalı, onun əməlëərinə 
düzgün istiqamət verməlidir.  
Lakin bəşəriyyətin keçdiyi tarixi yol əslində elm və bili-
yin əxlaqla, insani keyfiyyətlərlə çox az əlaqədar olduğunu isbat 
etmişdir. İnsan nəinki ümumiyyətlə elmlərə, hətta etikaya, əxlaq 
haqqındakı biliklərə nə qədər mükəmməl yiyələnirsə-
yiyələnsin, bu hələ onun real əxlaqı haqqında, insani key-
fiyyətləri haqqında heç nə demir. İnsanı tərbiyə etməyin yolları 
daha mürəkkəbdir. O dövrdə isə (bəzən elə indi də) elm, bilik 
əxlaqi-mənəvi kamilliyin əsas açarı hesab edilirdi.     
XIV əsrdə Marağàlı Əvhədi yazırdı: 
 
Nursuz göz kimidir ürək, 
Nadan insanlıqdan uzaqdır gerçək. 
 
 - 154 -
Elmdən əsas məqsəd dünyanı dəyişdirmək deyil, insanı 
dəyişdirmək, onu daha kamil etmək idi. İnsanı dəyişmək üçün 
ilk növbədə dünyanı, mühiti dəyişmək lazım olduğu nəzərdən 
qaçırılırdı. 
İnsan ən çox mənəvi gücü ilə fəxr edir, maddi gücü isə 
arxa plana keçirir, ona bəzən həqarətlə baxırdı. Kobud fiziki 
qüvvəyə bu cür münasibətə əlbəttə, müəyyən mənada haqq 
qazandırmaq olar. Belə qüvvə insana xas olsa da, əslində 
yaddır. O həm də fərdi məhdudiyyət üzündən artmır, öz-özünü 
inkişaf etdirmir və ən başlıcası, sükansız (ağıl qüvvə üçün 
sükan olmalıdır) hərəkət edir və son nəticədə özü özünə qarşı 
birləşməyən kobud qüvvə öz məxsusi ağırlığı altında məhv 
olmağa məhkumdur. Əksinə, hikmətə istinad etdikdə qüvvə 
qüdrətə çevrilir. H.Cavid gözəl demişdir: 
 
Qüvvə üstündə varsa əqli-səlim, 
Sana həp kainat olur təslim! 
 
Yaxud S.Vurğun “İnsan”- da deyir: 
Olmazmı qılıncda ağıl tədbiri,  
Ağılda bir qılınc kəsəri ola? 
 
Kobud qüvvənin hikmətlə, qılıncın tədbirlə cilovlanması 
ideyası müasir dövrdə, nüvə müharibəsi təhlükəsinin dünyanı 
bürüdüyü bir şəraitdə, xüsusi aktuallıq kəsb edir. Burada 
həmçinin yeni təfəkkürün əslində qədim köklərə malik olduğu, 
lakin məhz bu gün qlobal miqyas kəsb etdiyi aşkara çıxır. Lakin 
çox təəssüf ki, antik dövr və orta əsr fəlsəfəsi bilik və əməlin, 
hikmətlə qüvvənin qarşılıqlı münasibətini ümumən düzgün 
işıqlandırsa da, bu ideyanı çox vaxt bir fərdin fəaliyyət 
dairəsinə tətbiqlə məhdudlaşdırırdı. Böyük ictimai miqyaslarda, 
dövlət miqyasında elmin maddi qüvvəyə çevrilməsi imkanları 
nəzərdən keçirilmirdi. 
Şərq fəlsəfəsində hər hansı bir qüvvənin biliklə tənzim 
olunması, idarə edilməsi ideyası ilə yanaşı, biliyin özünün qüv-
və kimi çıxış etməsi ideyası da irəli sürülürdü. İnsanı bütün 
canlıların ən qüdrətlisi edən fiziki qüvvə deyil, biliyin qüv-
 - 155 -
vəsidir. Sözün geniş mənasında azadlıq qazanmaq, nəinki 
təbiətdə, həm də öz üzərində hökmran olmaq üçün zərurətləri 
dərk etmək, elmlərə vaqif olmaq lazımdır. Hələ XII əsrdə böyük 
Nizami insanın əsl qüdrət və qüvvətini elmlə əlaqələndirərək 
deyirdi: 
Qüvvət elmdədir, başqa cür heç kəs  
Heç kəsə üstünlük eyləyə bilməz. 
 
Bu misralar F.Bekonun məşhur “bilik – qüvvədir” aforiz-
mindən 5 əsr əvvəl yazılmışdı. Lakin o dövrdə məhsuldar 
qüvvələrin inkişaf səviyyəsi belə bir ideyanın böyük miqyasda 
həyata keçirilməsinə imkan vermirdi. Ona görə bu ideyanın da 
məhz bir fərd miqyası üçün irəli sürüldüyünü ehtimal etmək 
lazım gəlir. Elm həqiqətən F. Bekon dövründən (hətta bir qədər 
sonra) və məhz Qərb ölkələrində ümumictimai miqyaslı maddi 
bir qüvvə kimi çıxış etməyə başlamışdır. 
Orta əsr Şərq təfəkkür tərzi ayrı-ayrı istisnalara baxma-
yaraq, elmlə istehsal arasında sərhəd çəkirdi. Elmə nəinki nisbi 
müstəqil, hətta özü özünün məqsədi olan tam müstəqil bir sahə 
kimi baxıldığından, o, maddi həyatın tələblərindən getdikcə 
daha çox uzaqlaşırdı. Məqsəd elmi qanadlandırmaq idi. Qərb 
intibahının və daha sonra kapitalist ictimai-iqtisadi 
münasibətlərinin məhsulu olan “elmin qanadlarına qurğuşun 
bağlamaq”, “onu yerə endirmək” hikməti Şərqin təfəkkür 
tərzinə uyğun gəlmirdi. Nəticədə elm mövcud texniki inkişaf 
səviyyəsinə nəzərən xeyli qabağa getdiyindən onun qoyduğu 
problemlərlə gerçək tələbat və real texniki imkan arasında 
böyük məsafələr yaranırdı. Kimyanı əlkimya, astronomiyanı 
astrologiya əvəz edirdi. Nəzəri fikrin məhsulları praktikadan 
qidalanmır, praktikada yoxlana bilmirdi. Nəzəri təbiətşünaslıq 
öz dövrünə görə elə yüksək səviyyəyə çatmışdı ki, Nəsirəddin 
Tusi hesablamalar əsasında Amerika qitəsini kəşf edirdi, amma 
onu əməli olaraq kəşf etmək üçün müvafiq texniki inkişaf 
səviyyəsi və dünyəvi işgüzarlıq atmosferi yox idi. Mövcud 
təfəkkür tərzinə müvafiq olaraq buna bəlkə heç maraq da 
göstərilmirdi. 
Burada biz “təmənnasız elm”, dünyəvi məqsədlərdən 
 - 156 -
                                                          
uzaq olan elm ideyası ilə qarşılaşırıq. Belə ideya bizim dövrün 
təfəkkür tərzinə, elmə olan utilitar-praktik münasibətə uyğun 
gəlməsə də, ayrı-ayrı alimlər tərəfindən bəzən indi də irəli 
sürülür. XX əsrin elm korifeylərindən biri olan A.Eynşteyn əsl 
elm adamını belə səciyyələndirir: 
– Elm məbədi mürəkkəb quruluşa malikdir. Buraya gələn 
adamlar da, onları bura gətirən mənəvi qüvvələr də müxtəlifdir. 
Bəziləri elmlə intellektual üstünlük hissinin təsiri ilə məşğul 
olurdular. Bu mənada elm idman kimidir, hansı sahədə isə 
üstünlüyün üzə çıxmasına – şöhrətə xidmət edir. Başqaları isə 
öz fikirlərinin məhsullarını utilitar məqsədlərə həsr edirlər. 
Əgər Allahın göndərdiyi mələk hər iki kateqoriyaya mənsub 
adamları məbəddən uzaqlaşdırsa idi, onda məbəd kəskin surətdə 
boşalmış olardı. Lakin burada yenə də tək-tük adam qalmış 
olardı. Bunlar həmin adamlardır ki, onlarsız elm məbədi 
mövcud yüksəkliyə qalxa bilməzdi. Onlar maddi dünyanın cari 
qayğılarından uzaqlaşaraq elm məbədinə tam təmənnasız gəlmiş 
adamlardır”.1 
A.Eynşeteynin göstərdiyi hər üç kateqoriyanın nüma-
yəndələrinə elm aləmində indi də rast gəlmək mümkündür. 
Lakin müasir dövrün hakim təfəkkür tərzi elədir ki, böyük 
əksəriyyəti məhz ikinci kateqoriyada olan alimlər tutur. Antik 
dövrdə, heç şübhəsiz, birinci, orta əsr Şərqində isə üçüncü 
kateqoriyadan olan alimlər əksəriyyət təşkil edirdilər. 
Antik dövrdə insanların fiziki imkanlar ilə yanaşı, əqli 
imkanları da bir növ yarış obyektinə çevrilmişdi. Lakin bəzən 
bu imkanlar bir-birindən ayrılır, ya yalnız fiziki qabiliyyətlərə, 
ya da yalnız əqli qabiliyyətlərə xüsusi üstünlük verilirdi. Bu 
bölgü özünün klassik formasını Sparta və Afina məktəblərində 
tapmışdı. 
Qədim Yunanıstanda əqli qabiliyyətləri üzə çıxarmağın, 
onları müqayisə etməyin xüsusi üsulları da formalaşmışdır. 
Canlı mübahisə elmin normativləri sırasına daxil olmuşdur. 
Tamaşaçılar qarşısında fikirlərin toqquşması səhnələri ənənəyə 
çevrlmişdir.  
1 Эйнштейн А. Мотивы научного исследования.– Собрание 
научных трудов, т. 4, 1967, стр. 39-40. 
 - 157 -
Lakin antik dövrdə əqli qabiliyyətlərin yarışı elmin 
yeganə motivi deyildi. Biz həmin dövrün təfəkkür tərzi üçün 
səciyyəvi olduğuna görə bu cəhəti ön plana çəkirik. Əslində 
qədim yunan mədəniyyəti elmi fəaliyyətin bütün sonrakı 
dövrlər üçün səciyyəvi olan müxtəlif motivlərini ya aşkar 
şəkildə, ya da rüşeym halında özündə saxlayırdı. Orta əsr Şər-
qinin hakim təfəkkür tərzi də antik fəlsəfənin təsirindən kənarda 
qalmamışdır. 
Böyük yunan filosofu Pifaqorun apardığı maraqlı bir 
müqayisədə o dövrdə elmə və fəlsəfəyə münasibət çox gözəl 
görünür. Pifaqor adamları məqsəd və fəaliyyətinə görə üç qrupa 
bölür və onları obrazlı surətdə səciyyələndirmək üçün Olimpiya 
oyunlarına gələnlərlə müqayisə edir. Burada bir qisim adamlar 
öz fiziki imkan və qabiliyyətlərini nümayiş etdirərək yarışırlar. 
Digərləri buraya ticarət məqsədilə gəlirlər. Üçüncülər isə yalnız 
müşahidə edirlər. Pifaqora görə, həyatda da belədir. Kimlərsə 
şöhrətin, kimlərsə var-dövlətin qulu olur. Lakin elələri də var 
ki, yalnız kənardan seyr edirlər və yeganə məqsədləri həqiqəti 
aşkara çıxarmaqdır. Bu üçüncüləri Pifaqor filosof adlandırırdı. 
Burada fəlsəfə həm də “təmənnasız elm” mənasında başa 
düşülür. Son məqsəd əldə olunan biliklərdən hansı sahədə isə 
istifadə etmək yox, həqiqətin özüdür. İnsan həqiqətə qovuşanda 
mənən saflaşır. Dünyanı, təbiəti dəyişmək məqsədini qarşıya 
qoymasa da, heç olmazsa dünyanın, təbiətin ahəngini dərk edir 
və bu ahəngə uyğunlaşmaq imkanı əldə edir. Burada Heraklitin 
məşhur “təbiətlə həmahənglik” prinsipi yada düşür... 
Lakin insan hər cür istiqamətli fəaliyyətin subyekti oldu-
ğundan dəyişdirilmiş insan mənəviyyatı istər-istəməz dünyanın 
da dəyişdirilməsinə gətirir. Lakin bu tarixi proses birdən-birə 
həyata keçmir. Təməli qədim Şərqdə qoyulan, antik dövr və 
orta əsr Şərq təfəkkür tərzinin süzgəcindən keçən bilik-əməl 
problemi Yeni Dövrdə yeni çalarlarla zənginləşərək bir sıra 
müvəffəqiyyətlər gətirsə də, özünün tam elmi həllini hələ də 
tapmamışdır. Tarixi vərəqləmək və onun dərslərini nəzərə almaq 
bu problemin həlli üçün mühüm şərtdir. 
Bütün bu deyilənlərdən sonra bir daha orta əsr Şərqində 
bilik və əməl probleminin necə həll olunması məsələsinə 
qayıtsaq görərik ki, məsələnin bu gün üçün düzgün sayılan həlli 
 - 158 -
                                                          
elmi biliyə üstünlük və müstəqillik verilməsi, o dövr üçün hələ 
tez idi. Elmin texniki tərəqqini qabaqlaması yalnız XX əsr üçün 
səciyyəvi olan bir hadisədir və əksər tədqiqatçılar elmi-texniki 
inqilabın mahiyyətini məhz bununla izah edirlər. 
Elmi yalnız mədəni sərvət kimi başa düşmək, ondan heç 
bir maddi səmərə və tətbiq gözləməmək, ona tam təmənnasız 
münasibət bəsləmək ayrı-ayrı adamlara xas ola bilər, lakin 
dövlət belə mövqedən çıxış edə bilməz. Alimə ola bilsin ki, 
yalnız hikmət, dövlətə isə həm də güc lazımdır. Elmin yaratdığı 
yeni tipli sosial gücə arxalanmayan ölkələr tezliklə iflasa 
uğradı. Qərbi Avropa ölkələrnin elmin və yeni texnologiyaların 
tətbiqi sayəsində sürətli inkişaf yolu keçdiyi bir vaxtda «Şərq 
ətaləti» dünyanın ən nəhəng ölkələrindən biri olan Osmanlı 
imperiyasını süquta hazırlayırdı. XVIII əsrin axırlarında bu 
problemin nə dərəcədə aktual olduğunu nəzərə çarpdırmaq üçün 
diqqəti Almaniyanın Ştutqart şəhərində bir gimnaziya 
məzununun buraxılış işinin mövzusuna yönəltmək istərdik: 
«Türklərdə elm və sənətin acınacaqlı vəziyyəti».1 Əlbəttə, bir 
diplom işinin mövzusu bu qədər önəmli olmaya da bilərdi, əgər 
onun müəllifi nə az, nə çox Georq Vilhelm Fridrix Hegel 
olmasa idi. Təəssüf ki, Hegellərin hələ o vaxt çaldığı həyacan 
(daha doğrusu, təntənə) təbilini Osmanlının başbilənləri 
duymurdular.   
Şərqin ənənəvi təfəkkür tərzini müasir dövrdə dövlət si-
yasəti miqyasında təbliğ edən mütəfəkkirlərə hələ rast gəlmək 
mümkündür. Görkəmli hind filosofu və siyasi xadimi M. Qandi 
elmdən maddi qüvvə mənbəyi kimi, texniki tərəqqi naminə 
istifadə etməyin ardıcıl əleyhdarı olmuşdur. O, bu mövqeyi hər 
cür zorakılığa qarşı mübarizə proqramına uyğun olaraq 
seçmişdir. Onun fikrincə, insanlara qüvvət deyil, şəfqət 
lazımdır. Zorakılığın qarşısını zorakılıqla almaq mümkün deyil. 
Lakin bəşər tarixi, həyat təcrübəsi göstərir ki, zorakılıq 
əleyhinə uğurla mübarizə apara bilmək üçün də güclü olmaq 
lazımdır. XX əsrin böyük mütəfəkkir şairi H. Cavid ənənəvi 
Şərq fəlsəfəsini real həyat mövqeyindən nəzərdən keçirərək 
zorakılıq ideyası ilə yanaşı maddi təməldən ayrılmış həqiqət 
1 Bax: Генрих Волков. Сова Минервы. М., 1985, стр. 52.   
 - 159 -
ideyasını da tənqid etmiş, bütün yaradıcılığı boyu kitabla 
qılıncın, həqiqətlə gücün vəhdəti ideyasını bədii şəkildə tə-
rənnüm etmişdir. Ən başlıcası isə budur ki, H.Cavid yaradıcı-
lığında bu ideya orta əsrlər üçün səciyyəvi olan fərdi bilik və 
əməlin vəhdəti ideyasından fərqli olaraq bir şəxs miqyasından 
kənara çıxır, ictimai qrup, xalq, ölkə miqyasında irəli sürülür. 
Elə hadisələr vardır ki, onlar yalnız böyük miqyas şə-
raitində həyata keçir. Sənət əsərləri çox vaxt fərdi yaradıcılığın 
məhsulu olduğu halda, elm ümumcəmiyyət hadisəsidir. Elmdən 
praktikada istifadə edilməsi də ancaq böyük ictimai miqyaslarda 
həyata keçirilə bilər.  
Sənətkarla onun əsərinin “istehlakı” – mənimsənilməsi 
arasındakı sosial məsafə nisbətən qısadır, yəni istedadın özünü 
büruzə verməsi üçün ictimai mütəşəkkil fəaliyyətə ehtiyac 
olmaya da bilər. Ona görə də sənət adamının sərbəstlik dərəcəsi 
nisbətən yüksəkdir. Elm, texnika və təhsil  sahələrində isə bu 
məsafə böyük olduğundan, burada ciddi sosial-mənəvi 
problemlər ortaya çıxır. 
Bu gün elmi-texniki tərəqqi sahəsindəki nailiyyətləri ilə 
bütün dünyanı heyrətləndirən Yaponiya Şərq və Qərb düşüncə 
tərzinin üzvi surətdə birləşdirir və əsrlər boyu formalaşmış 
əxlaq-məişət ənənələrini istehsalatda uğurla tətbiq edir. 
Dövlətin iqtisadi siyasəti ilə xalqın ənənəvi təfəkkür tərzi 
arasındakı zidiyyət minimuma endirilmişdir. Yaponiya modeli 
digər Şərq ölkələri üçün də nümunədir.  
Elm qlobal hadisədir. Hər yerdə, hamı üçün vahid bir elm 
var. İstehsal müəssisələri isə konkretdir, özünəməxsus xüsusi 
şəraitə malikdir. Burada sosial mühit də, mənəvi iqlim də 
özünəməxsus ola bilər. Deməli, elmin praktik tətbiqi hadisəsi 
hansı pillədə isə yenidən cəmiyyət miqyasından fərdi miqyasa 
enir, fərdin düşüncə tərzi, biliyi, fiziki imkanları, əməli iş 
qabiliyyəti ilə səciyyələnir. Elmin dünyagörüşü ilə, hakim  fəlsəfi 
fikirlə əlaqəsi də özünü həm fərdi, həm də ictimai miqyasda 
göstərmiş olur.  
Orta əsrlərdə rasionalizm və fərdi-mənəvi aləmin kamil-
liyi uğrunda mübarizə elmi axtarışları və texnoloji prosesləri 
arxa plana keçirirdisə, Yeni Dövrün düşüncə tərzində və fəlsəfi 
təfəkküründə praqmatizm və pozitivizmin üstünlük təşkil 
 - 160 -
etməsi elmin prioritetliyinə təminat yaradırdı. Bu dəyişiklik 
ancaq paradiqmaların əvəzlənməsi sayəsində mümkün olmuşdu. 
Təəssüf ki, Qərbdə paradiqmanın dəyişməsi bir çox Şərq 
ölkələrinə hələ də təsir etməmişdir. Belə ölkələr üçün orta əsrlər 
epoxası hələ bitməmişdir.  
 - 161 -
                                                          
 
 
 
 
 
 
 
 
 
 
ORTA ƏSRLƏR FƏLSƏFƏSİNDƏ EŞQ 
PROBLEMİ 
 
Eşq probleminə Şərqdə və Qərbdə fərqli münasibətlər 
fəlsəfi fikirdə də öz əksini tapmışdır.  
Platon yazır: «Doğru məhəbbətə sadə və gözəl olanı, həm 
də düşüncəli və ahəngdar surətdə sevmək xasdır».1 Əl-Qəzali 
yazır: «Məhəbbət ancaq idrakın nəticəsi ola bilər; belə ki, insan 
yalnız bildiyi şeyi sevir. Ona görə də, məsələn, daş sevə bilməz. 
Məhəbbət ancaq dərk edən canlının xassəsidir».2 Əlbəttə, 
mübahisə etmək və göstərmək olar ki, insanı insan edən təkcə 
idrak qabiliyyəti deyil. İdrak qabiliyyəti müxtəlif dərəcələrdə 
hər bir insana xasdır. Şəhvani hiss və övlada münasibət 
səviyyəsində instinktiv sevgi də hər bir insana, hətta heyvanlara 
da xas olan bir cəhətdir. Amma böyük məhəbbət ali hiss olaraq 
nəinki idrakdan hasil olmur, əksinə, onun fövqündə durur, 
insanın «ağlını əlindən alır», onu ilhamlandırır və ya yaxşı 
mənada dəli-divanə edir.  
Eşq səviyyəsində idrak isə bütün insanlara aid olan hissi 
və məntiqi idrakdan yüksəkdə durur – idrakın ali məqamına 
1 Платон. Собрание сочинений в четырех томах. Том 3. М., 
1994, стр. 169. 
2 Анатомия мудрости. 106 философов. Жизнь, судьба, учение. 
Том 2. стр. 51. 
 - 162 -
                                                          
aparır. Bu pillə daha çox dərəcədə idrakın sezgi və vəhy 
məqamlarına uyğundur. «İnsan yalnız bildiyi şeyi sevir», – 
fikrinə gəlincə, ancaq bununla razılaşmaq olar ki, insan heç 
bilmədiyi şeyi həqiqətən də sevə bilməz. Amma tam bildiyi şeyi 
də sevməz. Belə ki, sevgi daha çox qeyri-müəyyənliklə, 
müəmma ilə, sirr və sehrlə əlaqədar olub, əslində bir möcüzə 
axtarışıdır. Təsadüfi deyildir ki, insan ağlı ilə yox, qəlbi ilə 
sevir, – deyirlər. Hər şey məhz qəlbi, könülü necə başa 
düşməkdən asılıdır. İdrak fəlsəfəsinin zirvəsində dayanan Əl-
Qəzali eşq fəlsəfəsinin olsa-olsa hələ təməlini hazırlayırdı. 
Onun dövründə Füzulinin eşq konsepsiyası hələ yaranmamışdı.   
Füzuli anlamında eşq insanı məcazi mənada «dəli-
divanə», müstəqim mənada «əhli-kəmal» edir:  
 
Ey Füzuli, qılmazam tərki-təriqi-eşq kim, 
Bu fəzilət daxili-əhli-kəmal eylər məni.1  
 
Məhəbbətin idrakla, əqllə əlaqə məqamları, məhz Füzuli 
eşqi ilə tanışlığındandır ki, Asif Əfəndiyevin (Asif Atanın) 
fəlsəfəsində daha inandırıcı şərh olunur.  Hisslə, ehtirasla bağlı 
olan məhəbbətdən fərqli olaraq, Asif Əfəndiyev «müdrik 
məhəbbət» məqamının da izahını verir və ali məhəbbəti 
müdrikliyin strukturuna daxil edir: «Müdriklik – …ülviyyəti, 
məhəbbəti, gözəlliyi, əsilliyi müqəddəslik səviyyəsinə 
qaldırmaqdır».2 Yaxud: «Məhəbbət – müdriklik timsalıdır. 
Məhəbbət əhli olmaq – kamal əhli olmaq deməkdir».3  
Ş.Sührəvərdi də kamilliyi eşq və şövqlə əlaqələndirir. 
Onun fikrinə görə nadan adamın aldığı həzz kamal əhlinin həzzi 
ilə müqayisəyə gəlməz: «Kamal sahibi olmayan qafil həzz ala 
bilməz. Hər bir həzzin qədəri kamillik dərəcəsindən asılıdır».4  
İkinci növbədə aksioloji aspektə – dəyərləndirmə prose-
sinə baxaq. İnsan nəyi isə yaxşı, nəyi isə pis hesab edir. Nə isə 
1 Füzuli. Əsərləri iki cilddə, I cild, səh. 215.  
2 Asif Əfəndiyev. İnam və şübhə. B., «Yazıçı»,1988. səh. 115. 
3 Yenə orada, səh. 112. 
4 Suhrawardi. The Philosophy of Illumination. Brigham Young 
University Press. Provo, Utah, 1999, p. 98. 
 - 163 -
onun xoşuna gəlir, nə isə – gəlmir. Nə zamansa qəlbi sıxılır, 
özünü narahat hiss edir, bu mühiti, bu münasibəti tezliklə tərk 
etməyə, ondan uzaqlaşmağa çalışır, nə zamansa – ülvi hisslər, 
mənəvi yüksəliş keçirir, bu anın, bu təmasın uzanmasını, 
əbədiyyətə qədər davam etməsini arzulayır. Amma niyə, – 
səbəbini bilmir. Bu – qəlbin hökmüdür. İstək daxildən gəlir, 
amma dərk olunmamış bir hissdir.  
Əlbəttə, dəyərləndirmə aşkar şüurla, dərk olunmuş şə-
kildə də həyata keçirilə bilər. Bu, müəyyən meyarlarla mü-
qayisə, hansı isə standarta, etalona nisbətin təyin edilməsi ilə 
mümkündür. Məsələn, gözəllik müsabiqəsində münsiflər ancaq 
təəssüratdan çıxış etməyib, həm də dəqiq rəqəmlərlə ifadə 
olunmuş müəyyən etalonlara uyğunluq dərəcəsini, mütənasiblik 
şərtlərini də nəzərə alırlar. Qalan hallarda dəyərləndirmə 
aşkarlanmayan şüurla (qeyri-şüurilik) həyata keçir və insan 
məhz bilmədiyi şeyə daha çox maraq göstərir; öyrənmək, «içinə 
yetmək» istəyi baş qaldırır. Lakin insan üçün aşkar olmayan, 
yarıqaranlıq bir aləmlə təmas, həm də qorxu, tərəddüd və şübhə 
hissi ilə müşayiət olunur. 
Yuxarıda qeyd etdiyimiz kimi, insan heç dərk etmədiyi, 
tam qaranlıq bir aləmə aludə ola bilməz. Bu halda qorxu hissi 
digər hissləri üstələyir, şübhə inamdan, tərəddüd qətiyyətdən 
güclü olur. Lakin bu qaranlıqda parıltılar varsa, – insanı cəlb 
edir. Ürəkdə işığa həsrət varsa, o bu parıltılar tərəfindən cəzb 
olunur. Sevgi hissi də harada isə bu maraq və qorxunun, inam 
və şübhənin, tərəddüd və qətiyyətin vəhdətindən pərvazlanır. 
Yəni sevgi, əslində təkamüldə olan canlı prosesdir. Maraq 
məftunluq səviyyəsinə qalxırsa və qorxu duyğusundan ancaq 
müəmma və əsrarəngizlik qalırsa, – məhəbbətin yolu açıqdır.  
 Tam qaranlıq qəlb işıqdan qorxar. Yəni sevgi ancaq 
işıqlı, heç olmazsa, qismən işıqlı adamların qismətidir. Yarı-
qaranlıq qəlb daha parlaq işıqlar tərəfindən cəzb olunur. Bu 
baxımdan, yarımçıq olanın, bütövləşməyə ehtiyacı olanın, sev-
mək ehtimalı daha çoxdur.  
Yüksək mənəviyyatlı, incə ruhlu, parlaq qəlbli insanları 
heyrətləndirmək, məftun etmək üçün daha böyük gözəllik, daha 
həssas və daha mürəkkəb tərəf-müqabil lazımdır. Ən böyük aşiq 
 - 164 -
isə, heç şübhəsiz, ancaq İşıqlar işığına (Ş.Sührəvərdinin dili ilə 
desək, Nur əl-Ənvərə) səcdə edə bilər. Bu isə artıq ilahi eşqdir.  
Fərdi fəlsəfi düşüncələr, insanın dünyadakı gözəllik və 
harmoniya qarşısında heyrətindən doğan suallar, insanın özü 
ilə və dünya ilə təkbətək söhbətləri – kamilliyə aparan yolun 
məqamlarıdır. Bu məqamlar özünü maddi dünyadan ayıran, 
fərqli bir mahiyyətin təmsilçisi olduğunu dərk edən və özündə 
dünyaya qarşı dura biləcək bir mənəvi güc, ideya qaynağı 
tapan və bu qaynaqdan müntəzəm surətdə bəhrələnərək daim 
kamilləşən, dünya ilə, cahan ilə tən gələn və nəhayətdə, bu 
«cahana sığmayan» insan-filosofun və ya sözün həqiqi 
mənasında insanın, böyük hərflə İnsanın həyat məqamları, 
idrakın əzablı və möhtəşəm addımları, mənəvi yüksəliş 
yaşantılarıdır. Heyrətdən başlanan idrak yolunda əzab və 
sevincin, eşq və kədərin vəhdət məqamları!.. 
Ülviyyət, heyrət və müqəddəslik duyğusu Şərq fəlsəfəsi 
və poeziyası üçün çox səciyyəvidir. Lakin etiraf etməliyik ki, 
bu gün biz babalarımızın yaratdıqlarını özümüzə qaytarmağa 
nail olmamış və onları inkişaf etdirmək bir yana dursun, 
sadəcə müasir fəlsəfi fikir kontekstində yenidən mənimsəyə 
bilməmişik. Təəssüf ki, heyrətdən başlanan, məhəbbətdən 
keçən və fəlsəfi idraka, kamillik məqamına yüksələn mənəvi-
əqli inkişaf yolunda son mərhələni unutmuş, neçə əsrlər boyu 
elə məhəbbətdə ilişib qalmışıq və bəzi rəmzləri hərfi mənada 
təfsir etdiyimizdən, ulularımızın böyük ideyalarını da təhrif 
etmiş, cılızlaşdırmışıq. Mütəfəkkir şairlərimizin idealı heç də 
fani dünyanın gözəllikləri yox, ilahi eşq və idrakdır.  
Nizami Allaha xitabən yazır: 
 
İlhamlı nəfəsinlə qızıl güldü Nizami, 
Güllərin nəğməkarı bir bülbüldü Nizami.1 
 
Necə ki, sonralar ilahi eşq adi sevgi ilə, əql evi bir gö-
zəlin çöhrəsi ilə qarışıq salınıb, eləcə də gül-bülbül mövzusu 
zaman keçdikcə mənasını dəyişib. Əbu Turxanın məlum 
rübaisində deyildiyi kimi:  
                                                          
1Nizami Gəncəvi. Sirlər xəzinəsi, B.,«Çaşıoğlu», 2004,səh.31. 
 - 165 -
 
İdrakı rəmz edib bir gül sandılar, 
Aqil olanları bülbül sandılar, 
Vaxt keçdi, rəmz itdi, sonra gələnlər 
Təkcə bülbül ilə gülü andılar. 
 
Şərqdə məhəbbət həmişə kamillik və harmoniya ilə, ilahi 
başlanğıcla əlaqələndirilmiş, yeri gələndə kosmoqonik məna 
kəsb etmişdir. Nizami məhəbbəti təbiətin hərəkətverici 
qüvvələrindən biri hesab etmiş, hətta planetlər arasındakı 
cazibəni də məhəbbətin təzahürü kimi mənalandırmışdır:   
 
               Kainatda hər şey cəzbə bağlıdır, 
               Filosoflar bunu eşq adlandırır.1 
 
Yaxud: 
 
İdrakı dinləsək, söyləyir o da: 
-Hər şey eşq üstündə durur dünyada 
Göylər yaransaydı eşqdən azad, 
Düşün, olardımı yer üzü abad? 2 
 
Nizami məhəbbətin universal konsepsiyasını yaradır və 
onu bütövlüyün, harmoniyanın əsas şərti, dəyərlər sistemində ən 
yüksək dəyər kimi təqdim edir:        
 
Eşqdir mehrabı uca göylərin, 
Eşqsiz, ey dünya, nədir dəyərin? 
 
Eşqsiz olsaydı, xilqətin canı,  
Dirilik sarımazdı, böyük cahanı.3 
 
 Ən önəmlisi budur ki, Nizami Gəncəvi Günəşi şölələn-
məyə, planetləri fırlanmağa, buludları dolmağa və boşalmağa 
                                                          
1 Nizami Gəncəvi. Xosrov və Şirin. B., «Çaşıoğlu», 2004, səh. 38. 
2 Yenə orada.  
3 Yenə orada, səh. 37. 
 - 166 -
                                                          
məcbur edən qüvvəni məhz eşq kimi təqdim edir. Əslində 
klassik fəlsəfədə bu qüvvə nəfsin və ya əqlin xislətidir. 
Məsələn, Fərabi göy cismlərinin intellektindən1, Ş.Sührəvərdi 
isə göyün nəfsindən2 bəhs edir. Kainatda hərəkətin mənbəyi də 
dünya əqli və ya göy nəfsinin iradəsidir.3 
Poetik düşüncə isə, belə yüksək missiyanı ancaq eşqə 
etibar edir. Nizami həm də təkcə göy cismlərinin yox, irili-
xırdalı bütün təbiət hadisələrinin hərəkətverici qüvvəsini eşqdə 
görür. Ən obrazlı deyimlərdən birini misal gətirək:  
           
 Eşqin yanğısıdan gözəl şey nə var? 
    Onsuz nə gül gülər, nə bulud ağlar.4 
 
İbn Sina məhəbbətə maddi və mənəvi varlığın iyerar-
xiyasında əlaqələndirici məqam kimi baxmışdır. Aşağı mərtə-
bədəki varlıq daha yüksək mərtəbədəki varlığın nuru ilə 
işıqlandığı üçün parıltısı və gözəlliyi artır.5  
Sən demə, ilkin materiya, forma və əlamətlər də mə-
həbbət qanunlarına tabe imiş. İbn Sinaya görə, ilkin materiya 
fitri məhəbbətə malikdir. «İlkin materiya öz çirkinliyini 
gizlətməyə çalışan eybəcər qadın kimidir; hər dəfə onun niqabı 
açılanda o, öz çatışmazlıqlarını əli ilə örtür».6  Burada ilkin 
materiyanın həmişə «paltarda», forma ilə birlikdə təzahür 
etdiyi, xalis şəkildə («özündə şey») isə insan üçün dərkolunmaz 
olduğu nəzərə çarpdırılır.  
Məhəbbətin mənəvi kamilliyin təməli olması həm də 
şərtidir. Yəni, ancaq sevərək gözəlləşmək mümkündür. Övlad, 
valideyn sevgisi, millət, vətən sevgisi, təbiətə, kainata, 
bəşəriyyətə – insanlığa bağlılıq, özünü dərk etməyin, dünyanı 
1 Аль-Фараби. Естественно-научные трактаты. Алма-Ата. 1987, 
стр. 287. 
2 Ş.Sührəvərdi. İşıq heykəlləri. – Şərq fəlsəfəsi. B., 1999, səh. 224. 
3 Yenə orada.   
4 Nizami Gəncəvi. Xosrov və Şirin, səh. 37. 
5 С.Б.Серебряков. Трактат Ибн Сины (Авиценны) о любви. 
Тбилиси, 1976, стр. 32. 
6 Ибн Сина.Трактат о любви.// С.Б.Серебряков. Эюстярилян 
ясяр, сящ. 51. 
 - 167 -
                                                          
dərk etməyin, Allahı dərk etməyin mənəvi yüksəliş yolları – 
ilahi eşq! İnsan ancaq dünyanın harmoniyasını, insan qəlbinin 
möhtəşəm zənginliyini, əqlin fitrətini, ilahi qüdrətin ecaz-
karlığını duymaqla gözəlləşir. Əql, bilik insanı daha nəcib edir. 
İncə strukturlar ona aşkarlandıqca, o özü də incələşir, zərifləşir. 
Bu mənəvi zəriflik sifətdə də təzahür edir.  
Şərqdə məhəbbətin böyük anlamı əsrlər keçdikcə, təəssüf 
ki, tarixdə qalmışdır. Əqli və dini tərbiyəyə xidmət edən ilahi 
eşq ideyası getdikcə solmuş, cırlaşmış və onun yerini fərdi 
məhəbbət tutmuşdur. Əlbəttə, bir oğlanın bir qıza olan 
məhəbbəti nə qədər ülvi, təmiz və böyük olsa, bir o qədər 
yaxşıdır. Bu həm də gələcək ailənin sağlam təməli deməkdir. 
Lakin ifrata varanda hər şey öz əksliyinə çevrilir. İnsanın öz 
həyatında və dünyada ən böyük arzu və idealını, ən ülvi 
hisslərini başqa bir şəxsdə tapması, onu həyatının mənasına 
çevirməsi poetik baxımdan nə qədər gözəl görünsə də, sağlam 
şüur və ictimai reallıq müstəvisində bir absurddur. Şərq isə 
məhəbbət məsələsində bu ifratı, bu absurdu ucalıq və ali məqam 
hesab edir. Şərq fəlsəfi düşüncəsinin çağdaş təmsilçisi olan Asif 
Əfəndiyev yazır: «Məcnun üçün dünya və Leyli birdir. 
Məcnunluqda məhəbbət insan iradəsinə bütünlükdə hakim olur. 
Bu hökmün əzəməti qarşısında hər şey aşiqə sönük görünür»1. 
Göründüyü kimi, rasional düşüncənin ifrat və absurd saydığını 
emonsional düşüncə etalon hesab edir. Lakin bu məhəbbətin, bu 
zirvənin həqiqi mahiyyəti açıldıqca sağlam şüur çətin suallar 
qarşısında qalır. Asif Əfəndiyev daha sonra yazır: «Başqaları 
üçün məhəbbət həyatın bəzəyidirsə, Məcnun üçün həyatın 
özüdür. Məcnun üçün dünyada məhəbbətdən qeyri heç nə 
yoxdur»2.   
Poemanın əsas ideyası, müəllif mövqeyi gözəl açılır. 
Həqiqətən də Məcnunluq eşqin zirvəsidir. Lakin, digər tərəfdən, 
həyatda cəfasını çəkməli olduğun, canını fəda etməli olduğun o 
qədər böyük ideallar var ki! Həyatın bütün mənasının tək bir 
nəfərə olan eşqlə məhdudlaşması  eşqin böyüklüyünə görə yox, 
1  Asif Əfəndiyev. İnam və şübhə, səh. 6.  
2  Yenə orada.  
 - 168 -
                                                          
ünvanın kiçikliyinə görə absurddur. Sonsuz hissin sonlu varlığa 
yönəldilməsi sözün müstəqim mənasında məcnunluqdur.  
«Məcnunluq» konsepsiyasına qarşı deyilənlərin heç də 
böyük miqyasda Füzuli fəlsəfəsinə qarşı olmadığını, şairin özü-
nü bir obrazla eyniləşdirməyin, onu Məcnun səviyyəsində qəbul 
etməyin qüsurlu olduğunu, bu məsələdə Füzulinin də bizi 
dəstəklədiyini göstərmək üçün onun «Səhhət və mərəz», 
«Mətləül-etiqad» əsərlərinə nəzər salmaq kifayətdir.  «Səhhət 
və mərəz» əsərində ruhun əsl mənzilini Məşuqluq və Aşiqlik 
məqamlarında və ya Əql məqamında deyil, onlardan daha 
yüksək olan Mərifət məqamında tapması heç də təsadüfi deyil. 
Bu məqamda «nə Əql gözünün ona baxmaq imkanı, nə də təbiət 
və duyğuların ona bir yolu, nə hüsnün ona bir nazı, nə də onun 
Eşqə bir ehtiyacı qalır».1 
Eşq ancaq əzəli-əbədi və sonsuz olan böyük yaradana 
ünvanlananda onun həddi-hüdudu olmaya bilər. Düzdür, Hegel 
də məhəbbəti insanın özünü başqasında tapması kimi izah edir. 
Lakin insan özünü sevdiyi şəxsdə tapa bilər, amma itirə bilməz. 
Özünü itirmək, öz iradəsini bütövlükdə başqa iradəyə təslim 
etmək, səcdə qılmaq, pərəstiş etmək, – bunlar  hamısı ilahi 
eşqin əlamətləridir.  
Yunus İmrə deyir:  
 
             İlahi bir eşq ver mənə, 
  Hardayamsa heç bilməyim. 
  Elə itirim özümü 
  İstəsəm də qoy bulmayım.2   
 
İlahi eşqlə fərdi eşqin bəzən fərqləndirilməməsi, birinə 
aid olanın başqasına da aid edilməsi eşqi həddindən artıq mü-
cərrədləşdirir ki, bu da Şərq poeziyasının daha çox rəmzlər üzə-
rində qurulmasından irəli gəlir.  
İlahi eşqin əlamətləri fərdi məhəbbətdə də qismən təzahür 
edə bilər. Amma mütləqləşdirilə bilməz. Maraqlıdır ki, Şərq 
1  M.Füzuli. Səhhət və mərəz. // Əsərləri, 5-ci cild. B., «Elm», 
1985, səh. 84-85. 
2  Yunus İmrə. Güldəstə. B., «Yazıçı», 1992, səh. 35.  
 - 169 -
                                                          
poeziyasında kişilər qadına məhəbbətlərini ifadə edərkən bu 
əlamətləri mütləqləşdirdikləri halda, əməli həyatda daha çox 
dərəcədə bunu qadınlardan gözləyirlər. «Kişinin sözü 
qanundur». Qadının nəyinki sərbəst seçimi yoxdur, onun kişi 
sözünü müzakirə etməsi də Şərq sevgisinin etalonuna sığmır. 
Halbuki, məhəbbət qarşılıqlı olduğu kimi, iradələrin 
məhdudlaşdırılması və bir-birinə tabe edilməsi də qarşılıqlı ol-
malıdır. Yəni könüllər bir-birinə təslim edilməlidir. 
Könlünü təslim etmiş adam daha başqasını sevə bilməz. 
O daha öz ixtiyarında deyil. Qısqanclıq hissi də bu kontekstdə 
ortaya çıxır. Çünki cismini naməhrəmə təslim etməmək asandır; 
öz sevgilisini qısqananlar bunu heç ağlına da gətirmirlər. Amma 
Şərq anlamında bakirəliyin pozulması heç də yalnız şəhvani 
əlaqəni nəzərdə tutmur. Həqiqi aşiq sevgilisinin sifətində hətta 
yad nəzərin də izini duyur. Başqasına sadəcə bir simpatiya, 
nəvazişli rəftar da bu cür mütləqləşdirilmiş sevgiyə xəyanət 
kimi dəyərləndirilə bilər. Hər şey sevginin dərəcəsi ilə inamın, 
etibarın dərəcəsi arasındakı nisbətdən asılıdır. Bir də insanın 
səmimilik, sadəlövhlük dərəcəsi ilə ətraf ictimai mühitin 
riyakarlıq dərəcəsi arasında nisbət nəzərə alınmalıdır. Çünki 
niyyətcə təmiz olan bir rəftar qarşıdakı tərəfindən (və eləcə də 
mühit tərəfindən) başqa cür qəbul oluna və yozula bilər. Mənim 
qəlbim təmizdir, kim nə düşünürsə düşünsün, – mövqeyi 
sevgilinin qəlbinə xal sala bilər. 
L.Tolstoyun «Hərb və sülh» romanında Nataşanın sə-
mimiyyətinə, saf məhəbbətinə heç kim şübhə etmir. Amma 
onun hissləri ilahi eşq səviyyəsinə qalxa bilmir və bu hisslər, bir 
tərəfdən mühitin, digər tərəfdən də gənclik ehtirasının 
həmlələrinə dözmür. Hələ yetkinləşə bilməmiş, kamillik zirvə-
sinə qalxmamış bir məhəbbət Kuragin kimi eşq dəllallarının 
məharəti qarşısında aciz qalır.       
Dezdemonanın sədaqətinə şübhə də təkcə Otello sev-
gisinin məhdudluğundan∗ yaranmır. Otellonu şübhələnməyə 
vadar edən naqis mənəvi mühit və riyakar insanlar olmasa idi, 
∗ İrqi və dini fərqlər ucbatından məhəbbət ilahi eşq səviyyəsinə 
yüksələ bilmir. «Özgəlik» sindromu vəhdətə mane olmaqla şübhələrə 
yer saxlayır.     
 - 170 -
                                                          
təbii qısqanclıq şübhə dərəcəsinə qalxmazdı. Lakin Otello 
sevgilisinə şübhə ilə yanaşa bildiyi halda, mühitə sadəlövh bir 
inam bəsləyirdi. O, yaqoların xoş rəftarına, mədəni görkəminə 
aldanmamaq və mühitin xislətini də nəzərə almaq üçün zəruri 
olan sosial idrak səviyyəsindən məhrum idi. Ona görə də 
otelloların saf məhəbbəti naqis mühitin qurbanı olmağa 
məhkum idi.            
Naqis ictimai mühit məhəbbətin qanadlarını qırmağa, 
yerə endirməyə və öz çirkabına bulaşdırmağa çalışır. Lakin iki 
könlün bir könüldə birləşməsi real ictimai zəmində mütləq 
mənada mümkün olmasa da, müxtəlif nisbətlərdə həyata keçir. 
Könüllərin ittifaqı hələ fərdi varlıqların inkarı deyil, sadəcə 
bundan sonra hər aşiq təklikdə yox, birlikdə özünü dünyaya 
qarşı qoyur və dünyanı duymağa, özündə ehtiva etməyə, 
mənimsəməyə çalışır. Həyatın bütün mənası, sevinci məhz 
dünya ilə təmasda ortaya çıxır. Sevən qəlbin nəzərində dünya 
daha gözəl, daha işıqlı görünür. Elə bil ki, bütün dünya onun 
sevincinə şərik olur. Başqalarına münasibət də dəyişir; kinin-
nifrətin yerini şəfqət və mərhəmət tutur.  
Sevgililər maddi dünyaya da, mahiyyət dünyasına da, 
xəyal dünyasına da sanki birlikdə səyahətə çıxırlar. Sevincləri 
də, kədərləri də bir olur. Daha doğrusu, birinin hissləri o 
birisindən qaynaqlanır. Sənə hər şey ona xoş göründüyü üçün 
xoş olur. Ən başlıcası isə səcdəgahları eyni olur, eyni ilahi 
qüdrətə pərəstiş edir və özlərini bu ilahi varlıqda birlikdə 
itirirlər.  
Müxtəlif dinlərə mənsub olub «fərqli tanrılara» sitayiş 
edən şəxslər bir-birini sevə bilər, amma bu eşq – ilahi eşq səviy-
yəsinə yüksələ bilməz. Sevgi burada ancaq ehtiras səviyyəsində 
üzə çıxa bilər. Onun ilahi səviyyəyə qalxması üçün dinlərin və 
tanrıların da birləşməsi lazımdır. Tanrı zatən vahiddir. Sadəcə 
insanların bu vəhdəti anlaması tələb olunur ki, buna da ya 
böyük əql, ya da böyük eşq yardımçı olur. Təsadüfi deyildir ki, 
Şeyx Sənan da aşiq olduqdan sonra «birsə həqq, cümlə din də 
bir»1, – deyirdi.  Onun dinlərin vəhdətindən keçən sevgisi məhz 
1  Hüseyn Cavid. Şeyx Sənan.– Əsərləri üç cilddə. I cild. B., 2003, 
səh. 414.    
 - 171 -
ilahi eşqin fərdi təzahürü və ya fərdi eşqin müqəddəslik 
zirvəsinə yüksəlişi idi.   
Fərdi məhəbbətin ilahi məhəbbətə qovuşması iki dam-
lanın əvvəlcə bir damlada birləşməsi və dəryaya birlikdə qatıl-
ması kimidir. Burada dərya ancaq ilahi eşqə mütabiq ola bilər. 
Bəs damlalar?  
Cismani vüsal sayəsində dünyaya gələn övlad valideyn-
lərin (nəsillərin) hansı isə cəhətlərinin genetik vəhdətidir. Bəs 
Şərq poeziyasının vəsf etdiyi ilahi eşq, ülvi məhəbbət necə bir 
vəhdəti ifadə edir? Könüllərin birləşməsi, ruhani vəhdət zamanı 
itirilən nədir, qalan nə?  Pak eşq sevənləri gözəlləşdirir, – 
deyirlər. Niyə?   
Ruhani eşqi təmin edən ancaq yüksək hisslər, nəcib 
duyğular olduğundan sevənlər mənən durulur, kristallaşır. 
Ruhun ruha qovuşması daxili mənəvi yüksəliş gətirir. Lakin bu 
ali məqam, ruhani vüsal hər sevənə qismət olmur.  
Asif Əfəndiyevin belə bir rübaisi var: 
   
Kamal meyvəsini dərən istərəm 
Canını eşqinə verən istərəm, 
Cismimi cismində görən çox oldu, 
Ruhumu ruhunda görən istərəm.  
 
Bəli, ruhun ruhla vüsalı indiki zəmanədə çətin hadisədir. 
Amma evlilik dövründə geniş mənada Mənlərin; xarakterlərin, 
dünyagörüşlərinin, zövqlərin, vərdişlərin, daxili meyarların bir 
araya gəlməsi qaçılmazdır. Bu zaman müəyyən məqamlarda 
uyğunluq olduğu kimi, fərq də ola bilər. Belə olan halda bu 
birləşmə nə vaxt daha dayanıqlı olar? İki eyni cür olanmı, yoxsa 
tam fərqli olanlarmı birləşəndə bütöv sistem  əmələ gətirə bilər?  
Burada biz məhəbbətin eyniyyət, yoxsa fərq üzərində 
qurulması sualı ilə qarşılaşırıq. Yəni kimlərin birliyi daha 
optimaldır; bir-birinə bənzəyənlərin, eyni cür düşünən, eyni cür 
yaşayanlarınmı, yoxsa fərqli görünən, fərqli düşünən və fərqli 
səmtə üz tutanlarınmı? İ.A.Krılovun durna balığı, xərçəng və qu 
quşu haqqında təmsili yada düşür. Hərə müxtəlif səmtə çəksə, 
hərəkət, inkişaf alınarmı? Ailədə hamı çəkici bir yerə döyməli 
 - 172 -
deyilmi? Müxtəlif xislətli, müxtəlif mahiyyətli insanlar «bir ipin 
üstünə odun yığa bilərlərmi»?   
Beləliklə, ilk yaxınlaşmada cavab eyniyyətin, uyğun-
luğun xeyrinə olur.  
Lakin diqqətlə yanaşdıqda başqa suallar da ortaya çıxır. 
«İki qoçun başı bir qazanda qaynamaz», «Sən ağa, mən ağa – 
inəkləri kim sağa», «Biri od olanda, o biri su olmalıdır», – 
sözlərini də atalar deməyibmi?   
Eyniyyətdən yeni bir şey yaranmaz. Yeni ancaq əkslik-
lərin vəhdətindən yaranır. İnkişafın təməlində, nəslin art-
masında da əsas şərt əksliklərin vəhdətidir. Kişini daha da 
qüdrətli göstərən cəhətlər qadın üçün kobudluq, qadını 
zərifləşdirən cəhətlər isə kişi üçün  zəiflik sayıla bilər. Qadın 
gözəlliyi kişi üçün arzuolunmaz cəhətdir. Təsadüfən deməyiblər 
ki, «qadına oxşayan kişidən, kişiyə oxşayan qadından uzaq 
dur».  
Söhbət ancaq zahiri görkəmdən və xarakterdən getmir. 
Söhbət həm də qabiliyyətdən, peşədən, əməli vərdişlərdən 
gedir. Əlbəttə, bu fərqi tam əks qütblər kimi vermək qüsurlu 
olardı. Yəni uyğun gələn, üst-üstə düşən sahələr də vardır. Hətta 
ola bilsin ki, bu ümumi sahə fərqlərə nisbətən daha çoxdur. 
Lakin baxdığımız halda məqsəd məhz fərqləri ön plana çəkmək 
və tamamlama imkanlarını üzə çıxarmaqdır. Təfərrüata 
getmədən obrazlı şəkildə əməli fəaliyyət sahəsində kişi ilə 
qadının bir-birini tamamlamasını bir binanın arxitekturasında 
sütunlarla naxışların, karkasla bəzək işlərinin nisbəti kimi 
təqdim etmək istərdik.  
Peşə və ixtisas fərqlərinin bir qismi fiziki fərqlərdən irəli 
gəlir. Məsələn, qadınların kişi ilə bərabərliyini onların traktorist 
və ya kombaynçı ola bilməsi ilə sübut etməyə çalışan sovet 
bərabərçiliyinin əslində nə qədər bayağı olduğu heç kimdə 
şübhə doğurmur. Hüquq bərabərliyinin ağır fiziki iş müstəvisinə 
keçirilməsi, əlbəttə, total bərabərləşdirmə siyasətinin təzahürü 
idi. Bəs Qərbdə indi də davam edən «bərabərlik» uğrunda 
mübarizə əslində nə üçündür?   
Ailəni dayanıqlı edən qadın ilə kişi arasında eyniyyət 
yox, fərqdir. Məhəbbət özü də bu fərqin sayəsində mümkün 
 - 173 -
                                                          
olur. Təsadüfi deyildir ki, Can Pol Sartr məhəbbəti həm də 
konfliktin bir forması kimi nəzərdən keçirir.1  
Bir çex filmində gənclərin ailə qurması üçün kompüterin 
xidmətindən necə istifadə olunduğu nəql olunur. Evlənmək 
istəyənlər öz zahiri göstəricilərini, arzu və istəklərini, zəif və 
güclü cəhətlərini məlumat bazasına daxil edirlər. Kompüter 
uyğun gələnləri seçir; gözəli gözəllə, uzunu uzunla, tənbəli 
tənbəllə, zəngini zənginlə, qəmgini qəmginlə və s. evləndirirlər. 
Əvvəlcə hər şey çox rahat gedir. Kim nə desə, o biri o saat 
razılaşır. Kim nəyi bilirsə, o biri də onu bilir. Kim nəyi baca-
rırsa, o biri də elə onu bacarır. Lazım olan başqa bir işi isə heç 
biri görə bilmir. Mübahisə yoxdur, amma inkişaf da yoxdur. 
Tezliklə bu həyatın yeknəsəq və darıxdırıcı olduğu üzə çıxır. 
Üstündən bir il keçdikdən sonra kompüter izdivacının 
nəticələrini yoxlamaq qərarana gəlirlər; məlum olur ki, 
evlənənlərin böyük əksəriyyəti artıq ayrılıblar.  
O sistem dayanıqlıdır ki, onun elementləri bir-birini 
təkrar etmir, – tamamlayır. Hər bir varlıq isə daha dayanıqlı 
vəziyyətə keçməyə, özünün bütövlük, kamillik həddinə çatmağa  
cəhd göstərir. Biz bu universal meylə şərti olaraq tamamlama 
məhəbbəti deyəcəyik.  
Maraqlıdır ki, qədim çin fəlsəfəsi daosizmdə dünyanın iki 
fərqli başlanğıcı sayılan İn və Yan kişi və qadın cinsləri kimi 
təqdim olunur. Yerdə qalan nə varsa, hamısı onların 
birləşməsindən yaranmışdır. Qədim çin mənbələrindən biri olan 
«İtszin» əsərində deyilir: «Dünyanın yaranması ilkin bütövlük 
olan Xaosun öz-özünə bölünməsinin nəticəsidir. Xaos, yaxud 
Vahid nəfəs əvvəlcə iki qütbə bölündü: işıqlı fəal kişi başlanğıcı 
Yan və qaranlıq passiv qadın başlanğıcı İn; bu «iki 
başlanğıc»dan dünyanın dörd tərəfinə uyğun olan «dörd obraz» 
ayrıldı».2 Zərdüşt təliminə görə də dünya əksliklər üzərində 
qərar tutur. Hegel də inkişafın təməlini əksliklərin vəhdətində 
axtarır. Şəhvani hissin və ailənin əsasında da məhəbbətin bu 
növü dayanır.  
1 Проблема человека в западной философии. М., Прогресс, 
1988, стр. 210.  
2 Антология даосской философии. М., 1994, стр. 6. 
 - 174 -
                                                          
Eyni olanlardan nə isə yeni bir şey əmələ gələ bilməz. 
Fərqli olanlar da hər hansı bir münasibətə, əlaqəyə girməsələr 
yeni heç nə yaranmaz. Ona görə də, söhbət fərqli tərəflərin 
təmasından, əksliklərin vəhdəti və mübarizəsindən gedir.  
İlk məhəbbət və ilahi eşq eyniyyət məhəbbətinə əsaslansa 
da, sevgini göydən yerə endirən, potensial haldan aktual hala 
keçirən, onun cismani dünyada proyeksiyası və  canlı həyati 
forması – şəhvət duyğusu, heyvani nəfs, erotik məhəbbətdir. 
Ziqmund Freyd hətta bütün başqa hisslərin də təməlində məhz 
şəhvət hissinin dayandığını iddia edir.1 İndi az qala bütün Qərb 
dünyası bu fikirdədir. Amma bu, Avropanın tapıntısı deyil. 
Həmin ideyanın daha mükəmməl forması hələ orta əsr İslam 
Şərqində irəli sürülmüşdü. Ş.Sührəvərdi yazırdı: «Bütün 
hərəkətverici və dərkedici qüvvələrin daşıyıcısı heyvani 
nəfsdir».2 Lakin Şərqdə bunu da bilirdilər ki, bu «qüdrət» 
heyvani nəfsin insanın iç dünyasında, ümumi nəfsin 
strukturunda yüksək məqam tutmasından deyil, əksinə, ən aşağı 
pillədə qərar tutmaqla bədənə daha yaxın olmasından, bədənlə, 
cismani enerci ilə bilavasitə təmas imkanından irəli gəlir.  
Ehtiras ülvi hisslərlə müqayisədə aşağı pillədə dayansa 
da, olduqca güclü bir hissdir. Çünki həyatın dibindən, canlı 
olmağın təbiətindən, genetik məzmundan çıxır. İnstinktiv 
səciyyə daşımaqla əql və iradəyə birbaşa tabe deyil. Rene 
Dekart yazır ki, «ehtiras iradə ilə yaradıla bilməz. Yaranmış 
ehtirasdan da sadəcə iradi cəhdlə qurtulmaq mümkün deyil».3 
Xristianlığın məhəbbət ideologiyası isə nəinki sevginin 
şəhvətlə əlaqəsini inkar edir, hətta bütövlükdə şəhvətə, ehtirasa, 
cinsi məhəbbətə qarşı yönəldilmişdir. Dini inam hissinin də əsas 
meyarlarından biri məhz şəhvətdən imtinadır. Bu, xristian 
ruhaniliyinin, din xadimi olmağın da tələblərindən biridir. Keşiş 
və ya rahibə nəinki naməhrəmə başqa gözlə baxa bilməz, hətta 
ümumiyyətlə sevə bilməz və ailə qura bilməz. Monastır da 
1  Bax: З.Фрейд. Введение в психоанализ. Лексии. М., 
1989. 
2 Ş.Sührəvərdi. İşıq heykəlləri. – Şərq fəlsəfəsi. B., 1999, səh. 218. 
3 Рене Декарт. Сочинения в двух томах. Том 1. М., 1989, стр. 
501. 
 - 175 -
məhz İsaya qulluq etmək naminə şəhvani hissdən imtina 
ideyasından törəmişdir. Lakin bu imtina heç də asanlıqla asan 
əldə olunmur və çox vaxt insanın özü özünü aldatmasından, 
başqalarının nəzərində «müqəddəs» obrazı yaratmaq riyasından 
başqa bir şey deyil. Bir insanın sosial-dini mükəlləfiyyət kimi 
üzərinə götürdüyü «şəhvətdən uca durmaq» missiyasının daxili 
dramatizmi Lev Tolstoyun «Sergi Ata» əsərində böyük ustalıqla 
qələmə alınmışdır. Dini xidmətdə olan insanlara ancaq nəcib 
hisslərlə yaşamaq və heyvani nəfsdən, şəhvət duyğusundan 
uzaq olmaq, xüsusən onun yanına etiraf üçün, «günahlarının 
bağışlanması» üçün gəlmiş, ona pənah gətirmiş qadınlara «pis 
gözlə» baxmamaq kimi tələblərin qoyulması normal görünür. 
Amma ailə qurmamaq tələbi həm də övlad məhəbbətindən 
məhrum edilməkdir. Təsadüfi deyildir ki, «məgər İsaya mə-
həbbət digər məhəbbət formalarını mütləq istisnamı etməlidir», 
–  sualı Qərb mütəfəkkirlərini də daim narahat etmişdir. 
E.Voyniçin «Ovod» əsərində, bir tərəfdən, keşiş Montanellinin 
faciəsi; dini-inzibati borc və saf məhəbbət arasında tərəddüdləri, 
öz atalıq haqqını gizlətmək məcburiyyətində qalması, digər 
tərəfdən də, Ovodun həqiqəti bildikdə bu icbari riyakarlığa qarşı 
üsyanı əks etdirilmişdir. Ülvi hisslərin bir-biri ilə 
qarşılaşdırılması, «hansı məhəbbət, hansına qurban veril-
məlidir?», – kimi üzücü suallar, əlbəttə, həyatı ağırlaşdırır. Belə 
əlavə yük isə ruhun uçması, öz tayını tapması və mənəvi 
bütövlük kəsb etməsi üçün ancaq əngəldir.  
Universal xristianlıq sevgisi, sən demə bir o qədər də 
universal deyilmiş. Başqalarına qarşı universal mərhəmət təlqin 
edən, şəhvani hisslərin fövqündə durmağa səsləyən bu təlim 
bəzən insanın özünə qarşı xeyli sərt olur. Hər bir ifrat isə öz 
əksliyinə çevrilir. Bəlkə də elə bununla bağlıdır ki, indi xristian 
dünyasında cinsi məhəbbət, hətta ailə xaricində normaya 
çevrilmiş, şəhvət hissi özü universallaşdırılmışdır. Xristianlığın 
qoyduğu mənəvi qadağalar həyat reallıqlarının fövqündə 
dayandığından indi çox vaxt simvolik səciyyə daşıyır.  
Ailənin sonrakı fazasında, övladlar əmələ gəldikdən 
sonrakı mərhələsində eyniyyət məhəbbəti daha həlledici rol 
oynayır; həm fərdi məhəbbətdə övladların taleyi ilə bağlı birgə 
məsuliyyət hissi tamamlama səciyyəli cinsi cazibəni üstələyir, 
 - 176 -
həm də övladlara yönəldilmiş yeni tipli münasibətlər yaranır. 
Bu, – valideynin övlada məhəbbətidir. Valideyn uşağında 
özünün ikinci varlığını, həyatının öz cismindən kənardakı 
mövcudluğunu görür. Daha doğrusu, genetikanı bilməsindən 
asılı olmayaraq, ona belə gəlir. Ta o vaxta qədər ki, uşaq 
böyüyüb başqa bir xarakter, başqa bir mənlik nümayiş 
etdirməsin. Bu başqalıq, «yadlıq» əlaməti üzə çıxanda 
məhəbbət elə bil ki, daşa çırpılır. Amma sınmır. Çünki valideyn 
neçə illər ərzində qəlbində bəslədiyi eyniyyət ümidini 
itirməmək üçün faktları qulaq ardına vurur, dərinə getmir, 
reallığı anlamağa çalışmır. Fərq çox böyük olmayanda, acı 
nəticələrə gətirməyəndə hər şey təbəddülatsız ötüşür. Tək-tək 
hallarda – fərq özünü təkidlə büruzə verən- də, qarşıdurmaya 
keçəndə məhəbbət içindən sarsılır. Bu valideynliyin faciə 
məqamıdır. Bu məhəbbət, xarakterinə görə ilk məhəbbəti 
xatırladır.  
Valideyn məhəbbəti genetik eyniyyət duyğusundan ya-
ransa da, ilk məhəbbət insanın idealının kənarda mövcudluğuna 
olan münasibətidir. Əlbəttə, yeniyetmənin cinsi hissiyyatı hələ 
təzəcə formalaşarkən, onun özünün də hələ anlamadığı bir 
sövq-təbii ilə qəlbində əks-cinsdən olan ideal obraz yaranır. Bu 
da əslində genetik olaraq ötürülmüş hissiyyatdır. Əlbəttə, bu 
obraz hələ tam formalaşmamışdır, konturları aydın deyil, – 
amorfdur. Amma fərqi yoxdur. Yeniyetmə özü də bilmədən 
kənarda bu obrazın gerçəyini  axtarır. Və hər hansı bir təsadüf, 
gerçəyin hər hansı bir əlamətinin bu obraza uyğun gəlməsi 
yeniyetmədə axtardığını tapmaq duyğusu, tam eyniyyət 
əminliyi yaradır. Bu duyğu elmdə kəşfi, əməli axtarışda ixtiranı, 
bədii yaradıcılıqda sezgini, ilahi ünsiyyətdə vəhyi xatırladır. Bu, 
– möhtəşəm və əsrarəngiz bir duyğudur. Və bundan sonra onu 
inandrmaq çətindir ki, bu gerçək əslində onun idealından çox 
fərqlidir. Çünki o daha gerçəyi görmür («ilk məhəbbət kor 
olar»), onun simasında öz idealını görür. Və bu aldadıcı 
eyniyyət duyğusunun parçalanması üçün neçə-neçə faktların 
möhkəm zərbələri ilə üzləşmək lazım gəlir. Ağıl deyir ki, bu o 
deyil. Amma qəlb yenə də «öz çaldığını çalır».    
Valideyn məhəbbəti qismən yaradıcılıq məhəbbətini də 
xatırladır. Yəni yaradanın öz yaratdığına sevgisi kimidir. Bir 
 - 177 -
                                                          
rəssamın öz tablosuna, bir bəstəkarın öz musiqisinə, bir 
yazıçının öz romanına bəslədiyi münasibət də bu qəbildən- dir. 
Çünki yaradıcılıq məhəbbəti də əslində eyniyyət məhəb- bətinin 
formalarından biridir. Sənətkar əvvəlcə öz qəlbində yaratdığı 
obrazı, öz qəlbinin bir guşəsini gerçəkliyə transfer edir və 
yaratdığı əsərin simasında özünün ikinci (bəlkə də daha əsas) 
həyatını yaşıyır.  
Övladın valideynə məhəbbəti də eyniyyət məhəbbəti- nin 
bir forması olmasına baxmayaraq, xeyli fərqli məqam- lara 
malikdir. Valideynlik hissi instinktiv səviyyədə heyvan- lara da 
aid olduğu və məqsədyönlü qayğı və himayə ilə müşayiət 
olunduğu halda, balalar böyüdükdən sonra onların valideynə 
məhəbbəti və ya hər hansı bir qayğısı müşahidə olunmur. Platon 
burada ancaq leyləyin istisna olduğunu xüsusi qeyd edir. Bu 
kontekstdə Platon yüngül- qanadlı erosla leyləyin timsalında 
məhəbbətlə qayğının müqayisəsini verir.1     
Övladlıq duyğusu hissənin tama, yaradılmışın yaradana 
münasibətini ifadə edir. Bu mənada ilahi eşqə bənzəyir. 
Şagirdin ustada, hər bir şəxsin öz həyat və amal idealına 
münasibəti də bu qəbildəndir. Milli ruh, vətən sevgisi də 
eyniyyət məhəbbətinin məhz bu aspektdəki formalarıdır. Yəni 
insan özünü millətin və ya Vətənin bir parçası kimi duya bilirsə, 
– deməli, bu ülvi hissdən məhrum deyil.  
Göründüyü kimi, məhəbbətin formaları çoxdur. Amma 
ən çox işlənən və dar mənada məhəbbət anlayışına yiyə çıxan 
fərdi (cinsi) məhəbbətdir ki, o da eyniyyətdən yox, fərqdən 
qidalanır. Tamamlama məhəbbəti ümumdünya cazibəsinin də, 
bəşər nəslinin davam etməsinin də əsasında durur. Və bu hiss 
mənəvi dünyanın qeyri-şüuri fəzasına aiddir. Onun yaranması 
da, uğurla sonuclanması da taleyin, qədərin işidir.  
İnsan bütün potensial məhəbbət enercisini ancaq bir 
səmtə yönəltsə, tənasüb pozular, ahəng itər.  
İstənilən ifrat haramdır.  
Əlbəttə, aşiq olmaq adamın özündən asılı deyil. Amma 
onu tənzimləmək, digər ali hisslərlə tamamlamaq insanın öz 
1 Платон. Собрание сочинений в четырех томах. Том 1. М., 
1990, стр. 267.  
 - 178 -
                                                          
işidir; insanlıq borcudur. İnsanlıq aşiqliyə qurban verilə bilməz. 
İfrata vardırılan eşq istənilən halda faciə ilə sonuclanır. Vüsal 
olmayanda bu hissin faciəyə gətirəcəyi aydındır. Bəs vüsal 
olanda necə?   
Yeri gəlmişkən, şairlər belə böyük eşqləri nəyə görə 
vüsalla tamamlamırlar? Çünki vüsal ideallaşdırılmış eşqin 
qənimidir. Həsrət isə, əksinə, eşqi daha da alovlandırır.  
Nəsimi deyir: 
 
   Səndən irağ, ey sənəm, şamü səhər yanaram, 
        Vəslini arzularam, dəxi betər yanaram. 
        Məndən irağ olduğun bağrımı qan eylədi, 
        Oldu gözümdən rəvan  xuni-cigər, yanaram.1 
 
Bu misralar Şərq poeziyası üçün çox səciyyəvidir. 
Məhəbbətdən ancaq vüsalaqədərki mərhələdə, əlçatmazlıq- dan 
doğan yanğı, həsrət hissi, qəm-kədər vəsf olunur. Bu məhəbbət 
real həyat müstəvisinə, insanlararası münasibətə tətbiq olunmaq 
üçün deyil. Çünki qarşı tərəfə adekvat olmayan münasibət 
bəslənir və reallıqla üzləşdikdə heç də hər şeyin fərz edildiyi 
kimi olmadığı üzə çıxır. Yəni evlənmək üçün, ailə qurmaq üçün 
sevgi əsas şərt olsa da, kafi şərt deyil. Ailə qurarkən insan istər-
istəməz həyatın nasiranə reallıqları ilə də üzləşməli olur. 
Sevdiyi insanla da sonrakı münasibətlər istər-istəməz bu 
reallıqlarla vasitələnir. Əlbəttə, bütün bunlar qabaqcadan nəzərə 
alınsa, bütün hisslər bir hissə müncər edilməsə, sevənin 
qəlbində sevgilidən başqa  həyatı reallıqlar üçün də yer 
saxlansa, belə sevginin ömrü uzun ola bilər. İfrata varmış 
hissiyyat isə reallığa sığmadığı üçün parçalanmağa məhkumdur.  
Bəli, aşiq olmaq adamın özündən, yəni iradəsindən asılı 
deyil, amma səviyyəsindən asılıdır. İfrata varılması, hansı isə 
hissin mütləqləşməsi mənəvi aləm ahəngdar inkişaf etmədikdə, 
intellektual-mənəvi səviyyənin hələ aşağı olduğu çağlarda 
mümkündür. Təsadüfi deyildir ki, adətən ilk məhəbbət  ifrata 
varır. Və bu da təsadüfi deyildir ki, müdriklərimiz «ilk 
məhəbbətin gözü kor olar», – demişlər. İlk məhəbbət – dərk  
1 Nəsimi. Seçilmiş əsərləri. B., «Azərnəşr», 1973, səh. 127. 
 - 179 -
olunmamış, insanın özü üçün aşkarlanmamış məhəbbətdir. Yəni 
burada şüur yox, qeyri-şüuri başlanğıc (aşkarlanmayan şüur) 
həlledici rol oynayır. Bundan başqa, bu yaş həddində insanın 
digər böyük duyğuları – valideyn qarşısında borc, millət və 
vətən sevgisi, insanlıq məsuliyyəti hələ formalaşmamış 
olduğundan, tez baş qaldıran bir hiss mənəvi aləmdəki bütün 
boşluğu dolduraraq öz monopoliyasını yaradır. Bu hiss 
Səmərqəndi, Buxaranı bir gözəlin qara gözlərinə qurban 
verməkdən daha güclü bir hissdir. Çünki öz həyatını vermək 
əzmindədir. Hətta daha çox; dünyada böyük, gözəl, möhtəşəm 
nə varsa, – hamısı bir fərdi məhəbbətə qurban verilə bilərmiş.  
Əlbəttə, poeziyada önəmli olan hissdir. Lakin bir hiss 
tərənnüm olunurkən, yerdə qalan hər şey yaddan çıxarılır. Ona 
görə də poetik təfəkkürlə çox da uzağa getmək mümkün deyil. 
Real həyatda isə sevgi hisslə əqlin vəhdəti şəklində təzahür 
etməlidir. Sadəcə, insanın öz hisslərini anlamaq və onu reallıq 
müstəvisinə keçirə bilmək səriştəsi olmalıdır. Özünü hisslərin 
ixtiyarına buraxmaq fərdi azadlığın yüksək dərəcəsi olsa da, 
hissləri cilovlamaq, ictimai reallığı, başqalarının varlığını və 
hisslərini də nəzərə almaq sosial yetkinliyin, şəxsiyyət 
azadlığının yüksək təzahürüdür. Məhz sosial müstəvidə 
məhəbbətin duyğusal komponenti ilə yanaşı, əqli komponenti 
də inkişaf edir.  
Şərqdə isə hiss əqlə yer qoymur. Görünür, belə bir dis-
balansın nəticəsidir ki, fərdi məhəbbətinin əsiri olanlar, nəinki 
başqa insanların, heç sevgilisinin də duyğularına sayğı ilə 
yanaşmırlar. Sevgili üçün dünyaları verməyə hazır olanlar onu 
duymaq və bu duyğuya hörmət bəsləmək «əziyyətinə» qatlaşa 
bilmirlər. Bunun nəticəsidir ki, «qız qaçırmaq» ənənəsi kimi 
vəhşi bir hala haqq qazandıranlar da tapılır. Və bəzən bunu 
böyük məhəbbətin sosial maneələrə qarşı mübarizəsi kimi 
dəyərləndirirlər. Bəs qız özü razı olmayanda belə bir addım 
atanlar hansı mənəvi mühitin yetirmləridir? Qərbdə bu ancaq 
cinayət kimi qiymətləndirilir. Bizim hüquq normalarına görə də 
belədir. Amma bəs bunu adət kimi qələmə verməyə çalışanların 
nəzərində necə?   
Belə halların baş verməsi hissin böyüklüyündən yox, 
intellektin zəifliyindən, digər hisslərin və həyatın mənası haq-
 - 180 -
qında, insanın sosial və mənəvi məsuliyyəti haqqında bilgilərin 
azlığındandır.  
Hissin böyüklüyü bəzən onun hələ diferensiallaşmamış 
olmasının nəticəsidir. Hisslərin tərbiyə olunması, insanın öz 
hisslərini dərk etməyə çalışması və onları fərqləndirməsi, təsnif 
etməsi, səbəblərini anlaması mənəvi-intellektual inkişafın 
məqamlarıdır. Yəni məhəbbət ancaq hiss müstəvisində deyil, 
intellekt müstəvisində də nəzərdən keçirilməlidir. Güclü hissin 
idarə olunması üçün dərin düşüncə, sosial-mənəvi məsuliyyət 
və böyük iradə tələb olunur. Horatsi demişkən, əqllə  idarə 
oluna bilməyən böyük qüvvə öz məxsusi ağırlığı altında 
əzilməyə məhkumdur. Mənəviyyatsız adamın ağıllı olması 
ziyan verdiyi kimi, ağılsız adamın da hissiyatının güclü olması 
ziyanlıdır. 
Yuxarıda Əbu Turxandan misal gətirdiyimiz rübaidə 
diqqət tarixən «gül» və «bülbül» təşbehlərinin mənasının dəyiş-
məsinə yönəldilmişdi. Başqa bir şeirində Əbu Turxan bülbülün 
gülə sevgisini vətən hissi ilə əlaqələndirir: 
 
Elə ki, bülbül ahu-zar edir, 
Gülə sevgisini bil, izhar edir, 
Gül ona vətəndir, burda sevənlər 
Vətəni özünə nazlı yar edir.  
 
Lakin təəssüf ki, sonralar İslam şərqində renessans dövrü 
keçdikdən, hisslər öz əvvəlki yüksək məzmununu itirdikdən, 
hikmət mərtəbəsindən zövq-səfa mərtəbəsinə endikdən sonra 
eşqin hüdudları da məhdudlaşmış, gül-bülbül münasibəti də 
ancaq oğlanla qız arasında münasibət çərçivəsinə salınmışdır.  
Milli hiss, vətən sevgisi fərdi sevgidən ilahi sevgiyə yük-
səliş yolunda bir məqamdır!  
Düzdür, Şərqin qızıl dövründə, mənəvi yüksəliş zəma-
nəsində intişar tapmış sufi fəlsəfəsi millət və ya vətən  mər-
hələsində dayanmadan, birbaşa ilahi eşq mərhələsini vəsf edir. 
Allaha ünvanlanan sevginin isə reallıqdan qorxusu yoxdur, 
çünki o maddi dünyanın, reallığın fövqündədir. Lakin təəssüf 
ki, Şərq poeziyasında çox vaxt eşq dini hissin gücləndirilməsi 
və təlqini üçün bir vasitə olmaqdansa, Allah ideyası eşqin 
 - 181 -
                                                          
böyüklüyünü ifadə etmək üçün bir vasitə kimi istifadə olunur. 
Miskin aşiqin dini hissi də vüsal həsrətindən qaynaqlanır və 
burada yenə nazlı yar, nigar obrazlarından istifadə olunur:   
 
Canımı yandırdı şövqün, ey nigarım, qandasan? 
Gözlərim nuri, iki aləmdə varım, qandasan? 1 
 
Yaxud: 
 
Ağıl onun yollarında heyran gəzir hər zaman, 
Ürək isə ayağına baş qoyaraq verir can. 
Hüsnün tərif etmək üçün sözü çatmaz hikmətin, 
Aşiq özü, məşuq özü, budur sirri qüdrətin. 2 
 
Yaxud: 
Eşidirəm sözünü, 
Görəmmirəm üzünü, 
Üzünü görmək üçün 
Canım venməyim gəlir.3 
 
Göründüyü kimi, Nəsimi də, Əssar Təbrizi də, Yunus 
İmrə də ilahi obrazı insanlar üçün nəzərdə tutulan epitetlərlə 
təqdim edir, Allahı insan qiyafəsində təsəvvür edirlər. Bu, bir 
növ yunanların gözəllik allahına münasibətini xatırladır.  
Lakin yunan mifologiyasından və panteizmdən fərqli 
olaraq, Allahı insan və ya təbiət sitmasında deyil, belə möh-
təşəm varlıqların, əsrarəngiz gözəlliyin yaradıcısı olmaqla on-
lardan yüksəkdə dayanan və daha möhtəşəm olan bir varlıq 
kimi təsvir etmək təşəbbüsləri də vardır. Əssar Təbrizi poe-
masının girişində, məhz Allaha ithaf bölməsində bu eşqi təbiət, 
kainat miqyasında, Allahın yaratdıqlarının sonsuzluğu və 
əzəməti ilə təqdim edir:    
 
Böyük dağlar qucağında mürgüləyən qayalar, 
1 Nəsimi. Seçilmiş əsərləri, səh. 149. 
2 Əssar Təbrizi. Mehr və Müştəri. B., «Yazıçı»,1988, səh.8-9. 
3  Yunus İmrə. Güldəstə. B., «Yazıçı», 1992, səh. 67.  
 - 182 -
                                                          
Ondan işıq alan kimi əlvan rəngə boyanar. 
Parlaq günəş qapısında, gözətçidir, keşikdir, 
Bil ki, onun qarşısında zərrədən də kiçikdir.1 
 
Bu, Allahın qüdrətini ifadə etmək üçün gətirilən təş-
behlərdir. Allaha olan sevgi də onun böyüklüyü və əzəməti 
qarşısında pərəstiş duyğusunun sevgiyə transformasiyasıdır. 
Görünür, Şərqdə elmi-fəlsəfi anlayışlar hələ tam formalaş-
madığından, yaxud bədii təfəkkürün amorf, sinkretik ifadə 
ənənəsi daha güclü olduğundan konkret təfəkkür müstəvisində 
fərqli olan müxtəlif mənəvi təzahürlər, hissi yaşantılar eyni bir 
obrazda, baxılan halda eşq metaforasında ümumiləşdirilir. Bəli, 
söhbət məhz müstəqim mənada eşqdən yox, daha çox 
mətləbləri, mənaları ehtiva edən rəmzləşmiş eşqdən gedir. Hətta 
Qurani-Kərimdən və ondan əvvəlki dini kitablardan məlum olan 
insanın əvvəl gildən düzəldilməsi, sonra isə ona ilahi ruh 
üfrülməsi haqqında bilgini Cəlaləddin Rumi «sonra Allah bu 
gilə məhəbbət nəfəsi üfürdü»2, – kimi qələmə alır. Yəni ruh da 
məhəbbət obrazına girir. 
Şərqdə məhəbbətin universial anlamına gətirən dünyanın 
vəhdəti, hər şeyin vahid Allahla bağlı olması ideyası Hegel 
tərəfindən bir qədər başqa formada təqdim olunur: «Mütləq, eli 
bil ki, xeyirxahlıqla təkcələri özündən ayırır və onların öz 
varlığından həzz almalarına imkan verir; elə bu həzz özü də 
onları yenidən mütləq birliyə dəvət edir».3 Hegel Mütləqə 
(Allaha) aid etdiyi birləşdirmə gücünü «Mən»ə də aid edir. 
Əvvəlcə bir-birinə münasibəti olmayan tərəflər «Mən»in 
mənəvi enercisi ilə (Şərq anlamında eşqin gücü ilə) cəzb 
olunurlar. «Mən», elə bil ki, yanar soba, atəş olaraq bir-birinə 
etinasız olan müxtəlifliyi ağuşuna alır və birləşdirir».4 
1  Əssar Təbrizi. Yenə orada. 
2 Bax: Гегель. Энциклопедия философских наук. Том 3. Фило-
софия духа. М., «Мысль», 1977, стр. 401 
3 Гегель. Энциклопедия философских наук. Т 1.  Наука логики. 
М., «Мысль», 1974, стр. 158. 
4  Yenə orada.  
 - 183 -
ğulayır:   
                                                          
Şərq şairləri gözəllik qarşısında da pərəstiş etdiklərindən 
onların gözəllərə ithafı ilə Allaha ithaflarını fərqləndirmək çox 
çətindir. Füzulinin Leyli və Məcnunu buna ən gözəl misallardan 
biridir. Kim isə məcnunluğu bir oğlanın bir qıza məhəbbətinin 
ən yüksək poetik ifadəsi kimi dəyərləndirdiyi halda, bir başqası 
bunu ilahi eşqin bədii təcəssümü hesab edir. Füzuli irsini tədqiq 
edən akademik Fuad Qasımzadə yazır: «Füzuli real eşq yolunda 
canından keçməyə hazır olan aşiqdir. Bu məsələ ətrafında da 
müxtəlif fikir və mülahizələr vardır. Füzulinin guya yalnız ilahi 
eşq, Allaha məhəbbət yolunda canından keçməyi və Allaha 
qovuşmağı irəli sürdüyünü söyləyirlər. Yuxarıda belə 
nümunələrin olduğunu biz də söyləmişdik və bunu idealizm, 
panteizm və sufizmin müəyyən təzahür formaları, ünsürləri və 
təsiri ilə əlaqələndirmişdik. Lakin … şair bunu real eşq yolunda 
da rəva bilir və sevgilisi üçün candan keçməyi, həyatı nəzir 
deməyi, fəda etməyi tərəddüdsüz və peşmançılıq çəkmədən 
söyləyir».1 Doğrudan da, Füzulidə bəşəri eşqi, nəfsani 
duyğuları tərənnüm edən şeirlər çoxdur. Bəzən şair özü 
mövqeyinin zahidlərdən fərqli olduğunu xüsusi vur
 
 Məhəbbət ləzzətindən bixəbərdir zahidi-qafil. 
 Füzuli, eşq zövqün zövqi-eşqi var olandan sor. 2 
 
Mövlana Cəlaləddin Ruminin poeziyasında da eşq daha 
çox dərəcədə ilahi eşqin ifadəsi kimi səciyyələndirilir. Professor 
Yusif Rüstəmov yazır: «Cəlaləddin Ruminin bütün yaradıcılığı 
İlahi eşqi tərənnüm etmək üstündə qurulub. O, sübut etməyə 
çalışırdı ki, eşq insanın vücuduna xoş yüngüllük gətirən, onu 
göylərə yüksəldən qanaddır. Eşqin qarşısında uca dağlar əriyir, 
hərəkət etməyə başlayır, acı şey dadlı şeyə, kədər səfaya, torpaq 
qızıla, dərd-azar sağlamlığa, üzüntü sevincə, fəlakət uğura 
çevrilir. «Ölü qəlblər dirilir, kölələr ağa olur, dəmir yumşalır, 
1 Fuad Qasımzadə. «Qəm karvanı», yaxud zülmətdə nur (Fü-
zulinin dünyagörüşü). B., «Azərnəşr», 1968, səh. 145.  
2 Məhəmməd Füzuli. Əsərləri. I cild. B., 1958, səh. 151.  
 - 184 -
                                                          
daş əriyir»».1 Burada biz əslində bir qədər əvvəl İbn Sina və 
Nizami tərəfindən irəli sürülmüş eşq konsepsiyasının davamını, 
poetik təkamülünü görürük.  
Mövlana öz eşq təliminin izahını da verir: «Allah ona 
(aşiqə) səbəbsiz olaraq bu varlığı vermişdir. O, comərd ər də 
səbəbsiz olaraq Allah vergisini Allaha bağışlayır».2 Lakin sual 
olunur ki, Allah doğrudandamı insanlara varlığı və bu hissi ona 
geri qaytarmaq üçün vermişdir? Hətta bu belədirsə də, Allahı 
sevməyin yolu insanları və təbiəti sevməkdən keçməli deyilmi? 
Axı, başqa bir yaxınlaşmaya görə yerdə və göydə olan bütün 
gözəlliklər Xaliqin təzahürüdür. Əlbəttə, biz bu fikri panteist 
yozumunda demirik. Allahın, insan və təbiətin fövqündə 
dayandığına şübhə etmirik. Amma bu fövqəlqüdrətin insanlarda 
və təbiətdə də təzahür etdiyini söyləyənlərə tam etinasız da ya-
naşa bilmərik. Bu, incə bir məqamdır.  
Vaxtilə böyük İbn Sina bu məsələyə aydınlıq gətirməyə 
çalışmışdır: «Elələri də var ki, nəfsi Allah hesab edirlər, – 
kafirlərin dediklərindən yüksəkdə dayan, – guya o müəyyən bir 
tərzdə hər şeydə o iştirak edir: bir halda – təbiət, digər halda – 
zəka və üçüncü halda – nəfs. Lakin o bunların 
birləşdirilməsindən yüksəkdə dayanır».3 Gözəl deyilmişdir. 
Allah yeganə həqiqi varlıq olaraq bütün yaradılmışların 
fövqündədir. Lakin biz onu onun yaratdıqları vasitəsi ilə 
olmasa, bəs necə dərk edərik? Ona olan sevgimiz və 
pərəstişimiz də onun yaratdıqlarına heyranlıq və sevgidən başqa 
necə ifadə oluna bilər? Axı, Allah insanlara bütün həqiqətləri, 
ən böyük həqiqət olan varlığın özünü – Allahı dərk etmək 
dərəcəsində bilgi verməmişdir. Axı, ruh insan üçün 
əlçatmazdır.4  
İnsana verilmiş məhdud idrak qabiliyyəti əslində yalnız 
müəyyən məkan və zaman hüdudunda baş verən sonlu 
1Yusif Rüstəmov. Mövlana Cəlaləddin Ruminin sufilik fəlsəfəsi. B., 
«Azərbaycan Universiteti» nəşriyyatı, 2002, səh. 122. 
2 Yenə orada. 
3 Ибн Сина. Книга о душе. – Избранные философские 
произведения. М., 1980, стр. 395. 
4 Qurani-Kərim .İsra surəsi, 85-ci ayə. 
 - 185 -
                                                          
hadisələrin öyrənilməsi üçün yetərlidir. Sonsuzluğu, əbədiyyəti 
məntiqlə dərk etmək mümkün olmadığı kimi, duyğu ilə tam 
ehtiva etmək də mümkün deyil. Qeyri məyyənlik insanı bir 
tərəfdən, cəlb edirsə, digər tərəfdən də qorxu ilə müşayiət 
olunur. Ona görə də, qorxu qədər əsrarəngiz bir duyğu yoxdur. 
İlahi eşqin komponentlərindən biri qorxu, biri də pərəstiş 
duyğusudur. İnsanın məqsədi Allaha çatmaq yox, ona səcdə 
etmək olmalıdır. Daha doğrusu, Qurani-Kərimdə deyildiyi kimi, 
Allaha ona səcdə edən yaxınlaşmış olur.1  
Ən böyük ideal Allahı ehtiva etmək deyil, Allah duyğusu 
ilə ehtiva olunmaq, ona tapınmaq, ona sığınmaqdır. Allahı 
təbiətdə və insanın qəlbində axtaranlar da var. Əlbəttə, hər 
şeydə onun nişanəsini görmək olar. Yaradılmış olan ən azı 
Yaradanın iradəsinin məhsuludur. Lakin məqsəd onu özündə 
tapmaq deyil, özünü onda itirmək, dəryanın damlası olmaqla 
sonsuzluğa qovuşmaqdır. Nəfs pillələri ilə qalxaraq («nəfs 
üzərində qələbə çalaraq») ruh aləminə qovuşmaq, vəhy 
məqamına çatmaq, özünün Haqq olduğunu deyil, Haqqa qovuş-
duğunu, onun bir parçasına çevrildiyini anlamaq, duymaq – 
budur böyük səadət, budur kam almaq və budur kamala çatmaq!  
Lakin Şərq təfəkkürü və poeziyası İlahi eşq axtarışlarında 
da vüsal səhnəsi yaratmağa çalışmışdır. «Haqqı bulmaq», 
«ənəlhəqq» iddiaları belə yaranmışdır. Dəryaya qovuşmuş 
damla özünü dərya zənn etmişdir. Amma haqqı bulduqdan, 
ideala çatdıqdan sonra həyatın mənası qalmır. Yəqin buna 
görədir ki, Mənsur Həllac bu məqama çatdığına inandıqdan 
sonra insanlardan onu öldürmələrini xahiş edirmiş.2 
Qərbdə sufilik yayılmamışdır. Qərb düşüncə tərzində 
fərdi-cismani məhəbbətin fövqünə qalxmaq üçün ilahi eşqə 
ehtiyac duyulmamışdır. Hissiyyat həmişə intellektlə ram edil-
diyindən onun reallıqdan uzaqlara uçmaq təhlükəsi olmamışdır. 
Uçmaq, qanadlanmaq imkanından məhrum olan məhəbbət 
cismani həyatın atributları səviyyəsinə endirilmişdir. Buna əmin 
1 Qurani-Kərim . Ələq surəsi, 19-cu ayə.  
2 М.Байат, М.Али Джамния. Халладж – первый мученик су-
физма.- Суфийская проза и поэзия. М., 1998, стр. 162. 
 - 186 -
                                                          
olmaq üçün Stendalın «Məhəbbət haqqında»1 essesini oxumaq 
kifayətdir. Şopenhauer isə məhəbbəti hətta şər qüvvə hesab 
edir: «Məhəbbət də aclıq kimidir və insan üçün ziyanlıdır».2 
Lakin məhəbbətin (əslində məhəbbətin yox, şəhvətin) aclığa 
bənzəməsi heç də onun ziyanlı olmasına dəlalət etmir. İnsan 
acmasaydı, yeməsəydi bədəndə maddələr mübadiləsi də 
getməzdi. Yəni bu, həyat üçün zəruri bir prosesdir. Erix Fromm 
yazır: «Psixoloji nöqteyi-nəzərdən aclıq, təşnə və şəhvət kimi 
hisslər özünüidarə dinamikasına malikdirlər; onların intensivliyi 
istək təmin olunana qədər artır, kulminasiyaya çatır və istəyin 
təmin olunma məqamından sonra bir müddət yox olur».3 Yox 
olur və insan energetik baxımından yenidən tarazlaşdıqdan 
sonra bərpa olunur. Yəni aclıq və təşnə kimi şəhvət də diskret 
dəyişir. Ona görə də, daosizm və dzen-buddizmin bazasında 
şəhvət enercisinin şüurla idarə olunması və enercinin düzgün 
balanslaşdırılması ilə əlaqədar xüsusi təlimlər işlənib ha-
zırlanmışdır. 
Daha çox bədənlə, insanın cismani enercisi ilə bağlı olan 
ötəri bir hissi-bioloji vəziyyət müntəzəm və daimi hiss olan 
məhəbbət duyğusu ilə eyniləşdirilə bilməz. Amma müəyyən 
əlaqəni də inkar etmək olmaz. 
Maraqlıdır ki, müvafiq hind-çin təlimlərində şəhvət 
hissinin şüurlu surətdə, iradi aktla idarə olunmasından, hətta bir 
hissin enercisinin başqa energetik məcraya yönəldilməsindən 
tibbi və ya bioloji kontekstdə deyil, psixoloji-fəlsəfi kontekstdə 
söhbət gedir. Təəccüblüdür ki, bu təlimlər Qərbdə deyil, Şərqdə 
meydana gəlmişdir. Həm də Z.Freyddən neçə min il əvvəl. 
Freyd və onun davamçıları isə psixik situasiyaya fizioloji təməl 
aspektində yanaşdıqlarından hələ də çox geridədirlər. 
 
 
 
 
1 Bax: Стендаль. О любви. – Собрание сочинений в 15-и то-
мах, том 4, М., 1959. 
2 Энциклопедия ума. М., 1998, стр. 209.  
3 Фромм Э. Мужчина и женщина. – М., 1998, стр. 124. 
 - 187 -
 
 
 
 
 
 
 
CON LOKK TƏLİMİ VƏ MÜASİR FƏLSƏFİ  
PROBLEMLƏR  
 
Con Lokk ingilisdilli fəlsəfənin ən böyük klassiklərindən 
biridir. O, antik dövrdə əsası Platon və Aristotel tərəfindən 
qoyulmuş ideyalar və formalar təlimini yeni bir məcrada davam 
etdirmiş, insan ruhu ilə hissi dünya arasındakı münasibətləri 
sistemli şəkildə şərh etməyə çalışmış, ya ruhun, ya da 
maddiyyatın mütləq ilkinliyindən deyil, onların vəhdətindən, 
qarşılıqlı münasibətindən çıxış etmişdir.  
Azərbaycan oxucusuna Con Lokk ya pedaqogikada 
şablon halında təqdim olunan «ağ lövhə» təlimi ilə, ya da 
fəlsəfə dərsliklərindən sadə və mürəkkəb ideyalar təlimi ilə 
tanışdır. Əslində Con Lokk fəlsəfəsi çox geniş əhatə dairəsinə 
malik olub, o dövr üçün fəlsəfənin bütün başlıca aspektlərini 
ehtiva etməklə yanaşı, həm də bir sıra yeni ideyalarla zəngindir 
ki, bu ideyaların müasir elmi bilik kontekstində araşdırılmasına 
indi də böyük ehtiyac vardır.  
Con Lokkun başlıca fəlsəfi əsəri «İnsan idrakı haqqında 
təcrübə» adlansa da, o, sadəcə qnoseologiya məsələlərini 
araşdırmayaraq, həm bu əsərində, həm də təbiət fəlsəfəsinə, 
dinşünaslığa, siyasətşünaslığa, dövlət idarəçiliyi məsələlərinə 
dair digər əsərlərində bütöv bir fəlsəfi sistem yaratmağa 
çalışmışdır. Dinə münasibətdə mövqeyi isə bizim diqqətimizi 
ən çox xristianlığın «troisa» təliminə uymaması və tək Allah 
ideyasına yaxınlaşmaqla, daha düzgün seçim etməsi ilə cəlb 
edir.  
İnsanın missiyası barədə, onun bu dünyaya mənasız 
gəlişinin ağlabatmazlığı barədə Con Lokk belə yazır: «Tam 
 - 188 -
                                                          
əsasla belə bir sual vermək olar ki, doğrudanmı yalnız insan 
qaydadan kənardır, tamamilə müstəqildir, doğrudanmı o, 
dünyaya tamamilə mənasız, hansı isə qanunauyğunluq olmadan, 
hər hansı həyat normaları çərçivəsinə salınmadan gəlmişdir?»1.  
Bir qisim tədqiqatçılar, əksinə, alın yazısına, nəyinsə 
əvvəlcədən müəyyənləşməsinə şübhə ilə yanaşır və şüurlu bir 
varlıq olaraq insanın öz həyat yolunu özü seçdiyini iddia 
edirlər. Con Lokk isə belə bir mütləq azadlığı qeyri-mümkün 
sayır və insanın bu dünyaya bir məqsədlə gəldiyini, daha doğ-
rusu göndərildiyini, bütün azad seçim imkanlarına rəğmən 
dünyaya müəyyən ilkin proqramla, tapşırıqla qədəm qoyduğunu 
iddia edir. İnsanı idarə  edən  müəyyən prinsiplər vardır ki,  
bunlara əxlaqi dəyəri,  yaxud «sağlam dərrakə» (recta ratio) aid 
edirlər. «Dərrakə» dedikdə Lokk intellektual qabiliyyəti deyil, 
həqiqi mənəvi dəyərlərə xidmət edən təməl prinsipləri nəzərdə 
tutur. Və bu prinsipləri təbiət qanunu ilə eyni ranqa qaldırır  və 
mənəvi prinsipləri təbiətdə təməli qoyulan, təbiətin sifarişi olan  
köklü, obyektiv qanunlar kimi təqdim edir. Burada Lokk 
stoiklərin «təbiətlə həmahəng yaşamaq», «təbiətə uyğun 
yaşamaq» tələbini yada salır2.  Biz Lokkun bu fikrlərini ona 
görə xatırladırıq ki, o, bu məsələləri ilahi iradə ilə izah edir: 
«Beləliklə bu təbiət qanunu ilahi iradənin təzahürü kimi təsvir 
oluna bilər… Nəyin düşüncəli təbiətlə uzlaşdığını, nəyin 
uzlaşmadığını və bununla əlaqədar nəyə icazə verildiyini, nəyin 
qadağan olunduğunu da bu təbiət qanunu müəyyən edir. 
Bəziləri bunu ağlın diktatı hesab edir. Əslində isə, dərrakə 
ancaq onu araşdırır və açmağa çalışır. Əslində bunları ali qüdrət 
sahibi işıqlandıraraq bizim qəlbimizə təlqin etmişdir»3. Bu 
fikirlər bir tərəfdən, panteist fəlsəfi təlimləri, digər tərəfdən də, 
Sührəvərdi təlimini xatırladır. Lokk yazır ki, insan bu qanunun 
yaradıcısı yox, öyrənəni, şərhçisidir. Qanun ilahi qüvvə, ali 
iradə ilə müəyyən edilmişdir. Lakin əksər insanlar elə yaşayır, 
1 Джон Локк. Сочинения в трех томах, том 3, М., 1988, стр. 3-
4.  
2 Джон Локк. Сочинения в трех томах, том 3, М.,1988, 
стр. 4. 
3 Yenə orada. 
 - 189 -
                                                          
elə bil ki, həyatın heç bir rasional əsası yoxdur və guya 
hamınıın qəbul etməli olduğu qanun yoxdur. Con Lokk təbii-
mənəvi qanunun varlığına şübhə ilə yanaşanların arqumentini 
belə izah edir: «Necə olur ki, bu qanun düşüncə işığında dərk 
edildiyi halda və bütün insanlar düşüncə qabiliyyətinə malik 
olduğu halda heç də hamı bu qanunu bilmir?».1 Bunu izah 
etmək üçün Lokk cəmiyyətin müəyyənləşdirdiyi qanunların da 
heç də hamı tərəfindən mənimsənilmədiyni misal gətirir. Əgər 
kimsə qanunu oxumayıbsa, xəbəri yoxdursa, bu o demək 
deyildir ki, qanun yoxdur və ya başqalarının da ondan xəbəri 
yoxdur. Eləcə də zəka işığına can atmayanlar, qaranlığı üstün 
tutanlar təbii mənəvi qanunu bilə bilməzlər. Necə ki, korlar 
günəş işığından istifadə edə bilmirlər, mənəvi korlar da naqis 
ehtirasın təhrikinə uyaraq ona kor-koranə tabe olurlar. Ancaq 
zəka işığı mənəvi korluğun qarşısını ala bilər. Təbiətin gizli 
mənəvi qanunlarını bilənlər az olduğundan burada əksəriyyətin 
yox, ancaq müdriklərin rəyi əsas götürülməlidir. 
Con Lokk bütün qanunların insanın istəyindən asılı 
olmayaraq təbii səciyyə daşıdığını iddia etməklə bərabər, həm 
də predmetlər və onların xassələrini ifadə edən ideyaların 
mənbəyini təbiətdə, insandan kənarda görürdü. İnsanın 
hafizəsinə köçən və onun sonrakı düşüncələri üçün əsas olan  
ideyaların da ilkin yeri insandan kənarda, təbiətdə axtarılır. 
Əlbəttə, C.Lokk bilavasitə qavrayış məqamında, cismlə birbaşa 
əlaqə məqamında əldə olunan ideya ilə  hafizədə saxlanmış və 
sonradan düşüncə sayəsində gündəmə gətirilmiş ideyanı 
fərqləndirir. Elə bil ki, birinci daha canlı, ikinci isə  solğundur.  
Bununla əlaqədar Lokk ideyaların yaranma mənbəyini də 
iki yerə bölür: xarici aləm, cismlərin özü və düşüncə, ağıl. 
Lakin Lokka görə ağılda, hafizədə olan ideya da əslində nə 
vaxtsa cismani dünya ilə əlaqədən alınmışdır. Yəni insanda olan 
bütün ideyalar sonradan əldə edilmişdir. Bununla belə hafizəyə 
köçürülmüş ideyalara ayrıca bir status verilir və ağıl dünyası 
bunların üzərində qurulur.  
Con Lokkda ideya termini  çox qeyri-müəyyən və əha-
təlidir. Özünün yazdığına və ən çox qəbul olunmuş varianta 
1 Yenə orada, səh. 5-6.  
 - 190 -
                                                          
görə anlayış mənasında işləndiyi nəzərdə tutulsa da, əslində çox 
vaxt duyğu, qavrayış və təsəvvür mənalarını da əhatə edir. 
Bilavasitə əlaqə zamanı təkcə götürülmüş bir cisim haqqında 
yaranan ideya daha çox qavrayış mənasına uyğun gəlir. Onun 
hafizədə saxlanması və nə vaxtsa bərpa olunması isə daha çox 
təsəvvür mənasını  verir.  Lakin ideya elə bil ki, təsəvvür yox, 
təsəvvürün substansiyasıdır. Yaxud anlayış yox, anlayışın 
substansiyasıdır. «Göy», «yaşıl», «bərklik», «yumşaqlıq» kimi 
sadə ideyalar insanın ağlında, hafizəsində, digər tərəfdən 
cismlərdə mövcuddur. Materialist fəlsəfədə cismlərə xas olan 
bu cəhətlər xassə, əlamət kimi izah olunur. Bunlar ümumi 
olmaqla bir yox, çoxlu sayda cismlərdə mövcuddurlar. Con 
Lokk şeylərin özündə ideyaya adekvat olan əlaməti keyfiyyət 
adlandırır.  
Con Lokk terminalogiyasında ideya heç də ardıcıl 
materialist təlimlərdə olduğu kimi maddi şeylərin inikası mə-
nasında götürülmür. Lakin maddi şeylərsiz sadə ideyaların 
mövcudluğu da mümkün deyil. «Sadə ideyalar bizim təxəy-
yülümüzün məhsulu olmayıb, bizi əhatə edən və bizə təsir edən 
şeylərin təbii və qanunauyğun məhsullarıdır».1 Lakin bu 
yanaşma ancaq sadə ideyalara aiddir. Mürəkkəb ideyalar isə 
«şeylərin surəti kimi mövcud deyil və şeylərə onların orcinalı 
kimi baxmaq düzgün olmazdı».2  Burada, əksinə, ideyalar rol, 
obraz kimi götürülür, şeylər isə ideyaya uyğunluq dərəcəsinə 
görə nəzərə alınır.3  
Göründüyü kimi, Con Lokk ideya ilə şey arasında 
münasibətlərin izahında müəyyən çətinliklərlə üzləşir. Sadə və 
mürəkkəb ideyaların fərqli statuslara malik olmasının səbəbi 
kifayət qədər aydınlaşmır. Bizcə, bu məsələyə aydınlıq 
gətirilməsi üçün Lokk bütövlük anlayışına müraciət etməli idi. 
Belə ki, sadə ideyaların hər hansı kombinasiyası yeni bir ideya 
verə bilməz. Yeni ideya (mürəkkəb ideya) əslində sadə 
ideyaların əlaqələnmə strukturunu ifadə edir və bu struktur özü 
bütövlük, tamlıq məziyyətinə malik olmalıdır. Bütöv bir 
1 Джон Локк. Сочинения, том 2, стр. 41. 
2 Yenə orada, səh. 41-42. 
3 Yenə orada. 
 - 191 -
                                                          
cisimdən ayrılmış hissə müstəqil bir ideya daşıyıcısı deyilsə, o, 
müstəqil bir şey kimi dəyərləndirilə bilməz. O ancaq nəyinsə 
yarımçığıdır. Yarımçıqlar isə ideya daşıyıcısı olmadığından 
idrakın predmeti də ola bilməz. Ancaq yarımçığın fikrən 
tamamlanması və onun əslində nə kimi bir bütövün parçası 
olması müəyyən bir informasiya verə bilərdi. Lakin 
parçalanmanın qanunauyğunluğu məlum olmadığından bu 
informasiya həmişə natamam olacaqdır. Qanunauyğunluq mə-
lum olduqda isə yeni bir bütövdən və ya alt sistemdən söhbət 
getdiyi aydınlaşmış olur. 
Con Lokk mürəkkəb ideyanın məhz sonlu sayda sadə 
ideyalardan formalaşdığını iddia edərkən əslində özünün də 
fərqinə varmadığı böyük bir problemə toxunur. Çünki maddi 
cismlər həmişə sonsuz sayda ümumilərin daşıyıcısıdır. Başqa 
sözlə, maddi cisim bir materiya nümunəsi kimi həmişə tükən-
məzdir. Mürəkkəb ideya isə bu cismin bütövlükdə inikası 
olmayıb, ona adekvat olan modellərdən biri hesab edilə bilər. 
Lakin Con Lokk bu məqamda substansiya kimi, proobraz kimi 
maddi cismi, şeyi deyil, mürəkkb ideyanı götürür və bununla da 
onun öz təlimində heç də ardıcıl mövqedə dayanmadığı üzə 
çıxır. 
Con Lokk yazır: «Ağıl şeyləri bilavasitə deyil, bu 
şeylərin onun özündəki (ağılda – S.X.) ideyası vasitəsi ilə dərk 
edir».1  Dahiyanə fikirdir, amma davam etdirilmir. Sual ortaya 
çıxır ki, bu ideya insanın özündə necə yaranmışdır? İnsana 
fitrətənmi məxsusdur, yoxsa nə vaxtsa hissi təcrübə vasitəsi ilə 
şeylərdən alınmışdır. Con Lokk bu məsələlərdə ardıcıl mövqe 
tuta bilmir və ya məsələni açıq qoyur. Onun yazdığına görə, 
insanın duyğuları «bizim təxəyyülümüzün uydurması olmayıb, 
bizi əhatə edən və bizə təsir edən şeylərin təbii və qanunauyğun 
məhsullarıdır».2 Başqa bir yerdə isə zəkada (ağılda) olan hər 
şeyin əvvəlcə hisslərdə olduğunu iddia edir. Bir tərəfdən, 
zəkaya üstünlük verən, «zəka işığı» və s. bu kimi ifadələrdən 
istifadə edən Con Lokk, digər tərəfdən, anadangəlmə ideyanın 
1 Джон Локк. Сочинения, том 2, стр. 41.  
2 Джон Локк. Сочинения, том 1, стр. 17 –  Избр.филос. произв. 
в 2-х томах, т. 1. М., 1960, стр. 549. 
 - 192 -
mümkünlüyünü rədd edir. Çünki, ideyanı ancaq aktual ideya 
kimi başa düşür. Passiv ideya, ideyanın surəti, maddi təcəssümü 
haqqında anlayış Con Lokk sistemində yoxdur. Bu təlimə görə, 
ideya ancaq insanın predmetlə əlaqəsində ortaya çıxır. Lakin 
əlaqənin iki tərəfi vardır və hansı tərəfin subyekt və hansı 
tərəfin obyekt olması sualı cavablanmır. Con Lokkun möv-
qeyini davam etdirərək iddia etmək olar ki,  ideyanın ilkin yeri 
elə predmetin özündədir. Və ya fikri tam əks istiqamətdə davam 
etdirərək ideyanı insan şüurunda axtarmaq olar. 
Con Lokk bir sıra məsələlərdə antik fəlsəfi fikrə nəzərən 
bir addım irəli getsə də, ideyanın mahiyyəti məsələsində nə 
Platon, nə də Aristotel xəttini davam etdirməmişdir. İdeyanın 
mənbəyini şeylərin özündə axtarmaqla Aristotel təliminə yaxın 
olsa da, ideyanın forma ilə ekvivalentliliyi fikrinə gəlib 
çatmamışdır. Bəli, məhz çatmamışdır. Çünki, bizcə, Aristotel 
bu məsələdə özündən sonra gələnlərin çoxundan irəlidədir.  
İdeyanın mahiyyəti məsələsində ardıcıl, aydın mövqe tuta 
bilməyən Con Lokkun əsas xidməti ideyaların təsnifatını 
verməkdədir. Bir tərəfdən, sadə və mürəkkəb ideyalar, digər 
tərəfdən, kifayət qədər açılmayan aktiv ideya anlayışı. Con 
Lokk ideya anlayışı ilə paralel mənəvi substansiya anlayışından 
da istifadə edir, nəfs və ideyanı fərqləndirir.  
Con Lokkun fəlsəfi təlimi müasir dövrdə yenidən ak-
tuallaşmışdır. Belə ki, ideya ilə materiyanın münasibəti məsə-
ləsi, özünütərbiyə və təbiətlə əks-əlaqə  problemləri indi bir sıra 
yeni fəlsəfi cərəyanların mərkəzi mövzusu olmaqla bərabər, 
qədim hind-çin və orta əsrlər Şərq (islam) fəlsəfələrinin intibahı 
kontekstində xüsusi maraq yaradır.  
 
 
CON LOKK TƏLİMİNDƏ  DİNİ HİSS VƏ 
 ƏQL PROBLEMİ 
 
Con Lokk səviyyəsində böyük bir filosofun dini müla-
hizələrdə primitiv baxışlarla razılaşmasının ehtimalı az idi və 
doğrudan da o, xristianlığın həqiqi böyük dini ideyanı təhrif 
edən məqamları ilə razılaşmamış, təkallahlılıq ideyasının zəru-
riliyini dərk etmişdir. O, İsanı ilahiləşdirməmiş, onu yalnız 
 - 193 -
Allahın elçisi kimi təqdim etmişdir ki, bu da Qurani-Kərimdəki 
baxışla səsləşir. Con Lokk habelə «Allah üçlüyü» ideyasına 
qarşı çıxan sosinçiləri müdafiə etmişdir. 
Con Lokk dinə rasionalist baxımdan yanaşmış, xris-
tianlığa fəlsəfi səviyyədə münasibət bildirmişdir. Onun «Xris-
tianlığın ağlabatanlığı» əsərində doğrudan da məhz rasional 
məqamlar ön plana çəkilir və sağlam fikrə uyğun gəlməyən, 
yüksək zəka səviyyəsində tənqidə dözməyən müddəalar isə 
düşünülmüş surətdə əsərə daxil edilmir. Bu, ilk növbədə Xristin 
insan-allah obrazına, onun ilahiləşdiril- məsi səylərinə aiddir. 
Xristianlıqda kök salmış bu cür bəsit baxış bəşəriyyətin əsrlər 
boyu yiyələndiyi ən böyük ideyanın – Allah ideyasının təhrif 
olunmasıdır ki, Con Lokk səviyyə- sində bir dahi bunu qəbul 
edə bilməzdi. Etmədi də!  
Əlbəttə, Con Lokkun dövründə xristian kiləsəsi çox güclü 
və mürtəce olduğundan, o öz fikirlərini birbaşa ifadə etməkdən 
çəkinirdi. Lakin dolayısı ilə söylədiklərindən məlum olur ki, 
Con Lokk dinə münasibətdə daha çox dərəcədə deist mövqe 
tutur. O, Allahı qəbul etməklə yanaşı təbiəti, dünyanı 
qanunauyğun, ahəngdar bir sistem kimi nəzərdən keçirir, onu 
Allaha nəzərən az qala müstəqil tərəf kimi götürür. Dünya Allah 
tərəfindən yaradılsa da, əqli prinsiplər əsasında fəaliyyət 
göstərir və buna görə də Con Lokk yaradıcılığında insan əqlinə, 
zəkaya böyük önəm verilir.  
Xristianlığın zəkaya, sağlam fikrə uyğun gəlməyən eh-
kamlarını qəbul etmədiyinə görə, Allah ideyasını ön plana 
çəkdiyinə görə, onun bütün bəşəriyyət üçün vahidliyini qəbul 
etdiyinə görə Con Lokk təlimi İslama daha çox yaxın- dır. 
Təkcə ona görə yox ki, dinlər arasında məhz İslam əqli ön plana 
çəkir və «əvvəlcə bilik yaranmışdır» tezisindən çıxış edir, həm 
də ona görə ki, hər bir təkallahlılıq ideyası Qurani-Kərimə görə 
islam kimi dəyərləndirilir. İslamın daha geniş mənada 
anlaşılması onun, hətta İbrahimdən başlanması haqqındakı 
fikirlər məhz vahid Allaha itaət etməyin əsas prinsip kimi önə 
çəkilməsindən irəli gəlir.  
Con Lokkun başqa dinlərə qarşı dözümlüyünün, tole-
rantlıq konsepsiyanının əsasında məhz hər cür ehkamdan xilas 
olaraq, təkallahlılıq ideyasını rəhbər tutması durur. 
 - 194 -
                                                          
Din və dövlətin münasibəti məsələsində də Con Lokk 
T.Hobbsın mövqeyini davam etdirmiş, kilsənin əlahiddə roluna 
qarşı çıxmışdır. Lokka görə, kilsə dünyəvi dövlətə, dövlətçilik 
maraqlarına tabe olmalı, öz mövqeyini ona diqtə etməməlidir. 
Onun fikrincə, kilsə aparıcı rol oynadıqda, milli dövlət 
müstəqilliyini itirir və kilsəyə nəzarət edən başqa dövlətlərin və 
yad maraqların təsiri altına düşür. 
Dini hissə münasibət kontekstində Con Lokkun əqlə 
üstünlük verən rasionalist konsepsiyası daha bir sınaqdan keçir. 
O dini inama qarşı çıxmasa da əqli və biliyi inamdan üstün 
tutur: «İnam heç vaxt bizi biliklərimizə zidd olan bir şeyə əmin 
edə bilməz».1 
Con Lokk nəfslə əlaqədar mövqeyini Yepiskop Vus-
terskiyə məktubunda şərh edir. Hamı bununla razıdır ki, bizdə 
düşünən şeyə ruh (və ya nəfs) deyilir. Kim  Siseronun 
«Tusqulan söhbətləri» kitabına, habelə Vergilenin «Eneidlər» 
kitabının 6-cı hissəsinə müraciət etsə, görər ki, romalıların 
içərisində fəlsəfəni ən yaxşı anlayan bu iki böyük insan, elə 
hesab edirdi ki, yaxud ən azı inkar etmirdilər ki, nəfs – aura 
adlandırıla bilən incə materiyadır və bu nəfsi hər ikisi spiritus 
(hava üfürməsi…, atəş…, efir…, ruh…) adlan- dırır; bu 
anlayışa onlar yalnız fikri və aktiv hərəkəti daxil etsələr də, 
materiyanı tam istisna etmirlər. Onlar yalnız kobud və duyulan 
materiyanı çıxmaqla, aktiv, düşünən, incə substansiyanı spiritus 
adlandırmaqda nə dərəcədə haqlı idilər… Tulli və Vergili – bu 
iki böyük şəxsdən biri deyir: «Nə qədər ki, ruh bu üzvləri idarə 
edir…», o biri deyir: «Həyat bədən və ruhdan ibarətdir». 
Burada korpus (bədən) dedikdə duyulması və toxunulması 
mümkün olan kobud materiya nəzərdə tutulur ki, bu da 
Siseronun aşağıdakı sözlərindən aydın görünür: «Əgər nəfs – 
ürək, yaxud qan, yaxud beyindirsə, onda əlbəttə, o da bədənə 
aiddir və yerdə qalan bədənlə birlikdə məhv olacaqdır; əgər nəfs 
– ruhdursa, o uçub gedəcəkdir; əgər atəşdirsə – sönəcəkdir». 
(Siseron. «Tusqulan söhbətləri»). Burada Siseron korpus və 
ibnis, anima, (aura)  və ya nəfəsi qarşılaşdırır. Siseron nəfs və 
1Джон Локк. Избранные философские произведения. В 2 –х 
томах, т.1. ,  М., 1960, стр.671. 
 - 195 -
                                                          
bədən adlandırdığı tərəf arasında fərqi daha sonra belə izah edir: 
«O özünün incəliyinə görə nəzərdən… qaçır».1 
Con Lokk hələ lap qədim zamanlardan insanların ruhlar 
haqqında bilgiyə malik olmalarını, yəni ruhu bədəndən 
fərqləndirdiklərini qeyd edir və Solomondan misal çəkir: «Kim 
bilir: bəşər övladının ruhu göyəmi yüksəlir, heyvanların ruhu 
aşağıya, yerəmi enir?» C.Lokk yazır ki, Solomon πνεΰμα 
sözünü materiallıqdan tam məhrum olmayan «ruh» mənasında 
işlədir. Belə ki, «heyvan ruhunun» yerə enməsi bu fikrə haqq 
qazandırır. Burada C.Lokk Xilaskarın (Xristos) sözlərini də 
xatırladır. Müqəddəs Lukanın təqdimatında nəql olunur ki, 
Xilaskar dirildikdən sonra insanlar onun πνεΰμα («ruh» sözünün 
yunan variantı) olduğunu zənn edərək qorxublar. Bibliyada 
Xilaskarın insanları aşağıdakı sözlərlə sakitləşdirdiyi bildirilir: 
«mənim əllərimə və mənim ayaqlarıma baxın, mənə toxunun və 
görün ki, bu mənəm; ruhun isə bədəni və sümükləri olmur» 
(Luka. 24,37 və 39). «Xilaskarın bu sözlərində bədənlə ruhun o 
fərqi göstərilir ki, Siseron da onları məhz bu mənada 
fərqləndirirdi. Biri – toxunulması və duyulması mümkün olan 
kobud cismani varlıq, o biri isə Vergilinin Anxizanın ruhu və ya 
xəyalı kimi təsvir etdiyi mənada başa düşülür».2  
Burada C.Lokk Vergilidən aşağıdakı şeir parçasını misal 
gətirir:  
 
O, üç dəfə atasını bağrına basıb, istədi ki, saxlasın, 
Üçündə də kölgə bir nəfəs kimi ayrılıb getdi.    
Bizi çox yüngülcə, bir qanadlı yuxutək tərk etdi.    
 
Sonra isə yazır: «Mənim ağlıma da gəlməzdi, deyim ki, 
ruh heç vaxt maddilikdən tam kənar substansiyanı ifadə etmir. 
Bu mənada məncə Müqəddəs kitabda deyilib ki, «tanrı ruhdur» 
mən də bu sözü bu mənada işlədirəm. Bu mənada öz 
prinsiplərim əsasında sübut etmişəm ki, mənəvi, qeyri-maddi 
substansiya mövcuddur… Əgər Tanrı – bu sonsuz, qüdrətli və 
tamamilə qeyri-maddi ruh istəsə idi ki, bizə çox incə 
1 Джон Локк. Сочинения, том 2, М., 1985, стр.305.  
2 Yenə orada, səh. 306. 
 - 196 -
                                                          
materiyadan, hiss və hərəkətdən ibarət sistem versin, 
baxmayaraq ki, maddilik (materiallıq) onun mürəkkəb ide-
yasından tamamilə çıxarılmamışdır, onu tam əsasla ruh adlan-
dırmaq olardı». 1 
Con Lokkun müasir fəlsəfi cərəyanlara da təsiri çox 
böyük olmuşdur. Adətən belə hesab olunur ki, E.Husserlin 
təlimi Dekart təlimi üzərində qurulmuşdur. Lakin Dekartdan 
Husserlə gedən yolda Con Lokk məntəqəsinin də böyük 
əhəmiyyəti vardır. Lokk yazır: «Bizim idrakımız, bizim ide-
yalarımıza aiddir. Belə ki, ağılın bütün fikir və mühakimə-
lərində onun məxsusi ideyalarından başqa bilavasitə obyekti 
yoxdur. Bu ideyalar isə ağılın nəzərdən keçirdiyi və ya 
keçirəcəyi ideyalar olduğundan aydındır ki, bizim idrakımız da 
ancaq onlara aiddir».2 Burada əlbəttə, bu ideyaların mənbəyi 
haqqında söhbət getmir. Onlar əvvəlki təcrübənin nəticə-
sindəmi, yoxsa intuitiv yollamı alınmışlar, – söhbət bundan 
getmir. Söhbət artıq ağılda olan ideyaların idrak prosesindəki 
rolundan gedir. Bir dəfə yaranmış obraz, ideya hafizədə 
saxlanılır və sonrakı həyatda həmin obraz istənilən vaxt 
gündəmə gələ bilər. İntuitiv yolla əldə edilən ideyalar da var. 
Bütün sonrakı idrak prosesi isə insanın öz ideyalarını ağılla seyr 
etməsindən ibarətdir.3 İdeyaların müqayisəsi hər hansı başqa 
ideyanın iştirakı olmadan, bilavasitə intuitiv yolla aparıldıqda 
buna intuitiv idrak deyirlər. Bu zaman isbata ehtiyac qalmır.   
Con Lokk fikrin müəyyən bir mövzuya yönədilməsini 
idrakın əsas vasitəsi hesab etməklə, Dekart təlimindən çıxış 
etmiş olur, həm də onu əhəmiyyətli dərəcədə inkişaf etdirir. 
C.Lokk aktual idrak anlayışını daxil edir və onu əqlin bilavasitə 
seyri kimi izah edir. Burada Lokk belə bir məqama da diqqət 
yönəldir ki, bizim məhdud zəkamız eyni vaxtda aydın və dəqiq 
şəkildə ancaq bir şey haqqında düşünməyə qabildir.4 Və fikir 
nəyə yönəlibsə, insan özü həmin məqamda məhz həmin 
ideyanın fəal daşıyıcısıdır. Digər ideyalar, biliklər 
1 Yenə orada.   
2 Yenə orada, səh.3. 
3 Yenə orada, səh.8. 
4 Yenə orada, səh. 6. 
 - 197 -
                                                          
işıqlandırılmamış və diqqətdən, fokusdan kənardadırlar.   
Con Lokk materiya ilə təfəkkürü qarşılaşdıraraq yazır ki, 
«xalis maddi predmetin düşünüb-düşünmədiyini biz heç vaxt 
biləmmərik. Belə ki, insan ancaq özündə olanı dərk edir. Seyr 
yolu ilə öz ideyalarını açmadan, biz müəyyənləşdirə bilmərik 
ki, qadir Allah müvafiq cür qurulmuş, müəyyən materiya 
sistemlərinə qavramaq və düşünmək qabiliyyəti vermişdirmi, 
yoxsa o, düşünən qeyri-maddi substansiyanı belə qurulmuş 
materiyaya birləşdirmiş və pərçimləmişdirmi».1 Burada digər 
cismlərlə yanaşı, bədənin də düşüncə qabiliyyətinə münasibət 
bildirilir. Duyğuların yaranmasında bədənin müxtəlif üzvlərinin 
iştirak etdiyi məlumdur. Lakin vasitəçi, ötürücü olmaq bir 
şeydir, «duymaq», «qavramaq» – yeni keyfiyyətli, yeni təbiətli 
bir hadisə kimi  başqa bir şeydir. Düşünmək qabiliyyətinə 
gəlincə, bunun beyindən başqa bədənin hər hansı bir orqanı ilə 
əlaqələndirilməsinə rast gəlmirik. Con Lokk isə, istənilən bir 
maddi varlığın, o cümlədən, insanın da bədəni və ya hansı isə 
bir orqanı ilə düşünüb-düşünmədiyini müəyyənləşdirməyi 
qeyri-mümkün hesab edir. Halbuki, təkcə materialistlər deyil, 
əksər tədqiqatçılar bu funksiyanın məhz beyinə aid olduğunu 
iddia edirlər. 
Biz Con Lokkdan yuxarıdakı iqtibası ona görə gətirdik ki, 
o, düşüncə qabiliyyətinin təkcə beyinlə yox, ümumiyyətlə, hər 
hansı bir maddi varlıqla bağlanması məsələsinə baxır və  daha 
sonra hansı cismə belə bir qabiliyyətin verilib-verilməməsi 
məsələsini Allahın müstəsna səlahiyyəti çərçivəsində nəzərdən 
keçirir. Sonra Con Lokk bəzi qavrayışların, məsələn, həzz və 
iztirabın cismlərin özündə, bədəndə ola bilməməsinə əminlik 
hissini tənqid edir. Materiya ilə şüurun münasibəti məsələsində 
Con Lokk insanların özləri haqqında müstəsna status 
«uydurduqlarına» məhəl qoymadan, bütün maddi obyektlərin 
potensial olaraq eyni statusda olduqlarını iddia edir. İnsan ancaq 
öz hisslərindən, duyğularından, yaşantılarından çıxış edir. Digər 
cismlərin hansı isə duyğuya malik olub-olmadıqları isə insana 
bəlli ola bilməz. Bunlar ancaq Allaha bəllidir. Beləliklə, Con 
Lokk öz dini-fəlsəfi mövqeyində xristianlıqdan daha çox islama 
1 Yenə orada, səh. 18. 
 - 198 -
                                                          
yaxındır.  
Təsadüfi deyildir ki, Qərb fəlsəfəsində «təbii qanunlar» 
konsepsiyasının müəlliflərindən biri məhz Con Lokkdur. Həmin 
Con Lokk ki, sovet pedaqogikası ondan yalnız «ağ lövhə» 
təlimini götürə bilmişdir. Guya insanın öz təbii başlanğıcı, təbii 
meylləri nəzərə alınmaya da bilər. Hər şey tərbiyədən, tərbiyə 
verənlərdən asılı imiş. Lakin bu, Con Lokk təliminin 
bayağılaşdırılmış, vulqar formasıdır. «Ağ lövhə» təlimi ancaq 
biliklərə aiddir. Yəni insan anadangəlmə biliklərə malik deyil. 
Lakin bu, bilikləri mənimsəmək potensialı, duymaq-qavramaq 
qabiliyyəti, instinktlər, heyvani nəfs, hətta əqli potensial belə 
əvvəlcədən verilmişdir. Və hər bir fərdi «tərbiyə etməzdən» 
əvvəl, onun təbii keyfiyyətlərini, özünəməxsus cəhətlərini öy-
rənmək lazımdır. Yəni tərbiyə öyrətməkdən yox, öyrənməkdən 
başlanır. Özü də təkcə insanın yox, bütövlükdə təbiətin, kainatın 
öyrənilməsindən. Belə ki, mənəvi qanunlar həm insan, həm də 
dünya miqyasında bərqərardır.  
Təsadüfi deyildir ki, məhz həmin Con Lokk «insan 
təbiəti»ni də «təbiətin təbiəti»nə aid edir. Təbii qanunları in-
sana, onun mənəvi dünyasına şamil etməklə «tale» anlayışını da 
qəbul edir. Con Lokk Hippokrata istinadla yazır ki, hər bir şey 
öz taleyini yaşayır və ən kiçik və ən böyük varlıq da onun üçün 
müəyyənləşmiş qanundan kənara çıxmır. İnsan da istisna deyil. 
O öz təbiətinə uyğun davranış üsullarına malikdir.1  
Tale qabaqcadan müəyyənləşibsə, insanı necə istəsən, elə 
də tərbiyə etmək mümkündürmü? «Tərbiyəçinin» əsas 
funksiyası məhz bu taleyi oxumaqdan ibarət olmamalıdırmı? 
Onun funksiyası insanın təbii-potensial imkanlarını aşkara 
çıxarmaq və ancaq onların realizasiyasına yardımçı olmaq 
deyilmi? Yoxsa, bəlkə kimdən nə istəsən düzəltmək müm-
kündür? Fərdi təbii imkanları nəzərə almağın vacibliyini an-
lasaydılar, bəzi naşı pedaqoqlar və təhsil qurucuları qəhrəman 
olmaq üçün yaranandan «buyruq qulu», alim olmaq üçün 
yarananlardan şair, şair olmaq üçün yarananlardan isə mühəndis 
hazırlamaq məsuliyyətini üzərlərinə götürməzdilər. (İndi bizdə 
1 Джон  Локк. Сочинения в трех томах, т. 3 М., «Мысль», 
1988, стр. 7. 
 - 199 -
                                                          
ixtisas seçilməsi ancaq «istək» əsasındadır. Bu istəyin 
yönəldilməsi, təbii istedad yönümünün müəyyənləşdirilməsi və 
ona bu istiqamətdə peşəkar tövsiyələr verilməsi işi isə təşkil 
olunmamışdır. Halbuki, millətin ən böyük potensialı fərdlərin 
təbii-intellektual və mənəvi potensialının düzgün yö-
nəldilməsindən asılıdır). 
Əlbəttə, Con Lokk Hippokratın tale haqqında fikirlərini 
mütləqləşdirmir. O, ictimai mühit və tərbiyəçilər üçün də yer 
qoyur: «Biz demirik ki, bu təbiət qanunu bizim ürəyimizdə 
cədvəl şəklində yazılmışdır və onu oxumaq olar».1 Daha sonra 
Con Lokk insana təbiətən verilmiş qabiliyyətlərin düzgün 
istifadə olunmasından, insanın ictimai həyatda təbii 
potensialının çox olduğu istiqamətə yönəldilməsindən danışır.2 
 
1 Yenə orada, səh. 9. 
2 Yenə orada, səh. 10. 
 - 200 -
 
  
 
 
 
 
 
 
 
 
QƏRB FƏLSƏFƏSİNDƏ 
İSLAMA VƏ XRİSTİANLIĞA İKİ FƏRQLİ 
MÜNASİBƏT 
 
Con Lokkun dini ideyalarının xristianlıqdan daha çox 
islama yaxınlığı heç də onun özünün islama münasibəti kimi 
dəyərləndirilməməlidir. Qərb filosofları, bir qayda olaraq, 
təfəkkürün gücü ilə Vəhdət ideyasına yaxınlaşsalar da, konkret 
dini mənsubiyyətlərindən də vaz keçmir, yeri gələndə öz 
ideallarının ziddinə olaraq dinə azad münasibətlərini, hətta 
kinlərini də ən asan yolla, öz dinlərinə yox, islama ünvanlanmış 
şəkildə ifadə edirlər. 
Kütləvi şüur səviyyəsində yayılan və neçə əsrlər ərzində 
təhriflərə məruz qalan xristianlıq Vəhdət ideyası üzərində 
qurulmuş böyük fəlsəfi sistemlərlə yetərincə uzlaşmasa da, bir 
çox filosoflar və hətta din nəzəriyyəçiləri, dini xadimlər 
xristianlıqda da Vəhdət ideyasını önə çəkməyə çalışmışlar. Bu, 
əslində hələ təhrif olunmamış xristianlığın, – İsa peyğəmbərə 
nazil olmuş həqiqi xristianlığın mövqeyidir. Xristian dünyasının 
böyük filosofu və ilahiyyatçısı Foma Akvinski Allah ideyasının 
əsaslandırılmasını dini inamdan fərqli olaraq, elmi-fəlsəfi fikrin 
vəzifəsi hesab etmişdir. Fəlsəfi düşüncə isə, heç şübhəsiz, 
Vəhdət ideyasından çıxış edir. Görünür, buna görədir ki, Allah 
ideyasına münasibətdə xristianlığı təmsil edən böyük 
filosoflarla müsəlman filosofları arasında ciddi fikir ayrılığı 
tapmaq çətindir.  
Maraqlıdır ki, həm xristianlar, həm də müsəlmanlar öz 
 - 201 -
                                                          
teoloji sistemlərini qurmaq üçün elmi-fəlsəfi baza kimi antik 
fəlsəfi fikirdən, xüsusən Platon və Aristotel təlimlərindən 
istifadə edirlər.  
Vahid və ya Vəhdət ideyası bütün həqiqi dinlər kimi, 
həm də bütün həqiqi fəlsəfi təlimlərin əsasında dayanır. 
Aristotel təlimi də məntiqi olaraq «bütün formaların ən ali 
forması», «bütün mahiyyətlərin ən ümumi mahiyyəti», «bütün 
səbəblər üçün ilkin səbəb», «bütün hərəkətlər üçün ilk təkan» 
zərurətinə – vahid Allah ideyasına gətirir.1 Foma Akvinski də 
bütün bu keyfiyyətlərin yalnız Allaha aid olduğunu, Allahın ən 
böyük kamillik dərəcəsinə və yaradıcı qüdrətə malik olduğunu 
qeyd edir. «Allah vahid olmaya bilməz… O, kamilliyin ən 
yüksək səviyyəsidir. Onda çatmayan heç nə yoxdur. İkinci ən 
ali kamillik də ancaq onun eyni ola bilər; onda bunların 
arasında heç bir fərq olmaz. Deməli, Allahın çoxluğunu qəbul 
etmək düz deyil». Hətta fəslin adı da «Allahın vahidliyi 
haqqında»dır.2 Deməli,  Foma Akvinski də islamın birinci əsas 
prinsipini – Allahın vahidliyini qəbul edir və onun əsərlərindən 
İsanı Allah səviyyəsinə qaldırmaq təşəbbüslərinin 
qəbuledilməzliyi hasil olur.  
Bu mövqeyi xristianlığın digər böyük nümayəndəsi, 
kardinal və yepiskop çinlərini qazanmış Nikolay Kuzanski də 
müdafiə edir. N.Kuzanskinin Allahın vahidliyi haqqında mü-
lahizələri xristian teoloqlarından daha çox, islam ilahiyyat-
çılarının, ilk növbədə əl-Qəzalinin təliminə uyğun gəlir. O, 
Allahı yeganə həqiqət kimi qəbul edir və «həqiqət birdirmi, 
yoxsa çoxdurmu?» sualına – «ancaq bir həqiqət var və o 
Vahidlə (vəhdətlə) üst-üstə düşür», – cavabını verir.3 N.Ku-
zanski Allahı varlığın və heçliyin yeganə mənbəyi və yaradıcısı 
hesab edir. «Allah hər hansı şeydən və heç şeydən üstündür, 
1 Антология философии средных веков и эпохи возрожде-
ния.М., «Олма-Пресс», 2001, стр. 200. 
2 Фома Аквинский. Сумма против язычников. Книга первая. 
Долгопурудный. 2000, стр. 193.   
3 Николой Кузанский. Сочинения в двух томах. Т 1, М., 
«Мысль», 1979, стр. 284.  
 - 202 -
                                                          
çünki heç şey hər hansı şeyə çevrilməklə ona tabe olur».1  
Təbii ki, Allahın vahidliyi ideyasından çıxış edən N.Ku-
zanski xristianlığın bəzi qollarında, versiyalarında yayılmış 
«üçlük» təlimini qəbul etmir. Kuzanski yazırdı ki, əgər Allah 
sonsuzluqdursa, onun üç sifətindən necə danışmaq olar? «… 
Allah nə Ata, nə Oğul, nə də Müqəddəs Ruhdur, o ancaq 
sonsuzluqdur».2  
Üçlük təliminin İsa peyğəmbərin öz dedikləri ilə əlaqədar 
olmaması və sonradan uydurulması N.Kuzanskidən çox-çox 
əvvəl müsəlman dinşünasları tərəfindən dönə-dönə qeyd 
edilmişdir ki, onların da əsas istinad mənbəyi Qurani-Kərimdir. 
Bütün peyğəmbərlər və bütün müqəddəs kitablar ilk növbədə 
bir böyük ideyanı – Vahid yaradıcı ideyasını tərənnüm edirlər. 
Qurani-Kərimdə bütün peyğəmbərlərin təlqin etdiyi ideyalar 
vahid bir inancın ifadəsi kimi dəyərləndirilir. Musaya nazil olan 
və İsaya nazil olan kitablar da eyni bir müqəddəs kitabın 
hissələridir. Quran onları (təhrif olunmamış variantda) 
təsdiqləyir və onlara yekun vurur. Və bu Yekun bütün əvvəlki 
kitabların mahiyyətini və əsas məzmununu ehtiva edir.  
Qurani-Kərimin bizə gəlib çatan yazılı mətni peyğəm-
bərin bilavasitə tələffüz etdiyi mətnə demək olar ki, tam adekvat 
olduğundan və 1400 il ərzində heç bir dəyişikliyə məruz 
qalmadığından onun orijinala yaxınlıq dərəcəsi Tövrat və İncilə 
nisbəitən çox yüksəkdir.  Yəni Musaya və İsaya nazil olan 
müqəddəs kitablar birbaşa köçürülmədiyindən və 100 illər 
ərzində təhriflərə məruz qaldığından onların ilkin deyim 
formasına – Müqəddəs kitaba adekvatlıq dərəcəsi xeyli aşağıdır. 
Müxtəlif versiyalar tam üst-üstə düşmür və bunlardan hansının 
orijinala daha uyğun olduğunu aydınlaşdırmaq çox çətindir. Bu 
baxımdan, Quranda Musa və İsa haqqında deyilənlər olduqca 
mühüm əhəmiyyətə malikdir. 
Qurani-Kərimdə Musaya və İsaya nazil olan kitablardan 
danışıldıqda təhriflərə məruz qalmamış ilkin variant nəzərdə 
tutulur. Lakin Məhəmməd peyğəmbərin vaxtında İncilin artıq 
qələmə alınmış variantları var idi və xristianlıq bir din kimi bu 
1 Yenə orada, səh. 285.   
2  Yenə orada, səh. 20. 
 - 203 -
                                                          
təhriflər üzərində qurulmuşdu. İndi əsas məqsəd İsa 
peyğəmbərin missiyasını düzgün anlatmaq, onun statusunu, real 
vəziyyətini təhrif edən, onu allahlaşdırmağa çalışan qüsurlu 
şərhləri aradan qaldırmaq idi. 
Qurani-Kərimin əl-Maidə surəsində deyilir: «Allah üçün 
(üç ilahinin) üçüncüsüdür!» – deyənlər, əlbəttə, kafir olmuşlar. 
Halbuki bir olan Allahdan başqa heç bir tanrı yoxdur».1 İslamda 
İsa ancaq bir peyğəmbər kimi, Məryəm isə pak bir qadın kimi 
tanınır: «Məryəm oğlu Məsih ancaq bir peyğəmbərdir. Ondan 
əvvəl də peyğəmbərlər gəlib getmişdir. Onun anası isə çox pak 
bir qadın idi». Peyğəmbər isə nə qədər şərafətli olsa da, Allah 
yox, insandır və onun insan, yəni həm də cismani varlıq 
olmasının ən bariz əlamətlərindən biri, başqa insanlar kimi 
yeyib-içməsidir: «Onların hər ikisi (adi insanlar kimi) yemək 
yeyirdi».2 Daha sonra xristianlıqda yayılmış bu səhv təsəvvürün 
İsadan sonra, ancaq onun dediklərini təhrif etmək sayəsində 
ortaya çıxdığı da qeyd olunur: «(Ya Rəsulum!) Xatırla ki, o 
zaman (qiyamət günü) Allah belə buyuracaq: «Ya Məryəm oğlu 
İsa! Sənmi insanlara: «Allahla yanaşı, məni və anamı da 
özünüzə tanrı bilin!» – demişdin? (İsa cavabında): deyəcək: 
«Sən pak və müqəddəssən! Haqqım çatmayan bir şeyi demək 
mənə yaraşmaz. Əgər bunu mən demiş olsaydım, sən onu 
mütləq bilərdin. Sən mənim ürəyimdə olan hər şeyi bilirsən, 
mən isə Sənin zatında olanı bilmirəm». Daha sonra: «Mən 
onlara yalnız Sənin mənə etdiyin əmri çatdırıb belə demişəm: 
«Mənim də, sizin də Rəbbiniz olan Allaha ibadət edin!» Nə 
qədər ki, onların arasında idim, onlara şahid mən idim. (Onları 
belə nalayiq hərəkətlər etməyə qoymurdum). Sən məni (göyə 
qaldırıb dərgahına) qəbul etdikdən sonra onlara nəzarətçi Özün 
oldun. Yalnız Sən hər şeyə şahidsən!».3   
Göründüyü kimi, Qurani-Kərimdə əsl xristianlığın, İsaya 
göndərilmiş kitabın vəhdət ideyasını tərənnüm etdiyi göstərilir. 
Başqa bir surədə bu dinlərin (yəhudi, xristianlıq və islam) 
1 Qurani-Kərim. B., «Çıraq», 2004, səh. 187 (Əl-Maidə surəsi, 73-
cü ayə). 
2 Yenə orada, 75-ci ayə.  
3 Yenə orada, 116 və 117-ci ayələr. 
 - 204 -
                                                          
əslində eyni bir Tanrıdan bəhs etdiyi vurğulanır: «Deyin: «Biz 
həm özümüzə nazil olana (Qurana), həm də sizə nazil olana 
(Tövrata və İncilə) inanırıq. Bizim də Tanrımız, sizin də 
Tanrınız birdir. Biz Ona təslim olanlarıq!».1  
Xristianlığın Nikolay Kuzanski kimi mütəfəkkir xadim-
ləri bu həqiqətləri bilməyə bilməzdi. Və o, həqiqəti o dövrdə 
artıq dərin kök atmış qüsurlu ənənədən üstün tutaraq, əsl 
xristianlığa və deməli, əslində İbrahim dininə, sözün geniş 
mənasında islama pənah gətirir. O, əlbəttə, öz ideyalarını 
xristianlıq bayrağı altında irəli sürür, amma fərqi yoxdur, ideya 
– Vahid Yaradan, vəhdət ideyasıdır.  
 
Vəhdət ideyasının, mütləq ruh təliminin ən böyük nü-
mayəndələrindən biri olan Hegel də, sağlam düşüncə baxı-
mından, vahid Allah ideyasından çıxış etməli və xristianlığın 
«üçlük» təliminə qarşı çıxmalı idi. O, doğrudan da tanrı olaraq 
məhz Vahidi qəbul edir. Amma təəssüflər olsun ki, bəzən 
Hegeldə də dini təəssübkeşlik hiss olunur. Bununla belə, həqiqi 
fəlsəfi təhlil məqamlarında o, öz fəlsəfi vicdanını hər şeydən 
üstün tutmuşdur. 
Hegel «Vahid» ideyasını hərtərəfli təhlil edərək, onun 
dəqiq statusunu müəyyənləşdirməyə çalışır. O yazır ki, tanrının 
tək, vahid olması ilə vahidin, Vəhdətin tanrı olması haqqında 
fikirlər əslində fərqlidir. Birinci halda, tanrı subyekt kimi 
götürülür və vahidlik tanrının predikatlarından biri olur. 
Tanrının ancaq tək ola bilməsini sübut etmək çətin deyil. Lakin 
digər halda söhbət vahidin bir varlıq kimi götürülməsindən 
gedir. Fikrini əsaslandırmaq üçün Hegel Parmeniddən iqtibas 
gətirir: «Ancaq varlıq vardır», yaxud ancaq Vahid vardır.2 
Göründüyü kimi, Hegel «Allahın vahidliyi» məsələsinə məntiqi 
baxımdan iki müxtəlif baxışın fərqini ayırd edir; o, Allah 
ideyasına dünyanın vəhdətindən çıxış edərək gəlir və bu 
vəhdətin sonradan Allah ideyası ilə eyniləşdirilməsi, əslində 
daha çox dərəcədə panteist bir yaxınlaşmadır. Monist baxışa 
1 Qurani-Kərim. B., «Çıraq», 2004. 
2 Гегель. Философия религии.  В двух томах. Т 2, М., 
«Мысль», 1977, стр. 59.  
 - 205 -
                                                          
görə tanrı varlığın fövqündə dayandığı halda, panteist baxışa 
görə, tanrı elə varlığın (Vahidin) özüdür. Hegel məhz ikinci 
mövqedə dayandığını gizlətmir. (Hegelə məxsus olan idealist 
panteizmin spesifikası isə varlığın necə anlaşılmasında üzə 
çıxır). O, yazır: «Tanrının predikatlarını sübut etmək anlayışın 
işi deyil, bu yolla tarnı fəlsəfi baxımdan dərk oluna bilməz. Bu 
anlayışın həqiqi mənası əslində tanrının Vahid olmasından yox, 
Vahidin tanrı olmasından ibarətdir, belə ki, Vahid hansı isə bir 
predikat olmayıb, mahiyyəti bütövlükdə ehtiva edir».1  
Hegel islam və xristianlığı da məhz vəhdət, vahid tanrı 
ideyasından çıxış edərək fərqləndirməyə çalışır. Əlbəttə, ilk 
nəzərə çarpan fərq xristianlıqdakı «üçlük» təlimidir. Hegel 
Nikolay Kuzanskidən fərqli olaraq «üçlüyə» açıq münasibətini 
bildirmir – o, ənənəvi xristianlıq təəssübkeşidir. Bununla belə, 
Hegel səviyyəsində bir filosof «vahid Allah» məsələsində 
islamın daha ardıcıl və fəlsəfi baxımdan daha məqbul bir mövqe 
tutduğunu görməyə bilməzdi.  
Hegel yazır ki, Məhəmmədi (islam) dinində subyekt 
özündən imtina edir və vahid Allaha pərəstişdən başqa qarşısına 
heç bir obyektiv məqsəd qoymur. Yəhudilərdən fərqli olaraq 
burada öz millətinin əlahiddəliyi önə çəkilmir. Allahın 
hüzurunda bütün insanlar bərabərdir; subyektin ictimai 
vəziyyəti və dərəcəsi, qul və ya mötəbər bir şəxs olması önəm 
daşımır. Hamının əsas məqsədi öz xüsusiyyətlərindən, şəxsi 
keyfiyyətlərindən və maraqlarından azad olaraq ilahi vəhdətə 
qovuşmaqdır.2 İslamın bu cür şərhi görünür, Hegelin təsəvvüf 
fəlsəfəsi ilə tanışlığından irəli gəlir. Lakin islamın həm də bir 
şəriət rolunu oynaması, möminlərin həyatında konkret bir 
təlimat kimi çıxış etməsi nəzərə alınmır. Məhəmmədin dini 
xristianlığa nisbətən daha abstrakt bir din kimi, əslində 
mücərrədliyin ən yüksək səviyyəsi kimi dəyərləndirilir.  
Fəlsəfi baxımdan bir qüsur kimi, təhrif kimi qiymət- 
ləndirilməli olan «üçlük», «üçvəhdət» məsələsini Hegel, əksinə, 
xristianlığın islama nəzərən daha konkret olmasına bir dəlil 
1 Yenə orada, səh. 62. 
2 Yenə orada, səh. 327. 
 - 206 -
                                                          
kimi təqdim etməyə çalışır.1 Sən demə, insanın Allaha mü-
nasibətinin konkretləşməsi üçün belə bir vasitələnməyə ehtiyac 
var imiş. Halbuki, insan ilə Allah arasında hansı isə vasitəçi 
İnstitutların («üçlük» və ya kilsə, keşiş) olması heç də hisslərin 
konkretləşməsinə deyil, Vahiddən ayrılmasına xidmət edir. 
Bunu, heç şübhəsiz, Hegel özü də başa düşürdü. O yazır: 
«…Məhəmmədiliyə (islama – S.X.) görə, Allah konkret deyil və 
hər hansı bir məzmuna malik deyil. Beləliklə, burada tanrının 
cismani təzahürü, İsanın Allahın Oğlu səviyyəsinə yüksəlişi, 
dünyanın hüdudluluğunun aydınlaşması və tanrının sonsuz 
özünüdərkinə qədər davam edən özünüdərk yoxdur. Xristianlıq 
burada ancaq təlimdir, İsa isə Allahın elçisi kimi, ilahi müəllim 
kimi, yəni Sokrata bənzəyən lakin ondan üstün olan (belə ki, o 
günahsızdır) bir müəllim kimi çıxış edir».2 Beləliklə, Hegel 
əslində İsanı ancaq peyğəmbər kimi qəbul edir və dini-mənəvi 
yüksəliş zamanı möminlərin İsanı «Tanrının Oğlu» səviyyəsinə 
qaldırmalarını Hegel bir növ sufi fəlsəfəsində tərənnüm olunan 
İsanın ilahi yüksəlişi mənasında təqdim edir. Bununla da, 
xristianların xətrinə dəymədən bütövlükdə və tamamilə Qurani-
Kərimdəki versiyanı təkrar edir: «İsa ya ancaq insan, ya da – 
«bəşər Oğlu» idi. Deməli, ilahiləşdirilmiş tarixdən heç nə 
qalmır və İsa haqqında Quranda necə deyilirsə, o cür deyilir».3 
Bəli, fəlsəfənin məntiqi, zəkanın gücü həqiqətə gətirməli 
idi və Hegel də nəhayətdə Quranda deyilənlərə gəlib çıxır. 
Sadəcə olaraq Hegelin bilgilərinin əsasən təsəvvüflə məh-
dudlaşması ona daha bir addım atmağa və islamın həqiqət 
mövqeyini bütövlükdə qəbul etməyə imkan vermir. O bir daha 
qeyd edir ki, xristanlığın bu cür (yəni Qurandakı kimi) dərk 
edilməsi islamdan ancaq onunla fərqlənir ki, məhəmmədilər 
(müsəlmanlar) bütün məxsusi olanlardan, hər cür həzzdən və 
bilikdən, bütün bihudə olanlardan imtina edirlər.4 Halbuki, 
islam, əksinə, xristianlıqdan və bəzi hind dini təlimlərindən 
fərqli olaraq asketizmi yox, cismani və ruhani həyatın vəhdətini 
1 Yenə orada. 
2 Yenə orada, səh. 328. 
3 Yenə orada.  
4 Yenə orada.  
 - 207 -
                                                          
tərənnüm edir.  
Foma Akvinskinin, Nikolay Kuzanskinin, Götenin, və 
nəhayət, Hegelin fikirlərinin təhlili göstərir ki, istənilən ciddi 
fəlsəfi təhlil vahid Allah ideyasına və Qurani-Kərimin həqi-
qətlərinə gətirir.  
Lakin təəssüf ki, bir çox Qərb filosofları bu həqiqətə açıq 
münasibət bəsləməkdən çəkinmiş və xristianlığın bəzən Vahid 
Yaradan ideyasından uzaqlaşmasına sadəcə göz yummuşlar. 
Fəlsəfi vicdanları onları vahid Tanrı ideyasına gətir-sə də, 
yaşadıqları mühitin dini ənənələrinə sadiq qalmağa çalışmış və 
guya xristianlığın ideoloqu kimi çıxış etdiklərini zənn etmişlər. 
Özlərinin fəlsəfi həqiqətlə uzlaşmayan dini müddəalara qarşı 
kin-küdurətini isə çox vaxt «öz dinlərinə» qarşı deyil, məhz 
vəhdət ideyasından çıxış edən islama münasibətdə büruzə 
vermiş, bu din haqqında ya məlumatlarının azlığından, ya da 
məqsədyönlü surətdə təhriflərə yol vermişlər. 
Təəssüf ki, müasir Qərbin kütləvi şüurunda və hətta bə-
zən siyasi mövqeyində islama birtərəfli və qüsurlu münasibətin 
rəhbər tutulmasında fəlsəfə klassiklərinin də rolu az 
olmamışdır. 
Əgər A.Dantenin «İlahiyyət komediyası»nda bütün bö-
yük müsəlmanların cəhənnəmdə təsvir olunması bir şairin bədii 
təxəyyülünün məhsulu hesab edilə bilsə də, F.Bekon və 
F.Volter kimi böyük filosofların islama, Məhəmməd pey-
ğəmbərə əsassız hücumlarına anlaşıqlı yanaşmaq çox çətindir. 
Bütün yaradıcılığı boyu təcrübi biliklərdən, rasional düşüncədən 
və sağlam məntiqdən çıxış edən filosofların islamla bağlı 
emosiyaya qapılmaları və heç bir fakta və məntiqə 
söykənməyən həcvlər yazmaları çox təəccüblüdür  (Görünür, o 
vaxtlar Kilsənin ideologiyası və təbliğatı filosofların mənti-
qindən daha güclü olmuşdur).  
F.Bekon dini əqidənin qılınc gücünə, zorla deyil izahat və 
təbliğatla yayılması zərurətindən danışarkən xristianlığı mələk 
donunda təsvir etdiyi halda, Məhəmmədin guya ruhani və 
mədəni yollarla yox, qılınc gücünə din yaydığını iddia edir.1 
1 Ф.Бэкон. Сочинения в двух томах, т. 2, М., «Мысль», 1972, 
стр. 358.  
 - 208 -
                                                          
Halbuki, Məhəmməd peyğəmbər kitab əhlinə, yəni yəhudi və 
xristianlara heç bir güc tətbiq etməmiş, azad seçim imkanı 
vermişdir. Və əksinə, xristianlar dəfələrlə əllərində qılınc islam 
ölkələrinə səlib yürüşləri təşkil etmişlər. Bu cür sadə tarixi 
həqiqətlər F.Bekon kimi savadlı bir adama doğrudanmı məlum 
deyildi?   
Yaxud başqa bir misal. O, islam aləmində geniş yayılmış 
bir hədisi təhrif edərək peyğəmbərin «Nə olar, dağ Mə-
həmmədin yanına gəlməzsə, Məhəmməd dağın yanına gedər», – 
sözlərini guya Məhəmmədin dağı yanına gətirmək haqqında 
hansı isə öhdəliyini yerinə yetirə bilməməsi kimi və 
vəziyyətdən sadəcə diribaşlıqla çıxması kimi təqdim edir.1 
Əsasən materialist olan, empirik idrakı önə çəkən F.Be-
konun dini mövzuda bəsit dünyagörüşü nümayiş etdirməsini 
bəlkə də anlamaq mümkündür. Amma bəs Monnteskye, bəs 
Volter?  
Ş.Monteskye xristian və islam dinlərinin xarakterindən 
bəhs edərkən Məhəmməd peyğəmbəri yenə də əlində qılınc, 
istilaçı kimi təsvir edir.2 Halbuki, tarixdən məlum olduğu kimi, 
Həzrəti Məhəmməd heç də sərkərdə və ya hərbiçi olmamış, 
ticarətlə məşğul olmuşdur; dünyanı fəth edən Məhəmmədin 
ideyaları idi. İdeya qılınca yox, qılınc ideyaya xidmət edirdi. 
Təsadüfi deyildir ki, xristianlıqdan fərqli olaraq islamın 
yayılması dinlərin azad rəqabətinə əsaslanmış və kitabı 
(ideyası) olan xalqlara zor tətbiq edilməmiş, sərbəst seçim 
imkanı verilmişdir. Görünür, Monteskye Kilsənin digər dinlərə 
və hətta elmə qarşı səlib yürüşlərini «unudurdu». Kilsənin 
mürtəce mahiyyəti B.Rassel tərəfindən gözəl açılmışdır: «Öz 
sözlərimə görə tam məsuliyyətlə bildirirəm ki, Kilsə kimi 
təşkilatlanmış xristian dini dünyada mənəvi tərəqqinin düşməni 
olmuş və bu gün də olmaqdadır».3 
Marksistlərin Volter haqqında yaratdıqları az qala 
1 Yenə orada, səh. 376.  
2 Ш.Монтескье. О духе законов. // Религия и обшество. М., 
1996, стр. 35. 
3 Б.Рассел. Почему я не христианин. М., Политиздать, 1987, 
стр. 110. 
 - 209 -
                                                          
materialist obrazına baxmayaraq, o, dinin mahiyyətini dərk et-
mək sahəsində çox irəli getmiş, ruh haqqında ayrıca tədqiqat 
əsəri yazmış və öz mühakimələrində vahid Allah ideyasına 
haqq qazandırmışdır. Volter yazır ki, yaradıcı qüvvənin vahid 
olması zəruridir; belə ki, o, iki olsa idi təbiətdə ahəng pozulardı, 
amma həqiqətdə biz dünyanın daxili vəhdətinin şahidi oluruq.1 
Volter təbiətdəki hadisələrin qanunauyğunluğundan söhbət açır 
və belə qənaətə gəlir ki, bütün təbiətə eyni bir ali varlıq 
rəhbərlik edir.2 Lakin nə üçünsə unudur ki, dünyaya bu monist 
baxış, təkallahlılıq xristianlıqda yox, islamda təsbit olunmuşdur.  
Volter xristianlığın və Qərb fəlsəfəsinin təməllərini araş-
dırarkən hind fəlsəfəsinə, ilk növbədə brahmanizmə müraciət 
edir: «Bizim dinin qaynaqları Hindistanın dərinliklərində 
gizlənir və biz bu dini ancaq indi qəbul etmişik».3 Volter etiraf 
edir ki, qədim yunan fəlsəfəsində ruh haqqında bilgilər və ruhun 
yenidən başqasına köçməsi ideyası hind fəlsəfəsindən 
götürülüb. Volter qədim hind mənbələri olan Şasta və Vedaların 
təsirindən vəcdə gəlir və «Şasta»nın girişindən aşağıdakı 
iqtibası gətirir: «… Öz mahiyyətinin seyrinə dalmış Əbədi, öz 
fəzilətini və əzəmətini nişan vermək üçün hissiyat və həzz 
qabiliyyətinə malik olan varlıqlar yaratmaq qərarına gəlir… 
belə məxluqlar hələ yox idi; Allah istədi və onlar oldular».4 
Volteri heyrətləndirən bu sətirlər əslində sonralar xristianlığın 
təhrif etdiyi, uzaqlaşmış olduğu təkallahlılıq mövqeyindən 
deyilmişdir. Bu ideyalar məhz islamda daha mükəmməl şəkildə 
əks olunur.  
Lakin təəssüf ki, söhbət konkret olaraq islamdan ge-
dəndə, Volter öz fəlsəfi düşüncələrini «unudaraq» ona hücuma 
keçir, onu «yalançı din», Həzrəti Məhəmmədi isə «yalançı 
peyğəmbər» adlandırır. Bu mövqe xüsusən fəlsəfə 
müstəvisindən «bədii yaradıcılıq» (əslində fantaziya, xülya) 
müstəvisinə keçərkən – «Məhəmməd» pyesində özünü göstərir. 
1 Вольтер. Философские сочинения. М., «Наука», 1988, 
стр.540. 
2 Yenə orada. 
3  Yenə orada, səh.544. 
4 Yenə orada, səh.543. 
 - 210 -
                                                          
Heç bir tarixi fakta əsaslanmayan bu uydurmaları  Papaya – 
XIV Benediktə hədiyyə göndərməsi də onun konyuktur və sırf 
ideoloji mövqedən yazıldığını göstərir.  
Amma, əlbəttə, bu mövqe heç də Qərbin bütün böyük 
şəxsləri tərəfindən bölüşdürülmür. Dövrün ən böyük fransızı 
Napoleon Bonopart əsərdən narazı idi. Şərqə münasibətdə 
İ.Götenin mövqeyi Napoleonu daha çox təmin edirdi. Napoleon 
Göteni qəbul edərkən ondan bu əsər haqqında münasibətini 
soruşur. Onu tamaşaya qoydursa da, müəllifin dünyanın yarısını 
fəth etmiş bir şəxsi ona layiq təqdim etmədiyini, onun haqqında 
mövqeyini bəyənmədiyini bildirir.1  
Əlbəttə, Məhəmməd peyğəmbərin bir fateh kimi qiy-
mətləndirilməsi ilə mübahisə etmək olar. Amma ömrünü dün-
yanın fəthinə həsr etmiş Napoleonun nəzərində fatehlikdən 
böyük missiya ola da bilməz. 
Əslində söhbət Napoleonun islama və ya Məhəmməd 
peyğəmbərə münasibətindən getmir. Söhbət Volterdən, bir 
filosofun tarixə münasibətdə öz fəlsəfi əqidəsindən uzaqlaş-
masından gedir. Əlbəttə, Volter F.Bekonun, Monteskyenin və s. 
bu kimi sələflərinin ənənəvi münasibətini sadəcə davam 
etdirirdi. Lakin filosofluğun həqiqi missiyası ənənələrin föv-
qünə qalxmağı, həqiqəti dini təəssübkeşlikdən və konyunk-
turdan üstün tutmağı tələb edir. 
Volter və Göte – Qərb dünyasının iki böyük mütəfəkkiri 
və islama, Məhəmməd peyğəmbərə iki fərqli münasibət! Na-
poleonun tövsiyəsindən asılı olmadan, İ.V.Göte «Məhəmməd» 
mövzusuna onsuz da bağlı idi. Göte hələ 23 yaşında ikən 
Qurani-Kərimi D.F.Meqerlinin almancaya tərcüməsində 
oxumuş, bununla kifayətlənməyərək 6-cı surəni özü latıncadan 
tərcümə etmiş və elə bu illərdə «Məhəmməd» adlı dram əsəri 
üzərində işləmişdir. Sonrakı illərdə Məhəmməd peyğəmbər 
haqqında alman tədqiqatçıları tərəfindən yazılmış kitabları və 
Qurani-Kərimin digər tərcümələrini də diqqətlə oxumuş, özü bu 
1 Эмиль Людвиг. Гёте. М., «Молодая гвардия», 1965, стр. 417-
418. 
 - 211 -
                                                          
mövzuda şeirlər və tədqiqat əsərləri yazmışdır.1 Onun bu 
sahədə çoxlu sayda əsərlər yaratması, təkallahlılıq ideyasına, 
islama, peyğəmbərin həyatına dönə-dönə müraciət etməsi və bu 
mövzuları böyük sayğı və hətta məhəbbətlə qələmə alması heç 
də təsadüfi deyildi. Xristianlığa tənqidi münasibətini 
gizlətməyən İ.V.Götenin islama bu qədər böyük maraq 
göstərməsinin çox ciddi əsasları vardır. Həqiqət birdir və bütün 
dahilər irqi ayrıseçkiliyin və ideoloji çərçivələrin təsirinə 
düşmədikdə eyni nəticəyə gəlirlər. Təsadüfi deyildir ki, 
L.N.Tolstoyun da şərqə və islam dininə dərindən bələd olması, 
həqiqət axtarışındakı səmimiyyəti və qətiyyəti onu son nəticədə 
müsəlmanlığı qəbul etməyə gətirmişdi.2  
Qərb mütəfəkkirlərinin islama münasibətdə iki fərqli 
mövqeyinin səbəbini araşdırarkən bu sualın İ.V.Göteni də 
düşündürdüyünü və buna ən yaxşı cavabın da məhz onun 
tərəfindən verildiyini görürük. O, «Məhəmməd» əsərində is-
lamın əsaslarının və Qurani-Kərimin səthi, yoxsa dərindən 
öyrənilməsindən asılı olaraq ona münasibətin də müxtəlif ol-
duğunu vurğulayır: «Bütün bunlar əvvəlcə bizi özündən itələyir, 
uzaqlaşdırır, sonra bizi cəlb edir, heyrətləndirir və nəhayət, ona 
hörmət-izzətlə yanaşmağa məcbur edir».3  
Lakin təəssüf ki, son vaxtlarda Qərbdə islam dininə və 
Qurani-Kərimə münasibətdə mikroskopla qüsur axtarmaq 
cəhdləri üstünlük təşkil edir. Məsələn, Sorbonna Universitetinin 
professoru Dominik Sordel yazır: «Birinci mübahisəli məsələ 
qədər (alın yazısı) və iradə azadlığı probleminə aiddir; bu 
məsələ Məhəmmədin hədislərində də açıq qalmışdır. İnsan ilahi 
iradəyə (qədər) qarşı heç nə edə bilməz. Lakin digər tərəfdən 
insandan gördüyü işlərə görə sorğu sorulur. İlahi hökmranlıq və 
insan məsuliyyəti bir-birinə ziddir və birgə nəzərdən keçirilə 
bilməz. Və Quran bu iki həqiqəti necə ortaq məxrəcə 
1 И.В.Гете. Западно-восточный диван. М., «Наука», 1988, стр. 
778-779. 
2 Толстой. Щз. Мущаммед. Истанбул, Каракуту йайынлары, 
2005. 
3 И.В.Гете. Западно-восточный диван, стр. 165.  
 - 212 -
                                                          
gətirməyin, barışdırmağın yolunu göstərmir».1  
Bu problem üzrə İslam alimləri arasında da həmişə böyük 
mübahisələr olmuşdur. Mutazilitlərin mövqeyini müdafiə edən 
Əl-Aşari ilahi volintarizmə haqq qazandırır, insan azadlığına 
xüsusi önəm vermir. Al-Maturidi (X əsr) və onun ardıcılları isə 
insan azadlığını hüdudsuz hesab edirdilər. 2  
Dünyada baş verən hadisələrin irəlicədən Allah tərə-
findən müəyyənləşdirilməsi heç də hər bir hadisənin hər dəfə 
bütün təfərruatı ilə məlum olması kimi başa düşülə bilməz. 
Yəni Qurani kərimdəki ideyalar əslində dünyada bir qanuna-
uyğunluq olduğuna işarədir. Heç nə təsadüfi deyildir. Hər şey 
dünyanın əsasında duran mükəmməl bir ideyanın təcəssü-
mündən ibarətdir. Lakin ideya hadisələri yox mahiyyəti ifadə 
edir. Yəni qabaqcadan müəyyən edilən mahiyyətlər arasındakı 
münasibətlərdir və bu münasibətlər məhz  müəyyən zəruri 
prinsiplər əsasında qurulmuşdur. Təzahürlər isə müxtəlif ola 
bilərlər. Bu baxımdan yanaşdıqda nəinki insana hətta cansız 
aləmdə, təbiətdə baş verən hadisələrə də müəyyən sərbəstlik 
dərəcəsi şamil edilə bilər. İnsanın müdaxiləsi də məhz təbiətə 
verilmiş bu sərbəstlik dərəcəsi çərçivəsində mümkündür. 
İnsan təbiətin qanunlarını dəyişə bilməz. Lakin bu qa-
nunların təzahürü konkret stuasiyadan asılı olaraq müxtəlif cür 
olur. 
Müəyyən qüvvələr aktiv başqaları isə passivdir. Hər ikisi 
eyni qanuna tabedir. Lakin aktiv qüvvə hərəkət yaratdığı halda 
passiv qüvvə heç bir dəyişiklik törədə bilmir. Fəal və passiv 
formalar arasında keçid mümkündür və insan burada seçim 
azadlığına və proseslərin gedişinə təsir etmək imkanına 
malikdir.  
Əgər Qərb fəlsəfəsində vahid din, dinlərin mahiyyətcə 
eyniyyəti, bir-birini tamamlaması və s. haqqında fikirlər olmuş-
dursa, bunlar da çox vaxt xristianlığın hind dini təlimləri ilə, 
brahmanizm, buddizm və s.-lə əlaqəsinin axtarılması şəklində 
ortaya çıxmışdır.  
İslam haqqında səhv təsəvvür yaratmaq, onu dərindən 
1  Доминик Сурделъ. Ислам М. АСТ, 2004, стр. 47. 
2 Yenə orada, səh. 50.  
 - 213 -
                                                          
mənimsəmədən inkar etmək ənənəsi, hətta xristianlığın başqa 
dinlərlə əlaqəsini üzə çıxarmaq istəyənlər üçün də səciyyəvidir. 
Yuxarıda biz Volterin xristianlığı brahmanizmlə və digər hind 
təlimləri ilə əlaqələndirmək cəhdini qeyd etdik. İndii isə bəzi 
müasir tədqiqatçıların bu  istiqamətdəki fikirlərinə diqqət 
yetirək. Məlum olduğu kimi, XX əsrin böyük filosoflarından 
biri K.Yaspers R.Kiplinqin məşhur «Şərq həmişə Şərq olacaq, 
Qərb də – Qərb, və onlar heç vaxt uyğunlaşa bilməzlər» fikri ilə 
razılaşmamış, öz təlimini Budda təlimi kontekstində nəzərdən 
keçirməyə çalışmış, Buddaya ayrıca əsər həsr etmişdir.1 Lakin 
K.Yaspers də, görünür, islam dininin əsaslarına dərindən bələd 
olmadığından, özünün «Şərq» anlamına ancaq hind-çin 
fəlsəfəsini daxil edir. Onun min illər ərzində bəşər tarixinə və 
düşüncəsinə ən çox təsir göstərmiş şəxsiyyətləri sadalayarkən 
Məhəmməd peyğəmbəri yada salmaması buna ən bariz 
sübutdur. O bu sırada ancaq dörd nəfəri: Sokratı, Buddanı, 
Konfutsini və İsanı qeyd edir. «Çətin ki, bu dərəcədə böyük 
tarixi gücə malik olan hansı isə beşinci nəfəri göstərmək 
mümkün olsun; həmin səviyyədə bu gün də aktual olaraq qalan 
heç kimi göstərmək mümkün deyil… Onlar bütün fəlsəfəyə 
fövqəladə təsir göstərmişlər».2 Halbuki, öz «tarixi gücünə» görə 
bu sadalanan şəxslərin heç biri Məhəmməd peyğəmbərlə 
müqayisə oluna bilməz. Bunu sadəcə biz demirik. Bunu 
K.Yaspersdən daha böyük nüfuz sahibi olan Qərb 
mütəfəkkirləri dönə-dönə etiraf etmişlər. Həm də bu sırada heç 
vaxt Sokrat olmamışdır. Görünür, K.Yaspers ideya tarixini 
ancaq Şərqin öhdəsinə buraxmamaq üçün buraya bir yunan da 
qatmağı lazım bilmişdir. Amma yunan filosofları çoxdur, 
onlardan hansını isə ayırıb peyğəmbərlər sırasına qoymaq üçün 
ən azı kafi əsas lazımdır. Daha böyük əsas isə məhz müasir 
dövrdə daha yaşarlı və cəlbedici olması ilə seçilən və ideya 
gücü getdikcə artan bir dünya dininin (bunları da biz yox, 
qərblilər özləri deyir) təməlini qoymuş Məhəmmədi 
peyğəmbərlər sırasında göstərməyi «unutmaq» üçün lazımdır. 
1 К.Ясперс. Будда// Западная философия: итоги тысячелетия. 
Екатерингбург, Бишкек. 1997, стр. 157-193. 
2 Yenə orada, səh. 154. 
 - 214 -
                                                          
Başqa bir misal. Aleksandr Men iddia edir ki, əksər din 
və etiqadların əsaslarını özündə birləşdirən inteqrativ dini 
sistem yaratmaq cəhdləri əbəsdir, çünki xristianlıq özündə 
universal sintez imkanlarını ehtiva edir. Və onun bu ehtiva gücü 
təkcə Tövratı, yəhudi dinini deyil, həm də hind təlimlərini əhatə 
edirmiş.1 Amma nə üçünsə bütün dinlər üçün əsas inteqrativ 
amil olan vəhdət, təkallahlıq ideyasının məhz xristianlıq 
tərəfindən təhrif olunması, unikal «üçlük» ideyasının heç bir 
dinlə uzlaşmaması «yaddan çıxır». 
Təəssüf ki, bir çox Qərb filosofları təkcə islam dininə 
münasibətdə deyil, həm də islam dünyasının fəlsəfəsinə mü-
nasibətdə, yumşaq desək, etinasız münasibət bəsləmişlər. Hegel 
özünün fəlsəfə tarixinə dair üçcildlik mühazirələrində ərəb 
fəlsəfəsinə cəmi yeddi səhifə ayırır ki, onun da yarıdan çoxu 
yəhudi fəlsəfi fikrinə (Moisey Maymonid) həsr olunmuşdur.2 
Lakin yazdığı iki səhifədən aydın olur ki, onun orta əsr islam 
fəlsəfi fikir haqqında təsəvvürləri olduqca məhdud və 
qüsurludur. Hegel öz zəmanələrinin ən böyük filosofları Əl-
Kindi, əl-Fərabi, İbn Sina, əl-Qəzali, İbn Rüşd haqqında – 
hamısına bir yerdə yeganə bir abzas həsr edir və burada onların 
ancaq anadan olduğu illəri, ancaq Aristotelin şərhçisi 
olduqlarını göstərir. Əlavə olaraq ancaq Fərabinin «Ritorika»nı 
40 dəfə oxuyub doymamasın- dan və yenə oxumaq 
istəməsindən, yaxşı iştahı olmasından bəhs etməsi3 onun bu 
böyük fəlsəfi məktəb haqqında bilik dairəsinin miqyasından 
xəbər verir. Görünür, qüsurlu və sayğısız münasibət də 
qərəzdən daha çox, məlumatın az olmasından irəli gəlir. Yaxud 
Bertran Rassel yazır: «Ərəb fəlsəfəsi orijinal fəlsəfi sistem kimi 
əhəmiyyət kəsb etmir. Avisenna və Averoes kimi mütəfəkkirlər 
əsasən şərhçi olmuşlar… Onların baxışları məntiq və metafizika 
sahəsində Aristoteldən və neoplatoniklərdən, riyaziyyat və 
astranomi- ya sahəsində – yunan və hind mənbələrindən 
1 А.Мень. У врат молчания. – М., Эксмо, 2005, стр. 247. 
2 Гегель. Лекции по истории философии. Книга третья. Сочи-
нения, Том Х, М., Л., 1935, стр. 99-106. 
3 Yenə orada, səh. 105. 
 - 215 -
                                                          
alınmışdır».1 Lakin bu filosofların orijinal fikir sahibləri 
olduqlarını isbat etmək üçün hətta, başqa mənbələrə müraciət 
etməyə ehtiyac yoxdur, çünki B.Rassel özü bir az əvvəldə İbn 
Sinaya istinadən yazır: «Avisenna yeni bir formul kəşf etmişdi; 
onu sonradan Averoes və Böyük Albert təkrar etmişdilər: 
«Təfəkkür ümumini ayrıca şeylərdən hasil edir»… Avisenna 
göstərir ki, genera, başqa sözlə, universalilər eyni zamanda 
şeylərə qədər, şeylərdə və şeylərdən sonra mövcuddurlar».2 
Göründüyü kimi, B.Rassel orta əsr islam filosoflarının 
yaradıcılığı ilə Hegelə nisbətən daha yaxşı tanışdır. Lakin 
bununla belə, o, müsəlmanların nəzəri təfəkkür qabiliyyətinə 
şübhə etməkdən qalmır və onların yeganə xidməti olaraq 
sivilizasiyanın ötürücüsü rolunu oynadıqlarını göstərir.3  
Bununla belə, XIX-XX əsrlərdə Qərb ölkələrində mü-
səlman filosofların təlimləri haqqında nisbətən daha geniş 
məlumat yayılmağa başlamışdır. Bu sahədə ən böyük xidmətlər 
Məhəmməd İqbala (1877-1937) məxsusdur. Onun 1908-ci ildə 
Kembric və Münxen universitetlərində «Persiyada 
metafizikanın inkişafı. Müsəlman fəlsəfəsi tarixi- nə töhfə» 
mövzusunda yazdığı doktorluq dissertasiyasında Qərbdə ilk 
dəfə olaraq İran-Azərbaycan bölgəsində yaran- mış fəlsəfi 
təlimlər haqqında zəngin məlumat verilmişdir.  
1 Б. Рассел. История западной философии. Том 1, Новосибир-
ский 1994, стр.400. 
2 Yenə orada, səh. 398. 
3 Yenə orada, səh. 400. 
 - 216 -
 
 
  
 
 
 
 
 
 
 
KANT – FƏLSƏFƏDƏ ÇEVRİLİŞ?! 
 
Kantın vəfatından 200 il keçməsinə baxmayaraq onun 
fəlsəfədə «Kopernik çevrilişi» kimi dəyərləndirilən bir çox 
ideyaları ətrafında mübahisələr hələ də səngimək bilmir. Onun 
idrak nəzəriyyəsi xeyli dərəcədə mənimsənilsə də,  istər aprior 
biliklərin mənşəyi, istərsə də «özlüyündə şey»in hissi obrazdan 
fərqli məqamlarının qaranlıq qalması bu təlimin birqiymətli 
şərhinə imkan vermir. Lakin ən böyük çətinlik ontoloji 
aspektdədir. Əvvəlki fəlsəfi təlimlərdə ya ideyanın – ya maddi 
dünyanın, ya Allahın iradəsinin – ya da, insan hissi təcrübəsinin 
ön plana çəkilməsi, idrak prosesində duyğulara, yoxsa təfəkkürə 
üstünlük verilməsi birmənalı şəkildə həll olunduğundan hər şey 
aydın idi. Düzdür, mövqelər müxtəlif idi və bəzən bir-biri ilə 
ziddiyyət təşkil edirdi, lakin hər bir təlimdə nəyin substansiya 
kimi götürülməsi, nəyin ilkin, nəyin törəmə olması aydın 
olduğundan mübahisələrə əsas qalmırdı. Hətta Platon təlimin-
dən xeyli üzaqlaşaraq nə ardıcıl idealist, nə də ardıcıl materialist 
mövqe tutmayan Aristotel  istər qnoseoloji, istərsə də ontoloji 
aspektlərdə Kanta nəzərən daha aydın mövqe tutur. Aristotelin 
hissi dünyanın obyektiv mövcudluğunu qəbul etməsi şübhə do-
ğurmur. Burada ideya nəinki müstəqil substansiya kimi götü-
rülmür, hətta «forma» ilə eyniləşdirilərək maddi dünya- nın 
cisim və hadisələrinin mövcudluq üsulu kimi təqdim edilir. 
Duyğu üzvləri vasitəsilə dərk edilən cisim və hadisələr də, 
sonradan ümumiləşdirilib əqli fəaliyyətin əsasını təşkil edən 
məntiq prinsipləri də əslində maddi real proseslərdən intixab 
 - 217 -
edilir.  
 Kantda isə müstəqil varlığı inkar olunmayan «özlüyündə 
şey»in idrak prosesində rolu əsas deyil, yardımçı xarakter 
daşıyır. İdrak ancaq maddi dünyadan yox, həm də fikir 
dünyasının özündən qidalanır. Özü də bu ikiləşmə sadəcə bir 
dualizm deyil; yəni bu təlim həm maddi, həm ideal başlanğıcın 
eyni tərtibli qoşa substansiya kimi dəyərləndirilməsi  üçün əsas 
vermir. 
Kant təlimi sinkretik xarakter daşıyır. Bu təlim, bir tə-
rəfdən, R.Dekart, B.Spinoza, Leybnis xəttinə uyğun olaraq fikri, 
düşüncəni əsas tutan rasionalist ənənəni saxlamaq təşəbbüsü 
göstərilsə də, digər tərəfdən, F.Bekon və Con Lokk tərəfindən 
inkişaf etdirilən ingilis empirizminin, hətta bu ənənənin idealist 
variantı olan Berkli sensualizmi- nin aşkar və qeyri-aşkar təsiri 
duyulmaqdadır. Kantın davamçılarının ona bir-birindən fərqli, 
hətta bəzən bir-birinə zidd şərhlər verməsi onların məsələyə 
hansı fəlsəfi ənənə mövqeyindən yaxınlaşması ilə bağlıdır. Kant 
təliminin rasionalizm, empirizm, aqnostisizm, yoxsa hətta 
subyektiv idealizm təməlində izah olunması cəhdləri yeni 
kantçılığın rəngarəngliyini şərtləndirən əsas səbəbdir. Əslində 
isə Kant fəlsəfəsi, bu ənənəvi təlimlərdən heç birinin 
kontekstində öz izahını tapa bilmir, çünki bu fəlsəfə yeni ma-
hiyyətli bir fəlsəfədir. 
Əslində bu yenilik Qərb düşüncəsi üçün yenilikdir. 
Şərqdə, orta əsr islam fəlsəfəsində Kantdan altı əsr əvvəl sin-
kretik fəlsəfi təlim üçün təməl yaranmışdır və bu istiqamətdə ilk 
addımı böyük Azərbaycan filosofu Şihabəddin Yəhya Süh-
rəvərdi atmışdır. 
Mənəvi və maddi, təfəkkür və təbiət qütbləşməsindən 
Allah, insan, təbiət üçlüyünün daxili münasibətlər sisteminə 
keçid bu sinkretizmi şərtləndirən başlıca səbəb idi. İnsan kənara 
çəkildikdə, dünyanı kənardan müşahidə etdikdə, dünya, 
doğrudan da, qütblər arasında münasibət prizmasından görünür. 
İnsan özünü bu münasibətlərə daxil etdikdə ya ənənələrə uyğun 
olaraq bu qütblərdən birində əriməli, ya da dünyanın yeni izahı 
verilməlidir. İnsanın təbiətin bir hissəsi kimi, canlı varlıq kimi, 
cismani varlıq kimi qəbul edilməsi, hətta ən vulqar materializm 
belə, son nəticədə Allah tərəfindən xəlq edilmiş dünyanın məhz 
 - 218 -
ikiqütblü izahına gətirib çıxarır. Digər tərəfdən, insanın Allah 
ideyasında əridilməsi ancaq ideal-mənəvi varlıq kimi, «mən» 
kimi və ya emosional-mənəvi aləm, hissi yaşantılar arenası kimi 
götürülməsi də istər-istəməz ya ideyaların kölgəsi şəklində, ya 
virtual aləm şəklində, ya qeyri-mən şəklində və s. və s. digər 
qütbün də nəzərdə tutulmasını vacib edir.  
Lakin insanın bir ayağı du dünyada, bir ayağı o dünyada 
götürüldükdə, o, bir tərəfdən, cismani varlıq, digər tərəfdən, 
ideya-mənəvi varlıq kimi, əksliklərin vəhdəti kimi, mürəkkəb 
sinkretik varlıq kimi götürüldükdə ənənəvi ontologiyadan 
kənara çıxmaq zərurəti yaranır. Daha doğrusu, burada da insanı 
iki hissəyə ayırıb, birini (bədən) maddi dünyaya, digərini (əql, 
mənəviyyat) ideya dünyasına qatmaqla yenə də ənənəvi 
qütbləşmənin daha bir variantını almaq mümkündür. Lakin 
insanı bu cür iki yerə bölmədikdə, onu bütöv müstəqil varlıq 
kimi götürdükdə, dünya ikiqütblü yox, üçqütblü olur. Bu isə 
ənənəvi düşüncə, ilk növbədə həndəsi-məntiqi ənənə 
baxımından absurddur. Daha doğrusu, birölçülü fəza üçün 
absurddur. Belə ki, bir xəttin üç yox,iki qütbü, iki kənar halı ola 
bilər. İki və üçölçülü fəzada isə çoxqütblülük normal haldır. 
Deməli, fəlsəfədə sinkretik təlimlərə keçid müəyyən mənada 
birölçülü fəzadan çoxölçülü fəzalara keçidi xatırladır.  
Ənənəvi varlıqlardan imtina edərək ancaq insanın 
substansiya kimi götürülməsi – solipsizm tipli bəsit cərəyanlarla 
yanaşı Allah–insan–təbiət üçlüyünün yeni kombinasiyalarını 
arayıb tapmaq vəzifəsi bir sıra müasir fəlsəfi cərəyanların 
mərkəzi məsələsidir.  
Kant təlimində maddi varlıq, şeylər dünyası insan idra-
kının əsas mənbəyi olmasa da, daha doğrusu, bu dünyadan 
aldığımız informasiya əsl həqiqəti ifadə etməsə də, hər halda 
onun müstəqil varlığı və idrak prosesində iştirakı qəbul edilir. 
Digər tərəfdən, insan aldığı hissi informasiyanı özünəməxsus 
olan fikir sisteminə daxil edir, nizamlayır, qablaşdırır. Zaman, 
məkan, səbəbiyyət kateqoriyalarının məhz belə bir rol oynadığı 
fərz olunur. Lakin, sual olunur ki, insan bu fitri qabiliyyəti 
haradan, necə əldə etmişdir? Digər bir sual da qarşıya çıxır ki, 
əgər idrak prosesinə cəlb olunan, hissi təcrübənin tərəfdaşı olan 
şeylər, onların təbiəti bizim üçün yenə də qaranlıq qalırsa, bəs 
 - 219 -
                                                          
dərk etdiyimiz nədir? Təcrübədən alınan biliklər nəyin 
inikasıdır? Allah ideyası üçün harada: aprior biliklərin, yoxsa 
«özlüyündə şey»lərin təbiətində, mahiyyətində yer sax-
lanılmışdır? Kantın bəzi tənqidçiləri onu obyekti subyektə tabe 
etməkdə təqsirləndirirdilər. N.Hartman Kantda subyektin 
sadəcə fərdi subyekt yox, ümumiyyətlə subyekt olduğunu 
vurğulayırdı. Belə ki, empirik subyekt və empirik obyekt bir-
birinə qarşı durur və hər ikisi eyni vaxtda məkan və zamana 
daxil olur. Subyektin düşüncəsi empirik obyekti «transendental 
ideallıq» vasitəsilə ehtiva edir.1 Lakin təəssüf ki, Hartman bu 
mövqeyini davam etdirmir və bu məsələdə Kant sxemini inkar 
etməyə tələsir: «Özlüyündə şeydən kənarda təzahürü dərk 
etmək mümkün deyil; ya onlar hər ikisi dərk olunandır, ya da 
heç biri».2  Lakin N.Hartman unudur ki, söhbət mahiyyət və 
təzahürdən deyil, «özlüyündə şey» və təzahürdən gedir. 
«Özlüyündə şey» isə təkcədir. Hər bir təkcə isə hansı isə bir 
mahiyyəti yox, mahiyyətlər iyerarxiyasını ehtiva edir. Əlbəttə, 
bu mürəkkəb sistemdən, iyerarxiyadan hansı isə bir mahiyyət 
təzahür edərək hissi obraz şəklində və daha sonra empirik ideya 
şəklində dərk edilə bilər. Lakin dərk olunan ideya «özlüyündə» 
şeyə ona görə mütabiq deyil ki, şey hələ özündə neçə-neçə dərk 
olunmamış mahiyyətlər (ümumilər, formalar, eydoslar) saxlayır 
və bu sonuncular sonsuz sayda ola bilər. Burada bir qeyri-
müəyyənlik var və onun adekvat idrakı, təbii ki, qeyri-
mümkündür.  
Şey sonsuz və tükənməzdir, qeyri-müəyyəndir. Bəs insan 
nəyi adekvat dərk edir? Şeyin özünü yox, onun modelini. 
Sadələşmiş, sonsuz mahiyyətlər, formalar, eydoslar iyerar-
xiyasından çıxarılaraq ön plana çəkilmiş konkret bir forma, 
konkret bir struktur… 
Dərk olunan strukturdur. Dərk olunan bütövlükdür. Lakin 
şey bütövdürmü? Bir şey müxtəlif bucaq altında, müxtəlif 
miqyaslarda, müxtəlif rakurslarda, müxtəlif struktur səviyyələ-
rində müxtəlif olur. Yəni, çoxlu sayda bütövlükləri ehtiva edir. 
1 Bax: Философия Канта и современный идеализм. М., 
«Наука», 1987, стр. 28-29. 
2 Yenə orada, səh. 29. 
 - 220 -
                                                          
Materiya idrak üçün əlçatmazdır. Mütləq qaranlığı 
görmək mümkün deyil. Lakin mütləq işığı da görmək mümkün 
deyil. Sührəvərdi yazır: «İşıqlar işığı öz aşkarlığı- nın şiddəti 
üzündən görünməzdir».1 
İnsan ideya ilə materiyanın qovuşuğundadır. İnsan ala-
qaranlıqdadır. Hərdən bir işıqlanır və sönür. Parlayır və sönür. 
Sayrışan kəhkəşan kimi! 
Beləliklə, Sührəvərdi təlimində «işıq» termininin zəka 
ilə, «qaranlıq» termininin «özlüyündə şey»lə, materiya ilə uz-
laşması bu iki qnoseoloji sistem arasında müəyyən paralellər 
aparmağa imkan verir.   
Şihabəddin Yəhya Sührəvərdinin işraqilik adlanan fəlsəfi 
təlimində idrak məsələləri o vaxta qədər mövcud olan platonçu, 
neoplatonçu və aristotelçi baxışlardan fərqli, özünəməxsus bir 
şəkildə həll edilmişdir. Burada işıq və qaranlıq epitetləri ilk 
baxışda ideyalar aləmi və cismlər aləminə uyğun gəlsə də,  
insan şüurunun («düşüncəli nəfs») timsalında bu iki aləmin 
vəhdətindən söhbət gedir. Yəni, Platon təlimində olduğu kimi, 
həqiqət ideyanın dərkində, yəni sadəcə işığa qovuşmaqda 
görülmür. Əslində söhbət cismani olanın işıqlanmasından və 
insan üçün aydınlaşmasından gedir. Və ancaq işıqlanma 
(ozarenie) məqamında, kəşf məqamında cismin, hadisənin 
həqiqi mahiyyəti üzə çıxır və qarşıda duran vəzifə bu ma-
hiyyətin duyğu üzvlərimiz vasitəsilə verilən biliklərdən təmiz-
lənməsi, xalis şəkildə dərk olunmasıdır. 
Kantın idrak nəzəriyyəsində ən əsas məqamlardan biri 
aprior biliklər haqqında təlimdir.  
Biliklərin heç də hadisələr dünyasından intixab olun-
maması, düşüncənin məhsulu kimi ortaya çıxması haqqında 
mülahizələr Kanta qədər də olmuşdur. Lakin əvvəlki fəlsəfə-
lərdə bir qayda olaraq iki kənar mövqedən biri seçilmişdir. 
Materialistlər maddi dünyanı, obyektiv gerçəkliyi ilkin götür-
məklə biliklərin hamısını törəmə hesab etdikləri kimi, idealistlər 
də maddi dünyanı, materiyanı bir varlıq forması kimi tamamən 
inkar etməklə həqiqəti ancaq insana nəzərən kənarda olan ideya 
dünyasında və ya insanın öz duyğu aləmində axtarmışlar. Kant 
1 Sührəvərdi. İşıq heykəlləri – Şərq fəlsəfəsi, səh. 221. 
 - 221 -
Qərb fəlsəfəsində ilk dəfə olaraq idrak prosesində hər iki 
təməlin iştirakını qəbul etmiş və bilikləri təcrübədən gəlməklə 
(aposterior) və xalis zəkanın məhsulu olmaqla (aprior) iki yerə 
bölmüşdür.  
Biz hələlik aprior biliklər ideyasına toxunmadan, apos-
terior biliklərin mənbəyi məsələsinə baxaq. Məsələ burasındadır 
ki, Kantın aposterior bilik haqqındakı təlimi də ənənəvi materia-
list təlimlərdən çox fərqlidir. Kanta görə təcrübə heç də 
materialistlərin iddia etdiyi kimi maddi dünyanın inikası kimi 
başa düşülmür. «Özlüyündə şey» idrak üçün əlçatmazdır. Yəni, 
dərk olunan əslində materiya deyil. Bəs onda dərk olunan 
nədir? Kanta görə bu – «özlüyündə şeyin» bizimlə münasibətdə 
(təcrübədə) təzahür etdiyi, üzə çıxdığı, bizim üçün açıqlandığı 
formadır. Başqa sözlə, biz materiyanı – «özlüyündə şeyi» yox, 
onun təzahür edən müəyyən əlamətlərini dərk edirik. Lakin 
təzahür edən və gizli qalan əlamətlər nə ilə müəyyən olunur? 
«Kar könlündəki anlayar». Yəni, insan ilə şeyin kontaktı 
zamanı insan əvvəlcədən özündə olmayan, yəni özünün genetik 
və ya sosial-intellektual genetik bilik dünyasında heç vaxt kod-
laşmış olmayan bir əlaməti tanıya bilməz. Başqa sözlə, 
əşyadakı, hadisədəki o əlamət bizim üçün aşkarlanır ki, o 
formanı biz görürük, o səsi biz eşidirik ki, bizim özümüz (bey-
nimiz, sinir sistemimiz, mentalitetimiz) həmin əlamətin (onun 
ideyasının, bazis formasının) daşıyıcısıyıq. Məsələn, 
elektromaqnit dalğaları spektrində biz ancaq 4-8 anqstrem inter-
valındakı dalğaları görə bilirik. Dalğa uzunluğu ondan kiçik – 
ultrabənövşəyi və dalğa uzunluğu ondan böyük – infraqırmızı 
şüalar bizim görmə zonamızdan kənarda qalır. Eləcə də yarasa-
ların eşitdiyini biz eşidə bilmirik. Bizim səs dalğalarını qəbul 
etmək – eşitmək imkanımız da qabaqcadan müəyyənləşmişdir. 
Deməli, insan qarşılaşdığı hadisədən informasiyanı ancaq öz tə-
bii imkanları çərçivəsində götürür. Bu fikri formaya da aid 
etmək olar. Bizə qabaqcadan məlum olan, «doğma» olan hər 
hansı bir forma obyektdə müşahidə edilmirsə, biz onu amorf he-
sab edirik. Bu fikirləri davam etdirərək, belə nəticəyə gəlmək 
olar ki, insan eqoizmindən kənara çıxsaq; insanla obyektin 
qarşılıqlı təsir prosesini, bu prosesdəki rezonans (tanıma, idrak 
məqamı) məqamlarını obyektlə eyniləşdirmək və obyekti məhz 
 - 222 -
bu məqamlardan ibarət hesab etmək iddiasına düşməsək, biz 
maddi varlığı deyil, maddə ilə, şeylə təmas prosesini, onun 
bizim üçün açılmış qədərini dərk etdiyimizdən danışarıq.    
«Özlüyündə şeyin» «bizim üçün şeyə» çevrilməsindən 
yox, bizim «özlüyündə şeydən» «bizim üçün şeyi» intixab et-
məyimizdən söhbət getməlidir. Hər bir «özlüyündə şey» sonsuz 
əlamətlərə malikdir, tükənməz və əbədidir. Daha doğrusu, 
qeyri-müəyyən olduğu dərəcədə sonsuzdur. Bütün qeyri-
müəyyənliklər isə bir-birinə bərabərdir. (Sadəcə ona görə ki, biz 
onları fərqləndirmək imkanından məhrumuq). 
Beləliklə, təcrübə əslində iki qeyri-müəyyənliyin – insan-
la (mənlə) materiyanın qarşılıqlı əlaqəsi, daha doğrusu, 
eyniyyəti məqamıdır. İnsanın ideya dünyası ilə maddi dünya 
arasındakı eyniyyət məqamı! Bu məqam sonsuzluqdan intixab 
edilmiş sonludur. Xüsusən dillə ifadə olunan bilik artıq ancaq 
sonlu, müəyyən və riyaziləşdirilə bilən, məntiq formaları 
əsasında qurulan, bir sözlə, formal bilikdir – informasiyadır. 
Canlı bilik isə hələ varlıqla əlaqələrdən tam məhrum olmamış, 
qoparılıb ayrılmamış, dil qəlibinə salınmamış, «kon-
servləşməmiş» bilikdir. İnsanın ideyalar aləmindəki passiv 
mövcudluqdan «özlüyündə şeyin» təsiri ilə fəal mövcudluq 
formasına keçən, dirilən, canlanan ideya – bax budur, idrak! 
Empirik idrak… (Sonra isə o, formal məntiqin prokrust çərçi-
vəsinə, dil qəlibinə salınır və saxlanma  üçün yararlı hala 
gətirilir, «konservləşir» (yanar idrakdan kənarda – maddi 
üsullarla).   
Nəzəri idrak isə insanın kənara, maddi dünyaya, «özlü-
yündə şeyə» deyil, öz daxilinə, ideya aləminə yönəldilmiş 
düşüncəsinin məhsuludur.  
 
 
 
 
 
 
 
 
 
 - 223 -
                                                          
 
 
 
 
KANT VƏ SÜHRƏVƏRDİ 
 
Bəli, Kantın idrak nəzəriyyəsi fəlsəfədə Kopernik çev-
rilişi hesab olunur. Lakin Ş.Sührəvərdi təlimi ilə tanışlıq gös-
tərir ki, bu nəzəriyyənin bir çox məqamları hələ xeyli əvvəl, XII 
əsrdə böyük Azərbaycan filosofunun əsərlərində irəli 
sürülmüşdür.  
Ş.Sührəvərdinin sufizmlə peripatetizm arasında ikili 
mövqeyi, daha doğrusu, sintetik mövqedən çıxış etməsi Aris-
totelin idrak nəzəriyyəsinin bir sıra yeni müddəalarla zənginləş-
məsinə gətirmişdir. Digər tərəfdən, qnoseoloji problemlərin 
«işıq» anlayışı vasitəsilə izah cəhdləri qədim yunan fəlsəfəsinə 
də bəlli idi. Aristotelin naməlum filosofa istinadən söylədiyi bir 
fikirdə «intellekti (naus) ilahi tərəfindən insan qəlbində 
şölələndirilən işıqla»1 müqayisə etməsi, göstərir ki, işığın insan 
düşüncəsinin ilahi mənşəyi ilə bağlanması vəcd və vəhy 
məqamlarının qnoseologiyaya daxil edilməsi heç də yalnız orta 
əsrlər islam fəlsəfəsinə aid deyildir. Bununla belə, Aristoteldə 
söhbət bütövlükdə intellekt fenomenindən gedir, obyektlə onun 
haqqındakı bilik arasında əlaqədən bu kontekstdə danışılmır. 
Ş.Sührəvərdi məhz bu məsələdə bir addım irəli gedərək, idrak 
prosesinin mexanizmini açmaq təşəbbüsü göstərir. Əhəmiyyətli 
olan informasiyanın ilkin daşıyıcısının müəyyənləşdirilməsidir. 
Yəni, cisim obyekt bizim biliklərə nəzərən nə dərəcədə ilkindir 
və nə dərəcədə həqiqət daşıyıcısıdır. Yoxsa, həqiqət insana 
fitrən bəxş edilmiş, ilahi ünsiyyətin işığında ortaya çıxan və 
əslində cismə, obyektə nəzərən tam müstəqil bir fenomendir. 
Əgər belədirsə, onda cismin daşıdığı informasiya ilə bizim 
biliyimiz arasındakı adekvatlıq heç də sadəcə hissi təcrübənin 
nəticəsi olmayıb, onların hər ikisinin eyni ilahi başlanğıcdan 
törəməsi, eyni ideyanın həm insan məninə, həm də cismlərə 
(forma şəklində) eyni başlanğıcdan transfer olması nəticəsidir.  
1 Аристотел. «Риторика», 1411, б 12. 
 - 224 -
                                                          
İran tədqiqatçısı Mehdi Amin Razavinin yazdığına görə, 
Ş.Sührəvərdi materiyanı elə sadə şey hesab edir ki, o, müxtəlif 
cismlərin formasını ala bilir. Yəni cismlər forma və mAteriya-
nın birləşməsindən yaranır.1 Sührəvərdi belə hesab edir ki, 
insan obyekti ancaq o zaman görə bilər ki, o, işıqlanmış olsun. 
Lakin insanın obyekti dərk etməsi üçün onun İşıqlar işığının 
sayəsində nail olduğu işıq emanasiyası, nəfsin işıqlanması (əl-
işraq) gərəkdir.2 Beləliklə, söhbət obyektlə subyektin qarşılıqlı 
əlaqəsinə, onların hər ikisinə aid olan işıqlanmadan gedir. 
Obyekt insan şüurunda inikas olunmur. Onun təsiri ilə insan 
daxilində işıqlanma gedir və əslində insan özündə olanı dərk 
edir. Burada Kant təlimində «özlüyündə şey»in rolu yada düşür. 
İşığın mənbəyi də obyekt deyil, Ali işıq - Nur əl-ənvərdir. «İşıq 
heykəlləri» əsərində Ş.Sührəvərdi yazır: «Sən bir şeyi yalnız 
onun səndəki surətinin hasil olması ilə dərk edirsən. Dərk 
etdiyin həmin şyein ona mütabiqliyi lazım gəlir, əks halda onu 
olduğu kimi dərk etməzdin».3 Göründüyü kimi, Ş.Sührəvərdi 
Kantdan fərqli olaraq, şeyin, cismin dərk olunanlığını qəbul 
edir, çünki «şey»lə «surət» arasında mütabiqlikdən 
(adekvatlıqdan) danışılır. İlk baxışda belə təsəvvür yarana bilər 
ki, bu mövqe sensualist idrak nəzəriyyəsinə uyğundur. Lakin bu 
fikrə Sührəvərdi təliminin kontekstində baxdıqda, başa düşülür 
ki, burada heç də insanda yox, insandakı («səndəki») «surətin 
hasil olmasından» danışılır. Digər tərəfdən, «surət» duyğular 
kompleksi kimi başa düşülmür. Söhbət «düşüncəli nəfs»dən – 
əqldən gedir. Ş.Sührəvərdi yazır: «Sənin nəfsin nə cism, nə 
cismani, nə də müəyyən cəhətdən aşkara çıxarılması üçün işarə 
ediləndir. O, hissələrə ayrılmayan təkdir, aramsız daimi möv-
cuddur, təsəvvürlər onu əsla bölə bilməz».4 Əsəri bütövlükdə 
oxuduqda məlum olur ki, söhbət hissi obrazdan daha çox 
ideyadan gedir. Əksinə, hissi obraz ideyanın məhsulu kimi orta-
ya çıxır: «Bəzən elə olur ki, nəfs əqli bir şeyi daxilən müşahidə 
1 Bax: Великие мыслители Востока. М., 1998, стр. 606. 
2 Yenə orada. 
3 «Şərq fəlsəfəsi (IX-XII əsrlər)». Tərtibçi Z.C.Məmmədov. Bakı, 
1999, səh. 217. 
4 Yenə orada. 
 - 225 -
                                                          
edir, hər hansı cəhətdən münasib surətdə xəyalən onu 
yamsılayır və həmin surət hiss aləminə daxil olur. Bu (əqli şey-
dən) təxəyyül yatağına əks olan (surət) kimidir».1 Bu məsələdə 
Kant Sührəvərdiyə nisbətən daha çox materialistdir. İdeya ilə 
hissi obraz və hissi predmet arasında münasibətdən danışarkən, 
o, predmeti ideyadan törəmə kimi, surət kimi götürmür: «Xalis 
zəkanın tənqidi kifayət qədər aydınlıqla göstərdi ki, hissi pred-
metlərdən kənarda hər-hansı bir nəzəri idrak, habelə, hər hansı 
nəzəri-ehkamçı idrak ola bilməz. Belə ki, bu halda hər şey 
apriori anlayışlar vasitəsilə dərk olunmalı idi. Bu belə sadə 
səbəbdən mümkün deyil ki, obyektiv reallığın ifadəsi üçün is-
tənilən anlayış hansı isə seyrə mütabiq olmalıdır; seyr də 
bildiyimiz kimi hissidir».2 Düzdür, idrak prosesində hissi 
predmetlərin iştirakını və rolunu Sührəvərdi də inkar etmir, 
lakin onun təlimində nəfs predmetə nəzərən daha həlledicidir. 
Yəni, işıqlanma birinci nəfsdə getməlidir ki, predmet də 
görünən olsun. Təbii elmi nəzəriyyələrə görə isə işıq (söhbət 
nurdan deyil, optik hadisədən gedir) predmetə düşüb ondan əks 
olunduqdan sonra duyğu üzvlərinə təsir edərək müəyyən hissi 
obrazın yaranmasında iştirakçı olur. Burada «işıq» 
ümumiləşdirici bir məfhum olmayıb, digər fiziki kəmiyyətlərlə 
(səs, istilik və s.) yanaşı adi bir ötürücüdür. Əlbəttə, görmənin 
digər duyğulardan üstünlüyü, prioritetliyi vardır; o, predmetin, 
hadisənin bütöv təsəvvür olunmasında daha böyük rol oynayır. 
Lakin bütöv hissi obraz sadəcə duyğuların toplanmasından 
əmələ gələ bilməz. Mahiyyət isə məhz bütövlükdə təzahür edir. 
Bütövlük (eydos, forma) isə adi işığın yox, məhz nurlanmanın sa-
yəsində aşkar olur. Yəni, hissi yox, əqli prosesin məhsuludur. 
Ş.Sührəvərdinin idrak nəzəriyyəsi ilk baxışda Aristotel və 
İbn Sina təlimlərindən bir o qədər də fərqlənmir. Bu doğrudur 
ki, Sührəvərdi müəyyən mənada Aristotelin formalar və 
Platonun ideyalar təlimini ortaq məxrəcə gətirmiş və bu zaman 
öz terminologiyasından istifadə etmişdir. Lakin bizcə, fərq 
ancaq terminlərdə deyil. Təhlil göstərir ki, Ş. əs-Sührəvərdi 
məhz Kant qnoseologiyasına daha çox yaxınlaşmış, daha 
1 «Şərq fəlsəfəsi (IX-XII əsrlər)», səh. 229. 
2 Кант. Соч. Том 5. М., 1966, стр. 221-222. 
 - 226 -
                                                          
doğrusu, onu qabaqlamışdır. Rus şərqşünas filosofu A.Smirnov 
Sührəvərdinin «Hikmət əl-işraq» kitabını təhlil edərək yazır ki, 
əs-Sührəvərdi də İbn Sina kimi həqiqi idrakın iki növündən 
danışır: bilavasitə, intuitiv idrak və bilavasitə, məntiqi idrak. 
Həqiqətin bilavasitə əldə olunmasını «mən»in dərk olunması ilə 
əlaqələndirən Sührəvərdi ikinci növ idrakı tədqiqatla (bəhs) 
əlaqələndirir.1 Fikir verin. Həqiqətin tədqiqatla vasitələnməsi 
Kantın «təcrübə» anlayışına uyğun gəlmirmi? İdrakın birinci 
forması isə yenə də, Kantda olduğu kimi, intuitiv idrak hesab 
olunur. Maraqlıdır ki, Sührəvərdi bununla kifayətlənmir və 
bilikləri də iki yerə bölür: «İnsan bilikləri anadan gəlmə (fitri) 
və sonradan əldə edilmiş şəkildə olur».2 Bu isə artıq aprior və 
aposterior biliklər bölgüsünün başqa terminlərlə ifadəsidir. 
Əlbəttə, biz əsla bu fikirdə deyilik ki, Kant öz ideyalarında 
Sührəvərdidən istifadə etmişdir. Xeyr. Kantın orijinallığına heç 
kim şübhə etmir. Lakin həmin böyük ideyanın rüşeymlərini altı əsr 
əvvəl yaşamış Azərbaycan filosofunun əsərində görmək və qürrə-
lənməmək mümkün deyil.  
Ş.Sührəvərdinin təliminə görə, insan bilik almaq, hər 
hansı bir obyekti dərk etmək üçün əvvəlcə özünü dərk et-
məlidir.3 Əlbəttə, bu fikri Sokratın məşhur «özünü dərk et» 
tezisi kontekstində də nəzərdən keçirmək olar. Lakin burada 
vurğu «mən»ə yox, obyektə yönəlmişdir. Yəni söhbət sadəcə 
olaraq insanın özünü anlamasından, öz daxili aləminə, istək-
lərinə, duyğularına bələd olmasından getmir. Söhbət kənarda 
olan obyektin dərki üçün «mən»ə müraciətdən gedir. İşıqlanma, 
kəşf o zaman baş verir ki, insan obyektdə olanı özündə tapa 
bilir. Yəni dərk prosesi «mən»də olanla kənarda olan arasında 
adekvatlıq (Sührəvərdinin termini ilə desək – mütabiqliq) 
sayəsində mümkün olur.  
Ş.Sührəvərdi «İşıq heykəlləri» əsərinin son bölməsində 
(yeddinci heykəl) yazır: «… nəfs (söhbət düşüncəli nəfsdən ge-
dir – S.X.) hərdən qüts aləminə xilas olur, müqəddəs atasına qo-
1 Средневековая арабская философия. Проблемы и решения. 
М., 1998, стр. 57. 
2 Sührəvərdi. «Hikmət əl-işraq». – Yenə orada. 
3 Yenə orada, səh. 607. 
 - 227 -
                                                          
vuşur, ondan biliklər alır, öz hərəkətlərindən və hərəkətlərinin 
lazımi xassələrindən xəbərdar göy nəfslərinə qovuşur, özlərinin 
yuxuluğunda və oyaqlığında naxışlı bir şeyin qarşısında naxışı 
əks etdirən güzgü kimi onlardan qeybi məlumatlar alır».1 
Burada biz Sührəvərdinin ilk baxışda fərqli görünən iki 
mövqeyi ilə rastlaşırıq. Biliklərin mənbəyini bir tərəfdən 
insanın özündə axtaran Sührəvərdi, digər tərəfdən «göy 
nəfslər»ində axtarır. Lakin məhz daxilin işıqlanması «göy 
nəfs»lərini görməyə, onlara qovuşmağa imkan yaradır. 
Burada belə bir sual ortaya çıxır: İnsanın obyekti dərk 
etmək üçün özünə müraciət etməsi, onun ilkin mənbəyini 
özündə axtarması aprior biliklərə işarə deyilmi? (Düzdür, 
Sührəvərdi apriori terminini işlətmir, lakin biliyin mənbəyini 
obyektən öncə insanın özündə axtarır). Burada insanın özünə 
müraciətini də iki mərhələyə ayırmaq olar. Belə ki, insan hər 
hansı obyekti əvvəlki təcrübələrdən əldə etdiyi biliklərlə 
müqayisədə dərk edə bilər. Bu zaman həmin bilik aprior yox, 
aposterior olacaq. Kant özü bu barədə yazır: «Sonrakı 
tədqiqatlarımızda biz o bilikləri aprior bilik adlandıracağıq ki, 
onlar konkret olaraq məhz hansı isə təcrübədən deyil, ümu-
miyyətlə hər hansı bir təcrübədən asılı deyillər».2  
İ.Kant təcrübə ilə əldə oluna bilməyən biliklərə (aprior 
bilik) misal olaraq ilk növbədə məkan, zaman və səbəbiyyəti 
göstərir. Məkanın hissi təcrübənin məhsulu olmaması, ancaq 
əqlin sayəsində dərk olunması Ş.Sührəvərdi tərəfindən də 
göstərilmişdir. O, «İşıq heykəlləri» əsərində yazır: «(Şeylərin) 
səndəki surəti ölçülü deyildir… Onların tutduğu yer də səndə 
ölçüsüzdür. O, sənin düşüncəli nəfsindir».3 Burada diqqəti belə 
bir cəhətə yönəltmək lazımdır ki, söhbət cismə xas olan ölçü ilə, 
bu ölçünün konkretliyi ilə cismin tutduğu yerin ölçüyə 
sığmazlığı, bütövlüyü və sürəkliliyi arasındakı fərqdən gedir. 
Yəni, söhbət əslində ancaq fikirdə hasil olan «məkan» 
anlayışından gedir. Cismlərin tutduğu yerin ölçüsüzlüyü 
1 «Şərq fəlsəfəsi», səh. 229. 
2 Кант. Критика чистого разума. Собр. соч. в восьми томах. 
М., 1994, том 3, стр. 41. 
3 «Şərq fəlsəfəsi», səh. 217. 
 - 228 -
                                                          
düşüncəli nəfslə, zəka ilə əlaqələndirilir. Sührəvərdi yazır: 
«Onlar aləmə nə daxil, nə də ondan xaricdir, nə birləşmiş, nə də 
ayrı düşmüşdür. Bütün bunlar cismin hallarıdır».1 Materia-
lizmin məşhur «materiyanın mövcudluq formaları» ifadəsi yada 
düşür…  
Düzdür, Sührəvərdidə məhz bu kontekstdə düşüncəli 
nəfsin özü ilə onun məkan duyumu arasında fərq qoyulmur. 
Amma hər halda məkan məhz düşüncə ilə əlaqələndirilir. 
Burada əqlin məkan duyumu və onun sonsuzluğuna da toxu-
nulur: «… Cismlər aləmini tərk edən və intəhasız dünyanı istə-
yən bu qüdsi mahiyyəti insan cisim kimi necə təsəvvür edə 
bilər?».2 
Sührəvərdi başqa bir yerdə məkanla yanaşı zaman 
anlayışını da bu kontekstdə işlədir: «(Nəfslər) əzəldə bir-bi-
rindən necə fərqlənmişdir… Bədəndən qabaq nə yertutum, nə 
məkan, nə təsir, nə təsirlənmə, nə də bədəndən sonra mövcud 
olan sayaq qazanılmış tərkiblər vardır».3 
Sührəvərdiyə görə, aləmlər üçdür: birincisi, əql aləmi; 
ikincisi, nəfs aləmi: düşüncəli nəfs cismani və hər hansı cəhətə 
malik olmasa da, cismlər aləmini idarə edir; üçüncüsü, cisim 
aləmi. O, efirə və ünsürə bölünür.4 İşraq fəlsəfəsində bölünmə 
ancaq cismani aləmə aiddir…  
Sührəvərdinin səbəbiyyət təlimi də əqllə bağlıdır. «Əqli 
cəhətlər üçdür: vacib, mümkün, qeyri-mümkün… Mümkün 
odur ki, onun nə varlığına, nə də yoxluğuna zərurət vardır… Sə-
bəb o şeydir ki, başqasının varlığı ona görə vacibdir».5 
«Mümkün özü-özünə vücuda gəlmir, o, özü üçün varlığı tələb 
etsəydi, mümkün yox, vacib olardı. Deməli, onun varlığını yox-
luqdan üstün tutan bir səbəb labüddür. Səbəb əgər bitkindirsə, 
nəticənin varlığı ondan geri qalmır».6 Göründüyü kimi, səbəb 
və nəticə müxtəlif zamanlara deyil, eyni zamana müncər edilir 
1 Yenə orada, səh. 217. 
2 Yenə orada, səh. 217. 
3 Yenə orada, səh. 219. 
4 Sührəvərdi. Filosofların görüşləri. – Yenə orada, səh. 213. 
5 Yenə orada, səh. 219. 
6 Yenə orada, səh. 219. 
 - 229 -
                                                          
ki, bu da zamanın kəsilməzliyini ifadə edir. Bir tərəfdən, səbəb 
əvvəl gəlir, digər tərəfdən, səbəb ilə nəticənin arasında hansı isə 
zaman intervalının mövcudluğu qəbul edilmir. 
Kantda olduğu kimi, Sührəvərdidə də məkan, zaman və 
səbəbiyyət kateqoriyalarına materializmin ənənəvi müna-
sibətindən fərqli, olduqca dərin, konseptual bir baxış vardır. 
Məlum olduğu kimi, materializm (o cümlədən, dialektik mate-
rializm) zaman və məkanı materiyanın mövcudluq formaları 
kimi təqdim edir. Halbuki, əvvəlki tədqiqatlarımızda 
göstərdiyimiz kimi, materiya zaman və məkan müəyyənliyindən 
məhrumdur.1 Zaman və məkan müəyyənliyi materiya müəyyən 
bir forma aldıqda, deməli, müəyyən bir ideyanın iştirakı ilə 
yaranır. Müəyyən formaya malik olan, fenomenə çevrilən 
materiya daha artıq materiya olduğu üçün yox, məhz bir hadisə, 
bir fenomen olmaqla müəyyənlik kəsb edir…  
Hadisə bütöv olmasa, yəni, müəyyən bir ideyanın ifadəsi 
olmasa, ideyalar qarışsa, formalar qarışsa, strukturda aydınlıq 
itsə onun haradan başlayıb, harada itdiyi, nə vaxt yaranıb, nə 
vaxt yox olduğu və ya başqa hadisəyə çevrildiyi haqqında dəqiq 
fikir yürütmək çətin olur (daha doğrusu, qeyri-mümkündür). 
Səbəbiyyət iki (və ya daha çox) hadisənin, fenomenin əla-
qəsindən yeni hadisənin, fenomenin yaranmasını ifadə edir. Bir 
fenomenin öz-özünə başqa bir fenomenə çevrilməsi mümkün 
deyil. Başqa sözlə, yalnız o halda mümkündür ki, bu fenomen 
daxilində ondan fərqli bir mahiyyət, fərqli bir fenomen peyda 
olur və hadisəni sanki içəridən dəyişir. Lakin bu halda əslində 
yenə də iki müxtəlif fenomendən söhbət gedir. Biri o birisinin 
daxilində və ya xaricində olması isə nisbi məsələdir, şərtilikdir. 
Zaman ancaq hadisələr, fenomenlər arasındakı əlaqənin 
və bu əlaqədən doğan dəyişikliyin ifadəsidir. Yəni, səbəbiyyət 
və zaman eyni bir mahiyyətin ifadəsidir. Əsas məsələ 
fenomenlərin bir-birindən ayrıla bilməsidir. (Əsas məsələ ide-
yanın, onun surətinin konturlarının tapılmasıdır). 
Lakin ideyanın konturları yoxdur. Mütləq mənada 
materiya kimi mütləq mənada ideya da zaman və məkan 
1 S.Xəlilov. İdeya və maddi təcəssüm. – «Fəlsəfə və sosial-siyasi 
elmlər» curnalı, 2003, № 1-2. 
 - 230 -
                                                          
müəyyənliyindən məhrumdur. Mütləq işıq, işıqlar işığı (nur-əl-
ənvər) da zaman və məkana sığmır. İdraka sığmır.  
Əslində idrak, dərk etmək zaman və məkan müəyyən-
liyinə gəlib çıxmaqdır. Dünyanı fenomenlərə ayırmaq və feno-
menlər arasındakı əlaqəni görməkdir. Məhz bu mənada zaman 
da, məkan da, səbəbiyyət də idrakın məhsuludur. Lakin digər 
tərəfdən, idrak özü zaman, məkan və səbəbiyyət müəyyənliyi 
şəklində ortaya çıxır. Söhbət hissi idrakdan yox, zəkadan gedir. 
Xalis zəkadan. Bu kontekstdə zaman da, məkan da, səbəbiyyət 
də məhz aprior biliyin formalarıdır (məhsullarıdır).    
Mütləq işıq və mütləq qaranlıq dərkedilməzdir. Yaşa-
dığımız dünya, duyduğumuz dünya yarıqaranlıqdır. Mütləq 
ideya – işıqlar işığı dərkedilməzdir. Ondan daha işıqlı olmaq 
mümkün olmadığına görə, onu görmək olmur. «İşıqlar işığı… 
öz aşkarlığının şiddəti üzündən görünməzdir».1  
 
* * * 
 
Miqyaslar dəyişir, mahiyyətlər müxtəlif miqyaslarda 
təkrar olunur. Mahiyyət zamana və məkana sığmır. 
Dünyanın mahiyyətini də cismlərin, fenomenlərin mahiy-
yətindən çıxış edərək anlamaq olarmı? Axı, «cismlər aləmini 
tərk edib, intəhasız dünyanı istəyən qüdsi mahiyyət» fərdi 
şüurun təsəvvür imkanı xaricindədir. Lakin təsəvvürlə dərk 
oluna bilməyənlər əqllə dərk olunurlar. Sührəvərdidə nəfs 
anlayışı heyvani nəfsdən tutmuş düşüncəli nəfsə qədər çox 
böyük bir diapazonu əhatə edir. Bu mənada «nəfs» «şüur» 
anlayışına daha çox mütabiq olsa da, ondan da genişdir. Fərdi 
nəfsdən kənarda onun hüdudlarına sığmayan, təkcə miqyasca 
yox, ehtirasın gücü baxımından da yüksəkdə duran nəfslər var 
imiş. «Filosofların fikrincə, bədənlərimizin düşüncəli nəfsi 
olduğu kimi, göylərin də diri, bilici, öz yaradıcısına aşiq, əbədi 
ehtirasla sevən düşüncəli nəfsləri vardır ki, onlar həmişə daimi 
vəcd, aramsız həzz içindədir. Onların həzzləri öz bədənlərinə 
sirayət edir…».2 
1 Sührəvərdi. İşıq heykəlləri. – «Şərq fəlsəfəsi», səh. 221. 
2 Философларын эюрцшляри. – «Шярг фялсяфяси», сящ. 213. 
 - 231 -
                                                          
İlk baxışda idrak nəzəriyyəsi ilə əlaqəsi olmayan, bə-
şəriyyətin taleyi ilə bağlı yazdığı bir əsərdə Kant da fərdi 
miqyaslı şüurdan kainat miqyaslı, təbiət miqyaslı şüura keçərək 
bir növ göylərin məqsədindən yazır: «Ayrıca insanlar və hətta 
bütöv xalqlar hərə bir tərzdə və çox vaxt başqalarının ziyanına 
olaraq öz məqsədlərini güdərkən, özləri də bilmədən sanki 
aparıcı ipin dalınca təbiətin məqsədi (kursiv bizimdir – S.X.) 
istiqamətində gedir və bu məqsədin əldə olunmasına xidmət 
edirlər…».1 
Burada Kant təbiətin məqsədindən söhbət açır. Hətta 
ayrı-ayrı şeylərin və insanların öz planları olmasa da, təbiətin 
ümumi bir planı olduğu üçün onlar bir-birilə əlaqəlidir.2 «Özü-
özlüyündə təzələşməni vacib edən şey hərəkətdir. Kəsilməməsi 
gerçək, yeni şeylər üçün bir səbəb olmağa yarayan aramsız, 
mütəmadi dövri hərəkətlər göylərə məxsusdur. Onlar bizim 
aləmdə yeniliklərin (hadisələrin) səbəbidir. Birinci təsiredici də-
yişmirsə, deməli, o, yeni şeylərin hərəkətləri üçün bir səbəb 
deyildir. Əgər göylərin hərəkətləri olmasaydı, yeni şeyin 
meydana çıxmasını nə gerçəkləşdirərdi? … (Göyün) hərəkəti 
yalnız iradidir».3 
Sührəvərdidə göyün hərəkətinin onun nəfsi ilə izah olun-
ması hilozoizmdən daha çox Kantdakı «məqsəd» və Şo-
penhauerdəki «iradə» anlayışına uyğun gəlir. «Göyün hərəkətini 
cərəyan etdirən onun nəfsidir».4 Sührəvərdiyə görə, kainatda 
baş verən proseslər bizim aləmdəki yeniliklərin səbəbidir. Yəni, 
böyük miqyaslı hadisələrlə kiçik miqyaslı hadisələr arasında 
əlaqə böyük məqsədlə kiçik məqsəd, kainat nəfsi ilə fərdi nəfs 
arasındakı əlaqədən irəli gəlir. Kant yazır: «İnsanlarda və 
onların əməllərinin yekununda hansı isə ağlabatan məxsusi 
məqsədin varlığının qəbul edilməsi mümkün olmadığından 
təbiətin məqsədini insan işlərinin bu məzmunsuz gedişatında 
tapmağa çalışmaq lazımdır; bunun sayəsində şəxsi planı 
olmadan fəaliyyət göstərənlərin təbiətin müəyyən planına uyğun 
1 Кант. Соч., том 8, М., 1994, стр. 12-13. 
2 Yenə orada, səh. 13. 
3 «Şərq fəlsəfəsi», səh. 223. 
4 Yenə orada. 
 - 232 -
                                                          
tarixləri mümkün olardı...1 Kantın bu fikri, bir tərəfdən, siner-
getikanın başlıca ideyasını əks etdirirsə, digər tərəfdən, xaosda 
nizamın alternativi olan qaranlıqda parıltı (Ş.Y.Sührəvərdi) 
ideyasına mütabiqdir.  
Necə olur ki, amorf sistemlərdə ilk baxışda nizamsız, 
qaydasız, qarışıq hərəkətlər fonunda birdən-birə nizam, ahəng, 
«məqsədli hadisə» yaranır? Yaxud necə ola bilər ki, ucsuz-bu-
caqsız qaranlıqda, onun öz daxilində, müəyyən bir hissəsində 
daxili işıq yansın, nurlanma getsin? 
Həm Sührəvərdidə, həm də Kantda böyük və kiçik 
sistemlər arasındakı əlaqə, kainatla insan, makrokosmla mik-
rokosm arasındakı əlaqə bir növ astrologiyanı xatırlatsa da, mü-
kəmməl bir fəlsəfi sistemin tərkib hissəsi olaraq, əksinə, 
astrologiya üçün də metodoloji baza rolunu oynaya bilər.  
Hadisələr arasında əlaqədən ümumilər arasında əlaqəyə. 
Dünyanın maddi vəhdəti. 
Məqsədlər arasında əlaqə. Nəfslər arasında əlaqə. Dün-
yanın maddi vəhdətindən fərqli olaraq, ideya vəhdəti, məqsəd 
vəhdəti, nəfs vəhdəti!  Dünyəvi şüur (dünya şüuru) və fərdi 
şüur. 
Hissənin tama, fərdi şüurun dünya şüuruna qatılması. 
Dünya zəkası və göylərin nəfsi! Dünya şüuru! Kantdan 
Sührəvərdiyə və Sührəvərdidən fenomenologiyaya gedən yol! 
İdeyaların düzülüşündə xronologiyanın dəyərsizləşməsi! 
 
 
 
 
 
 
 
 
 
 
 
 
1 Yenə orada, səh. 13. 
 - 233 -
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
1804-cü il 
 
1804-cü ildə Napoleon Bonapart özünü imperator elan 
etmiş, Gəncə xanı Cavad xan azadlıq uğrunda döyüşdə qəhrə-
mancasına həlak olmuş və L.Bethoven özünün məşhur «Qəh-
rəmanlıq» simfoniyasını yazmışdı. Dünyanın böyük filosofu 
İ.Kant dünyasını dəyişmiş və başqa böyük alman filosofu 
L.Feyerbax dünyaya gəlmişdi. 
Azərbaycanın çöllərində qeyri-bərabər döyüşlər, ideya 
səmasında isə bir zülmət və zülmətdə bir işartı var idi.  
 
 - 234 -
Qəhrəmanlıq  simfoniyası 
1804-cü ildə Avropa səmasında əzəmətli bir melodiya 
səsləndi: bu, böyük alman bəstəkarı L.Bethovenin məşhur 
«Qəhrəmanlıq» simfoniyası idi. Lakin bu əsər sadəcə bir qılınc 
qəhrəmanlığını, alman əsgərinin döyüş şücaətini vəsf etmirdi. 
Simfoniya azadlıq idealının güc və qüdrətlə birliyinin rəmzi 
olan və 1804-cü ilin başlanğıcında hələ qəhrəman sayılan 
Napoleon Bonaparta həsr olunmuşdu.   
Zaman elə bir zaman idi ki, Avropada cəngavərlik dövrü 
sona yetmiş, at çapmaq, qılınc oynatmaqla nə etmək mümkün 
idisə, hamısını etmişdilər və indi top-tüfəng savaşında irəli 
çıxaraq şöhrət zirvəsinə yüksələnlərin gələcəyə boylanmaq 
imkanı yaranmışdı.  
(Azərbaycanda isə Koroğlular hələ qılıncdan ayrıla bil-
mir, tüfəngə həqarətlə baxırdılar). Avropanın mərkəzində 
təpədən dırnağa qədər silahlanmış, top-tüfəngli Napoleon 
ordusu dünyaya meydan oxuyurdu. Rusiya çarı Aleksandrın 
şəxsən başçılıq etdiyi böyük (sayca böyük) rus ordusu Avstriya 
cəbhəsində mövqe tutaraq Napoleona qarşı koalisiya yaratmaqla 
məşğul ikən Azərbaycan xanlıqları heç öz aralarında da 
koalisiya yarada bilmirdilər. Heç kim öz millətindən olan 
başqasının himayəsini qəbul etmək istəmirdi. Rus 
imperatorunun yüz minlik qoşunu Napoleon tərəfindən 
darmadağın edildiyi bir vaxtda rus ordusunun başqa bölmələri 
təklənmiş Azərbaycan xanlıqlarının ərazisində meydan 
sulayırdı.  
Hər şey kiçik qüvvələrin vaxtında böyük ideya ətrafında 
birləşməsindən asılı idi.  
Və hər şey ordunun da müasir texnologiyaya vaxtında 
yiyələnməsindən, texnika da öz növbəsində hansı isə böyük 
ideyaların reallaşmasından asılı idi!.. «Qüvvət elmdədir…» 
(Nizami). «Ağıl olan yerdə, zora ehtiyac yoxdur» (Heydər 
Əliyev). (Çünki zor ağıla çevrilə bilməz, amma ağıl zora çevrilə 
bilir).  
Avropada son yüzillik ərzində elm və texnologiyanın 
inkişafı hərbi sənayeni də xeyli modernləşdirmişdi. Lakin Av-
ropa daha əvvəlki Avropa deyildi. Qılıncı topa-tüfəngə çevirən 
 - 235 -
elmi-texniki ideyalarla yanaşı top-tüfəngi zülm və zorakılığın 
xidmətindən alıb ədalətə, insan haqlarına, azadlıq ideallarına 
xidmətə yönəltmək uğrunda mübarizə gedirdi. Bu mübarizənin 
ideya təməlini İngiltərədə T.Hobbs və Con Lokk, Fransada 
maarifçilər, Almaniyada isə Kant qoymuşdu. Həm də məhz 
Kant fəlsəfəsi bu ideya yüksəlişinin zirvəsi idi. Lakin ideyanın 
əməli surətdə həyata keçirilməsi üçün həm də sosial iradə və 
cəmiyyətin bu yeni ideya əsasında təşkilatlanmasını təmin edən 
sosial güc lazım idi. Böyük Fransa İnqilabı məhz bu məqsədlə 
həyata keçirilsə də, inqilabçılar gözlənilən nəticəni ala 
bilmədilər. Ümid dolu nəzərlər inqilab dalğalarında hakimiy-
yətə gələn Napoleon Bonaparta dikildi.  
Bethoven də özünün «Qəhrəmanlıq» simfoniyasını Napo-
leona həsr etməklə əslində azadlıq ideyasının zəfər yürüşlərini 
vəsf edirdi. Bəli, Bethoven qəhrəmanlığı məhz azadlıq uğrunda 
mücadilə kimi başa düşürdü. Və hələ ki, Napoleonun iç üzü 
açılmamışdı, qəhrəman obrazı ona çox yaraşırdı. Böyük Fransa 
İnqilabının mücahidləri bir-birini azadlıq ideyasının qan 
dənizində boğduqdan sonra taxt-taca bu dənizdə üzməyi daha 
yaxşı bacaran Napoleon sahib olmuşdu. Tarix səhnəsinə 
monarxiyanın qənimi və azadlıq ideallarının davamçısı və 
yayıcısı kimi daxil olan Napoleon isə tezliklə bu ideyaların hərb 
yolu ilə yayılmasının ziddiyyətliliyinin paradoksallığının 
təcəssümünə çevrildi. Lakin elə həmin 1804-cü ildə Napoleon 
imperator taxtına çıxdı və yenidən monarxiyaya qayıtmaqla 
bütün böyük ümidləri alt-üst etdi. Düzdür, hərb səhnəsində zə-
fərlər davam edirdi, lakin böyük ideyadan məhrum olmuş hərbi 
qələbələr daha zəfər sayıla bilməzdi. Bu qələbələrin adı indi 
istila idi.  
Və Bethoven bu ithafdan imtina etdi, «Qəhrəmanlıq» 
simfoniyası öz ünvanını tapmadı. Lakin dünya həqiqi böyük 
qəhrəmanlıq nümunələrindən xali deyildi. Və simfoniya əslində 
vaxtında səslənmiş, sadəcə ünvan səhv salınmışdı… Əslində 
1804-cü il elə ilk günlərindən tarixə böyük qəhrəmanlıq 
nümunəsi ilə daxil olmuşdu: uzaq Azərbaycanda Cavad xan 
imperiya əsarətinə qarşı çıxaraq oğulları ilə birlikdə azadlıq 
yolunda həlak olmuş və həqiqi bir qəhrəmanlıq nümunəsi 
göstərmişdi.  
 - 236 -
İndi – qloballaşma dövrüdür. Dünya kiçilir, bəşəriyyət 
bütövləşir, etnik-milli sərhədlər götürülür, vahid dünya sivili-
zaiyası, vahid mədəni dəyərlər sistemi, beynəlxalq hüquq, insan 
haqları sərhəd tanımır. Azadlıq idealları da, bu ideallar uğrunda 
mücadilə edənlər də bu mücadiləni tərənnüm edən simfoniyalar 
da ümumbəşəri dəyərlər sisteminin tərkib hissələridir.         
1804-cü ildə ünvanını Avropada tapa bilməyən «Qəh-
rəmanlıq» simfoniyası bu gün genişlənmiş Avropanın bir 
parçası olan Azərbaycanın məhz 1804-cü ildə tarixə düşmüş 
parlaq qəhrəmanlıq nümunəsi ilə necə də gözəl səsləşir!  
O vaxt Napoleon Bonapartın zor gücünə bütövləşdirə 
bilmədiyi Avropa indi böyük filosofların yenə də o vaxt işləyib 
hazırladıqları ideyaların tədricən ictimai proseslərə sirayət 
etməsi nəticəsində reallığa çevrilməkdədir. Gilyotina və topların 
gücü ilə zəfər çala bilməyən inqilabi ideyalar məhz ideya olaraq 
yayılmaqla sosial gücə çevrilmiş və Avropanın həm 
bütövləşməsinə, həm də genişlənməsinə gətirib çıxarmışdır.  
Günəş Şərqdə doğsa da, ideya işığı Qərbdə yanırdı. 
Azərbaycanın öz fərdi zəka sahiblərinin intellekt işığı sosial 
mühitin rütubətindən sönürdü. Qərbdən gələn işığı, hərarəti əks 
etdirəcək, rezonans yaradacaq böyük ideya lokatorları isə hələ 
yox idi. 1804-cü ildə A.Bakıxanovun cəmi 10 yaşı var idi. 
M.F.Axundov isə hələ dünyaya gəlməmişdi. İdeya kasadlığı 
yaxın gələcəkdə nəyə isə ümid etmək üçün əsas vermirdi.  
 
Zəka fəlsəfəsi 
Bəli, bu həmin il idi ki, Avropanın ən böyük hərb ustadı 
imperatorluq titulu qazanmış və Avropa özünün ən böyük zəka 
sahibini itirmişdi.  
Prussiya səmasını qara buludlar örtmüşdü. Dünyanın 
azadlıq yolunun fəlsəfi əsaslarını yaratmış bir insanı itirdiyi bəs 
deyilmiş kimi, indi də həmin ideyaları öz təcavüzünə bayraq 
edən Napoleon ordusunun istilasına məruz qalmışdı. 
Lakin böyük ideyaların ictimai təcəssümü sahəsində açıq-
aşkar böhran keçirən Avropada ideya təkamülü davam etməkdə 
idi. 
Bəli, Avropada gələcəkdə bir-birini tamamlamalı olan iki 
 - 237 -
böyük ideya öz inkişaf yolunun zirvəsinə yüksəlməkdə idi.   
Təbiətin mənimsənilməsinə yönəlmiş tədqiqatlar, təbiət-
şünaslığın sistemli  inkişafı yeni-yeni təbii elmi nəzəriyyələrin 
yaranması və onların texnikada öz maddi təcəssümünü tapması, 
sənayeləşmə və elmi-texniki tərəqqi – bütün bunlar yeni 
Avropanın simasını ifadə edirdi. Lakin cəmiyyətin in-
dustriallaşması ictimai münasibətlərin mürəkkəb istehsal sis-
temi və elmi-texniki proseslərlə vasitələnməsi insanı arxa plana 
keçirir, fərdi mənəviyyat, şəxsi həyatın mənası kölgədə qalırdı. 
Hələ bunu demirik ki, texniki inkişaf bəşəriyyəti çox qorxulu 
sonuclara sürükləyirdi. Bəli, F.Bekon «bilik qüvvədir» - 
deyərkən yanılmırdı. Bilik doğrudan da qüvvəyə, gücə 
çevrilirdi. Elə böyük və möhtəşəm bir gücə ki, insanlar hələ onu 
haraya və necə yönəltməyi öyrənməmişdilər. Horatsinin məşhur 
kəlamı XIX əsrin əvvəllərində necə də aktual səslənirdi: «Hik-
mətlə cilovlanmayan kobud qüvvə öz məxsusi ağırlığı altında 
məhvə məhkumdur». Görünür, C.Russo da məhz bundan 
ehtiyatlandığı üçün elmi-texniki inkişafdan vəcdə gələnlərin 
nikbinliyini bölüşmürdü. Bütün ümidləri elmin inkişafına 
bağlamaq doğrudan da sadəlövhlük idi. Bunu hamı anlamasa 
da, böyük zəka sahibləri dərk edirdi. Humanistçilik məhz gücə 
çevrilən rasionallığa alternativ kimi yaranmışdı. Lakin əvvəlcə 
ayrı-ayrı elmi-texniki problemlərin həllinə yönəldilmiş zəka – 
parçalanmış zəka öz universiallığına, bütövlüyünə qayıtmalı idi. 
Təbii elmi fikrin, rasional düşüncənin universal modelinin yeni 
tələblər səviyyəsində qurulmasına ehtiyac var idi. Adi şüuru və 
əməli fəaliyyətin əqli əsaslarını əhatə edən rasionallıqla elmi 
təfəkkürün rasional mexanizmi vahid ortaq məxrəcə gətirilməli 
idi. Bu missiyanı Kant yerinə yetirdi.  
Lakin Kant Yeni Dövr Avropa düşüncəsinə hakim kə-
silən universal zəka modelini verməklə kifayətlənmədi. Bu ide-
yaya alternativ olan humanitar düşüncənin universal nəzəriy-
yəsini də məhz Kant işləyib hazırladı. Hələ neçə əsrlərdən bəri 
davam etməkdə olan bilik və mənəviyyat, elm və əxlaq, 
rasionalizm və humanizm duallığı özünün ən universal fəlsəfi 
şərhini Kant yaradıcılığında tapdı.   
Belə ki, Kant özünün ictimai baxışlarında Qərb sivili-
zasiyasının ikinci böyük ideyası olan humanizm ideallarını da 
 - 238 -
məntiqi planda təhlil etmiş, hüquqi dövlət, vətəndaş cəmiyyəti 
ideyalarının fəlsəfi  əsaslarını işləyib hazırlamışdı. 
Kanta görə, insan zəkası bəşəriyyətin dünya miqyasında 
daha optimal təşkilatlanması üçün də məsuliyyət daşıyır. Daha 
çox inkişaf etmiş xalqlar bütövlükdə bəşəriyyət haqqında 
düşünməlidirlər. Onun fikrincə, xalqların elə bir idtifaqı 
olmalıdır ki, burada hətta ən kiçik dövlət belə özünün 
təhlükəsizliyi və hüquqlarının qorunmasını həmin bu xalqlar 
birliyinin gücü ilə təmin edə bilsin. Diqqətlə yanaşılarsa, biz 
burada Birləşmiş Millətlər Təşkilatı və ATƏT kimi beynəlxalq 
qurumların ilkin ideyasını görə bilərik. Kant bu ideyanı 220 il 
bundan əvvəl söyləmişdi.     
Sovet dönəmində Kant fəlsəfəsi dedikdə, əsasən onun 
idrak təlimi nəzərdə tutulur, ictimai baxışları isə öyrədilmirdi. 
Ona görə də bu gün Azərbaycanda Kant dedikdə ilk növbədə 
transsendental fəlsəfə, aprior və aposterior biliklər, əxlaqi 
antinomiyalar və «özündə şey» anlayışları yada düşür. Müasir 
Azərbaycan kütləvi şüurunda «transsendental fəlsəfə» ifadəsi ən 
çox Mehdi Hüseynin «Alov» pyesində Əmir Bəxtiyarovun 
dilindən (xalq artisti Fuad Poladovun gözəl ifasında) dəfələrlə 
eşidildiyi üçün yadda qalmışdır. Peşəkar tədqiqat baxımından 
isə, Kantın idrak nəzəriyyəsi Azərbaycanda «dəbdə 
olmamışdır». 
Lakin bu heç də məhz Kanta münasibətdən irəli gəlmir. 
Bu bütövlükdə, idrak nəzəriyyəsinə və böyük fəlsəfəyə 
münaibətin təzahürlərindən ancaq biridir. Biz uzun müddət 
fəlsəfəsizləşmiş (fəlsəfəsi ideologiya ilə əvəz edilmiş) bir 
cəmiyyətdə yaşamışıq və həmin ətalətlə  bu gün biz nəinki 
Kanta, heç Bəhmənyara da qayıtmaq təşəbbüsü göstərmirik. 
Böyük fəlsəfi ideyaların əməli təcəssümünü, siyasi və hüquqi 
təsbitini Avropadan hazır şəkildə transfer etməyə çalışırıq. Bizə 
elə gəlir ki, başqa fikir təməlində formalaşmış sosial-hüquqi 
modellər asanlıqla mənimsənilə bilər. Lakin fəlsəfi təməl 
olmadıqda, ictimai şüurun bütün sahələri bir-birini tamam-
lamadıqda, tək bir sahədə irəli getmək mümkün deyil. 
Bu gün fəlsəfədən uzaqlaşan tək biz deyilik. Avropanın 
özündə də xeyli vaxtdır ki, praqmatik şüur fəlsəfi şüuru sıxışdır-
maqdadır. Lakin sevindirici haldır ki, bu gün Almaniyanın 
 - 239 -
özündə bir Kanta qayıdış əhval-ruhiyyəsi vardır. Təkcə son ildə 
Kantın həyat və fəaliyyəti ilə bağlı üç kitabın işıq üzü görməsi, 
bu günlərdə Almaniyanın xarici işlər naziri Yoşka Fişerin 
başçılığı ilə böyük nümayəndə heyətinin Kantın vəfatının 200 
illiyini qeyd etmək üçün indi Rusiya ərazisində yerləşən 
Kalininqrad (Köniqsberq) şəhərinə səfəri də Kanta qayıdış 
tendensiyasından xəbər verir. 
Bu gün Azərbaycanda Kantın vəfatının 200 illiyi münasi-
bətilə xatirə mərasimləri keçirilməsi də Kanta qayıdışdan, 
Bəhmənyara qayıdışdan – fəlsəfəyə qayıdışdan xəbər verir.    
 
Məhəbbət dini 
Bəli, Avropa özünün ən böyük filosofunu itirmişdi. Lakin 
böyük fikir prosesi hələ dayanmamışdı. Klassik alman 
fəlsəfəsinin banisi əbədi olaraq gözlərini yumduğu bir zamanda 
– həmin 1804-cü ildə  alman torpağında başqa bir fəlsəfə 
klassiki – Lüdviq Feyerbax dünyaya göz açdı.  
Kantın vəfatından sonra alman fəlsəfəsində idealist meyl-
lər gücləndi; Fixtenin simasında subyektiv iedalizm, Şellinq və 
Hegelin simasında obyektiv idealizm geniş vüsət aldı. Təbiət 
müstəqil substansiya olaraq deyil, Fixte təlimində insan 
«Mən»inin obrazı, Hegel təlimində isə mütləq ideyanın 
təzahürü kimi təqdim edilməyə başladı. Kantın maddi 
gerçəkliklə zəka arasında yaratdığı balans pozuldu. Əgər Kanta 
görə hissi təcrübə hadisə dünyası ilə transsendent dünya 
arasında dayanırdısa, indi zəka və bilik yeganə həqiqi reallıq 
kimi qəbul edilirdi. Bu isə ideyanın ayağının yerdən üzülməsi, 
fəlsəfənin real həyati əhəmiyyətinin azalması və nəticə etibarilə 
təbiətin öyrənilməsinin alimlərin, elmin  ixtiyarına buraxılması 
demək idi. 
Belə bir şəraitdə sanki fəlsəfi fikirdə balansın bərpa olun-
ması naminə Kant və Hegel fəlsəfəsi zəminində, lakin Hegel 
təliminə alternativ olaraq materialist təlimin ortaya çıxmasına 
təbii bir ehtiyac yaranmışdı və bu missiyanı da Feyerbax yerinə 
yetirdi. 
Əgər Hegel və Şellinq öz təlimlərini Kant fəlsəfəsində 
zəkanın müstəqillik imkanınının mütləqləşdirilməsi üzərində 
 - 240 -
qururdularsa, Feyerbax öz təlmini Kant fəlsəfəsinin başqa bir 
məqamının, əxlaqın dinə nəzərən müstəqillik imkanını 
mütləqləşdirmək üzərində qurdu. Feyerbax insan mənəviyyatını 
dini ehkamçılıqdan azad etməklə, ağırlıq mərkəzini 
fövqəlideyadan insanın öz üzərinə köçürürdü. Feyerbaxın  elə 
ən böyük xidməti də insanı fəlsəfənin yeganə, universal və ali 
predmeti hesab etməsi idi. İnsan göydən yerə endirilirdi və 
fəlsəfə də Feyerbax təliminin timsalında yenidən insana, fərdə 
qayıdırdı. Feyerbax Fixtenin «Mən» fəlsəfəsinə qarşı «Mən və 
sən» fəlsəfəsini qoydu və  insanlar arasındakı münasibəti 
xoşbəxtliyin əsas şərti kimi ön plana çəkdi. Feyerbaxa görə, 
xoşbəxtliyə cəhd insan fəaliyyətinin əsas hərəkətverici 
qüvvəsidir. 
O, xristianlığı tənqid etməklə yanaşı, xristianlığın  insana 
məhəbbət konsepsiyasını konkret ictimai mühit kontekstinə 
gətirdi. Feyerbax məhəbbəti dini mənsubiyyət çərçivəsinə 
salmağın əleyhinə çıxdı. Onun fikrinə görə məhəbbət dini hisslə, 
inamla yox, zəka ilə eyniyyət təşkil edir. «Zəka – universal 
məhəbbətdir» (Feyerbax). 
Füzulidən 300 il sonra yenidən məhəbbəti dində əritmək 
cəhdlərinin əvəzinə, dini hissi məhəbbətdə əritmək, föv-
qəlbəşəri ideyaları insani ideyalarla əvəz etmək, dini tənqid 
etməklə yanaşı, yeni bir din – məhəbbət dini yaratmaq təşəb-
büsü göstərildi. Lakin Feyerbax təlimi inkar üzərində, Füzuli 
təlimi isə vəhdət üzərində qurulmuşdu - insani eşqlə ilahi eşqin 
vəhdəti! 
Qismətə bax! Babalarımız o qədər uca olublar ki, onların 
səviyyəsinə qalxmağın yolu Qərb fəlsəfəsinin dərkindən keçir. 
Biz bu gün onlara qayıtmaq üçün, onların səviyyəsini anlamaq 
üçün əvvəlcə Qərb fəlsəfəsinə, onun ən parlaq nümunəsi olan 
klasssik alman fəlsəfəsinə – Kanta, Hegelə, Feyerbaxa qayıtmaq 
məcburiyyətindəyik. 
Millətlər fərqli olsa da, adətlər, dinlər, dillər fərqli olsa 
da, böyük ideyanın yolu birdir və bəşəriyyətin bütün böyük 
zəka sahiblərinin birgə səyi ilə qət edilir! 
 
 
 
 - 241 -
                                                          
 
 
 
 
 
 
 
 
 
 
 
HEGEL VƏ SÜHRƏVƏRDİ (Əbu Həfs) 
  
Şihabəddin Əbu Həfs Ömər Sührəvərdi təsəvvüf fəlsə-
fəsinin böyük nümayəndələrindən biri kimi tanınır. O, uzun 
müddət ancaq sufi təliminin hüdudlarında qalmış və fəlsəfi 
tədqiqatlara, metafizikaya «uyanlar»a şübhə ilə yanaşmışdır. 
Onun əsas əsəri sayılan «Avarifül Mearif (Gerçək Təsəvvüf)»1 
əsasən şəriət çərçivəsi daxilində yazılmış bir kitabdır və fəlsəfi 
əsər olmaqdan daha çox dini məzmun daşıyır. Onun sonralar 
böyük bir təriqətə çevrilən və neçə əsrlər ərzində davam edən 
sufi təlimi haqqında məhz yuxarıda göstərdiyimiz kitabın 
timsalında Azərbaycanda da məlumatlar verilmişdir.2 
Bizim üçün maraqlı olan budur ki, özünün son əsər-
lərində Əbu Həfs Sührəvərdi fəlsəfəyə, metafizik problemlərə 
böyük maraq göstərmişdir. Onun özü də dünyanın yaranışı və 
mahiyyəti haqqında fikirlər irəli sürmüşdür. Məhz bu fikirlər 
müasir fəlsəfi fikir baxımından xüsusi maraq kəsb etdiyinə görə 
biz onun təsəvvüf təlimi haqqında deyil, kosmoqonik fikirləri 
və metafizikası haqqında söz açmaq istəyirik.  
Əvvəla, qeyd etmək lazımdır ki, Sührəvərdinin fəlsəfi 
konsepsiyalarının yaranmasına hind-çin dini-fəlsəfi təlimlərinin 
1 Ebu Hafs Şihabüddin Sühreverdi. Avarifül-Mearif (Gerçek 
tasavvuf). Umran yayınları. İstanbul, 1995, 728 s. 
2 Zakir Məmmədov. Əbuhəfs Sührəvərdi. – Azərbaycan fəlsəfəsi 
tarixi. B., İrşad, 1994, səh. 112-121; Yusif Rüstəmov. Əbu Həfs Ömər 
Sührəvərdinin təsəvvüf fəlsəfəsi. B., 2005. – 140 s.    
 - 242 -
                                                          
müəyyən təsiri olmuşdur. (Bu, ola bilsin ki, Sührəvərdinin 
təlimini bir təriqət kimi Hindistanda yayılmasının əks-sədası 
idi). Dünyanın kişi və qadın başlanğıcı kimi təsəvvür olunan İn 
və Yanın təmasından yaranması haqqında fikirlərə uyğun 
olaraq, Sührəvərdi dünya ruhu ilə dünya nəfsinin kosmik 
izdivacından çıxış edir.1 (Sührəvərdinin «dünya ruhu» ilə 
Hegelin «dünya ruhu» tam adekvat olmasa da, bunlar arasında 
xeyli oxşarlıq vardır). 
Sührəvərdi insanı antik ənənələrə uyğun olaraq, mikro-
kosm kimi götürür və belə hesab edirdi ki, kainat elə bil ki, 
kiçik həcmdə bu aləmdə cəmlənmişdir. Və tərsinə, kainatı da 
nəhəng bir insana bənzədirdi.2  Bu fikir İbn Ərəbinin «İnsan 
zahir və surətdə kiçik bir aləmdirsə, aləm böyük bir insandır»3, 
yaxud: «Adəm bu aynanın (aləmin – S.X.) cilası və bu surətin 
ruhu oldu»4, yaxud: «Aləm onun (insanın – S.X.) vücuduyla 
tamam oldu. Bu etibarla o, aləmə nəzərən üzüyün qaşı 
kimidir»5,– sözlərini xatırladır.   
Əbu Həfs Sührəvərdinin fikrinə görə, kainata məxsus 
olan ruh (Ruh əl-əzəm) hər şeyin ilk səbəbidir. Təbiət də bu 
ruhun iradəsi ilə yaranır ki, onun da ən yüksək pilləsi insandır. 
İnsanların ən yüksəyi peyğəmbərlərdir ki, onların da 
fəaliyyətini idarə edən «əzəli əql»dir. Bundan sonra Sührəvərdi 
insan əqlinin mərtəbələrini ayırmağa çalışır ki, burada yüksək 
yerlərdən birini filosofların düşüncəsi tutur. Onlar «yaradıcı 
əql»lə idarə olunurlar.  
Əqlin dərəcələnməsinə uyğun olaraq kainat da dərə-
cələnir, və nəhayət, göy sferasından sonra yer hadisələri, cis-
mani dünyanın qanunauyğunluqları gəlir. Bu çoxpilləli, iye-
rarxik kosmoloji sistem bizə, bir tərəfdən, İbn Sina və Şi-
1 А.Д.Кныш. Мусульманский мистицизм. М., «Диля», 2004, 
стр. 230-231. 
2 Yenə orada, səh.231.  
3 İbn Ərəbi. Füsus-əl hikəm. – Bax: Qadir Fazili. İslam mədə-
niyyətində irfan və fəlsəfənin qarşılıqlı əlaqəsi. – «Şərq fəlsəfəsi 
problemləri» curnalı, 2002, № 1-2, səh. 40. 
4 İbni Arabi. Füsusül-hikem (türkcəsi – M. Nuri Gencosman). 
İstanbul, «Dağıtım», 2003. səh. 28.  
5 Yenə orada, səh.29. 
 - 243 -
habəddin Yəhya Sührəvərdinin təlimlərini, digər tərəfdən də, 
Hegel təlimini xatırladır. Bu konstruksiyaya Hegel sisteminin 
belə bir məqamı daxildir ki, hər şeydən öncə ruh əl-əzəm – 
mütləq ruh vardır və kainat (təbiət) onun fəaliyyətinin 
nəticəsidir. İnsan bədənə malik olan bir varlıq kimi təbiətin bir 
məqamıdır, deməli, insan əqli də bu pillələnmədə kainat 
ruhundan sonra gəlir. Hegel triadasına görə, mütləq ruh təbiətdə 
təcəssüm olunduqdan sonra insan təfəkkürünün timsalında 
yenidən özünə qayıdır. Və bu «qayıdış» yüksələn xətli inkişafın 
daha ali məqamıdır. Sührəvərdidə isə proses enişə doğru gedir. 
Lakin insan kosmoqonik planda, yaranış ardıcıllığında 
sonda dayansa da, ona verilmiş idrak qabiliyyətinin gücü ilə və 
ən başlıcası dini hisslə, ruhani bir qüdrətlə yenidən ilk 
başlanğıca qovuşmağa, dünyanı yaradanı dərk etməyə can atır. 
Bunun üçün insan təmizlənməli, cismani təməldən və heyvani 
nəfsdən uzaqlaşmalı, bu yolda bir sıra hal və məqamlardan 
keçməlidir. Əgər Hegel təlimində insan ilk təmələ (mütləq ruha) 
təfəkkürün gücü ilə qovuşmağa çalışırsa, sufi təliminə görə, 
insanın sonrakı yüksəlişi – ruhani yüksəlişdir, ruhun ruha 
qovuşmaq əzmidir. 
Sufilərin bəziləri bir addım da irəli gedərək, «kiçik aləm» 
olan insanı önə çəkirlər. Məsələn, Mövləvi (Mövlana 
Cəlaləddin Rumi) deyir:  
 
 Əsas insanın ürəyidir, ürək cövhərdir. 
 Qalan hər bir şey onun ərəzidir.  
 Hər şey ürəyin kölgəsi olduğu üçün, 
                                          hər şey ürək üçündür.  
 Ürək aləmdən böyükdür, onun xeyri 
                                          aləmə həmişə çatır.  
 Badə bizdən məst olur, nəinki biz ondan. 
 Aləm də bizdən yaranıb, nəinki biz ondan.  
   
Bu misraları öz məqaləsində misal gətirən iranlı professor 
Qadir Fazili daha sonra yazır: «Mövləvi başqa bir şeirində insan 
ilə dünyanın əlaqəsini meyvə ağacı ilə meyvənin əlaqəsinə 
bənzədir. Meyvə ağacı meyvəsinə görə əkildiyi üçün, aləm də 
insana görə yaradılmışdır. Meyvə ilk baxışda ağacdan yaranır. 
 - 244 -
                                                          
Amma əslində ağac özü meyvədən yaranmışdır. İnsan da ilk 
baxışda aləmdən törənmişdir. Amma əslində aləm insandan 
törənmişdir. Belə ki, insan olmasaydı, təbii ki, aləm olmazdı. 
Ona görə də insanın məqamı, aləmin məqamından yüksəkdir».1  
Burada Aristotel təliminin də təsiri görünməkdədir. He-
gelin kosmoqonik triadası həm Platondan, həm də Aristoteldən 
bəhrələnmiş olmaqla, bir növ sintez təsiri bağışlayırsa, Mənsur 
Həllacın, Mövlananın və onların davamçılarının təlimi 
Aristotelin məqsədi önə çəkmək cəhdinin mütləqləşdirilməsinə 
bənzəyir. Biz yuxarıda2 Platon və Aristotelin mövqelərini 
müqayisə edərkən, «məqsədin» təməlinin əslində ilkin ideyada 
axtarılmalı olduğunu qeyd etmişdik.  
Bir sıra sufilərin təlimində Yaradanın məqsədinin «məq-
səd» statusunda olan insandan əvvəl olduğu sadəcə yaddan 
çıxarılır. Bu baxımdan, insanın ruhunun ilahi ruhdan mərtəbə 
baxımından fərqləndirilməsi çox önəmlidir.              
Belə maraqlı bir detalı da nəzərə almaq lazımdır ki, 
həmkarlarının çoxundan fərqli olaraq Əbu Həfs Sührəvərdi ruh 
ilə nəfsi fərqləndirməyə çalışır, ruhu nəfsə nisbətən daha yüksək 
bir məqam kimi dəyərləndirirdi.  
Əbu Həfs Sührəvərdi təlimində kainatın ruhu onun 
özündən əvvəl gəlir. Nəzərə alsaq ki, Sührəvərdi kainatı insana 
bənzədirdi, deməli, insanın da ruhu onun bədənindən əvvəldir. 
Bu fikri əsaslandırmaq üçün Sührəvərdi Qurani-Kərimə 
müraciət edir və onun ayələrini öz konsepsiyasına uyğun 
surətdə yozmağa çalışır, daha doğrusu, bu mövqedən çıxış edən 
İbn Ataullaha istinadla deyir: «Allah Təala cəsədlərdən öncə 
ruhları yaratmışdır. Çünki əyati-kərimdə öncə: «biz sizi, yəni 
ruhlarınızı yaratdıq», buyurmuş, arxasınca da «sonra da sizə 
şəkil verdik, yəni cəsədlərinizi yaratdıq» bəyan etməklə, 
yaradılışdakı sıraya işarət etmişdir.3 Bu parçada Sührəvərdi 
Qurani-Kərimin Əl-Əraf surəsinin 11-ci ayəsinə əsaslanmağa 
1 Qadir Fazili. İslam mədəniyyətində irfan və fəlsəfənin qarşılıqlı 
əlaqəsi. – «Şərq fəlsəfəsi problemləri» curnalı, 2002, № 1-2, səh. 40. 
2  Bu nəşr, səh. 50. 
3 Ebu Hafs Şihabüddin Sühreverdi. Avarifül- Mearif (Gerçek 
tasavvuf).Umran yayınları. İstanbul, 1995, səh. 576.  
 - 245 -
                                                          
çalışır. Lakin dəqiq tərcümə belədir: «Sizi yaratdıq, sonra sizə 
surət verdik…».1 Lakin Qurani-Kərimdə dönə-dönə qeyd 
edildiyi kimi, Allah əvvəlcə insanın bədənini (gildən, 
palçıqdan) yaratmış, sonra isə ona ruh üfürmüşdür.2 Bu 
baxımdan, insanın ruhunun onun bədənindən əvvəl olmasını 
iddia etmək üçün əsas yoxdur. Belə ki, insanın bədəni heç də 
onun öz ruhu tərəfindən deyil, daha yüksək mərtəbəli bir iradi 
aktla yaradılır. Eləcə də kainat, təbiət. Kainatın yaradıcısı heç 
də onun öz ruhu yox, ondan daha yüksəkdə duran (və zamanca 
əvvəl olan) bir qüvvədir. Əks təqdirdə kainatın ruhu ilə cismanı 
təcəssümü bir vəhdət təşkil edərdi ki, bu da vəhdət əl-vücud 
təliminə uyğundur. Əbu Həfs Sührəvərdi də məhz bu təlimdən 
çıxış edir. Bu təlimin ənənəvi olaraq panteizmlə müqayisə 
olunması təsadüfi deyildir.  
Panteizmin, vəhdət əl-vücud təliminin islami dünyagörü-
şünə uyğun olub-olmaması mübahisəli bir məsələdir. Kainatın 
ruhunu Allahla eyniləşdirmək əslində Allahı bir mərtəbə aşağı 
endirməkdir. Bu baxımdan, İbn Sinanın və Şihabəddin Yəhya 
Sührəvərdinin təlimləri sufilərin bu məsələyə baxışları ilə 
müqayisədə daha islami hesab olunmalıdır. Belə ki, onlar 
panteizmi qəbul etmir və Allahın, Nur əl-Ənvərin daha yüksək 
məqamda dayanması fikrindən çıxış edirlər. Yeri gəlmişkən, 
Plotin də.  
Düzdür, İbn Sina təbiətin və onun qanunauyğunluqlarının 
nə vaxtsa yaradılmasından yox, əbədi mövcudluğu tezisindən 
çıxış edir ki, bu da Əl-Qəzali tərəfindən kəskin tənqid olunur. 
Lakin bununla belə, vəhdət əl-vücud təlimində və Əbu Həfs 
Sührəvərdinin kosmoqoniyasında cismani və ruhani 
başlanğıcların qarşılıqlı surətdə əvəzlənməsi iyerarxiyasında 
göstərilən «kiçik» bir diqqətsizlik islami Vəhdət ideyası ilə 
daha çox uyğunsuzluq yaradır. Düzdür, Əbu Həfs 
Sührəvərdinin kosmoqoniyası Spinoza panteizmindən daha çox 
idealistyönlü Hegel panteizminə uyğun gəlir, amma hər halda 
Allahın ruh ilə (Ruh əl-Əzəm) eyniləşdirməsi təşəbbüsü onun 
həm cismani, həm də ruhani dünyanın fövqündə durması və hər 
1 Qurani-Kərim. B., «Çıraq», 2004, səh. 209. 
2 Yenə orada, səh.295  (Ər-Hicr surəsi, 28 və 29-cu ayələr).  
 - 246 -
iki dünyanın yaradıcısı olması haqqındakı daha yüksək 
təsəvvürə uyğun gəlmir. Bu baxımdan yanaşdıqda, Əbu Həfs 
Sührəvərdinin də Qəzali kimi filosofları (Fərabi, İbn Sina, 
Ş.Y.Sührəvərdi və s.) tənqid etməsi və onları məhz Vəhdət 
ideyasından uzaqlaşdırmaqda təqsirləndirməsi ədalətli hesab 
oluna bilməz. Çünki islami ehkamdan çıxış etmək asan olsa da, 
elmi-fəlsəfi konsepsiya yaradarkən bu ehkama riayət etmək isə 
xeyli çətindir. Çünki burada «tərcümə» səhvləri də ortaya çıxır.  
 - 247 -
                                                          
 
 
 
 
 
 
 
 
 
A.ŞOPENHAUER ŞƏRQLƏ QƏRB 
ARASINDA 
 
Öz dövrünün fəlsəfi fikir ənənələrinə, klassik alman 
fəlsəfəsinə, xüsusilə də Hegelə qarşı müxalifətdə duran və döv-
rü tərəfindən uzun müddət qəbul olunmayan, dövrünün ideya 
paradiqması ilə uzlaşmayan A.Şopenhauer fəlsəfəsinin ideya 
mənbəyi harada axtarılmalıdır?  
 
A.Şopenhauer və Şərq fəlsəfəsində iradə problemi   
  
Prof. İ.S.Narski yazır: «Qədim hind vedaları olan «Upa-
nişadlar», harada ki, dünyanın ali mahiyyət təməlinin əksliyinin 
parlaq təsviri verilmişdir, Şopenhauer üçün əsl tapıntı idi».1 O, 
«Upanişadlar»dan başqa İşvara-Krişnanın «Sankhiya-karika» 
fəlsəfəsi, «Puran» və s. mənbələrlə də tanış idi. Sankhiya 
fəlsəfəsi insanın əzab və iztirablarının qarşısını almaq yollarını 
göstərirdi. Bu ideya buddizmdə də davam etdirilmişdir. 
Təsadüfi deyildir ki, A.Şopenhauer buddizm təlimi ilə də 
yaxından tanış olmuş və «nirvana» onun etik idealının 
formalaşmasında mühüm rol oynamışdır.2  
Bütün Şərq fəlsəfi təlimləri kimi, brahmanizm və bud-
dizm də dünyanın sadəcə dərk olunması haqqında yox, insanın 
öz həyatını necə qurması haqqında, öz istəklərini yönəltməsi 
1  И.С.Нарский. Артур Шопенгауэр – теоретик вселенского 
пессимизма.//А.Шопенгауэр. Избранные произведения. М., Про-
свещение, 1992, стр. 9.  
2 Yenə orada, səh. 10.  
 - 248 -
                                                          
haqqında bilgilər verir. Bu isə artıq idrak problemi ilə yanaşı, 
iradə probleminin də təməlidir. Yəni insan nəyi isə bilirsə, bu 
hələ kifayət deyil, əsas məsələ bildiyini həyata keçirmək istəyi 
və praktikasıdır. Lakin qədim hind fəlsəfi təlimlərində iradi akt 
hələ diferensiallaşmır; idrak, iradə və əməl sinkretik səciyyə 
daşıyır. A.Şopenhauerdə isə, «iradə» və «dünya iradəsi» əsas 
fəlsəfi kateqoriyalar kimi istifadə olunur və onun fəlsəfi sistemi 
də məhz bu kateqoriyalar üzərində qurulur. Lakin bu sahədə də 
ilk addımlar Şərq fəlsəfi fikrində atılmışdır. Bu dəfə orta əsrlər 
islam fəlsəfəsində. 
Məlum olduğu kimi, bir tərəfdən, dünyanın dərk olun-
ması, digər tərəfdən, onun yaradılması problemi islam fəlsəfi 
fikrinin mərkəzi mövzularından biridir. Allah yaradıcı başlanğıc 
kimi, ilk növbədə məhz iradə nümayiş etdirir. A.Şopenhauerin 
«dünya iradəsi» kateqoriyasını, Allahın iradəsi ilə müqayisə 
etdikdə orta əsrlər (islam) fəlsəfəsinin çox aktual olan bir 
problemi gündəmə gəlir. 
Yuxarıda biz Füzulinin fəlsəfə tarixinə dair baxışlarına 
müraciət edərkən, onun İlk başlanğıcın «xatırlama», «düşüncə» 
və «təsəvvür»ünü yaranış üçün kafi əsas kimi götürdüyünün 
şahidi olduq.1  
Ən başlıcası budur ki, hər hansı bir şey yaradılarkən onun 
təkcə indiki halı deyil, sonrakı gedişatı da nəzərdə tutulmuş ola 
bilər. Hər hansı bir şey zaman anında deyil, müəyyən zaman 
keçidində – prosesdə təsəvvür olunur və Allahın «ol» hökmü ilə 
statik bir vəziyyət yox, bütöv bir proses yaranır, həyata keçir. 
İnsan iradəsi üçün azad meydan kimi, ancaq ilahi iradi aktla 
nəzərdə tutulmamış sahələr qalır. İnsan bir tərəfdən, öz 
iradəsinin subyekti, digər tərəfdən, daha yüksək bir iradənin 
(islam fəlsəfəsinə görə – ilahi iradə, Şopenhauer fəlsəfəsinə 
görə – dünya iradəsi) obyektidir, yəni onun təsir dairəsindədir 
və dairədən şəxsi iradi aktla çıxa bilmir.  
A.Şopenhauer yazır: «Hər bir zərurət ancaq nəticənin 
səbəbə münasibətidir və başqa heç nə deyil. Təməl (kafi əsas) 
qanunu – bütün hadisələrin ümumi forması olduğu üçün insan 
da öz fəaliyyətində hər hansı bir başqa hadisə kimi ona tabe 
1 Bax: bu nəşr, səh. 13-14. 
 - 249 -
                                                          
olmalıdır. Amma, mənəyönəli şüurda iradə bilavasitə və özü-
özlüyündə dərk olunduğu üçün azadlığın şüuri mənimsənilməsi 
də ancaq bu zaman mümkündür. Lakin nəzərdən qaçırılır ki, 
fərd, şəxs – artıq özü-özlüyündə iradə yox, iradənin təzahürüdür 
və bu halda təyin olunaraq hadisə formasına keçmişdir, – təməl 
qanunudur. Burada belə bir maraqlı vəziyyət alınır ki, hər kəs 
özünü aprior olaraq hətta hər bir fəaliyyətində tam azad hesab 
edir və düşünür ki, hər dəqiqə başqasına çevrilə biləcək 
dərəcədə yeni həyat tərzi başlaya bilər. Amma aposterior olaraq, 
təcrübədə nə qədər təəccüblü olsa da məlum olur ki, o heç də 
azad deyil və zərurətə tabedir; bütün plan və düşüncələrinə 
baxmayaraq, o, öz hərəkətlərini dəyişmir və əvvəldən həyatının 
axırına qədər özünün bəyənmədiyi xarakterdən çıxış etməyə 
məcburdur. Elə bil ki, üzərinə götürdüyü rolu axıra qədər 
oynamalı olur».1 
Burada söhbət insan iradəsinin məhdudluğundan gedir. 
Yəni o, hətta özünə aid təbii-zəruri gedişatı dəyişə bilməz. 
Buddizmdə isə ilahi iradə də məhdud hesab olunur: «Hətta 
Allah özünə üstün qəlmiş insanın qələbəsini məğlubiyyətə 
çevirə bilməz».2 Bildiyimiz kimi, İslam dininə görə, Allah hər 
şeyə qadirdir. Buddizmdə kamil insan ən yüksək zirvə hesab 
olunur. Sufizm haqqı bulmuş insanı Allah zirvəsinə çatmış 
hesab edərkən, bununla belə, Allahı hər şeydən yüksəkdə 
saymaqla küfrə yol vermədiyi halda, buddizm  islami ehkam 
baxımından küfrə yol verir.  
Allah vahiddir və dünya iradəsi də vahid, tək olmalıdır. 
A.Şopenhauer yazır: «İradə… zaman və məkana görə sonsuz, 
saysız-hesabsız təzahürlərinə baxmayaraq, müxtəliflikdən, 
çoxluqdan azaddır; o, özü vahiddir: amma təkliyi ancaq çoxluğu 
mümkün olanın əksi kimi başa düşülən bir obyekt olaraq yox, 
habelə çoxluğun ümumiləşməsindən əmələ gələn vahid anlayış 
kimi yox, zaman və məkan xaricində olmaqla fərdiləşmə 
1 А.Шопенгауэр. Мир как воля и представление. Минск, 1998, 
стр. 248-249. 
2 Bax: Джавахарлал Неру. Открытие Индии. Книга первая . 
М.,1989, стр.199. 
 - 250 -
                                                          
prinsipi kimi, b.s. çoxluğun mümkünlüyünü istisna etmək 
mənasında vahiddir».1      
   
 
 
A.Şopenhauerin Kantı Hegeldən qorumaq təşəbbüsü  
və ya «özündə şey» ideyasına yeni baxış 
  
Hadisə heç də xalis maddiliyi, materiyanı ifadə etməyib 
ideya ilə materiyanın kəsişməsindən yaranıb. Xalis materiya isə 
diqqətlə yanaşıldıqda hissi idrakdan həmişə kənarda qalan, 
insan təcrübəsi üçün əlçatmaz olan «özündə şey»ə daha çox 
adekvatdır.  
Materiya strukturlaşarkən, forma alarkən hadisəyə çev-
rilir. 
«Özündə şey»in, «bizim üçün şey»in çevrilməsi, əslində, 
onun ideya ilə təması sayəsində mümkün olur.  
İnsan şüuru da materiyanı yox, məhz ideyanı «tutur», 
qavrayır, mənimsəyir. 
Strukturlaşlaşmamış, formaya düşməmiş materiyanın, 
«özündə şey»in nəinki hər hansı bir xassəsindən, kəmiyyət və 
keyfiyyətdən danışmaq mümkün deyil, onun heç zaman və 
məkan müəyyənliyi də yoxdur.  
Artur Şopenhauer “Dünya bir iradə və təsəvvür (?) kimi” 
əsərində Kantın ən böyük xidməti olaraq hadisə ilə “öxündə 
şey”in fərqləndirilməsini vurğulayarkən, bunu da xüsusi qeyd 
edir ki, “bizimlə “şey” arasında bir intellekt vardır deyə, şey 
özlüyündə mövcud olduğu kimi dərk oluna bilmir”.2  
A.Şopenhauer Kantın təlimini Con Lokk təlimi ilə 
müqayisə edərək yazır ki, “şeylərin “ikinci tərtib” xassələri – 
səs, iy, rəng, bərklik, yumuşaqlıq, hamarlıq və s. hissi 
təəsüratlara əsaslandığından obyektiv cismə, özündə şeyə 
məxsus ola bilməz. Şeyin özünə o, ancaq “ilkin” xassələri... – 
sürəklilik, forma, sıxlıq, kəmiyyət və hərəkətliliyi aid edirdi. 
1 А.Шопенгауэр. Мир как воля и представление, стр. 248.  
2 Шопенгауэр А. Мир как воля и представление. Афоризмы и 
максимы.: Минск. Литература, 1998, стр. 710. 
 - 251 -
                                                          
Lakin Kant göstərdi ki, Lokkun şeyin ilkin xassələri saydığı 
cəhətlər də, əslində, öxündə şeyə deyil, onun bizim idrakı 
qabiliyyətimizdəki təzahürünə məxsusdur”1. A.Şopenhauerə 
görə, Lokk “ikinci xassələri” hiss orqanları tərəfindən daxil 
edildiyi üçün şeylərdən fərqləndirməklə kifayətlənir. Kant isə 
“ilkin xassələri” də “şey”ə aid etməyərək, insan beyninin 
funksiyası kimi izah edir (Daha doğrusu, Kantın Şopenhauer 
versiyası, şərhi belədir). Şopenhauer Kantın idrakın aposterior 
elementləri ilə yanaşı, aprior elementlərini də nəzərə almasını 
məhz “özündə şey” konsepsiyasının bu cür ardıcıl davamı ilə 
izah etməyə çalışır.2 
“Özündə şey” məhz materiya kimi, material kimi, 
struktursuz, formasız məzmun kimi, digər tərəfdən yanaşdıqda, 
həm də məhz atom kimi başa düşüldükdə. Hələ idea ilə təmasda 
olmamış, hər hansı bir ideanın təsirinə məruz qalmamış “ilkin 
varlıq”, maddi başlanğıc kimi başa düşüldükdə - Kantın bu 
təlimi də, yeni bir mahiyyət kəsb edir.   
Bir tərəfdən bütün kainatı dolduran “dumanlıq”, efir kimi 
kəsilməz, tükənməz sonsuz bir varlıq, digər tərəfdən atom 
(fizikadakı “atom”dan fərqli olaraq həqiqi bölünməz element) 
kimi, apeyron kimi... ən kiçik zərrə, əslində, sonsuz kiçik 
varlıq!  
Bir tərəfdə sonsuzluq və kəsilməzlik, digər tərəfdə sonsuz 
kiçik və diskretlik. Və bu iki kənar halın eyni mahiyyətdə, eyni 
məvhumda birləşməsi!  
Bu cür yaxınlaşma halında, “şey” nəinki formaca, həm də 
kəmiyyətcə qyri-müəyyəndir.  
Marksizm nə ideyanı, nə də materiyanə bir qütb kimi, 
kənar hal kimi qəbul etmir (anlamır). Kant fəlsəfəsi isə, 
Şopenhauerin tamamilə düzgün müşahisənə görə, ideal və real 
olanın tam əksliyindən, əks qütblər olmasından şıxış edir. bu 
döğrudur; abstraksiya halında qütblərin müəyyənləşdirilməsi 
çox vacibdir. Lakin, “gerçəklikdə”, təcrübədə qütblər deyil, 
onların bu və ya digər nisbətdə qatışığı üzə çıxır. Daha doğrusu, 
insan şüuru ancaq idayanı (formanı, strukturu kəmiyyəti və s.) 
1 Yenə orada, səh. 710. 
2 Yenə orada, səh. 711. 
 - 252 -
                                                          
ayırd edə bilir. Ideya kompanenti ilmayan “materiya” isə idrak 
üçün əlçatmazdır, sadəcə bir abstraksiyadır.  
Marksizm hadisələri, əşyaları materiya ilə eyniləşdirir 
(təzahüri mahiyyətlə, məzmunla?... və s.). 
Heqel isə bu iki kənar halı, qütbləri eyniyyətdə götürür. 
Mütləq ruh və mütləq maddiyyatın eyniyyəti. Şopenhaueri 
əsəbləşdirən də budur.1  
Şopenhauerə görə, kant göstərir ki, dünyanın başlanğıcı 
və sonunun bizdən kənarda yox, bizim özümüzdə axtarmaq 
lazımdır.  
 
 
 
 
1 Yenə orada, səh. 714. 
 - 253 -
 
 
 
 
 
 
 
 
 
İ.V.GÖTE VƏ M.F.AXUNDOV 
 
İ.Göte Qərb təfəkkürünün məntiqi və bədii müstəvilərdə 
yüksək səviyyəli ifadəçisi olmaqla yanaşı, həm də bu 
təfəkkürün zirvədə Şərq müdrikliyi ilə görüşünə nail olan 
Vəhdət carçısı idi. Şərq fəlsəfi fikir tarixində ruhən İ.Göteyə ən 
çox yaxın olan şəxs Hüseyn Caviddir. Zira Cavid də bir vəhdət 
carçısıdır. Lakin biz Göteni öncə tamamilə fərqli bir mövqedə 
duran, o biri qütbdə dayanıb, əks istiqamətdə fəaliyyət göstərən 
bir şəxslə – Mirzə Fətəli Axundovla müqayisə etmək istəyirik. 
Prosesə güzgü əksindən baxdıqda burada daha böyük bir 
bənzəyiş ortaya çıxır.   
İ.Göte Qərb ideallarından çıxış edərək Vəhdətə doğru 
gəlirdisə, M.F.Axundov Şərq gerçəkliyinin tənqidindən çıxış 
edərək Qərb ideallarına üz tuturdu. İ.Göte Qərb ruhundan 
yoğrulsa da, qalxdığı müdriklik zirvəsi ona Şərqə qovuşmaq 
şansı vermişdi. Axundov isə şərqli qəlbi ilə qərbli məntiqini bir-
ləşdirməyə çalışırdı. Biri ağlın çoxluğundan, ürək çatışmaz-
 - 254 -
                                                          
lığından xəstə olan bir cəmiyyətin, o biri ağlın yoxluğundan,∗ 
ürək ifratından xəstə olan bir cəmiyyətin xilas yollarını arayırdı.  
İ.V.Göte qərbli olan bir şəxs kimi naturfəlsəfənin böyük 
bilicisi, təbiətin öyrənilməsi sahəsində elmi traktatların müəllifi, 
qəlbi olan bir şəxs kimi isə böyük poetik abidələrin dərin 
hikmət və həzin lirika nümunələrinin yaradıcısı idi. Empirik 
tədqiqatların, elmi biliklərin, rasional düşüncənin sütunları 
üzərində Qərb cəmiyyətində İ.Götenin lirikası harada isə 
uzaqlardan işartısı görünən sirli-sehrli bir dünyaya pəncərə 
idisə, M.F.Axundov qəlbində, adət-ənənəsində, deyimlərində, 
bayatılarında min illərin hikmətini yaşadan, amma elementar 
biliklərə, yazıb-oxumaq imkanına, habelə ictimai nizam-
intizama həsrət qalan, insani münasibətlərdə hikmətdən, 
mərifətdən çıxış edən, sosial münasibətlərdə isə kortəbii həyat 
sürən bir millətə ictimai intellekt pəncərəsi açmaq üçün 
mübarizə aparırdı. 
Düzdür, M.F.Axundov öz mübarizəsində bəzən ifrata da 
varırdı. Materialist dünyagörüşünü, sağlam şüuru əsas tutan 
Axundov ictimai problemlərlə bağlı mülahizələrində nə qədər 
haqlı olsa da, ruhani dünyaya münasibətdə, irrasional idrak və 
vəcdli düşüncə məsələlərində yenə də sadəlövh realizm 
mövqeyindən çıxış etdiyinə görə, dinə münasibətdə qüsurlara 
yol verirdi. Lakin onun islama qarşı çıxışları da İ.Götenin, 
L.Feyrbaxın, B.Rasselin xristianlığa qarşı çıxışları kimi 
dinsizlikdən və mənəviyyatsızlıqdan yox, əksinə, yüksək 
mənəvi prinsiplərdən irəli gəlirdi. Onların mübarizəsi dini 
təhriflərə və fanatizmə qarşı mübarizə idi. Düzdür, niyyətin 
gözəl olmasına baxmayaraq, islam fəlsəfəsinə kifayət qədər 
bələd olmaması Axundova Şərq və Qərb arasında paritet 
saxlamağa mane olurdu; dini duyğunu ağıl və məntiqlə əvəz 
etmək cəhdləri təbii ki, özünü doğrultmurdu. Axundov daha çox 
dərəcədə qərbçi olsa da, Göte paritetdən çıxış edirdi. Hətta 
xristianlıqdan uzaqlaşaraq islama meyl etməsi də, görünür, 
sonuncunun daha sintetik bir din olması ilə bağlıdır.  
∗ «Ağlın yoxluğu» ifadəsi heç də Şərqdə ağıllı adamların olub-
olmamasına işarə deyil. Söhbət ayrı-ayrı adamlardan yox, cəmiy-
yətdən, onun ağıl, yoxsa hiss üzərində təşkil olunmasından gedir.    
 - 255 -
                                                          
İ.Götenin mübarizəsi ifrat rasionalizmə və praqmatizmə, 
M.F.Axundovun mübarizəsi düşüncə tərzindəki təsvirçiliyə, 
təqlidçiliyə və mədhiyyəçiliyə qarşı idi. Göte qərblilərə hiss, 
həyəcan, məhəbbət və duyğu bolluğu, Axundov isə şərqlilərə 
rasional düşüncə, tənqidi təhlil, fikir azadlığı təlqin edirdi. 
Axundov Con Stüart Millə istinadən deyirdi: «Fikir azadlığı 
olmadan tərəqqi mümkün ola bilməz», yaxud, «Müxtəlif fikir 
və rəylərin toqquşmasından haqq yerini tutacaq və mədəniyyət 
aləmində tərəqqiyyat zühur edəcəkdir», yaxud «İnsan növünün 
tərəqqisi ağıl ilədir, bu biçarələrin ağlı üçün isə hərəkət yolu 
bağlanmışdır».1  
Sual oluna bilər ki, şərqçiliyə qarşı çıxış edən və Qərbi 
tərənnüm edən M.F.Axundov və qərbçiliyə qarşı çıxış edən və 
Şərqi tərənnüm edən İ.Göte kimin üçün nümunə sayıla bilər? 
Şərq üçün bir Şərq mütəfəkkiri (məsələn, Axundovun 
bəyənmədiyi Rumi və ya Füzuli), Qərb üçünsə bir Qərb mü-
təfəkkiri (məsələn, F.Bekon və ya Hegel) daha önəmli və 
örnəkli deyilmi?  
Bütün məsələ də bundadır ki, ifrat şərqçilik girdabında 
boğulan Şərq üçün xilas yolu Qərbi anlamaqdan və intellektual-
əməli fəaliyyətdən, ifrat qərbçilik girdabında boğulan Qərb 
üçün isə – Şərqi anlamaqdan və fərdi mənəvi yüksəlişdən keçir. 
Bütün yaradıcılığı boyu Qərb dəyərlərini təbliğ edən və 
Şərqin ənənəvi həyat tərzini kəskin tənqid atəşinə tutan 
M.F.Axundov Azərbaycan üçün, bütövlükdə Şərq üçün bəlkə 
də hamıdan çox yanan və bu yanğının tüstüsündə öz qəlbinin 
dərinliklərindəki şərqli mahiyyətini boğan, millətin gələcəyi 
naminə özgələşmənin faciəsini qəbul edən bir şəxs idi. Çünki 
nicatı Qərb dəyərlərinə yiyələnməkdə görürdü.  
Eləcə də İ.Göte; onun da vəhdət axtarışları əslində ilk 
növbədə öz xalqının gələcəyi naminə idi. 
Faustu Zərdüştlə müqayisə edirlər.2  
İ.Göte: «Kim özgə dili ilə tanış deyilsə, öz dili haqqında 
da heç nə bilmir». 
İ.Göte «Məhəmməd» əsəri yazmaq istəyirdi və bu möv-
1  M.F.Axundov. Bədii və fəlsəfi əsərləri, səh. 354-355.  
2 Bax: Фауст и Заратустра.   
 - 256 -
zuda qeydlər aparırdı.  
Bəzən sual olunur ki, M.F.Axundov nəyə görə mənsub 
oduğu xalqın bu qədər böyük məziyyətlərini qoyub çatış-
mazlıqlarından yazırdı?   
Duyğu dəryasında ağılla qurulmuş həyat həsrəti ilə ya-
şayanlar və texnogen sivilizasiyanın ağıl dəryasında bir damla 
duyğuya möhtac qalanlar. Hər ikisi vəhdətə möhtac idilər və bir 
sahildə Axundov, o biri sahildə Göte öz xalqına məhz onda 
çatışmayanı verməyə çalışırdı.   
Rasional və mənəvi dəyərlərin nisbəti baxımından Azər-
baycan Şərq və Qərb dəyərlər sisteminin birgə mənimsənilməsi 
və ortaq məxrəcə gətirilməsi sahəsində qabaqcıl mövqe tutur. 
Tarixən bir Şərq ölkəsi olaraq inkişaf edən və son min il ərzində 
İslam mədəni-mənəvi dəyərlərini mənimsəmiş və 
özününküləşdirmiş olan Şimali Azərbaycan XIX əsrdən 
başlayaraq Rusiya imperiyasının tərkibində yeni mədəni-
mənəvi dəyərlər sistemi ilə sıx əlaqəyə girmək və onları bəzən 
icbari yolla mənimsəmək məcburiyyətində qalmışdır. Rusiya 
vasitəsilə qabaqcıl Avropa ictimai-siyasi fikrinin və maarifçilik 
ideyalarının Azərbaycana keçməsi Şərq və Qərb dəyərlər 
sisteminin bu ölkədə qovuşması üçün münbit şərait yaratmışdır. 
A.Bakıxanov, Mirzə Kazım bəy, Mirzə Şəfi Vazeh, Həsən bəy 
Zərdabi kimi simalar bu iki sivilizasiya arasında körpü rolunu 
oynayan böyük şəxsiyyətlər idi. Lakin məhz Mirzə Fətəli 
Axundov Şərq və Qərbin vəhdət simvolu kimi götürülmək üçün 
daha uyğundur. Çünki onun simasında hər iki mədəniyyət və 
düşüncə tərzi zirvədə birləşir. Eyni zamanda Axundov öz şəxsi 
timsalında vəhdətə nail olmaqla qalmır və bütövlükdə xalqın 
yeni dəyərlər sisteminə yiyələnməsi uğrunda fəal mübarizə 
aparırdı. Onun bütün elmi-fəlsəfi və bədii yaradıcılığı məhz bu 
amala xidmət edir. Əgər Axundov yeri gələndə hətta ifrata 
varırdısa bütövlükdə Şərq poeziya ənənələrindən, sevgi-
məhəbbət dastanlarından, romantik meyllərdən uzaqlaşıb 
diqqəti gerçək ictimai həyatın gerçək problemlərinə yönəltməyə 
səsləyirdisə, dini xurafata qarşı kəskin mövqe tuturdusa, bunu 
heç də onun sadəcə qərbpərəstliyi kimi qələmə vermək və guya 
Şərq poeziyasını dəyərləndirə bilməməsi kimi yozmaq düzgün 
olmazdı. O, öz milli mahiyyətini dərindən dərk etdiyindən və 
 - 257 -
məhz millətini ürəkdən sevdiyindən ətalətdən xilas olmağa və 
sivilizasiyanın yeni nailiyyətlərinə yiyələnməyə səsləyir, öz 
həmvətənləri arasında maarifçilik ideyalarını yaymağa çalışırdı.  
Ənənəvi olaraq M.F.Axundovun öz məşhur komediyaları 
ilə Azərbaycan dramaturgiyasının əsasını qoyması onun ən 
böyük xidməti hesab olunur. Bu əsərlər bədii cəhətdən 
mükəmməl olmaqla yanaşı, ictimai gerçəkliyin naqis 
cəhətlərinin tənqidində mühüm rol oynayır. M.F.Axundov 
bizim mühiti daxildən tənqid edirdi. Və onun istədiyi təsvirini 
verdiyi cəhaləti aradan qaldırmaq idi. Onun məqsədi heç də bu 
əsərləri xarici ölkələrdə yaymaq və tənqid etdiyi cəhaləti xaricə 
nümayiş etdirmək deyildi. Onun məqsədi – millətin tənqiddən 
təsirlənməsi və nəticə çıxarması idi. 
Lakin biz hələ o vaxtkı Şərq gerçəkliyinin qüsurlarından 
tamamilə azad olmadığımız halda, elə bil özümüzə deyil, bir 
başqasına baxıb gülürük və bu zaman tənqid özünün islahedici, 
dəyişdirici təsirini itirir və M.Axundovun milli-mənəvi 
inkişafda oynadığı rol deformasiya olunur.  
M.F.Axundovun böyüklüyünü onun zəif cəhətlərində 
axtarmamaq üçün əvvəlcə onun xidmətlərini düzgün qiymət-
ləndirmək lazımdır. Axundov fəlsəfədə yenilik etməsə də, o, 
həm Şərq, həm də Qərb fəlsəfi fikrini kifayət qədər yaxşı mə-
nimsəmiş bir şəxs olaraq fransız maarifçilərinin, rus inqilabçı 
demokratlarının, dekabristlərin inqilabi ruhunu və maarifçilik 
missiyasını Şərqə təqdim etməklə və düşüncə tərzləri, bilik və 
mədəniyyətlər arasında körpü atmaqla Azərbaycan üçün 
misilsiz xidmət göstərmişdir. Şərq despotizmini, cəhaləti tənqid 
etmiş, Qərb dəyərlərinin bölgədə yayılmasına çalışmışdır.  
Doğrudan da mövhumata, mistikaya qarşı çıxmaq, ancaq 
tənqidi, rasional düşüncəni rəhbər tutmaq ifrat qərbçilik 
deyilmi? Bu baxımdan, M.F.Axundov Şərqdə yetişmiş Qərb 
adamı təsiri bağışlamırmı? Və ona vəhdət timsalından daha çox 
bir Qərb mütəfəkkiri kimi baxmaq düzgün olmazdımı?  
Lakin mədəniyyət emosional müstəvidə milli, intellektual 
müstəvidə ümumbəşəridir. Xalis milli mədəniyyət iddiası 
milləti cəhalətə sürükləmək deməkdir. Axundovun böyüklüyü 
milliliklə ümumbəşəriliyi birləşdirmək qabiliyyətində idi.  
M.F.Axundov təkcə Azərbaycan mühitinin, hətta o dövr-
 - 258 -
də bölgənin ən ali mədəni mərkəzi olan Tiflis mühitinin 
yetişdirməsi deyildi. O, həm də aldığı təhsilin, oxuduğu ki-
tabların və şəxsi əlaqələrinin sayəsində rus mədəniyyətinə və 
qismən Qərb düşüncə tərzinə yiyələnmiş hərtərəfli bir şəxsiyyət 
idi ki, Şərq və Qərbin vəhdəti də məhz belə simaların sayəsində 
əldə edilir. Axundov öz dövrünü ən azı bir əsr qabaqlamışdı. 
Onun əlifba islahatı ilə, maarifçiliklə, ümumbəşəri ideyalarla 
bağlı bir sıra fikirləri bu gün də olduqca aktual səslənir.  
Axundov tərəfindən əsası qoyulan və sonrakı dövrlərdə 
Sabir, Mirzə Cəlil, Cabbarlı və s. tərəfindən davam etdirilmiş 
ədəbi-bədii ənənələr də bu gün çox aktualdır. Xalqı xumarlan-
maqdan, süstlükdən, ətalətdən xilas etmək, nadanlığı, cəhaləti 
qamçılamaq ənənəsi indi də yaşayır. Və buna böyük ehtiyac 
vardır. 
Lakin çatışmazlıqların tənqidindən öncə milli varlığın 
özünütəsdiqi tələb olunur. Bunun üçün isə milli mədəniyyətdəki 
və mənəviyyatdakı müsbət cəhətləri, milləti fərqləndirən əsas 
əlamətləri üzə çıxarmaq daha vacibdir. Qərbin meyarları 
mövqeyindən Şərqi tənqid etmək, əlbəttə, asandır. Əsas məsələ 
Şərqin öz meyarlarını müəyyənləşdirməkdir. Təəssüf ki, Şərq  
hələ də özünü dərk etməmişdir.  
Bədii, sosial-siyasi və fəlsəfi-tənqidi düşüncənin ən üzvi 
vəhdəti «Aldanmış Kəvakib» əsərində ifadəsini tapmışdır. Əsər 
başqa baxımdan da əlamətdardır. Onun hekayə, yoxsa povest 
olması barədə mübahisələr gedir. Əslində isə, əsərdə nağıl və 
roman canrları ehtiva olunmuş, birləşdirilmişdir. Elə bil ki, 
burada da Şərq və Qərbin vəhdətindən yeni, orijinal bir canr 
yaranmışdır. Digər tərəfdən, metodların da vəhdətindən çıxış 
edilmiş, fantastika və realizm eyni müstəviyə gətirilmişdir. 
Yəni, Şərq və Qərbin vəhdəti təkcə ideyada və məzmunda deyil, 
həm də formada, canr və metod özünəməxsusluğunda ifadə 
olunmuşdur.  
Ümumən nəzmə və dastançılığa üstünlük verən Şərqdə 
belə bir klassik nəsr əsərinin ortaya çıxması özü də bir vəhdət 
hadisəsidir.     
Vəhdət alt qatlarda olanda bütün aspektlərdə təzahür edir. 
Klassik Qərb fəlsəfi stilində «İngilis filosofu Yuma cavab» 
yazan və yeri gələndə ontoloji məsələlərlə məşğul olan 
 - 259 -
M.F.Axundov «Kəmalüddövlə məktubları»nda mövcud ictimai-
siyasi gerçəkliyin təhlilini verməklə kifayətlənmir, ictimai 
şüurun rolu məsələsini ön plana çəkir ki, bu da bir tərəfdən 
maarifçiliklə səsləşsə də, digər tərəfdən əsərdə fəlsəfi-sosioloji 
bir tədqiqat aparıldığına dəlalət edir. Yeri gəlmişkən, 
sosiologiya İbn Haldundan sonra, Şərqdə davam etdirilməmiş 
və ancaq bir neçə əsrlik fasilədən sonra Qərb mütəfəkkirləri 
tərəfindən elmi-fəlsəfi təlim halına salınmışdır. 
M.F.Axundovun «Məktublar»ı konkret bir sosial-iqtisadi 
mühitin reallıqlarını təsvir və təhlil etmək baxımından 
mükəmməl bir sosioloji tədqiqat nümunəsidir.  
«Məktublar»da M.F.Axundov ictimai mühitin reallıqları 
ilə yanaşı, bu reallığa adekvat olan kütləvi şüurun da təhlilini 
verir. İctimai şüurun rolu məsələsi «Aldanmış Kəvakib» 
əsərində də əsas ideyalardan biridir. Yəni, millətin ümumi şüur 
səviyyəsi inkişaf etməyincə, hər hansı bir təsadüf nəticəsində 
(yaxud yazıçı təxəyyülü sayəsində) hakimiyyətin ədalətli əllərə 
keçməsi, millət üçün xilas yolu ola bilməz. Burada yüksək bədii 
sənətkarlıqla göstərilir ki, hakimiyyətin forması milli şüurun 
inkişaf səviyyəsi ilə tən gəlir. Və bu tənasüb birtərəfli qaydada 
pozula bilməz. 
 
 - 260 -
                                                          
 
 
 
 
 
 
 
 
 
GÖTEDƏN CAVİDƏ GEDƏN YOLDA 
 
Qədimdə ancaq Şərq var idi və o, bütöv idi. Yeni Dövrdə 
Qərb yarandı və dünya parçalanmış oldu. Daha doğrusu, Şərq 
öz əvvəlki bütövlük mahiyyətini saxlasa da, əvvəlki nüfuzunu 
saxlaya bilmədiyindən coğrafi mənada Şərq ölkələrində 
yaşayanlar da tədricən Qərb dəyərlərini mənimsəməyə 
başladılar ki, bu da Şərqin özgələşməsi tendensiyasını yaratdı.  
Coğrafi mənada Şərq ölkələrinin çoxunda gedən öz-
gələşmə prosesi Qərbin böyük şəxsiyyətləri tərəfindən təəssüflə 
qeyd olunurdu. Məsələn, A.S.Puşkin Şərq silsiləsindən olan 
şeirlərinin birində İstanbul və Ərzurumu müqayisə edərək yazır 
ki, İstanbul artıq qədim Şərqin həqiqətlərindən uzaqlaşmış və 
Qərbin cəlbedici, naqis cəhətlərinə uymuşdur… Ərzurum isə öz 
ilkinliyini və qədimliyini saxlamaqda davam edir.1 
Lakin Şərq bir ideya kimi, mədəni-mənəvi dəyərlər sis-
temi kimi, Asiya ölkələrinin çoxunda itsə də, ən azı Avropada 
yaşamaqda davam edir. Avropa Şərqi əvvəlcə muzeylərdə, 
arxivlərdə, əlyazma fondlarında, kitablarda saxlayırdı. Son 
əsrlərdə isə Avropa ancaq Qərb dəyərləri ilə yaşamağın qeyri-
mümkünlüyünü anlayaraq, Şərqə ekzotika kimi yox, həm də 
mənəvi bütövlüyə qayıdışın zəruri məqamı kimi baxmağa 
başlamışdır. Daha doğrusu, bu tendensiya bütövlükdə Avropaya 
yox, onun ayrı-ayrı uzaqgörən mütəfəkkirlərinə və ədiblərinə 
aiddir. İ.V.Götenin hələ 1819-cu ildə işıq üzü görmüş «Qərb-
1 И.С.Брагинский. Западно-восточный синтез в «Диване» Гете. 
– И.В.Гете. Западно-восточный диван. М., 1988, стр. 597. 
 - 261 -
                                                          
Şərq divanı» bu istiqamətdə atılmış ən cəsarətli addımlardan 
biri idi. Əsər ilk baxışda ayrı-ayrı epizodlardan, şəxsiyyətlərə və 
hadisələrə müraciətlərdən, ithaflardan ibarət olsa da, 
İ.V.Götenin məqsədi nə Hafiz, nə Timur (Teymurləng), nə 
Züleyxa, nə Loğman haqqında məlumat verməkdən ibarət deyil, 
onlar sadəcə rəmz kimi seçilmişdirlər; əsas məqsəd Şərqin 
ümumi ruhunu, əlamətdar cəhətlərini ifadə etməkdən ibarətdir. 
Bu məqsədə çatmaq üçün İ.V.Göte tarixə sərbəst münasibət 
bəsləyir və Nizami Gəncəvi kimi, o da müxtəlif zaman və 
məkanlarda yaşamış insanları bir araya gətirərək mücərrəd Şərq 
obrazının doğlun ifadəsi üçün vasitə kimi istifadə edir.  
İ.V.Göte Şərqi sadəcə təsvir etməklə kifayətlənməyərək 
onun mahiyyətini açmağa çalışır. O, bir çox məhdud düşüncəli 
həmvətənlərindən fərqli olaraq, xristianlığı Qərb hadisəsi kimi 
dəyərləndirmək və Şərqə qarşı qoymaq iddiasından uzaq idi. 
İ.S.Braqinski yazır: «Herder kimi Göte üçün də Şərq 
mədəniyyəti Bibliya və Quranın məxsusi dini qavrayışdan azad 
olmuş poetik obrazları və farsların, habelə ərəb və türklərin, 
daha sonra müəyyən dərəcədə çinlilərin klassik poeziyası 
demək idi».1 Biz bu iqtibası ona görə gətirdik ki, Göte bu 
poeziyanın arxasında Şərqin özünəməxsus dünyagörüşünü və 
mədəni-mənəvi dəyərlər sistemini də görürdü və dini inancları 
da bura əlavə edirdi. Şərqin böyüklüyü məhz poeziyada daha 
gözəl ifadə olunduğundan, texniki tərəqqi fonunda mənəvi yox-
sullaşma keçirən Qərb dünyası üçün ən gözəl çıxış yolu, ən 
yaxşı əlac ilk növbədə Şərq poeziyasına müraciət idi.  
Əlbəttə, Göteyə qədər də belə müraciətlər var idi: Vol-
terin Şərq mövzusunda dramları, Monteskyenin «Fars mək-
tubları» və s. Təəssüf ki, bu müraciətlər mahiyyəti ifadə etmirdi 
və çox vaxt formal və epizodik səciyyə daşıyırdı. Lakin məhz 
Göte «Şərq və Qərb mədəniyyətlərinin nailiyyətlərini üzvü 
surətdə birləşdirməyə – vəhdətə nail olmuşdur».2   
Qərb mütəfəkkirləri və şairlərinin Şərq düşüncə tərzi və 
dəyərlər sisteminə olan ehtiyacı əsla təsadüfi deyildir. Böyük 
1 И.С.Брагинский. Западно-восточный синтез в «Диване» Гете. 
– И.В.Гете. Западно-восточный диван. М., 1988, стр. 573. 
2 Yenə orada. 
 - 262 -
                                                          
rus yazıçısı L.N.Tolstoy da dəfələrlə Şərq mövzusuna müraciət 
etməklə bərabər, Şərq və Qərbin sintezini öz yaradıcı 
təfəkküründə də ifadə etmişdir. Təsadüfi deyildir ki, onun 
əsərləri bir çox Şərq ölkələrində, xüsusilə, ərəb ölkələrində az 
qala milli yaradıcılıq nümunəsi kimi qəbul olunurdu. 
A.N.İmanquliyeva diqqəti bu mövzuya yönəldərək yazır: 
«Ərəblər arasında Tolstoyun yaradıcılığına maraq, onun 
əsərlərinin ərəb dilində nəşr olunması şərqşünaslıq elmində də-
rin və hərtərəfli tədqiqat predmeti olmuşdur».1 
XIX əsrin axırlarında Mirzə Şəfi Vazeh poeziyasının 
Avropada böyük populyarlıq qazanması da həmin dövrdə məhz 
Şərq poeziyasına müəyyən daxili zərurət yaranmasından xəbər 
verir. Düzdür, M.Ş.Vazeh Avropa oxucularına bilavasitə deyil, 
bir qərblinin tərcüməsində və ünvanında təqdim olunmuşdu. 
Lakin həmin dövrdə Şərq ruhunun bilavasitə daşıyıcılarının da 
Qərbdə təhsil alması və orada yazıb-yaratması bu iki 
mədəniyyətin sintezi üçün əlavə imkanlar açmışdır. Belə 
şəxsiyyətlərdən biri də milliyyətcə ərəb olan Cübran Xəlil 
Cübran idi; onun poeziyası Şərq və Qərbin vəhdətindən 
doğmaqla yanaşı, həm də öz məzmunu və pafosu etibarı ilə bu 
vəhdətə xidmət edirdi.  
O dövrün vəhdət yönümlü ədəbi-bədii ruhunu Abdulla 
Şaiq gözəl tərənnüm edir: 
 
Hamımız bir yuva pərvərdəsiyiz! 
Hamımız bir günəşin zərrəsiyiz! 
Ayırmaz bizləri İncil, Quran, 
Ayırmaz bizləri sərhəddi-şəhan! 
Ayırmaz bizləri həşmətli cibal, 
Ayırmaz Şərq, Cənub, Qərb, Şimal! 
 
XIX əsr Avropa ədəbi mühitində Şərq poetik ənənələrinə 
və Şərq dəyərlər sisteminə marağın artması və bu prosesdə 
Emerson, Uitmen və s. ilə yanaşı, ərəb mənşəli şairlərin 
(C.Cübran, Əmin ər-Reyhani, Mixail Nüaymə və s.) iştirakı, bu 
1 A.N.İmanquliyeva. Yeni ərəb ədəbiyyatı korifeyləri. Bakı, «Elm», 
2003, səh. 227. 
 - 263 -
                                                          
yeni keyfiyyətli sintez hadisəsinin elmi-nəzəri şərhi Azərbaycan 
oxucusuna ilk dəfə tanınmış şərqşünas alim Aida İmanquliyeva 
tərəfindən təqdim edilmişdir. O, yazır: «Cübran və ər-
Reyhaninin yaradıcı potensialı Qərbin romantizm dəyərlərinin 
mənimsənilməsi sayəsində güclənirdi ki, bu da ərəb yazıçılarını 
daha geniş, qlobal, ümumbəşəri problemlər qoya bilmək 
səviyyəsinədək yüksəldir və son nəticədə onları yalnız dünya 
ədəbi prosesinin bərabərhüquqlu iştirakçısı deyil, həm də yeni 
bədii dəyərlərin carçısı edirdi»1. A.İmanquliyeva sadəcə olaraq 
C.X.Cübran, ər-Reyhani və M.Nüaymə ədəbi-bədii yaradıcılığı-
nı təhlil etməklə kifayətlənməyib, onların timsalında bütövlükdə 
planetimizdə gedən yeni tipli proseslərin; Şərq və Qərb dünya-
görüşlərinin və ədəbi-bədii dəyərlər sisteminin vəhdəti 
məsələsinin elmi-fəlsəfi təhlilini verir. O, bu proseslərin adı 
çəkilən ərəb yazıçılarının yaradıcılığında bədii ifadəsini 
araşdıraraq yazır: «Onlara əzəldən Şərq xalqlarının 
mədəniyyətinə xas olan ümumbəşəri və humanist ideallar əsa-
sında öz doğma mədəniyyətlərində bu dəyərlərin təsdiqi üçün 
müvafiq üsullar tapmaq asan idi. Eyni zamanda, heç vaxt 
unutmaq lazım deyil ki, bu yazıçıları öz vətəninin adət-
ənənələrini və öz dilini qoruyub-saxlayan mühacirlər mühiti 
əhatə edirdi. Buna görə də, onlar iki mədəni ənənənin – həm 
Şərqin, həm də Qərbin mədəni əlaqələrinin daşıyıcıları 
oldular».2   
Lakin XIX əsrin axırlarında böyük vüsət alan bu sintez 
prosesinin ideya təməli hələ əsrin əvvəllərində qoyulmuşdu. Biz 
Götenin «Qərb-Şərq divanı»nın hələ 1819-cu ildə yazılmış 
olmasını qeyd etdik. Bu poetik əsəri zəruri edən fəlsəfi 
axtarışlar isə bir qədər də əvvəl başlamışdı. Bu baxımdan, 
U.Bleykin yaradıcılığı xüsusi əhəmiyyətə malikdir ki, professor 
Qulamrza Səbri Təbrizi ona həsr etdiyi kitabda bu məqamlara 
xüsusi diqqət yetirmişdir.3  
 
1 Yenə orada, səh. 63. 
2 A.İmanquliyeva. Yeni ərəb ədəbiyyatı korifeyləri, səh. 55. 
3 G.R.Sabri-Tabrizi. The “Heaven” and “Hell” of William Blake. 
London. 1973. – 348 p. 
 - 264 -
Fikir və cismani həyatın dialektikası əslində yalnız 
idealist və materialist fəlsəfi təlimlərin deyil, həm də Şərq və 
Qərb düşüncə tərzinin fərqindən və ziddiyyətindən hasil olur. 
«Vəhdət» ideyasının tərənnümçüləri nə ardıcıl idealist, nə də 
ardıcıl materialist idilər. Onlar mahiyyətlər dünyası ilə hadisələr 
dünyası arasında, ideya ilə reallıq arasında, həqiqətlə nisbi 
həyat arasında da vəhdət, tarazlıq, tənasüb axtarırdılar. 
Məhəmməd İqbal (1876-1937), Hüseyn Cavid (1882-
1937-1941), Cübran Xəlil Cübran (1883-1931) və Cəfər Cab-
barlı (1899-1934) təxminən eyni dövrdə yazıb-yaratmaqla xeyli 
ümumi cəhətlərə malikdirlər. Hər kəsin öz ölkəsi miqyasında 
konkret problematikası olsa da, bu böyük düha sahibləri 
bütövlükdə bəşəriyyətin taleyinə biganə qalmayıb, onun yeganə 
nicat yolu olan «vəhdət» ideyasından çıxış etmişlər. 
Lakin biz onların bütövlükdə həyatına, geniş bir zaman 
kəsiyinə yox, ancaq bir il intervalına – o dövrdə yaşayan 
dahilərin simvolikləşmiş qürub məqamına – 1937-ci ilə nəzər 
salmaq istərdik. Nə qədər işıqlı həyatların sonu olan, özü ilə nə 
qədər parlaq simaları yaradıcı dünyadan qoparıb aparan tarix 
salnaməsində şəxsiyyətlərin və milliyyətlərin taleyinə qəsd 
məqamı kimi daxil olan acılı-ağrılı həmin 37-ci il, sən demə 
təkcə, Sovetlər çərçivəsində yox, bütün planetdə; Şərqdə və 
Qərbdə, Şimalda və Cənubda – hər yerdə öz məşhur missiyasını 
yerinə yetirirmiş. 
Həmin bu dəhşətli ildə Avropada faşizmin timsalında 
gələcək faciələrin təməli qoyulurdu. Hərbiləşmiş qüvvələr 
təpədən dırnağa qədər silahlanmış, beyni zəhərli gənclər təkcə 
yəhudiləri deyil, bütün parlaq düşüncə sahiblərini sıxışdırıb 
qovmaqdan, qətlə yetirməkdən həzz alırdılar. Haqq sözünü 
deməyə çalışanlar Avropanın mərkəzində bir yolla, Sovetlərdə 
isə başqa yolla təqib olunurdular; mahiyyət isə eyni idi. İşıqlı 
simalar iki qaba qüvvətin, iki diktatorun qəzəbinə tuş 
gəlmişdilər. Böyük düşüncə adamları, söz sahibləri ya qətlə 
yetirilir, ya da Avropanın mərkəzindən Qərbə, oradan da Ame-
rikaya – uzaq Qərbə doğru, Sovetlərin mərkəzindən isə uzaq 
Şərqə – Sibir çöllərinə doğru sıxışdırılırdılar. 
Lakin hadisələr formaca simmetrik olsa da, nəticələr 
fərqli oldu. Uzaq Şərqə sürgün edilənlər «qaranlıq» dünyasına, 
 - 265 -
                                                          
uzaq Amerikaya qaçıb gedənlər isə «işıq» dünyasına düşdülər. 
Kimlərsə yaradıcılıqdan məhrum edildi, kimlərsə yaradıcılıq 
üçün daha əlverişli bir şərait yarandı. Qərbin yeni inkişaf 
potensialı yarandı və onun ağırlıq mərkəzi Avropadan 
Amerikaya köçdü. ABŞ-ın timsalında bu gün dünyada ən böyük 
güc mərkəzi olan ifrat Qərb ideologiyası və texnologiyası 
formalaşdı. Sibir sindromu isə qoca Şərqin dərdlərinə daha bir 
dərd gətirdi.  
Bu gün nə Hitler var, nə də Stalin. Lakin parlaq simaların 
Şərqdən Qərbə axını yenə də davam edir. «SS» və «ÇK» öz 
işini gördü, – getdi. Lakin əsası hələ o vaxt qoyulan proseslərin 
təsiri hələ də tam silinib getməmişdir. Bu gün dünya ikiqütblü 
yox, birqütblüdür. Şərqə sürgün edilənlər yoxdur, ancaq Qərbə 
«könüllü» gedənlər var və bu yolun yolçuları yenə də işıqlı 
simalar, parlaq zəka sahibləridir. Bu gün bu prosesin adı 
dəyişmiş – «ağılların axını» olmuşdur. 
Həmin 1937-ci ildə Cavid uzaq Şərqə sürgün edilmiş, 
könüllü uzaq Qərbə gedən M.İqbal isə ömrünü öz əcəli ilə başa 
vurmuşdu. Cübran və Cabbarlının isə bu müdhiş ili gözləməyə 
hövsələləri çatmamışdı. Lakin bu şəxsiyyətləri birləşdirən 
sadəcə il deyil, həyat amalı, tale yolu, ideya yaxınlığıdır.  
«Həqiqət və güc», «peyğəmbər» və «iblis» mövzusu bu 
böyük mütəfəkkirlər üçün bir növ ümumi mövzu olmuşdur. 
Aida İmanquliyevanın Cübranın «Şeytan» hekayəsinə işarə ilə 
yazdığı kimi, «iki mütləq başlanğıcın – xeyir və şərin əbədi 
birgə mövcudluğu və mübarizəsinin labüdlüyü» demək olar ki, 
bu şəxsiyyətlərin hamısı üçün əsas yaradıcılıq problemi idi.1 
Cübranda da, Caviddə də «İblis» («Şeytan») əslində dövrün 
naqis cəhətlərinin ümumiləşmiş obrazı idi. Hər ikisinin 
yaratdığı «Peyğəmbər» obrazı isə haqqın, ədalətin ifadəsinə 
xidmət edirdi. Cavid konkret tarixi gerçəkliyi daha çox saxlamış 
və ümumbəşəri problemləri tarix kontekstində şərh etmiş, 
Cübran isə tarixi və coğrafi konkretlikdən, habelə hətta milli və 
dini müəyyənlikdən azad, ümumiləşmiş peyğəmbər obrazı 
yaratmışdır. Cübranda bu obraz əslində şəxsiyyətdən daha çox 
1 Aida İmanquliyeva. Yeni ərəb ədəbiyyatı korifeyləri. B., «Elm», 
2003, səh. 116. 
 - 266 -
                                                          
ideyadır. Burada böyük dini idealların XIX əsr konkretliyində 
həm Şərqi, həm də Qərbi ehtiva etmək əzmi ifadə olunur, 
ümumiyyətlə insan idealının mənzərəsini çəkmək təşəbbüsü 
göstərilir. 
Maraqlı burasıdır ki, həm şair, həm də filosof olmalarına 
baxmayaraq, daha çox şair kimi tanınan Cavid və Cübrandan 
fərqli olaraq məhz filosof və siyasi xadim kimi tanınan M.İqbal 
yaradıcılığında da eyni problemlər və hətta eyni sücetlər nəzərə 
çarpır. M.İqbalın fəlsəfi görüşlərini təhlil edən alman 
tədqiqatçısı Annemari Şimmel peyğəmbər mövzusunun şərhi ilə 
bağlı onu İ.Göte ilə müqayisə edərək yazır: «İqbalın Göte ilə 
olan münasibəti daha genişdir – ümumi fikir bənzərliklərinə 
xüsusi əhəmiyyət verməsək belə, Götenin «Məhəmmədin 
tərənnümü» adlı məşhur bir şeirini oxuyarkən istər-istəməz 
M.İqbalın «Cavidnamə»də Zinderud (yaşayan irmak) ismi ilə 
ifadə etdiyi təsəvvürlər yada düşür. Həqiqi mömin 
peyğəmbərdə ən yüksək mərtəbədə mövcud olan bu irmak 
sifətini özündə görməlidir».1 
İ.Götenin H.Cavidlə, «Faust»un «İblis»lə müqayisəsi də 
bu qəbildəndir.  Hələlik bu paralel üzərində dayanmadan, diq-
qəti bir daha eyni dövrdə yaşamış bu böyük sənətkarların 
zamanın ruhundan doğan eyni problematikaya müraciətinə 
yönəltmək istərdik.  
Peyğəmbər və İblis mövzusu, haqqa, düz yola çağıran və 
düz yoldan azdıran qüvvələrin ümumiləşmiş obrazlarının neçə 
əsr keçdikdən sonra, onların yenidən gündəmə gəlməsi təsadüfi 
deyil. Xeyir və Şər, İşıq və Qaranlıq, Əql və Nəfs, Zəka və 
Ehtiras əsrlər boyu ancaq qarşı-qarşıya duran, mübarizə aparan 
tərəflər kimi təqdim və təsvir edilmişdi. Vəhdət məqamı hələ 
çatmamışdı. Bu mübarizə XIX əsrdə də davam edirdi. C.X. 
Cübran «Peyğəmbər» əsərinin «Zəka və Ehtiras» bölməsində 
Peyğəmbərin dili ilə deyir: «Sizin qəlbiniz çox vaxt zəka və 
düşüncənin ehtiras və aludəçiliyə qarşı müharibə apardığı döyüş 
1 A.Şimmel. Ön söz. – M.İkbal. Cavidname. (Çeviren 
A.Schimmel), Ankara, Kültür Bakanlığı, 1989, səh. 17. 
 - 267 -
                                                          
meydanını xatırladır».1 Lakin zaman elə zaman idi ki, indi 
ancaq döyüş yox, həm də qarşılıqlı anlama və vəhdət tələb 
olunurdu. Əlbəttə, söhbət şərlə vəhdətdən getmir. Söhbət şərə 
aparan yolların səmtini dəyişməkdən, əqlin hissi tərbiyə 
etməsindən gedir. Məhz bu cəhət gənc C.Cabbarlının ədəbi-
bədii yaradıcılığında daha qabarıq ifadə olunmuşdur. Fəlsəfə 
müstəvisində isə bu problemlər M.İqbalın «Persiyada me-
tafizikanın inkişafı. Müsəlman fəlsəfəsi tarixinə töhvəsi» 
əsərində ilk dəfə olaraq İran ərazisindəki fəlsəfi təlimlər, 
peşəkar filosofların əsərləri avropalılara pozitiv mövqedən 
təqdim edilmişdir.2 M.İqbal özü bir peşəkar filosof kimi 
ingilisdilli fəlsəfə məkanında yenilik idi. O özü ilə yeni bir 
dünya – Şərq (islam) fəlsəfi fikrinin özünəməxsusluqlarını 
gətirirdi. Bu – vəhdətə doğru addım idi. 
XIX əsrin axırları, XX əsrin əvvəllərində M.İqbalın, 
C.X.Cübranın, M.Şərifin və s. şəxsində Şərq (islam)  fəlsəfi fik-
rinin ingilis dilində Qərb oxucularına geniş miqyaslı təqdimatı 
ilə yanaşı, əks bir proses də başlanmışdı. Bu dövr həm də Qərb 
fəlsəfəsinin türk dilinə çevrilməsi və ilk peşəkar türk 
filosoflarının fəaliyyəti ilə səciyyələnir. Bu sırada Baha 
Tevfikin (1881-1914) fəaliyyəti xüsusi diqqətə layiqdir. O, Tür-
kiyədə ilk dəfə olaraq Fəlsəfə dərgisi (1912) nəşr etmiş, Kantın 
əsərlərindən tərcümələr etmiş və ona geniş şərhlər yazmış, Şərq 
və Qərb fəlsəfi fikri arasında paralellər aparmış və «Əflatun və 
Muhiddin» adlı yazısında müqayisəli təhlil vermişdir.3  
O dövrdə Türkiyədə (Osmanlı imperiyasında) fəlsəfi fik-
rin və yeni ideologiyaların necə və kimlər tərəfindən yayılması 
haqqında geniş araşdırmalar aparmış Hilmi Ziya Ülkən (1901-
1974) XX əsrdə türk düşüncəsinin təməlini qoyanlar arasında 
Əli Turanın (Əli bəy Hüseynzadənin) yaradıcılığına böyük 
1 Дж. Х.Джебран. Избранное: Пер. с араб., англ. – Л.: Ху-
дож.лит., 1986, стр. 363. 
2 Bax: М.Я.Корнеев. Философия совершенного человека Му-
хаммад Икбала… – История современной зарубежной филосо-
фии: компаративистский подход. С-Пб, «Лань», 1997, стр. 288. 
3 Hilmi Ziya Ülken. Türkiyede çağdaş düşünce tarihi. İstanbul, 
«Ülken» yayınları, 1994, səh. 233-246. 
 - 268 -
                                                          
önəm verir. H.Z.Ülkən qeyd edir ki, Əli Turan islam humanizmi 
və Qərb mədəniyyətinin uzlaşdırılmasına dair 1905-ci ildəki 
yazılarında ilk dəfə olaraq türkün gələcək inkişaf yolunu 
«tükçülük, islamçılıq, avropaçılıq» kimi formulə etmişdir ki, 
Ziya Göyalp da 1911-12-ci illərdəki yazılarında bu şüardan 
çıxış etmişdir.1  
Vəhdət ideyası dövrün tələbi idi. M.F. Axundov, Cəma-
ləddin Əfqani kimi Şərq və Qərbin fövqündə dayanan böyük 
şəxsiyyətlərin ümumbəşəri idealları məhz M.İqbal, C.X.Cübran, 
Ər-Reyhani (1876-1940), Əli bəy Hüseynzadə, H.Cavid və s.-in 
yaradıcılığında fəlsəfi romantizm üslubunda ifadə olunmuşdur. 
H.Cavid və C.Cabbarlı bu idealları öz bədii yaradıcılığında da 
tərənnüm etmiş, həqiqət və güc, əxlaq və maddiyyat, 
mənəviyyat və rəyasət arasındakı əksliyi də qütbləşmiş 
zəmanənin təbəddülatları kimi təqdim edərək bəşəriyyəti daxili 
tamlığa və vəhdətə səsləmişlər. 
Bu ideallar Qərbin və Şərqin ədəbi-bədii yaradıcılıq 
nümunələrində müxtəlif forma və üslublarda səslənsə də, fəlsəfi 
mündəricə həmişə eyni olmuşdur.  
 
 
 
 
 
 
 
 
 
 
“FAUST” VƏ “İBLİS”  
1 Yenə orada, səh. 272. 
 - 269 -
 
Hüseyn Cavidin “İblis”i heç də 
Götenin “Faust”undan geri qal-
mır. Ancaq biz belə inciləri lazı-
mi qədər qiymətləndirə bilmirik. 
Heydər Əliyev 
 
H.Cavidin “İblis” pyesi dünya ədəbiyyatında əsrlərdən 
bəri davam edən İnsan-İblis dialoqunun, mübarizəsinin yeni, 
parlaq, yüksək bir səhifəsidir. 
Faciədə qarşılaşdırılan başlıca ideyalar bir tərəfdən “əda-
lət, mərhəmət, vicdan” ideyası (Arif), digər tərəfdən altun və 
silah gücünə arxalanaraq miskin nəfsə xidmət etmək (İblis) 
ideyasıdır. Müəllifin məqsədi bu ideyalardan birinin qələbəsini, 
digərinin məğlubiyyətini göstərmək deyil; əsəri bu cür birtərəfli 
mənalandırmağa çalışanlar düzgün nəticə hasil edə bilmirlər. 
Birinci ideyanın qələbəsini təsdiq etmək faciənin ümumən 
nikbin olan ruhuna uyğun gəlsə də, İnsanın bütün əsər boyu 
keçdiyi inkişaf yolunun sonrakı məqamlarını, Hegel termina-
logiyası ilə desək, antitezis və sintez mərhələlərini nəzərə 
almadığı üçün tam uğurlu sayıla bilməz. İkinci ideyanın 
qələbəsini təsdiq etmək isə əsərin mütərəqqi və humanist 
ruhuna heç cür uyğun gəlmir. 
Faciədə bu iki ideyanın gərgin mübarizəsi onların hər iki-
sinin dialektik inkarı və eyni zamanda sintezi yolu ilə həll 
olunur. Əsərin əvvəlində mücərrəd şəkildə səslənən ümumi 
mərhəmət və vicdan fəlsəfəsi əsərin sonunda qüvvət və fəa-
liyyəti də ehtiva edərək sosial mübarizə konsepsiyası səviy-
yəsinə yüksəlir. 
Müəllif hər iki ideyaya eyni tənqidi münasibətlə yanaş-
mır. Müəllifin məqsədi İblisin kinayəli qəhqəhələri ilə Arifin 
mövqeyini ifşa etmək deyil. Əksinə, əsərdən hasil olan 
nəticələrdən biri budur ki, birinci ideya – «sülh, məhəbbət və 
ədalət» ideyası güclü rəqibi ilə mübarizədə qalib gəlmək üçün 
özlüyündə kifayət olmasa da, gözəl ideyadır, səmimidir, 
təmizdir. Lakin o nə qədər gözəl olsa da, fəaliyyətsizdir, zəifdir, 
hadisələrin gedişinə heç bir təsir göstərə bilmir. 
İkinci ideya isə fəaliyyətdədir. O, meydan oxuyur. 
Çünki arzulardan deyil, gerçəklikdən çıxış edir. Hadisələr onun 
hökmü ilə baş verir. Hamı onunla hesablaşır. Çünki eybəcər də 
olsa, realdır, hakimdir. Lakin bu hakimiyyət ehtirası o dərəcədə 
güclüdür ki, birinci ideyanın hətta fəaliyyətsiz, yalnız arzu 
şəklində mövcudluğuna da dözmür, onu məhv etməyə çalışır, 
öz “üstünlüklərini, gücünü, qüdrətini” ona göstərmək istəyir, 
onu məsxərəyə qoyur... Lakin onu məhv etməyə çalışarkən 
özünə qəbir qazdığını duymur. Bilmir ki, həqiqət zahirən nə 
qədər zəif görünsə də, onu məhv etmək mümkün deyil. 
“Gücsüzsən və deməli, haqsızsan”, – deyir və öz “haqq yolunu” 
zorla təlqin etmək istəyərkən əslində onu fəaliyyətə gətirmiş 
olur. Burada Götenin “Faust” əsərindən Allahın Mefistofelə 
tapşırığı yada düşür: 
14 
 
Dinclik axtarmaqdır insanın meyli, 
Səni yol yoldaşı etdim, coşasan,  
Cırnadıb, narahat eləyib xeyli, 
Onu yaradıcı işə qoşasan! 
 
Elə bil ki, Mefistofel Faustu kabinədən çıxarıb bilavasitə 
maddi fəaliyyətə qoşmaq üçün göndərilibmiş. Baxmayaraq ki, 
Mefistofelin öz şəxsi niyyəti də var, amma son nəticədə Allahın 
iradəsi həyata keçir. 
H.Cavidin “İblis”ində isə insanı fəaliyyətə cəlb eləyən 
səma qüvvələri deyil. Bu məsələdə kontur-rol oynayan İblis də 
səma qüvvəsi olmayıb, hakim ictimai mühiti təmsil edir. Nə 
zaman ki, Arif daha mövcud ictimai mühitin passiv 
müşahidəçisi kimi qala bilmir, mühitin eybəcərlikləri onun 
istəyindən asılı olmayaraq şəxsi həyatına daxil olur, onda Arif 
istər-istəməz fəallaşır, hadisələrin real iştirakçısına çevrilir və 
bir müddət İblisin (hakim həyat tərzinin) təsiri altına düşsə də, 
nəticədə əlindəki silahı hakim mühitin özünə qarşı çevirəcəyinə 
şübhə yeri qalmır. 
Əlbəttə, şər – İblis öz aləmində müəyyən qələbələrə 
nail olur (necə ki, Mefistofel artıq Faustu özününkü hesab edir-
di), insanı müəyyən konkret cinayətlərə sürükləyə bilir, lakin 
16 
 - 270 -
 - 271 -
                                                          
onun daxilindəki həqiqət hissini öldürə bilmir, və əksinə, bu 
hiss – onun daşıyıcısı, nəhayət, həyata açıq gözlə baxmağı öyrə-
nir, passiv şikayətçilik mövqeyi tutmaq və ya zora təslim olmaq 
əvəzinə, ona bir vasitə kimi yiyələnmək zərurətini dərk edir. 
Beləliklə, ideyalar arasındakı gərgin mübarizə tərəflərdən 
hər hansı birinin qələbəsi ilə deyil, onların hər ikisinin dialektik 
inkarından doğan yeni bir ideyanın qələbəsi ilə bitir. Bu, 
həqiqət və gücün vəhdəti ideyasıdır. Bu həmin ideyadır ki, 
H.Cavidin sonrakı əsərlərində kitab və qılıncın vəhdəti şəklində 
davam etdirilir. Ayrılıqda hikmət, həqiqət və ayrılıqda güc, 
qüvvət deyil, hikmətə xidmət edən qüvvət, qüvvətə arxalanan 
hikmət tərənnüm edilir. 
Gücə belə konkret münasibət “İblis” əsəri üçün də ta-
mamilə səciyyəvidir. Burada Cavid heç də hər cür gücü deyil, 
yalnız “hikmətlə cilovlanmamış” (Horatsi), həqiqət cövhəri ilə 
pardaqlanmamış, ədalətə, haqq uğrunda mübarizəyə qarşı 
yönəldilmiş qaba, nadan gücü, zülm və bədbəxtlik səpən gücü 
inkar və ifşa edir. Yer üzərində ədaləti bərqərar etməyə 
yönəldilmiş gücü, həqiqət yolçularının gücünü isə, əksinə, 
təqdir və tərənnüm edir. 
İblis obrazına münasibət məsələsində, bir tərəfdən, bu 
obrazın mifoloji İblis və demonizm problemi ilə əlaqələrinin 
axtarılmasında, digər tərəfdən də, klassik ədəbiyyatdan məlum 
olan bir sıra İblis obrazları ilə müqayisələr zamanı yol verilən 
sərbəstlik və aludəçilik çox vaxt tədqiqatçıları konkret məntiqi 
təhlildən yayındırır, əsərin öz məzmun və ideyasından, 
uzaqlaşdırır, faciənin özünəməxsus, orijinal cəhətlərinin və 
spesifik ideya çalarlarının kölgədə qalmasına səbəb olur. 
Bizcə, əsərin düzgün şərhi üçün İblis anlayışının tarixən 
necə meydana gəldiyini, min illərdən bəri ona münasibətin necə 
dəyişdiyini, müxtəlif dövrlərdə və konkret ictimai şəraitlərdə 
ədəbi əsərlərdə İblis obrazına müraciətin özünəməxsus 
cəhətlərini izləməkdən daha çox, məhz Cavid dövründə 
Azərbaycanda İblis anlayışının hansı mənada işlənildiyini 
müəyyənləşdirmək1, və əgər bu mümkündürsə, müəllifin 
1 Azərbaycanda İblis anlayışına ənənəvi münasibət onun şər timsa-
lı kimi qiymətləndirilməsidir. Xalq arasında İblisə inqilabçı kimi bax-
 - 272 -
                                                                                                                 
özünün “İblis” faciəsinə və İblis obrazına şəxsi münasibətini 
nəzərə almaq və nəhayət, əsərin öz məntiqi təhlilindən çıxış 
etmək daha məqsədəuyğundur. 
H.Cavid irsinin fəlsəfi, ədəbi və mifoloji zəmin və 
ənənələr fonunda, müqayisəli şəkildə öyrənilməsi, əlbəttə, 
təqdirəlayiq hadisədir. Lakin əvvəlcə əsərin fəlsəfi-məntiqi 
təhlilini vermədən, onun əsas ideya istiqamətini və müəllif 
mövqeyini müəyyənləşdirmədən müqayisəli təhlilə keçmək 
uğurlu nəticə verə bilməz. Bizcə, İblis obrazının ədəbi tənqiddə 
taleyi məhz belə uğursuzluq nümunələrindən sayıla bilər. 
İblis obrazına ədəbi tənqiddəki müxtəlif münasibətləri 
ümumiləşdirsək və təsnif etsək, iki bir-birinə tamamilə əks olan 
mövqe ilə rastlaşmış olarıq: Bir mövqeyə görə, İblis şər 
qüvvələri ifadə edir və təbii ki, mənfi obrazdır. Digər mövqeyə 
görə, İblis şər qüvvələrin ittihamçısı və deməli, müsbət 
qəhrəman kimi çıxış edir. H. Cavidin “şər qüvvələrin” təbiəti və 
mənşəyi məsələsini necə həll etdiyinə dair də ədəbi tənqiddə 
fikir ayrılıqları olduğundan bu mövqelər hər biri öz növbəsində 
üç yerə bölünür. Birinci mövqeyə görə, ya şərin mənbəyi Al-
lahdır və İblis Allahın törətdiyi cinayətlərin timsalıdır, ya şərin 
mənbəyi insandır və İblis insanın özündədir, ya da şərin 
mənbəyi naqis ictimai mühitdir və İblis bu mühitin timsalıdır. 
İkinci mövqeyə görə, İblis özü şərdən kənardadır və hadisələrə 
qiymət verərkən ya Allahı şərin yeganə mənbəyi və baisi 
saymaqla onu ifşa edir, ya şəri insanın təbiəti ilə bağlayır və 
insanı ifşa edir, ya da ictimai mühiti şərin törədicisi kimi ittiham 
edir. Hər iki halda prinsipial fəlsəfi əhəmiyyəti olan məsələ 
şərin mənbəyinin Allahda, İnsanda, yoxsa ictimai mühitdə 
axtarılması məsələsidir. İblis obrazının şərin timsalı, yoxsa 
ittihamçısı olması isə daha çox dərəcədə bir ifadə, təsvir metodu 
olmaqla bədii sənətkarlıq məsələsidir. Lakin aşağıda 
görəcəyimiz kimi, bu ikinci cəhət də müəllifin fəlsəfi 
mövqeyinin düzgün açılması üçün ciddi əhəmiyyətə malikdir. 
Allahı şərin baisi hesab etmək üçün əvvəlcə onun möv-
 
maq meyli ağlabatmaz haldır. Bu meyl yalnız Qərb  ədəbiyyatının bir 
qisim nümayəndələri üçün xarakterik olub Azərbaycan gerçəkliyinə 
yaddır. 
cudluğunu qəbul etmək lazımdır. Şərin əsil ictimai mənbəyini 
qoyub, göylərdə ona mənbə axtarmaq (hətta bu mənbəyi 
Allahda görmək belə) XIX əsrin əvvəlləri üçün (məsələn, 
Bayron) bir orijinallıq və cəsarət idisə, XX əsrin əvvəlləri üçün 
ya deyilənlərin təkrarı, ya da dövrün mütərəqqi fikir axınından 
geri qalmaq kimi qiymətləndirilməlidir. Əgər H.Cavid Qərb 
ədəbiyyatında dərin kök salmış və artıq ənənəviləşmiş bir 
ideyanı sadəcə olaraq təkrar etsəydi, və ya hətta müəyyən 
dəyişikliklərlə və ən gözəl bədii formada təkrar etsəydi, bu, 
şairin nə böyüklüyündən, nə də filosofluğundan danışmağa əsas 
verərdi. Zira mütəfəkkir ədibin böyüklüyü birinci növbədə onun 
təsdiq və təbliğ etdiyi ideyanın orijinallığı və böyüklüyü ilə 
müəyyən olunur. 
Əsərin əsas ideyasını kənarda qoyub İblisin, İxtiyar 
şeyxin və s. sözlərini heç bir əsas olmadan müəllifin adına yaz-
dıqda faciənin ideya orijinallığı şübhə altına alınmış olur. 
Ədəbi tənqiddə zülmün, şərin səbəbini Allahda axtar-
maq müəllif mövqeyi kimi qiymətləndirilir. Digər tərəfdən də, 
guya İblis müsbət bir rol oynayır və Allahın zülmünü ifşa edir. 
22 
H.Cavidin “İblisində” belə mövqedən çıxış edən obrazlar 
(İxtiyar şeyx) doğrudan da vardır. Lakin bu mövqe bütövlükdə 
“İblis” əsəri üçün də, onun müəllifi üçün də səciyyəvidirmi? – 
Xeyr. Bu cür mövqe nə H.Cavidin “İblisinə”, nə də Götenin, 
Marlonun, Klingerin, Lermontovun və s. müvafiq əsərlərinə aid 
edilə bilməz. Bu mövqe olsa-olsa, Bayronun “Qabil” əsəri üçün 
səciyyəvidir. Lakin bir əsər üçün üstünlük sayılan müəyyən 
cəhətin kafi əsas olmadan başqa əsərə şamil edilməsi nəinki 
onun qiymətini artırmaz, əksinə, onun haqqında səhv təsəvvür 
yaratmaqla yanaşı, qiymətini da aşağı salmış olar. 
Əgər Qabilin Allaha qarşı üsyanı Bayronun əsərinin 
leytmotivini təşkil edirsə və müəllif mövqeyinin ifadəsi kimi 
səslənirsə1, İxtiyar şeyxin dedikləri epizodik bir obrazın 
mövqeyini ifadə edir və əsərdəki çox müxtəlif ideya çalar-
 - 273 -
                                                          
1 Əslində Qabil əsərdə nə qədər mərkəzi sima olsa da, onun möv-
qeyini də müəllif mövqeyi kimi başa düşmək sonuncunu məhdudlaş-
dırmaq olardı. Əsərdən alının ümumi təəssürat Qabilin və ya Lüsiferin 
dediklərindən daha çox şey ifadə edir. 
larından yalnız biridir. Bundan başqa, bu mövqe əsərin əsas 
ideya istiqaməti ilə ziddiyyət təşkil edir və əslində müəllifin 
tənqid obyektlərindən və ya daha yüksək bir ideyanın for-
malaşmasına aparan yoldakı məntəqələrdən, diskret keçid 
məqamlarından biridir. Zira ruhdan düşmüş İxtiyar şeyxin: 
 
Ah, köpürdükcə şu xain bəşər, 
Yer üzü daim qusacaq zülmü şər  
Məzhəbəhə dönmüş də bütün kainat, 
Qeyri çəkilməz şu müləvvəs həyat. 
 
– deyən bədbin, nihilist, inkarçı mövqeyi ümumən 
mübarizəyə, həqiqət və gücün vəhdətinə səsləyən müəllif 
tərəfindən yalnız tənqid oluna bilər. İxtiyar şeyxin nəzərində 
dünya – allahdır və buna görədir ki, naqis ictimai mühitdə rast-
laşdığı haqsızlıqlar onda Allaha qarşı kin yaradır və bu, 
bütövlükdə dünyaya nifrətlə, tam bədbinlik mövqeyi ilə ey-
niləşir. 
Arifin, Elxanın və hətta İblisin mövqeyinə gəldikdə 
isə onların Allaha və dünyaya münasibəti Qabil və Lüsiferin 
münasibətindən tamamilə fərqlidir. Buna görə də, Bayronla hər 
cür müqayisə heç də həmişə “İblisi” layiq olduğu səviyyəyə 
qaldırmır. Elxan və onun çıxışı, üsyanı, fəaliyyəti Qabil və onun 
çıxışına, mövqeyinə nəzərən qat-qat yüksəkdədir. Başqa sözlə, 
Elxan ictimai etirazın daha yüksək formasını – ictimai 
mübarizəni təmsil edir. Elxan haqsızlıqların səbəbini göydə 
deyil, yerdə axtarır, xilas yolunu insanın özündə görür və 
İnsanın dünyanı necə idarə etməli olduğu haqqında düşünür. 
24 
İblisin məqsədi Allahın timsalında dini, ilahiyyatı tənqid 
etmək deyil. İblisin Allahla mübarizəsi ənənəvi mübarizədir və 
bundan bədii əsərlərdə çox vaxt rəmz kimi istifadə olunur. 
İblisin rəmzi mənası dərk edildikdə, onun Allaha qarşı 
çıxışının da rəmzi mənası aydın olur. Bu rəmzilik xüsusən 
“Faust”un proloq hissəsində (asimanda) Allah və Mefistofelin 
söhbətində, habelə əsərin finalında aşkar şəkildə təzahür edir. 
Allah və Mefistofel insanda “xeyir və şər başlanğıclarının” 
rəmzləri kimi təqdim edilir. Və təbiidir ki, proloqdakı söhbətdə 
 - 274 -
 - 275 -
Allah insandakı yaxşı cəhətləri, Mefistofel isə pis cəhətləri 
görür və hər biri bu cəhətlərin mütləqləşəcəyinə inanır və cəhd 
edir. 
 
Bəli, başdan-başa, tanrım, qan, qada... 
İnsanlar qəm, möhnət içindədir lap.  
 
deyən Mefistofel onların tam miskin gələcəyinə şübhə 
etmir: 
 
O da, mənim əziz, istəkli xalam 
İlan tək torpaqda sürünəcəkdir, 
Bəli, acgözlüklə o, ümidvaram, 
Yerlərdə toz-torpaq sümürəcəkdir. 
 
Allah isə, əksinə, insan haqqında yüksək fikirdədir: O, –  
Şübhələr, zülmətlər dolu həyatda, 
Cəhd edir haqq yola çıxsın inadla, – 
 
deyir və insanın nurlu gələcəyinə inanır: 
 
Axtarır, zülmətdə hələ yol gedir, 
Nuru hümmətimlə kəşf edəcəkdir. 
 
Lakin Götenin “Faust”unda Allah və Mefistofel rəmz-
lərinin arxasında hansı real qüvvələrin dayandığı aydın olmur. 
Ümumiyyətlə, müəllifin belə bir məqsədi yoxdur. Əsər ardıcıl 
romantizm mövqeyindən yazıldığından müəllifin məqsədi 
ümumiyyətlə Xeyir və Şərin mübarizəsini tərənnüm etməkdən, 
insan təbiətində xeyrinmi, yoxsa şərinmi üstünlük təşkil etdiyini 
göstərməkdən (habelə xeyrin ümumi və mücərrəd meyarını – 
əməli fəaliyyəti tərənnüm etməkdən) ibarətdir. Burada Xeyir və 
Şər insanın mənəvi aləminin iki əzəli və əbədi qütbü kimi 
göstərilir; onların gerçək həyati mənbələri isə axtarılmır və ya 
tapılmır. 
Realist romantizm üslubunda yazılan “İblis” əsərində isə 
məqsəd məhz bu mənbəyi müəyyənləşdirmək və onu nişan ver-
məkdən ibarətdir. Burada H. Cavidin qarşısında çox çətin bir 
 - 276 -
məsələ durur: bir tərəfdən ənənəvi rəmziliyin şərtlərinə sadiq 
qalmaq, yeri gəldikcə Allah ilə İblis arasındakı əksliyə müraciət 
etmək, digər tərəfdən də Allahı ancaq xeyir rəmzi kimi 
verməkdən imtina etmək, onu həm də gücün, zorun rəmzi kimi 
təqdim etmək.  
Götedə insan iki qütbün – Allah və Mefistofelin ara-
sındadır və onun hansı səmtə meyl edəcəyi izlənilir. Burada 
insan nuru məhz Allahın hümməti ilə kəşf edir. Caviddə isə 
insan özü müstəqil bir qütbdür. Digər qütbü isə İblis təşkil edir. 
Beləliklə, Caviddə İblis və Allah heç də eyni tərtibli obrazlar 
deyil. Allah hər iki qütbü ehtiva edən mürəkkəb, daxili 
ziddiyyətli vəhdət rəmzidir. Allah və İblis arasındakı ənənəvi 
əkslik saxlanılır, lakin bu, iki qütb arasındakı əkslik deyil, tam 
ilə hissə (yarımçıq) arasındakı əkslikdir. İnsan İblisə tapınanda, 
maddi dünyanın, mövcud ictimai mühitin ritminə daxil olub 
onun fəal ünsürünə çevriləndə, o da yarımçıq və naqis olur. İb-
lis bütün əsər boyu bu yarımçığı qabartmaqla, maddi aktiv 
dünyanı, mənəviyyatsız dünyanı ön plana çəkməklə dünyanın o 
biri qütbünü, mənəvi dəyərləri, mələyə tapınan insanı kölgədə 
qoymağa çalışır. İblis Allahı heç də insan naminə deyil, özünü 
təsdiq etmək naminə, təkhakimiyyətlilik ehtirası ilə ifşa edir. 
İblis real ictimai qüvvələri təmsil etdiyinə görə, hadisələrin fəal 
iştirakçısıdır və ya bilavasitə subyekt olmasa da, 
müşayiətçisidir, şərait yaradan və təhrik edəndir. 
Düzdür, H.Cavid Xeyiri də hər halda rəmziləşdirmək 
üçün proloqda Mələk obrazından istifadə edir, lakin əsər 
başlandıqda onun insanla (Arif) eyniyyət təşkil etdiyi aydın 
olur. Buna görə də, əsərin əsas dramatik xətti İnsan–İblis (ic-
timai mühit) əksliyi ilə bağlıdır. Mələk obrazına müraciət isə, 
görünür, simmetriya, forma bütövlüyü naminədir. 
Götenin “Faust” əsəri nəinki ümumiyyətlə dinin, Allah 
ideyasının əleyhinə yazılmayıb, burada hətta yuxarıda danış-
dığımız mənada Allaha qarşı üsyan da yoxdur. Bununla belə, bu 
əsər kilsə inkvizisiyasını tənqid etməklə (kilsənin mövqeyinə 
görə, elmi yaradıcılıqla məşğul olan, “ruhunu şeytana satan” 
Faust nəticə etibarilə cəhənnəmə getməli idi, əsərin ifşa obyekti 
olmalı idi, yazıçı isə, əksinə, onu müdafiə edir) dinə qarşı 
mübarizədə müəyyən bir mərhələdir. 
 - 277 -
Bayronun “Qabil”i, bu baxımdan, daha ardıcıldır. Təkcə 
müstəqillik və itaətsizliyin deyil, həm də idrakın və biliyin 
rəmzi olan Lüsiferin öz rəmzi əksliyi olan Allaha qarşı çıxışı ilk 
növbədə məhz insanları yaradıcı düşüncədən məhrum etməyə 
çalışan, kortəbii itaətə və miskinliyə sövq edən kilsə 
inkvizisiyasına qarşı mübarizədir. Bu mübarizə ümumiyyətlə 
Allaha, onun mövcudluğu ideyasına qarşı yox, elmin, biliyin 
əleyhinə çıxış edən, insanların heç olmasa öz yaradıcılıqları ilə 
sonsuzluğa, əbədiyyətə qovuşmalarına mane olan Allaha – 
kilsəyə qarşı mübarizədir. Müəllif Allahın adilliyi haqqındakı dini 
təsəvvürləri sarsıtsa da, yuxarıda göstərdiymiz kimi, ilahiyyət 
çərçivəsindən tamamilə kənara çıxa bilmir. 
Əslində isə “İblis” əsəri H.Cavidin “idealizm cəbhəsin-
dən çıxış etməsi“ haqdakı qənaətə heç bir əsas vermir. İxtiyar 
şeyxin və əsərin əvvəlində Arifin tutduğu mövqelər idealist 
xarakter daşısa da, əsər özü ümumən materialist mövqedən 
yazılmışdır. Belə ki, başlıca ideyası insanların fərdi hərəkət və 
fəaliyyətinin, düşüncə, istək və amallarının (ictimai şüur) tam 
müstəqil xarakter daşımayıb mövcud mühitdən (ictimai varlıq) 
asılı olduğunu, habelə insanların azadlıq haqdakı düşüncələrinin 
maddi fəaliyyətlə birləşməsinin zəruriliyini açıb göstərmək olan 
bir əsər əslində tarixə materialist münasibətin mükəmməl 
nümunəsi sayılmalıdır. 
Digər tərəfdən də, “İblis”də materialist dünyagörüşü ha-
zır, kənardan verilmiş bir təlim kimi təqdim olunmur. Əsərin 
qəhrəmanı Arif ardıcıl idealist mövqedən ardıcıl mate-
rializmədək bütün mövqe çalarlarını real həyati sarsıntılarla 
yaşayır. Düzdür, o, materializmi, həm də onun primitiv və 
bayağı formasını İblisdən öyrənir (Allahı atıb altun və qurşunu 
tutmaq), lakin hadisələrin sonrakı davamı göstərir ki, Arif altun 
və qurşun bataqlığından da çıxmaq, yalnız ideyadan, ya da 
yalnız maddilikdən bəhrələnməyin məhdudluğunu dərk etmək, 
əqidə müəyyənliyi, ideya saflığı ilə maddi zəminin, real gücün 
vəhdətinə cəhd göstərmək əzmindədir). 
Beləliklə, “şərin əsil baisi Allahdır” ideyası H. Cavidin 
“İblis” faciəsi üçün səciyyəvi deyil. Əsər daha ciddi fəlsəfi qayə-
yə malikdir. 
Geniş yayılmış olan digər bir fikir – “Şər insanın tə-
biətindədir” ideyasının “İblisə” nə dərəcədə xas olduğunu araş-
dırmazdan əvvəl, Qərbi Avropa ədəbiyyatında bu ideyanı 
doğrudan da ifadə edən, habelə İblis-Mefistofel obrazı ilə 
bilavasitə bağlı olan bəzi məşhur nümunələri yada salaq. 
36 
F.M.Klingerin “Faust, onun həyatı, fəaliyyəti və cəhən-
nəmə atılması” əsərində Faust müxtəlif ölkələrdəki dəhşətli 
qaydalarla tanış olaraq, ümumiyyətlə insan təbiətinin naqisliyi 
qənaətinə gəlir və ümidsizlik içərisində özünü İblisin 
hakimiyyətinə verir, İblisə satılır (bu qənaət o dövrün xristian 
aləmi üçün çox səciyyəvidir). Faust məğlub olur. Çünki iblis 
hər yerdə, o cümlədən insan mənəviyyatında hakimdir. Bu 
sonluq bədbin sonluqdur. Lakin, bununla belə, ədəbi tənqid 
əsərin əsasən müsbət səciyyəsini verir. Çünki burada mövcud 
cəmiyyət, ictimai mühit ifşa olunur. Düzdür, bu ifşa əsassız 
olaraq, ümumiyyətlə insanın ifşasına çevrilir, lakin, görünür, o 
dövr (XVIII əsr) üçün bu problemin sadəcə qoyuluşu da 
müəyyən irəliləyiş idi. 
İblis-şər insan təbiətinin zəruri ünsürüdürmü, yoxsa insan 
iblis-şərdən uzaq ola bilərmi və hansı yolla? Məhz bu yolun ta-
pılması, “çıxış yolu” məsələsi o dövrün ən ciddi fəlsəfi və 
ədəbi-bədii axtarışlarının əsas məzmununu təşkil edir. 
Dünya ədəbiyyatında bir qayda olaraq üç variant 
nəzərdən keçirilir: 
1. Allah ölmüşdür. Kim güclüdürsə, o da haqlıdır. İnsan 
insan üçün canavardır. Əzilən yox, əzən olmaq lazımdır. – Bu, 
“iblisin” qələbə yoludur. 
2. Allaha qayıtmaq lazımdır. Səbr və təmkin... İnsan-
xristian dünyanın bütün yükünü öz üzərində daşımalıdır. Bu, 
“Allah” ideyasının qələbə yoludur. 
3. İblisə təslim olmaq acizlikdir. Allaha qayıtmaq nicat 
vermir. Şər – iblislə deyil, üsyankar iblislə birləşməli, yaxud 
iblisə təslim olmamaq şərtilə ondan istifadə etməli, Allaha və 
bütün dünyaya meydan oxumalı, dünyanın, cəmiyyətin 
qoyduğu bütün məhdudiyyətlərdən yüksəkdə dayanmalı. – Bu, 
fövqəltəbii insanların, Prometeylərin (Faustların, hətta, daha 
realistik variantda Don Kixotların) təkbaşına mübarizə yoludur. 
 - 278 -
Dördüncü variant, yeganə düzgün izah və əsil çıxış yolu 
isə göstərilmir. Fəlsəfədə olduğu kimi, ədəbiyyatda da şərin, 
eybəcərliyin səbəbini ictimai quruluşda axtarmaq zərurəti o vaxt 
hələ kəşf edilməmişdi.  
“Çıxış yolu” problemi F.M. Dostoyevskinin yaradıcılığı 
üçün də səciyyəvidir. “Cinayət və cəza”da, “İdiot”da, ən çox isə 
“Karamazov qardaşları”nda – hər üç qardaşın mühakimələrində və 
həyat fəaliyyətlərində bu problemin həllinə təşəbbüs göstərilir. 
Xüsusən, İvan Fyodoroviçin öz ikinci məni kimi çıxış edən iblislə 
(”çert”) daxili mübarizəsi bu problemin ən kəskin qoyuluşlarından 
biridir. Lakin F. Dostoyevski bu məsələnin birqiymətli həllini 
vermir. 
Bu problemi bütün açıqlığı ilə, kəskin surətdə qoyduğuna 
görə və heç də həmişə birqiymətli həllini vermədiyinə görə 
(”Karamazov qardaşlarında” da bu problem açıq qalır) F.M. 
Dostoyevskinin də ədəbi tənqid taleyi mürəkkəb olmuşdur. Bir 
sıra tənqidçi və filosoflar onu nihilizmə və nitsşeçiliyə görə 
tənqid etmiş, bəziləri isə tərifləmişlər. 
Bəs əslində necədir? Yazıçının ideya mövqeyi ilə həmin 
fəlsəfi cərəyanlar nə dərəcədə uyğundur? 
F.M. Dostoyevskinin mövqeyi daxili ziddiyyətlərə 
malikdir və onu qəti olaraq bu və ya digər cərəyanla bağlamaq 
düzgün olmazdı. Yazıçı “Gündəliyinin” bir yerində yazır: “...şər 
insanlığın hakim-sosialistlərin zənn etdiklərinə nisbətən daha 
çox dərinliklərində gizlənilir və cəmiyyətin heç bir quruluşunda 
ondan qaçmaq olmaz...”. “Gündəliyin” başqa yerində isə 
oxuyuruq: “Mən şərin insanların normal halı olmasına inanmaq 
istəmirəm və inana bilmirəm”. Bu ziddiyyətlilik onun bədii 
əsərlərinə də xasdır. 
38 
Bəzi tədqiqatçıların fikrinə görə, “Karamazov qardaşla-
rında” Dostoyevski qurtuluş yolunu Aleşa Karamazovun möv-
qeyində, yəni yenidən Allah ideyasına qayıdılmasında görür 
(dini ekzistensializm). Bunu müəllifin qəti mövqeyi kimi 
qiymətləndirmək səhv olsa da, həmin “çıxış yolu” mümkün 
variantlardan biri (ikinci variant) kimi əsərdə, doğrudan da, 
təhlil olunur. Başqa sözlə, silahdan, gücdən yenə də Allaha 
qayıtmaq ideyası... 
 - 279 -
“İblis”də isə ideya istiqaməti tam əksinədir.  
Mələkdən – silaha, gücə, oradan isə – həqiqət və gücün 
vəhdətinə! 
İ.V. Götenin “Faust” əsərinin həmin problemə dair yazıl-
mış digər əsərlərdən bir mühüm üstünlüyü də budur ki, burada 
insan iblisə qalib gəlir, yəni Faustun timsalında insanların şərə 
təbiətən meyli inkar edilir.  
“Xeyirxahlıq təbiidir, bədxahlıq isə sonradan özünə yer 
tapıb” fikri böyük L.N. Tolstoyun da yaradıcılıq devizlərindən 
biri olmuşdur. 
Bəs “İblis”də necə”? İnsan İblislə mübarizədə təslimmi 
olur? ...Görünür, bir sıra tənqidçilərin belə mövqeyinə “əsas 
verən” faciədə Arifin təkamülünün (daha doğrusu, dialektik 
inkişafının) üçüncü mərhələsinin aşkar şəkildə öz əksini tap-
maması və Arifin guya İblisə təslim olması qənaətidir. 
Ədəbi tənqid “İblis” əsərinin Arifin məğlubiyyəti və 
iblisləşməsi (inkvizisiyanın və buna uyğun olaraq Qərbi Avropa 
ədəbiyyatının ənənəvi termini ilə desək, ruhunu iblisə satması) 
ilə bitdiyi qənaətinə gəlir. Bu isə “şər insanın təbiətindədir” 
fikrinin birinci “obyektiv” əsasıdır.
40 
 
İkinci “obyektiv” əsas İblisin insan haqqında dedikləridir 
(İblis isə guya müəllifin mövqeyini ifadə edir). 
İblis deyir: 
 
...Bəllidir insandakı xislət; 
Sizlərdəki ülfət sonu vəhşət, 
Sizlərdəki şəfqət sonu nifrət, 
Sizlərdəki rəhmət sonu lənət... 
 
yaxud: 
 
İnsandakı nəfsi-şumə daim 
İblis olur ancaq olsa hakim. 
 
yaxud: 
Siz nə qədər məndən uzaqlaşsanız, 
Yer deyil, əflakə uçub qaçsanız, 
 - 280 -
Qarşılaşıb birləşəriz daima, 
Ayrı deyil, çünki biriz daima. 
yaxud: 
 
Lakin məni təhqir edən ey əbləhü miskin! 
Olduqca müsəllət sana, bil, nəfsiləimin, 
Pəncəmdə dəmadəm əzilib qıvrılacaqsan, 
Daim ayaq altında sönüb məhv olacaqsan. 
 
Buna bənzər fikirlər ayrı-ayrı konkret situasiyalarda, 
xüsusi emosional-psixoloji vəziyyətlərdə – bədbinlik məqam-
larında digər iştirakçılar tərəfindən də söylənilir. 
İxtiyar deyir: 
 
Yüz, min deyil iblisə uyan...həp bəşəriyyət 
Etmiş bu gün ev yıxmağa, qan içməyə adət. 
 
yaxud: 
 
Yox kimsədə mərhəmətlə vicdan, 
44 İnsanlığı həp unutdu insan. 
 
Xavər deyir: 
 
İblisə uyub da əhli-aləm, 
Həp yer üzü qanlı, cümlə sərsəm... 
 
Hətta Arif belə xüsusi həyəcan və sarsıntı keçirərkən bu 
hissə qapılır: 
 
Yalnız deyil insanlara; vəhşilərə sorsan, 
Onlar belə insandakı vəhşiliyə heyran. 
 
“Şər insanın təbiətindədir” fikrinin Cavidə şamil edil-
məsinin üçüncü “əsası” – subyektiv səbəbi isə, yuxarıda artıq 
qeyd etdiyimiz kimi, dramaturqu “şərin mənbəyi İblisdir” 
fikrindən “xilas etmək” təşəbbüsüdür. 
 - 281 -
Lakin, bizcə, Cavid yaradıcılığının tədqiqində məqsəd və 
əsas motiv ona haqq qazandırmaq, onu “xilas etmək” və s. bu 
kimi subyektiv meyllər ola bilməz – Cavidin buna ehtiyacı 
yoxdur.  
Məqsəd – əsl həqiqəti üzə çıxarmaq, əsərin həqiqi məntiqi 
təhlilini vermək, müəllif ideyasını olduğu kimi müəyyənləşdir-
məkdir. 
Əvvəlcə müqayisə üçün dünya ədəbi tənqidinin “Faust”a 
və “Qabil”ə münasibətinə nəzər salaq. 
Faust adam öldürür, lakin qatil olmur; çünki bu təsadüfi-
dir və ya Mefistofelin felidir. Sevgilisini atır, övladının taleyini 
unudur, lakin ləyaqətsiz sayılmır; çünki daha böyük məqsədlər 
naminə onları tərk etməyə məcbur idi. Mefistofellə (iblislə) əl-
ələ verib hər cür eybəcər eyş-işrətdə iştirak edir, amma yenə də 
hər cür eybəcərlikdən uzaq hesab olunur; çünki Faust bunları 
dünyanı öyrənmək naminə edir və s. 
Qabil ata-anasının üzünə ağ olur, onu sevən qardaşını öl-
dürür, dünyada ilk ölüm hadisəsinin səbəbkarı olur, lakin tənqid 
onu ölməzlik uğrunda mübariz kimi təqdim edir, ona əməlinə 
görə yox, istəyinə görə, hadisəyə görə yox, mahiyyətə görə, 
təsadüfən (?!) əlindən çıxan xətaya görə yox, böyük ideallarına 
görə, üsyankarlıq, inqilabçılıq xislətinə görə qiymət verir, qatil 
kimi deyil, müsbət obraz kimi səciyyələndirir. 
Bəs Arifin tənqid taleyi bu baxımdan necədir? 
Arif çılğın vəziyyətdə, aşkar stress halında, adam öl-
dürərkən, qeyd-şərtsiz, peşəkar qatil kimi səciyyələndirilir, 
özünü itirdiyindən (keçid-istihalə dövrü!) mənəviyyatı ilə heç 
cür uyuşmayan hərəkətlər edərkən onun “caniyə”, “ən eybəcər 
məxluqa” çevrilməsindən, “iblisləşməsindən” danışılır. 
Niyə? Nəyə görə “Faust”a, “Qabil”ə mahiyyət baxımın-
dan, “İblis”ə isə hadisəçilik baxımından qiymət verilməlidir? 
Bəlkə Cavid bu hadisələrin Arifin deyil,  mühitin ma-
hiyyətindən irəli gəldiyini qabarıq şəkildə çatdıra bilməmişdir? 
Bəlkə burada sənətkarlıq  nöqsanı vardır? Xeyr. Əksinə, Cavid 
elə bil bunu bilmiş kimi  əsərin düzgün başa düşülməsinə nail 
olmaq üçün Arifin mənfi hərəkətlərini “çılğın”, “sinirli”, “son 
dərəcə həyəcanlı və müztərib”, “şaşqın”, “sərxoşca qəhqəhə ilə“ 
46 
 - 282 -
və s. bu kimi sözlərlə müşayiətdə verir, həmin məqamlarda 
Arifin öz təbii halından çıxmış olduğunu göstərir. (“Faust”da 
isə belə izahlar yoxdur. Bu da təbiidir. Çılğınlıq, güclü ehtiras 
Şərq adamı üçün daha səciyyəvidir. Bu baxımdan son dərəcə 
ağıllı və soyuqqanlı Fausta buraxdığı səhvlərə görə bəraət 
qazandırmaq daha çətindir). Bu məqamda Arif elə bil ki, köhnə 
yatağından çıxmış, yeni yatağını isə tapmamış daşqın çay 
kimidir. 
“İblis”in təhlili zamanı buna xüsusi diqqət yetirilməlidir 
ki, Arif amalı, mövqeyi qabaqcadan bəlli olan və axıradək bu 
amala “sadiq qalan” stabil obraz kimi səciyyələndirilə bilməz. 
Onun hər hansı bir halını mütləqləşdirməyə çalışanlar 
qabaqcadan səhvə məhkumdurlar. Çünki Arif – prosesdir. Onun 
faciə boyu keçdiyi yolun əvvəli, ortası və axırı var. Arifi yalnız 
bu məqamların hamısını nəzərə almaqla səciyyələndirmək olar. 
Ən başlıcası isə prosesin, istiqamətinin düzgün 
müəyyənləşdirilməsidir. Yol öz hissələrinin sadəcə cəmi deyil,  
öz yolçusunu hara aparıb çıxarması ilə, istiqaməti ilə müəyyən 
olunur. 
“İblis” əsərində Arifin inkişaf yolunun son (üçüncü) 
həddi göstərilirmi?  
Doğurdan da, “Faust”dakından fərqli olaraq “İblis” də 
qəhrəmanın gəldiyi son qənaət və onun fəaliyyəti bilavasitə 
konkret hadisələrlə göstərilməmişdir. “Faust” əsəri insanın 
qələbəsi ilə bitir. Əgər “Faust” və “İblis”in təhkiyələri müqayisə 
olunarsa, onda ilk baxışda “İblis”in sonluğunun “Faust”un 
birinci hissəsinə uyğun gəldiyi zənn olunar. Belə ki, birinci 
hissə müəyyən mənada Mefistofelin qələbəsi ilə bitir. Faust 
bədbəxt və şaşqındır, vicdan əzabı çəkir, tərəddüd keçirir. İkinci 
hissə xeyli fantastik və mürrəkəbdir, lakin sonluqda Faust haqq 
yolunu tapır – bəşəri fəaliyyəti, insanlıq üçün çalışmağı hər 
şeydən üstün tutur. Ən nəhayət, əsərin epiloqunda Faustun 
qələbəsi simvolik şəkildə – cənnətə köçmə səhnəsi ilə göstərilir. 
Bu aşkar sonluq tənqidçilərin işini xeyli asanlaşdırır.  4 
Belə bir sonluq “İblis”də də vardır. Deməli, ”İblis”i “Fa-
ust”un yalnız birinci hissəsi ilə müqayisə etmək düzgün 
olmazdı. Lakin “İblis”dəki sonluq Arifi cənnətə köçürmür. 
 - 283 -
(“İblis” kimi realistik bir əsər üçün belə bir sonluq bağışlanmaz 
olardı). Əsər Arif üçün ən gərgin və faciəvi bir vəziyyətdə, 
ziddiyyətlərin kulminasiyasında bitir və belə təəssürat yarana 
bilər ki, Arifin inkişaf yolu öz tam əksini tapmamışdır, yarımçıq 
qalmışdır. Əslində isə belə deyil. Zirvəyə qalxdıqda dağın o biri 
üzü də göründüyü kimi, məhz əsərin finalında, hadisələrin 
kulminasiyasında Arifin həyatının üçüncü mərhələsi açıq-aşkar 
görünür. Arif daha artıq ədalət haqqındakı mücərrəd 
düşüncələrdən ayrılmış, həyatın acı və sərt həqiqəti ilə üz-üzə 
dayanmışdır. O, şərin əsil mənbəyini – İblisin ictimai 
mahiyyətini dərk etmiş və ona qarşı silahsız, gücsüz mübarizə 
aparmağın mümkün olmadığını başa düşmüşdür. Şaşqınlıq mər-
hələsində İblisin iradəsi ilə əlinə alıb işlətdiyi silahı Arif indi İb-
lisin, eybəcər ictimai mühitin özünə qarşı çevirmək səviyyəsinə 
yüksəlmişdir. Əsərdə hətta silah da rəmz kimi çıxış edir və 
onun da keçdiyi inkişaf yolunu izləmək mümkündür; İbn 
Yəminin əlindəki silah, Arifin əlindəki silah və Elxanın əlindəki 
silah. Başqa cür şərh etsək, yəni məhz Arif–silah münasibətini 
izləsək, belə demək olar; Əvvəlcə Arif silahsızdır, silah yalnız 
İbn Yəminlərin əlindədir; sonrakı mərhələdə Arif də əlinə silah 
alır və onu məhz İbn Yəminlərin işlətdiyi kimi işlədir, lakin bu 
mövqe ona hakim kəsilə bilmir, daxilində hələ sönməmiş olan 
ədalət və insanpərvərlik hissi ilə toqquşaraq kəskin mənəvi 
mübarizəyə səbəb olur; həyatın, mühitin silah kötürmək tələbi 
haqq, ədalət tələbi ilə birləşərək tamamilə yeni məzmun və 
məna kəsb edir. Arif silahının bu yeni məzmunu bilavasitə 
Elxanın fəaliyyətində özünü göstərir və axrıncı mərhələdə silah 
İbn Yəminlərin tərki-silah olunmasına, haqq-ədalət işinə xidmət 
edir.  
48
“Faust”da olduğu kimi, “İblis”də də məntiqi sonluqdan 
başqa, rəmzi sonluq da vardır. Bu əsərin ideyasının düzgün 
anlaşılması üçündür. Cavid rəmz kimi mələklərdən deyil, real 
insan obrazından istifadə etmişdir. Bu rəmz – Elxandır. Arif 
əsərin sonunda mövhumi cənnətə deyil, Elxanın hakim olduğu 
real ədalət dünyasına köçür. 
Arifin gələcəyi – həyat yolunun üçüncü mərhələsi bu 
rəmz vasitəsilə daha aşkar əks etdirilmişdir. Həm də Elxan 
 - 284 -
obrazı və onunla bağlı səhnə faciənin ideya bütövlüyünü, nikbin 
ruhunu daha qabarıq vermək üçün ən yaxşı vasitədir.  
Elxan – öz gücünü dərk etmiş və gücə istinad edən 
həqiqətin – ictimai inqilabın rəmzidir. Elxanın rəmzi mənası 
nəzərdən qaçırıldıqda onu asanlıqla anarxist kimi, utopist kimi 
və hətta dindar kimi qələmə vermək mümkündür. Halbuki o, 
Faustdan fərqli olaraq dənizi qurutmaq və onun hesabına 
adamlara torpaq paylamaq kimi utopik fəaliyyətlə deyil, ictimai 
ədalətsizliyə qarşı çıxmaq və ədaləti güc vasitəsilə bərqərar 
etmək kimi real bir işlə məşğuldur. 
İblis dünyadakı vəhşətlərdən qaçan, bir növ tərki-dün-
yalıq mövqeyi tutan insanı həyata daxil edir. Lakin bu həyat 
eybəcər həyatdır, cinayətlərlə doludur. İblis insana həyatın 
məntiqini, bu həyatda nailiyyətlərin açarını, üsulunu öyrədir, 
lakin bu həyata qarşı çıxmaq, onunla mübarizə etmək üçün yox. 
İblis bunu heç ağlına da gətirmir. 
90 
İblis, doğrudan da, realistdir, habelə ağlı və biliyi ilə 
seçilir və bu mənada, doğrudan da, Lüsiferi və Mefistofeli xa-
tırladır. Qabili və Faustu ən çox cəlb edən bu mövhumi qüvvə-
nin qeyri-adi və qeyri-məhdud biliyidir. Hətta M.Y. Ler-
montovun Demonu da sevdiyi qıza məhəbbəti müqabilində 
idrak vəd edir: 
 
 
Açım əvəzində sənə tamamən 
1İdrakın ən dərin sirlərini mən.   
 
Bütün İblislərə xas olan ağıl, bilik Cavidin İblisi üçün də 
yad deyil. Lakin simvolun özü üçün bu dərəcədə xarakterik olan 
bu cəhət onun əks etdirdiyi obyektə də uyğun gəlirmi? – 
Tamamilə. 
Bu mənada A. Şaiq ingilis imperializminin fitnə-fəsad-
larını, müstəmləkə siyasətini də İblis rəmzi kimi izah etməkdə 
tamamən haqlıdır. Zira fitnə-fəsad da əslində ağlın törəməsidir. 
Rəqibin zəif cəhətlərindən məharətlə istifadə etmək üçün də ağıl 
 - 285 -
                                                          
1 M.Y. Lermontov. Əsərləri, II cild, Bakı,1964, səh. 398. 
 - 286 -
                                                          
lazımdır. Azlığın çoxluq üzərində hakimiyyətini hələ bir qədər 
də qoruyub saxlamaq üçün təkcə güc deyil, həm də ağıl 
lazımdır. Bu cəhətlər İblisə doğrudan da xasdır və yəqin buna 
görədir ki, A. Şaiq yazır: ”İblis kəskin ağla və sarsılmaz iradəyə 
malikdir... O bütün qüvvətini və hərarətini ağıl və 
mühakimədən alır”.2  
Digər tərəfdən də, burcua cəmiyyəti hələ yaranışdan elm 
və texnikanın nailiyyətlərinə arxalanmış, bundan öz niyyəti 
üçün, iqtisadi hakimiyyəti gücləndirməyin bir vasitəsi kimi 
istifadə etmişdir. Hər iki baxımdan, İblisin ağıl və fərasət sahibi 
olması onun hakim ictimai mühiti təmsil etməsinə nəinki zidd 
gəlmir, əksinə, bu fikri bir daha təsdiq edir. 
İblis məhz öz ağlı ilə insan üzərində yüksəlməyə çalışır, 
ona məsləhətlər verir, həyat həqiqətlərini “öyrədir”. 
Lakin İblisin özündənrazı olmasının səbəbləri heç də 
yalnız onun həm güclü, həm də ağıllı olması deyil. Əksinə, əsil 
səbəb onun həyat həqiqətlərini heç də axıra qədər dərk edə 
bilməməsi, yalnız özünə faydalı olanları bilməklə kifayət-
lənməsidir. İblis ona görə özündən razıdır ki, çox gözəl bildiyi 
cari “həyat həqiqətlərinin“ əslində müvəqqəti olduğunu və bir 
gün öz yerini əsil həqiqətə verəcəyini bilmir.  
İnsan cari həyatı pis bilir, ən çox ona görə ki, onun arzu 
və ümidləri ilə, insani keyfiyyətləri ilə mövcud həyat arasında 
uyğunsuzluq var, İnsanın məntiqi ilə həyatın məntiqi üst-üstə 
düşmür. İblis isə həmin həyatı ona görə yaxşı bilir ki, həyat hələ 
onun məntiqinə uyğun şəkildə dövran edir, Şekspirin məşhur 
sonetində deyildiyi kimi, eybəcərlik gözəllik üzərində, nadanlıq 
kamillik üzərində qələbə qazanır. Lakin İblisin ağlı ali hisslərlə 
birləşmədiyindən zəka səviyyəsinə də yüksəlmir. Həyatı çox 
gözəl bildiyini zənn edir, insanların bütün fəlsəfələrindən xə-
bərdar olduğunu düşünür: 
 
Xilqətdəki hər məsələ, hər nöqteyi-mövhum, 
Hər fəlsəfə, hər məzhəbü məslək mana məlum  
 
– deyir, lakin həyatda və insan mənəviyyatında onun 
2 A. Şaiq. Əsərləri, II cild, səh. 187. 
 - 287 -
üçün qaranlıq olan elə potensial qüvvələr var ki, onlar reallaş-
dıqda İblisin bildikləri alt-üst olur, daha özünü doğrultmur. 
Bu mənada, Cavidin İblisi öz idrak qabiliyyətinə görə də 
klassik Avropa ədəbiyyatındakı İblislərdən fərqlənir, real bir 
qüvvə olmaqla qeyri-məhdud idrak qabiliyyətindən məhrumdur. 
Onun bilikləri məhz təmsil etdiyi cəmiyyətdəki hakim dünyagö-
rüşünü ifadə edir və ilk baxışda nə qədər realistik görünsə də, 
əslində gerçəkliyi düzgün əks etdirə bilmir, çünki metafizik 
xarakter daşıyır, dünyanın, cəmiyyətin müəyyən bir real 
məqamını mütləqləşdirir, həyatdakı daxili ziddiyyətləri 
lazımınca qiymətləndirə bilmir, onun hansı istiqamətdə inkişaf 
etdiyini görmür. O ya həyatı dərindən bilmədiyinə görə, ya da 
dərindən bilmək ona sərf etmədiyinə görə zülmün, şərin 
mənbəyini Allahın iradəsi ilə, yaxud insan mənəviyyatının 
ayrılmaz tərkib hissəsi kimi, insanın təbiəti ilə izah etməyə ça-
lışır və insanların özünü də məhz bu cür düşünməyə sövq edir. 
O, özünün bu mövqeyini real həyat səhnələri vasitəsi ilə isbata 
yetirməyə çalışır. Bu mövqe isə o dövrkü cəmiyyətin, hakim 
üsul-idarənin mövqeyidir və onun mənafeyinə tamamilə 
uyğundur. Məqsəd – insanı ictimai mübarizədən 
yayındırmaqdır; zülmün mənbəyi ya Allahla, ya insanın özü ilə 
bağlıdırsa o, kimə qarşı və necə mübarizə aparacaqdır?.. 
Faciə İblisin düşüncələrinin əsassızlığını və onun möv-
qeyinin heç də İblisin özünün düşündüyü qədər möhkəm 
olmadığını göstərir. Əzab və işgəncə vermək, cismani ölümə 
bais olmaq nisbətən asan şeydir. Lakin İblis başlıca məqsədinə 
– İnsanı (insanların seçilmiş nümayəndəsi olan Arifi) mənən 
öldürməyə, onu öz sadiq qulu etməyə nail olmur. 
Əsərin ideya istiqaməti elədir ki, buradakı ümumi ro-
mantik ruh, rəmziliklər də buna şərait yaradır ki, məhz kimin 
cismən öldüyü və ya hələ nəfəs aldığı prinsipial rol oynamır; 
prinsipial məsələ kimin mənən ölü və ya mənən sağ olması 
məsələsidir. 
 
 
 
 - 288 -
 
 
 
 
 
 
 
 
CAVİD VƏ CABBARLI 
 
Biri ideyalar, mahiyyətlər dünyasında qərar tutur və 
yerdəkilərə sadə bir təzahür kimi baxır, o biri yerdə olanların 
zahiri pərdəsini götürməklə mahiyyəti də, ideyanı da gerçək 
həyatın özündən intixab etməyə çalışır. 
Əslində hər iki dahi eyni bir yolu qət edir. Biri səmadan 
enir, o biri səmaya yüksəlir. Biri həyatın ali məna zirvəsindən 
həyatın dibinə işıq salır, o biri həyatın dibindən onun ali 
mənasına doğru insanlarla birlikdə çox çətin bir yüksəliş yolu 
keçməyə çalışır. Yollar eyni olsa da, səmtlər bir birinin 
əksinədir. Əvvəlcə özü nura çatıb, insanlara nurdan pay 
verməklə, insanlarla birlikdə nura doğru yürüş etmək fərqli 
hadisələrdir. Lakin istiqamətlər fərqli olsa da, məqsədlər, 
məramlar eynidir.  
Bəli, hər iki ədib həm böyük mütəfəkkir, filosof, həm də 
gözəl sənətkardır. Lakin kim əvvəlcə filosofdur, kim əvvəlcə 
sənətkar? Bax, əsas fərq də burada üzə çıxır.  
Cabbarlı xüsusi fəlsəfi təhsil görməmişdir. Onu həyatın 
özü yetişdirmişdir. O, həyatdan, gerçəklikdən çıxış edir. Onun 
böyük rəssamlıq istedadı ətrafda baş verən prosesləri bütün 
incəlikləri ilə təsvir etməyə imkan verir. Təsadüfi deyil ki, 
Cabbarlı özü ədəbiyyatı təsviri sənətlə müqayisə edir: «Zatən 
ədəbi əsərlər də fırçası qələm olmuş rəsmlər deyillərmi?» 
(C.Cabbarlı. «Ədəbi mübahisələr»).  
Cabbarlı hadisələrdən çıxış edir və onları ümumiləş-
dirməklə mahiyyətə doğru addımlayırdı. Bədii ümumiləşdirmə 
elə güclü idi ki, real hadisələrin təsviri arxasında mahiyyətlər və 
onlar arasındakı münasibətlər də üzə çıxırdı... 
 - 289 -
Bəli, Cabbarlı əvvəlcədən filosof deyildi. O, əvvəlcədən 
rəssam idi. Sosial və mənəvi proseslərin rəssamı. Lakin onun 
getdiyi yol sadə həyat həqiqətlərinin arxasındakı böyük məna-
lara doğru aparırdı. O hadisədən mahiyyətə, təkcədən ümumiyə, 
sənətkarlıqdan filosofluğa doğru gedirdi. Fəlsəfə Cabbarlı 
yaradıcılığında təməl yox, son mərtəbə idi...  
Cavid isə əvvəlcədən filosof idi. O yüksək təhsil görmüş, 
bir sıra fəlsəfi təlimlərdən xəbərdar olan və öz fəlsəfi 
konsepsiyası, ideyaları olan və bu ideyaları bədii yolla, sənət 
vasitəsilə çatdırmaq istəyən bir sənətkar idi. Cavid birbaşa 
yüksək mərtəbədən başlayır. İdeyalardan başlayıb həyatın 
özünə doğru gəlir.  
Cabbarlı bir təbiətşünas alim, eksperimentator səyi, entu-
ziazmı ilə yaşadığı maddi dünyanın iç üzünü axtarır; qırır, 
dağıdır, sökür, yenidən qurur, yenidən sökür, bütün daxili 
qatları alt-üst edir, açıb bizə göstərir, lakin yenə əsl mahiyyət 
deyil, yeni bir pərdə, yeni bir illüziya, yeni bir riya, yeni bir 
saxtakarlıq, haqsızlıq üzə çıxır... Bəs haradadır həqiqət? Bəs 
mahiyyətə necə çatmaq olar? Bax, bu suallar bütün aydınlığı ilə 
gözlərimiz önündə canlanır, lakin elə bil ki, cavab tapılmır. 
«Sevil»də çadranın atılması və guya mahiyyətin, həqiqətin üzə 
çıxarılması, «Oqtay Eloğlu»nda pərdənin sökülməsi, divarların 
iç üzünün göstərilməsi, «Od gəlini»ndə hətta paltardan da xilas 
olmaq, adət-ənənənin də buxovlarından azad olmaq, islamın da 
ehkamlarına qarşı çıxmaq cəhdləri - mütləq azadlıq axtarışları... 
Bütün bunlar, təbii ki, uğurla nəticələnmir. Onda nədir bu 
axtarışların mənası? Məna elə axtarışın uğursuzluğundadır. 
«Mənfi cavab da bir cavabdır».  
Cavid isə lap əvvəlcədən mahiyyət qatında əyləşib bizim 
bu fani (maddi) dünyada kölgələrin oyununu izləyir. Lakin 
oxucu həmin bu fani dünyanın içində olduğundan onu mahiyyət 
qatına qaldırmaq, ideyalar aləminə yüksəltmək və buradakı 
mətləbləri ona çatdırmaq o qədər də asan iş deyil.  
Cavid üçün əsas məqsəd ideyanı çatdırmaqdır. Bədii üsul 
və təhkiyə ola bilsin ki, hətta təsadüfi seçilmiş vasitələrdir. Yəni 
əsas inkişaf xətti ideya ilə bağlı olduğundan hadisələr sonradan 
seçilir və bu ideyanın təkamülünə uyğunlaşdırılır. Cavid 
irəlicədən qoyduğu bir fəlsəfi ideyanın bədii yolla açılışına 
 - 290 -
çalışarkən cari, gerçək hadisələrdən daha çox tarixi mövzulara 
və rəvayətlərə müraciət edir. Bu mövzular ümumbəşəri 
mövzulardır. Konkret zaman və məkanla bağlı deyildir. Hətta 
tarixdə həqiqətən məlum olan hadisələr də konkret zaman-
məkan müəyyənliyindən, dövrün spesifik xüsusiyyətlərindən, 
milli etnoqrafik mündəricədən azad olunur, bütün bunlar ancaq 
rəmzlərlə təqdim edilir və təhkiyə ancaq ideyanın açılışına 
xidmət edir. Sanki bədii xarakter də, milli kolorit də arxa plana 
keçir və ideyanın inkişaf yolunu kölgədə qoymamaq üçün bir 
fon rolunu oynamaqla kifayətlənir. Yəni Caviddə hadisələr 
ikinci plandadır, fokusdan kənardadır və burada hər hansı deta-
lın elə bir əhəmiyyəti yoxdur. Məhz ona görədir ki, maddi rea-
lizm müstəvisində, konkretlik prizmasında Cavid yaradıcılığı 
tənqidə tab gətirmir.  
Cabbarlı isə konkretdir. Çünki ilkin olaraq ideyadan 
deyil, gerçək hadisələrdən çıxış edir. Burada zaman da, məkan 
da müəyyəndir. Burada həm milli müəyyənlik, həm tarixi 
müəyyənlik, həm də sosial müəyyənlik o dərəcədə qabarıqdır 
ki, hadisələrin gedişindən dövrün tək rəngini deyil, ruhunu da 
sezmək mümkün olur. Cabbarlı rənglərdən ruha doğru gedir. 
Cavid isə ruhu şəffaf götürür. Cavid dünyasında ruhun rəngi, 
yeri, ölçüsü olmur. Ruh məkan və zaman xaricindədir. Lakin o 
hadisələrdə təzahür edir. 
Cabbarlı dünyası çoxmərtəbəli dünyadır. Birinci qatda 
təsvir olunanlar yerli-yataqlı hadisələrdir. Ruh hadisələrin 
fövqündə, arxa planda təzahür edir. Lakin Cabbarlı gerçəklikdə 
cərəyan edən hadisələrin bədii ümumiləşmə səviyyəsində real 
təsvirini verməklə yanaşı, bu hadisələrin alt qatlarını, onların 
daxilindəki təzadları da qələmə alır. Və nəticə etibarı ilə həm də 
bu hadisələrin əsasında dayanan ideyalar aləminin özündəki 
daxili çarpışma və təbəddülatları işıqlandırmalı olur ki, bu da 
sonrakı, yüksək qatdır. 
 
* * * 
 
Bədii ədəbiyyatın mövzu dairəsi çox genişdir. Həm üfüqi, 
həm də şaquli müstəvidə. Üfüqi müstəvi dedikdə coğrafi məkan 
və hadisələrin müxtəlifliyini nəzərdə tuturuq. Şaquli müstəvidə 
 - 291 -
isə hissi-mənəvi dərinlik dərəcəsi öz əksini tapır. Bəzən bir 
otağın, bir insanın, hətta bir çiçəyin həndəsi-coğrafi 
məkanından kənara çıxmadan da, çox geniş mövzu 
diapazonunu əhatə etmək olar.  
İnsanın keçirdiyi ən adi hiss və həyəcanlardan ən mü-
rəkkəb fikirlərə qədər, adi bir təbiət mənzərəsindən tutmuş 
insan taleyinə və hətta bəşəriyyətin böyük problemlərinə qədər, 
bir sözlə,  insanı duyğulandıran və düşündürən nə varsa –  
hamısı bədiiləşərək ədəbiyyatın mövzusuna çevrilə bilər. Bu-
rada duyğu və düşüncələrin özü ilə bərabər, onları doğuran 
hadisələr, gerçək durumlar, proseslər də qələmə alınır... 
Hadisələrdən yenə ideyaya qayıdılması, bədii əsərin ideya məz-
mununun açılması isə çox vaxt oxucunun öhdəsinə düşür, lakin 
oxucu tam sərbəst buraxılmayıb, müəyyən emosional-psixoloji 
hala yönəldilir ki, bu da hadisədən mahiyyətə, ideyaya keçid 
üçün bir növ hazırlıq mərhələsidir. İdeya hamı üçün əsasən eyni 
yönümdə, lakin hər bir oxucunun səviyyəsinə uyğun dərəcədə 
hadisələrin gedişindən, təhkiyənin özündən intixab olunur. 
Ədəbiyyatın əhatə dairəsinin böyük bir zolağı fəlsəfənin 
problematikası ilə üst-üstə düşür. Ədəbiyyat üçün bu zolaqdan 
kənarda da kifayət qədər böyük meydan var və sənətkarlar çox 
vaxt məhz sənət üçün spesifik sahələri (duyğulandırma zonası) 
qələmə almağı üstün tuturlar... Fəlsəfi zonaya çox az-az 
sənətkar daxil olur. Necə ki, dənizin dayaz yerində üzə 
bilənlərin heç də hamısı dərin sahələrə baş vurmur. Çünki bu, 
təhlükəlidir. Bu dərinliyə girmək rahat, oradan çıxmaq isə 
çətindir. Ona görə də, bir çox hallarda fəlsəfi mövzulara girişən 
yazıçılar qoyduğu problemlərin içində itib-batır, ideya aydınlığı 
olmadığından oxucunu da özü ilə bərabər burulğana salır, 
çıxışsız qoyurlar. Halbuki, əsas vəzifə məhz çıxış yolunu  
göstərməkdir.       
Azərbaycan ədəbiyyatında fəlsəfiliyə meyl həmişə olub. 
Lakin iki sənətkarın yaradıcılığında fəlsəfi zona əsas yaradıcılıq 
sahəsidir. Cavid və Cabbarlı, demək olar ki, bütün 
yaradıcılıqlarını fəlsəfi problemlər üzərində qurublar. Başqa 
sözlə, bədii forma açıq-aşkar fəlsəfi təfəkkür səviyyəsində 
qoyulan problemlərin təsvir üsulu kimi ortaya çıxır. Bu 
problemlər bir qayda olaraq  maddiliyin (altun, var-dövlət, 
 - 292 -
vəzifə, hakimiyyət, güc, zor) və mənəvinin (haqq-ədalət, 
gözəlliyə pərəstiş, ülvi duyğular, insani ləyaqət, sevgi) konkret 
təzahürləri arasında mücadilə formasında ortaya çıxır. Lakin 
maddi–mənəvi qarşıdurması ancaq şəxsi münasibətlər miq-
yasında qalmır, ictimai prizmadan keçərək sosial qarşıdurmala-
ra gətirir. İnsanların problemləri cəmiyyətin problemləri səviy-
yəsinə qaldırılır və fərdi müstəvidəki münasibətlərə həm mə-
nəvi, həm də ictimai-siyasi ziddiyyət səviyyələrindən nəzər 
salınır...        
Cavid də, Cabbarlı da tərəddüd etmədən sosial fəlsəfənin 
ən aktual problemlərinə birbaşa müdaxilə edir və çox vaxt 
problemin olduqca dərin qatlarına enirlər. Lakin adi oxucu 
nəzərləri üçün bu dərin qatlardan müəllif tərəfindən kəsik 
xətlərlə cızılmış çıxış konturlarını görmək çətindir. Təəssüf ki, 
çox vaxt tənqidçilər də bu məqamlardan sükutla keçirlər. 
Cabbarlı dühası bəzən adi bir hadisənin təsvirində elə 
dərinliklərə və ənginliklərə girir, şaquli ox boyunca elə vüsətlə 
manevr edir ki, onu izləmək çox vaxt peşəkar tənqid üçün də 
çətin olur.        
 
* * * 
 
Cavidin «İblis»ində kapitalizm cəmiyyətinin çatışmazlıq-
ları, naqis ictimai mühitin mahiyyəti konkret hadisələrlə yanaşı, 
ümumiləşmiş İblis obrazı ilə təqdim olunur. Bu, bir tərəfdən, 
insanların hesablaşmalı olduğu reallıqdır (acı, sərt, lakin real bir 
dünya), digər tərəfdən, insanın qəbul etmədiyi bir reallıqdır. 
İnsan naqis cəmiyyətdə gedən prosesləri mənən qəbul etmir, 
lakin gerçəkliklə hesablaşmamaq da mümkün deyil... 
Şekspirin Hamleti belə reallıqla barışmadığından, ölməyi 
üstün tutur. Lakin ölüm yolunu seçməzdən qabaq tərəddüdlər 
keçirir, çıxış yolu axtarır... Böyük filosof-tənqidçi Lev Şestov 
«olum, ya ölüm» dilemmasının əsər boyu ancaq tərəddüdlər, 
çaşqınlıq və daxili mübarizə kontekstində davam etməsi, real 
həyat müstəvisində isə tam bir fəaliyyətsizlik və qətiyyətsizliyin 
hökm sürməsini bir çatışmazlıq kimi qeyd edir. Bəli, Hamlet 
əlində qılınc vuruşur. Lakin kiminlə, nə üçün? Və nəhayət, 
zəmanənin haqsızlıqlarına qarşı mübarizə meydanında deyil, 
 - 293 -
ədalətsiz bir dueldə ölümə çatır... Əlbəttə, ölümün əsl səbəbi bu 
dueldən çox-çox əvvəl, daha dərin qatlarda baş qaldırmışdır. 
Lakin fikirdə, mənəviyyatda gedən dramatik proseslərlə ictimai 
həyatın reallıqları arasında heç bir uyğunluq yoxdur.  
Bütün böyük dramaturqlar əslində həmişə eyni sualları 
qoyurlar. Lakin öz dövrlərinin dilində. Şekspirin «olum, ya 
ölüm?» kimi qoyduğu sual fəlsəfənin həmişə aktual prob-
lemlərindən birinin konkret bədii ifadə forması idi. Problem isə 
bundan ibarətdir: Mühitə, cəmiyyətə, bəşəriyyətə uyğunlaşmaq 
(«palana bürünüb elnən sürünmək», təslim olmaq), yoxsa 
mühiti, cəmiyyəti özünə, öz sosial və mənəvi ideallarına 
uyğunlaşdırmaq?! Birinci variantı seçib yaşamaq, «olmaq», 
əlbəttə, asandır. İkinci yol çox çətindir. Burada «olmaq» üçün 
dövrün nəbzinə uyğun üsul, ideya və iradə tapılmadıqda, o, 
həmişə «ölüm» yolu olur (Düzdür, bu iki variantın keçidində 
üçüncü – aralıq variantlar da var. Naqis mühiti qəbul etməmək, 
lakin ona qarşı aktiv mövqe tutmadan, özünü «kənara çəkmək», 
«çıxdaş olmaq» variantı. Məsələn, Kefli İskəndərin sərxoşluq 
yolu. Lakin bu yol öz təkamülündə istər–istəməz ikinciyə 
keçidlə nəticələnməlidir. Zira sərxoşluq da həyatı inkarın, 
«ölüm» yolunun bir formasıdır. Yaxud L.Tolstoyun «Canlı 
meyit» pyesində Protasov cismən sağ olsa da, yaşadığı mühit 
üçün, onu vaxtilə tanıyanlar üçün ölmüşdür. O, əvvəllər özünün 
də daxil olduğu naqis ictimai mühitdən təcrid olmuş halda 
qalmağı üstün tutur. Bu da «olum» ilə «ölüm» arasında bir 
vəziyyətdir. Lakin əsərdən çıxan məntiqi nəticəyə görə, bu 
aralıq vəziyyət şərəfli ölümü əvəz edə bilmədiyinə görə, son 
nəticədə yenə də fiziki ölüm labüd olur). Ona görə də, bu 
problemin qoyulduğu pyeslər, bir qayda olaraq, faciə canrında 
olur. Dramaturqlar çox vaxt bu böyük problemi sadələşdirərək, 
onu ''olum, ya ölüm'' formulasına salır və həyatda qalmağı – 
həyatla barışmaq, ölümü isə həyata, mühitə etiraz aktı, üsyan 
kimi təqdim edirlər. Və nə qədər paradoksal görünsə də, 
«olum» - fərdi mənin ölməsi, əksinə, «ölüm» - fərdi mənin 
özünü təsdiqi, yaşamaq uğrunda mübarizəsidir. Problemin bu 
cür sadə qoyuluşu: yaşamağın mütilik, təslimçilik, ölməyin – 
barışmazlıq, üsyan kimi təqdim edilməsi, əslində həyatın, «ol-
 - 294 -
mağın» həqiqi böyük mənasını açılmamış qoyur. Bu böyük mə-
na isə yuxarıda qeyd etdiyimiz kimi, mühitin, cəmiyyətin dəyiş-
dirilməsi və naqis həyata deyil, fərdi mənin böyük ideallarına 
cavab verən yeni bir həyata uyğunlaşmasıdır. Daha doğrusu, bu 
artıq «uyğunlaşma» deyil, yaradıcılıqdır, inqilabdır.  
Cavid və Cabbarlı elə bir dövrdə yaşayırdılar ki, onların 
«inqilab» idealları bolşevik inqilabı ilə müqayisə olunmaya 
bilməzdi. Cavid sonuncunu qəbul etmir, Cabbarlı isə özü-
nəməxsus bir şəkildə qavrayır və təqdim edirdi. Bu baxımdan, 
təkcə Aydınların trakik inqilabçı ruhu deyil,  Almazların 
inqilabı da özünəməxsus bir «olum, ya ölüm» problemi idi. Bu, 
elə bir zəmanə idi ki, ''olum'' yolu – ''ölüm''ə, ''ölüm'' yolu – 
''olum''a çevrilmişdi. Qırmızı inqilab öz ölüm qismətini 
artıqlaması ilə yaşayaraq (sözün müstəqim mənasında ''ölüm'' 
planını dolaraq) zəfər çalmış, indi daha qalib mövqeyindən 
''olum'' yolçularına ölüm hökmü oxuyurdu. Bir qütb başqa bir 
qütblə əvəz olunmuşdu. Ona görə də, Cabbarlının inqilabdan 
sonrakı əsərlərinə daha çox dərəcədə məhz bu prizmadan 
baxmaq lazımdır. 
Cavid isə problemin konkret bir dövr üçün bu və ya digər 
təzahürlərini deyil, ümumiləşmiş fəlsəfi həllini, düsturunu 
tapmağa cəhd edirdi. 
Arif bir növ Hamleti xatırladır. O da fikir müstəvisindəki 
pozitiv mövqeyə baxmayaraq, real həyatda passivlik və 
çaşqınlıq nümayiş etdirir. Lakin son anda estafeti real həyatda 
daha qətiyyətli görünən Elxana verir. 
Aydın da mahiyyət müstəvisində bir qədər Hamleti xatır-
ladır. Lakin cəngavərlik dövrü, duellər dövrü keçdiyindən, 
ancaq söz qılıncı ilə kifayətlənməli olur. Dövrün faciəsini 
yaşamaqla bərabər, həqiqətə yol açmağa çalışır, uğursuzluğa 
uğrayınca kefli İsgəndərin yolunu tutur. Lakin diqqətlə 
yanaşıldıqda burada Protasovla paralel daha güclüdür. Aydın da 
neçə illərdən sonra qayıdıb, tanınmaz halda cəmiyyətdəkiləri 
seyr edir. Lakin bunu Protasov kimi soyuqqanlılıqla edə bilmir, 
həyata İsgəndərsayağı müdaxilələr edir. Zəmanəyə inamını 
itirsə də, insanlara inamını itirmir. Son anda Gültəkini hələ də 
sevdiyini göstərməklə, naqis cəmiyyətin günahını onun qurbanı 
olmuş insanın ayağına yazmadığını sübut edir. Şərin mənbəyini 
 - 295 -
insanların xislətində deyil, dövrün, zəmanənin, mühitin 
xislətində axtarmaq təşəbbüsü göstərir. Bu baxımdan, 
C.Cabbarlının «Aydın»ı təkcə «Hamlet»lə deyil, həm də 
«İblis»lə böyük ideya yaxınlığına malikdir.  
 
* * * 
Ayrı olsaq da, 
həqiqətdə birik. 
H. Cavid. «Xəyyam» 
 
Hadisələri araşdırarkən və ilk nəzərə çarpan cəhətlərdən 
çıxış edərkən, eyni dövrdə yazıb-yaratmış bu iki sənətkar 
arasında xeyli böyük fərqlər və hətta ziddiyyətlər görmək 
mümkündür. Lakin bu böyük düha sahiblərinin ideya dünyasına 
daxil olduqda fərqlərin daha çox metod və təzahür fərqi olduğu, 
ideyaların dərinliyində isə ağlasığmaz bir yaxınlıq və hətta 
eyniyyət mövcudluğu aşkara çıxır. 
Cavidlə Cabbarlı arasındakı fərq ancaq metod fərqi deyil. 
Daha doğrusu, metod fərqi törəmədir və ən başlıcası, zamana 
görə nisbidir. Təsadüfi deyildir ki, bir əsrdən sonra kimin daha 
çox realist, kimin daha çox romantik olduğunu fərqləndirmək 
çətinləşmişdir. Keçən əsrin əvvəlində dünyanı, həyatı planetar 
miqyaslı, qlobal bir proses kimi götürən Cavid nə qədər 
mücərrəd və «səmavi» görünürdüsə, yeni əsrin əvvəlində, 
qloballaşma artıq həyatın bütün sahələrinə nüfuz etdiyi bir 
vaxtda, bir o qədər realist görünür.   
Əsl fərq bədii metodlardan öncə, ədiblərin ictimai tərəqqi 
yoluna münasibətində, «nədən başlamaq» məsələsində üzə 
çıxır.    
Hər iki sənətkar yaxınlaşmaqda olan həşəmətli bir 
kabusun, qorxunc bir qüvvənin, kapital dünyasının, Qərbin 
«kütləvi mədəniyyətinin» milli-mənəvi dəyərlərimizin sərhəd-
lərini keçərək cəmiyyətimizə, ailəmizə, şəxsi həyatımıza necə 
daxil olduğunu və bu proseslərin daha nələrə apara biləcəyini 
anlayır və bütün bunlara qarşı mübarizə yolları arayırdılar. Hər 
iki sənətkar bu böyük ümumbəşəri, fövqəlmilli proseslərin 
qloballığını, dönməzliyini görür, onlarla üzləşməyin 
 - 296 -
qaçılmazlığını dərk edir və özünü, öz milli varlığını, əsrlərdən, 
nəsillərdən bizə miras qalmış yüksək əxlaqi-mənəvi keyfiy-
yətləri bu burulğanlar içərisindən çıxarmaq üçün yollar axtarır, 
bütün mümkün vasitələri və qüvvələri səfərbər etməyə 
çalışırdılar. Azərbaycanda sosialist inqilabı deyilən hadisə baş 
verdikdən sonra bu iki böyük qələm sahibinin mübarizə 
metodları getdikcə daha çox dərəcədə fərqlənməyə başladı. 
Cavid yenə də milli məni kapital dünyasının təsirlərindən 
qorumaq istiqamətindəki bu mübarizəni davam etdirmək, 
Cabbarlı isə kapital kabusunun qarşısını mahiyyətcə guya ona 
qarşı dayanan yeni ictimai reallığın - kommunizm kabusunun 
vasitəsilə kəsmək mövqeyindən çıxış etdi.   
Cavid hətta sosializm mərhələsini də kapital cəmiyyətinin 
ümumi meyllərindən fərqli, müvəqqəti bir hadisə kimi 
«diqqətdən kənarda» qoyaraq, məhz ümumi problemləri araş-
dırmaqda davam edirdi. Cari zamana olan bu etinasızlığı o, 
məkanı genişləndirmək, hadisələrin vaqe olduğu məmləkətləri 
mücərrədləşdirmək, planetar miqyas seçmək hesabına 
kompensasiya edirdi. Lakin o vaxt Cavidin nə üçün məhz belə 
bir yol seçdiyini başa düşmək çox çətin idi. Bunun əsl 
səbəblərini başa düşmək, məhz həmin dövrdə yaşanan həyati 
gerçəkliyin heç də əsl böyük həqiqət olmayıb, bu böyük hə-
qiqətdən müvəqqəti bir sapıntı olduğunu dərk etmək üçün 
zamana ehtiyac var idi. İndi biz, bir əsr keçdikdən sonra, böyük 
ictimai-iqtisadi çevrilişlər, təbəddülatlar epoxası arxada 
qaldıqdan sonra, yeni yüzilliyin zirvəsindən rahatca keçmişə 
nəzər salaraq, Cavidin cari həyata, çağdaş proseslərin işıqlan-
dırılmasına nə üçün bu qədər etinasızlıqla yanaşdığını daha 
aydın cavablandıra bilərik. Cavidin yerdə baş verən proseslərin 
içərisinə nüfuz etmək naminə, qərar tutduğu uca səmalardan nə 
üçün enmək istəmədiyini anlamaq o dövrün hətta ən böyük 
sənətkarları üçün də, görünür, çox çətin idi. O vaxtın bir sıra 
ədəbiyyatçıları Cavidin öz zəmanəsinə qatılmadığını, cari 
proseslərə biganə qaldığını ideoloji mövqedən, soyuqqanlılıqla 
tənqid edir, onu xalqın, cəmiyyətin problemlərindən uzaq bir 
“burcua şairi” kimi təqdim etməklə guya sualın cavabını tapmış 
olurdular. Lakin belə izah C.Cabbarlını qane etmirdi. Cabbarlı 
üçün istedadına, böyüklüyünə şübhə etmədiyi və ideyalarını 
 - 297 -
şəksiz bölüşdürdüyü Cavidin təhkiyə və təsvir sərbəstliyi və 
real cismani həyatın təfərrüatlarına sayğısız münasibəti çox 
təəccüblü görünürdü.  
Cabbarlı suallarında israrlı idi. O, burada nə isə gizli bir 
səbəb olduğunu və bu səbəbin məhz fəlsəfə ilə bağlılığını bir 
sövq-təbii ilə duysa da, konkret izah tapa bilmədiyindən 
həyəcanlanır və bəzən çox kəskin tənqidi mövqe tuturdu: «Ya 
Cavid həyatı olduğu kimi götürəmiyor və ya da bütün əsərlərini 
bir fikir, bir fəlsəfə xatirəsi üçün quraşdırıyor...» (C.Cabbarlı. 
«Ədəbi mübahisələr»).    
Lakin Cabbarlı Cavidi tənqid edə-edə əslində onun 
mahiyyətinə hamıdan çox yaxınlaşır. O, Cavidi onu tərifləyən-
lərdən daha yaxşı başa düşür. Tənqid edə-edə axtarır, axtara-
axtara mətləbin lap astanasına gəlib çıxır. Bəli, Cavid cismən 
içərisində olduğu həyatı təsvir etmirdi. Zaman və məkan 
müəyyənliyindən kənara çıxırdı. Bu isə sənətin, xüsusən, 
realistik sənətin əsas prinsipləri ilə uzlaşmırdı. Zira, «ən gözəl 
əsər mühitin, cəmiyyətin hal və keyfiyyətini bəyan edənlərdir» 
(C.Cabbarlı. «Ədəbi mübahisələr»). Bəs zaman və məkanın 
hüdudlarından kənara çıxan, lokal mühitin, cari həyatın konkret 
rənglərinin, cizgilərinin fövqündə duran əsərlər nə ilə 
səciyyələnir? Məhz burada Cabbarlı qoyduğu sualların cavabını 
özü verir: «... Bir əsər bir fikir ifadəsi üçün yazılırsa, o artıq 
sənət və ədəbiyyat deyil, bəlkə də fəlsəfədir» (C.Cabbarlı. 
«Ədəbi mübahisələr»). 
Bəli, fəlsəfə! 
Cabbarlı Cavidi sənət prinsiplərindən uzaqlaşmaqda təq-
sirləndirir. Lakin Cavid sənətdən hansı səmtə doğru uzaqlaşır? 
Aşağıyamı enir, «burcua idealogiyasınamı» qulluq edir? Yox, 
Cabbarlı belə mücərrəd və əsassız ittihamlardan çox uzaqdır. O, 
əsl səbəbi axtarır və tapır da! Fəlsəfəyə doğru!? Lakin nə kimi 
bir fəlsəfəyə? Bax, sual budur. Sualın düzgün qoyulması ma-
hiyyətin dərkinə açardır.  
 
* * * 
 
Hələ XIX əsrdə böyük M.F.Axundovun qoyduğu sual: 
«Qərbdə təhsil almağa gedən gənclərimiz oradan bizə nə gətirə-
 - 298 -
cəklər?», – sualı XX əsrdə daha kəskin və daha ciddi şəkildə 
qarşıya çıxır və getdikcə aktuallaşırdı. Sovet dövründə 
gənclərimizin təhsil almaq üçün daha Parisə deyil, Moskvaya 
getməsi «Qərb kabusu» problemini aradan götürmürdü; 
problem aktuallığını yenə də saxlayırdı. Lakin Cavid də, 
Cabbarlı da bu mənada Moskvanın adını çəkmir, yenə Parisdən 
danışırdılar. Düzdür, Moskva kapital dünyasını təmsil etmirdi, 
lakin Qərb əxlaqının təmsilçisi olaraq qalırdı. Ona görə də, 
«Uçurum»da, «Aydın»da, «Afət»də, «Sevil»də qoyulan 
problemlər sovet dövründə də, indinin özündə də həmin böyük 
milli-mənəvi problemin işıqlandırılmasına xidmət edir. Sadəcə 
olaraq, bu gün həmin məsələlər daha kütləvi və daha kəskin for-
malarda təzahür edir. Ona görə də Qərb dünyası qarşısında ucal-
dılmış ideoloji çəpərlər götürüldükdən sonra böyük sel halında 
hücum çəkən və bəzən də məqsədyönlü diversiya səciyyəsi 
daşıyan «kütləvi mədəniyyətin» qarşısını almaq üçün yeni tipli 
çəpərlərə ehtiyac vardır. Lakin hələ bu yeni çəpərlər çəkilənə 
qədər böyük babalarımızın bizə bu günümüz üçün miras 
qoyduğu əsərlərin xidmətindən istifadə etməliyik. 
Ədəbiyyatımız həmin xətti günün rənglərinə uyğunlaşdıraraq 
davam etdirməli, elmi fikir, təbliğat, publisistika birləşərək bu 
istiqamətdə vahid müdafiə cəbhəsi yaratmalıdır. Lakin çox 
təəssüf ki, əsrin əvvəllərində qadınları gözləyən bədbəxtliyin, 
faciənin timsalı kimi yaradılmış Gültəkinlər əsrin sonunda 
həmin bu obrazı yaradan aktrisanın dilindən az qala 
qadınlarımızın idealı kimi təqdim edilir. Və əgər aktrisanın bu 
etirafı normal qarşılanırsa, deməli, mühit yaxşılığa deyil, pisliyə 
doğru dəyişilmişdir.  
Bu gün «Aydın»ın yeni quruluşda tamaşası özü ilə bə-
rabər Qərb əxlaqı gətirən kapital hakimiyyətinin 70 illik fasi-
lədən sonra cəmiyyətimiz üçün yenidən böyük təhlükə mən-
bəyinə çevrildiyi bir şəraitə təsadüf edir. Lakin çox təəssüf ki, 
XX əsrin 20-ci illərindən bəri keçirdiyimiz mənəvi tənəzzül 
tamaşanın əvvəlki səviyyədə, orijinaldakı təmizliklə qoyuluşuna 
da mane olur. Ariflər, Aydınlar, Gültəkinlər, Afətlər kapitalın 
qanadlarında gələn Qərb ab-havasından boğulanların parlaq 
nümunələridir. Lakin bu gün bizim məqsədimiz bu qlobal 
proseslərin qurbanları üçün sadəcə ağlamaq və ya hətta günahı 
 - 299 -
mühitin üzərinə ataraq onlara bəraət qazandırmaq deyil, 
faciələrin qarşısını almaq üçün real vasitələr aramaqdır.        
Cavid hələ o vaxt, bəlkə zamanı qabaqlayaraq, bəlkə də 
İstambulun nümunəsini görüb, onu Bakıya da transformasiya 
etməklə «Uçurum»da Şərq-Qərb münasibətlərinin müasir dövr 
üçün çox aktual məqamlarına toxunurdu: 
 
Avropada işıq da var, zülmət də,  
Orda səfahət də var, fəzilət də. 
O bir əngin dəniz ki, çox qorxuncdur. 
İnsan gah inci bulur, gah boğulur.     
 
Qərb dünyasındakı əksilikləri, təzadları çox gözəl duyan, 
gözəl bilən Cavid bizim Qərbə birtərəfli münasibətimizdən çox 
narahat olur: «Avropadan – fəzilət, himmət, cidiyyət, vüqar 
dururkən – yalnız çürük bir züppəlik aldılar», - deyən şair elə 
bil ki, gələcək təhlükələri görərək, bizi «ayıq davranmağa» 
dəvət edirdi.   
O vaxt Cavidi realizmdən uzaqlaşmaqda təqsirləndirir-
dilər. Lakin Cavid mümkün gələcəyin mümkün fəsadlarını 
irəlicədən əks etdirir və belə bir gələcəyin heç vaxt 
reallaşmaması üçün çalışırdı...  
Lakin, heyhat! O zaman gəldi. Təhlükələr reallaşdı. Və 
çox təəssüflər olsun ki, bu gün Cavid daha yalnız səma şairi 
olaraq qalmır, həm də reallıqları əks etdirir. Təəssüflər olsun ki, 
bu gün kapital dünyasının törətdiyi zinalara qarşı mənəvi 
müqavimət o dərəcədə zəifləmiş ki, onun qurbanları Aydınların, 
Gültəkinlərin böyük dramatik mübarizəsini, faciəsini 
yaşamadan, Cabbarlının heç vaxt ağlına belə gətirmədiyi bir 
halda, çox sadəcə – Cəlallar və Afətlərin taleyini yaşayırlar. Ca-
vidsə hələ o vaxt bunları çox sakit yazırdı, sanki olan bir şeyi 
təsvir edirdi. Cabbarlı üçün bu ağlasığmaz bir eniş, 
«Uçurum»dakından daha dəhşətli və əslində qeyri-mümkün 
olan bir uçurumdur.  
Cabbarlı Cavidin hansı dövr üçün yazdığını anlamaq 
üçün gələcəyə də nəzər salır və bunları ən bədbin proqnoz ha-
lında da qəbul etmir. (Cabbarlı türkü, türklüyü çox uca tutur, 
lakin çox ucada olanın düşərkən daha aşağı yuvarlanmaq 
 - 300 -
«şansını» unudur). Cabbarlı bu proqnozu təhlil edərək yazır ki, 
bəzilərinə görə «... şimdi bizdə Afət həyatı yoxsa da, get-gedə 
həyat tərəqqi edib qadınlarımız açılınca əlli ildən sonra Afət 
həyatı vücuda gələ bilər. Cəlal bizdə yoxsa da, bəlkə Türkiyədə 
buluna bilər, - deyənlərə də cavab olaraq... biz deyirik ki, qırx il 
də, əlli il də bundan sonra Azərbaycan, ya türklüyün başqa bir 
ölkəsi, həmçinin Türkiyə Afət həyatı ilə yaşaya bilməyəcəkdir...» 
(C.Cabbarlı. «Ədəbi mübahisələr»).  
Necə də böyük bir inam! Necə də böyük bir romantika!  
Bax, burada, bu günkü həyatın müstəvisində rollar dəyişir, 
Cavid daha çox realist, Cabbarlı daha çox romantik təsiri 
bağışlayır.  
Ey böyük Cabbarlı! Biz sənə inanmaq istəyirik. Sənin ki-
mi inamlı olmaq istəyirik. Biz bu günkü halların müvəqqəti bir 
çaşqınlıq olduğuna, ötəri, keçici olduğuna inanmaq istəyirik! 
İnanırıq da! İnanırıq, çünki səbəblərini bilirik. Bildiyimiz şeylə 
mübarizə etmək isə daha rahatdır.  
Ey böyük Cavid! Əsrin sonunda, qloballlaşma dövründə 
bizi gözləyən bəlaları, realllıqları qələmə aldığın üçün, bizi 
irəlicədən xəbərdar etdiyin və Qərbə optimal münasibət 
düsturunu formalaşdırdığın üçün biz Sənə minnətdarıq!   
Əvvəla, bilmək lazımdır ki, müasir Azərbaycan gerçək-
liyində Cəlallar və Afətlər heç də milli tərəqqinin aparıcı 
qüvvələrinin deyil, yeni yaranmış və hələ dərin kök atmamış 
müvəqqəti bir zümrənin timsalıdır. Cavid bu obrazları bədii 
ümumiləşdirmə səviyyəsində təqdim edir, ona görə ki, onlar 
artıq tək-tək adamlar olmayıb, bütöv bir təbəqədirlər. Lakin onlar 
heç də elita olmayıb, mənən yoxsul nuvorişlərin və onların həyat 
tərzinə həsəd aparan meşşanların timsallarıdır. Qərbin «müasir» 
həyatı və «kütləvi mədəniyyətinin» təsiri altına düşmüş zəif iradəli 
insanlardır. «Uçurum»da oxuyuruq:  
 
Yurdumuzu sardıqca  
Düşgün Paris modası 
Hər kəsə örnək oldu  
Sərsəm firəng ədası. 
 
Cabbarlı, əlbəttə, haqlıdır ki, Afətlər və Cəlallar türkün 
 - 301 -
təmsilçisi ola bilməzlər. Lakin Cavid  qarşısına heç də belə bir 
məqsəd qoymur. O, Cəlal obrazını yaradarkən yanında Əkrəmi, 
Afəti yaradarkən yanında Alagözü də təqdim etməyi unutmur. 
Cavid sadəcə olaraq bu gün İstambulda və nə vaxtsa bizim 
cəmiyyətdə mümkün ola biləcək alternativ həyat tərzini təsvir 
edir. Onlar da ictimai mühitin reallıqlarıdır. Cəmiyyətin aparıcı 
qüvvələrinin əsas vəzifələrindən biri də elə məhz bundan 
ibarətdir ki, ictimai tərəqqinin daxili məntiqindən, milli 
mentalitetdən irəli gəlməyən yabançı təsirlərin genişlənməsinə 
imkan verməsin. Onların qarşısını tamamilə almaq isə ona görə 
mümkün deyil ki, hətta ən yüksək inkişaf səviyyəli 
cəmiyyətlərdə də milli özünüdərk həddinə çatmamış bəsit mə-
nəviyyatlı və zəif iradəli insanlar vardır. Qloballaşma və insan 
hüquqları isə məhz mənəvi şikəstlərin də «hüququnu» müdafiə 
edir. 
Biz bu gün qapıları bütün dünyaya açılmış yeni, azad bir 
cəmiyyət qurarkən, demokratikləşməni, fikir plüralizmini qəbul 
edərkən, həyat tərzlərinin də plüralizmini qəbul etmək məcbu-
riyyətindəyik. Lakin başqa bir əxlaqın bizimlə paralel möv-
cudluğuna dözmək, heç də bizim hamımızı həmin yabançı 
əxlaqı qəbul etmək məcburiyyətində qoymur. Biz, sadəcə ola-
raq, ictimai müxtəliflik və mədəni-mənəvi plüralizm şəraitində 
özəlliyimizi qorumağı və inkişaf etdirməyi öyrənməliyik.    
Bax, həyatın bu yeni dialektikasını, qloballaşma artdıqca 
milliləşmənin də onunla həmahəng olaraq artmalı olduğunu an-
lasaq və cəmiyyətdəki milli iradədən məhrum tör-töküntü ilə 
milli elitanın yerini dəyişik salmasaq təşviş üçün elə bir ciddi 
əsəas yoxdur.  
Sadəcə olaraq, anlamalıyıq ki, milli mənəviyyatın öz əta-
ləti ilə yaşayacağına əminlik dövrü arxada qalmışdır. İndi biz öz 
vətənimizdə də milli məni qorumaq, yaşatmaq, inkişaf etdirmək 
üçün hər an mübarizəyə hazır olmaq, yaxşı düşünülmüş 
vasitələrlə mücadilə aparmaq məcburiyyətindəyik. Bu 
mücadiləni uduzmamaq üçün klassik ədəbi-fəlsəfi irsimizi 
yaşatmağı və müasir düşüncə ilə birləşdirməyi öyrənməliyik.      
Müasir həyatın dialektikası isə ədəbiyyata münasibətdə 
də müxtəlifliyin vəhdətini tələb edir. Bizə bu gün ayrılıqda 
Cavid və ya ayrılıqda Cabbarlı deyil, həm Cavidin, həm də 
 - 302 -
Cabbarlının ideyalarından bəhrələnən vahid mədəni-mənəvi 
özünümüdafiə və inkişaf konsepsiyası lazımdır.  
Bu gün çox vaxt «milli birlik»dən danışılır, «biz niyə 
birləşə bilmirik?» sualı qoyulur. Lakin unudulur ki, milli birlik 
zaman kəsiyində mümkün deyil. Bunun üçün zaman oxunda 
birlik axtarmaq, öz böyük mənəvi sələflərimizlə  birləşmək 
lazımdır.  
 
* * * 
 
Bütün bu deyilənlərə əlavə olaraq XX əsrin bu iki böyük 
şəxsiyyəti arasında daha bir ümumi cəhəti qeyd etmək istərdik. 
Bu – dil məsələsidir. Müasir Azərbaycan dilinin forma-
laşmasında onların rolu məsələsidir. 
Hamı tərəfindən qəbul olunmuş, lakin yenə də layiq 
olduğu dərəcədə vurğulanmayan həqiqətlərdən biri budur ki, 
müasir Azərbaycan dilinin formalaşmasında heç kim Cəfər 
Cabbarlı qədər böyük rol oynamamışdır. Cabbarlı türk dilini 
gözəl bilməklə yanaşı, məhz yerli türk ləhcəsinin müstəqil 
ədəbi-bədii dil səviyyəsinə çatdırılması sahəsində əvəzsiz 
xidmət göstərmişdir. Lakin Cavidin dilimizin inkişafında rolu 
barədə fikirlər müxtəlifdir. Çoxları hətta onu  yabançı üslubda 
yazmaqda təqsirləndirir, müasir dilimizdə fərqli ünsürlərə 
Osmanlı şivəsinin təsiri kimi qiymət verirlər. Lakin məhz 
Cavidin dilimizi zənginləşdirmək, böyük türk dilinin potensial 
imkanlarının müasir Azərbaycan dilini inkişaf etdirmək sarıdan 
xidməti ədalətsizcəsinə heçə endirilir və ya ən yaxşı halda çox 
sönük şəkildə qeyd olunur. 
Bax, bu sahədəki həqiqətə işıq salmaq üçün o dövrün 
gerçəkliyindən verilən qiyməti yada salmaq yerinə düşərdi. 
Həm də ona görə ki, bu böyük həqiqi qiyməti kim isə başqası 
deyil, məhz C.Cabbarlı verir: “Caviddə su kimi duru, almaz 
kimi saf, parlaq və oynaq bir lisan vardır ki, bu, islahına çalışan 
lisanımızın təkamül özülü ola biləcəkdir, zənnindəyik. Zatən, 
bir millət üçün lisanı onun şairləri, ədibləri yaradırlar ki, Cavid 
də bu cəhətdən qiymətlidir. Bizcə, Cavidin orta bir yol 
götürmüş lisanı Azərbaycanda tətbiq ediləcəyi kimi, ərəbləşmiş 
Fikrət və Hamid lisanlarını da meydandan sıxıb-çıxaracaqdır” 
 - 303 -
(C.Cabbarlı. “Ədəbi mübahisələr”). 
Müasir dövrdə, məhz Cavidlərin, Cabbarlıların böyük 
səyləri nəticəsində formalaşmış Azərbaycan ədəbi dili ilə müqa-
yisədə bizə bəlkə də çətin görünən Cavid lisanının o dövr üçün 
həqiqətən böyük bir tərəqqi olduğunu ancaq onun müasirləri 
düzgün qiymətləndirə bilərdi. 
 
* * * 
 
Cavid milli və dini dəyərlərlə müqayisədə, ümumbəşəri 
dəyərlərə daha böyük önəm verir. Onun maarifçiliyi də, dün-
yəvi məktəblər uğrunda mübarizəsi də, bizcə, hər hansı bir 
millətə və dinə mənsub olmaqdan öncə, bir bəşər övlədı olaraq 
özünü dərk etməyi ön plana çəkməsindən irəli gəlir. Maraqlıdır 
ki, gəncliyində daha çox millətçi olan Cabbarlı da tədricən 
ümumbəşəri ideyalara doğru təkamül yolu geçir. «Od 
gəlini»ndə oxuyuruq: «Bizim üçün ərəb, fars, rum, yəhudi olsun 
– heç bir fərqi yoxdur. Bax, bu ərəbdir. Bizə azad əmək əli 
uzadır. O, bizim qardaşımızdır, Biz ərəb mötəsəmlərinə, 
Bağdad xilafətinə qarşı vuruşuruq. İki addımlığımızda Şirvan 
şəhriyarlığı da ona qarşı çarpışır. Lakin biz onunla birləşmirik. 
Çünki bizim üçün Şirvan şəhriyarilə Bağdadın mötəsəmləri, 
Bizansın imperatorları, Makedoniyanın iskəndərləri, Romanın 
qeysərləri, neronları arasında heç bir fərq yoxdur. Biz insan 
dostunun dostu, insan düşməninin düşməniyik». (səh.63)   
Cavid məkan və zaman müəyyənliyindən, etnik və dini 
mənsubiyyətindən, mənəvi-əxlaqi məxsusiyyətindən asılı olma-
dan bütün insanların eyni bir mahiyyətə yüksəlmək şansını 
qəbul edir. Məhz mahiyyətə varanda, insani, ümumbəşəri 
keyfiyyətlər önə çıxanda üfüqi müstəvidəki fərqlər itir və 
insanlar ancaq vertikal müstəvidə, haqqa, həqiqətə yaxınlıq 
dərəcəsinə görə fərqlənirlər. Burada «məni hər kim sevirsə, 
yüksəlsin» («Şeyx Sənan») fəlsəfəsi rəhbər tutulur. Yaxud 
Cabbarlıda «alçaq cismani duyğuları atıb, ruhani bir yüksəkliyə 
varmaqdan» («Od gəlini») söhbət açılır. 
Həm də bu yüksəliş intellektual müstəvidən daha çox 
mənəvi müstəvidə həyata keçməlidir. Çünki allaha ancaq inan-
maq, onu ancaq müqəddəslik duyğusu ilə dərk etmək olar. 
 - 304 -
Təfəkkür, məntiq, rasional idrak burada acizdir. Cavid bu 
ideyanı «Xəyyam»a girişdə – minacat səsi ilə belə ifadə edir:  
 
 Ey fəzalarda gülümsər əbədi şerü xəyal! 
O nə qüdrət, o nə hikmət, o nə ahəngü cəlal!? 
Hər dəha çırpınaraq səndə arar feyzi-kəmal, 
Yenə yox kimsədə əsla səni idrakə məcal. 
 
Haqqa yaxınlaşdıqca dini fərqlər artmır, azalır. Görünür, 
insanın daxilən təmizlənməsi, yüngülləşməsi, pərvazlanması, 
eşqin qanadlarıyla haqqa doğru uçması ideyaları həm də 
dinlərin vəhdəti ideyasına gətirir.  
 
Din bir olsaydı yer üzündə əgər, 
Daha məsud olardı cinsi-bəşər.   
 
Həm də bu fikir təkcə Dərvişin dilindən eşidilmir. Şeyx 
Sənan İslamı daha dərindən anladıqca xristianlığı da ehtiva 
etməyə çalışır: 
 
Mənə olmuş cahan pərəstişkar, 
İmdi pək başqa bir cəlalım var. 
Sanma İslamə rəhbərəm tənha, 
Peyrəvimdir xristianlar da.  
 
Yaxud başqa bir yerdə Şeyx Sənan deyir:  
 
Birsə həqq, cümlə din də bir... naçar, 
Xəlqi yalnız ayırmış azğınlar... 
 
Yaxud Cabbarlıda oxuyuruq: 
«Siz ey min-min qəbilələrə, millətlərə, irqlərə ayrılmış 
məzlum bəşəriyyət!» «Mən bu gün bütün istilalara, mühari-
bələrə, qırğınlara, əsirliyə, köləliyə, cəbrə, istibdada, altunlara, 
hökumətlərə, qanunlara, dinlərə, allahlara, bütün əski varlığa 
qarşı üsyan bayrağı qaldırıram».  
«Bu yalnız ərəblərdə deyil, yalnız burada deyil, hər yerdə 
belə olmuşdur. Bunu babillilər də belə etmişlər, yunanlar da 
 - 305 -
belə etmişlər, rumlar, yəhudilər də belə etmişlər. İsalar, 
Musalar, İsgəndərlər, saysız-hesabsız insan qəssabları, hamısı 
belə etmişlər».  
Cavid də, Cabbarlı da böyük müqəddəslik duyğusundan 
ayrı salınmış, özgələşmiş, dinsizləşmiş, hadisələşmiş, müxtəlif-
ləşmiş və bu müxtəlifliklərin qarşıdurmasını yaratmış əski 
dünyanın əleyhinə çıxaraq, insanın öz daxili-mənəvi 
yüksəlişinə, sevgiyə, məhəbbətə və insani məhəbbətin gücü ilə 
əldə edilmiş ümumbəşəri birliyə səsləyirdi. Dinləri birləşdirərək 
hamısına qarşı eyni dərəcədə üsyan edən Elxan əslində dinləri 
birləşdirərək hamısına eyni dərəcədə xidmət edən Şeyx Sənanın 
o biri qütbü deyilmi? Və qütblər eyni mahiyyətdə birləşmirmi?   
Dinlər, təriqətlər arasında fərq bir qayda olaraq hadisə, 
mərasim müstəvisində özünü göstərir. Dinin mahiyyəti isə mü-
qəddəslik duyğusu ilə bağlıdır. Bu duyğu olmadıqda dini 
ehkamlar, dini ayinlər, dini mərasimlər əsl dini əvəz edir və din 
əvəzinə dini pərdəyə bürünmüş psevdodin yaranır ki, o da 
mahiyyəti etibarilə dinsizlikdən fərqlənmir.  
Təsadüfi deyildir ki, Cavid də, Cabbarlı da məhz «din 
pərdəsi»nə, «din qalxanı»na qarşı mübarizə aparıblar. Xəlifənin 
hədiyyə göndərdiyi rəqqasələrə işarətlə Xəyyam «Din pərdəsi 
altında nə xoş, incə lətifə», - deyir. Eləcə də Elxan «mən üzümə 
bir din qalxanı çəkib cahangirlərin cəlladlığını qəbul edə 
bilmərəm», - deyir.  
Caviddə də, Cabbarlıda da «din» ideyası «azadlıq» və 
«məhəbbət» ideyaları ilə qarşılaşdırılır. «Od gəlini»ndə Xürrəm 
diyarının mənəvi kodeksi belə səslənir: «Azad sevgi, azad 
vicdan könlümün tanrısı». Dini hiss daxili bir ehtiyac ol-
madıqda, insanın mənəvi yüksəlişindən, saflığından, paklığın-
dan, müqəddəslik səviyyəsinə yüksəlmiş ali duyğularından 
doğmadıqda, kənardan icbari yolla təlqin edildikdə bu böyük 
azadlıq carçıları onu qəbul edə bilmirlər. Həm də bu mövqe 20-
ci əsrin əvvəllərində meydana gəlməyərək, Şərq fəlsəfi fikrində 
qədim köklərə malikdir. Cavidin şəxsi fikirləri, böyük Ömər 
Xəyyamın mövqeyi ilə necə də səsləşir:  
 
«Mən ömrümü sərməst olaraq şən dilərəm, şən. 
 Bir dindəyəm, azadə bütün küfr ilə dindən».   
 - 306 -
(«Xəyyam»)   
 
Bu misralar Ömər Xəyyamın məşhur rübaisindən tər-
cümə olunaraq mətnə daxil edilmişdir. Həmin mövqe «Xəy-
yam»dakı digər obrazın – Sevdanın dili ilə də təqdim olunur: 
 
«Bir vəhşi göyərçin kimi mən də, 
 Şən könlümü azadə dilərdim».  («Xəyyam») 
 
Bu ideyalar hələ «Şeyx Sənan»da da irəli sürülürdü. La-
kin Cəfər Cabbarlı Şeyx Sənanın dinlə azadlığı uzlaşdırmaq 
cəhdlərini tənqid etsə də, onun «Od gəlini»ndəki azadlıq 
axtarışları da son nəticədə sadəcə dinsizlikdən deyil, nəfsin 
tərbiyəsi, mənəviyyatın yüksəlişi ideyasından bəhrələnir. 
Maraqlıdır ki, «Od gəlini»ndən sonra yazılan «Xəyyam» bu 
ideya təkamülündə sintez məqamına uyğun gəlir. Və biz iki 
müxtəlif dramaturqun birlikdə triada sistemi qurduqlarının 
şahidi oluruq. Cabbarlı «Şeyx Sənan»ı inkar edir və «Od gəli-
ni»ni yaradır. Cavid inkarı inkar məqamında «Xəyyam»ı ya-
ratmaqla hər iki ideyanın sintezinə nail olur.     
 
* * * 
 
İndiyədək Cavid, demək olar ki, ancaq bir şair və dra-
maturq olaraq tanınmışdır. Və bu xüsusda onlarca tədqiqatlar 
aparılmış, məqalələr, kitablar yazılmışdır. Lakin ilk dəfə olaraq 
Cabbarlı Cavidin sənətkardan daha çox filosof olduğunu 
vurğulasa da, onun fəlsəfi müstəvidə tədqiqinə ancaq əsrin 
sonunda başlanmışdır. Cavidin sənətkar olmaqdan öncə bir 
filosof olduğunu biz də qəbul edirik. Lakin Cavid yaradıcılığını, 
onun həyat və fəaliyyətini daha ətraflı öyrəndikdə gözlərimiz 
önündə poeziyadan da, teatrdan da, fəlsəfədən də, 
publisistikadan da və bütün digər vasitələrdən də məhz öz 
xalqının, millətinin tərəqqisi naminə bir vasitə kimi istifadə 
edən böyük ziyalı, əsl vətənpərvər insan canlanır.  
Bu qənaət daha aydın şəkildə onun publisistikasından 
hasil olur. Çünki burada fikir, amal, əqidə nə bədii obrazlarla, 
nə də mücərrəd təfəkkürlə vasitələnir. Burada əsl məqsəd, əsl 
 - 307 -
niyyət adi danışıq dilində, adi şüur səviyyəsində açıqlanır. Və 
yeni əsrin zirvəsindən baxdıqda bu «adi şüur»un arxasında 
böyük bir zəka sahibinin, milli-sosial təfəkkürün dayandığı 
aşkar olur, əsl ziyalı qəlbinin çırpıntıları, millətin taleyi ilə bağlı 
hiss-həyəcanları duyulur.  
Ziyalılıq nədir və yeni əsrin, yeni minilliyin başlanğıcın-
da Azərbaycan ziyalısının ən böyük qayəsi nədən ibarətdir? Bu 
barədə müxtəlif fikirlər olsa da, bütün tədqiqatçılar, demək olar 
ki, bir mövqedə yekdildirlər: ziyalı ilk növbədə milli tərəqqi 
yolunu işıqlandıran, xalqın maariflənməsinə xidmət edən 
insandır. Lakin, təbii ki, ziyalı özü elə bir mərtəbəyə 
qalxmalıdır ki, buradan millətin nicat yolu görünmüş olsun. 
Xalqa xidmət etmək istəyi hələ azdır. Bu istək ancaq yüksək 
təfəkkür səviyyəsi ilə birləşdikdə ziyalılıq yaranır. Əvvəlcə 
millətin tərəqqi yolunu, nicat yolunu özü üçün aydınlaşdırmaq, 
tədqiq etmək, dərk etmək tələb olunur. Cavid öz fəlsəfi biliyi 
ilə, öz sənəti ilə məhz belə bir zirvədə dayanırdı. Onun əsl 
məramı bədii əsərlərindən də hasil olur. Lakin müəllim Cavidin 
tövsiyələrini başa düşmək daha asandır. Maarif yolu da ən 
vasitəsiz, ən kəsə bir yoldur. «Demək ki, bir millətin hər halını 
tədqiq etmək üçün ən doğru meyar, ən kəsdirmə yol o millətin 
məktəbləridir». (Hüseyn Cavid. «Həsbi-hal – 1»). 
 - 308 -
 
 
 
 
 
 
 
 
 
CABBARLI VƏ MİLLİ FƏLSƏFİ FİKİR 
 
 
C.Cabbarlı bütün yaradıcılığı ilə elə bir dövrün ideya-
bədii təcəssümü idi ki, bu dövrdə hər şey Şərqlə Qərbin vəh-
dətinin labüdləşməsindən xəbər verirdi. Sənayeləşən Bakı, 
şəhərləşən Azərbaycan yeni sivilizasiya müstəvisinə qədəm 
qoymuşdu və burada daha əvvəlki düşüncə ilə yaşamaq müm-
kün deyildi. Digər tərəfdən Azərbaycandakı sosial və mədəni-
mənəvi mühit yeni düşüncə tərzinə malik insanlar üçün hələ 
tam yetişməmişdi. Avropada təhsil alıb gəlmiş bir insan 
konservativ sosial-mədəni mühitin kapitalla daha da 
bayağılaşmış ağır havasında nəfəs ala bilmirdi. 
Şərqlə Qərbin vəhdətini şərtləndirən, lakin vəhdətin hələ 
hasil olmadığı, hələ yarımçıqlıq sindromu ilə səciyyələnən bu 
yeni situasiyanın daxili ziddiyyətlərini Cabbarlı «Aydın»da 
ailə-məişət miqyasında şərh edir və Yeni Dövrün qəhrəmanını 
obrazlı şəkildə oxucuya belə təqdim edir: «Günbatan fikirli, 
gündoğan duyğulu bir sima», yaxud «Beyni kitab arasında 
Parisdən, ürəyi isə mizraq ucunda Altay dağlarından 
alınmışdır». Göründüyü kimi, burada Qərb-fikir, Şərq isə duyğu 
timsalı kimi təqdim olunur. Və bu çox qısa, lakonik izah 
C.Cabbarlının Şərq-Qərb problematikasını necə dərindən 
mənimsədiyinə, öz pyesində bu problemin məhz mahiyyətindən 
çıxış etdiyinə dəlalət edir. 
Qədimdə də, indi də – bütün tarix boyu insan qarşısında 
həmişə eyni fəlsəfi problemlər dayanır. Bunlar ilk növbədə 
 - 309 -
insanın cismi, nəfsi və mənəviyyatı arasındakı münasibət və 
mücadilənin şəxsi və sosial prizmada, ailə və tarix miqyasında 
müxtəlif təzahürləridir. Bir tərəfdən, cismani tələbat, nəfs və 
onun ödənilməsinə yönəldilmiş fiziki-bioloji üstünlük, var-
dövlət, əmlak üstünlüyü və hökm, rəyasət, taxt-tac üstünlüyü. 
Digər tərəfdən, maddi yükdən azad olmaq, imtina etmək 
hesabına daxili mənəvi yüksəliş, intellektual və əxlaqi üstünlük. 
Sosial müstəvidə nəfs iqtisadi və siyasi prizmalardan keçərək 
başqa donlara girsə də, mahiyyəti eynidir. Bütün dövrlərdə 
böyük sənətkarlar bu problemlərə müraciət etmiş və onları öz 
dövrünün və öz mühitinin konkret cizgiləri ilə qələmə almışlar.  
Cabbarlı da istisna deyil. O da Nizami kimi, Şekspir, 
Axundov, Dostoyevski, Cavid kimi var-dövlət və mənəviyyat 
qarşıdurmasına, sosial determinizm və ictimai azadlıq əksliyinə 
dəfələrlə müraciət edir və problemi öz dövrünün və öz 
mühitinin rəngində, konkret təzahürlərində qələmə alır.  
Cabbarlıda gənclik və müdriklik qoşadır. O hələ ən gənc 
yaşlarında sənətin poeziyasını qoca fəlsəfənin hüzuruna gətirir. 
Və eyni ustalıqla qocaman cəmiyyətin qart problemlərinə 
çağdaş həyatın al-əlvan libasını geyindirir.  
 
* * * 
 
SSRİ dağıldıqdan və Azərbaycan müstəqillik əldə et-
dikdən sonra, yenidən kapitalist ictimai-iqtisadi münasibətlərini 
özünə inkişaf yolu kimi seçən ölkəmizin qarşılaşdığı problemlər 
bədii ədəbiyyatda öz əksini necə tapır? Müasir dövrdə ictimai-
siyasi, sosial-iqtisadi və mədəni-mənəvi müstəvilərdə baş verən 
böyük dəyişikliklər, heç şübhəsiz, insanların fərdi həyatına da 
müdaxilə edir. Cəmiyyətlə insan arasında harmoniya pozulur. 
Dağılmış köhnə münasibətlərin üzərində Yeni Dövrün 
tələblərinə uyğun yeni münasibətlər formalaşanadək, sosial-
mənəvi harmoniya yenidən  qərarlaşanadək insan «xaosun 
qaydaları» əsasında yaşamalı olur. Bax, həmin bu təbəddülatlı 
keçid dövrünün dramatizmini əks etdirən yeni ədəbiyyat da 
harmonik həyata qayıdışın mühüm vasitələrindən biri olur.  
Bəs hanı bu yeni ədəbiyyat?! Zahiri yeniləşmə, həyatın 
üst qatlarındakı müasirlik, hadisəçilik səviyyəsində problemlər 
 - 310 -
və konfliktlər ədəbiyyatda da öz əksini tapmaqla onu cılız-
laşdırır, keçid dövrünün keçici hadisələri sırasına müvəqqəti 
cari ədəbiyyat da əlavə olunur. Cari problemlərin alt qatlarını 
açmağa, müasir cəmiyyətdə gedən proseslərə insanlığın əzəli-
əbədi problemləri kontekstində baxmağa qadir olan, 
mahiyyətlər səviyyəsindəki invariantlara söykənən böyük 
ədəbiyyat isə elə bil ki, yorulub fasilə vermiş və nəfəsini heç 
cür dərib qurtara bilmir. Lakin məhz bu keşməkeşli keçid 
dövründə bizə haradan gəlib haraya gedəcəyimizi nişan verə 
bilən həqiqi böyük ədəbiyyat lazımdır.  
...Bu günümüzü mahiyyət müstəvisində əks etdirə bilən 
böyük ədəbiyyat intizarında ikən diqqətimiz istər-istəməz ötən 
əsrin əvvəlində Cəfər Cabbarlının inşa etməyə başladığı 
əzəmətli sənət abidələrinə yönəlir. Və yenə də heyrətlənməyə 
bilmirsən. Onun bir sıra pyeslərində elə bil ki, bu günün prob-
lemləri əks olunur. (Bəli, böyük klassiklər həmişə müasirdirlər). 
Digər tərəfdən isə görünür, zaman özü təkrar olunur. Biz yenə 
də ilkin kapital yığımı dövrünü, yeni zənginlərin yaranması – 
milli burcuaziyanın formalaşması ərəfəsində özünə pozitiv 
funksiya tapa bilməyən pulun törətdiyi eybəcərliklər dövrünü 
yaşayırıq. Yenə də kapital dünyasının açdığı yeni imkanlar ona 
adekvat olan yeni əxlaqın formalaşması tempini qabaqlayır... 
Yenə də azad dünyaya açılan qapılardan yeni texnologiya ilə 
yanaşı çürük mənəviyyat, pozulmuş əxlaq da daxil olmağa 
çalışır.  
XX əsrin əvvəllərində Bakıda kapitalizm özünün ən 
klassik formasında sürətlə inkişaf edirdi. Avropada yüz illər 
ərzində gedən proses neft səltənətində on illər ərzində həyata 
keçirdi. Sosial-iqtisadi və hətta siyasi mühitin sıxlıq dərəcəsi 
xeyli artmışdı. Hadisələrin gedişini sürətləndirən bir amil də 
xarici kapitalın və onun Avropada artıq formalaşdırmış olduğu 
həyat tərzinin hazır şəkildə transformasiyası idi. Həm də belə 
sürətli ictimai-iqtisadi yeniləşmə böyük mədəni yüksəlişlə 
müşayiət olunurdu. Milli dirçəliş, milli özünüdərk prosesləri 
artıq başlanmışdı. Bu, əlbəttə, yaxşı idi. Lakin şəxsi mənafeləri 
naminə öz istəklərindən asılı olmadan milli iqtisadi dirçəlişə də 
təkan verənlər bu prosesin mədəni-mənəvi dirçəlişlə müşayiət 
olunması zərurətini təbii ki, nəzərə almırdılar.  
 - 311 -
Kapital elə bir sinkretik hadisədir ki, o, hər hansı bir 
diyara təşrif gətirəndə özü ilə bərabər təkcə maddi nemətlər 
deyil, həm də bu maddiliyin hökmranlıq iddiasını gətirir və mə-
nəvi müstəvidə ənənəvi olaraq qərarlaşmış nə varsa, hamısını 
alt-üst etməyə çalışır.  
Şüurda təhkimçiliyin, ehkamçılığın, pis mənada ənənə-
çiliyin qoyduğu qadağalar aradan götürülür, buxovlar qırılır, 
şlüzlər açılır, işgüzarlığın və inqilabi təfəkkürün köpüklənən 
dalğaları mənəvi çəpərləri də çör-çöp kimi qabağına qatıb 
aparır. Yeni şlüzlərin tikilməsi, yeni ictimai meyarların, yeni 
mənəvi qadağaların formalaşması isə xeyli vaxt tələb edən çətin 
bir prosesdir. 
Sözün böyük mənasında azadlığa gedən yol, təəssüf ki, 
əvvəlcə azad iqtisadiyyatın bazar labirintlərindən keçir. Buna 
müqavimət göstərə biləcək yeganə qüvvə isə milli ruh və onun 
daşıyıcıları olan ziyalılardır. Bu baxımdan əsrin əvvəlində 
Azərbaycanın mədəni-mənəvi məkanında ziyalıların 
məqsədyönlü fəaliyyətinin güclənməsi əslində bilavasitə yeni 
iqtisadi münasibətlərə keçidin yox, onun mənəvi müstəvidəki 
dağıdıcı təsirlərinə reaksiyanın, mədəni-mənəvi müqavimət 
hərəkatının nəticəsi idi. Gənc Cabbarlının öz yaşını 
qabaqlayaraq əsri vaxtında haqlayan və inersiya ilə ola bilsin ki, 
lazım olduğundan da qabağa gedən impulsiv yaradıcılığı da, o 
dövrdə məhz artıq yetkin ziyalı mühitinin yaratdığı milli-
mənəvi reaksiya hərəkatının dalğalarında sürət və vüsət almışdı.  
 
* * * 
 
Millət qarşısında duran ən mühüm vəzifələrdən biri qlo-
bal proseslərin keşməkeşlərindən salamat keçmək, özünü 
qoruyub saxlaya bilməkdir. Lakin bunun üçün əvvəlcə özünü 
dərk etmək, qlobal proseslərə qarşı çıxmaqdansa, öz milli 
koloritini itirmədən bu proseslərin ahənginə daxil olmaq tələb 
olunur. XX əsr bütün millətləri sınağa çəkir. Kimlərsə sadəcə 
olaraq ümumi axına qoşulur, irəlidə gedənlərin cığırına 
düşürlər. Camaat, kütlə təsirə qapılmaq məcburiyyətindədir. 
Çünki onlar hadisələri yaşayırlar. Halbuki, milli özəlliyin yeni 
ampluada saxlanması mahiyyətlər müstəvisində invariantların 
 - 312 -
qorunmasını tələb edir. Bu ağır tarixi vəzifə millətin 
mütəfəkkirlərinin üzərinə düşür.  
Görünür, Cabbarlı bu gün ona görə son dərəcə aktualdır 
ki, o zahiriliyi deyil, alt qatlardakı qanunauyğunluqları, 
hadisələri deyil, mahiyyətlər arasındakı münasibətləri qələmə 
almışdır. Mahiyyətlər isə zaman keçdikcə müxtəlif libaslarda 
təkrar olunur: necə ki, kapitalizmə keçid dövrünün 
təbəddülatlarını Azərbaycan iki dəfə yaşamalı olmuşdur; bir 
əsrin əvvəlində, bir də sonunda.  
Bəli, belə bir dövrü biz artıq ikinci dəfə yaşayırıq. Və bu 
günün mütəfəkkirləri və ədibləri dövrün nəbzini tutmağa, çox 
qarışıq və mürəkkəb proseslərin fəlsəfi məğzini anlamağa 
çalışdıqları bir zamanda və ədəbiyyatımızda müəyyən bir 
boşluq duyulduğu dövrdə məlum olur ki, narahatlıq üçün heç 
bir əsas yoxdur. Sən demə, böyük klassiklərimiz bizi bu dar 
gündə tək buraxmayıblarmış. Böyük Cavid, böyük Cabbarlı 
həm də bu gün üçün yazırlarmış.  
Bu gün, yeni əsrin əvvəlində, artıq Azərbaycan Avropa 
Şurasına tam hüquqlu üzv qəbul olunduğu bir vaxtda, Cabbarlı 
dramaturgiyasının aktuallığı bir daha diqqəti cəlb edir. Onun 
əsərində hətta «azadlıq» ideyası da o vaxt kommunistlərin ön 
plana çəkdiyi «istismardan azad olmaq» mənasından fərqli, 
xeyli geniş mənada başa düşülür və ilk növbədə insanın daxili 
azadlığı ön plana çəkilir. 
Hər hansı bir həyat tərzi, hər hansı bir əqidə, hətta hər 
hansı bir geyim insana kənardan, icbari yolla qəbul etdiril-
məməlidir. Namus, ismət də kişi diktatının və ya çadranın 
sayəsində deyil, mənəvi bütövlüyün ayrılmaz tərkib hissəsi ki-
mi, daxildən gələn bir tələbat kimi mövcud olmalıdır. İnsanın 
bütün həyatı, əməli fəaliyyəti onun şəxsi arzu və istəklərinə 
uyğun gəlməli, istək və əməl bir harmoniya təşkil etməlidir. 
Cəmiyyət insana öz ürəyinin hökmü ilə yaşamaq imkanı 
verməlidir. Cabbarlının əsrin əvvəlində qoyduğu bu tələblər 
Avropada, Amerikada hələ indi-indi gah «insanın hüquq və 
azadlıqları», gah «qadın hüquqları», gah «gender» problemləri 
adı ilə gündəmə çıxarılır və bizə müasir Qərb dəyərləri kimi 
təqdim olunur. lakin Qərb bu dəyərlərin milli-mənəvi invariant-
larla uyğunlaşdırılması problemini həll edə bilməmişdir. 
 - 313 -
                                                          
Cabbarlı isə əsrin əvvəlində bir addım da qabağa getmiş və 
cəmiyyətin yaratdığı çəpərləri uçurtmaq tələbi ilə 
kifayətlənməyərək. İstəklərin özünü yüksək mənəvi pilləyə 
qaldırmaq, qadağaları könüllülüklə, könlün ucalığı ilə əvəz 
etmək mövqeyindən çıxış etmişdir. Yeri gəlmişkən, Cabbarlının 
nəfsin tərbiyə olunması ilə bağlı mövqeyi bizim milli fəlsəfi 
fikir ənənələrimizin davamı kimi ortaya çıxır. Belə ki, XII-XIII 
əsrlərdə yaşamış böyük sufi Əbu Həfs Sührəvərdi «hal və mə-
qam» konsepsiyası ilə dünya fəlsəfi fikir tarixində nəfsin 
tərbiyə olunmasının ən mükəmməl təlimini yaratmışdır. Bu 
təlim Azərbaycan fəlsəfi fikrində uzun müddət yaşamış, davam 
etdirilmişdir. Təsadüfi deyil ki, XVI əsrdə böyük Füzuli də 
«nəfsin kamillik yolundan» danışırdı.1 
«Aydın»da, «Od gəlini»ndə və digər əsərlərində Cabbarlı 
həmin təlimi ədəbi-bədii müstəvidə daha da inkişaf etdirir və 
digər milli fəlsəfi konsepsiyaların sinkretik kontekstinə daxil 
edir. 
İdeal və gerçəklik. Arzu, istək və real həyatın özü. İn-
sanın qəlbində, fikrində yaratdığı və yaşamaq istədiyi xəyali 
dünya, bir də yaşamağa məcbur olduğu gerçək dünya. Arzular 
səltənətinin, röyalar dünyasının isti qucağı, mülayim melo-
diyaları və gerçək həyatın sərt iqlimi, acı həqiqətləri!..   
Çox vaxt xoşbəxtliyin də, faciənin də kökündə bu iki 
dünya arasında uyğunluq və fərq dayanır. İstək nə qədər güclü 
olsa və onun reallaşması nə qədər əlçatmaz olsa, faciə də bir o 
qədər qaçılmazdır. Bu iki dünya arasında uyğunluq 
yaradılmasının bir yolu gerçək dünyadakı fəaliyyətimizi 
arzularımız istiqamətində yönəltməkdirsə, digər yolu arzu və 
istəyin özünün reallığın imkanları istiqamətində tərbiyə olun-
masıdır. Mötədil insanlar məhz arzularını cilovlayır, «ayaqlarını 
yorğanına görə uzadırlar», bəzən hətta «palaza bürünüb elnən 
sürünürlər». Burada biz yaşadığımız hadisələr dünyasının 
reallağı ilə yanaşı arzuların reallığı və əlçatanlığı məsələsi ilə 
rastlaşırıq. Burada arzu və istəyin nisbiliyi və mütləq-
ləşdirilməsi məsələsi ortaya çıxır. Lakin Cabbarlı maksimalist-
dir və təzadların mütləqləşdirilməsindən çıxış edir… O, 
1 M.Füzuli. Mətləəl etiqad. B., «Yazıçı», səh. 33. 
 - 314 -
                                                          
hadisələr dünyasının mülayim keçidlərindən, kiçik çətinliklər və 
məqsədyönlü əməli fəaliyyətin uzlaşdırılmasından deyil, böyük 
maneələr və onları dəf edən böyük ehtirasların mübarizəsindən 
bəhs edir. Ona görə də Cabbarlı qəhrəmanlarının arzu və 
diləkləri həyatın real axarı ilə bir araya gəlmir. Maraqlıdır ki, 
Cabbarlı bu təzadı Aydının dili ilə ümumiləşmiş şəkildə, bir 
prinsip kimi irəli sürür: «…Dilək ilə nəticə arasında keçilməz 
bir uçurum var ki, onu ancaq bir neçə qüvvətli simalar 
keçmişlər… Onlarla da tarix (bütün gələcəyə qarşı) fəxr edir». 
Aydın hətta maneə olmadıqda onu yaratmağa can atır. Həm də 
məhz əlçatmaz bir maneə. «Ox, neçin o məni sevdi! … Mən 
istəyirdim ki, sevdiyim məni sevməsin. Ona çatmaq ümidi ilə 
yüksəlmək, çırpınmaq, çarpışmaq, yuxusuz gecələr, qanlı vu-
ruşmalar, əzab, göz yaşları, mübarizə…». 
Bu əlçatmaz sevgi tragizminə meyl Füzulinin qəmi özünə 
həmdəm etmək fəlsəfəsini xatırlatsa da, köklü surətdə ondan 
fərqlənir. Belə ki, Məcnunun qarşısındakı maneə Leylinin 
sevgisi (sevməzliyi, etinasızlığı) yox, sosial bir maneə idi, 
valideynlərin müdaxiləsi və ictimai rəy idi1. Cabbarlının 
qəhrəmanı isə üzərinə daha böyük bir yük götürmək və yalnız 
mövcud ictimai mühitlə bağlı deyil, həm də mövcud mənəvi 
prinsiplərin və fərdi arzu-istək dünyasının da dəyişdirilməsi 
zərurəti ilə bağlı problem qoyur. 
Fərdi mənəvi aləm və ictimai mühit arasındakı uyğunluq 
və təzadlar Cabbarlının sonrakı əsərlərində də mühüm yer tutur. 
 
* * * 
 
XX əsr qloballaşma əsridir. Böyük dövlətlərin cahan-
girlik iddiaları əsrin birinci yarısında əlində «hərb» bayrağı 
olmaqla – dünya müharibələri vasitəsilə, əsrin ikinci yarısında 
əlində «sülh» bayrağı olmaqla, iqtisadi, texnoloji və 
informasion vasitələrlə həyata keçirilir.  
XX yüzilliyin əvvəllərində bu böyük tarixi prosesin 
1 Baxmayaraq ki, Füzuli poemanın podtekstində başqa bir fəlsəfi 
konsepsiyanın da ifadəsinə nail olur, bu halda söhbət təhkiyənin fəlsə-
fəsindən gedir.  
 - 315 -
ancaq rüşeymləri var idi. Hətta birinci dünya müharibəsi də 
sadəcə müharibə kimi anlaşıla bilərdi. Həmin dövrdə qlobal-
laşma prosesinin təməli qoyulduğu bəlkə iddiaçıların özü 
tərəfindən də aşkar şəkildə anlaşılmırdı. Bu tendensiya ancaq bu 
gün açıq-aşkar görünür və onun nəzəriyyəsi də, praktikası da 
göz qabağındadır. Lakin bu hadisə hələ ki, ancaq onu 
törədənlərin özü tərəfindən, əsrin ideoloqları, böyük dövlətlərin 
politoloqları tərəfindən təhlil olunur. Kiçik dövlətlər düşdükləri 
burulğanın baş gicəllənməsindən hələ özünə gəlib dünyada 
gedən prosesləri dərk etmək və öz sözlərini demək iqtidarında 
deyillər. Lakin kiçik xalqların da böyük mütəfəkkirləri ola bilər 
və hər şeyi vaxtında görə bilər.  
Keçən əsrin əvvəlində dünyada gedən və gələcəkdə get-
məli olan prosesləri görənlər var imiş. Böyük Cavidi və böyük 
Cabbarlını indiki zaman kontekstində oxuyarkən məlum olur ki, 
onlar nəinki qloballaşmanın mahiyyətini dərk etmiş, hətta onu 
proqnozlaşdırmış, bədii libas geyindirmiş və gələcək nəsillərin 
düşüncələrini irəlicədən bu böyük hadisələr üçün hazırlamağa 
çalışmışlar.  
Cabbarlının əsərlərində kapital dünyasının, altun haki-
miyyətinin törətdiyi hərc-mərcliklər lokal bir hadisə kimi deyil, 
beynəlxalq kontekstdə götürülür.  
Avropada ilkin kapital yığımı dövründə pulla mənəviyyat 
arasında yaranan ziddiyyətlər tarixin yaxşı məlum olan bir 
səhifəsi kimi klassik ədəbiyyatda öz bədii və fəlsəfi şərhini 
gözəl tapmışdır. Viktor Hüqonun, Balzakın, Drayzerin, Cek 
Londonun bu problemləri əks etdirən bir sıra məşhur romanları 
Azərbaycan oxucularına da yaxşı tanışdır.  
XIX əsrin axırları, XX əsrin əvvəllərində neft sənayesinin 
inkişafı ilə əlaqədar olaraq Bakıda kapitalist ictimai-iqtisadi 
münasibətlərinin formalaşması da, təbii ki, pulun sosial-mənəvi 
həyata aktiv müdaxiləsi ilə müşayiət olunurdu. Cəmiyyətdə 
gedən bu prosesləri adekvat surətdə əks etdirən ədəbiyyat da 
dövrün tələbi idi. Maraqlıdır ki, Azərbaycanda bu sosial sifarişi 
ilk növbədə dramaturgiya və teatr yerinə yetirirdi.  
Özü də necə bir dramaturgiya?! 
Həyatda baş verən hadisələrin sadəcə təsvirindən, bu 
mürəkkəb hadisələr dünyasından götürülmüş maraqlı təsadüf-
 - 316 -
lərin doğurduğu ziddiyyətlərdən deyil, meyllərin, tenden-
siyaların üzə çıxarılmasından, nəticələrin yox, səbəblərin, 
ideyaların qarşılaşmasından doğan bir dramaturgiya!  
Cabbarlı hadisələr arasındakı əlaqəni açmaqla kifayət-
lənmir; o, hər bir hadisənin, hər bir iştirakçı tərəfin daxili zid-
diyyətlərini açır və müxtəlif tərəflər arasındakı münasibətləri də 
məhz daxili potensialın təzahür vasitəsi kimi qələmə alır. 
Hadisələrin daxili dinamikası da, insanların iç üzü də 
proseslərdə, əlaqələrdə üzə çıxır. İnsanla mühit arasında, bir 
əqidə ilə başqa əqidə arasında, habelə, ayrıca insanın daxili 
aləmindəki müxtəlif fikir və istək yönümləri arasında 
ziddiyyətlər bir-birini tamamlayaraq bütövlükdə dövrün sosial-
siyasi və psixoloji-mənəvi səciyyəsini verir.   
Oqtay Eloğlu aşkar şəkildə zahirilikdən, görünüşdən 
fərqli olaraq alt qatların, daxili məqamların, mahiyyətlərin üzə 
çıxarılmasına səsləyir. «1905-ci ildə» əsərində erməni-mü-
səlman qarşıdurması şəklində təzahür edən zahiri görünüşün 
arxasında Rusiyanın imperiya siyasətinin dəqiq konturları 
görünür. «Aydın»da bir ailənin faciəsi timsalında bütövlükdə 
kapital dünyasının iç üzü açılır. «Solğun çiçəklər» də ictimai 
mühitin eybəcərlikləri hətta ən müqəddəs duyğu olan sevgiyə 
belə sirayət edir. Bütün bunlar zahiridən batiniyə, görünüşdən 
mahiyyətə keçidin parlaq nümunələridir. 
Gerçək ictimai həyatda gedən bu proseslər, heç şübhəsiz, 
sənətdə və ədəbiyyatda da bu və ya digər dərəcədə öz əksini 
tapırdı. Bu baxımdan, altun və mənəviyyat, güc və həqiqət 
mövzuları özü-özlüyündə ədəbiyyat üçün bir yenilik sayıla 
bilməzdi. Lakin necə ki, insanlar çox vaxt hadisələr içərisində 
itib-batır və daxil olduqları böyük ictimai-siyasi prosesləri, 
ictimai axının əsas istiqamətini görə bilmirlər, eləcə də sıravi 
ədəbiyyat bir qayda olaraq bir-birindən maraqlı hadisələr 
silsiləsini təsvir etməkdən usanmır. Nəticədə neçə-neçə 
detektivlər, melodramalar yaranır və hadisələr dənizinin ucu-
bucağı olmadığı kimi, onları əks etdirən dizilər, çoxseriyalı 
filmlər də nə qədər istəsən uzadıla bilir.  
Melodrama ilə fəlsəfi dramın əsas fərqi nədədir? Ham-
let», «İblis», «Aydın» hind filmlərindən, Cənubi Amerika se-
riallarından nə ilə fərqlənir? Bu suallara cavab verilməsi bu gün 
 - 317 -
həm də ona görə vacibdir ki, melodrama komediantlığın o biri 
qütbünə çevrilərək həyatımıza hər tərəfdən müdaxilə edir. 
Hadisəçiliklə dolu olan videofilmlər, teleseriallar bütün texniki 
vasitələrlə bizi mühasirəyə alır. Və çox vaxt «Hamlet»lərin, 
«İblis»lərin, «Aydın»ların bizdə yaratmış olduğu mənəvi 
özünümüdafiə səddini keçərək içərimizə daxil olur. Bir də 
başımızı qaldırdıqda özümüzü hadisələr, təsadüflər dünyasının 
axar-baxarında görürük.  
Bəli, melodrama ayrı-ayrı adamlar, şəxsi həyatlar və 
təsadüflər üzərində qurulmuş maraqlı və gərgin situasiyaları əks 
etdirir. Primitivliyin, diletantizmin bariz nümunələrinə 
əsaslanan melodrama bəzən çox bahalı libas geyinir, yüksək 
dizayn və bədiilik elementləri ilə pərdələnir (müasir kino 
texnikası, bahalı aktyorlar və s.). Lakin nə libas geyinirsə-
geyinsin, onun əsas göstəricisi hadisəçilikdir. Burada fəlsəfi 
ümumiləşmə bir yana qalsın, heç bədii ümumiləşmə səviyyə-
sində də qanunauyğunluq axtarmaq əbəsdir.  
 
* * * 
 
Bütün böyük sənətkarlar ona görə həm də filosofdurlar 
ki, onların əsərləri hadisələrin təhkiyəsi arxasında mahiyyətlərin 
təhkiyəsini də əhatə edir. Bədii əsərdə hadisələr necə gəldi, elə 
də cərəyan edə bilməz. Onlar ideyaların inkişaf qanuna-
uyğunluğuna, mahiyyətlər arasındakı münasibətlərdəki 
invariantlara söykənir. Cəfər Cabbarlının bütün əsərlərində, 
hətta ən gənc yaşlarında yazdığı pyeslərdə belə müəyyən bir 
ideyanın təkamülü və ideyalar arasında mübarizə vardır. Cab-
barlıda ideyanın açılmasına xidmət edən hadisələr ixtiyari 
olaraq seçilmir. Onlar bilavasitə reallığa və tarixə söykənir. Bu 
baxımdan, Cabbarlı bir filosof olmaqla yanaşı, həm də kamil bir 
tarixşünas və sosial tablolar çəkən rəssamdır. 
XX əsrin əvvəllərində, hələ tariximizin kifayət qədər 
öyrənilmədiyi, milli mədəniyyət və milli fəlsəfi fikirlərin qay-
naqları peşəkar elm üçün hələ naməlum olduğu bir dövrdə tək 
bir əsərdə («Od gəlini») nəinki milli tariximizin böyük və 
mürəkkəb bir dövrü (islamın Azərbaycanda yayılması, Babək 
 - 318 -
hərəkatı) üzə çıxarılır, nəinki həmin dövrə aid adət-
ənənələrimizin, milli mədəniyyətimizin, etnoqrafiyamızın mü-
kəmməl mənzərəsi çəkilir, həm də o dövrdə yaranmış və 
yayılmış milli-fəlsəfi cərəyanlar obrazların dili ilə qarşılıqlı 
mükamilə və monoloqlarda çox parlaq şəkildə şərh olunur. Üs-
təlik bütün bunlar yüksək sənətkarlıqla bədii əsərin təhkiyəsinə 
daxil edilir. 
Tədqiqatçılar bəzən fəlsəfi fikir tariximizin öyrənilməsi-
nin tanınmış filosofumuz Heydər Hüseynovun əsərləri ilə 
başlandığını düşünürlər. Əslində isə bu işi xeyli əvvəl Cəfər 
Cabbarlı başlamışdır. Həm də çox böyük dəqiqliklə, fəlsəfi 
təlimlərin mahiyyətini açıb-göstərmək, onları qarşılıqlı surətdə 
müqayisə etmək və müxtəlif nöqteyi-nəzərləri canlı həyat 
səhnələrində təcəssüm etdirməklə.  
Milli tariximizin önəmli məqamlarını təşkil edən ideyalar 
və ictimai-siyasi hərəkatlar Cabbarlının əsərlərində bəzən 
bilavasitə, hətta tarixi adları belə saxlamaqla, bəzən də dolayısı 
ilə, bədii mündəricəyə daxil edilməklə təqdim olunur. Məsələn, 
Azərbaycan fəlsəfi fikir tarixində və milli azadlıq hərəkatında 
Cəmaləddin Əfqaninin yeri və rolu çoxlarımızın nəzərində 
professor Şamil Qurbanovun təqdimatından sonra aydınlaşdı. 
Və biz elə bil ki, itirilmiş bir tarixi şəxsiyyətimizi və 
filosofumuzu yenidən tapdıq. Lakin sən demə onun haqqında 
Cabbarlı hələ 17 yaşında ikən kifayət qədər dolğun məlumat 
vermiş, onun ideyalarını  şərh etmişdir. Həm də bu missiya 
hansı isə tarix kitabında və ya fəlsəfi traktatda deyil, «Nəs-
rəddin şah» pyesində həyata keçirilmişdir. Cəmaləddin Əfqani 
əsərə bir inqilabçı obrazı kimi daxil edilmiş, onun ideyaları və 
məşrutəçilik hərəkatının məğzi də hadisələrin gedişindən doğan 
qanunauyğun bir yekun kimi təqdim edilmişdir.        
Digər bir əsərində – «Od gəlini»ndə Cabbarlı VIII-IX 
əsrlərdə Azərbaycanda yayılmış xürrəmilik təliminin məzmu-
nunu açır və əsas ideyalarını şərh edir. Əslində Cabbarlının 
azadlıq haqqındakı düşüncələri xürrəmilik təliminin də hü-
dudlarını keçərək bütün dövrlər üçün aktual olan ciddi mət-
ləblərə gətirir.  
«Od gəlini» elə bil ki, milli-fəlsəfi fikir tariximizin ensik-
lopediyasıdır. Burada məhz Azərbaycan üçün səciyyəvi olan 
 - 319 -
mühüm fəlsəfi cərəyanların çox yığcam, lakin aydın və gözəl 
şərhi verilir. Zərdüştilik, atəşpərəstlik, xürrəmilik, sufilik, 
hürufilik və s. Həm də bunları ayrılıqda, bir-birindən fərqli, bir-
birini inkar edən təlimlər kimi yox, vahid, bütöv fəlsəfi baxışlar 
sisteminin daxili ünsürləri, tərkib hissələri kimi vermək 
təşəbbüsü göstərilir. Əksliklər vəhdətdə götürülür. Qütblərin 
zirvədə birləşməsindən daxili tamlığa malik mükəmməl fəlsəfi 
dünyagörüşü yaranır. Fəlsəfi fikrimizin böyük tarixi təkamül 
keçmiş uzun və mürəkkəb yolu zamanca sıxılır, müxtəlif 
dövrlərdəki konsepsiyalar eyni zaman müstəvisinə gətirilir və 
bütün daxili ziddiyyətləri ilə birlikdə mükəmməl bir bədii-nə-
zəri sistem yaranır. 
Bu baxımdan, «Od gəlini» Azərbaycanın fəlsəfi fikir en-
siklopediyasının bir parçası olmaqdan daha yüksək məqamda 
qərar tutur. Burada biz müxtəlif dövrlərdəki müxtəlif fikir 
qatlarının, müxtəlif həyat və düşüncə tərzlərinin və hətta 
müxtəlif fəlsəfi təlimlərin sintezini görürük. Bizim bugünkü 
düşüncəmizin genezisində hansı fərqli mövqelərin dayandığını, 
çağdaş fikir tərzimizin nələrdən yoğrulub-yapıldığını, müasir 
azərbaycanlının daxili aləmində keçmişdən miras qalmış nə 
kimi ziddiyyətlər olduğunu «Od gəlini» gözəl təcəssüm etdirir. 
Əsər həm də inam  və şübhənin, hiss və idrakın milli nisbət 
əmsalını əks etdirmək baxımından xüsusi əhəmiyyətə malikdir. 
Lakin «Od gəlini» sosializm dövründə yazıldığından 
onun ədəbi tənqid taleyi məhdud ideoloji çərçivəyə salınmış, 
dinə qarşı mübarizə mütləqləşdirilmiş və əsərdəki bir sıra 
mühüm ideyalar işıqlandırıla bilməmişdir. Elxanın «din adına 
törədilən qırğınlara» qarşı çıxışları dinə qarşı çıxış kimi təqdim 
olunmuşdur. Digər tərəfdən, əsərdəki hürufilik notları diqqətdən 
kənarda qalmış, hürufilik ideyaları da ateizm kimi 
qiymətləndirilmişdir. Halbuki, Elxan bəzi çıxışlarında 
Nəsimidən fərqlənmir: «Məndən başqa mənim xaricimdə özgə 
bir Allah yoxdur. Mənəm Yer üzündəki həyat və səadətin ya-
radıcısı. Mənəm göylərin mənəvi varlığındakı qüvvət və iqtidarın 
məna və mahiyyəti. Mənəm Allah, Allah mənim özümdədir». 
Elxanın mübarizəsi islam dininin özünə qarşı deyil, dinlə 
pərdələnmiş gücə, zorakılığa qarşıdır. Diqqətlə yanaşıldıqda 
Aqşin Elxanı yox, Elxan Aqşini əsl dinə, ədalətə, düzlüyə, 
 - 320 -
həqiqətə dəvət edir. Elxana görə din əsl missiyasını əzənlərin 
yox, əzilənlərin tərəfində olarsa yerinə yetirə bilər. Aqşin 
aldanmışdır. Elxan isə dini ehkamlardan sui-istifadə edən, dini 
ideallarla manipulyasiya edən və öz qəsbkarlıq niyyətlərini 
dinlə ört-basdır etməyə çalışan qüvvələrin iç üzünü Aqşindən 
daha yaxşı görür: «Mən üzümə bir din qalxanı çəkib 
cahangirlərin cəlladlığını qəbul edə bilmərəm». 
Solmaz obrazının daşıdığı ideya yükü də kifayət qədər 
işıqlandırılmamışdır. Solmaza çox vaxt ancaq Elxanın sevgi 
prizmasından baxılır. Lakin müəllif Solmazı başqa bir ölçüdə, 
başqa coğrafi və dini məkanda da yenə sevgi prizmasından 
təqdim edir. «Söylə, müqəddəs odlar gəlini! Ulu Hürmüzdün 
paklıq və məsumluğunu təmsil edən gözəl Solmaz!». Bu baxış 
Solmazı məhz müqəddəs görmək istəyindən və Solmaza olan 
sevginin müqəddəslik duyğusu ilə, ülvi hisslərlə 
birləşdirilməsindən doğur! Sevginin ali mərtəbəsi – vəhdəti-
vücud məqamı! Cismani ehtivadan daha yüksək mənəvi ehtiva! 
Məcnun məhəbbəti, platonik məhəbbət, bütün maddi yüklərdən 
və duyğulardan azad olmuş, çəkisizlik şəraitində, ən yüksək 
məqamda ülviyyətə qovuşan pak bir ruh! Ruhani məhəbbət!  
Və burada Cabbarlı zərdüştilikdən, atəşpərəstlikdən ötə-
rək, bir az əvvəl vəsf etdiyi xürrəmiliyin tam əks qütbünə keçir 
və Elxanın dili ilə qətiyyətlə rədd etdiyi islamın yüksək fəlsəfi 
təzahürlərindən biri olan sufiliyi təlqin edir: «...Bütün alçaq 
cismani duyğuları atıb, ruhani bir yüksəkliyə vardığını, Ulu 
Hürmüzdün ülviyyətinə doğru yüksəlib onunla mənəvi bir vahid 
olaraq  uyunduğunu hiss edirsənmi?». Allaha qovuşmaq, 
onunla vəhdətdə olmaq sufiliyin, vəhdəti-vücud ideyasının 
məğzidir. Lakin Cabbarlıda bu ideya Hürmüzdün adı ilə 
birləşdirilir və atəşgahda baş verən bir hadisə islamın ali 
məramı kontekstinə salınır. Əsər boyu bir-birinə qarşı dayanan 
atəşpərəstlik və islam notları zildə bir-birini tamamlayır, eyni 
bir mahiyyətin müxtəlif təzahürləri kimi üzə çıxır. 
Təbii ki, belə yüksək fəlsəfi məqama yüksəlmiş bir şəxs 
üçün aşağı pilləyə, cismani həyat səviyyəsinə enərək mərasim-
ləşmiş, hadisələşmiş, mövhumatlaşmış din – daha artıq din 
deyil. Cabbarlının nə kimi bir dinin əleyhinə olduğu da bu 
məqamda aydınlaşır. Cabbarlı hadisələr səviyyəsinə enmiş, 
 - 321 -
siyasiləşmiş, sosiallaşmış, mərasimləşmiş və əslində mü-
qəddəsliyini, ülviyyətini itirmiş bütün «din»lərin əleyhinədir. 
Atəşgaha da «qarnı başından ağıllı çıxan» adamlar qulluq edir, 
uca mətləblərin sonu toyuq-cücəyə gəlib çıxır. İslamda da dinin 
ali ülvi məqsədi kölgədə qalır və onu əlində bayraq edənlər son 
nəticədə rəyasət, var-dövlət, eyş-işrət səviyyəsinə enirlər. Din 
adından çıxış edənlər bilərəkdən və ya özləri də anlamadan onu 
yerə endirir, ideal olanı maddi güclə qəbul etdirməyə çalışırlar. 
«İnsan naminə» insanlara əl qaldırılır.  
Xürrəmilik ideyaları heç olmazsa yalandan xilas olmağa, 
dünyanı maddi, lakin real istəklər əsasında qurmağa çağırır. 
Lakin bu real istəklər üzərində qurulmuş xoşbəxtlər ölkəsi də 
«fikri geniş fəzalarda uçan» Elxanın müqəddəs azadlıq idealına 
uyğun gəlmir və ən yaxşı halda onun bayağı bir kölgəsidir. 
İnsanlara hər cür sərbəstlik və istəklərə azadlıq verilmiş 
Xürrəmdə hamı eyni mərtəbədə, şəraitdə olduğu halda Elxan 
yenə də qəmgindir. Cabbarlı Xürrəmə nəinki bir ideal kimi 
baxmır, əksinə, hər cür ali hisslərdən, idealdan məhrum edilmiş, 
yenə də hadisələr girdabına düşmüş, maddi başlanğıca tabe 
etdirilmiş bir həyat kimi baxır. Belə nasiranə həyat Elxan üçün 
deyil. Böyük ideallar axtarışında olan Elxan belə ibtidai azadlıq 
şəraitində xoşbəxt ola bilməz. Müəllifin «xoşbəxtlər diyarına» 
həqiqi münasibətini bilmək üçün sadəcə bir az diqqətli olmaq 
lazımdır: «Hamı qatışıq çalıb-oynayır. Bütün səhnə 
başdolandırıcı bir hərəkət halqası içində qaynayır. Yalnız Elxan 
dərin və məsum baxışlarla qaynaşmaqda olan bu insan axınına 
baxıb, uzaq-uzaq yerləri düşünürmüş kimi dalğın oturur». Xür-
rəm diyarı xeyli dərəcədə Nizaminin «xoşbəxtlər ölkəsini» xa-
tırlatsa da, ondan ciddi surətdə fərqlənir. Belə ki, bu «xoşbəxtli-
yin» öz içərisində ona qarşı bir üsyan var. Elxan öz yaratdığı 
dünyanın naqisliyini duyur, bu mühit onu darıxdırır və yeni ax-
tarışlara sövq edir.            
 
* * * 
 
Əsrlər boyu fəlsəfinin ən önəmli problemləri sırasında 
duran pul və mənəviyyatın, ağıl və hissin, güc və tədbirin, riya 
və həqiqətin inam və şübhənin mübarizəsi və s. bu kimi 
 - 322 -
problemlər yeri gəldikcə məhz fəlsəfi müstəvidə işıqlandırılır və 
müəllifin bu məsələlərə olduqca orijinal və yaradıcı münasibəti 
üzə çıxır. Gənc Cabbarlıda «azad sevgi», «hissiyyat azadlığı» 
ideyaları, səadət yolu qarşısında ucaldılmış sosial və iqtisadi 
çəpərlərə, vaxtı keçmiş, daşlaşmış, qartlaşmış adət-ənənələrə 
qarşı üsyan mövqeyi spesifik bir xətt kimi keçir və müəllif bu 
məsələləri ön plana çəkmək üçün heç vaxt fürsəti əldən vermir. 
«Solğun çiçəklər»də də, «Nəsrəddin şah»da da, «Aydın»da da 
kobud güc (fiziki gücmü, pulun gücümü, vəzifədən, ictimai 
mövqedən, yaxud valideynlik hüququndan sui-istifadəmi – fərqi 
yoxdur) saf məhəbbətə qarşı çıxır və gəncləri əsl səadətdən 
məhrum edir. Lakin «Solğun çiçəklər»də ailə miqyasında üzə 
çıxan kobud güc «Nəsrəddin şah»da bir ölkənin başçısının 
xarakteri və bu ölkədəki siyasi recimlə, «Aydın»da, «Oqtay 
Eloğlu»da və «Od gəlini»ndə isə ictimai quruluşun mahiyyəti 
ilə bağlanır. «Od gəlini»ndə sosial ədalətsizliyə işğal və əsarət 
ideyası da əlavə olunur və burada həm də əsl dinə və dindən 
ictimai güc vasitəsi kimi istifadə edilməsinə münasibət ifadə 
olunur.   
«Nəsrəddin şah»da zülmün, rəzalətin mövcud siyasi 
recimin hadisələrlə zəngin bədii obrazı yaradılır. Neçə-neçə 
qətllər, neçə-neçə iradələrin zorlanması, neçə yurd-yuvanın 
yerlə yeksan edilməsi... Pyesdə mövcud sosial gerçəklik, zülm, 
sosial ədalətsizlik hadisələr səviyyəsində təsvir olunur. Burada 
hələ «Bəxtsiz cavan», «Müsibəti-Fəxrəddin», «Laçın yuvası» 
və s. bu qəbildən olan əsərlərlə ideya və üslub yaxınlığı vardır.  
Belə əsərlərdə şəxsi qəddarlıq kimi də anlaşıla biləcək 
hadisələr, insanların öldürülməsi, qızların zorla aparılması, 
kobud fiziki gücün konkret təzahürləri təsvir olunur. Burada 
ideyanın, mövqeyin, iradənin qəbul etdirilməsindən, daha çox 
kobud gücün təcavüzündən söhbət gedir. Burada hətta şah da 
bir dövlət başçısı olmaqdan öncə bir fiziki şəxs kimi, öz fərdi 
istəkləri ilə hadisələrə qatılır. İntiqam da son həddə məhz 
şəxsdən qisas alınması ilə, fiziki güclə, hadisə ilə həyata 
keçirilir. Burada hələ pis insanlar və yaxşı insanlar bölgüsü 
vardır. Hadisələr insanın daxilində deyil, insanlar arasında baş 
verir. «Aydın»da isə proseslər daha çox dərəcədə insanların 
qəlbində və düşüncələrində gedir. Və bu ideyalar sosial həyatın 
 - 323 -
ziddiyyətləri ilə bilavasitə bağlıdır. Burada ölüm də qətl yox, in-
tihar yolu ilə həyata keçir. İnsanlar bilavasitə fiziki təcavüz 
nəticəsində, zalımların xəncərindən və ya gülləsindən deyil, 
mənəvi aləmə təcavüzün nəticəsi olaraq həlak olurlar. Azadlıq 
idealı da insanların təkcə öz evi, öz mülkü, öz kəndi miqyasında 
– maddi-sosial müstəvidə deyil, öz istəkləri, öz arzuları, öz 
düşüncələri miqyasında, daha çox mənəvi-sosial müstəvidə 
təqdim olunur.          
«Din və azadlıq», «adət-ənənə və azadlıq», «ictimai mü-
hit və azadlıq» problemləri Cabbarlının müxtəlif əsərlərində 
müxtəlif kontekstlərdə üzə çıxır. «Aydın»da oxuyuruq: 
«Dühalar düşməni, zəkalar, iradələr qatili adət!»; «Öz varlığını 
göstərmək istəyənlər heç bir adətə, qanuna boyun əy-
məməlidirlər». «Məni ancaq arzularım idarə edir...» «İnsan arzu 
uğrunda heç bir şey qarşısında durmamalıdır. Budur mənim 
prinsipim»...      
F.Nitsşenin öz şah əsərini nəyə görə Zərdüştün adı ilə 
bağladığını anlamaq üçün çox uzağa getməyə ehtiyac yoxdur. 
Bu əlaqənin kökləri «Aydın»da və «Od gəlini»ndə çox gözəl 
açılır. Mütləq azadlığa can atan insan bütün buxovları qırmaq, 
bütün qadağaları ləğv etmək, öz əməllərini ancaq şəxsi 
istəklərinə uyğun qurmaq əzmi göstərir. Lakin, əlbəttə, bu 
mümkün deyil. Bu, vəhşi azadlıqdır. Müasir insan isə vəh-
şilərdən məhz öz istəyini, instinktlərini, nəfsini buxovlamaq, 
dinin, əxlaqın, adət-ənənənin və nəhayət, intellektin və hüququn 
tələblərinə uyğunlaşdırmaqla fərqlənir. İnsan buna məcburmu 
olur? Yoxsa insan öz xoşu iləmi öz qarşısında çəpərlər çəkir? 
Əlbəttə, mütləq azadlığın mümkün süzlüyünü, həyatı 
nəfsə tabe etdirməyin yüksəklik əlaməti olmadığını Cabbarlı 
çox gözəl bilirdi. Bəs bu paradoks necə izah olunmalıdır? Necə 
ola bilərdi ki, bütün əsərlərində var-dövlət hərisliyinə, meş-
şanlığa, cismani hissiyyata, şəhvətə qarşı kəskin mövqe tutan, 
insanlığın ali mənasını, ali hissləri tərənnüm edən Cabbarlı 
adət-ənənəyə, dinə qarşı meydan oxusun?! 
Baş qəhrəmanı «İnsan arzusu uğrunda heç bir şey qar-
şısında durmamalıdır», – deyən yazıçı arzunu ancaq sadəcə is-
tək, nəfs mənasındamı başa düşürdü? 
Burada Cabbarlı ənənəvi Şərq fəlsəfəsinin hüdudlarından 
 - 324 -
kənara çıxır. İstər-istəməz belə bir sual yaranır. Arzuların bu-
xovlanmasına, boğulmasına yönəldilmiş Şərq tərbiyəsinə qarşı 
üsyan edərkən Cəfər Cabbarlı ifrat Qərb təlimi olan freydizmin 
təsiri altına düşmürmü?  Lakin maraqlı da burasıdır ki, 
Cabbarlının müasiri olan Z.Freydin və onun təliminin o vaxt 
Azərbaycanda məlum olması ehtimalı çox azdır. Real olanı 
budur ki, Cabbarlı bu ideyaları Freyddən asılı olmadan irəli 
sürür. Və sadəcə problemi qoymaqla kifayətlənməyib, bir 
addım da irəli gedir. Burada söhbət arzunun özünün hansı 
səviyyədə olmasından, ictimai rəyin, əxlaqın, adətin xeyrinə 
nəfsin boğulmasından yox, nəfslə sağlam fikir arasındakı, nəfslə 
ictimai şüur arasındakı ziddiyyətin aradan götürülməsindən 
gedir. Bir tərəfdən nəfs özü də tərbiyə oluna bilər. Və yüksək 
insanın nəfsi, istəyi, arzusu da yüksək ola bilər. Digər tərəfdən 
də, insan artıq bu cür formalaşıbsa və onun istəkləri artıq 
müəyyənləşibsə təkcə bu istəklərin məhdudlaşdırılması deyil, 
qarşı tərəfin də (adət, əxlaq və s.) müəyyən güzəştlərə getməsi 
müzakirə obyektinə çevrilə bilər. 
Cəmiyyət insanı düzgün tərbiyə etməlidir. Onun hissləri 
də, nəfsi də, arzusu da hələ lap uşaqlıqdan, ilkin yetkinlik 
dövründən hansısa ictimai ideala adekvat surətdə formalaşır. 
Lakin istəklə ictimai tələb arasında fərq varsa nəyə görə gərək 
ancaq birinci ikinciyə güzəştə getsin? Məgər ən ali məqsəd 
insanın xoşbəxtliyi deyilmi? Və xoşbəxtlik istəklərin 
reallaşmasından başqa özgə necə başa düşülə bilər? 
Məhz problemin dərinliyinə getməsindəndir ki, Cabbarlı 
ancaq sosial normaları, artıq qərarlaşmış ictimai mühiti və onun 
mənəvi prinsiplərini müdafiə etmək mövqeyində dayanıb 
qalmır, insanın aliliyi, məhz insanın son məqsəd olması 
mövqeyindən çıxış edərək cəmiyyətin insan qarşısında qoyduğu 
bütün buxovları təftiş edir, onlara yenidən, Yeni Dövrün 
səviyyəsindən baxır. 
Çox vaxt yazıçı müəyyən obrazların dili ilə öz şəxsi möv-
qeyini, hadisələrə simpatiyasını büruzə verir. Başqa obrazlarda 
isə onun antipatiyası, qəbul etmədiyi və tənqidi münasibət 
bəslədiyi cəhətlər əks etdirilir. Dünya yaxşıların və pislərin 
dünyasına bölünür. Və oxucu müəllifin şəxsi mövqeyini, yazıçı 
şəxsiyyətini, təbii ki, yaxşıların dünyasında axtarır. Böyük 
 - 325 -
sənətkarlarda isə obrazlar bütün daxili rəngarəngliyi və 
təbəddülatları ilə, yaxşı və pis, üstün və naqis cəhətləri ilə 
birlikdə təqdim olunur. İdeal müsbət və mütləq mənfi insanlar 
gerçəklikdə rast gəlmədiyindən və real insanlar çox vaxt 
sinkretik səciyyə daşıdığından real həyat mənzərələri və canlı 
obrazlar yaradan realistik ədəbiyyat həmişə idealizasiyadan 
qaçmağa çalışır. Cabbarlının əsərləri də son dərəcə həyati və 
realdır. Lakin burada məhz Cabbarlı üçün spesifik olan və 
dünya ədəbiyyatında çox nadir hallarda rast gəlinən bir metod 
diqqəti cəlb edir. Müsbət bir cəhətin idealizasiyası, mütləqləşdi-
rilməsi və bəzən ifrata çatdırılması ilk yaxınlaşmada məhz 
müsbət kimi görünən bir hadisənin çatışmayan, naqis cəhətləri-
nin üzə çıxmasına səbəb olur. Burada söhbət hər-hansı bir 
hadisədə, obrazda müsbət cəhətlə yanaşı mənfi cəhətin də 
qələmə alınmasından, üzə çıxarılmasından deyil, məhz müsbət 
cəhətin özünün mənfiliklərindən gedir. Müsbət və mənfinin, 
yaxşı və pisin eyni bir sistemin, toplumun müxtəlif tərkib 
hissələri, elementləri  kimi yanaşı mövcudluğunda qeyri-adi heç 
nə yoxdur. Bu, həyatın öz dialektikasıdır. Bu, hər bir tamın 
əslində mürəkkəb daxili quruluşa malik olmasından irəli gəlir. 
Əsl sənət də, əsl ədəbiyyat da, təbii ki, həyatın dialektikasını 
ehtiva etməlidir. Cabbarlı sənəti üçün bu adi bir haldır. Lakin 
bizim vurğuladığımız cəhət, Cabbarlını bir sənətkar kimi 
fərqləndirən və yüksəkliklərə qaldıran cəhət dialektikanın da ən 
ali bədii təcəssümüdür. Çünki burada tamın tərkibcə və keyfiy-
yətcə ikiləşməsindən deyil, eyni keyfiyyətin ölçü müstəvisində 
(daha doğrusu, bu müstəvidən, ölçü hüdudundan kənara 
çıxdıqda) ikiləşməsindən və hətta öz əksliyinə çevrilməsindən 
söhbət gedir. 
«Od gəlini»ndə Elxan din əleyhinə, adət-ənənə əleyhinə o 
dərəcədə məntiqli, o dərəcədə kəskin və pafoslu danışır ki, 
oxucu az qala onun tərəfinə keçir və onun simasında az qala 
müəllifin özünün dayandığını zənn edir. Lakin diqqətlə 
yanaşıldıqda dinsizlik, ənənəsizlik və ifrat azadlığın da iç üzü 
görünmüş olur. Kapital dünyasına meydan oxuyan Aydın da, 
səhnə dekorasiyası arxasında həyat həqiqətləri arayan Oqtay 
Eloğlu da, geriliyin, cəhalətin səbəbini çadrada axtaran Gülüş 
və Sevil də, marş sədaları altında köhnə dünyaya qarşı yürüş 
 - 326 -
edən Almaz da ifrata varanda öz əksliyinə çevrilir və diqqətli 
oxucu həyatın naqisliklərini təkcə qarşı tərəfdə deyil, həm də 
üsyançı tərəfin özündə görə bilir. 
«Sevil» Cabbarlının ədəbi tənqiddə mübahisə doğurma-
yan və birmənalı izahı olan əsərlərindən sayılır. Qadın azadlığı 
ideyası həmişə mütərəqqi ideya olub və bu gün də belədir. 
Lakin Cabbarlının nə üçünsə kölgədə qalmış kiçicik bir əsərini 
– «Hürriyyəti-nisvan» şeirini oxuyarkən hətta «Sevil»ə də 
yenidən, daxili dialektik incəliklər prizmasından baxmaq 
zərurəti ortaya çıxır. Bununla biz heç də Cabbarlının haradasa 
arxa planda çadra nostalcisində olduğunu demək istəmirik. 
Lakin bir şey aydındır; tərəqqiyə mane olan heç də çadra 
deyilmiş, onun köklərinin daha dərində axtarılmalı olduğunu 
Cabbarlı artıq dərk etmişdi. 
Hətta «Sevil»in özündə axırıncı səhnədə «Tumanım qısa, 
dabanım dikdir» deyən Sevilin simasında tərəqqini çadranın 
atılması ilə bağlayanların peşmançılığını görürük. Sevil qalib 
nəzərlərlə Edilyadan da o tərəfə getmək iqtidarında olduğuna 
işarə edərkən Cabbarlı əyri (çevrəvi) yolun yenidən başlanğıca 
gətirə biləcəyini yada salır. Zavallı Balaş indi Sevilin ayaqları 
altına düşür. Lakin öz səhvlərini anlayıb əvvəlki təmiz, saf, 
səmimi Sevilə qayıtmaq həsrəti iləmi, yoxsa Moskvada kurs 
keçənin Fransada kurs keçənə nisbətən «üstünlüyünü» anladığı 
üçünmü?  
Təəssüf ki, Sevil dəyişir, lakin Balaş dəyişmir, yenə də 
zavallı olaraq qalır. Əsərdə arxa planı görən və ya görməyə 
çalışan oxucu sonluqda Balaşın da başqalaşmasını və bəlkə də 
«get, daha sən o Sevil deyilsən» deməsini gözləyir. Lakin 
təəssüf ki, Balaş hadisə müstəvisində dəyişərək indi daha Edil-
yanı deyil, Sevili seçsə də, mahiyyət müstəvisində yenə 
dəyişməz qalır. 
Hadisələrin yox, ideyaların inkişaf yolunu izləyən oxucu 
qadınların taleyindəki bu inqilab (məhz inqilab!) fonunda 
kişilərin və kişiliyin taleyi barədə cavabsız suallarla birgə qalır. 
Bizcə, əsərin ən böyük məziyyəti də ön plandakı cavablarla ya-
naşı, arxa plandakı suallardır.   
C.Cabbarlı yaşadığı dövrdə baş verən ictimai prosesləri 
sadəcə təsvir etmir, onların məğzini, fəlsəfi mahiyyətini önə 
 - 327 -
çəkirdi. Qaldırılan fəlsəfi problemlər obrazlı ifadə ilə «pər-
dələnsə» də, fəlsəfi qayə göz qabağındadır. İmumiyyətlə, sovet 
dövründə marksizm qəliblərinə sığmayan yaradıcı fəlsəfi fikrin 
yeganə ifadə yolu ədəbiyyatdan və sənətdən keçirdi. Məhz buna 
görə də sovet dövründə milli-fəlsəfi fikir tariximizin 
öyrənilməsi ədəbiyyatın fəlsəfi təhlilindən keçir. Təsadüfi 
deyildir ki, bu dövrün filosofları da peşəkar fəlsəfə 
mütəxəssisləri yox, böyük yazıçı-mütəfəkkirlər idi. Söhbət ilk 
növbədə Caviddən və Cabbarlıdan gedir. Onların müqayisəli 
təhlili əslində bütövlükdə həmin dövrün başlıca ideya 
istiqamətlərini bir müstəviyə gətirmək, ictimai məfkurənin 
bütöv mənzərəsini yaratmaq cəhdidir.  
 
 
 
 
 
 
 
 
 
 
 
 
 
 
 
 
 
 
 
 
C.CABBARLI VƏ J.-P. SARTR 
 
Sartr heç də F.Dostoyevski kimi həyatın qaranlıq guşə-
lərini işıqlandırmaq məqsədini qarşıya qoymur. Onun «Ürək 
bulantısı» M.Qorkinin «Həyatın dibində» əsərini də xatırlatmır. 
 - 328 -
                                                          
F.Dostoyevski də, M.Qorki də həyatın rəngarəngliyi və 
mürəkkəbliyi kontekstində qaranlığa girirlər. J.-P.Sartr da isə 
qaranlıq həyatın təməlində, mahiyyətindədir. Həqiqi varlığa, 
mövcudluğun iç üzünə yaxınlaşdıqca, dünyanın əsl siması, 
əslində simasızlığı, eybəcərliyi üzə çıxır. Bu, əslində eybəcərlik 
də deyil. Bu, görüntülərin arxasında «həqiqi varlığın» rəngsiz, 
ruhsuz, sifətsiz, qorxunc bir təzahürünün vahiməsi, insanın 
psixi halının hər hansı bir dayanıqlı, sabit, formadan məhrum 
olan, amma hər halda mövcud olan bir kabusun təsiri ilə 
dəyişilməsinə adekvatdır.  
J.-P.Sartrın «həqiqi varlıq» axtarışı və bu görüntülərdən 
fərqli və qorxunc olması haqqındakı təsəvvürləri daha çox 
dərəcədə Oqtay Eloğlunun mühakiməsini xatırladır: «Fəqət o, 
göründüyü kimi deyildir. Təbiət qurnaz baqqallar kimi bizi 
aldadır. Sən onu olduğu kimi, həqiqəti görmək istəyirmisən? 
Gedək məzarlığa, istədiyin bir gözəli sənə göstərim. Bilirsənmi 
nədir? Bir yığın ət, bir yığın sümük! Hətta o da deyil, bir ovuc 
su, bir yığın duz, torpaq, kül! Nəhayət, gözəgörünməz müxtəlif 
qazlar, bəlkə də bir heç…».1 Cəfər Cabbarlıda ictimai mühitin 
eybəcərliyi problemi ilə ümumiyyətlə varlığın simasızlığı 
məsələsi əvvəlcə qarışıq halda üzə çıxır, yəni Oqtayı filosof 
edən, onu əsl həqiqət və ümumiyyətlə varlıq axtarışına sövq 
edən əvvəlcə ictimai həyatdakı haqsızlıqlar və insanın zəifliyi, 
təslimçiliyi olur. Məsələnin etik və sosial aspektləri, sosial 
ədalətsizlik, haqsızlığa qarşı üsyan Cabbarlının bütün 
əsərlərinin leytmotividir. Həm də təkcə C.Cabbarlı 
yaradıcılığında yox, ümumən ədəbiyyatda əsas ideya 
xətlərindən biridir. (Yəqin ona görədir ki, «Oqtay Eloğlu»dakı 
fəlsəfi kontekst ədəbi tənqidçilər tərəfindən çox vaxt 
«mövcudluq səviyyəsinə qalxmış saxtalıq» (Asif Əfəndiyev) 
kimi, sosial-etik müstəvidə dəyərləndirilir. Əslində isə Oqtayın 
axtarışları ontoloji müstəvidədir.) Oqtay Eloğlunu fərqləndirən 
müəllifin etik və sosial aspektdən ontoloji müstəviyə keçməsi, 
«mövcudluq», «varlıq» problemini önə çəkməsidir: «Yəni sən 
doğurdan da varsan? Tanımaq üçün varlığını mənə göstər. 
Görünən hər şey var demək deyildir». Beləliklə, Cabbarlı 
1 Cəfər Cabbarlı. Seçilmiş əsərləri, B., «Çaşıoğlu», 2004, səh. 243. 
 - 329 -
görüntü ilə varlıq arasındakı təzada müraciət edir. Həm də 
maraqlı burasıdır ki, Oqtayın məntiqinə görə əsl həqiqət ancaq 
varlıq ola bilər. Görüntü həqiqətin olsa-olsa surəti, kölgəsi ola 
bilər. «Bəlkə sən bir kölgəsən? Bəlkə güzgülərdəki şəkillərdən 
birisən? Sənin həqiqət olduğuna bir sübut varmı?» Sartrın 
qəhrəmanı da varlıq axtarır. Lakin o, çılpaq varlıqda ancaq 
eybəcərlik görür. Cabbarlı üçün isə həqiqət istənilən halda 
gözəldir, gözəllik həqiqətdir: «Daşdır, qoy daş görünsün. 
Neyçin gizlədirsiniz? O, çirkin də olsa həqiqət olduğu üçün 
gözəldir».              
Cabbarlı ilə Sartr arasında, Oqtayın atəşin nifrəti, çılğın 
etirazı ilə Rokantenin qaranlıq düşüncələri arasında nə qədər 
bənzəyiş olsa da, onların eyni bir fəlsəfi mövzuya: varlıq və 
heçlik probleminə müraciəti və hətta bu problemi təhlil edərkən 
işlətdikləri ifadələrin belə olmazın dərəcədə yaxın olması heç də 
dünyagörüşlərin və fəlsəfi baxışların eyniyyətinə dəlalət etmir. 
Oqtayın qəlbi işıqlıdır. O, öz qəlbindəki həqiqət idealından çıxış 
edir. Rokanten isə qaranlıq və cansıxıcı bir həyat yaşayır. 
Baxmayaraq ki, Oqtay da, Rokanten də öz varlıq axtarışında 
heç də ürəkaçmayan, əksinə, ürək bulandıran, rəngsiz, parıltısız, 
çırpaq bir mövcudata gəlib çatıblar. Lakin əsas fərq ondan 
ibarətdir ki, Oqtay heç olmasa bir dəfə işığı görmüşdür və 
həyatda, reallıqda olmayan bu işığı öz qəlbində yaşadır. Oqtay 
işıqda durub, qaranlığa baxır. Rokanten isə qaranlıqdan 
qaranlığa baxır.                  
Cəmiyyətin naqisliyi, daha yaxşı cəmiyyət arzusu və 
ümidi doğura bilər. Amma naqislik varlığın öz təbiətindədirsə, 
onda insan ümidini tamamən itirir və yaşamağın mənası qalmır. 
Oqtay Eloğlunun Firəngizə qəsd etməsi məhz bu hissiyyatın, 
«həqiqi ölümü yalançı həyatdan üstün tutmaq» fəlsəfəsinin 
təsiri ilə baş verir. Daha doğrusu, Oqtay əslində Firəngizi bu 
yalan dünyasından azad edir. Hadisələr  dünyasında qətl kimi 
görünən bu addım Oqtayın həqiqət dünyasında xilaskarlıq 
missiyasından başqa bir şey deyildir. Sartrın qəhrəmanı da eyni 
ilə belə düşünür: «Mən dumanlı şəkildə düşündüm ki, bu heç 
nəyə yaramayan mövcudatdan heç olmasa birini silmək üçün 
 - 330 -
                                                          
həyatla hesabı çürütmək lazımdır».1  
Maraqlıdır ki, Sartrın qəhrəmanı Rokanten də, eynən 
Oqtay kimi insan bədəninə sümükdən, ətdən, qandan və s. 
ibarət olan sadəcə bir cəsət kimi baxır. Və intihardan sonra 
onların bu bağçanı zibilləyəcəyi və burada artıq bir şey kimi 
görünəcəyi haqqında düşünür.2 Müqayisənin təfərrüatına varsaq 
görərik ki, Cabbarlının qəhrəmanı mövcudatın əsasında duran 
varlığa doğru daha bir addım atmışdır. «Bir yığın ət, bir yığın 
sümük»dən sonra Oqtay  «hətta o da deyil, bir ovuc su, bir yığın 
duz, torpaq, kül», – deməklə bədənin də öz növbəsində 
torpaqdan, sudan yarandığını nəzərə çarpdırır.  
Kimsə deyə bilər ki, bu haqda fikirlər hələ Fales, Empe-
dokl dövründən var idi. Lakin Sartr fəlsəfəsinin (həm də 
Cabbarlı fəlsəfəsinin) özəlliyi bundan ibarətdir ki, onlar bu abs-
traksiyanı fəlsəfi traktatdan insanın gündəlik həyatına gətirir və 
görüntünün arxasında varlığı təsəvvür etməyə çalışırlar. Və bu 
zaman həyat çox cansıxıcı və dözülməz olur. Lakin nə qədər 
dözülməz, ürək bulandıran olsa da – həyatın özü, iç üzü elə bu 
imiş. Rokanteni keçirdiyi hissin necəliyi yox, həqiqi mənası 
daha çox maraqlandırır: «Mən artıq məqsədə çatdım, nəyi ki, 
bilmək istəyirdim artıq bilirəm, yanvardan başlayaraq məndə 
baş verənlərin hamısını mən artıq anladım. Ürək bulantısı 
keçmədi və çətin ki, tezliklə keçsin, amma mən ondan daha 
əziyyət çəkmirəm, – bu, xəstəlik deyil, hansı isə keçici hal 
deyil, bu, mən özüməm».3  Və bunu dərk etdikdən sonra 
şeylərin bər-bəzəyi varlığa uyğun gəlməyən aldadıcı görünüşlər 
insanı əsəbləşdirir və şeylər ona sanki bir «dekorasiya kimi 
görünür». Bu «laklanmış», pardaqlanmış görüntülər atıldıqda, 
«örtüklər götürüldükdə» şeylərin rəngarəngliyi itir, yerdə 
varlığın nizamsız, eybəcər, çılpaq mənzərəsi qalır.4 (Bu ifadələr 
necə də tanışdır, lakin biz onları Oqtay Eloğlunun səhnədəki 
monoloqundan yox, Sartr qəhrəmanının düşüncələrindən iqtibas 
gətiririk və oxucularımızın nəzərinə çatdırırıq ki, Sartrın bu 
1 Ж.-П.Сартр. Тошнота, М., 1994, стр. 138. 
2 Yenə orada. 
3 Yenə orada, səh. 136. 
4 Yenə orada. 
 - 331 -
                                                          
dünyaca məşhur «Bulantı» romanı 1938-ci ildə, «Oqtay Eloğlu» 
səhnəyə çıxdıqdan xeyli sonra işıq üzü görmüşdür.).  
Maraqlıdır ki, Sartr «Milçəklər» pyesinə də Elektranın 
dilindən analoji monoloq daxil edir. Bu dəfə hədəf Yupiterin 
heykəlidir. Elektranın gözlədiyi adam qılıncını çıxarıb, bu möh-
təşəm Yupiteri iki yerə böləcək və hamı görəcək ki, əslində bu 
bir odun imiş. Bəli, ölülərin Allahı bəyaz bir ağac kötüyü imiş. 
Sonra Yupiterlə danışırmış kimi üzünü ona tutaraq deyir: « 
Üzündəki dəhşət və qan – ancaq bir boyaq imiş, elə deyilmi?.. 
Sən gözəl bilirsən ki, tiyənin zərbəsi səni iki yerə ayıracaq, 
amma heç bir damla qanın da çıxmayacaq».1 Elektra da  
Rokanten kimi, Oqtay kimi saxtakarlığa nifrətini gizlətmir və 
yalançı görüntü arxasında həqiqi varlığı axtarır.  
Cabbarlı yaradıcılığında bədii-fəlsəfi fikrin vüsəti qəh-
rəmanı cari həyatın, çağdaş ictimai mühitin görünən prob-
lemlərindən daha dərin qatlara aparır və təzahürlə mahiyyət, 
görüntü ilə varlıq, aldanışla həqiqət arasında ziddiyyətlərin həll 
yolu axtarılır. Oqtay görüntülərin, fenomenlərin həqiqi varlıqla, 
ekzistensiya ilə qarşılaşmasında ikinciyə üstünlük verir. 
Pərdələr nə qədər gözəl görünsə də və onun arxasındakı divar 
nə qədər çılpaq və cansıxıcı olsa da, həqiqi varlıq birinci yox, 
ikincidir.  
«Hər şey göründüyü kimi deyil, olduğu kimi görünsün»2, 
– mövqeyi əslində Husserl və Sartr fenomenologiyasında 
fenomenin şeyə adekvatlığı problemi ilə səsləşir. Düzdür, Qərb 
filosofları şeyi, varlığı məhz görüntülər silsiləsi kimi təqdim 
etməkdə həmrəydilər, lakin Husserl fenomeni, görüntünü önə 
çəkir və ondan o yana hansı isə fərqli bir varlığın 
mövcudluğunu qəbul etmir. Sartr isə varlıq axtarışında daha 
israrlıdır və maraqlıdır ki, bu axtarışlarda o, hansı isə başqa 
yolla deyil, məhz Oqtayın yolu ilə gedir. Bu yol isə qaranlığa 
aparır: «Süni işıqlara lüzum yox! Dünya qaranlıqdır, qoy 
qaranlıq görünsün. Qaldır bu güzgüləri, qoy bu şaşqın 
bəşəriyyət bir dəfə də olsa həqiqəti görsün, görsün ki, o bir 
1 Жан-Полъ Сартр, Алъбер Камю. Две грани экзистенциализ-
ма. М., 2001, стр.20.  
2 Cəfər Cabbarlı, səh. 257. 
 - 332 -
                                                          
heçdir».1  
Burada «heç», «heçlik» kateqoriyası əsla təsadüfi işlən-
məmişdir. Cabbarlının qəhramanı əsərin finalında açıq-aşkar 
ontoloji kontekstə keçir və nəyin «varlıq», nəyin «heçlik» 
olduğunu aydınlaşdırmağa çalışır. Bu məsələdə Oqtay 
materializmi inkar edir, maddi mövcudluğun hər cür təzahü-
rünün yalan, onun arxasında duran varlığın isə qorxunc bir qa-
ranlıq olduğunu bəyan edir. Həqiqi var olan insanın gerçək 
mənəvi yaşantıları, onun ideya dünyasında mövcud olanlardır. 
Burada Oqtay hələ eksiztensializmin bir fəlsəfi təlim kimi 
yaranmadığı bir dövrdə açıq-aşkar bir eksiztensialist mövqe 
nümayiş etdirir. Həm də ilk baxışda Sartrda olduğu kimi ateist 
bir ekzistensializm: «Sən özün də bir heçsən, yaratdıqların da! 
Bacarmırsan yaratma, yaradırsan yaşat! Sən yaratdığın Firəngiz 
indi yoxdur, fəqət mən yaratdığım Firəngiz əbədidir! Onu kimsə 
öldürməz, o solmaz, qocalmaz, usandırmaz, getdikcə 
gözəlləşər!».2 Burada hissi obrazın əbədiyyəti və həqiqi varlıq 
olması fikri önə çəkilir. «Mən səni hiss edirəmsə, fikrimdə, 
duyğumda, şüurumda necə qalırsansa, sənin ikinci (əslində 
birinci) varlığın odur». Bu fikir Sartrın Eqo-nun həqiqi mövcud-
luğunun təmini üçün onun başqa bir Eqo-nun diqqət mərkəzinə 
çəkilməsinin, şüuruna daxil olmasının vacibliyi şərtini yada 
salır. Hər bir Mən həm də başqalarının Mən-ində yaşayır. Heç 
bir başqa Mən-də yaşamayan Mən-in varlığından danışmaq 
mümkün deyil. O ancaq cismən mövcuddur ki, bu cismani möv-
cudluq da müvəqqəti və keçicidir.  
Əlbəttə, Oqtay Eloğlu da Sartr kimi Allaha münasibətdə 
ədalətsizdir. Çünki Firəngizin nəinki cismini, bədənini, nəinki 
onun artıq dövrana güzəştə getmiş, kiçilmiş Mən-ini, həm də 
onun ilkin pak, məsum Mən-ini və bu Mən-in Oqtayın qəlbində 
məskən salmış əbədi həyatını Allahın iradəsindən kənarda 
təsəvvür etmək əslində dinin təhrif olunmasıdır. Bəli, Oqtayın 
qədəm qoyduğu «həqiqi varlıq» dünyası da Sartrın 
qəhrəmanlarının dünyası qədər qaranlıqdır, çünki ilahi işıqla 
təmasdan məhrumdur. 
1 Yenə orada, səh. 257-258.  
2 Yenə orada, səh.258. 
 - 333 -
                                                          
Lakin Cabbarlının qəhrəmanı mahiyyəti etibarilə bir Şərq 
insanıdır; o, ruhu bədəndən üstün tutur. Bədən maddi dünyanın 
ictimai və təbii mühitin iştirakçısı olmaqla həqiqi böyük 
varlığın, əbədi ruhun müqabilində cılız və miskindir. 
Əbədiyyətə qovuşmaq istəyən ülvi, ruhani məna kəsb etmək 
istəyən insan bədəndən və onun istəklərindən imtina etməlidir. 
Mənsur Həllac da həqiqi dünyaya, əbədiyyətə qovuşmaq üçün 
öz bədənindən tez xilas olmağa çalışır, insanlardan onu 
öldürmələrini xahiş edir. Lakin Oqtayın Firəngiz üçün 
hazırladığı aqibət heç də təkcə bununla bağlı deyildir ki, onun 
həqiqətə daha çox adekvat olan mükəmməl obrazı Qərb 
səltənətində qərar tutduğundan bədəninin cismani dünyada 
mövcudluğu önəmini itirir. Oqtay Firəngizi həyatın 
riyakarlığından xilas etməklə əslində onu çirkabdan azad etmiş 
olur. Təsadüfi deyildir ki, F.Nitsşe insanı çirkli axın hesab 
edirdi. Ancaq dəniz olanlar bu çirkab axınını udsa da, özü çirkli 
olmur. Bu mənada dəniz olmaq isə adi insanın yox, ancaq 
fövqəlinsanın nəsibidir.1 
Dəniz olub çirkabı udmaq, yoxsa dağ çayı olub çirkabı 
yuyub aparmaq və başqalarını da təmizləmək əzmi ilə axıb 
keçmək!?   
F.Nitsşe «Zaratustra belə demişdir» əsərində yazır: «Nə 
vaxtsa ruh bədənə nifrətlə baxır: onda bu nifrətdən daha yüksək 
heç nə yox idi, – o, bədəni ac, arıq və idbar görmək istəyir. O, 
bədəndən və yerdən aralanmaq, qaçmaq istəyir. Amma əslində 
ruhun özü daha ac, arıq və idbardır. Və qəddarlıq onun nəsibi 
idi».2  
Göründüyü kimi, F.Nitsşe Cabbarlıdan fərqli olaraq təkcə 
bədənin, heyvani nəfsin, ictimai mühitin eybəcərliyindən deyil, 
həm də ruhun, zəkanın miskinliyindən, eybəcərliyindən danışır. 
«Mənim zəkam nədən ibarətdir? O biliklərə bir şir öz şikarını 
əldə edən kimimi yiyələnir? O, kasadlıq və çirkab, özündən 
miskin bir razılıqdır!».3 Eyni fikri Nitsşe səadət, xeyirxahlıq 
1 Ф.Ницше. Сочинения в двух томах. Т. 2., М., 1998, стр. 9.       
2 Ф.Ницше.  Так говорил Заратустра // Сочинения, том 2, М., 
1998, стр. 8-9.  
3 Yenə orada, səh. 9.  
 - 334 -
                                                          
haqqında da söyləyir. Adi insanın nəsibi yazıqlıq, miskinlikdir. 
Bunların fövqündə durmaq üçün fövqəlinsan olmaq lazımdır. 
Bu mənada Nitsşe insanı heyvanla fövqəlinsan arasında tarım 
çəkilmiş bir körpüyə bənzədir. İnsan özlüyündə məqsəd deyil, 
o, ancaq bir körpüdür, keçiddir və özünün məhvidir. Bu 
körpüdən keçənlər həlak olurlar. Onları ona görə sevmək olar 
ki, bu tərəfə nifrət edərək o biri sahilin həsrətini çəkirlər.1 
Beləliklə, Nitsşe miskin və naqis insanın qaranlıq həyatını 
işıqlandıracaq mənbəyi görə bilməsə də, onun bu işığa doğru 
can atmasından, «fövqəlinsan» idealından bəhs edir. «Allah 
ölmüşdür» deyən Nitsşe fövqəlinsan simasında yeni Allah 
axtarışına çıxır.  
Sartr yaradıcılığında da Nitsşenin açıq-aşkar təsiri duyul-
maqdadır. Lakin Sartrın ateizmi də mütləq deyil. O, da «işıq» 
axtarmaq məcburiyyətindədir.  
Sartra görə, insan mövcudluğun bulanıq mənasızlığına 
atılmışdır; bununla belə ancaq bu mənasız mənfi dünyada 
azadlığa nail olmaq, hər hansı bir asılılıqdan xilas olmaq müm-
kündür. Sartr fəlsəfəsini təhlil edən Artur Uyubşer bu 
kontekstdə yazır ki, «insanın özü üçün varlığı» «özündə 
şeylərin varlığına» qarşı dayanır və onları heçlik ayırır… İn-
sanın mövcudluğu inkarçı məxsusiləşmə yolu ilə varlığın ağu-
şundan ayrılır və sərbəst seçim sayəsində varlığı (Dasein) 
müəyyən varlığa (Sosein) çevirir.2  
Varlığın bu iki forması, səviyyəsi ilk dəfə Haydegger 
tərəfindən fərqləndirilmişdir. İnsan varlığı dərk etməyə çalışar-
kən və ya varlıqla hər hansı bir təması zamanı burada «insanın 
iştirakı» amili ortaya çıxır. Bununla yanaşı «varlığın özünü», 
başqa sözlə «özündə varlığı» da fərqli bir mahiyyət kimi nəzərə 
almaq lazım gəlir. Bütün çətinliklər də «insanın iştirakını», 
transendental və psixi eqo-nu, hər hansı bir subyektiv amili 
çıxdıqdan sonra «varlığın özü», bizim üçün qaranlıq olan bir 
şey haqqında danışarkən ortaya çıxır. Haydegger yazır ki, 
iştirak varlığa necə isə aid olduqda və həmişə aid olubsa 
1 Yenə orada, səh. 10. 
2 А. Хюбшер. Мыслители нашего времени. М.,1994, стр.210. 
 - 335 -
                                                          
varlığın özünü biz ekzistensiya adlandırırıq.1  
 
Özünü dərk etmək, özünü tanımaq, həyatını öz me-
yarlarına uyğun şəkildə qurmaq heç də bütün insanlara qismət 
olmur. Neçə-neçə insan bu dünyada həyat sürüb, başqaları ilə 
ünsiyyətdə olub, başqalarını tanıyıb, onlarla iş birliyi qurub, 
amma bir dəfə də olsun özü ilə görüşmək, özünü tanımaq və öz 
seçimi ilə nə isə bir iş görmək şansı olmayıb. Daha doğrusu, bu 
şans bəlkə də olub, amma o bu şansdan istifadə etmək cəsarətini 
özündə tapmayıb. Sartra görə, insan varsa, deməli, o azaddır. 
Lakin bütün insanlar vardırlarmı? Görünür, daha dəqiq olsun 
deyə, bu fikri belə demək olardı: – Ancaq azad olan insanlar 
vardırlar. Bəs azad olmayanlar? Bu suala Oqtay Eloğlu kimi, 
Sartrın da qəhrəmanları «onlar bir heçdir», – deyə cavab 
verərdilər.  
İnsan bu dünyaya nə kimi bir missiya ilə gəlmişdir? O 
özünün məhz hansı sahələrdə daha böyük potensial imkanlara 
malik olduğunu necə bilə bilər. Ailə, yaşadığı mühit, cəmiyyət, 
hakim ideologiya, prioritet dəyərlər sistemi və s., – bir tərəfdən, 
təsadüflər də digər tərəfdən, insanın özündən soruşmadan, onun 
qanında, canında olanları bilmədən onun həyatını müəyyən 
edir… Başqalarının qurduğu, kənardan idarə olunan bir həyat.  
Lakin bu dünyaya azad olmaq üçün gələnlər günlərin bir 
günündə hamıdan və hər şeydən, hər hansı bir kənar təsirdən 
uzaqlaşmaq, təkləşmək, özü ilə qalmaq istəyir. Öz qəlbinin 
səsini dinləyir, içindən gələn arzu və istəklərə qulaq asır. Amma 
mühitlə həmahəng böyümüş insana özü yad görünür və əvvəlcə 
içində yatan bu yad Mən-i özü kimi qəbul etmək istəmir.   
İnsan ikiləşir. Hissi təcrübənin, ictimai normaların, əx-
laqi-mənəvi dəyərlər sisteminin təsiri ilə insanın elə bil ki, 
ikinci Mən-i formalaşır. Lakin Sartr birinci Mən-in, ikinci Mən-
ə hər hansı bir güzəştə getməsinin tərəfdarı deyildir. O, nəinki 
hüquqi və ya əxlaqi dəyərlərin, hətta «vicdan» kimi insan 
simasına yaxın olan mənəvi meyarın da kənar təsirlə, sosial 
amillərin iştirakı ilə formalaşdığını əsas gətirərək onu azadlığı 
məhdudlaşdıran amillər sırasına daxil edir. Professor Fərman 
1 Мартин Хайдеггер. Бытие и время. М., 1997, стр. 12.  
 - 336 -
                                                          
İsmayılov Sartrın dünyagörüşündə bu məqamı önə çəkərək 
yazır: «Sartr inanır ki, sözün klassik mənasında əxlaq, vicdan 
insana kənardan – sososiallıqdan, başqalarından gəlir. Buna 
görə də əxlaqa və vicdana uyğun həyat, əslində özünü özgələrin 
Mən-ə qəbul etdirdiyi normalar və prinsiplər əsasında istehsal 
etmək deməkdir. Bu isə öz növbəsində mənim həyatımın, 
varlığımın özgələri tərəfindən müəyyənləşdirilməsidir. Buradan 
belə nəticə çıxarırdı ki, guya vicdan – fərdiliyin itirilməsi, 
azadlıq və sərbəst iradənin boğulması deməkdir».1          
Əlbəttə, bu məsələdə hər şey «vicdan» anlayışının necə 
başa düşülməsindən asılıdır. Ancaq kənar təsirlə formalaşmış 
olan vicdan insan Mən-inə nəzərən özgə, yad sayıla bilər. Sartr 
da məsələyə məhz bu cür yanaşır. Lakin sual olunur ki, bəs 
insanın özünün, Mən-in meyarları nəyin əsasında formalaşır? 
Azadlıq iddiası yaxşıdır, lakin azad seçim üçün ilkin platforma, 
meyarlar sistemi tələb olunur. Biz Mən-in irəlicədən, ilahi 
qüdrət tərəfindən proqramlaşdırılmasını, onun genetik olaraq 
hansı isə prioritet meyarlara malik olduğunu, öz missiyasına 
uyğun yaşamaq hüququnu qəbul etsək, bu amilləri kənar 
təsirlərə qarşı qoya bilərik. Amma Sartr bunları da qəbul etmir. 
O əslində Mən-in qeyri-müəyyənliyindən çıxış edir və buna 
görə də vicdanın da, ancaq kənar amil kimi yox, həm də insanın 
genetik-mənəvi bir keyfiyyəti kimi qəbul oluna bilməsini istisna 
edir.            
«İnsanın özü ilə görüşü» bir problem kimi müxtəlif 
aspektlərdə baxıla bilər. Filosofların böyük əksəriyyəti antro-
poloji dualizmdən çıxış edir və insanın fizioloji və mənəvi-psixi 
mahiyyətlərini bir-birini tamamlayan iki müstəqil başlanğıc 
kimi götürürlər. Lakin fərqli yanaşmalar da mövcuddur. 
Materialistlər şüurun (nəfsin) funksiyalarını da təbiətin bir 
davamı kimi, maddi proseslərin nəticəsi kimi izah etməyə 
çalışırlar. Platon isə insan dedikdə, ancaq onun ruhunu (nəfsini) 
nəzərdə tutur. Bədən ruha yaddır, o kölgələr dünyasına 
məxsusdur. Təsəvvüf fəlsəfəsi də buna yaxın mövqedən çıxış 
edir və insanı onun mənəvi aləmi kimi qəbul edir. Ona görə də 
1 Fərman İsmayılov. XX əsr Qərb fəlsəfəsi tarixi, II cild, B., 
«Təhsil», 2000, səh.538. F 
 - 337 -
bütün məqsəd bu Mən-in kamilləşməsindən, onun təməlində 
duran ilahi başlanğıca yaxınlaşmasından ibarətdir.  
Lakin insanın zehni fəaliyyəti ilk növbədə xarici aləmi, 
hadisələr dünyasını öyrənməyə yönəlmişdir. Daha doğrusu, 
bəşər sivilizasiyasının təməlində duran elmi fəaliyyətin istiqa-
məti insandan hissi dünyaya doğrudur. Elm inkişaf etdikcə 
insan daha çox dərəcədə bu cismani dünyanın zənginliklərinə 
doğru gedir. Və getdikcə özündən uzaqlaşdığının fərqinə 
varmır. Hələ elm yükünü çiynində daşımayan, daha çox obrazlı 
düşünən insanın özü ilə görüşü bəlkə də bir o dərəcədə çətin 
deyil. Müasir insan isə elmin qanadlarında özündən çox 
uzaqlaşmışdır. İndi özünə qayıtmaq üçün, iç aləminə baş vura 
bilmək üçün insan cismani dünya ilə bağlı əldə etdiyi biliklərin 
yükündən azad olmalı, yüngülləşməlidir.   
Təsadüfi deyildir ki, sufilər də həqiqəti əldə etmək üçün 
hissi biliklərdən azad olmağın zəruriliyini qeyd edirdilər. İç 
dünyasına gözün açılması üçün əvvəlcə kənara baxan gözlər 
yumulmalıdır.  
Sartra görə, hər bir insan azaddır və istədiyi vaxt öz 
sonrakı həyat yolunu yenidən seçmək imkanına malikdir. Bu 
cür azadlığı təsəvvür etmək üçün o, teatr səhnəsində aktyorun 
azad seçimi ilə müqayisə edir. Hansı əsərdə oynadığını 
bilməyən və sucetin davamını öz fəhmi və iradəsi ilə müəyyən 
edən, hər an hadisələri öz istədiyi kimi yönəldən aktyorun 
azadlığı. 
Qabaqcadan planlaşdırılmış bir həyat. Suceti, təhkiyəsi 
bəlli olan bir roman. Artıq bir dəfə baxılmış film. Sonuncunun 
əvvəlcədən bəlli olması.  
Oxuduğu əsəri bir də oxuyan, baxdığı filmə bir də baxan, 
qəhrəmanın taleyinə acıyan, lakin onu dəyişmək iqtidarında 
olmayan passiv tamaşaçı. Və özünü qəhəramanın yerində 
təsəvvür edən, öz xəyal dünyasında əsərin yüz cür fərqli 
davamını təsəvvür edən bir az fəal tamaşaçı. 
Əsəri ilk dəfə oxuyan, filmə ilk dəfə baxan və sonrakı 
gedişatı bilməyən, onu böyük intizarla izləyən tamaşaçı sadəcə 
bir tamaşaçı olmayıb, həm də müəyyən mənada bu hadisələrin 
iştirakçısıdır. Çünki burada tamaşaçı sucetin vaqeə olduğu 
zaman müstəvisinə köçmüşdür və baş verən hadisələrin 
 - 338 -
bilavasitə, canlı şahididir. O imkanla gerçəklik arasında 
dayanmışdır. Nəyin necə gerçəkləşəcəyini ancaq fikrində, 
xəyalında yaradır, amma həm də ondan asılı olmayan ger-
çəkləşmə prosesinin şahidi olur. Əsəri ilk dəfə oxuyan adam, 
filmə ilk dəfə baxan adam təkcə yazıçının, müəllifin qurduğu 
bir həyatın passiv iştirakçısı olmayıb, özü də qurur, yaradır və 
əsərdəki qəhrəmanlarla birgə öz hiss aləmində real bir həyat 
yaşayır. Əsəri artıq oxumuş, filmə artıq baxmış adam, nə 
olacağını qabaqcadan bilən adam isə yaradıcı münasibətdən, 
imkanların sərbəst impravizasiya şansından məhrumdur. O bu 
həyatın içində ola bilmir, ona ancaq kənardan baxır. Çünki 
burada baş verən hadisələr başqa zaman müstəvisindədir. Onlar 
artıq olub keçmişdir. Bu olub keçənlər insanı hiddətləndirə 
bilər, təəssüfləndirə bilər, amma heyrətləndirə bilməz, onun 
yaradıcı təxəyyülünü hərəkətə gətirə bilməz.  
Filmə ikinci dəfə baxan adam və yaşadığı həyatı ikinci 
dəfə yaşamalı olan adam. Keçilmiş yolları bir də keçən adam. 
Üçüncü dəfə, dördüncü dəfə… Bu yol getdikcə daha çox 
darıxdırıcı olur. Lakin insan ümidini itirmir. Haçansa 
hadisələrin fərqli cərəyan edəcəyini düşünür. Çünki o real həyat 
yaşayır. Artıq yazılıb bitmiş bir roman, çəkilib qurtarmış bir 
film yox, hələ davam edən və iştirakçısı olduğun bir həyat.  
Aktyor səhnədə dramaturqun yazdıqlarını deməyə məh-
kumdur. Amma Sartrın aktyoru birdən ayılıb özünü real 
həyatda, canlı bir insan kimi dərk edir və proseslərin bundan 
sonrakı gedişatını öz bildiyi kimi, öz istəyinə uyğun yönəltməyə 
çalışır. Hadisələrin sonrakı gedişatının məsuliyyətini də öz 
üzərinə götürür. Lakin ya dini nöqteyi-nəzərə, ya da Şekspir 
versiyasına uyğun olaraq real həyat özü də bir teatrdırsa və 
onun ssenarisi qabaqcadan yazılıbsa, insan nə dərəcədə azad 
sayıla bilər? Şekspir versiyasında söhbət «alın yazısı»ndan 
deyil, insanların riyakarlığından gedir. Yəni insanlar özlərini 
bilərəkdən həqiqətdə olduqları kimi deyil, başqa cür aparırlar. 
Sartra görə isə insan özünü necə aparırsa, real əməlləri nədən 
ibarətdirsə, özü də elə odur. Yəni riyakarlıq edib guya 
başqalarını aldatmaq istəyən insan, əslində sadəcə özünü 
aldatmış olur. Dini nöqteyi-nəzəri, tale və qisməti isə Sartr 
ümumiyyətlə qəbul etmir. Qabaqcadan heç nə müəyyənləşdirilə 
 - 339 -
                                                          
bilməz; insan sonrakı fəaliyyəti üçün tam azaddır və hər bir 
anda seçimi özü edir (daha doğrusu, etməlidir). Bu baxımdan, 
teatrda deyil, həyatın özündə başqalarının ssenarisi ilə yaşayan 
insanlar da nə vaxtsa ayılıb heç olmazsa bundan sonrakı 
həyatlarını azad yaşamaq qərarına gələ bilərlər. Lakin elə bil nə 
vaxtsa belə bir fəlsəfi yanaşmanın irəli sürüləcəyini sezən Artur 
Şopenhauer bunun mümkünsüzlüyünü yazırdı: «… Hər kəs 
özünü aprior olaraq hətta hər bir fəaliyyətində tam azad hesab 
edir və düşünür ki, hər dəqiqə başqasına çevrilə biləcək 
dərəcədə yeni həyat tərzi başlaya bilər. Amma nə qədər 
təəccüblü olsa da aposterior olaraq, təcrübədə məlum olur ki, o 
heç də azad deyil və zərurətə tabedir; bütün plan və 
düşüncələrinə baxmayaraq, o, öz hərəkətlərini dəyişmir və 
əvvəldən həyatının axırına qədər özünün bəyənmədiyi 
xarakterdən çıxış etməyə məcburdur. Elə bil ki, üzərinə 
götürdüyü rolu axıra qədər oynamalı olur (kursiv mənimdir – 
S.X.)».1 
Tamamilə mümkündür ki, A.Şopenhauerin bu mövqeyi 
J.P.-Sartra məlum idi, lakin Sartr öz mövqeyini şərh edərkən 
Şopenhauerə münasibət bildirmir və ya buna ehtiyac duymur. 
Biz isə duyuruq. Çünki bütün problem elə məhz bu məqamın 
düzgün anlaşılmasından ibarətdir. Digər tərəfdən bu problem, 
dini konteksdə də ortaya çıxır: Allah insanları, onların 
fəaliyyətini yönəltmək imkanına malikdirsə və ya onların həyatı 
qabaqcadan müəyyənləşibsə, hər bir şəxs öz əməlləri üçün nə 
dərəcədə məsuliyyət daşıyır? Bu sualın açıq qalması və ya 
birmənalı cavablandırılmaması çox vaxt islam dininə əsas 
iradlardan biri kimi göstərilir. Məsələn, Sorbonna 
Universitetinin professoru Dominik Sordel yazır: «Birinci 
mübahisəli məsələ «qədər» («alın yazısı») və iradə azadlığı 
probleminə aiddir; bu məsələ Məhəmmədin hədislərində də açıq 
qalmışdır. İnsan ilahi iradəyə (qədər) qarşı heç nə edə bilməz. 
Lakin digər tərəfdən, insandan gördüyü işlərə görə sorğu 
sorulur. İlahi hökmranlıq və insan məsuliyyəti bir-birinə ziddir 
və birgə nəzərdən keçirilə bilməz. Və Quran bu iki həqiqəti 
1 А.Шопенгауэр. Избранные произведение. М., Просвещение. 
1992, стр. 42. 
 - 340 -
                                                          
necə ortaq məxrəcə gətirməyin, barışdırmağın yolunu 
göstərmir».1  
Bu problem üzrə İslam alimləri arasında da həmişə böyük 
mübahisələr olmuşdur. Mutazilitlərin mövqeyini müdafiə edən 
Əl-Aşari ilahi volintarizmə haqq qazandırır, insan azadlığına 
xüsusi önəm vermir. Al-Maturidi (X əsr) və onun ardıcılları isə 
insan azadlığını hüdudsuz hesab edirdilər.2  
Lakin dünyada baş verən hadisələrin irəlicədən Allah 
tərəfindən müəyyənləşdirilməsi heç də hər bir hadisənin hər 
dəfə bütün təfərruatı ilə məlum olması kimi başa düşülə bilməz. 
Yəni Qurani-Kərimdəki ideyalar əslində dünyada bir 
qanunauyğunluq olduğuna işarədir. Heç nə təsadüfi deyildir, hər 
şey dünyanın əsasında duran mükəmməl bir ideyanın 
təcəssümündən ibarətdir. Lakin ideya hadisələri yox, mahiyyəti 
ifadə edir. Yəni qabaqcadan müəyyən edilən mahiyyətlər 
arasındakı münasibətlərdir və bu münasibətlər məhz  müəyyən 
zəruri prinsiplər əsasında qurulmuşdur. Təzahürlər isə müxtəlif 
ola bilər. Bu baxımdan yanaşdıqda, nəinki insana, hətta cansız 
aləmdə, təbiətdə baş verən hadisələrə də müəyyən sərbəstlik 
dərəcəsi şamil edilə bilər. İnsanın öz həyatına və digər 
hadisələrə müdaxiləsi də məhz təbiətə verilmiş bu sərbəstlik 
dərəcəsi çərçivəsində mümkündür.        
J.-P.Sartr ateist olduğuna görə, o, insanın sərbəstlik 
dərəcəsini və deməli, həm də məsuliyyətini sonsuza qədər 
artırır. Azad insan dünyadakı bütün münasibətlərin əsasıdır. Hər 
bir insanın azadlığı da, əslində başqası tərəfindən açılır. Başqası 
olmasa insanın azadlığı gizli qalmış olar.  
Varlığa məna verən də insandır. İnsanla təmasda olmayan 
hər hansı bir şeyin mənasından danışmaq olmaz. Hər hansı bir 
insan da başqa insanla münasibətdə məna kəsb edir.  
Bir insanın təbii varlığının ancaq başqa bir insanın şüuru 
müstəvisində məna kəsb etməsi fikri də ondan irəli gəlir ki, 
Sartr ilahi başlanğıcı qəbul etmədiyindən tərəf-müqabil kimi, 
həm qiymət, həm də məna verən kimi, yenə də insanı (bu dəfə 
başqa bir insanı) götürmək məcburiyyətindədir. Dini 
1  Доминик Сурдель. Ислам. М., АСТ, 2004, стр. 47. 
2 Yenə orada, səh. 50. 
 - 341 -
                                                          
ekzistensializmin nümayəndəsi olan Orteqa-i-Qasset isə həyatın 
mənasını başqa bir insanın şüuruna daxil olmaqda yox, həqiqi 
reallığa – ilahi fövqəl reallığa qatılmaqda görür.1 Orteqa-i-
Qasset insanın həyatını, yaşamasını dini hissdən mədəniyyətlə, 
«ikinci təbiətlə» vasitələnmiş reallığa keçid kontekstində 
araşdıraraq belə qənaətə gəlir ki, insan özünü gələcəyə atılmış 
vəziyyətdə hiss edir.2 Onun yeganə real dayağı keçmişdir. 
Gələcək qarşısında qorxu hissi Sartr fəlsəfəsinə də xasdır. Lakin 
Sartr bunu azadlığın nəticəsi kimi izah edir. Belə ki, gələcəyi 
müəyyənləşdirmək missiyası hər bir insanın özünə xasdır.     
1 Хосе Ортега-и-Гассет. Избранные труды. М., «Весь мир», 
1997, стр. 328.      
2  Yenə orada, səh. 323.  
 - 342 -
 
 
 
 
 
 
 
 
 
EKZİSTENSİONALİZM, YOXSA 
FENOMENOLOJİ ANTROPOLOGİYA? 
 
Sartr fəlsəfəsi şüurun ontologiyası sayıla bilər. Sartr 
müasiri Haydeggerdən fərqli olaraq öz varlıq fəlsəfəsini insan 
şüuru üzərində qurur. Haydeggerin «dünyada varlıq» anlayışını 
Sartr «insan reallığı» anlayışı ilə əvəz edir. Bu baxımdan Sartr 
fəlsəfəsi əslində antropologiyadır. Fransız filosofu M.Düfrenin 
qeyd etdiyi kimi, elmin hegemonluğu şəraitində fəlsəfənin 
ağırlıq mərkəzi yerini tədricən kosmologiyadan antropologiyaya 
doğru dəyişir. Elmin «mən»sizləşmiş dünya modelinə alternativ 
olaraq və ya balans yaratmaq üçün fəlsəfədə «mən» önə çəkilir.  
Molla Nəsrəddindən soruşurlar dünyanın mərkəzi hara-
dır? O, tərəddüd etmədən cavab verir ki, mən haradayamsa, – 
oradır. Buna çox vaxt adi bir məzhəkə kimi baxırlar. Amma 
Molla əslində min illərin böyük bir hikmətini ifadə edir. Ondan 
əvvəlmi, yoxsa sonramı yunan filosofu Protaqor da «dünyanın 
mərkəzində insan dayanır», «hər şeyin meyarı insandır», – 
deyirdi. Mənsur Həllac da, Nəsimi də haqqı haradasa başqa 
yerdə yox, insanın özündə axtarırdı. Həqiqət sorağı ilə bütün 
dünyanı gəzib dolaşan insanlar, nəhayət, onun elə özlərində, 
mənəvi varlıqlarında olduğunu anlayırdılar. Daha doğrusu, 
anlayanlar anlayırdı.  
Dünya bir zülmətdir, onu işıqlandıra bilən məşəl insan 
şüurundadır. Şüurun «diqqətindən» kənarda heç nə yoxdur. 
Daha doğrusu, insan şüuru ilə işıqlanan, canlanan dünya – 
varlıq, şüurun hənirtisindən, «diqqətindən» kənarda qalan 
 - 343 -
dünya isə heçlikdir. Yalnız insan dünyaya məna verir. Var olan, 
həqiqi varlıq olan, həqiqəti işıqlandıran, üzə çıxaran – insan 
özüdür. Həqiqi varlığın, həqiqət dünyasının açarı insanın 
əllərində, daha doğrusu şüurundadır.  
Şərqdən başı çıxanlar bütün bu deyilənlərin bir Şərq 
fəlsəfəsi olduğuna heç bir şübhə etməzlər. Xüsusən bir azər-
baycanlı üçün bu fikirlər çox tanışdır; Zərdüştdən başlamış 
işraqilik fəlsəfəsinədək, Ş.Sührəvərdidən başlamış ən-əl-həqq 
fəlsəfəsinə, hürufiliyə, Nəsimiyə, Füzuliyədək – hamısı dünyanı 
təxminən bu çalarda: insan meyarı ilə, insan qəlbinin işığında, 
haqqa çatmış insanın özünütəsdiq əzmində axtarmışlar. Əlbəttə, 
anlayışlar, yaxınlaşmalar arasında bənzəyiş aldadıcı da ola bilər, 
lakin ruh – Şərq ruhudur. Əslində yuxarıda ifadə etdiyimiz 
mövqe bir Şərq mütəfəkkirinə deyil, XX əsrin görkəmli fransız 
filosofu Jan-Pol Sartra aiddir. Biz buraya ancaq «işıq» və 
«qaranlıq» anlayışlarını əlavə etmişik. Çünki ancaq terminləri 
ortaq məxrəcə gətirəndə eyniyyət üzə çıxır.  
Bununla belə, Jan-Pol Sartrın şərqliliyi yarımçıqdır. Şərq-
də dünya modeli heç də həmişə bir insanın subyektiv yaşantıları 
ilə məhdudlaşdırılmır. Şərqdə işıq ancaq insan qəlbində, fərdi 
şüurda yanmır. Minlərlə, milyonlarla fərdi məşəllərin nur aldığı, 
alovlandığı mütləq bir işıq mənbəyi də vardır. Bütün nurların 
əsasında Nur əl-Ənvər dayanır.  
Bir tərəfdən şərqli kimi görünən Sartr, digər tərəfdən, 
ifrat Qərb mövqeyindən çıxış edir və bir çox məsələlərdə 
marksizmə yaxın mövqe tuturdu. Bu baxımdan, onun dünya fi-
losofları arasında yeri iki əks qütb, harada isə Nəsimi ilə Marks 
arasında axtarıla bilər. Onu Şərqdən uzaqlaşdıran əsas cəhət isə 
ateist olması idi. F.Nitşsenin təsiri altında Sartr, elə bil ki, 
«Allah öldükdən» sonrakı dünyanı araşdırmağa çalışırdı.  
Əslində Sartr təlimində ateizm qondarma bir əlavədir. 
«İdealist ateizm» özü bir absurddur. Sadəlövh realizm, 
maddiyyatın kortəbii etirafı səviyyəsindən uzaqlaşaraq ruhla 
işıqlanmayan, qəlbin hənirtisi ilə canlanmayan, hər hansı bir 
şeyin həqiqi varlığına sadəlövh inam səviyyəsindən yüksəkdə 
duran bir şəxs materialist ola bilmədiyi kimi, ateist də ola bil-
məz. Sartr təlimi mahiyyəti etibarilə Şərq ruhundan yoğrulmuş 
və ancaq bundan sonra Nitsşe qəlibinə salınmışdır. İşıq gəlməli 
 - 344 -
olan bacalar süni yolla qapadılmışdır. 
Dünyanı Allah ideyasından, onun təsirindən kənarda, 
ancaq insan zəkasının işığında araşdırmaq istəyən təbiətşünas 
alimlər deizm mövqeyindən çıxış etməyə üstünlük vermişlər. 
Yəni onlar dünyanın Allah tərəfindən yaradıldığını qəbul 
etməklə yanaşı, artıq yaradılmış və fəaliyyətdə olan dünyada 
Allahın iştirakını istisna etmiş, öz mövqelərini ancaq insan 
idrakının fəallıq dairəsi ilə məhdudlaşdırmışlar. Hələ Husserl 
fenomendən kənarda nə varsa hamısını təmizləməklə 
(fenomenoloji reduksiya) şüurdan kənarda mövcud olan 
şeylərlə yanaşı, Tanrını da mötərizə xaricinə çıxarır. Bu mənada 
Husserl və Sartrın təlimi də deistlərin mövqeyinə yaxındır. 
Sadəcə olaraq eyni bir model müxtəlif üslublarda təqdim 
olunur. «Dünyanı yaradıb kənarda duran Allah» modeli əvəzinə 
«Allahın ölümündən» sonrakı dünya modeli irəli sürülür. Bu – 
zahiri fərq olub, əslində pafosun müxtəlif dərəcələrindən irəli 
gəlir. Sartr fəlsəfəsinin əsas səciyyəsi isə məhz ruhun (nəfsin) 
önə çəkilməsi, insan qəlbinin, şüurun prioritetliyi, şüurdan 
kənarda, daha doğrusu, şüurun diqqətinə cəlb olunmaqdan 
kənarda olanların  varlığından danışmağın qeyri-mümkünlüyü, 
hər şeyin ancaq şüurla təmasda canlanması, var olması ilə 
müəyyənləşir. 
Sartr özü öz təlimini və müasiri olan bir çox başqa 
filosofların, məsələn, Haydeggerin, Yaspersin, Marselin və s. 
təlimlərini ekzistensionalizm adlandırmışdır. Düzdür, həmin 
filosofların çoxu buna etiraz edərək özlərinin ekzistensionalist 
olmadıqlarını bəyan etmişlər, lakin Sartrın qoyduğu bu ad 
vətəndaşlıq hüququ qazanmış və həmin filosoflar fəlsəfə 
tarixinə öz istəklərinin ziddinə olaraq, ekzistensionalist kimi 
daxil olmuşlar. «Ekzistensiya» – latın dilində mövcudluq de-
məkdir. Lakin XX əsrin bu böyük filosofları eyni bir cərəyana 
daxil edilmək üçün həqiqətən bir-birindən çox fərqlənirlər. Belə 
ki, əsas məsələ «mövcudluğu» kimin necə başa düşməsində, 
məhz nəyin mövcudluğunun və nə dərəcədə önə 
çəkilməsindədir.   
Jan-Pol Sartrın fəlsəfəsi Husserl fenomenologiyası üzə-
rində qurulmuşdur ki, onun da mərkəzində «şüurun inten-
siallığı» ideyası dayanıb. Lakin Sartr bu məsələdə dayanmaq-
 - 345 -
                                                          
dan daha çox onu başqa müstəviyə keçirir. Belə ki, burada əsas 
məqsəd hər hansı bir predmetin seyri zamanı əldə olunan fikri 
obraz – fenomenlə o predmetin özü arasında, yaxud fenomenlə 
varlıq arasında münasibəti aydınlaşdırmaqdan daha çox, insanın 
özünün başqa insanlar tərəfindən seyr obyektinə çevrilməsi, 
yəni onun özünün də bir fenomen kimi nəzərdən keçirilməsidir. 
R.Dekart varlığın əsas şərti kimi düşüncəni götürür, «düşünü-
rəmsə, – demək mövcudam» prinsipindən çıxış edirdi. 
E.Husserlin fenomenologiyası da bu prinsipdən başlanır. Və 
düşüncə prosesində element rolunu fenomenlər oynayır. J.-
P.Sartr bu tezislərdən çıxış etməklə yanaşı, insanın hər hansı bir 
predmeti seyr etməsi zamanı yaranan duyğu və qavrayışları da 
tədqiqat predmetinə çevirir və bir tərəfdən hissi  obrazla fikri 
obraz, digər tərəfdən də, hissi obrazla predmet arasında 
münasibətləri araşdırır. Təsadüfi deyildir ki, onun əsas tədqiqat 
mövzularından biri təxəyyülün fenomenologiyasıdır. Təxəyyül 
isə qavrayışların obyektindən asılı olmadan, müstəqil şəkildə 
canlandırılması sayəsində mümkün olur. 
J.-P.Sartr ardıcıl fenomenoloji reduksiya yolu ilə hər 
şeyin lap əvvəlinə gedib çıxmağa çalışır. Onun fikrinə görə, 
transendental şüurdan əvvəl gələn, onu şərtləndirən nə isə gös-
tərmək mümkün deyildir. O, spontandır, daim özünü realizə 
edir. «Şüurlu həyatımızın hər bir anı bizə heçlikdən bir 
yaradıcılıq açır; yeni baxış yox, yeni mövcudluq».1 Bəli, Sartr 
heçlikdən yaranışın təməlini şüurun özündə axtarır. Lakin 
transendental şüur bu «yaradıcılığa» necə, nəyin səyəsində 
başlaya bilir? Onu «fərdin həyat fəallığının» generatoru» 
saymaqla Sartr öz işini bitmiş hesab edə bilərmi? Yoxsa 
transendental şüur bir «perpetium mobile» imiş? Bu qeyri 
müəyyən və daimi enerci mənbəyini transendental şüura pər-
çimlədikdən sonra Sartr bütün seçim imkanlarını, mütləq 
azadlığı və deməli, həm də bütün məsuliyyəti insan şüurunun 
üzərinə qoyur. Həm də insanın təkcə Qavrayışın məzmunu bir 
şeydir, insanın nəyi isə duyarkən, qavrayarkən keçirdiyi hisslər, 
yaşantılar, onun emosional vəziyyəti – başqa bir şey. Məhz bu 
fərqi ifadə etmək üçün Sartr transendental şüurun subyekti (Je) 
1 Yenə orada.  
 - 346 -
                                                          
ilə psixi vəziyyətlərin, keyfiyyət hallarının vəhdətini ifadə edən 
«Mən»-i (moi) ayırmağa çalışır: «(Je), - bu fəaliyyətin vəhdətini 
ifadə edən «Mən»-dir, «moi» – vəziyyətlərin və keyfiyətlərin 
vəhdəti olan Məndir. Beləliklə, subyektin psixi «Mən»-i (moi) 
də o biri «Mən» kimi, xarici dünyanın bir sakininə çevrilir».1 
İngilis dilində isə bu iki «Mən» «I» və «me» kimi fərqləndirilir. 
Bizim dildə «me» (ing.) və «moi» -nin (fr.) qarşılığı «mənə» və 
«məni» və s.-dir. Lakin köklər eyni olduğundan, fəal «mən»-lə 
təsirə məruz qalan «mən»-i sözlə fərqləndirmək çətindir. 
Bununla belə «mənə belə gəlir», «məni qəzəbləndirdilər» və 
sair bu kimi cümlələrdə transendental Məndən deyil, psixi 
məndən söhbət getdiyi aydın olur. Ancaq adlıq halda «mən», 
daha doğrusu, hallanmayan, hansı isə halı bildirməyən «mən» 
ilk fəal başlanğıc kimi götürülə bilər. Rus tədqiqatçısı 
L.İ.Filippov Sartrın «Mənin transendensiyası» əsərini  təhlil 
edərək yazır ki, Sartr transendental mən anlayışına Dekartın 
düşünən substansiyasının radikal fenomenoloji reduksiyası 
sayəsində gəlmişdi. Nəticədə «Sartra görə, transendental şüur – 
spontan, avtonom, qeyri-reflektiv şüurdur, refleksiyaya nəzərən 
ilkindir və bilavasitə aşkar olması ilə səciyyələnir. O məhz 
azadlığın təcəssümüdür. Sartrın dediyi kimi, «heç nə şüura təsir 
edə bilməz, çünki o özü-özünün mənbəyidir».2 Cözünün 
törətdikləri işlərə görə yox, həyatda baş verən bütün hadisələrə 
görə məsuliyyət fərdi şüurun, hər bir fərdin üzərinə düşür. Bəli, 
bütün mövcudatın təməlində dayanan, bütün baş verənlər üçün 
də məsuliyyət daşımalıdır. İnsanın bu dərəcədə 
şərəfləndirilməsi (insan şüurunun mövcudluğun təməli kimi 
götürülməsi) və eyni zamanda bu dərəcədə ağır bir məsuliyətin 
altında qoyulmasına səbəb nədir? Nəyə görə Sartr transendental 
şüurun həm iradi, həm də energetik baxımdan başqa bir 
təməldən, mənbədən qidalandığını qəbul etmir? Düzdür, Sartr 
şüurun hələ düşüncəyə və refleksiyayaqədərki mərhələsindən 
danışır, şüurlu fəaliyyətin məhz ondan «nurlandığını», 
1 Sartr J.-P. La transendance de l’Ego. Paris, 1965, p. 37  
2 Sartr J.-P. La transendance de l’Ego, p. 79. Бах: Л.И. Филип-
пов. Философская антропология Жан-Поля Сартра. М., «Наука», 
1977, стр.28.  
 - 347 -
işıqlandığını qəbul etməyə məcbur olur. Bununla belə, daha bir 
addım ataraq, bu kontekstdə açıq-aşkar tələb olunan Allah 
ideyasını «yadına sala bilmir». Görünür, əvvəlcədən aprior 
şəkildə qəbul etdiyi «Allah ölmüşdür» mövqeyi buna mane 
olur. Lakin istənilən halda, hətta onun özü həqiqətən ateist olsa 
belə, fəlsəfəsi Allah ideyasına gətirib çıxarır. Transendental 
şüurun həm mənbəyi, həm də onun özündən asılı olmadan 
məhdudlaşdırıcısı kimi sonsuz, mütləq ilahi başlanğıc qəbul 
edildikdə Sartr fəlsəfəsi də yeni, fərqli müstəviyə keçir. 
(Düzdür, bu fəlsəfə daha artıq Sartr fəlsəfəsi olmaya-
caq… Amma Sartr təlimi şüur fəaliyyəti kimi mühüm bir sahə-
nin incə elmi-fəlsəfi təhlil nümunəsi kimi onun strukturuna 
daxil ola bilər.) 
Sartr psixi «Mən»lə transendental məni fərqləndirməklə 
də kifayətlənmir və kənar şüurun, digər «Mən»-in nəzərləri 
altına düşən, başqası tərəfindən seyr edilən və duyulan insanın 
vəziyyətini təhlil etməyə çalışır.  
İnsan nə zaman öz varlığını daha çox hiss edir? Düşü-
nərkən, yoxsa duyarkən? R.Dekart «düşünürəmsə, deməli va-
ram» deyirdi. Amma bir Şərq filosofu «duyuramsa, sevirəmsə – 
deməli varam» demişdir.   
Yaxud başqa bir sual: – sənin varlığın sən özün düşü-
nərkən, yoxsa başqasının düşüncə obyektinə çevrilərkən daha 
real olur? (Husserl fenomenologiyası ancaq fenomenlərin hə-
qiqi varlığını qəbul etdiyindən daha çox ikinci tezisi qəbul 
etməli deyilmi?). Yaxud sevənmi daha çox realdır, sevilənmi? 
Kimsə səni sevirsə bu sənin mövcudluğun üçün bir qarantiya 
deyilmi? Bəs heç kimin sevmədiyi, heç kimin haqqında düşün-
mədiyi, heç kimin nəzərində olmayan bir insanın varlığını təmin 
edən nədir? O, hətta düşünürsə, yeyib-içirsə, hərəkətdədirsə – 
bunlar onun varlığı üçün yetərlidirmi?  
Fəlsəfədə ənənəvi olaraq belə bir fikir üstünlük təşkil 
etmişdir ki, hər hansı bir şeyin həqiqi varlığı təzahürlərdə yox, 
mahiyyətdə axtarılmalıdır. Fəlsəfənin məqsədi hadisələr, 
görüntülər, kölgələr dünyasından – fani dünyadan fərqli olaraq, 
dəyişməz, əbədi ideyalar, mahiyyətlər dünyasını üzə çıxarmaq, 
öyrənməkdir. Görüntülər bizi ancaq aldadır, həqiqi varlıqdan, 
həqiqətdən uzaqlaşdırır. Həqiqətə çatmaq, onu əldə etmək üçün 
 - 348 -
cari təzahürlərdən, görüntülərdən abstarksiya olunaraq onların 
arxasında, harada isə dərin qatda «gizlənən» mahiyyəti üzə 
çıxarmaq lazımdır. Lakin sual olunur ki, görüntülər, hadisələr 
aldadıcıdırsa həqiqətə gedən yol nədən başlanır? Jan-Pol Sartr 
özünün «Varlıq və heçlik» əsərində «fenomen» ideyasını izah 
edərkən məhz bu suallardan başlayır. Cavab isə belə olur ki, 
gəlin görüntülərin arxasında nə isə axtarmayaq. Həqiqi varlıq 
elə bu görüntülərdən ibarətdir. Sadəcə diqqətlə baxmaq və yaxşı 
görmək tələb olunur. Onsuz da heç bir cism, heç bir varlıq 
bütün əlamətləri və zənginliyi ilə eyni vaxtda təzahür edə 
bilməz. Onun varlığı təzahürlər silsiləsi kimi üzə çıxır.  
 XX əsrdə insanı təbiətin bir hissəsi kimi, sonsuz kainatın 
sonlu hissələrindən biri kimi götürən bütün metafizik təlimlər, 
ontoloji sistemlər heç bir pozitiv cəhəti olmayan, əməli həyat 
üçün yararsız bir şey kimi kənara atılır və yeni yaranan təlimlər 
hər şeyi «həqiqi reallıqdan», insanın özündən, Mən-dən 
başlayaraq izah etməyə çalışırlar. Mən-dən o tərəfə nəyinsə 
mövcudluğu mənə bəlli deyil. Gəlin, bilə bilməyəcəyimiz 
şeylərdən heç danışmayaq. Çağdaş antropologiya hər cür 
metafizikanı bu mülahizə ilə rədd edir.  
Hər bir insanın öz dünyası var. Lakin insan üçün onun öz 
dünyasından kənarda da nə isə varmı?  «Nə isəni» bəzən 
qaranlıq dünya, bəzən «özündə şey», bəzən transendent dünya 
adlandıranlar olur. Bu «nə isə»nin fəlsəfəsi də yaranır. Belə 
fəlsəfələr əslində müəyyən aksiomlar üzərində qurulur. 
Materialistlər insandan, onun duyğularından, əqlindən asılı 
olmayan həmin «nə isə»ni maddi dünya və ya «materiya» 
abstraksiyası ilə, ilahiyyatçılar isə Allah anlayışı ilə ifadə 
edirlər. İnsanın fövqündə əzəli-əbədi bir varlığın: ya Allah, ya 
da materiya fövqəlqüdrətinin mövcudluğunu qəbul etməyən, 
yaxud bu barədəki fikirləri onların isbata yetirilə bilməməsi 
üzündən istisna edən, bu məsələyə sadəcə olaraq toxunmayan 
və ancaq insana həqiqətən bəlli olan «Mən» dünyasını önə 
çəkən təlimlər arasında Jan-Pol Sartrın antropologiyası önəmli 
yer tutur.  
İnsan üçün real olan onun bilavasitə gördükləri, duyduq-
larıdır. Hətta dünən gördükləri artıq bu günün reallığına aid 
deyil. Dünənki ağrı-acılar, iztirablar artıq yoxdur, onlar artıq bir 
 - 349 -
heçlikdir, əvəzinə indi ancaq sevincli anlar, qəhqəhələr vardır. 
Lakin bugünkü qəhqəhələr də artıq ruşeymi qoyulmuş sabahkı 
həqiqətlər müqabilində bir keçmiş, bir heçlikdir. Varlıq 
statusuna ancaq gələcək hadisələrin «gözlə görünməyən» 
ruşeymi, layihəsi, təməlləri iddialı ola bilər.  
Lakin indi yaşadığım hissiyatmı, yoxsa bu hissiyatı do-
ğuran kənar amillərin reallığımı önə çəkilməlidir?  
Tədqiqat göstərir ki, ancaq indi yaşanan, yaxud yaşan-
ması «planlaşdırılan» hisslərin, duyğuların və ya istiqamət-
lənmiş (intensional) şüurun önə çəkdiyi fenomenlərin gerçək-
liyindən çıxış etdikdə artıq nə vaxtsa yaşanmış olan duyğuların, 
nə vaxtsa gündəmdə olmuş fenomenlərin (hadisələrin) nə 
gerçəkliyindən, nə mövcudluğundan, nə də varlığından 
danışmaq mümkündür. Bəli, keçmiş bir heçlikdir. Lakin hələ 
planlaşdırılmayan və ya hər halda heç olmazsa bir rüşeym, bir 
layihə halında da insana bəlli olmayan qaranlıq gələcək də hələ 
bir gerçəklik deyil. Aktual həyat getdikcə daha çox uzaqlaşan, 
toranlaşan keçmişlə hələ üzərinə sübh işığı düşməmiş gələcək 
arasındadır. 
Lakin burada belə bir sual ortaya çıxır ki, axşamın toranı 
ilə səhərin toranı arasında fərq nədən ibarətdir? Bir alaqaranlıq, 
o biri alaqaranlıqdan nə ilə seçilir? «Axşamın xeyrindən səhərin 
şəri yaxşıdır», – deyən atalarımız bu iki keçid situasiyasına, 
təzahürdə bir-birinə çox bənzəyən bu iki alaqaranlığa niyə belə 
kəskin fərqli münasibət bəsləyiblər?   
Sadəcə olaraq ona görə ki, bu zahiri eyniyyətin arxasında 
böyük daxili fərq dayanır. Axşamın toranı bətnində zülmət, 
sabahın toranı bətnində işıq daşıyır. Mahiyyət isə zahirdə yox, 
batindədir. 
 J.-P.Sartr mahiyyət ilə varlıq arasındakı nisbəti də dəqiq-
ləşdirməyə çalışır. Lakin keçmişi varlıq hesab etməyən Sartr, 
görünür, «yeninin əslində yaxşı unudulmuş keçmiş» olduğunu 
unudur, nəzərə almır ki, gələcək indidə ruşeym halında, onun 
bətnində mövcud olduğu kimi, keçmiş də indi üçün bir fon, bir 
kontekst və hətta bir material kimi mövcuddur.  
İndi keçmişlə gələcəyin arasında bir körpü kimi də 
nəzərdən keçirilə bilər. İndi keçmişin təməli, ən pis halda xara-
balıqları üzərində qurulur. Bu inkar məqamı, bu keçid Hegel 
 - 350 -
dialektikasında gözəl açılmışdır və bunlar J.-P.Sartra çox yaxşı 
məlum idi. Lakin Sartr öz fəlsəfəsini ancaq insanın hissi-
intellektual dünyası üzərində qurduğundan zamanı da insan 
amili, insan dünyası hüdudlarında götürür. Lakin təəssüf ki, 
Hegelin «insandan kənardakı» obyektiv dünya (mütləq ideya) 
üçün açdığı əlaqələri, daxili vəhdəti Sartr insan dünyası üçün 
aça bilmir.    
Düzdür, insan indiki məqamda artıq keçmişdə yaşadığı 
hissləri yaşamır, lakin yeni duyğular keçmiş hissi təcrübənin 
qeyri-aşkar iştirakı fonunda üzə çıxır. Sadəcə olaraq, onun 
mövcudluğu şüurlu həyat müstəvisində yox, qeyri-şüuri 
(aşkarlanmayan şüur) halında saxlanılır.  
Duyğuların zaman oxu üzərində əlaqələndirilməsi funk-
siyasını duyğular özü yox, bir tərəfdən əql, digər tərəfdən də, 
aşkarlanmayan şüur yerinə yetirir. Burada bədənin missiyası da 
unudulmamalıdır. Belə ki, əql bədəndə iz buraxmasa da, 
duyğuların dəyişilməsi, insanın yaşadığı emosional vəziyyət, 
hiss-həyəcan bədənin vəziyyətinə, sağlamlıq dərəcəsinə də təsir 
etməklə gələcəyə başqa keyfiyyət halında transfer olunur. 
İnsanın yaşamış olduğu həyat bir hafizə və xatirələrdə, bir də 
bədənin energetik balansında iz qoyur.  
Bir insanın (təkcə) məhz həmin insan olması nəyin əsa-
sında iddia olunur? Keçmişlə gələcək arasında əlaqələndirici, 
bağlayıcı olan nədir? Axı, insan düşüncəsi müxtəlif faktlarda, 
müxtəlif mövzulara fokuslanır və bu müxtəliflik insanın 
təkcəliyini, individuallığını, özünə mütabiq- liyini ifadə edə 
bilməz. (Çünki düşüncənin məzmunu bədənlə hər hansı bir for-
mada əlaqədar deyil). Digər tərəfdən, insan müxtəlif vaxtlarda, 
müxtəlif hissi, emosional vəziyyətlərdə olur ki, bunların fərdi, 
individial keyfiyyət kimi adekvat ifadəsi mümkün deyil. Bədən 
isə nisbi sabitliyə malikdir, əql və duyğudan fərqli olaraq onun 
zaman-məkan müəyyənliyi vardır. Baxmayaraq ki, zaman 
keçdikcə bədəndə də dəyişikliklər baş verir, burada həmişə nə 
isə dəyişilməz olaraq qalır. Bu «nə isə» çox önəmlidir. Çünki 
makrostrukturda kənar müdaxilə ilə dəyişikliklər baş versə də, 
hər bir hüceyrə ilkin insanın genetik daşıyıcısıdır. Və məhz bu 
invariantın sayəsində övlad ilə valideyn arasında da varislik 
təmin olunur. Lakin insanın yaşadığı həyat, keçirdiyi hisslər, 
 - 351 -
                                                          
düşündüyü mövzular da onun üçün təkrarolunmaz bir obraz 
yaradır, bir küll halında onun fərdi həyatını təşkil edir.  
Sartr Haydeggerə istinad edərək qeyd edir ki, mahiyyəti 
(essentia) varlıqdan (existentia) çıxış etməklə anlamaq 
lazımdır.1 Mahiyyət varlıqdan həm də bununla fərqlənir ki, o 
şüur faktından əvvəl ola bilməz. «Şüurun varlığı hər cür 
imkanın mənbəyi və şərtidir. Şüur varlıqdan əvvəl mümkün 
olmadığı kimi, onun mövcudluğu da mahiyyətini ehtiva edir».2 
Burada Sartr  Husserlin «faktiki zərurət» anlayışından istifadə 
edir: «Həzzin mahiyyətinin olması üçün, əvvəlcə bu həzzin şüur 
faktının olması lazımdır».3  
Şüurun haradan və necə yaranması ilə bağlı çoxlu suallar 
qoyan Sartr bu məsələdə heç bir qəti qənaətə gələ bilmir. 
Nəhayət hər şey şüurun öz «boynunda qalır». Sartra görə, şüur 
öz sayəsində və öz vasitəsi ilə mövcuddur. Şüur varlıqdan 
özünü özü hasil edir. Göründüyü kimi, Sartr bu məsələdə orta 
əsr İslam filosoflarının mövqeyinə yaxınlaşır. Fərabi, İbn Sina 
və Sührəvərdi də aktiv tərəf kimi, hərəkətverici qüvvə kimi 
nəfsi götürürlər. «Nəfs» anlayışı burada Sartrın «şüur» 
anlayışına çox uyğundur. Lakin İslam filosofları nəfsin, şüurun 
necə, nədən qaynaqlandığını, haradan qüvvə aldığını, şeyləri 
işıqlandırmazdan əvvəl özünün necə işıqlandığı, nurlandığını 
bilirdilər. Yəni bütün fərdi şüurlar daha yüksək mərtəbəli bir 
şüurun təsiri ilə, daha gur işığın nuru və hənirtisi ilə canlanır və 
cansızları da canlandırmaq siqləti əldə edir. Sartr bütün bunları 
qəbul edə bilmir, onun ateizmi buna mane olur. Nəticədə şüurla 
maddi varlığın nisbəti məsələsində Sartr da, Haydegger və digər 
ateist filosoflar kimi ilişib qalır. Bü böyük intellektual gücün 
bütün həmlələri nəticə vermir. Məntiq nə qədər sərrast, intellekt 
nə qədər işıqlı olsa da, onun bütün cəhdləri qəlbin 
qaranlıqlarında vurnuxmaq təsiri bağışlayır. Qəlb isə ona görə 
qaranlıqdır ki, bura ilahi işıq düşmür. Ateist Sartr Nur əl-
Ənvərin işığından könüllü surətdə imtina edilir.  
Qəlb işıqlanmadıqda, dünya da qaranlıq və cansığıcı 
1 Ж.-П.Сартр. Бытие и ничто. М., 2000, стр.29  
2 Yenə orada  
3 Yenə orada 
 - 352 -
                                                          
görünür. Şeylər öz gözəlliyi ilə üzə çıxa bilmədiyindən insan 
varlığa yaxınlaşdıqca vahimələnir; bir tərəfdən qorxu, həyəcan, 
təşviş, iztirab, digər tərəfdən işıq həsrəti, sıxıntı, qaranlığın 
kabuslarına nifrət, ürək bulantısı…  
İstər-istəməz sual ortaya çıxır ki, bu qədər qüssə-kədər, 
fəlakət, bu qədər qorxu, nifrət haradandır?  Nizami də «qüssə-
kədər, fəlakət»dən danışır. Lakin dünya ancaq «sənsiz» 
(sevgisiz) olduqda, bu qədər qaranlıq görünür. Qalan hallarda 
Nizaminin dünyası işıqlıdır, qorxudan yox, inam və cəsarətdən 
yoğrulmuşdur. Bu dünyaya işıq saçan isə ilahi eşqdir. Bəs 
Sartrın «sənli dünyası» yoxdurmu?   
Maraqlıdır ki, Sartr yaradıcılığında «sənli» və «sənsiz» 
məsələləri çox geniş şərh olunur. Məhəbbətlə bağlı Sartr geniş 
araşdırmalar aparmışdır. Bu böyük intellekt sahibi özünün 
«Başqasına ilk münasibət: məhəbbət, dil, mazoxizm» adlı 
yazısında eşq və məhəbbətlə bağlı olduqca mürəkkəb və dərin 
araşdırmalar aparır. Lakin təəssüf ki, ilahi eşq ona yad 
olduğundan məhəbbətə daha çox dərəcədə konfiliktin bir 
forması kimi baxır.1   
Sartra görə konfilikt – başqası üçün varlığın ilkin məna-
sıdır. Birləşməyə çalışan iki tərəfdən hər biri qarşı tərəfi özündə 
əritməyə çalışır. Başqasına malik olmaq ilk növbədə 
baxışlardan başlanır. Biri özünü başqasının nəzərləri altında 
hiss edir. Başqası mənim mövcudluğumun sirrinə sahib olur. O 
məni özündə varlıqdan çıxararaq başqası üçün (özü üçün) varlıq 
edir və bununla da Mən-ə sahib olur. 2  
İnsan özünün başqası tərəfindən aşkarlanmış varlığını 
özünə qaytarmaq istəyir. Bu «qaytarma» uğrunda mübarizə 
başqasını özündə əritmək və bununla da özünü-özünə qaytar-
maq formasında həyata keçir. «Mən heç də başqasının obyek-
tivləşdirilməsi ilə, öz məxsusi obyektivliyimin dağılmasını 
istəmirəm. Bu mənim öz başqası üçün varlığımdan uzaq-
laşdırılması demək olardı: tam tərsinə: mən başqasını məhz 
1 Ж.-П.Сартр. Первичное отношение к другому: любовь, 
язык, мазохизм.// Проблема человека  в заподной философии. М.: 
«Прогресс», 1988, стр.207. 
2 Yenə orada.  
 - 353 -
                                                          
mənə baxan başqası kimi əritmək istəyirəm… Bir sözlə, mən 
özümü bütövlükdə mənim baxış altındakı varlığımla 
eyniləşdirirəm… Bu mənim başqasının azadlığını mənimsəmək 
üçün yeganə silahımdır».1 
Sartr qeyd edir ki, məhəbbət ilk növbədə başqasının 
azadlığına yiyələnməkdir. Həm də hökmlə, qorxu gücünə yox, 
məhz azad şəkildə. Belə ki, başqasının azadlığı zorla əlindən 
alındıqda, bu azadlığa məhz azadlıq olaraq yiyələnmək 
mümkün olmur. Alınmış və ya məhdudlaşdırılmış azadlıq daha 
azadlıq deyil. Sevənin iddiası böyükdür. O qarşı tərəfin 
azadlığını onu zərrə qədər məhdudlaşdır- madan mənimsəmək 
istəyir. Bu, əslində o deməkdir ki, sevən qarşı tərəfin sevgisinə 
nail olmaq istəyir. Bu cür deyiliş çox gözəl səslənir. Lakin bu 
situasiya birinin azadlığının qarşı tərəfin azadlığında əridilməsi 
kimi də dəyərləndirilə bilər.  
Sartra görə, azadlıq ilk növbədə insanın yaradıcı fəal-
lığından ibarətdir. Bu fikrin «özündə varlıq» və «özü üçün 
varlıq» ideyaları ilə, onların əlaqələndirilməsində insanın rolu 
ilə bağlılığı çox mürəkkəb və dumanlı görünür. Əgər varlığın öz 
siması olsa idi insan tam azad ola bilməzdi, çünki o, irəlicədən 
müəyyənləşmiş forma və strukturlarla hesablaşmaq 
məcburiyyətində qalar. Və dünyada baş verənlərə görə mə-
suliyyət də ancaq insana düşməzdi. Onda insanın ilk vəzifəsi 
varlığın simasını dərk etmək və özünü ona uyğunlaşdırmaq 
olardı. Təsadüfi deyildir ki, Hegel azadlığı zərurətin dərk 
olunmasında görürdü. Zərurət isə insandan asılı olmadığından 
onun azadlıq meydanı istər-istəməz xeyli dərəcədə məhdud 
olur. İnsan ancaq «boş qalan» yerlərdə, ilkin zərurətlə, təbii 
qanunauyğunluqla təyin olunmamış sahələrdə özünü azad hiss 
edə bilər və öz yaradıcılığı ilə bu «boşluğu» da qismən 
məhdudlaşdırmış olar. Bu yaxınlaşmaya görə hər bir insanın 
azadlığı əvvəlcə təbiət, sonra isə cəmiyyət, onun sayəsində 
«ikinci təbiət», ictimai mühit və nəhayət, digər fərdlər 
tərəfindən məhdudlaşdırılır. Sartr təliminə görə isə, insanın 
yaradıcı fəaliyyəti üçün heç bir məhdudlaşdırıcı amil yoxdur. 
Bununla belə, yeniliklə hər bir görüş maraq və heyrətlə yanaşı, 
1 Yenə orada, səh. 209.  
 - 354 -
həm də qorxu hissi yaradır. Görünür, buna görədir ki, hakim 
paradiqmanın hüdudlarını keçərək tamamilə yeni düşüncə və 
duyum bölgəsinə qədəm qoymaq sadəcə yaradıcılıq aktı 
olmayıb, həm də bir cəsarət tələb edir.  
Qorxu hissi azadlıqdan törəyir. İnsan öz azadlıq dərə-
cəsinin çoxluğundan qorxur. Başqa sözlə, azadlıq artdıqca, 
məsuliyyət də artır. Lakin məsuliyyət hissi hələ qorxu deyil, 
sadəcə qorxunun yaranması üçün əsas zəmindir. Heç bir 
azadlığı olmayan adam, heç nə üçün məsuliyyət daşımır.  
Bir tərəfdən, azadlıq üçün çarpışmaq, digər tərəfdən, əldə 
edilən azadlıqdan başı gicəllənmək və … qorxmaq!  
Azadlığı olmayan insanın seçim şansı yoxdur. Onun üçün 
fəaliyyət yolunu başqaları seçir və əslində o öz həyatını 
yaşamır, başqalarının həyatının realizasiyasında vasitəyə çev-
rilir. Azad insan isə özü seçim etməlidir.  
Ancaq azad insan özü olur!  
 
 
 
 
 
 
 
 
 
 
 
 
 
 
 
 
 
 
MARKSİZM  FƏLSƏFƏSİ  VƏ   
İDEOLOJİ  QƏLİB 
 
 - 355 -
İlk baxışda Marksın fəlsəfəsi və iqtisadi-siyasi təlimi bü-
tün fəlsəfələr və təlimlər içərisində bizə ən yaxşı bəlli olanı 
olmalıdır. Belə ki, bizim nəsil fəlsəfəni də, siyasətşünaslığı da, 
iqtisadi nəzəriyyələri də marksizm çərçivəsində və ya onun 
prizmasından baxmaqla öyrənmişdir. Biz hələ indi-indi başqa 
təlimlərə, fəlsəfi və ideya-siyasi sistemlərə müstəqil surətdə, 
marksizmin təsiri olmadan yanaşmağa çalışırıq. Lakin onun 
heykəlini çox tez uçura bilsək də, əsərlərini kitabxanalardan 
tezcə yığışdırsaq da artıq yönəldilmiş və şablonlaşmış düşüncə 
tərzimizdən heç də asanlıqla xilas ola bilmirik.  
Bununla belə, bu gün ən az bildiyimiz və ən az fay-
dalandığımız təlimlərdən biri məhz marksizmdir.  
Əvvəla, sovet dövründə təhsil almış insanların beynində 
dərin iz buraxmış «marksizm təlimi» əslində leninizm və bəlkə 
də daha çox stalinizmdir. Xüsusən fəlsəfə sahəsində K.Marks 
özünün yetkin yaradıcılıq dövründə sistemli tədqiqat 
aparmadığından və daha çox iqtisadi, siyasi və sosioloji 
problemlərlə məşğul olduğundan fəlsəfəyə aid məsələlər başlıca 
olaraq F.Engelsin kitabları əsasında öyrənilmişdir. Əlbəttə, 
marksizm fəlsəfəsi sistem halına salınarkən K. Marksın öz 
siyasi-iqtisadi təlimində istifadə etdiyi metodologiya da nəzərə 
alınmışdır. Lakin adətən metodologiya müəyyən fəlsəfi bazis 
üzərində qurulur. Baxılan halda isə bu metodologiyanın 
təhlilindən fəlsəfi bazisə qayıtmaq və K. Marksın 
metodologiyasında qeyri-aşkar surətdə təzahür edən fəlsəfi 
sistemini aşkar hala gətirmək vəzifəsini başqaları icra etmişlər. 
Yəni dərsliklərə salınan, şablonlaşan və mövcud siyasi-iqtisadi 
sistemin ideoloji əsaslarına çevrilən sxematikləşmiş, 
«elmiləşmiş fəlsəfə» əslində K.Marksdan daha çox, F.Engelsin 
əsərləri əsasında formalaşmış, sonra V.İ. Lenin, daha sonra isə 
İ.V.Stalin təfəkkürünün şablonundan çıxmışdır. K.Marksın 
yaradıcı sistemindən, dünyabaxışından, təfəkkür tərzindən çox 
az şey qalmışdır. («Dialektik materializm» və «tarixi 
materializm» adı altında sxematikləşən bu təlim bu gün də 
dərsliklərimizin əsas məzmununu təşkil etdiyindən biz onun 
müfəssəl şərhi üzərində dayanmayacağıq). 
Sovet təhsili almış bizlərdən fərqli olaraq Qərb mütə-
fəkkirlərinin aynasında Marks təlimi bir qədər fərqli görünür. 
 - 356 -
                                                          
K.Popper Marksın tarixi materializminin ideya köklərini hansı 
isə bir materialist təlimdə deyil, Platon təlimində axtarır. O, 
Platonun sosioloji və iqtisadi tarixilik prinsipini, onun siyasi 
həyatın və tarixi inkişafın iqtisadi təməlinə xüsusi diqqət 
yetirməsini nəzərə alaraq yazır: «Bu nəzəriyyəni Marks «tarixi 
materializm» adı altında bərpa etdi».1 K.Popper Marksın 
məhşur «indiyədək mövcud olan bütün cəmiyyətlərin tarixi 
siniflərin mübarizəsi tarixidir» fikrinin də Platonun tarixilik 
prinsipindən qaynaqlandığını iddia edir.2 Hətta «kommunizm» 
ideyasının da Platona məxsus olduğunu yada salsaq hər şey 
başqa rəngdə görünür. Bütün bu həqiqi oxşarlıqlara 
baxmayaraq, materialistlərin flaqmanı kimi tanıdığımız 
K.Marksın ən böyük kəşfinin Platon təlimi ilə əlaqələndirilməsi, 
onun haqqında praqmatizmin, praktik idealizmin nümayəndəsi 
(hətta banisi) kimi danışılması3, marksizmin 
ekzistensionalizmlə4, neopozitivizmlə, freydizmlə və s. 
müqayisəsi bizə təəccüblü gəlir. 
Axı, bu nə kimi bir idealizmdir? Bəlkə Qərb filosofları 
K.Marksın yaradıcılığının ilk dövrünü, hələ Hegelin təsiri 
altında olduğu vaxtları nəzərdə tuturlar? 
Xeyr, söhbət K.Marksın ən böyük xidmətindən; cəmiy-
yətin tarixi bir proses kimi götürülməsindən, ictimai fəaliyyət 
təlimindən gedir. K.Marks bu sahədə də Hegelin işlərini davam 
etdirir. Fəlsəfə tarixçiləri cəmiyyətin hazır, statik bir sistem 
kimi öyrənilməsindən, qruplaşdırılmasın- dan, təsnifatından 
yeni mərhələyə – onun dinamik, inkişafda olan sistem kimi 
öyrənilməsinə keçilməsini Hegel və Marks təlimlərinin əsas 
xüsusiyyətlərindən biri kimi qəbul edirlər.  
K.Marksın cəmiyyətin inkişafını öyrənmək üçün tətbiq 
1К. Поппер. Открытое общество и его враги. Том. 1. М.: «Фе-
никс», 1992, стр. 71. 
2 Yenə orada, səh. 72. 
3 Б.Рассел. Мудрость Запада. М., 1998, стр. 408. 
4 Bax, məs.: Sartre J-P. Critique de la raison dialectique. Paris, 
1960; R.Mehdiyev. Jan-Pol Sartr və onun fəlsəfi dünyagörüşü. – 
«Fəlsəfə və sosial-siyasi elmlər» jurnalı, 2005, № 1-2, səh.7.  
    
 - 357 -
                                                          
etdiyi metodologiya iki fərqli müstəvidə nəzərdən keçirilə bilər.  
O heç də sadəcə olaraq Hegelin idealist mövqedən etdiklərini 
«materializm dilinə» çevirməklə kifayətlənmir. Bununla yanaşı 
Marks ümumiyyətlə gerçəkliyə münasibətin yeni 
metodologiyasını yaratmağa çalışır. O, materialist ictimai 
fəaliyyət təliminə, dialektik metoda əsaslanan tarixi ma-
terializmə ənənəvi materialist dünyagörüşünü inkişaf etdir-
məklə, insana olan təsvirçi və seyrçi materialist baxışın dia-
lektik zəmində yenidən işlənib-hazırlanması yolu ilə gəlir. 
Marks əvvəlcə insanın özünə seyrçi münasibəti dəyişmək 
zərurətini qeyd edir. O, «Feyerbax haqqında tezislər»də gerçək-
liyə seyirçi münasibətdən fərqli olaraq fəaliyyət prinsipini önə 
çəkir: «Bütün bundan əvvəlki materalizmin – Feyrbax 
materializminin də – başlıca nöqsanı ondan ibarətdir ki, pred-
met, gerçəklik, hissiyyat yalnız obyekt formasında və ya seyr 
formasında götürülərək, insanın hissi fəaliyyəti, təcrübəsi kimi 
götürülmür, subyektiv şəkildə götürülmür. Buna görə də belə 
olmuşdu ki, fəaliyyət cəhəti materializmin əksinə olaraq, 
idealizm tərəfindən, həm də ancaq abstrakt şəkildə inkişaf 
etdirilmişdi, zira aydındır ki, idealizm, hissi, gerçək fəaliyyəti 
olduğu kimi bilmir. Feyerbax fikri obyektlərdən həqiqətən 
fərqli olan hissi obyektlərlə məşğul olmaq istəyir, lakin o, insan 
fəaliyyətinin özünü predmet fəaliyyəti kimi götürmür».1 Burada 
Marks materializmi dialektik metodla «canlandırmaq» 
təşəbbüsü ilə yanaşı, ideyanı, ideya-mənəvi amilin hər hansı 
təzahürünü aradan qaldırmaq təşəbbüsü göstərir ki, bu da onun 
təliminin ən qüsurlu cəhəti kimi gələcəkdə marksizmin 
süqutunu şərtləndirən əsas amillərdən biri hesab edilə bilər. O, 
yazırdı: «Feyrbax, fikri obyektlərdən həqiqətən fərqli olan hissi 
obyektlərlə məşğul olmaq istəyir, lakin o, insan fəaliyyətinin 
özünü predmet fəaliyyəti kimi götürmür».2 İnsan fəaliyyətini 
«predmet fəaliyyəti» kimi götürmək insanın mahiyyətinin təhrif 
olunması deməkdir.  
Min illər boyu filosoflar insanın digər predmetlərdən 
1 K. Marks. Feyerbax haqqında tezislər. – K. Marks və A.Engels. 
Seçilmiş əsərləri üç cilddə, I cild, Bakı, «Azərnəşr», 1978, səh.1.    
2 Yenə orada. 
 - 358 -
                                                          
üstünlüyünü dəyərləndirməyə çalışmış, onun təkcə bədənlə 
deyil, həm də ondan prinsipcə fərqli olan ruh və ya nəfslə 
səciyyələndiyini önə çəkmiş və nəfsin mahiyyətini açmaq üzə-
rində «baş sındırmışlar». İndi kimsə materialist sistemin 
ardıcıllığını təmin etmək üçün insanı, onun fəaliyyətini, hətta 
təfəkkürünü predmet müstəvisinə keçirməyə çalışır: «İnsan 
təfəkkürünün predmet həqiqiliyinə malik olub-olmadığı 
məsələsi heç də nəzəriyyə məsələsi olmayıb, əməli məsələdir. 
İnsan öz təfəkkürünün həqiqiliyini, yəni gerçəkliyini və qüd-
rətini, bu dünyaya məxsus olduğunu təcrübədə sübut etməlidir. 
Təcrübədən təcrid olunan təfəkkürün gerçək olub-olmadığı 
haqqındakı mübahisə, xalis sxolastik məsələdir».1 
   
Əlbəttə, təfəkkürün tamamilə təcrübədən təcrid olunması 
ifrat idealist bir yanaşma olardı. Lakin onun ancaq və ancaq 
təcrübə çərçivəsində nəzərdən keçirilməsi isə ifrat ma-
terializmdən başqa bir şey deyil. Təsadüfi deyildir ki, həm 
Şərqin, həm də Qərbin əksər böyük filosofları hissi təcrübəni və 
onun idrakda müəyyən rolunu nəzərə almaqla yanaşı, 
təfəkkürün nisbi müstəqilliyini və onun fəal-yaradıcı gücünü də 
nəzərə almışlar. Və bunun üçün heç də həmişə xalis zəkanın 
hissi təcrübədən, aprior biliklərin aposterior biliklərdən tam 
ayrılmasına və qarşı-qarşıya qoyulmasına ehtiyac olmamışdır. 
Bir çox təlimlərə görə təfəkkürün müstəqil fəaliyyəti elə hissi 
təcrübədən alınmış biliklərin bazasında mümkün olur.  
F.Engels Marksın tezis halında irəli sürdüyü fəlsəfi plat-
formanı sistemə salmaq, ona haqq qazandırmaq, «fəlsəfənin 
əsas məsələsinin» materialist həllini əsaslandırmaq üçün əqlin, 
təfəkkürün müstəqil fəaliyyəti haqqında baxışların təfərrüatlı 
tənqidini verir. F.Engels c-b Dürinqin timsalında bu məsələyə 
dair idealist baxışların qüsurluluğunu belə izah edir: «O… 
xarici aləmdən deyil, təfəkkürdən hasil edilmiş prinsiplərdən, 
təbiət və bəşəriyyətə tətbiq edilməli olan formal prinsiplərdən 
bəhs edir və beləliklə təbiət və insan bu prinsiplərə 
uyğunlaşmalıdır. Bəs təfəkkür bu prinsipləri haradan alır? Öz-
1 Yenə orada. 
 - 359 -
                                                          
özündənmi?».1 Daha sonra, F.Engels sadəlövh materializmin 
təbiətin ilkin mövcudluğu haqqında əminliyindən çıxış edərək 
bu suala mənfi cavab verir: – təfəkkür heç bir zaman bu 
prinsipləri və formaları öz-özündən hasil edə bilməz, ancaq 
xarici aləmdən hasil edə bilər.2 Və özünün bu şəxsi, subyektiv 
mülahizəsini bir arqument və hətta dəlil kimi qəbul edərək 
yazır: «Beləliklə məlum olur ki, bütün nisbət tamamilə 
əksinədir: prinsiplər tədqiqatın çıxış nöqtəsi deyil, onun son 
nəticəsidir; bu prinsiplər təbiətə və bəşər tarixinə tətbiq edilmir, 
onlardan abstraksiya edilir; təbiət, bəşəriyyət prinsiplərə 
uyğunlaşmır, əksinə, prinsiplər yalnız təbiətə və tarixə uyğun 
gəldiyi dərəcədə düzgündür».3 Biz, bu iqtibasları ona görə 
xüsusi vurğulayırıq ki, F.Engelsin digər əsərlərində də həmin bu 
kor-koranə inam elmi arqumentasiyanı əvəz edir: – Təbiət 
bizdən asılı olmadan var, o, müəyyən prinsiplər və 
qanunauyğunluqlar əsasında fəaliyyət göstərir və bizim 
məqsədimiz ancaq bunları öyrənməkdən, üzə çıxarmaqdan 
ibarətdir. Biz özümüz də təbiətin bir hissəsiyik və bu mənada 
bizim təfəkkürümüz də, biliklərimiz də təbiətin məhsuludur.  
Lakin idealizmin də öz növbəsində bu sadəlövh ma-
terialist baxışa qarşı öz arqumentasiyaları var və o, aşağıdakı 
suallardan çıxış edir:  
Birincisi, axı, insan ancaq hazır təbiəti seyr etmək və 
öyrənməklə məşğul deyil, Marksın da etiraf etdiyi fəaliyyət 
prinsipinə görə, insan həm də gerçəkliyə dəyişdirici münasibət 
bəsləyir. Olanı dəyişmək üçünsə fərqli prinsiplər-dən çıxış 
etmək lazımdır. Bu fərqli prinsiplər haradan hasil olur?  
İkincisi, təbiətin əsasında duran prinsip və qanunauyğun-
luqlar haradan hasil olmuşdur? Bəlkə, onların da bir yaradıcısı 
var? Axı, nəinki filosofların, hətta təbiətşünas alimlərin də 
əksəriyyəti öz tədqiqatlarında təbiəti obyektiv gerçəklik kimi 
götürsələr də, bu obyektiv (yəni, insandan asılı olmayan) təbiə-
tin nə vaxtsa fövqəltəbii bir qüvvə tərəfindən yaradıldığını istis-
na etmirlər. Təbiətşünasların daha çox deizm mövqeyindən çı-
1 F.Engels. Anti-Dürinq. B., «Azərnəşr», 1967, səh. 30. 
2 Yenə orada, səh. 31. 
3 Yenə orada. 
 - 360 -
xış etməsi, məhz bu mövqeyin daha «rahat» olduğunu göstərir.  
İnsan və cəmiyyətlə bağlı məsələlərdə isə idealizmin əla-
və arqumentasiyaları ortaya çıxır. İnsan ancaq bədəndən ibarət 
deyil və onu idarə edənin heç də bədən olmadığı şübhə 
doğurmur. Yəni, bir tərəfdən insanın yaradıcı fəaliyyətində 
aparıcı tərəf şüur və ya ideyadır (baxmayaraq ki, marksistlər 
şüuru da maddi fəaliyyətin, hansı isə bioloji proseslərin nəticəsi 
kimi izah etməyə çalışırlar, bununla belə, biliklərin, ideyanın 
təbiəti etibarilə maddiyyatdan fərqləndiyini də etiraf etmək 
məcburiyyətindədirlər), digər tərəfdən, təbiətin özünə də 
yaradıcılıq prosesinin məhsulu kimi baxsaq, yaradıcı tərəf kimi 
hansı isə maddiyyat, başqa bir təbiət deyil, məhz ideyanın, bu 
halda mütləq ideyanın götürülməli olduğu məntiqi baxımdan da 
qaçılmazdır.                                              
Marksizmin ontologiya və qnoseologiya sahəsində gətir-
diyi «yenilikləri» uğurlu hesab etmək mümkün olmasa da, onun 
cəmiyyətin, sosial-iqtisadi həyatın elmi-fəlsəfi tədqiqi sahəsində 
əldə etdiyi bir sıra uğurlar danılmazdır.   
Cəmiyyətə tarixi bir proses kimi baxılması, insana fəa-
liyyətdə olan predmet kimi baxılmasından çox fərqlidir. Yu-
xarıda artıq qeyd etdiyimiz kimi, bu yenilik Marksdan əvvəl 
Hegeldən gəlir. K.Marksın bu məsələdə Hegeli tərsinə (ayağı 
üstə və ya başı üstə) çevirməsi isə hələ heç də yeni bir sis-
temdən xəbər vermir. Daha doğrusu, mahiyyəti etibarilə idealist 
bir təlimi materialist prisnsiplər əsasında yenidən qurmaq 
cəhdləri istər-istəməz təhriflərə və qüsurlu nəticələrə gətirir.  
İctimai-tarixi proses, cəmiyyətin dinamik inkişafı, bu 
inkişafın ümumi qanunauyğunluqları və s. istər-istəməz bu 
inkişafın mənbəyi, cəmiyyətin hərəkətverici qüvvəsi haqqında 
sual yaradır. Biz yenə də hələ o vaxt Aristoteli və daha neçə-
neçə dahiləri narahat edən hərəkətin və inkişafın mənbəyi 
haqqında əzəli-əbədi fəlsəfi sualla rastlaşırıq. Sadəcə bu dəfə 
cəmiyyətlə bağlı olaraq…  
Cəmiyyəti hərəkətə gətirən, istiqamətləndirən, yönəldən 
nədir? İdeyadırsa, necə bir ideyadır? Maddi bir təməldirsə, nə 
kimi bir maddiyyat?   
Məlum olduğu kimi, Aristotel hərəkətin mənbəyini cism-
lərin təbiətində axtarmış, Nyuton isə kənar təsirlə izah etməyə 
 - 361 -
                                                          
çalışmışdır. Lakin Şərq (İslam) fəlsəfəsində belə bir mənbə 
olaraq ideya, işıq və s. götürülür. Əl-Fərabi, İbn Sina və 
Ş.Y.Sührəvərdinin fikirlərinə görə, daha mötəbər (daha işıqlı) 
olan, daha yüksəkdə dayanan aşağıda dayananın (tabe olanın) 
hərəkətini yönəldir. Məsələn, nəfs və bədənin münasibəti 
öyrənilərkən məhz nəfsin bədəni hərəkətə gətirdiyi və 
yönəltdiyi bildirilir.1 Göy cismlərini də idarə edən onların 
nəfsləridir.2   
Hegelə görə, hərəkət edən, inkişaf edən – ideyanın özü-
dür. Marks təlimində isə, söhbət cəmiyyətin sosial-maddi bir 
sistem kimi inkişafından gedir. Lakin bu inkişafın hərəkətverici 
qüvvəsi, yönəldicisi yenə də ideyadır. Təkcə bunu yada salmaq 
kifayətdir ki, K.Marks kütlələrin ideyaya yiyələnməsindən yox, 
«ideyanın kütlələrə yiyələnməsindən» bəhs edir. Bu nöqtədə 
Marks hələ Hegellə eyni bir platformadan çıxış edir. Və 
cəmiyyəti dəyişdirmək, yeni istiqamətə yönəltmək üçün yeni bir 
ideya, bütöv bir ideoloji sistem hazırlayır – bu, marksizm və 
elmi kommunizm təlimidir. Bütün sonrakı inqilabların əsasında 
məhz bu təlim – ideya dayanır. Marks təliminin – elmi 
kommunizmin həyata keçirilməsi təcrübəsinin əslində idealist 
bir praktika olduğu da buradan aydınlaşır (Düzdür, K.Marks 
Hegel təlimini «düzünə» çevirməyə çalışmışdı, lakin həyata 
keçirilərkən o, davamçılar tərəfindən ikinci və üçüncü dəfə yenə 
çevrilmişdi. Bu çevrilmələrin və qarşılıqlı keçidlərin əsasında 
nə durur?). 
İkinci və üçüncü çevrilmələrin müəllifləri isbat etməyə 
çalışırdılar ki, onlar heç də hansı isə ideyadan, kiminsə tərəfin-
dən yaradılmış təlimdən başlamırlar. Zira bu təlimin özü sadəcə 
bir inikasdır; cəmiyyətin obyektiv qanunauyğun-luğunun 
inikası. Marks heç də hansı isə bir ideyanı və ya modeli irəli 
sürməmiş, sadəcə olaraq «obyektiv həqiqət»i dərk etmişdir. Və 
biz inqilabçıların fəaliyyəti, missiyası bu «obyektiv həqiqət»in 
öz yerini tutmasına sadəcə köməklik göstərməkdən, doğulmalı 
olan uşağa mamaçılıq etməkdən ibarətdir.  
1 Ş.Sührəvərdi. İşıq heykəlləri. – Şərq fəlsəfəsi, səh.229.     
2 Bax, məs.: Аль-Фараби. Есиесивенно-научные трактаты. 
Алма-Аты. 1987, стр. 287.                                      
 - 362 -
Bəli, bu təlimi idealizmdən xilas etmək lazım idi. Ona 
görə də cəmiyyətin hərəkətverici qüvvəsi kimi hər hansı ide-
yalardan imtina edərək hansı isə maddi qüvvələri götürmək 
lazım idi. Və bu maddi qüvvə təbii ki, ideya xəstəliyinə tutul-
muş hansı isə ziyalılar yox, ideyasız da yaşaya bilən və başdan 
ayağa qədər maddiyyat təcəssümü olan proletariat olmalı idi. 
Məsələnin ən dolaşıq yeri də elə buradadır. Maddiyyatın 
təcəssümü olan ideyasız proletariat bəşəri fikir tarixinin zirvəsi 
sayılan ən qabaqcıl ideya ilə – kommunist ideologiyası ilə 
silahlandırılmalı idi.  
Həmin bu lümpen proletariatın hegemon sinfə, inqilabi 
hərəkətverici qüvvəyə çevrilməsi üçün yenə də lənətə gəlmiş 
ideya lazım imiş!  
Bəs bu labirintdən necə çıxış yolu tapmaq olardı?  Kim 
isə çıxış yolunu ideyanın instinktlərlə əvəz olunmasında görür-
dü. Sən demə hərəkətverici qüvvə «düşüncəli nəfs» (Süh-
rəvərdi) yox, «heyvani nəfs» imiş, proletariatın instinktiv in-
qilabi potensialı imiş. Bax, bu məqamda nə vaxtsa marksizmi 
freydizmlə müqayisə edənləri tənqid etdiyim üçün peşimançılıq 
hissi keçirməyə bilmirəm.  
İki dünya sisteminin (kapitalizm və sosializm) mübarizəsi 
və «dinc yanaşı yaşaması» dövründə Şərq və Qərb anlayışları 
fərqli bir mənada işlənirdi. Görünür, Avropa SSRİ-yə nəzərən 
Qərbdə olduğundan kapitalizm düşərgəsi Qərb, sosializm 
düşərgəsi isə Şərq adlandırılırdı. Və Şərq ilə Qərb arasında 
«soyuq müharibə» gedirdi. 
Fəlsəfi baxımdan yanaşdıqda isə bu cür Şərq-Qərb böl-
güsü nəyinki məqbul deyil, tam tərsinədir. Belə ki, sosialist 
düşərgəsinin təməlində dayanan marksizm əslində ifrat Qərb 
fəlsəfəsidir. Ənənəvi Şərq ideyanı, dini, mənəviyyatı, insanın iç 
aləmini, fərdi-mənəvi kamilliyi önə çəkdiyi halda, Qərb 
materializm, elmin dindən ayrılması, texnisizm və praqmatizm 
üzərində qərar tutur. Məlum olduğu kimi, məhz kommunist 
ideologiyası ardıcıl materializm, ateizm, iqtisadi həyatın mənəvi 
həyata nəzərən önə çəkilməsi prinsipləri üzərində qurulmuşdu. 
K.Marksın fəlsəfi ideyaları Hegel idealizminin başı üstə 
çevrilməsi (amma o vaxt deyilirdi ki, sən demə Hegel fəlsəfəni 
tərsinə qoyubmuş və Marksın xidməti onu ayaqları üstünə 
 - 363 -
                                                          
qoymaqdan ibarət olub) və istənilən fəlsəfi sistemdən ruha, 
mənəviyyata əsaslanan nə varsa çıxarıb arxa plana atmaq, 
ontologiyada maddiyyatın, ictimai həyatda iqtisadi amilin 
prioritetliyindən çıxış etməklə səciyyələnirdi. Bu isə hər cür 
şərqçiliyin inkarı və ifrat qərbçilik deməkdir. Belə ki, nə 
Bekonun empirik materializmi, nə fransız maarifçi 
materialistlərinin fəlsəfəsi, nə də Feyerbax materializmi 
ideyaya, dinə və mənəviyyata qarşı bu dərəcədə amansız 
olmamışdır. 
Liberal Qərb isə əslində bir sintezdir. Onun fəlsəfəsi də 
kifayət qədər rəngarəng və sinkretikdir. Burada F.Bekonla ya-
naşı R.Dekart, Hobbsla yanaşı Leybnis, Feyerbaxla yanaşı 
Hegel də vardır. Burada empirizm rasionalizmlə, sensualizm 
fenomenologiya ilə tamamlanır. Təbiətdən çıxış edən na-
turfilosoflar da ömrünün ikinci yarısını ilahiyyata həsr edirlər. 
İ.Nyuton və A.Eynşteynin dini baxışları buna ən gözəl misaldır. 
Con Lokk «materializmində» monoteist dini təfəkkür 
«gizlənirmiş»! Kant özü bir vəhdətdir. Ekzistensializm açıq-
aşkar coğrafi Qərbdə doğulmuş Şərq təfəkkürüdür. Təkcə 
ekzistensializmdə deyil, hətta K.Yunq və E. Frommun 
təlimlərində də dzen-buddizmin izləri görünür.  
Marksizm–leninizm–stalinizm isə heç bir kompromisə 
yol vermirdi. Əlbəttə, soruşula bilər ki, elmin prioritetliyi üzə-
rində qurulmuş Qərb təfəkküründən fərqli olaraq mahiyyəti 
etibarilə Şərq hadisəsi olan fəlsəfə ifrat qərbçilik çərçivəsinə 
necə sığa bilər? Bu özü bir paradoks deyilmi? Məhz bu 
paradoksu aradan qaldırmaq, həll etmək üçün V.İ.Lenin 
marksizm fəlsəfəsinin qəliblərini sıxmış, onu xeyli dərəcədə 
elmiləşdirmişdi. İ.V.Stalin dövründə «bu fəlsəfə» bir az da 
sıxılaraq tamamən elm qəlibinə salınmış və tam fəlsəfəsizləş-
dirilmişdi. (Düzdür, K.Popperə görə, Marksizm təlimi elə lap 
əvvəldən fəlsəfəyə qarşı olmuşdur. Görünür, buna görə də o, 
K.Marksın «fəlsəfəyə qarşı mübarizəsindən»1 bəhs edir). 
Fəlsəfə ideologiya ilə əvəz olunmuşdu. Müstəqillik döv-
1 К. Поппер. Открытое общество и его враги. Том. 1. М.: 
«Феникс», 1992.  
 - 364 -
                                                          
ründə əsas məqsəd yenidən fəlsəfəyə qayıtmaqdır.∗ 
 
 
 
 
 
 
 
 
 
 
 
 
 
 
 
İDEOLOJİ QƏLİBDƏN ÇIXMAQ 
CƏHDLƏRİ: HEYDƏR HÜSEYNOV 
 
Sənət adamları və riyaziyyatçılar şöhrət çələngini tez ge-
yinirlər. Müdriklik isə adətən ömrün yetkin çağında gəldiyindən 
fəlsəfədə gənc yaşlarından uğur qazanan insanları barmaqla 
saymaq olar. 31 yaşından (1939-cu il) başlayaraq Azər-
baycanda fəlsəfə və ictimai-siyasi elmlərə rəhbərlik edən, 37 
yaşında (1945-ci il) akademik olan, Azərbaycan Elmlər Aka-
demiyasının əsasını qoyan və onun ilk vitse-prezidenti seçilən 
Heydər Hüseynovun hikmət çırağı, nə yaxşı ki, tez şölələndi və 
xalqımızın milli ideya tarixinin ən çətin bir dövrünə işıq saldı. 
Repressiyalardan sarsılmış Azərbaycan milli məfkurəsinin Yeni 
Dövrün nəbzini tuta bilən yeni dühalara ehtiyacı var idi. Belə 
çətin bir məqamda milli şüurun tarım çəkilmiş və incəlmiş 
varislik körpüsünü dağılmaqdan xilas etmək üçün tale 
∗ Bax: S.Xəlilov. Fəlsəfəyə qayıtmasaq. – «Açıq söz» jurnalı. 1990 
№1.  
 - 365 -
Azərbaycana Heydər Hüseynov şəxsiyyətini bəxş etdi. 
 
Dövrün faciəsi 
XX əsr Azərbaycanın dövlətçilik tarixində ən mürəkkəb, 
çətin və eyni zamanda ən şərəfli dövrlərdən biridir. Bu dövrdə 
siyasi həyatın təbəddülatları ictimai-siyasi fikrin də oyanışı, 
böhranı və sıçrayışlı inkişaf məqamları ilə zəngin olmasını 
şərtləndirmişdir. Milli fikrin oyanışı ilə siyasi repressiyalar və 
ideoloji məhdudlaşdırmalar eyni dövrə təsadüf etdiyindən 
siyasi, ictimai və fərdi şüurdakı ziddiyyətlər bir çox fərdi 
faciələrin də səbəbinə çevrilmişdir. 
Böyük şəxsiyyətlərin faciəsi də böyük olur. Ötən əsrin 
əvvəllərində Azərbaycanda gedən milli oyanış və milli-siyasi 
özünüdərk prosesləri ictimai şüurda böyük iz qoymuş və iki 
illik demokratik cümhuriyyət müddətində inkişaf tapmış milli 
dövlətçilik şüuru ilə birləşərək milli-siyasi şüurun formalaşması 
üçün əlverişli zəmin hazırlamışdı. İyirminci illərdə ədəbi-bədii 
yaradıcılığın və milli məfkurənin oyanış və inkişaf dağaları öz 
siyasi hakimiyyətini və ideologiyasını ictimai həyatın bütün 
sahələrinə transformasiya etməyə çalışan bolşevizm ilə 
üzləşməli oldu. Otuzuncu illərdəki siyasi repressiyaların 
Azərbaycanda həm də bütövlükdə ziyalılara qarşı bir irtica 
səciyyəsi daşıması bu amil ilə bağlı idi. Belə ki, məhz Bakı hələ 
çar Rusiyası dövründən yeni iqtisadi münasibətlərə keçid və 
milli burcuaziyanın yaranması, milli fikrin oyanışı sahəsində 
digər bölgələrdən kəskin şəkildə seçilirdi və buradakı 
repressiyalar da SSRİ-nin başqa ərazilərindəkindən fərqli 
olaraq, siyasi ideoloji mülahizələrdən başqa, həm də milli-siyasi 
və mədəni-mənəvi məzmun daşıyırdı. 
Otuzuncu illərdə ictimai-siyasi həyata təzəcə qədəm ba-
san gənclər isə kommunist ideologiyasının açdığı yolla irə-
lilədiyindən təhlükəli görünmürdülər. Lakin uşaqlıq illərində 
formalaşmış milli qürur, dövlətçilik və xalqına sədaqətli xidmət 
hissiyyatı o dövrdə yetişən gənclərin bir qisminin zehnində, 
təhtəlşüur qatında hələ qalmaqda idi. 
Sosialist quruluşunun yaratdığı bütün imkanlardan is-
tifadə edərək xalqına xidmət göstərmək, milli-fəlsəfi fikir ta-
 - 366 -
rixini, ədəbi-bədii və milli-mənəvi dəyərləri öyrənməklə xalqın 
genetik yaddaşını bərpa etmək, siyasi-ideoloji müstəvidə 
qadağan olunmuş milli dövlətçilik məfkurəsini, heç olmazsa, 
bədii ədəbiyyat, mənəvi mədəniyyət prizmasından keçirərək 
yaşatmaq – bütün bu istəklər ötən əsrin iyirminci-otuzuncu 
illərindəki elitar gəncliyin zehninə və qəlbinə  hopmuşdu. 
Səməd Vurğun, Rəsul Rza, Heydər Hüseynov, Mirzə İbrahimov 
kimi gənclər ictimai-siyasi və milli-mənəvi həyata artıq so-
sializm cəmiyyətində qədəm qoyduqlarından və bu cəmiyyətin 
tələblərini mənimsəmiş olduqlarından daxili aləmlərindəki 
ziddiyyətləri mümkün qədər büruzə vermədən fəaliyyət 
göstərmək məcburiyyətində idilər. Babaların gen yaddaşını 
qırmızı bolşevik dəbilqəsində yaşatmaq və yeni nəsillərə təqdim 
etmək kimi çətin bir vəzifəni icra etməli olan bu şəxsiyyətlərin 
faciəsi – dövrün faciəsi idi. Hələ əsrin əvvəllərində özünü təsdiq 
etmiş, yaradıcılıq istiqaməti və üslubu formalaşmış Mirzə Cəlil 
kimi, Hüseyn Cavid kimi şəxsiyyətlər Yeni Dövrə uyğunlaşa 
bilməyərək, onunla üz-üzə dayanmaq məcburiyyətində idilər. 
Daha doğrusu, dövr, ictimai-siyasi mühit özü onlarla üz-üzə 
dayanmışdı.  
Nisbətən sonrakı nəsl üçün isə başqa bir aqibət hazırlan-
mışdı. Bu aqibəti yaşamaq məcburiyyətində olanlardan biri də 
Heydər Hüseynov idi. Yeni cəmiyyətin «yetişdirməsi» olan, 
kommunist ideologiyasının, marksist-leninçi fəlsəfənin 
mərkəzində dayanan, lakin milli varlığına bağlılığı qəlbindən 
çıxarıb ata bilməyən, sosialist cəmiyyətinin verdiyi bütün im-
kanlardan məhz millət üçün, xalq üçün istifadə etməyə çalışan, 
milli mənəviyyatımız, mədəni-mənəvi dəyərlərimiz, əbədi-bədii 
və fəlsəfi abidələrimiz kommunist ideologiyasının labi-
rintlərindən keçirib yaşatmaq uğrunda çalışan və bu sahədə 
böyük uğurlar qazanan Heydər Hüseynovun daxili ziddiyyəti, 
görünüşü ilə mahiyyəti arasındakı fərq günlərin bu günü 
bolşeviklərin diqqətini cəlb etsə də, artıq o öz işini görmüşdü. 
Milli məfkurənin estafeti yeni nəslə ötürülmüşdü. Əlbəttə, 
əslində çox gənc olan, yaradıcılıq enercisi aşıb-daşan 42 yaşlı 
akademik millət üçün hələ çox işlər görə bilərdi. Lakin onun 
cismani həyatı dayandırıldıqda əsas missiya artıq yerinə 
yetirilmişdi. Milli mənəviyyatın, ictimai fikir tarixinin, dövlət-
 - 367 -
çilik şüurunun, ədəbi-bədii və fəlsəfi dəyərlərin qırmızı terror 
baryerindən keçirilərək yeni nəslə ötürülməsi ilə mənəvi tarixin 
kəsilməzliyi təmin olunmuşdu. Bu proseslərin ictimai təşki-
latlanması da artıq başa çatmışdı: kafedralar, fakültələr, elmi-
tədqiqat institutları yaradılmış, Akademiyanın ictimai  və 
humanitar elmlər bölməsinin fəaliyyəti mütəşəkkil və 
müntəzəm xarakter almışdı BDU-nun nəzdindəki fəlsəfə 
fakültəsinin ilk məzunları ilk milli kadrlar olaraq təkcə 
marksist-leninçi fəlsəfənin deyil, həm də Azərbaycanın fəlsəfi 
və ictimai-siyasi fikir tarixinin tədqiqinə cəlb etmişdi. 
Bununla belə, şəxsiyyətin yoxluğu sonrakı daha böyük 
vəzifələrin həyata keçirilməsinə imkan vermədi… 
 
Millətin faciəsi 
Millət özünüdərk səviyyəsinə qalxa bilmədikdə, milli 
hissiyyat rasional düşüncəyə və oradan ictimai-praktik fəaliy-
yətə yönəldilə bilmədikdə, ancaq ayrı-ayrı böyük şəxsiyyətlərin 
məfkurəsində yaşayan milli ruhun geniş ictimai təbəqələrə 
ötürülməsi və ictimai şüurun strukturunda qərarlaşması 
mümkün olmadıqda millətin faciəsi qaçılmazdır. 
İctimai şüurla, kütlənin hissiyatı ilə istədiyi kimi mani-
pulyasiya edə bilmək üçün milli ruhun təklənmiş daşıyıcılarına 
qarşı repressiya imperiya siyasətinin ayrılmaz tərkib hissəsidir. 
Lakin bu repressiya çox vaxt Mərkəzin əli ilə deyil, milli 
ruhdan məhrum edilmiş, manqurtlaşmış, «milli» kadrların öz əli 
ilə həyata keçirilir. 
Otuzuncu illərin repressiyası zamanı Kremlin, Mircəfər 
Bağırovun, yoxsa yerli ermənilərin daha fəal rol oynaması 
barədə bəzən mübahisələr gedir. Lakin əslində, bu tərəflər bütöv 
bir prosesin iclasında müxtəlif funksiyaları yerinə yetirməklə 
bir-birini tamamlayırdılar. Proseslərin ümumi prinsipləri 
«yuxarıdan» verilir, yerli rəhbərlik tərəfindən icra olunurdu. 
Ermənilərin iştirakı isə bu aksiyanın daha «effektli» həyata 
keçməsi, say-seçmə insanlara, «ideoloji düşmənlərdən» daha 
çox, məhz milli ruhun daşıyıcılarına yönəldilməsinə xidmət 
edirdi. 
 - 368 -
                                                          
Heydər Hüseynova qarşı repressiyanın əsas ilhamçısı və 
subyekti isə bilavasitə Mircəfər Bağırovun özü idi. Ona görə də, 
bir sıra tədqiqatçılar bu hadisəni imperiya siyasəti 
kontekstindən və deməli, mahiyyətlən ayıraraq hadisələr kon-
tekstində təqdim edirlər. Və bu zaman manqurtlaşmış «milli» 
kadrların «mənəm»liyi, şəxsi maraqları və siyasi qısqanclıq 
hissləri ön plana çəkilir. Professor Eldar İsmayılovun həmin 
dövrün tarixinə həsr olunmuş kitabında da Heydər Hüseynovun 
intiharında Mircəfər Bağırovun mövqeyi və şəxsi fəallığı əsas 
arqument  kimi götürülür.1 Müəllif  Heydər Hüseynovun ikinci 
dəfə Stalin mükafatına təqdim olunarkən Mircəfər Bağırovun 
iradəsindən asılı olmayaraq, bilavasitə Moskvanın himayəsinə 
istinad etməsi faktını faciənin əsas səbəbi kimi göstərir. Kimin 
isə Moskva ilə birbaşa əlaqədə olması və müstəqil addımlar 
atması o vaxt Azərbaycanda şəriksiz lider olan Mircəfər 
Bağırovun xoşuna gələ bilməzdi. Ona görə xaraktercə despot 
olan Mircəfər Bağırov Heydər Hüseynova qarşı kompromat 
axtarır və bu məsələdə akademikin axırıncı kitabında Şeyx 
Şamilə simpatiyasından istifadə edir. Bunun üçün Şamil 
hərəkatına və müridizmə münasibətin dəyişdirilməsinə nail olur 
və bu yeni platformadan çıxış edərək Heydər Hüseynovun 
əvvəlcədən yazıb çap etdirdiyi kitabına qarşı hücumlar edir. Bu 
vaxt Heydər Hüseynovun nüfuzu bütün İttifaq miqyasında o 
dərəcədə böyük idi ki, bunun üçün əvvəlcə ÜKP (b) MK-nın 
katibi Q.Malenkova məktub yazır, sonra isə şəxsən Stalinin 
razılığını alır.2  
Hadisələrin görünən tərəfi belə idi. Moskva dura-dura 
Azərbaycanın öz rəhbərliyi repressiya təşəbbüsü ilə çıxış edirdi. 
Bu faktdır və millətin faciəsidir. Bu faciə Hüseyn Cavidin 
«Topal Teymur» əsərinin finalında, Yusif Səmədoğlunun «Qətl 
günü» romanında şairin hökmdara müraciətində, Bəxtiyar 
Vahabzadənin «Özümüzü kəsən qılınc» əsərinin sərlövhəyə 
çıxarılmış mənasında və onlarca bu cür əsərlərdə böyük 
sənətkarlıqla qələmə alınmışdır. «Sapı özümüzdən olan 
1 Эльдар Исмаилов. Власть и народ. Послевоенный сталинизм 
в Азербайджане: 1945-1953 гг. Баку, 2003. 
2 Göstərilən əsər, səh. 251-258. 
 - 369 -
                                                          
baltalar», «ağacı içindən yeyən qurdlar» haqqındakı fikirlər 
atalar sözlərinə, zərb-məsəllərə çevrilmişdir. 
Lakin bu heç də bəzilərinin düşündüyü kimi bir milli 
xüsusiyyət, milli mentalitet faktı deyildir. Məqsəd bu hadisə-
lərin arxasında milləti məqsədyönlü surətdə bu faciəyə sürük-
ləyən, qılıncı qılınca kəsdirən, manqurtlaşdıran və ananı oğlun 
əli ilə öldürən incə və məharətli imperiya siyasətinin köklərini 
açmaqdır. Məsələyə məhz bu konteksdə yanaşan prof. Sabir 
Əsədov yazır: «Azərbaycan xalqına qarşı edilən repressiyaların 
günahkarı təkcə M.C.Bağırov deyil, bütövlükdə sistemdir, 
kommunist recimidir, sovet diktaturasıdır. Mircəfər Bağırov isə 
onun yerli «komendantı», bilavasitə icraçısıdır».1 Əslində sovet 
diktaturasının yeritdiyi siyasət də ondan əvvəlki imperiya 
siyasətinin davamı idi. Millətin anti-milli mündəricədən xilas 
ola bilməməsinin səbəbləri onun öz daxilində deyil, daha böyük 
miqyaslı proseslərin yönəldici qüvvəsində axtarılmalıdır. 
Düzdür, bu gün biz imperiya buxovlarından azad ikən 
milliliyimizi bərpa olunmuş zənn edirik. Lakin qlobal siyasətlər 
cildini dəyişir və hər zaman  yeni formalarda ortaya çıxır. 
İmperiyadan xilas olub qloballaşma dalğalarının qoynuna atılan 
millətlər özünüdərk yolunda hələ çox faciələr yaşamalı 
olacaqlar. Lakin faciəni hələ faciə kimi qavramaq qabiliyyəti 
itməyibsə, buna şükür etmək lazımdır. O gündən qorxmaq 
lazımdır ki, millət öz düşdüyü vəziyyəti dəyərləndirə bilməsin, 
ondan feyziyab olsun və hər şeyi qırmızı rəngdə təsvir etsin. 
Milli daltonizmin müalicəsi isə təəssüf ki, hələ tapılmayıb.  
Çingiz Aytmatov manqurtlaşmanın səbəbini kənar qüvvə-
də, işğalçıların məqsədyönlü fəaliyyətində axtarmaqla bu 
məsələyə münasibətdə daha dərinə getmiş, oğulları anaya, 
Vətənə qarşı yönəldən, beyinləri millilikdən və övladlıqdan 
«təmizləmə» İmperiya siyasətinin iç üzünü göstərməyə 
çalışmışdır. Bəli, Heydər Hüseynovun intiharında daha qabarıq 
şəkildə üzə çıxan, əslində isə həmin dövrdə yaşayan milli ruhlu 
bütün şəxsiyyətlərə qarşı yönəldilmiş mənəvi repressiyanın 
kökləri daha dərindir. Heydər Hüseynovun faciəsi də, bizcə, 
1 Sabir Əsədov. Heydər Hüseynov. Bakı, «Azərbaycan» nəşriyyatı, 
1998, səh. 23.  
 - 370 -
hadisələr səviyyəsində deyil, ümumi siyasətin təkcə təzahürü 
kimi təqdim olunmalıdır. 
Bəziləri əsl fəlsəfi tədqiqat dedikdə Aristoteldən, Kant-
dan və s. klassiklərdən iqtibaslar gətirməklə və bir qədər də 
Moskvada çıxan yeni nəşrlərə əsaslanmaqla yazılan Qərb-
yönümlü və müasir görüntülü məqalələri, «monoqrafiyaları» 
nəzərdə tuturlar. Və Heydər Hüseynov elmi irsinə nəzər salar-
kən söhbətin daha çox öz yazıçılarımızdan getdiyini, tədqiqat 
obyekti kimi Nizaminin, M.F.Axundovun, Mirzə Kazım bəyin, 
Səməd Vurğunun əsərlərinin seçildiyini görərkən bunları öz 
«elmi-tədqiqat» standartlarına uyğunlaşdıra bilmirlər. Lakin əsil 
fəlsəfə bu «standartlardan» çox yüksəkdə durur. Heydər Hü-
seynov yeri gələndə dialektikadan, idrak nəzəriyyəsindən 
yazmasına, yeri gələndə Moskvadakı diskussiyalarda iştirakına, 
o cümlədən A.A.Cdanovun sədrliyi ilə keçirilən məşhur bir 
ideoloji məclisdə – Q.F.Aleksandrovun «Qərbi Avropa fəlsəfəsi 
tarixi» kitabının müzakirəsində çıxış etməsinə və «Voprosı 
filasofii» curnalının ilk nömrəsində çap olunmasına 
baxmayaraq, daha çox dərəcədə milli-fəlsəfi fikrin qaynaqlarını 
araşdırmağa üstünlük verirdi. 
Məsələ burasındadır ki, biz ancaq başqa millətlərin ic-
timai-siyasi fikrini və yabançı məfkurələri öyrənməklə və ya 
ancaq marksizm-leninizm fəlsəfəsindən çıxış etməklə heç vaxt 
milli özünüdərk səviyyəsinə yüksələ bilməzdik. Qərb fəlsəfəsini 
və ya rus və sovet fəlsəfi fikrini bilmək, öyrənmək, əlbəttə, 
lazım idi. Lakin bu sahədəki nəzəri irsi mənimsəmək, 
ümumiləşdirmək və gələcək nəsillərə çatdırmaq vəzifəsinin 
milli-mənəvi məsuliyyəti daha çox dərəcədə bir ingilisin, 
almanın, ya da bir rus-sovet tədqiqatçısının üzərinə düşürdü. 
Təbii ki, bu istiqamətdə tədqiqatçılar aparmaq və bu elmi-nəzəri 
irsi inkişaf etdirmək sahəsində Qərb filosoflarının şansı daha 
çox idi. Marksizm fəlsəfəsi də əslində klassik Qərb fəlsəfi 
fikrinin üzərində qurulmuşdu və bir sovet filosofu kimi Heydər 
Hüseynovun qarşısında hər hansı bir başqa nəzəriyyəni deyil, 
məhz marksizmi və onun ideya-nəzəri qaynaqlarını tədqiq 
etmək vəzifəsi qoyulmuşdu. Lakin bu sahədə Moskvadakı 
həmkarlarından səviyyəcə geri qalmadığını dəfələrlə sübut edən 
Heydər Hüseynov həm də bir azərbaycanlı olduğunu və bu 
 - 371 -
baxımdan qarşısında duran mənəvi məsuliyyəti də unuda 
bilmirdi. Ona görə də, öz sələflərimizin dünyagörüşünü, fəlsəfi 
və ictimai-siyasi irsini öyrənmək və yeni nəslə çatdırmaq, bu 
irsi ümumbəşəri fəlsəfi fikir kontekstində nəzərdən keçirməklə 
söz sahibi olduğumuz məqamları üzə çıxarmaq missiyasını da 
öz üzərinə götürmüşdü. Heydər Hüseynov dünyaya milli və 
ümumbəşəri fikrin vəhdəti prizmasından baxırdı. Və nə qədər 
təəccüblü olsa da, görünür özündən asılı olmayaraq, daxildən 
gələn bir hökmlə millilik kompanenti üstünlük təşkil edirdi. 
Burada başqa bir məqama da diqqət yetirmək yerinə dü-
şərdi. Milli-fəlsəfi fikrin spesifikası çox vaxt düzgün anlaşılma-
dığından bəzilərinə Şərq-İslam fəlsəfi fikrinin, o cümlədən orta 
əsr Azərbaycan filosoflarının əsərlərinin ərəbcədən tərcüməsi və 
şərhi daha önəmli və daha elmi görünür. Düzdür, o dövrün 
fəlsəfi traktatları əsasən antik fəlsəfədən qaynaqlandığından, 
fəlsəfi terminologiya baxımından daha mükəmməl səciyyə 
daşıyır. Lakin ya islam fəlsəfəsini, ya da Aristotelə əsaslanan 
peripatetiklərin yazdıqlarını rəhbər tutan orta əsr filosoflarımız 
millilikdən daha çox ümumbəşərilik mövqeyindən çıxış 
edirdilər. Həqiqi milli fikir isə daha çox şifahi xalq 
ədəbiyyatında, ədəbi-bədii əsərlərdə öz əksini tapırdı. Buna 
görə də Heydər Hüseynov, bir tərəfdən, qədim dövrlərdən üzü 
bəri peşəkar Azərbaycan filosoflarının elmi-nəzəri irsinin, 
ölkəmizdə yayılmış və ictimai şüurda geniş iz buraxmış fəlsəfi 
cərəyanların üzə çıxarılması, tədqiq edilməsi və yeni nəslə çat-
dırılması istiqamətində görülən işlərinə əsasını qoyur və bu 
işləri təşkilatlandırırdısa, digər tərəfdən, böyük şairlərimizin, 
yazıçılarımızın əsərlərini fəlsəfi fikir prizmasından keçirərək 
dəyərləndirmək, tarixçi, dilçi və ədəbiyyatşünas alimlərimizin, 
dövlət qulluğunda çalışan ziyalılarımızın fikirlərinin əsas fəlsəfi 
qayəsini və ideya yönümünü açmaq və bütün bu istiqamətlərdə 
hərtərəfli və sistemli tədqiqatlar aparılması üçün zəmin 
hazırlamaq missiyasını öz üzərinə götürmüşdü. Sonrakı 
dövrlərdə məhz Heydər Hüseynovun bu missiyasının davamı 
olaraq Nizaminin, Füzulinin, A.Bakıxanovun, M.F.Axundovun, 
Həsən bəy Zərdabinin və s. görkəmli Azərbaycan 
mütəfəkkirlərinin yaradıcılığı fəlsəfi müstəvidə tədqiq edilmiş, 
bu mövzularda çoxlu dissertasiya işləri, məqalələr və monoq-
 - 372 -
rafiyalar yazılmışdır. Lakin hər bir işin əsasını qoymaq və yol 
göstərmək daha çətin və daha şərəflidir. Bütün bu şərəf 
çələngləri Heydər Hüseynova qismət olmuş, onun acı taleyini 
zinətləndirmişdir. 
Belə bir fikir geniş yayılmışdır ki, guya Heydər Hüseyno-
vun bolşevik repressiyasına məruz qalmasına səbəb onun 
«Azərbaycanda XIX əsr ictimai-fəlsəfi fikir tarixindən» adlı son 
əsərində fəsillərin birinə Şeyx Şamil haqqında deyilmiş bir fikri 
iqtibas seçməsi və ümumiyyətlə, Şeyx Şamil hərəkatına və onun 
ideyalarına müsbət münasibət bəsləməsi olmuşdur. Həqiqətən 
də, Mircəfər Bağırovun və onun təsiri ilə digər tənqidçilərin 
kitaba hücumları aşkar şəkildə məhz bu məsələ ilə əla-
qələndirilmişdir. Lakin doğrudanmı təzyiqlərin əsl səbəbi məhz 
bu aşkar ifadə olunan «şamilpərəstlik» günahından ibarət idi? 
Heydər Hüseynovun geniş və hərtərəfli ictimai-siyasi və 
maarifçilik fəaliyyətini diqqətlə izləyərək belə qənaətə gəlmək 
mümkündür ki, Stalin mükafatına layiq görülmüş və guya 
Moskvanın dəstəyini qazanmış və yalnız yerli hakimiyyət və 
yerli ictimai fikir tərəfindən Azərbaycana bilavasitə dəxli 
olmayan, Heydər Hüseynovun fəaliyyət sferası ilə əlaqəsi bir 
olmayan bir ideya, özü də hələ yüz ilə əvvəl Mirzə Kazım bəy 
tərəfindən söylənərək Rusiya mətbuatında çap olunmuş bir 
ideya səbəb yox, ancaq bəhanə ola bilərdi. Və bu bəhanə məhz 
Moskvanın xoşuna gəlməyən həqiqi səbəblərdən yayındırmaq 
vasitəsi idi. 
SSRİ dağıldıqdan sonra, bolşevizm ideologiyasının və 
ideya-siyasi repressiyaların həqiqi mahiyyəti və səbəbləri daha 
çox dərəcədə aydınlaşdıqdan sonra tam qətiyyətlə demək 
mümkündür ki, Heydər Hüseynovun nəinki bir cümləsi və ya 
Şeyx Şamilə münasibəti, hətta onun bütövlükdə bu son mo-
noqrafiyası və bütövlükdə ictimai-siyasi fəaliyyəti Moskvanın 
xoşuna gəlməmişdi və heç vaxt gələ bilməzdi. 
Məsələ burasındadır ki, Heydər Hüseynov sadəcə bir təd-
qiqatçı deyildi. O, Azərbaycanda ümumən ictimai və humanitar 
elmlərin başında duran və onlara tematik, ideoloji və metodoloji 
yön verən bir şəxsiyyət idi. Azərbaycanda gələcək tədqiqatların 
istiqaməti və dərsliklərin məzmunu onun dünyagörüşündən, 
onun mövqeyindən çox asılı idi. Və bu mövqe Moskva üçün 
 - 373 -
                                                          
təhlükəli həddə gəlib çatmışdı. Heydər Hüseynov müttəfiq 
respublikalara verilmiş şərti, nisbi müstəqillik hüdudları çoxdan 
keçmiş və marksist ideologiyasının pozitiv məqamlarına istinad 
etməklə milli şüurun və milli mədəniyyətin inkişafı naminə 
imperiyanın yol verə biləcəyindən qat-qat çox işlər görmüşdü. 
Doğrudan da, 40-cı illərdə respublikamızda ictimai elmlərin, 
ictimai-siyasi fikrin, humanitar düşüncənin inkişaf tempi və 
vüsəti heyrətamiz dərəcədə yüksək idi ki, bu da repressiya 
dönəmi üçün bir paradoksallıq və metamarfoza sayıla bilərdi. 
Heydər Hüseynovun bütövlükdə və tamamilə xalqa mə-
həbbətdən və xalqa xidmətdən ibarət olan fəaliyyətini izlədikcə 
onun təkcə əsərlərinin yox, həm də əməli işlərinin qayəsini və 
ana xəttini təşkil edən milli mündəricəni, milli məfkurəni, həm 
də sadəcə şüarçılıq kimi deyil, çeşidli əməli fəaliyyətdə 
ifadəsini tapan və artıq bar verən bir məfkurəni necə sezməmək 
olardı? Təkcə elə axırıncı monoqrafiyaya salsaq buna neçə-neçə 
sitat tapmaq olar. «XIX əsrdə Azərbaycanda sosial-iqtisadi 
vəziyyət» adlanan birinci fəsildə Heydər Hüseynov 
Azərbaycanın bölünməsi məsələsinə öz münasibətini bildirir. 
Stalindən və M.Bağırovdan sonrakı, nisbətən rahat dövrlərdə 
Azərbaycan tarixçilərinin yazdıqlarından fərqli olaraq Heydər 
Hüseynov repressiyanın bu ağır illərində belə Şimali 
Azərbaycanın Rusiyaya birləşdirilməsini bir xoşbəxtlik kimi de-
yil, nisbətən «az ziyan» kimi təqdim edir, hadisəyə Rusiyanın 
müstəmləkəçilik siyasəti kontekstində yanaşır. Heydər 
Hüseynov yazırdı: «Şimali Azərbaycan çarizmin 
müstəmləkəsinə çevrildi. Azərbaycanın zəhmətkeş kütlələri 
ikiqat zülmə məruz qaldılar; bir tərəfdən yerli feodallar, digər 
tərəfdən çar hökuməti tərəfindən istismar olundular. Çarizm 
Azərbaycana özününmüstəmləkəsi kimi baxmaqla, onu inkişaf 
edən Rus kapitalist sənayesinin aqrar əlavəsinə çevirdi. Bundan 
əlavə, Rus çarizmi Azərbaycanda xalqın milli mədəniyyətinin 
inkişafına çəpər çəkməyə başlayırdı».1 
Şərhə ehtiyac yoxdur. Sonrakı rahat dövrlərdə bu möv-
zuya toxunub Azərbaycanın ikiyə bölünməsindən, Rusiyanın 
1 Гейдар Гусейнов. Из истории общественной и философской 
мысли в Азербайджане ХIХ века. Б., 1949, стр.34. 
 - 374 -
                                                          
müstəmləkəçilik siyasətindən danışanlar, hətta sənətçilər və 
şairlər belə, disident hesab olunur və az qala qəhrəman-
laşdırılırdılarsa, Stalinin sağlığında bunu rəsmi dairələrdə 
deməyə cəsarət tapan, yazıb Moskvaya göndərən bir dövlət 
adamı, marksist-leninçi ideologiyanın rəsmi təmsilçisi necə bir 
cəsarət sahibi, necə bir qəhrəman olmalı idi? Bir daha təkrar 
edirik ki, Heydər Hüseynov bu mövzuda sadəcə esse yazmır, 
deklomasiya demir, rəsmi ideologiyanın özünü, bütövlükdə 
rəsmi ictimai şüuru bu səmtə yönəltməyə çalışır və bu sahədə 
əməli iş görürdü. Çarizmin imkan vermədiyi milli mədəniyyətin 
inkişafına Sovet imperiyası dövründə nail olmağa çalışırdı. 
Heydər Hüseynovun nə kimi bir əqidə sahibi olduğunu 
dərk etmək üçün onun Mirzə Kazım bəydən iqtibas gətirdiyi və 
epiqraf verdiyi bir fikrə nəzər salaq: «Qərb öz siyasəti ilə 
Asiyada maarifi bərqərar edə bilməz… Ölkəni dəyişdirənlər 
həmin ölkədə doğulmuşlar sırasından çıxmalıdır».1 – Bu günün 
özü üçün nə dərəcədə aktualdır! Yaxud Mirzə Kazım bəydən 
başqa bir iqtibas (Heydər Hüseynova basqılar üçün «səbəb» 
olmuş həmin başı bəlalı fikir): «Şamilin adında tarixlik və 
vətənpərvərlik siqlətli fikirlər gizlənir. O qəhrəmandır – 
qəhrəmanlar yetişdirən bir qəhrəman!».2 Mirzə Kazım bəyin 
yaradıcılığını və ideya dünyasını araşdıran Heydər Hüseynov 
onun məhz milli vətənpərvərliklə, milli azadlıq hərəkatı ilə 
bağlı fikirlərini ön plana çəkir, bununla da, böyük şərqşünas 
alim və mütəfəkkir Mirzə Kazım bəyin xristianlığı qəbul edərək 
çar Rusiyasına xidmət etmiş kosmopolit obrazına yeni bucaq 
altında, başqa rakursda nəzər salır və görüntünün arxasında əsl 
mahiyyəti üzə çıxarır. Mirzə Kazım bəy öz milli hissiyyatını 
Şeyx Şamil haqqında yazdığı əsərində, Şamilə və onun 
rəhbərliyi ilə həyata keçirilən milli azadlıq hərəkatına münasi-
bətində büruzə verdiyi kimi, Heydər Hüseynov da özünün aşkar 
şəkildə deyə bilmədiklərini Mirzə Kazım bəyin yazdıqlarına 
münasibətdə büruzə verir. Burada Mirzə Kazım bəy və Heydər 
Hüseynovun taleləri arasındakı oxşarlıq da diqqəti cəlb edir. 
Sinəsinə xaç asmış Mirzə Kazım bəy çar Rusiyasında imperiya 
1 Göstərilən əsər, səh.182. 
2 Göstərilən əsər, səh.230. 
 - 375 -
siyasəti və senzurası baryerini keçdiyi kimi, döş cibində 
partbilet gəzdirən Heydər Hüseynov da  kommunist 
ideologiyasının və Rus şovinizminin qoyduğu məhdudiyyətlərə 
rəğmən qəlbinin dərinliyində olanları gizlətmir. Əslində Heydər 
Hüseynov öz əsərində tərənnüm etdiyi Abbasqulu ağa 
Bakıxanov, Mirzə Kazım bəy, Mirzə Fətəli Axundov kimi 
görkəmli şəxsiyyətlərin Rusiya dövlətinə rəsmi xidmətdə olmaq 
və burada yüksək rütbələr daşımaqla yanaşı, iki daşın arasında 
millətinə xidmət etmək təcrübəsini öz həyat yolu üçün də nü-
munə seçir. Azərbaycan KP MK-nın Partiya Tarixi İnstitutunun 
direktoru ola-ola daha çox dərəcədə Bəhmənyardan, Nizamidən, 
Şəbüstəridən, Füzulidən, Mirzə Şəfi Vazehdən yazır, milli-
fəlsəfi fikrin və milli ədəbiyyatın inkişafı naminə titanik əmək 
sərf edir. Azərbaycan SSR Elmlər Akademiyasında ictimai 
elmlərə marksizm-leninizm təliminin bir nümayəndəsi olaraq 
rəhbər təyin edildiyi halda, Akademiya üçün açılmış imkanlar 
çərçivəsində milli tariximizin, ədəbiyyatımızın, dilçiliyin və 
nəhayət, milli-ictimai fikrin və fəlsəfi fikir tarixinin tədqiqi və 
təbliği sahəsində misilsiz xidmətlər göstərir. Belə geniş profilli 
fəaliyyət üçün inzibati və ideoloji səlahiyyət qazanmaq naminə 
bir tərəfdən marksizm-leninizm klassiklərinin əsərlərinin 
tərcümə və nəşrində fəal iştirak edən, dialetik və tarixi 
materializmdən, faşizmin mahiyyətindən, rus inqilabi-
demokratik fikrindən, rus dilindən və mədəniyyətindən əsərlər 
yazan Heydər Hüseynov, digər tərəfdən Azərbaycanda milli 
özünüdərkin, fəlsəfi və ədəbi-bədii dəyərlər sisteminin inkişafı 
naminə geniş və hərtərəfli tədqiqatçılıq və maarifçilik fəaliyyəti 
göstərirdi. Kosmopolit kommunist ideologiyasının bütün möh-
təşəm makinasından, həm də milli məfkurəyə xidmət üçün 
istifadə olunurdu. Lakin zaman başqa zaman idi. Çar Rusiyası 
dövründə keçilə bilən sədlər Qırmızı İmperiyanın daha 
mütəşəkkil qadağa sərhədlərini keçə bilməzdi. Heydər 
Hüseynovun fəaliyyəti isə Mərkəzin verdiyi nisbi müstəqillik 
hədlərini çoxdan aşıb keçmişdi. O, təkcə kommunist 
ideologiyasına deyil, həm də İmperiyanın, Rus şovinizminin 
maraqlarına xidmət etməli olan elmi-tədqiqat və təbliğat insti-
tutlarını, o cümlədən Elmlər Akademiyasını və ali məktəblər-
 - 376 -
dəki ictimai və humanitar fənn kafedralarını milli maraqlara 
xidmət istiqamətində yönəldə bilmişdir. 
 
Sokrat aqibəti   
Bəli, Heydər Hüseynov intihar məcburiyyətində qaldı. 
Lakin onun hərəkətə saldığı humanitar makina fəaliyyətini 
dayandırmadı. Düzdür, şəxsiyyət yoxluğu sonrakı illərdə bu 
makinanın işini tədricən cırlaşdırdı, bu odlu-alovlu vətəndaş 
alimin yerini tutanların bəziləri bu kursu davam etdirmək 
əzmində olmadı, lakin Elmlər Akademiyasında Yusif Məmməd-
əliyev, Səməd Vurğun kimi şəxsiyyətlərin varlığı bu alovun 
sönməsinə imkan vermədi. Şəxsiyyətlərin təqib olunmağı isə 
davam edirdi. Fiziki repressiyaların yerini zahirən daha yumşaq 
ideoloji repressiyalar tuturdu. Ta yeni şəxsiyyətlər yeni statusda 
zühur edənə yeni Heydərlər yetişənə qədər. 
Yaradıcılığının ən gur və səmərəli dövrünü yaşayan 42 
yaşlı akademikin cismani intiharından yarım əsr keçdikdən 
sonra, artıq müstəqil Azərbaycanın milli özünüdərk axtarışların-
da, hər hansı bir buxovdan azad şəkildə öz milli-fəlsəfi fikrinə 
yeni nəfəs vermək səylərində biz Heydər Hüseynov ruhunun 
oyanışını görürük. 
Əllinci il otuz yeddinci il deyildi. Və Heydər Hüseynov 
öz «səhvlərini» etiraf etsəydi və sonrakı fəaliyyətini milli məz-
mundan azad edilmiş ideoloji fəaliyyətə, marksizm-leninizm 
təliminə həsr etsəydi, o, əlbəttə, yaşaya bilərdi. Lakin Heydər 
Hüseynovun filosofluğu da elə ondadır ki, o, cismani varlığının 
deyil, ruhani varlığının, əqidə və amalının yaşamasına üstünlük 
verdi. Elmi-fəlsəfi fəaliyyəti ilə, böyük yaradıcılıq əzmi ilə, 
millətə təmənnasız xidməti ilə əsl qəhrəmanlıq göstərmiş olan 
Heydər Hüseynov «şərəfli ölüm» və «şərəfsiz həyat» seçimində 
də böyük Sokratların tutduğu yolu davam etdirməklə 
qəhrəmanlığın daha bir nümunəsini gələcək nəsillərə ərməğan 
etdi. 
 - 377 -
 
 
 
 
 
 
 
 
 
AZƏRBAYCAN  SOVET  FƏLSƏFİ  FİKRİ  
VƏ  MÜSTƏQİLLİK  MEYLLƏRİ  
 
Dünya zaman-zaman yeniləşir və yeni dünya məntiqini 
açmaq və ahəngini duymaq üçün yeni baxışlar sistemi forma-
laşır, yeni fəlsəfi təlimlər yaranır.  
İstər iqtisadi, istər sosial, istərsə də idåoloji sahələrdəki 
yeniləşmə meylləri bir tərəfdən öz fəlsəfi izahını gözləyir, digər 
tərəfdən də ciddi elmi-fəlsəfi zÿmèn olmadan, bu yeniləş-
mələrin uğurla həyata keçirilməsi sadəcə olaraq mümkün deyil. 
Fəlsəfə yalnız o zaman öz başlıca məqsədinə və meto-
duna sadiq qalmış olur ki, o, yaradıcı xarakter daşısın, zamanla 
ayaqlaşsın və onu qabaqlaya bilsin. Əks təqdirdə, ictimai şüur 
ictimai varlıqla əlaqəli olduğu üçün, real həyatdakı 
təbəddülatlar fəlsəfəyə də sirayət edir. İctimai həyatda canlanma 
baş verən kimi, fəlsəfə də ehkam çərçivəsindən kənara çıxaraq 
bu canlanmanı, bu yeniləşmə prosesini əks etdirmək və proã-
nozlaşdırmaq mövqeyinə keçir və fəlsəfəyə yenidən yaradıcılıq 
ab-havası gəlir. O, özünə qayıdır. 
Lakin özünə qayıtmaq istəyən fəlsəfə, ilk baxışda nə 
qədər təəccüblü görünsə də, ictimai mühitin müqavimətinə rast 
gəlir. Məsələ burasındadır ki, neçə illər ərzində fəlsəfənin öz 
həqiqi mövqeyindən uzaqlaşması onun nüfuzunun itməsi ilə 
nəticələnib. Fəlsəfə haqqında səhv təsəvvür yaranıb və qurunun 
oduna yaş da yanmalı olub. Fəlsəfi təfəkkür publisistik düşüncə 
və siyasi demaqoqiya tərəfindən sıxışdırılıb.  
Müasir mərhələdə bütün qüvvələr cəmiyyətin yenidən 
qurulması (lakin hansı ideya əsasında?) uğrunda mübarizəyə 
 - 378 -
qoşulduğu bir vaxtda, sözdən işə keçmək, real quruculuq mə-
sələləri ilə məşğul olmaq zərurəti dönə-dönə təkrar olunduğu 
bir məqamda yenə də yüksək materiyadan danışmağa, klassik 
irsə qayıtmağa, bir daha Zərdüştə, Sokrata, Bəhmənyara, 
Hegelə üz tutmağa, marksizmi yenidən nəzərdən keçirməyə 
guya ehtiyac qalmayıb. Marksizmlə birlikdə bütövlükdə 
fəlsəfəni də atmaq, yığılıb qalmış problemləri elə fəlsəfəsiz äÿ 
həll etmək xülyası beyinləri iflic edib.  
Nə etmək olar ki?! Görünür, biz keçmişin təfəkkür üsu-
lundan hələ yaxa qurtara bilməmişik. Ən qorxulusu isə budur 
ki, biz bunu çox vaxt unamırıq və təfəkkür üsulunun rolunu 
lazımınca qiymətləndirmirik. İndi biz ictimai həyatın iqtisadi və 
sosial sahələrində köklü dəyişikliklər etməyə çalışsaq da, 
idarəetmə formalarını, rəhbərlik üsulunu yeniləşdirməyə 
təşəbbüs göstərsək də, bunlar heç də həmişə arzu və təşəbbüs 
səviyyəsindən o tərəfə keçmir. Görülən tədbirlər bəzən hətta öz 
əksliyinə çevrilir. Səbəbi isə, bizcə, məhz düşüncə tərzindədir.  
“Bizə söz yox, mühakimə yox, iş lazımdır” prinsipi məhz 
keçmişdən: repressiya illərindən,  «yetkin sosializmdən» miras 
qalıb. O vaxtdan ki, cəmiyyətə düşünənlər yox, icraçılar lazım 
idi, çünki konkret düşüncəni ideologiya əvəz edirdi. 
Düzdür, bu prinsip İ.V.Götenin “Faust” əsərindəki müha-
kimələrə zahirən uyğun gəlir. Orada Faust sözü, zəkanı və əməli 
müqayisə edərək üsòünlüyü əmələ verir. Belə hesab edir ki, hər 
şeyin başlanğıcında iş, əməl dayanır. Lakin məqsəd işin, əməlin 
heç də yalnız başlanğıc olduğunu dərk etmək deyil. Məqsəd 
işin, əməlin həm də nəticə olduğunu dərk etməkdir. İnsan 
fəaliyyətində zəka əməli qabaqlaya bilməlidir. Praktika bir 
tərəfdən idrakın əsasıdırsa, digər tərəfdən onun məqsədi və 
nəticəsidir. Elmə əsaslanmayan praktika fayda verə bilməz. 
Ekoloji və demoqrafik böhranın kəskinləşməsi, təbii, sosial və 
mənəvi ahəngin pozulması – bütün bunlar əslində yetərincə 
düşünmədən işləmək mövqeyinin bəhrələridir. Ziyalıların 
ictimai həyatda rolunun məhdudlaşdırılmasının, cəmiyyətşünas 
alimlərin ictimai praktikadan uzaqlaşdırılmasının nəticəsidir.  
Maddi həyatın ilkinliyini qəbul etmək heç də mənəvi 
həyatın rolunu heçə endirməyə gətirib çıxarmamalıdır. Unut-
maq olmàz ki, bütün fəlsəfi təlimlər içərisində nadanlığa ən çox 
 - 379 -
yaxın olan kortəbii materializimdir. Bu gün də materializm 
dialektikadan ayrılanda öz mütərəqqi məzmununu itirir və 
cəhalətə qovuşur. Dialektika isə təfəkkür üsuludur və ona 
yiyələnmək yüksək fəlsəfi mədəniyyət tələb edir.  
Nəzərə almaq lazımdır ki, zəkada, mənəviyyatda dönüş 
yaratmadan, maddi həyatın yenidən qurulması mümkün deyil. 
Nə qədər ki, insan özü dəyişməyib, yaşadığı ictimai mühiti də 
dəyişə bilməz. Bu – bir tərəfdən. Digər tərəfdən isə, əksinə, nə 
qədər ki, ictimai mühit dəyişməyib, sağlam sosial-mənəvi iqlim 
yaranmayıb, insanların da yeniləşməsi, mənəviyyatca 
saflaşması mümkün deyil. Çünki insan həm də ictimai mühitin 
məhsuludór. İlk baxışda həllolunmaz paradoks kimi görünən bu 
vəziyyət əslində insan ilə ictimai mühitin dialektik vəhdətini 
əks etdirir. Ona görə də insan ilə mühitin, mənəviyyatla 
iqtisadiyyatın dialektikasını mükəmməl surətdə mənimsəmədən 
bu qapalı halqadan çıxış yolu tapmaq və cəmiyyəti  uğurla 
yenidən qurmaq mümkün deyil.  
Məsələnin fəlsəfi tərəfinə dair bircə bunu qeyd edək ki, 
fərdi şüurun ictimai şüur sərhədlərini və deməli, mövcud ictimai 
mühitin qoyduğu məhdudiyyətləri aşıb keçməsi üçün bir mühöì 
vasitə vardır ki, bu da babaların maddiləşmiş, ictimai məzmun 
kəsb etmiş ruhu – milli mədəniyyətdir. Çünki zaman hüdudu 
keçiləndə mühit hüdudu da keçilmiş olur. Lakin sovet dövründə 
ruhun ilkinliyi materialist təlim tərəfindən rədd edildiyi üçün, 
çoxları hər ehtimala qarşı ümumiyyətlə hər cür ruhu və idealı 
rədd etməyi, bütün mənəvi körpüləri uçurmağı üstün tutur və 
bununla guya materializmə daha sadiq olduqlarını isbata 
yetirirdilər. Bu “sədaqət” yarışında insan-mühit paradoksunun 
həlli mümkün deyildi və yaranmış qapalı halqadan çıxa 
bilməmək qanunauyğun surətdə durğunluğa gətirməli idi.  
Əlbəttə, soruşula bilər ki, məgər repressiya və totalitar 
sosializm dövründə fəlsəfə tədris və təbliğ olunmurdu? Bəs 
nÿyə görə min illərin inkişaf qanunauyğunluqlarını öyrənə-
öyrənə yaşadığımız dövrün ziddiyyətlərini, dialektikasını aşkara 
çıxara bilmədik? Niyə fəlsəfə öz sözünü deyə bilmədi, karımıza 
gəlmədi?  
Bütün məsələ də bundadır ki, o dövrlərdə maddi və mə-
nəvi həyatın başqa sahələri kimi, fəlsəfə də deformasiya 
 - 380 -
olunmuş, öz nisbi müstəqilliyini itirmiş, yuxarıdan gələn siyasə-
tin təbliğatçısına çevrilmişdi. Ardıcıl materialist təlim olan 
marksist-leninçi fəlsəfə obyektiv ictimai münasibətləri əks 
etdirmək əvəzinə, bu münasibətləri kiminsə iradəsinə uyğun 
şəkildə şərh etmək məcburiyyətində qalmış və əslində həm 
materializmdən, həm də dialektikadan ayrı düşmüşdü. Marksist-
leninçi fəlsəfənin ümumi müddəaları, prinsipləri kitablarda 
dəyişməz şəkildə saxlansa da, onları ìöàñèð dövrə tətbiq etmək 
daha mümkün deyildi. Çünki cari ùÿéàòûí elmi-fəlsəfi müzakirə 
obyektinə çevrilməsi bir növ qadağan edilmişdi. Bu isə 
“yaradacı təlimin” ehkamlar sistemi ilə əvəz olunmasına 
gətirmişdi. 
Gərək fəlsəfə ictimai problemləri nəinki əks etdirə bilsin, 
həm də onları qabaqlaya bilsin, onların önündə getsin ki, tətbiq 
də oluna bilsin. Sxemə salınmış, ehkama çevrilmiş bir təlim heç 
vaxt günün real problemlərini üzə çıxara bilməz. Problemlər, 
ziddiyyətlər aydınlaşdırılmadan, pozitiv və neqativ sosial 
proseslərin əsl hərəkətverici qüvvələri üzə çıxarılmadan 
cəmiyyətin elmi əsaslarla idarə edilməsi, məqsədəuyğun surətdə 
dəyişdirlməsi mümkün deyil. 
Məlumdur ki, təbiət elmlərində gerçəkliyi öyrənməkdən 
məqsəd əldə olunan bilikləri tətbiq eləməkdir; elmi bilikləri 
texnoloji biliklərə, onları da bilavasitə əməli fəaliyyətə 
çevirməkdir. Cəmiyyətşünaslıq da analoji məqsədə xidmət edir: 
cəmiyyətin öyrənilməsi və dəyişdirilməsinə. Kiçik miqyaslı 
konkret ictimai hadisələrin öyrənilməsi empirik sosiologiyanın, 
tarixin, iqtisadi elmlərin və s. predmetiíÿ daxildir. Cəmiyyətin 
ən ümumi inkişaf qanunauyğunluqları isə öz əksini fəlsəfədə 
tapır. Bu gün ölkəmizdə həyata keçirilìÿëè îëàí sosial-iqtisadi 
reforma heç də yalnız ayrı-ayrı ictimai hadisələrə aid olmayıb, 
həm də bütövlükdə insana münasibətin, İnsan-Cəmiyyət, 
İnsan-Dünya əlaqələrinin yeniləşməsini tələb etdiyindən fəlsə-
fənin özündə də yeniləşməyə ehtiyac yaranmışdır. Həm də 
fəlsəfədə yeniləşməni belə başa düşmək olmaz ki, əvvəllər o öz 
funksiyasını əsasən yerinə yetirirdi,  amma sadəcə nələrsə yad-
dan çıxmışdı və ya bir az başqa cür izah olunurdu, indi bizim 
məqsədimiz unudulanları nəzərə almaq, düzəlişlər verməkdir. 
Təəssüf ki, belə bəsit ”islahatçılıq” meylləri geniş yayılmışdır. 
 - 381 -
Məsələn, insan amili unudulmuşdu və guya indi insan amilini 
də əlavə edəndə və bu ifadəni qalın-qalın kitabların başlığına 
yazanda hər şey yerinə düşəcək, fəlsəfədə ahəng yaranacaq. 
Amma bütün məsələ də elə bundadır ki, əgər insan amili 
unudulmuşdusa burada fəlsəfədən heç söhbət gedə bilməz. 
Unudulmuş duzları ayrıca yeməklə xörək dönüb dadlı olmaz.                   
Sovet dövründə fəlsəfə özü üçün şeyə çevrilmişdi. Tədris 
müəssisələrində o, mükəlləfiyyət kimi öyrədilir, ictimai həyatın 
idarə olunmasında isə nəzərə alınmırdı. Əməli işdən tamàìèëÿ 
êÿíàðäà qalmasınlar deyə “filosoflar”, fəlsəfə müəllimləri par-
tiyanın praktik fəaliyyət proqramlarının, müxtəlif cari partiya 
sənədlərinin təbliği ilə məşğul olurdular. Əsl fəlsəfə 
sıxışdırılmış, “rəsmi filosoflar” isə siyasətin nökərinə 
çevrilmişdilər. 
Fəlsəfənin lazımsızlığını rəsmi şəkildə heç kim demirdi, 
o yenə də bütün ali məktəblərdə tədris olunur, onun ekstensiv 
inkişafı üçün yenə də dövlət xəzinəsindən pul buraxılırdı, amma 
çoxları bu pulların havaya sovrulduğunu, tələbələrin vaxtının 
havayı sərf olunduğunu düşünürdü. Və bu cür münasibətin 
obyektiv əsası da yox deyildi. Doğrudan da, fəlsəfə ehkama 
çevriləndən, sxemə salınandan sonra, ictimai praktikadan, 
günün real problemlərindən ayrı düşəndən sonra onun belə 
geniş miqyasda saxlaíması lüzumsuz görünürdü. 
Yəqin buna görədir ki, kütləvi informasiya vasitələri, 
mətbuat, televiziya fəlsəfi fikrə etinasızlıq göstərməyə baş-
lamışdı. “Fəlsəfəçilik”, “mücərrədçilik“ kimi damğalar da hə-
min dövrlərdə yaranmışdı və təəssüf ki, bu gün də istifadÿ edil-
məkdədir. H.Cavid, S.Vurğun kimi görkəmli filosof-sənət-
karların “fəlsəfəçilikdə”, “mücərrədçilikdə”, real həyatdan ayrı 
düşməkdə təqsirləndirilməsi heç də məhz həmin sənətkarlara 
münasibət deyildi. Əslində bütövlükdə fəlsəfi fikrin özünə 
münasibət idi. Bədii ədəbiyyatda, poeziyada fəlsəfi fikri real 
praktik çıxışı olan və ya konkret emosional təsiri olan “əsl 
fəlsəfiliklə” əvəz etmək meyli yaranmışdı. Təsvirçi tənqidçilik 
meyli ədəbi tənqiddə fəlsəfi araşdırmaları bir növ qadağan et-
miş, filosof-tənqidçilər çap olunmaq hüququndan məhrum elə-
mişdi. Fəlsəfəyə heç bir dəxli olmayan tamam başqa təfəkkür 
formalarını əsl fəlsəfi təfəkkür kimi qələmə vermək və bununla 
 - 382 -
əslində fəlsəfədən “xilas olmaã” meyli, təəssüf ki, hələ 
tamamilə aradan qaldırılmamışdır. 
Fəlsəfəni elmiləşdirmək adı ilə onu elm çərçivəsinə 
salmışdılar. Elm isə insansızlaşmış dünyanı öyrəndiyi üçün 
insana yaddır, hər cür emosionallıãdan, hər cür təəssüratdan 
azaddır və ya məhrumdur. Soyuq ağılla, rasional düşüncə ilə 
əldə olunmuş biliklər, bu biliklərin müəyyən sxematik sistemi 
olsa-olsa yalnız ixtisas fəaliyyətində lazım olar. İnsanın xarak-
ter və mənəviyyatının formalaşması prosesində bu biliklər 
bilavasitə heç bir rol oynamır. 
Deməli, o vaxt ki, fəlsəfə elm normativləri çərçivəsinə 
salınmışdı, o yalnız ixtisas fənninin metodologiéası kimi faydalı 
ola bilərdi. Təəssüf ki, respublikamızın ali məktəblərində bu 
sahəyə fikir verilmir. 
Əlbəttə, fəlsəfənin bütün əhəmiyyəti onun yalnız meto-
doloji funksiyası ilə məhdudlaşmır. Onun ideoloji və dünya-
görüşü funksiyalarından da səmərəli surətdə istifadə etmək olar. 
Lakin təbiidir ki, sovet dövründə fəlsəfənin bu funksiyaları da 
sxematikləşdirilmiş və tədricən öz təsir gücünü itirmişdi. 
İdeoloji funksiya sinfilik prinsipi ilə məhdudlaşdırılmış 
və üstəlik bu prinsip özü də bayağılaşdırılmış, metafizik bir 
hökm çərçivəsinə salınmışdı: kapitalizm cəmiyyətində nə varsa 
– pisdir, sosializm cəmiyyətində nə varsa – yaxşıdır. Fəlsəfə də 
hər vasitə ilə yalnız buna xidmət etməli idi ki, sosializmin 
üstünlüklərini təbliğ etsin. Halbuki həqiqi dialektik mövqe 
tədqiqat obyektlərinin hərtərəfli öyrənilməsini, hər bir 
mütərəqqi hadisənin də daxili ziddiyyətlərinin üzə çıxarıl-
masını, habelə ümumən mənfi hesab olunan hər hansı hadisədə 
onun mövcudluğunu hər halda təmin edən, onu yaşadan pozitiv 
başlanğıcı aşkara çıxarmağı nəzərdə tutur. 
Başqa bir misal. İnsan mürəkkəb bio-sosial-mənəvi 
sistemdir. Onu təşkil edən bu müxtəlif müstəvilərdən hər hansı 
birini ön plana çəkib, qalanları nəzərdən atsaq insan haqqında 
tam, bütöv təsəvvür əldə etmək mümkün olmaz. Lakin bu 
yaxınlara qədər insana əsasən sinfilik prizmasından nəzər 
salınırdı, bütün yerdə qalan cəhətlər, insanın fiziki və mənəvi 
keyfiyyətləri isə kölgədə qalırdı. İnsanın fərdiyyəti, mənəvi 
təkrarlanmazlığı, unikallığı unudulur, eyni ictimai 
 - 383 -
münasibətlərin məcmusu olan bütün insanlar eyni bir çərçivəyə 
salınırdı. Nəticədə bərabərlik ideyası bərabərçilik prinsipinə 
çevrilir, unikal insan fərdiyyətinin yerini cəmiyyətin bir ünsürü, 
milyonlardan biri olan özgələşmiş sosial insanlar tuturdu. 
Stalinizm dövründə repressiyaya bir növ bəraət qazandıran 
“əvəz olunmaz heç kim yoxdur” ideyası yaranır, guya cəmiyyə-
tin səadəti naminə ayrı-ayrı insanların səadəti qurban verilirdi.  
Burada biz şəxsi mənafeyi ictimai mənafeyə qurban 
verməyin necə təbliğ olóíduğunu yada salmaya bilmərik. Çünki 
bu, cəmiyyət ilə insan arasındakı zidiyyətin açıq-aşkar birtərəfli, 
''metafizik'' həllinə ən yaxşı misaldır. Ayrıca insanlar, onların 
şəxsi mənafeyi bir qayda olaraq arxa plana keçirdi... Lakin sual 
olunmurdu ki, bununla biz əslində son məqsədi qurban vermiş 
olmuruqmu? 
Cəmiyyət həddindən artıq mücərrədləşdirilir və əslində 
insanın əksliyinə çevrilirdi. Halbuki sosialist inqilabının əsas 
məqsədlərindən biri məhz bu əksliyi aradan qaldırmaq, bir tə-
rəfdən şəxsi mənafelərin ictimai mənafeyə, digər tərəfdən də 
ictimai mənafeyin şəxsi mənafelərə uyğunluğunu təmin etmək 
idi. Lakin təəssüf ki, mövcud sosial-iqtisadi münasibətlərin 
strukturunda bu ikinci istiqamət arxa plana keçmiş, insanın 
cəmiyyət qarşısındakı məsuliyyətindən gen-bol söhbət getdiyi 
halda, cəmiyyətin insan qarşısında məsuliyyət daşıması yaddan 
çıxmışdı. 
Əgər insan müstəqil mənəvi sərvət kimi deyil, yalnız 
cəmiyyətin bir üzvü, hissəsi kimi yada düşürsə, deməli obyektiv 
ictimai həyat mənəvi insandan və ya insan mənəviyyatından 
“azad edilir”. Unudulur ki, mənəvi komponentdən “azad 
edilmiş” sosial gerçəklik daha fəlsəfənin predmeti ola bilməz. 
Çünki hər hansı bir problem yalnız o zaman fəlsəfèlik səviy-
yəsinə qalxır ki, o, insan taleyi ilə bağlanır, mənəviyyat 
prizmasından keçirilir. Fərddən kənarda, fərdi mənəviyyatdan 
kənaräa götürülən ictimai problemlər fəlsəfənin yox, sosiolo-
giyanın predmetinə daxildir. Biz bu fərqi nəzərə almadığımıza 
görə və xüsusi fənlərdən biri olan sosiologiyanın problemlərini 
fəlsəfəyə daxil elədiyimizə görə, fəlsəfənin predmeti əsassız 
surətdə genişləndirilmiş, meyar itmişdir. Nəticədə fəlsəfəyə 
dəxli var, ya yox, ictimai həyatdan bəhs edən istənilən yazı 
 - 384 -
fəlsəfi əsər kimi qiymətlənldirilmiş, bu əsərlərə görə müvafiq 
olmayan elmi dərəcələr verilmişdir. Publisistikadan tutmuş 
konkret faktiki materialın empirik təhlilinə qədər hər nə varsa 
fəlsəfə adlandırılmış və “filosofların” sayı əsl fəlsəfədən heç 
xəbəri olmayan adamlar hesabına günü-gündən aròmışdır. Belə 
düşünmək olar ki, bu əsərlər heç olmasa empirik sosiologiyanın 
inkişafı üçün əhəmiyyətə malikdir. Lakin məsələ burasındadır 
ki, sovet dövründə yazılan «fəlsəfi» əsərlərin əksəriyyəti 
fəlsəfèlik tələblərindən uzaq olduğu kimi, elmilik tələblərindən 
də uzaq olmuşdur. Rəsmi  məlumatlarla əsl vəziyyət arasında 
uçurum yarandığından cəmiyyətşünaslıq sahəsində yazılan 
əsərlər həyatın özünü yox, saxta statistikanı əks etdirirdi. 
Empirik sosioloji tədqiqatlar aparmaq məsləhət bilinmirdi və 
ona görə də bizdə fəlsəfə ilə yanaşı sosiologiya elmi də 
çərçivəyə salınmışdı. Lakin bu çərçivə daxilində aparılan 
“tədqiqatlar” əsl tədqiqatdan çox uzaq olsalar da, onların bir 
“üstünlüyü” var idi. Bu da həmin işləri yazmaq üçün heç bir 
tədqiqatın lazım olmaması, xüsusi zəhmət çəkmədən “bol məhsul” 
vermək imkanı idi. 
Konkretlik üçün respublikamızda neçə-neçə rəsmi filosof 
yetişdirən ənənəvi mövzulara nəzər salaq. Təkcə “inkişaf etmiş 
sosializm”, “yetkin sosializm” mərhələsinin  tədqiqinə nə qədər 
əsərlər, dissertasiyalar həsr olunmuşdur. “İnkişaf etmiş 
sosializmdə.... həyat tərzi”, “...siniflərin yaxınlaşması”, ”....  
millətlərin yaxınlaşması”, “..... fiziki əməklə zehni əməyin, 
şəhərlə kənd arasında fərqin aradan qalxması”, “.... kəndin 
mədəni tərəqqisi”, ”... məişətin tərəqqisi” və s., habelə 
”Sosialist demokratiyasının təntənəsi”, “Sovet adamı”, ”Sovet 
həyat tərzi”, ”Dinin ölüb getməsi”, ”Dövlətin ölüb getməsi”, 
“Keçmişin qalıqlarına qarşı mübarizə”, “Kommunist əxlaq 
normalarının təntənəsi”, ”Respublikamızda kommunizm qu-
ruculuğunun xüsusiyyətləri”, “Sosializm realizmi....” və s. 
yüzlərcə bu cür mövzularda yazılan əsərlərin əksəriyyəti real 
həyatdan uzaq olmaqla yanaşı fəlsəfədən də çox uzaq idi. 
O vaxt respublikamızda beynəlmiləlçilik haqqında cild-
lərlə əsərlər yazılırdı. Lakin bu sahədə elmi-sosioloji tədqiqatlar 
aparmaq, məhz problemləri araşdırmaq əvəzinə “mütə-
xəssislərimiz” xalqlar dostluğunun təntənəsini mədh edirdilər. 
 - 385 -
Bu hal respublikamızda özünü daha qabarıq göstərirdi. O 
dövrün “ən böyük kəşflərindən biri” – “sovet milləti” ideyası 
məhz bizim akademiklər tərəfindən irəli sürülmüşdü. Bu 
ideyanın şərhinə hətta xüsusi televiziya verilişləri həsr 
olunurdu. Başqaları (xüsusən ermənilər) milli münasibətlər 
sahəsində olmayan yerdə problem qaldırdıqları halda, biz olan 
problemlərimizi də üzə çıxartmadığımızdan belə bir ictimai rəy 
yaranırdı ki, başqa respublikalarda kompakt yaşayan 
azərbaycanlılara münasibət yaxşı olub, onların heç bir sosial-
iqtisadi və mədəni-mənəvi problemləri olmayıb. Halbuki, 
Azərbaycanda yaşayan başqa millətlərin (ermənilərin, 1989-91-
ci illərdə isə guya həm də rusların və s.) bu sahədə olmayan 
«problemləri» tez-tez ortaya atılırdı. Təsadüfi deyildir ki, 1990-
cı ilin 20 yanvarında Bakıya qoşun yeridilərkən qondarma 
motivlərdən biri də başqa millətlərin təhlükəsizliyini qorumaq 
idi. 
Göstərilən sahələrdə ciddi elmi tədqiqatlara ehtiyac ol-
duğunu qeyd etməklə biz heç də bu mövzuları fəlsəfi mövzu ki-
mi təqdim etmək istəmirik. Fəlsəfi ümumiləşdirmələr yalnız o 
zaman mümkün ola bilər ki, əvvəlcə empirik və elmi-nəzəri 
səviyyədə tədqiqatlar aparılmış olsun. Yalnız bundan sonra 
həmin problemlər fəlsəfi kontekstə daxil edilə bilər. Lakin heç 
empirik tədqiqatların da aparılmadığı bir şəraitdə nəyin fəlsəfi 
ümumiləşdirilməsindən söhbət gedə bilər? 
Bax, belə bir şəraitdə, elmi tədqiqatların yerini psev-
dotədqiqatlar tutduğu bir zamanda, əsl fəlsəfi fikir də “aktual 
mövzulardakı” psevdofəlsəfə tərəfindən sıxışdırılırdı. (Təəssüf 
ki, bu meyl bəzən indi də davam etməkdədir). 
Belə düşünmək olar ki, həmin dövrdə əsl fəlsəfə daha çox 
dərəcədə fəlsəfə tarixi timsalında saxlana bilərdi. Mərkəzdə, 
doğrudan da, dünya fəlsəfə klassikləri rus dilinə tərcümə 
olunur, fəlsəfə tarixinin şərhinə geniş yer verilirdi. Nə qədər 
paradoksal görünsə də, qadağanlar daha çox dərəcədə Qərb 
idealist fəlsəfəsinə deyil, rus idealist fəlsəfəsinə – Vl.Solovyov, 
N.A.Berdyayev kimi  klassiklərə tətbiq edilirdi. Bu, əslində 
milli fəlsəfi fikri tarixi yaddaşdan silmək təşəbbüsü idi. 
Respublikamızda isə proletkultçuluq meyli, manqurtlaşdırma 
təäbirləri özünün zirvəsinə qalxmışdı. Xalq özünün hətta 
 - 386 -
mütərəqqi fəlsəfi fikrindən ayrı düşmüş, milli fəlsəfə tarixinin 
yerini ictimai-siyasi və demokratik fikir tarixi tutmuşdu. Birinci 
qaranlıqda qaldığından çoxları hələ indi də fəlsəfəni ya 
maarifçilik və didaktika ilə, ya inqilabi-demokratik fikirlə, ya 
da hətta siéasi publisistika ilə qarışıq salırlar. Nəticədə Azərbay-
can fəlsəfi fikir tarixinin hüdudları genişləndirilir və burada an-
caq əsl fəlsəfəyə yer qalmır. Səbəblərindən biri budur ki, əsl 
fəlsəfəni şərh etmək təbliğatçılıqla elmi dərəcə almış rəsmi 
fəlsəfəçilərin intellektual imkanı xaricindədir. Deməli, bugünkü 
fəlsəfəmizdəki vəziyyət keçmişdəki  fəlsəfi fikrimizin də üzə 
çıxmasına mane olur. Bu sahədəki tək-tük həqiqi tədqiqatlar isə 
“aktual mövzulardakı” cild-cild kitablar arasında itib-batır. 
Marksizm fəlsəfəsini ancaq əzbərləyənlər, heç ona da 
yaradıcı və tənqidi şəkildə yanaşa bilməyənlər bu təlimin dünya 
fəlsəfi fikri ilə əlaqəsini, ümumi cəhətlərini görə bilmir, ondan 
kənarda nə varsa hamısına qara eynəkdən baxırdılar. Burada 
Aristotelin məşhur fikri yada düşür: “Nadanlar ancaq fərqi, 
müdriklər isə həm də vəhdət və ümumiliyi görürlər”. Xalq 
hikməti və klassik fəlsəfənin, o cümlədən Şərq klassik 
fəlsəfəsinin çox mühüm ümumilikləri var və hər hansı fəlsəfi 
təlim də yalnız bu ümumi fonda daha aydın dərk edilə bilər. 
Milli fəlsəfi fikirlə əlaqələndirilmədikdə, milli mədəniyyətdən 
ayrı düşdükdə heç bir təlimin canlı təsir gücü ola bilməz. 
Stalinizmdən sonrakı mərhələdə Sovet İttifaqında «şəx-
siyyətə pərəstiş» və totalitarizm tənqid olunsa da, ziyalıların, 
sərbəst düşünən insanların kütləvi surətdə həbsləri, edamı və 
sürgünü dayandırılsa da fəlsəfi dünyagörüşü sayəsində azadlıq 
hələ də yox idi və marksizm buxovları yaradıcı təfəkkürü 
sıxmaqda davam edirdi. Belə bir şəraitdə sərbəst düşüncə 
təşəbbüsləri hətta Moskvadakılara, «böyük qardaşlarımıza» da 
baha başa gəlirdi. Bununla belə, fərqli düşüncə meylləri hər 
halda var idi. Azərbaycanda marksizmə və kommunist 
ideologiyasına alternativ təlim yaradılması və bu təlimin 
gənclər arasında təbliğ olunması Asif Əfəndiyevin (Asif Ata) 
rəhbərliyi ilə həyata keçirilirdi. O, qadağan olunmuş Qərb 
təlimləri və ifrat Şərq düşüncəsi zəminində yeni maksimalist bir 
təlim hazırlamışdı ki, onun da əsas prinsipi və məqsədi insan 
mənəviyyatını önə çəkmək və «kamil insan» yetişdirməkdən 
 - 387 -
ibarət idi. «İnsanı kamilləşdirmədən cəmiyyəti təkmilləşdirmək 
olmaz» tezisi açıq-aşkar marksizmə zidd olmaqla yanaşı, 
həmişə insana, onun mənəvi aləminə istinad edən Şərq fəlsəfi 
düşüncəsinin də ifrat variantını önə çəkirdi. Belə ki, «cəmiyyəti 
təkmilləşdirmədən kamil insan yetişdirmək olmaz» deyən 
marksizm digər ifrat qütb kimi tamamilə atıla bilməzdi. Ən 
optimal yol bu iki qütb arasında dayanmaqla onların sintezindən 
çıxış etmək idi. Lakin Asif Ata hər hansı bir aralıq vəziyyəti, 
hər hansı bir kompromisi qəbul etmədiyi kimi, bu iki qütbün 
sintezinə də təşəbbüs göstərmədi və nəticədə onun təlimi ifrat 
Şərq fəlsəfi düşüncəsinin bərpası cəhdindən başqa bir şey 
olmadı.  
Bununla belə, müstəqillik dövründə marksizmə alternativ 
olan və milli fəlsəfi fikri ehtiva edə bilən təlimlərin yaranması 
üçün əsas qaynaqlardan biri ədəbi-bədii fikrin fəlsəfi 
mündəricəsi idisə, digəri də təbii ki, disident hərəkatı və peşəkar 
fəlsəfi axtarışlar idi.           
                 
 - 388 -
 
 
 
 
 
 
 
 
 
MÜSTƏQİLLİK  İLLƏRİNDƏ FƏLSƏFİ  
FİKRİMİZİN İNKİŞAF  MƏQAMLARINA  
DAİR 
                
Son illərdə ölkəmizdə fəlsəfi fikir elə bil ki, yenidən 
doğulur və bu yeni nəfəsin səbəbi, heç şübhəsiz, yeni əsrdə və 
ya yeni minillikdə deyil, müstəqillik amilində axtarılmalıdır. 
Lakin nə qədər təəccüblü olsa da, müstəqilliyin ilk 
illərində fəlsəfi fikirdə inkişaf əvəzinə, bir tənəzzül və dur-
ğunluq müşahidə olunmağa başladı. İqtisadiyyatda, elmdə, 
təhsildə azadlıqdan sui-istifadə, qərarlaşmış strukturların da-
ğıdılması halları fəlsəfədən də yan ötmədi. Bir sıra başqa 
istiqamətlərdə olduğu kimi, fəlsəfədə də konturları görünməyən 
bir azadlıq dəryasına qərq oldu. Uzun illər ərzində fikirləri 
məngənədə saxlayan, yaradıcı fantaziyaya meydan verməyən 
ideoloji qəliblər sındırıldıqdan sonra azad və nəhayətsiz fikir 
dünyasına qədəm qoyarkən keçirdiyimiz sevinc hissləri tezliklə 
dibi görünməyən, sərhədləri müəyyənləşməmiş bu nəhayət-
sizliyin doğurduğu əsrarəngiz bir qorxu ilə müşayiət olundu. 
Həmişə nədənsə yapışmağa məcbur olan, divarları özünə bələd-
çi seçən kor adam sərhədsiz, geniş meydanda oriyentiri itirdiyi 
kimi, azadlığa çıxmış fəlsəfi fikirdə büdrəməmək üçün yenidən 
köhnə qəliblərin qırıntılarından yapışmağa çalışdı. 
Müasir Azərbaycanda fəlsəfənin inkişafı üçün, bir tərəf-
dən Qərb fəlsəfi fikrinin açdığı geniş asfalt yolla getmək, digər 
tərəfdən, əsasən qonşu müsəlman ölkələrindən daxil olan dini-
fəlsəfi biliklərə yiyələnmək kimi əlavə imkanlar açılmışdır. 
Üçüncü bir yol isə kommunist ideologiyasından əl çəkmiş 
 - 389 -
                                                          
Rusiya ilə elmi-fəlsəfi əlaqələri bərpa etməkdən ibarətdir ki, 
əhalinin rus dilini bilməsi və rusdilli fəlsəfi kitabların və dövrü 
mətbuatın Azərbaycanda geniş yayılması bu yolun imkanlarını 
xeyli artırır. 
Lakin biz ona görə müstəqillik əldə etməmişik ki, yenə 
də kimləri isə təqlid edək. Azərbaycan fəlsəfi fikrinin öz siması, 
öz problematikası, öz dəst-xətti olmalıdır. Mütləq ruha gedən 
yol milli ruhdan keçməlidir. Lakin bunun üçün əvvəlcə milli 
özünüdərk tələb olunur ki, bu vəzifənin də ictimai miqyasda 
yerinə yetirilməsi milli fəlsəfi fikrin inkişafından kənarda 
mümkün deyil. 
Cəmiyyət boşluğu sevmir və yaranmış sosial-idraki va-
kuum həqiqi fəlsəfi fikirlə dolana qədər bura çoxlu psev-
dofəlsəfələr, saxta «tədqiqatlar» daxil oldu. Azərbaycan elminin 
strukturunda fəlsəfə üçün ayrılmış yeri tutmaq, kvotaya 
yiyələnmək üçün müxtəlif çeşidli cəhdlər göstərildi. Bu sahədə 
yazılan dissertasiya işlərini və kitabları nəzərdən keçirsək, 
yaranmış real vəziyyəti daha aydın təsəvvür edə bilərik.  
Peşəkar fəlsəfi tədqiqatlar istiqamətində xüsusi uğurlar 
əldə edə bilməsək də cəmiyyətdə gedən quruculuq proseslərinin 
tərkib hissəsi kimi milli ideologiyanın və ictimai-siyasi fikrin də 
xeyli dərəcədə inkişaf etdiyini görməmək mümkün deyil. 
Müstəqil Azərbaycan dövlətinin qurulması prosesi onun ideya 
siyasi təməllərinin hazırlanması ilə müşayiət olunmuşdur. 
Burada biz, Azərbaycanın ümummilli lideri Heydər Əliyevin 
müstəsna rolunu qeyd etməyə bilmərik. Onun ictimai-siyasi 
fəaliyyətinin fəlsəfi mündəricəsini ortaya çıxarmaq xüsusi 
tədqiqatlar tələb edir və yəqin ki, bu istiqamətdə gələcəkdə də 
tədqiqatlar aparılacaqdır. Amma onun özünün bilavasitə irəli 
sürdüyü ideyalar da çağdaş fəlsəfi fikrin səviyyəsini müəyyən 
edir. Bu baxımdan, Heydər Əliyevin aforizmlərinin seçilib nəşr 
edilməsi çağdaş fəlsəfi fikir üçün önəmli hadisə hesab edilə 
bilər.1 Heydər Əliyevin milli ideologiyamızın 
formalaşdırılması, azərbaycançılığın ideya siyasi əsaslarının 
işlənib hazırlanması sahəsində xidmətləri də xüsusi diqqətə 
1 Heydər Əliyev. Aforizmlər (Azərbayсan, rus və ingilis 
dillərində). B., «Azərbayсan Universiteti» nəşriyyatı, 1998.    
 - 390 -
                                                          
layiqdir.1  
Azərbaycanda Heydər Əliyev ideyalarının şərhi və bun-
ların həyata keçirilməsi üçün zəruri ideya siyasi mühitin 
hazırlanması sahəsində professor Ramiz Mehdiyevin xidmət-
ləri, həm də Azərbaycanda fəlsəfi fikrin inkişafına müsbət təsir 
göstərməkdədir. O, öz əsərlərində Heydər Əliyev ideyalarına, 
klassik fəlsəfi irsə və müasir dövrün peşəkar fəlsəfi 
tədqiqatlarına istinad etməklə Azərbaycanda müstəqil dövlət 
quruculuğunun elmi-nəzəri əsaslarını işləyib hazırlamış, habelə 
dünyada gedən böyük miqyaslı ictimai-siyasi proseslərin 
Azərbaycan ictimai gerçəkliyində spesifik xüsusiyyətlərini 
araşdırmaqla bu sahədə daha konkret tədqiqatlar üçün yol 
açmışdır.  
Prof. Ramiz Mehdiyevin «XXI əsrdə milli dövlətçilik»2 
və «Azərbaycan: qloballaşma dövrünün tələbləri»3 mövzusunda 
kitabları Azərbaycanda sosial-fəlsəfi fikrin inkişafı sahəsində 
ciddi addımlar hesab edilə bilər. Kitablarda köhnə 
ideologiyadan imtina edərək yeni iqtisadi münasibətlərə və 
demokratik dəyərlər sisteminə keçən Azərbaycanın dövlət 
quruculuğu praktikası, sosial-iqtisadi və mədəni-mənəvi inkişaf 
yolu qloballaşma kontekstində nəzərdən keçirilir. Son dövrlərdə 
Azərbaycanda bu problematika üzrə tədqiqatlar xeyli artmışdır 
ki, bu da mövzunun xüsusi aktuallığına dəlalət edir.  
Azərbaycanda fəlsəfi fikir mühitinin formalaşdırılması 
işində müəyyən təşkilati addımlar da atılmışdır ki, bu da müs-
təqillik dövrünün uğurları sırasına daxil edilə bilər. 2002-ci ildə 
Azərbaycan fəlsəfi ictimaiyyətinin, Rusiyanın və Türkiyənin 
filosofları ilə əlaqəsini daha mütəşəkkil səviyyədə təmin etmək 
üçün Bakıda (Azərbaycan Universitetində) keçirilən beynəlxalq 
konfrans itirilmiş yaradıcılıq əlaqələrinin bərpası istiqamətində 
mühüm addım oldu. Bundan sonra azərbaycanlı fəlsəfə 
1 Heydər Əliyev və azərbayсançılıq məfkurəsi. – B., «Azərbaycan 
Universiteti» nəşriyyatı, 2002.     
2 Ramiz Mehdiyev. XXI əsrdə milli dövlətçilik. B., «XXI – Yeni 
Nəşrlər Evi», 2003.   
3 Ramiz Mehdiyev. «Azərbaycan: qloballaşma dövrünün tələbləri». 
B., «XXI – Yeni Nəşrlər Evi», 2005.  
 - 391 -
                                                          
tədqiqatçılarının Rusiya və Türkiyədə keçirilən konfranslarda 
iştirakı müntəzəm xarakter aldı. Azərbaycanlı müəlliflər 
Moskvada rus və ingilis dillərində çıxan «Qlobalistika» 
ensiklopediyasının hazırlanması işinə cəlb edildilər.1 2000-ci 
ilin avqustunda və 2003-cü ilin iyul ayında Romada keçirilən 
Beynəlxalq Metafizika konqreslərində, 2003-cü ilin avqustunda 
İstanbulda keçirilən XXI Ümumdünya Fəlsəfə konqresində, 
həmin ilin dekabr ayında İstanbulda keçirilən Türkiyə, 
Azərbaycan və Qazaxıstan sosioloqlarının konfransında, 2004-
cü ildə Oksford Universitetində, 2005-ci ilin avqustunda 
Hollandiyada keçirilən Beynəlxalq Fenomenologiya 
konfranslarında, 2005-ci ilin oktyabrında Türkiyənin İzmit 
şəhərində keçirilən Türkdilli xalqların sosioloqlarının I 
Beynəlxalq qurultayında Azərbaycan nümayəndə heyətlərinin 
iştirakı beynəlxalq yaradıcılıq əlaqələrinin genişlənməsindən 
xəbər verir. Son illərdə Bakı da bir sıra beynəlxalq fəlsəfi 
tədbirlərin təşkilatçısı olmuşdur.  
2002-ci ildə fəlsəfə elmləri doktoru Ramiz Mehdiyevin 
rəhbərliyi ilə Azərbaycan Fəlsəfə və Sosial-Siyasi Elmlər Asso-
siasiyasının təsis edilməsi filosofların daha yaxşı təşkilatlan-
masına səbəb olmuş və elə həmin ildən Azərbaycanda «Fəlsəfə 
və sosial-siyasi elmlər» adlı curnalın nəşrinə başlanmışdır. 
Assosiasiyanın təşəbbüsü ilə Karl Popperin və Jan Pol Sartrın 
anadan olmasının 100 illiyi, Kantın vəfatının və Feyerbaxın 
anadan olmasının 200 illiyi, Con Lokkun vəfatının 300 illiyi 
təntənə ilə qeyd edilmiş, onların haqqında dövri mətbuatda 
məqalələr çap etdirilimşdir ki, bu da Azərbaycan 
ictimaiyyətinin diqqətini dünya fəlsəfi fikrinə yönəltmək 
sahəsində önəmli bir addımdır. Azərbaycan Fəlsəfə və Sosial-
Siyasi Elmlər Assosiasiyasının təşəbbüsü ilə habelə milli-fəlsəfi 
fikir tarixinin təbliği sahəsində bir sıra beynəlxalq miqyaslı 
tədbirlər həyata keçirilmişdir. Bunların arasında Azərbaycanın 
görkəmli filosofu Şihabəddin Yəhya Sührəvərdinin anadan 
olmasının 850 illik yubileyini və yubiley ərəfəsində çap olunan 
nəşrləri, habelə akademik Heydər Hüseynovun anadan 
1 Глобалистика. Энциклопедия (гл. редактор И.И.Мазур, 
А.Н.Чумаков.) М., «Радуга», 2003.-1328 с.   
 - 392 -
olmasının 95 illik yubileyi münasibətilə görülən işləri, hər ilin 
noyabr ayında Beynəlxalq Fəlsəfə gününün təntənə ilə qeyd 
olunmasını xüsusi qeyd etmək lazımdır. 2004-cü ilin 
oktyabrında professor Aida İmanquliyevanın yubileyinə həsr 
olunmuş «Şərq və Qərb: ortaq mənəvi dəyərlər, elmi-mədəni 
əlaqələr» adlı beynəlxalq elmi konfransda ABŞ-dan, 
Türkiyədən və Rusiyadan gəlmiş görkəmli filosofların iştirakı 
Azərbaycan fəlsəfi ictimaiyyətinin həyatında mühüm hadisə 
hesab edilə bilər. Həm də bu konfrans ötəri olmamış, 2005-ci 
ilin payızında keçirilən təkrar beynəlxalq konfransda daimi 
fəaliyyət göstərən «Şərq və Qərb: fəlsəfələr arasında körpü» 
adlı Beynəlxalq Alimlər Assosiasiyası yaradılmışdır. Mərkəzi 
ofisi ABŞ-da yerləşən Ümumdünya Fenomenologiya 
İnstitutunun direktoru, professor Anna-Tereza Tumeniçkanın, 
M.V.Lomonosov adına MDU-nun kafedra müdiri Zotovun, 
Qalatasaray Universitetinin fəlsəfə kafedrasının dekanı, 
professor Kənan Gursoyun, Qazi Universitetinin professoru 
Süleyman Hayrı –Bolayın, İstanbul Universitetinin professoru 
Ümit Meriçin, tanınmış türk yazıçısı və filosofu Mustafa 
Armağanın, Rusiya Fəlsəfə cəmiyyətinin I vitse-prezidenti, 
professor A.Çumakovun, Rusiya EA Fəlsəfə İnstitutunun şöbə 
müdiri, professor N.Smirnovanın, Hollandiyalı professor 
M.Keijzer və s. AFSEA-nın təşəbbüsü ilə keçirilən müxtəlif 
konfranslarda və yubiley mərasimlərində, birgə seminarlarda 
iştirakı Bakıda elmi-fəlsəfi yaradıcılıq mühitinin beynəlxalq 
miqyas aldığına dəlalət edir.  
Müstəqillik dövründə Azərbaycanda fəlsəfi və sosial-
siyasi fikrin inkişafı sahəsində atılmış ciddi addımlara bax-
mayaraq, bu sahədə həm təşkilati işin, həm də elmi yaradıcılıq 
prosesinin daha da inkişaf etdirilməsinə ehtiyac vardır.                              
 
 
 
 
 
 
 
 
 - 393 -
 
SON SÖZ ƏVƏZİ 
 
 
Dünya fəlsəfi fikrinin inkişaf tarixinə ümumi bir nəzər 
saldıqda və burada Azərbaycan milli-fəlsəfi fikrinin yerini və 
rolunu düzgün dəyərləndirdikdə belə qənaətə gəlmək olur ki, 
tarixin müəyyən məqamlarında xalqımız fəlsəfi fikrin yara-
dıcıları və aparıcı qüvvələri sırasında olmuşdur.    
Bu gün də azərbaycanlı filosofların ümumbəşəri ideya-
ların, dünya fəlsəfi fikrinin inkişafında iştirak etməyə, bey-
nəlxalq fəlsəfi ictimaiyyətin birgə tədqiqatlarına qoşulmağa 
mənəvi haqları vardır. Lakin bu mənəvi haqqın gerçəkləşdiril-
məsi tarixdə qalmış xidmətlərlə həyata keçmir; bunun üçün həm 
də müvafiq elmi-fəlsəfi mühit yaranmalıdır. Əgər biz həqiqətən 
Qərb dəyərlərinə, o cümlədən Qərb fəlsəfi fikrinə yiyələnmək 
istəyiriksə, fəlsəfə klassiklərinin əsərləri Azərbaycan dilinə 
tərcümə olunmalı və onların şərhi və təhlili istiqamətində geniş 
miqyaslı tədqiqatlar aparılmalıdır. Lakin Qərbə pəncərə 
açılmasına baxmayaraq, bir tərəfdən çağdaş düşüncə 
paradiqmasını keçə bilmədiyimizə görə, digər tərəfdən dil 
baryeri (adi danışıq yox, elmi-fəlsəfi dil nəzərdə tutulur) hələ də 
qaldığından Qərbi Avropanın fəlsəfi həyatına daxil olmaq bir 
yana dursun, müvafiq fəlsəfi ədəbiyyatın orijinaldan 
tərcüməsinə də hələ ki, rast gələ bilmi-rik. 
Düzdür, dəqiq elmlər sahəsində Azərbaycan alimləri 
dünya elmində gedən proseslərə, qismən də olsa, qatıla bilirlər. 
Çünki riyaziyyat və təbiətşünaslıq bütün dünyada eynidir. Hər 
bir xalqın, hər bir ölkənin öz riyaziyyatı, öz elmi ola bilməz və 
qapılar hamı üçün açıqdır. Burada dil baryeri də xeyli zəifdir; 
çünki riyazi dil və elmi terminologiya universal olduğundan, 
dəqiq elmlərdə tərcümələr daha adekvat olur. Fəlsəfədə isə 
problematika fərqi ilə, milli mentalitet fərqi ilə yanaşı, dil 
baryeri də olduqca mühüm bir amilə çevrilir. Fəlsəfəyə azca da 
olsa bələd olanlar dilin nə dərcədə ağır olduğunu, yəqin ki, 
bilirlər. İnsanlar, hətta öz dilində də fəlsəfənin mürəkkəb 
üslubuna uyğunlaşmaqda çətinlik çəkirlər. Belə olduğu halda, 
 - 394 -
milli fəlsəfə tədqiqatçılarının dünya fəlsəfi fikrinin inkişaf 
prosesinə qatılması xeyli çətinləşmiş olur. 
Lakin çətinlik bundan ibarət deyil. Ümumi fəlsəfi prob-
lemlərlə yanaşı, milli fəlsəfi problemlər də vardır ki, onların 
ümumbəşəri bilik kontekstində tədqiqi ilə biz özümüz məşğul 
olmasaq, heç kim məşğul olmayacaq. Yəni fəlsəfədə riyaziyyat 
və təbiətşünaslıqdan fərqli olaraq, müəyyən avtonomluq da 
vardır. Bu hal daha çox dərəcədə artıq fəlsəfədən ayrılaraq nisbi 
müstəqillik əldə etmiş konkret fəlsəfi elmlər sahələrində, 
sosiologiyada, politologiyada, fəlsəfə tarixində və s. özünü 
göstərir. 
Fəlsəfi biliklər sisteminin öyrədilməsi, əslində gərək 
zaman oxunda, tarixi müstəvidə həyata keçirilsin. Əvvəla, in-
sanlar ümumiyyətlə mədəniyyət tarixinin tərkib hissəsi kimi 
dünya fəlsəfi fikrinin korifeyləri haqqında məlumata malik 
olmalıdırlar. Necə ki, hər bir ziyalı musiqiçi olmasa da – Bet-
hoven, Çaykovski, Ü.Hacıbəyov haqqında, rəssam olmasa da – 
Rafael, Rembrant, Van Gog, Pikasso haqqında, ədəbiyyatçı 
olmasa da Homer, Nizami, Şekspir, Viktor Hüqo haqqında 
müəyyən məlumatlara malikdir, eləcə də Sokrat, Aristotel, 
Bəhmənyar, Con Lokk, Kant və onların ideyaları haqqında 
müəyyən bilgilərə malik olmaq «mədəni adam» olmağın əsas 
şərtləri sırasına daxildir. Digər tərəfdən, ideyaların inkişaf 
tarixini bilmədən sivilizasiyanın da tarixini mənimsəmək 
mümkün deyil. 
İkincisi, fəlsəfi biliklər elmdən fərqli olaraq zaman keç-
dikcə köhnəlmir. Əgər fizikada, riyaziyyatda hər bir yeni nəsl 
əvvəlki nəslin çiyinləri üzərində qərar tutursa, fəlsəfədə sonra 
gələnlər əvvəlkilərlə yanaşı dayanmaq məcburiyyətindədir. Bu 
gün sıravi bir fizik Nyutondan daha çox bildiyi halda, fəlsəfə 
üzrə ən məşhur akademikin belə fəlsəfəni Aristoteldən daha 
yaxşı bildiyini düşünmək sadəlövhlük olardı. Biz bu gün də 
Platonu, Aristoteli, Hegeli çətinliklə başa düşür (əgər başa 
düşürüksə) və onların baş vurduğu dərinliyə girməyə cəsarət 
göstərmirik. 
Fəlsəfə klassikləri bizim müasirlərimizdir. Görünür, ona 
görədir ki, fizika ilə məşğul olan alimlər özünə rahatca «fizik» 
deyə bilir, amma fəlsəfə ilə məşğul olanlar özü haqqında 
 - 395 -
«filosof» deməyə çəkinirlər. 
Fəlsəfə sahəsində tədqiqatlar aparmaq, yeni söz demək 
çox çətindir. Çünki burada birbaryer var. Hər fəlsəfə klassikinin 
düzəliş etməyə, başqasının sistemi daxilində yeni söz deməyə 
isə sadəcə mənəvi haqqımız yoxdur. Yeni fəlsəfi sistem 
yaratmaq isə çox çətindir və bu baryeri ancaq fitrən filosof 
olanlar keçə bilərlər. 
Fəlsəfənin rolu və əhəmiyyəti haqqında danışarkən müx-
təlif fəlsəfi nəzəriyyələr haqqında məlumatla, fəlsəfi biliklərin 
sistemli təqdimatı ilə yanaşı, fəlsəfi düşüncə qabiliyyətinin 
formalaşdırılması məsələsi nisbi müstəqil bir vəzifə kimi 
ayrılıqda nəzərdən keçirilməlidir. Belə ki, ola bilsin, müxtəlif 
fəlsəfi təlimləri öyrənmək heç də hamıya lazım deyil. Lakin 
fəlsəfi düşüncə tərzi təfəkkür mədəniyyətinin ayrılmaz tərkib 
hissəsidir və hamı üçün faydalı ola bilər. 
Fərdi fəlsəfi düşüncələr, insanın dünyadakı gözəllik və 
harmoniya təzahürləri qarşısındakı heyrətindən doğan suallar, 
insanın özü ilə və dünya ilə təkbətək söhbətləri – kamilliyə 
aparan yolun məqamlarıdır. Bu məqamlar özünü maddi 
dünyadan ayıran, fərqli bir mahiyyətin təmsilçisi olduğunu dərk 
edən və özündə dünyaya qarşı dura biləcək bir mənəvi güc, 
ideya qaynağı tapan və bu qaynaqdan müntəzəm surətdə 
bəhrələnərək daim kamilləşən, dünya ilə, cahan ilə tən gələn və 
nəhayətdə, bu «cahana sığmayan» insan-filosofun və ya sözün 
həqiqi mənasında insanın, böyük hərflə İnsanın həyat 
məqamları, idrakın əzablı və möhtəşəm addımları, mənəvi 
yüksəliş yaşantılarıdır. Heyrətdən başlanan idrak yolunda əzab 
və sevincin, eşq və kədərin vəhdət məqamları… 
Əsl böyük həyatın heyrətdən başlandığını etiraf edən 
Qərb fəlsəfi fikri, təəssüf ki, 500 il əvvəl Füzulinin poetik 
zirvəyə qaldırdığı heyrətdən başlanan məhəbbət və idrak fəl-
səfəsindən hələ də xəbərsizdir. Azərbaycan fəlsəfi fikri Avropa 
üçün hələ də açılmamışdır. Nəinki Avropa, biz heç özümüz də 
vaxtilə yaratdıqlarımızı özümüzə qaytarmağa nail olmamış, 
onları inkişaf etdirmək bir yana dursun, sadəcə müasir fəlsəfi 
fikir kontekstində yenidən mənimsəyə bilməmişik. Təəssüf ki, 
heyrətdən başlanan, məhəbbətdən keçən və fəlsəfi idraka 
yüksələn mənəvi-əqli inkişaf yolunda son mərhələni unutmuş, 
 - 396 -
neçə əsrlər boyu elə məhəbbətdət də ilişib qalmışıq və bəzi 
rəmzləri hərfi mənada təfsir etdiyimizdən, ulularımızın böyük 
ideyalarını da yarımçıq mənimsəmişik. Əbu Turxanın məlum 
rübaisində deyildiyi kimi: 
 
İdrakı rəmz edib bir gül sandılar, 
Aqil olanları bülbül sandılar, 
Vaxt keçdi, rəmz itdi, sonra gələnlər 
Təkcə bülbül ilə gülü andılar. 
 
Fəlsəfə elmlərdən fərqli olaraq, maddi dünyanın obyektiv 
qanunauyğunluqlarını öyrənməklə məşğul olmur. Düzdür, bir 
çox filosoflar fəlsəfənin başqa elmlərdən fərqini sadəcə 
miqyasla izah etməyə çalışırlar. Yəni, konkret elmlər dünyadakı 
hadisələrin bu və ya digər qismini və cəhətlərini öyrəndiyi 
halda, fəlsəfə bütövlükdə dünyanı, onun ən ümumi 
qanunauyğunluqlarını öyrənirmiş… Belə olduqda fəlsəfə son 
nəticədə yenə də elmlər sırasına daxil edilir. Halbuki, fəlsəfə 
ümumiyyətlə elmdən fərqli olmaqla dünyanı (maddi dünya 
nəzərdə tutulur) öyrənmək vəzifəsini qarşısına qoymur. 
Fəlsəfənin predmeti dünyadan kənara çıxır və özünü mənəvi bir 
varlıq olaraq dünyadan ayırmış insanın dünya ilə münasibətini 
əks etdirir. Elm obyektiv dünyanı, insansız (mənsiz, mənəvi 
faktorsuz) dünyanı öyrəndiyi halda, fəlsəfə məhz insanlı 
dünyanı, insaniləşmiş, rəmziləşmiş dünyanı öyrənir. İncəsənət 
də dünyanı ifadə edir, bədii obrazlarla, rəmzlərlə «əks etdirir». 
Lakin burada söhbət elmdəki mənada inikasdan deyil, ideya-
estetik yaşantıdan gedir. Yuxarıda artıq qeyd etdiyimiz kimi, 
ədəbiyyat və incəsənət, elmə nisbətən fəlsəfəyə daha yaxındır. 
Elmdən fərqli olaraq ədəbiyyat və incəsənət bütün xalqın istifa-
dəsinə verildiyi kimi, fəlsəfə də bütövlükdə xalqın dünya-
görüşünün formalaşmasında əhəmiyyətli dərəcədə iştirak edir. 
Lakin burada fəlsəfənin iki müxtəlif səviyyəsindən söhbət 
getdiyi nəzərə alınmalıdır. Peşəkar fəlsəfə, elmi-fəlsəfi araşdır-
malar, təbii ki, geniş kütlələr üçün nəzərdə tutulmur. Fəlsəfi 
düşüncə tərzinin, ideya-mənəvi yaşantı vərdişlərinin isə bütün 
insanlara aşılanması çox önəmlidir. Hər bir insan özünü maddi 
dünyadan ayırmağı, cari hadisələrin fövqünə qalxmağı, həyata 
 - 397 -
böyük ideallar mövqeyindən baxmağı öyrənməlidir. Həm də 
bunu başqalarının nəsihətləri şəklində deyil, kənardan təsir kimi 
deyil, özünün fərdi mənəvi-psixoloji yaşantısı kimi mənim-
səməlidir. Bizim məqsədimiz insanlara sadəcə fəlsəfi biliklər 
öyrətmək yox, fəlsəfi düşüncə tərzini mənimsətməkdir ki, hər 
bir insan öz mənəvi-intellektual potensialının verdiyi  imkan 
çərçivəsində filosoflaşa bilsin, İnsanlaşa bilsin. Gənclərin mə-
nəvi tərbiyəsini didaktikanın, pedaqogikanın öhdəsinə burax-
maq böyük sadəlövhlükdür. Əgər insanlar dünyanın ahəngini 
duya bilməsə, təbii gözəllik qarşısında heyrətlənməsə, öz daxili 
mənəvi güc qaynağını kəşf etməsə, öz mənəviyyatını dünya ilə 
təmasda özünüdərk və refleksiya yolu ilə daim təkmilləşdir-
məsə, kənarda ülvi olan, gözəl olan nə varsa hamısının əslində 
öz daxilində olanların təzahürü, ikinci həyatı olduğunu dərk 
etməsə, yəni özünə genetik imkan şəklində təbiətən xas olan 
potensial mənəvi kamilliyi, müqəddəslik duyğusunu 
aktivləşdirməsə, canlandırmasa, özünün həyat tərzinə, fəaliyyət 
prinsiplərinə çevirməsə – təkcə kənar bilikləri öyrənməklə kifa-
yətlənsə – insan bəlkə bilikli ola bilər, lakin kamil olmaz, alim 
ola bilər, lakin İnsan olmaz. 
Mənəvi kamilləşmə yolunun, İnsanlaşma yolunun yeganə 
böyük bələdçisi olan fəlsəfi təfəkkür tərzinə necə yiyələnmək 
olar? Necə etmək olar ki, uşaqlara fitrən xas olan fəlsəfi 
düşüncə qabiliyyəti, mahiyyətə varmaq, cəsarətli suallar vermək 
cəhdləri standart, normal təfəkkür qəliblərinə salınaraq sıradan 
çıxmasın, yaşlı nəslin təslimçi və praqmatik düşüncəsi uşaqların 
üsyankar idrak qanadlarını qırmasın? Gənclərimizin təlim-
tərbiyəsini bu istiqamətdə necə yenidən qura bilərik? Min illər 
boyu ata-babalarımızdan bizə həm də genetik olaraq miras 
qalmış böyük mənəvi sərvətləri kənardan öyrənməklə yanaşı, öz 
daxilimizdə necə aşkar edə bilərik? Özümüz mənən 
yüksəlmədən övladlarımızın tərbiyəsini «müasir tələblər 
səviyyəsində» necə qura bilərik? 
Bircə şeyi nəzərə almaq lazımdır ki, bu gün Avropada aş-
kar şəkildə etiraf olunsa da, olunmasa da onların qazandığı 
nailiyyətlərdə fəlsəfi düşüncə tərzinin rolu böyük olmuşdur. 
Təsadüfi deyil ki, hələ Siseron fəlsəfəni xeyirxahlığın bələdçisi, 
həyat müəllimi adlandırırdı. Bütövlükdə antik sivilizasiya 
 - 398 -
fəlsəfi düşüncə üzərində qərar tutmuşdu. Avropanın ikinci 
böyük inkişaf dövrü, renessans da fəlsəfi düşüncəyə qayıdışdan 
başlanır. Yeni Dövrün bütün siyasi-hüquqi və mədəni-mənəvi 
dəyərlər sistemi də, demokratiya, insan haqları, beynəlxalq 
dəyərlər sistemi də, demokratiya, insan haqları, beynəlxalq 
hüquq normaları da fransız maarifçi filosoflarından, Con 
Lokkdan, Kantdan qidalanır. Bu gün biz bu dəyərlər sistemini 
Avropadan hazır şəkildə götürməyə çalışırıq. Bu yaxşıdır. Lakin 
öz fəlsəfi fikir qaynaqlarımıza qayıtmaqla biz həmin dəyərlər 
sisteminə təfəkkürün təbii inkişaf yolu ilə də gəlib çıxa bilərik. 
Onda milli-ictimai şüurla demokratik dəyərlər sistemi arasında 
müşahidə olunan müəyyən ziddiyyətlər də təbii yolla aradan 
götürülmüş olar. 
Fəlsəfi düşüncə tərzi fərdi-mənəvi inkişaf üçün, insanın 
kamilləşməsi üçün nə dərəcədə lazımdırsa, fəlsəfi biliklər 
sistemi, elmi-fəlsəfi tədqiqatlar da cəmiyyət üçün, dövlət qu-
ruculuğu üçün, ictimai-siyasi və sosial-mədəni təşkilatlanma 
üçün bir o qədər vacibdir. 
 
 
 - 399 -
 
 
AD GÖSTƏRİCİSİ 
 
Axundov M.F. · 37, 43, 44, 115,  241, 258-264, 273, 304, 316, 378, 380, 384 
Axutin A.V. · 84 
Akvinski F.· 6, 204, 205, 211 
Aleksandrov Q.F. · 379 
Aleksandr Men · 218 
Al-Maturidi · 347 
Anaksaqor · 66 
Andre T. · 20 
Aristotel · 5-7, , 25, 26, 34, 36, 38, 49, 52-62, 65, 67, 73, 76, 78, 88, 91-94, 
112, 121, 125, 130, 133, 138, 143, 148, 191, 196, 205, 218, 220, 227, 
230, 249, 369, 378, 380, 395, 403, 404 
Arximed · 52 
Artur Uyubşer · 342 
Asmus · 53 
Averoes · 219 
Avqustin · 84, 112 
Aytmatov Ç. · 89, 378 
 
Paskal, B. · 82 
Bakıxanov, A. · 43, 44, 241, 261, 380, 384 
Balzak O. · 322 
Bayat M.· 121 
Bayron · 45, 278, 282 
Bekon F. · 131, 139, 151, 158, 211, 212, 214, 221, 241, 260, 371 
Berdyayev · 395 
Bethoven · 238-240, 403 
Bədrəddin Təbrizi · 118 
Bəhmənyar · 33, 44, 45, 48, 115, 116, 243, 384, 387, 403 
Bəxtiyar Vahabzadə · 377 
Biruni · 58, 134, 146, 147 
Bleyk · 268 
Braqinski · 266 
Bruno C. · 119 
Böyük Albert · 219 
Budda · 75, 217 
 
Cabbarlı C. · 11, 13, 263, 269, 272, 273, 294-339 
Camal Mustafayev · 44 
Cami · 37 
 - 400 -
Cavid H.· 11, 15, 115, 157, 162, 174, 258, 269-278, 281-283, 287, 288, 290, 
291, 294 -298, 300-313, 316, 319, 322, 334, 375, 377, 390, 416  
Ceyms U. · 83, 95, 96 
Cek London · 322 
Cəfərov Ş.· 44 
Cəlil Məmmədquluzadə · 263, 375 
Cəmaləddin Əfqani · 325 
Cübran · 267-273 
 
Çaykovski · 403 
Çumakov A. · 401 
Dante · 122, 211 
Darvin · 62 
Dekart R. · 18, 27, 29, 30, 57, 98, 113, 130-140, 144, 151, 152, 177, 178, 200, 
201, 221, 353, 354, 355, 371 
Demokrit · 35, 67 
Dinorşoyev M. · 92 
Diogen · 34 
Dominik Sordel · 347 
Dostoyevski F. · 284, 285, 316, 335 
Drayzer T.· 322 
Düfre · 350 
 
Eldar İsmayılov · 376 
Emerson · 268 
Empedokl · 66, 141, 337 
Engels · 364, 366, 367 
Eynşteyn · 57, 159, 371 
 
Əbu Həfs Sührəvərdi · 246, 247, 249, 250, 251, 320 
Əbu Turxan · 22, 52, 57, 87, 113, 121, 168, 183, 405 
Əfəndiyev A. · 165, 170, 174, 336,  
        396 
Əfqani · 51, 273, 325 
Əflaki Əhməd · 118, 123 
Əhmədov Ənvər · 44 
Əl-Aşari · 347 
Əli bəy Hüseynzadə · 273 
Əl-Kindi · 218 
Əl-Qəzali · 21, 93, 112, 124, 137, 146, 156, 164, 165, 218, 250, 251 
Əsədov Sabir · 377 
Əssar Təbrizi · 185 
Fales · 34, 35, 337 
Feyerbax · 7, 19, 38, 154, 238, 244, 245, 259,  365, 366, 371, 400 
Fərabi · 6, 15, 29, 33, 38, 53, 58, 73, 75-80, 91, 134, 136, 146, 147, 169, 218, 
251, 359, 369 
 - 401 -
Fixte · 7, 244 
Fişer · 27 
Filippov L.İ. · 354 
Freyd Z.· 128, 177, 190, 331 
Fromm E.· 189, 372 
Furlani · 137 
Füzuli · 35, 36, 43- 45, 115, 116, 155, 165, 171, 186, 187, 245, 253, 260, 320, 
321, 351, 380, 384, 405 
 
Göte · 6, 48, 153, 211, 214, 258, 259, 260, 261, 265, 266, 268, 271, 274, 275, 
278, 281, 282, 285, 387 
Göyüşov Z. · 44 
 
Hacıbəyov Ü. · 403 
Hafiz · 20, 266 
Hartman · 223 
Haydeqqer M. · 9, 12, 128, 342, 350, 352, 360 
Hegel · 6, 7, 12, 19, 25, 26, 38, 48, 49, 54, 56, 62, 97, 99, 106, 137, 162, 171, 
177, 186, 208, 209, 210, 211, 218, 219, 244, 245, 248, 249, 251, 252, 
255, 260, 274, 358, 361, 365, 369, 370, 371, 387, 404 
Henrix Heyne · 52 
Heraklit · 35, 36, 54, 106, 121, 161 
Hesiod · 66 
Heydər Əliyev · 4, 239, 274, 398, 399 
Heydər Hüseynov · 43, 48, 325, 373, 374, 375, 378, 379, 380-385, 401 
Həllac · 37 
Həsən bəy Zərdabi · 43, 44, 380 
Hilbert · 134 
Hilmi Ziya Ülken · 126, 130, 273 
Hippokrat · 52, 202 
Hobbs · 198, 239, 371 
Hodqson M.Q. · 125 
Homer · 403 
Horatsi · 183, 241, 276 
Husserl E. · 9, 12, 13, 18, 30, 128, 130, 137, 139, 145, 200, 339, 352, 353, 355 
Hüqo · 322 
 
Xaqani · 153 
Xəlilov S. · 10, 75, 137, 233, 372 
Xəyyam · 312 
Xudu Məmmədov · 154 
 
İbn Ataullah · 249 
İbn Ərəbi · 125, 146, 247 
İbn Rüşd · 93, 124, 218 
 - 402 -
İbn Sina · 18, 30, 33, 38, 58, 73, 80, 91-94, 96, 98, 102, 113, 124, 127, 133-
138, 146, 147, 169, 187, 188, 218, 219, 230, 247, 250, 251, 359, 369 
İqbal · 219, 269-273 
İmanquliyeva Aida · 267-271, 401  
İsmayılov Fərman · 343 
 
Kant İ. · 4, 6-9, 18, 30, 48, 54, 113, 123, 137, 143, 144, 152, 220-225, 228-
231, 235, 236, 238, 239, 242-245, 255, 272, 371, 378, 400, 403, 407 
Kassirer · 9 
Kerkeqor · 12 
Kənan Gursoy · 401 
Kılıc Arslan · 117 
Kiplinq · 217 
Klinger · 278, 283 
Knış · 20, 247 
Konfutsi · 33, 75, 217 
Kopernik · 220, 227 
Koplston · 19 
Korbin, Anri · 107, 124, 129 
Koyre · 56, 57, 146, 147 
Krılov · 175 
Kun T.· 133 
Kuzanski Nikolay · 6, 205, 206, 208, 209, 211 
 
Qadamer · 9 
Qadir Fazili · 248 
Qaliley · 57, 133 
Qandi · 162 
Qasımzadə F. · 44, 186 
Qilye · 19, 93 
Qorki M. · 335 
Qurbanov Şamil · 325 
 
Lenin · 364, 372 
Leonardo da Vinçi · 150 
Lermontov · 278, 290 
Leybnis · 221, 371 
Lokk Con · 4, 6, 11, 12, 102, 114, 144, 191-203, 221, 239, 255, 256, 371, 400, 
403, 407 
 
Marağàlı Əvhədi · 157 
Mahmud Qaya · 76 
Marks · 351, 363-372 
Marlo · 278 
Marsel · 352 
Maturidi · 216 
 - 403 -
Maymonid M. · 119, 218 
Meqerli · 214 
Mehdi Əmin Razavi · 77, 91, 228 
Mehdi Hüseyn · 243 
Mehdiyev Ramiz · 16, 364, 399, 400 
Merlo-Ponti M. · 98 
Məmməd Əmin Rəsulzadə · 43 
Məmmədov Zakir · 44, 120, 246 
Mənsur Həllac · 119, 121, 146, 189, 249, 340, 350 
Mir Daməd · 125 
Mircəfər Bağırov · 376, 377, 381 
Mirzə İbrahimov · 374 
Mirzə Kazım bəy · 43, 261, 378, 381, 383 
Mirzə Şəfi Vazeh · 261, 267, 384 
Mohəmməd Əli Camniyyə · 121 
Monteskye · 212, 214, 266 
Mustafa Armağan · 401 
Mövlana · 20, 118, 146, 187, 248 
 
Napoleon · 214, 238-241 
Narski · 252 
Nəimi · 43, 44 
Nərman Qocatürk · 122 
Nəsimi · 43, 44, 109, 115, 119, 181, 184, 185, 350, 351 
Nitsşe · 12, 330, 340, 341, 351, 352 
Nizami Gəncəvi · 15, 20, 34-36, 43, 44, 48, 77, 106, 115, 134, 158, 167-169, 
187, 239, 266, 316, 328, 360, 378, 380, 384, 403 
Nüaymə · 268 
Nyuton · 57, 133, 369, 371, 404 
 
Orxan Hançerlioğlu · 126 
Orteqa-i-Qasset · 348 
 
Ömər Xəyyam · 312 
 
Parmenid · 66, 208 
Pifaqor · 35, 54, 55, 75, 160 
Platon · 5, 6, 11, 15, 34, 35, 37, 38, 48, 49, 52-55, 58, 59-62, 67-70, 72, 73, 
75-87, 91-93, 98, 106, 125, 128, 141, 144, 164, 180, 191, 196, 205, 220, 
224, 230, 249, 344, 364, 404 
Plotin · 6, 82, 84, 250 
Plutarx · 34 
Popper Karl · 4, 59-61, 364, 372, 400 
Protaqor · 78 
Puşkin A.S. · 45, 265 
 - 404 -
 
Rassel B. · 19, 21, 22, 38, 212, 213, 218, 219, 259, 364 
Reyhani · 268, 273 
Rəsul Rza · 374 
Rorti · 131, 137 
Rumi · 37, 120, 121, 186, 187, 248, 260 
Rupud · 257 
Russo C. · 242 
Rüstəmov İzzət · 44 
Rzaquluzadə Solmaz · 44 
 
Sabir M.Ə. · 263, 378 
Sartr J.-P. · 4, 12-14, 86, 176, 335-362, 364, 400 
Səbri Təbrizi · 268, 269 
Sədi Şirazi · 20, 156 
Sədrəddin Şirazi · 125 
Səməd Vurğun · 378 
Siseron · 49, 198, 199, 407 
Skirbekk · 19, 93 
Smirnov · 230 
Smirnova N. · 401 
Sokrat · 33, 65, 75, 106, 210, 217, 230, 385, 387, 403 
Solovyov · 395 
Sordel · 215 
Spevsipp · 61 
Spenser H.· 95 
Spinoza · 37, 128, 137, 221, 251 
Stalin · 270, 364, 372, 376, 381 
Stendal · 189 
Stüart · 37, 259 
Sührəvərdi · 9, 10, 18, 30, 36, 43, 44, 70, 73, 80, 83, 96, 98, 103, 106-108, 
110-113, 115-117, 119, 122-132, 135, 137, 138, 144, 146, 147, 165, 167, 
169, 177, 192, 221, 224, 227, 228, 230, 231, 232, 234, 236, 248, 250, 
251, 351, 359, 369, 370, 401 
Süleyman Hayrı –Bolay · 401 
 
Şaiq Abdulla · 267, 291 
Şaymuxambetov G.B. · 77 
Şellinq · 7, 244 
Şestov · 298 
Şeydabəy Məmmədov · 44 
Şeyx Şamil · 377, 380, 381, 383 
Şekspir · 45, 48, 298, 299, 316, 346, 403 
Şəbüstəri · 43, 115, 384 
Şəhrəstani · 121 
Şəmsəddin · 118 
 - 405 -
Şərif · 137, 272 
Şopenhauer · 6, 36, 100, 106, 189, 236, 252, 253, 254, 255,256, 257, 346 
 
Teymurləng · 266 
Tolstoy · 45, 172, 178, 215, 267, 285, 299 
Tumeniçka, Anna-Tereza · 401 
Tusi Nəsirəddin  · 147, 159 
 
Uaytxed · 56 
Uitmen · 268 
Ümit Meriç · 401 
 
Vaqif · 45 
Vazeh · 267 
Vernadskiy · 149 
Vergili · 199 
Viktor Hüqo · 403 
Voyniç · 178 
Volter · 37, 121, 211, 212, 213, 214, 217 
Vurğun S.· 45, 48, 157, 374, 385, 390 
 
Yaspers · 25, 38, 217, 352 
Yum · 37 
Yunq · 96, 372 
Yunus İmrə · 185 
Yusif Məmmədəliyev · 385 
Yusif Rüstəmov · 187 
Yusif Səmədoğlu · 377 
 
Ziya Göyalp · 273 
Zotov · 401 
Zümrüd Quluzadə · 44 
Zəkuyev · 44 
Zərdabi · 261 
Zərdüşt · 33, 57, 66, 75, 78, 106, 123, 177, 387 
 
 
 
 
 
 
 
 
 
 - 406 -
 
MÜNDƏRİCAT 
 
 
Ön söz  əvəzi:   Fəlsəfi fikir tarixinin aktual problemləri .................... 3 
 
Giriş: Fəlsəfi komparativistika tədqiqat istiqaməti kimi .................... 16 
 
Fəlsəfə, tarix, tarix fəlsəfəsi və fəlsəfə tarixi...................................... 23 
 
Ümumbəşəri və milli fəlsəfi fikir tarixində vəhdət və özəllik 
məqamları ...........................................Error! Bookmark not defined. 
 
Platon və Aristotel.............................................................................. 51 
 
Platon və Fərabi ................................................................................. 73 
 
Platon,  Plotin  və …  Sartr ................................................................ 80 
 
Aristotel,  Ibn  Sina və  müasir  özünüdərk  təlimləri ........................ 88 
 
Şərq fəlsəfəsində «işıq-qaranlıq» metaforası ................................... 100 
 
 Şihabəddin Yəhya Sührəvərdi – «öldürülmüş  filosofun» ölməzliyi
......................................................................................................... 112 
 
Sührəvərdi və onun işraqilik təlimi .................................................. 124 
 
Ibn Sina – Sührəvərdi – Qaliley – Dekart ...............................................129 
 
Sührəvərdi – Dekart – Husserl ......................................................... 137 
 
Orta əsrlərdə fəlsəfi, elmi və əməli biliyin inkişaf xüsusiyyətləri .... 143 
 
Orta əsrlər fəlsəfəsində eşq problemi ............................................... 161 
 
Con Lokk  təlimi  və müasir fəlsəfi  problemlər .............................. 187 
 
Qərb fəlsəfəsində islama və xristianliğa iki fərqli münasibət........... 200 
 
Kant – fəlsəfədə çevriliş?!................................................................ 216 
 
 - 407 -
Kant və Sührəvərdi........................................................................... 223 
 
1804-cü il ......................................................................................... 233 
 
Hegel və Sührəvərdi (Əbu Həfs)...................................................... 241 
 
A.Şopenhauer  Şərqlə Qərb arasında................................................ 247 
 
İ.V.Göte və M.F.Axundov ............................................................... 253 
 
Götedən Cavidə Gedən yolda........................................................... 260 
 
“Faust” və “İblis” ............................................................................. 268 
 
Cavid və Cabbarlı ............................................................................ 288 
 
Cabbarlı  və milli fəlsəfi fikir........................................................... 308 
 
C.Cabbarlı və J.-P. Sartr................................................................... 327 
 
Ekzistensionalizm, yoxsa fenomenoloji antropologiya? .................. 342 
 
Marksizm  fəlsəfəsi və ideoloji  qəlib .............................................. 354 
 
Ideoloji qəlibdən çıxmaq cəhdləri: Heydər Hüseynov ..................... 364 
 
Azərbaycan sovet  fəlsəfi  fikri  və müstəqillik  meylləri................. 377 
 
Müstəqillik  illərində fəlsəfi fikrimizin  inkişaf  məqamlarına  dair 388 
 
Son söz əvəzi .................................................................................... 393 
 
Ad göstəricisi ................................................................................... 399 
 
Mündəricat .........................................Error! Bookmark not defined. 
 
 
 
 - 408 -
 
 
