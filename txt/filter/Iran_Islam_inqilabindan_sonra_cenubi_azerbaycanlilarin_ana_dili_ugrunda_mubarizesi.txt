İran İslam inqilabından sonra Cənubi azərbaycanlıların ana dili uğrunda mübarizəsi 
  1
AZƏRBAYCAN MİLLİ ELMLƏR AKADEMİYASI 
akad.Z.M.BÜNYADOV adına ŞƏRQŞÜNASLIQ İNSTİTUTU 
 
 
YEGANƏ ƏZİZ qızı HACIYEVA 
 
 
 
 
İRAN İSLAM İNQİLABINDAN SONRA  
CƏNUBİ AZƏRBAYCANLILARIN  
ANA DİLİ UĞRUNDA MÜBARİZƏSİ  
(1979-2005-ci illər) 
 
 
 
 
 
 
 
 
 
 
BAKI – 2017 
 
Yeganə Əziz qızı Hacıyeva 
 2 
Azərbaycan Milli Elmlər Akademiyası 
akad. Z.M.Bünyadov adına Şərqşünaslıq İnstitutunun  
Elmi Şurasının qərarı ilə çap olunur. 
    
 
Elmi redaktor: 
Vidadi Kamal oğlu Mustafayev 
Tarix üzrə fəlsəfə doktoru 
 
 
Y.Hacıyeva. “İran İslam inqilabından sonra cənubi azərbay-
canlıların ana dili uğrunda mübarizəsi (1979-2005-ci illər)”. 
Bakı, “Adiloğlu” nəşriyyatı, 2017, 306 səh. 
 
Kitabda 1979-2005-ci illərdə İran İslam Respublikası hakim qüvvə-
lərinin Azərbaycan türkcəsini sıxışdırmaq və azərbaycanlıların milli 
şüurunu kosmopolitləşdirmək cəhdlərinə qarşı Cənubi Azərbaycan 
türklərinin mübarizəsinin tarixi araşdırılmışdır.  
Müəllif gərgin ictimai-siyasi kataklizmlərin, sosial-mədəni təbəddü-
latların, panfarsist siyasi sistemin və ideologiyasının təsirinə məruz qalan 
cənubi azərbaycanlıların həm İran daxilində, həm də xaricdə Azərbaycan 
dilinin statusunun yüksəldilməsi və funksiyalarının genişləndirilməsi uğ-
runda mübarizəsinin tarixi şəraitə uyğun olaraq formalaşması prosesini 
tədqiq etmişdir. Elmi araşdrıma milli məsələyə həsr edilmiş növbəti 
tədqiqat əsəri olaraq çoxaspektli dil məsələsinin birbaşa bağlılığı ilk 
baxışdan aydın görünməyən digər aspektlər - iqtisadi, siyasi, hüquqi, dini, 
sosial, demoqrafik, regional və qlobal dəyişikliklər və s. nöqteyi-nəzərdən 
araşdırılması baxımından da əhəmiyyətlidir. 
 
İSBN 978-9952-25-111-1 
©AMEA Şərqşünaslıq İnstitutu, 2017 
İran İslam inqilabından sonra Cənubi azərbaycanlıların ana dili uğrunda mübarizəsi 
  3
MÜNDƏRİCAT 
 
ELMİ REDAKTORDAN....................................................................... 5 
GİRİŞ..................................................................................................... 12 
 
I FƏSİL 
İRAN İSLAM İNQİLABINDAN ƏVVƏL İRANDA 
AZƏRBAYCAN DİLİNİN VƏZİYYƏTİ 
1.1. 1828-1921-ci illərdə Cənubi Azərbaycanda ictimai-siyasi və  
        mədəni durum................................................................................. 17 
1.2. 1921-1946-cı illərdə Cənubi Azərbaycanda xalqın milli özünüdərk   
       prosesinin yüksəlişi və Azərbaycan dilinin mövqeyi ...................... 28 
1.2.1. Pəhləvilərin hakimiyyətə gəlməsindən sonra  
       Azərbaycan türkləri arasında ana dilinə marağın artması və milli  
         məsələnin dərinləşməsi .................................................................. 28 
1.2.2. 1945-1946-cı illərdə mövcud olmuş Milli Hökumətin  
           ana dili siyasəti ........................................................................... 44 
1.2.3. Milli Hökumətin süqutu və hərəkatın nəticəsi .............................. 50 
1.3. 1947 - 79-cu illərdə Azərbaycan dilinin vəziyyəti .......................... 53 
 
II FƏSİL 
1978-79-CU İLLƏR İRAN İSLAM İNQİLABINDAN SONRA 
CƏNUBİ AZƏRBAYCAN MİLLİ HƏRƏKATINDA ANA DİLİ 
UĞRUNDA MÜBARİZƏNİN YERİ 
2.1. İran konstitusiyasında ölkədəki xalqların milli hüquqlarının  
        qoyuluşu və real durum (Cənubi Azərbaycan üzrə) ......................  66 
2.1.1. İran İslam inqilabı və milli məsələnin qoyuluşu .......................... 66 
2.1.2. Əsas qanun və milli ayrı-seçkilik ................................................. 80 
2.1.3. Assimilyasiya, ayrı-seçkilik siyasətinin milli və  
          etnik kimliyə təsiri......................................................................... 93 
2.2. Cənubi azərbaycanlıların yaratdığı ictimai-siyasi təşkilatların  
       ana dili uğrunda mübarizəsi .......................................................... 100 
2.2.1. İran-İraq müharibəsi illərində milli məsələ................................ 100 
 
Yeganə Əziz qızı Hacıyeva 
 4 
2.2.2. 1989-1997-ci illərdə İranda həyata keçirilən liberallaşma  
          siyasətinin və regiondakı geosiyasi vəziyyətin siyasi,  
         mədəni-ictimai təşkilatların fəaliyyətinə təsiri ............................ 103 
2.2.3. 1997-2005-ci illərdə siyasi təşkilatların fəaliyyətində  
        dil məsələsi .................................................................................. 120 
2.3. Cənubi azərbaycanlı ziyalıların ana dili uğrunda mübarizəsi ....... 136 
2.3.1. İran İslam inqilabından sonra ziyalıların fəaliyyətində  
          ana dili məsələsi ......................................................................... 136 
2.3.2. 1989-1997-ci illərdə ziyalıların fəaliyyəti ................................. 147 
2.3.3. 1997-2005-ci illərdə ziyalıların fəaliyyəti ................................. 161 
2.4. Ana dili uğrunda mübarizə media müstəvisində............................ 176 
2.4.1. Mətbuat ana dili uğrunda mübarizənin aparıcı vasitəsi kimi..... 176 
2.4.2. Azərbaycan dilinin statusunun yüksəldilməsi uğrunda  
         mübarizədə yeni medianın rolu .................................................. 195 
 
III FƏSİL 
AVROPA VƏ AMERİKADA YAŞAYAN CƏNUBİ 
AZƏRBAYCANLILARIN DİASPORUNUN FƏALİYYƏTİNDƏ 
ANA DİLİ MƏSƏLƏSİ 
3.1. Cənubi azərbaycanlıların diasporunun meydana gəlməsi və  
       təşkilatlanması .............................................................................. 200 
3.2. Cənubi azərbaycanlıların diasporunun ana dili uğrunda  
       mübarizəsi...................................................................................... 225 
 
NƏTİCƏ ............................................................................................. 256 
NƏTİCƏ ƏVƏZİ ................................................................................ 264 
İSTİFADƏ EDİLMİŞ ƏDƏBİYYAT ..............................................  280 
 
    
İran İslam inqilabından sonra Cənubi azərbaycanlıların ana dili uğrunda mübarizəsi 
  5
 
ELMİ REDAKTORDAN 
 
Dil insanlar arasında ünsiyyət vasitəsi, obrazları işarələr vasi-
təsi ilə əks etdirən, onların arasındakı əlaqələri təsbit edən və hə-
min əsasda onların üzərində müxtəlif əməliyyatlar aparmağa im-
kan verən və ya təfəkkürün, şüurun formalaşması, mədəniyyətin 
meydana gəlib sürətlə inkişaf etməsinə şərait yaradan, ideal aləm-
də baş verənləri maddiləşdirən, digər insanlara, bir nəsildən digə-
rinə ötürülməsini və ya informasiya mübadiləsini mümkün edən 
sosio-bioloji bir fenomendir. Cəmiyyətin inkişafı ilə bağlı olaraq 
dilin yerinə yetirdiyi bir sıra funksiyaları, lakin məhdud sahədə 
yerinə yetirən simvollar sistemi və ya süni dillərin yaranması onun 
əhəmiyyətini nəinki azaltmır, əksinə daha da gücləndirir. Dil cə-
miyyətin inkişafının müəyyən mərhələsində etnik dillər forma-
sında mövcud olmağa başlamış və hazırda da həmin mərhələni 
yaşamaqdadır. Ona görə dil bütövlükdə cəmiyyət üçün hansı rolu 
oynayırsa, hər hansı bir etnik birlik üçün də həmin rolu oynayır. 
Dil etnosun dünyanı dərk etməsi, həmin dərkin səviyyəsi olan 
etnik mədəniyyətin milli şüurunun mövcudluğunun əsas şərti və 
müəyyən dərəcədə yekunudur. Məhz buna görə bir sıra kosmo-
polit alimlər və hakim millətin ideoloqları istisna olmaqla, əksər 
mütəxəssislərin fikrincə, dil etnik birliyin – xalqın, etnik millətin 
varlığının əsas maddi-mənəvi əlaməti, milli mədəniyyətin bazası 
və obyektivləşdirilmə vasitəsidir. 
Ayrıca götürülmüş cəmiyyətin inkişafı dildə bir sıra dəyişik-
liklərin baş verməsinə, onun baş verən dəyişiklikləri ifadə etmək 
baxımindan inkişaf edir, zənginləşir. Onun funksiyaları genişlənir, 
struktur dəyişikliyi baş verir. 
Ayrı-ayrı dillərin meydana gəlməsini təmin edən sosial qrupla-
rın differensasiya prosesi az sonra onların inteqrasiyası nəticəsin-
Yeganə Əziz qızı Hacıyeva 
 6 
də dillər arasında qarşılıqlı əlaqə və qarşılıqlı təsir prosesi başlanır 
və bunun nəticəsində həmin dillərdə mövcudluq baxımından eyni 
istiqamətli və eyni nəticəli olmayan proseslər baş verir, qısa deyi-
lərsə, dil daşıyıcılarından birinin digər dilə keçməsi ilə onlardan 
birinin tədricən sıradan çıxması başa çatır. Həmin proses dilin 
xüsusiyyətləri ilə deyil, dillərin aid olduğu etno-sosial birliklərin 
bir çox fərqli xüsusiyyətləri, siyasi, ictimai, demoqrafik, elmi, 
mədəni inkişaf səviyyəsi və s. ilə şərtlənir, modernləşmə, kapita-
lizm mərhələsinə qədər obyektiv proses kimi davam edir. Yeni 
dövrdə meydana gələn köklü iqtisadi, texnoloji, sosial, mədəni və 
s. dəyişikliklər nəticəsində dil dövlətin fəaliyyət obyektinə çev-
rilir. Kapitalizmin tələbatından çıxış edən qüvvələr və onların 
maraqlarını ifadə edən hakimiyyət buna qədər rəsmi dil funksiya-
sını yerinə yetirən yayılma dairəsini genişləndirmək üçün hadisə-
lərin sürətləndirilməsinə yönəlmiş tədbirlər həyata keçirməyə səy 
göstərir və bu zaman bir sıra zorakılıq və qadağanedici vasitələr-
dən istifadə edir. Həmin siyasətə müqavimət olaraq meydana gə-
lən hərəkatların mərkəzi birləşdirici ünsürünü etnik dil və ya ana 
dili təşkil edir və nəticədə Avropada əsasən etnik birlik əsasında 
milli dövlətlər meydana gəlir. Şərq ölkələrində, o cümlədən azər-
baycanlıların daha çox hissəsinin məskunlaşdığı Cənubi Azərbay-
canda və indiki İran ərazisində yeni dövrün başlanması inkişaf et-
miş Qərbin Şərqə doğru iqtisadi və siyasi ekspansiyasının başlan-
ması ilə bir dövrə təsadüf etdiyindən modernləşmə mərhələsinə 
keçid xeyli ləngimişdir. İranda kapitalizmin, modernləşmənin 
aparıcı ictimai formaya çevrilməsinin intensivləşməsi XX əsrin 
20-ci illərindən başlanır və həmin proses ölkədə mövcud olan et-
nik dillərin vəziyyətinə birbaşa təsir göstərir. Belə ki, həmin dövrə 
qədər mövcud olmuş vəziyyətin yuxarıdan, qeyri-adekvat siyasət 
yeritmək hesabına tezliklə dəyişdirilməsinə səy göstərilir. Həmin 
dövrə qədər xüsusən azərbaycanlı-türk Qacar sülaləsinin hakimiy-
İran İslam inqilabından sonra Cənubi azərbaycanlıların ana dili uğrunda mübarizəsi 
  7
yəti illərində ölkədə mövcud olan etnik birliklərin tutduğu mövqe 
və tarixən yaranmış ənənəyə uyğun olaraq yazılı sahədə ərəb dili 
ilahiyyat sahəsində, fars dili kargüzarlıq sahəsində fəaliyyət 
göstərirdi. Bundan əlavə, mövcud olan dini təhsil sisteminin ilkin 
mərhələsində fars və ərəb dilləri, nisbətən məhdud şəkildə Azər-
baycan-türk dili, yuxarı mərhələsində ərəb dili əsas dil idi. Hər bir 
etnik birlik yazılı sahədə bədii yaradıcılıqda etnik dildən geniş 
istifadə edirdi. Qeyd edilən dövrdə cəmiyyətin həyatının inkişaf 
səviyyəsi şifahi dilin aparıcı rolunu saxlanmasına səbəb olurdu. 
Burada da özünəməxsus əmək bölgüsü mövcud idi. Hər bir etnik 
birlik öz əsas ərazisində öz etnik dilindən istifadə edirdi. İdarəet-
mə şifahi şəkildə icra edilir, lakin sənədlər fars dilində tərtib 
edilirdi. 
XIX əsrin əvvəllərində və xüsusən, ikinci yarısından başlaya-
raq mədəni sahədə aparılan modernləşmə tədbirləri fars dilinin 
funksiyasını genişləndirilməsinə yaranmaqda olan mətbuat, tərcü-
mə əsasında yaranan elmi ədəbiyyat səbəb oldu. Dövlətin iştirakı 
ilə başlanmış həmin mərhələnin əsas göstəricisi onun qeyri-fars 
dillərini qayğı obyektinə daxil etəməsi idi. Dövlət, eyni zamanda 
dillər arasında formalaşmış iş bölgüsünün dəyişdirilməsi sahəsin-
də nəinki heç bir tədbir görmürdü, həm də həmin sahədə xüsusi 
təşəbbüsə heç bir əngəl törətmirdi. Məhz bunun sayəsində İranda 
ilk yeni üsulla Təbrizdə təsis edilmiş məktəbdə tədrisin birinci 
ilində tədris Azərbaycan dilində aparılırdı. Həmin vəziyyət bu və 
digər şəkildə XX əsrin 20-ci illərinin əvvəllərinə kimi davam etdi. 
Həmin vaxt dünyada baş verən hadisələr İrana yarım müstəmləkə 
vəziyyətindən çıxaraq öz müstəqilliyini möhkəmləndirmək, 
mərkəzləşdirmə siyasətinə başlaması üçün şərait yaratdı. İranda 
siyasi, inzibati-idari mərkəzləşdirmə siyasəti qısa müddətdə 
ictimai həyatın bütün sahələrini, o cümlədən etno-milli münasibət-
lər sahəsini əhatə etməyə başladı və ya millət-dövlət yaratmaq 
Yeganə Əziz qızı Hacıyeva 
 8 
mərhələsi başlandı. Bununla da İran xalqları arasında mövcud 
olan münasibətlərin bir etnosun maraqları baxımından yenidən 
qurulması mərhələsi başlandı. Həmin mərhələ bütün sahələrdə bir 
xalqın-fars etnosunun nəinki maraqlarının, eləcə də digər xalqlar 
üzərində üstünlüyünün təmin olunmasına yönəlmişdi. Milli 
münasibətlərdə baş verən dəyişiklik ilk növbədə etnik dillərin 
vəziyyətində çox mənfi formada əks olundu. Hökumət mövcud 
şəraitdə heç bir iqtisadi, siyasi və mədəni təlabatla bağlı olmayan, 
yalnız fars millətçilərinin ideyalarını həyata keçirmək məqsədilə 
zorakı assimilyasiya yeritməyə başladı. Həmin siyasət etnosun 
bütün təbəqələrini əhatə edən etnik dil - ana dilinə qarşı yönəl-
diyindən yürüdülən siyasətə etiraz və müqavimət də ana dilinin 
qorunması formasında təzahür edirdi. İkinci dünya müharibəsi 
başlayandan sonra İranda yaranmış şəraitdə azərbaycanlıların 
mərkəzi hakimiyyətə qarşı mübarizəsinin əsas ünsürlərindən birini 
etnik dilin funksiyalarının genişləndirilməsi, statusunun yüksəldil-
məsi tələbi təşkil edirdi. 1945-ci ilin sonlarında Cənubi Azərbay-
canda Sovet dövlətinin dəstəyi ilə yaradılmış Milli hökumətin 
mədəni sahədə fəaliyyətinin əsas obyektlərindən birini etnik dil 
təşkil edirdi. Milli hökumət azərbaycanlıların ana dilinə həqiqi 
münasibətini nümayiş etdirməyə şərait yaratmaqla yanaşı İranda 
milli məsələnin, o cümlədən dillərin münasibətlərinin müəyyən 
edilməsinin demokratik üsulunu vurğuladı. Lakin beynəlxalq şə- 
rait milli məsələnin demokratik üsulla həll edilməsinə imkan ver-
məyərək həmin məsələnin həllini təxirə saldı. Milli hökumətin sü-
qutundan sonra mərkəzi hakimiyyət zoraki assimilyasiya 
siyasətini daha geniş və intensiv şəkildə davam etdirərək İran 
etnoslarının şəxsində özünə mühüm düşmən qazanmaqda davam 
edirdi. 
1978-1979-cu ildə İranda başlanmış inqilabın ən mühüm hadi-
səsi - şah rejiminin fəqərə sütununu sındıran üsyan 1978-ci ilin 
İran İslam inqilabından sonra Cənubi azərbaycanlıların ana dili uğrunda mübarizəsi 
  9
fevral ayında Təbrizdə baş verdi. Üsyanın geniş kütlələri əhatə et-
məsi və üsyançıların cox ciddi müqavimət əzminin əsas səbəblə-
rindən biri azərbaycanlılara qarşı heç nə ilə izah oluna bilməyən 
sərt repressiya və zorakı assimilyasiya siyasətinin yeridilməsi idi. 
İnqilabın qələbəsindən sonra milli-siyasi və milli-mədəni təşkilat-
lar meydana gəlib fəaliyyət göstərir və etno-milli maraqları təmin 
etmək üçün müxtəlif proqramlar irəli sürürdülər. Bunların ortaq 
cəhəti etnik dilin funksiyalarının genişlənməsi və statusunun yük-
səldilməsi tələbinin irəli sürülməsi idi. Lakin öz hakimiyyətini 
möhkəmləndirməklə məşğul olan ruhanilər ilk vaxtlar həmin 
fəaliyyətə qarşı çıxmasalar da hakimiyyətləri gücləndikcə milli 
tələblərlə çıxış edən qurumlara qarşı təzyiqi artırmağa başladılar. 
Məhz bunun nəticəsində 1979-cu ilin sonlarında qəbul edilən Əsas 
qanunda etno-milli birliklərin bütün tələbləri arasında yalnız ana 
dili ilə bağlı tələblərdən birinə yarımçıq təminat verildi. Məşhur 
XV maddədə məhəlli dillərin kütləvi informasiya vasitələrində və 
orta məktəbdə məhəlli ədəbiyyatın tədrisində istifadə edilmək 
azadlığı verildi. Həmin maddənin Əsas qanunda yer alması bir 
tərəfdən İran xalqlarının ana dili məsələsinə həssaslığı, digər tərəf-
dən formalaşmaqda olan yeni hakimiyyətin etnik dilin inkişafı 
üçün şərait yaratmağa hazır olmaması öz əksini tapmışdı. İnqila-
bın qələbəsindən keçən 30 ildən artıq bir dövr ərzində etnik birlik-
lərin, xüsusən azərbaycanlıların milli qüvvələrinin tələblərinə bax-
mayaraq, Konstitusiyanın həmin maddəsinin icra edilməməsi 
deyilənləri əyani şəkildə göstərir. 
Konstitusiyanın qəbul edilməsindən az müddət sonra İran-İraq 
müharibəsinin başlanması bir tərəfdən azərbaycanlıların həmin 
məsələni qaldırmasını bir növ yersiz etmiş, digər tərəfdən İran 
xalqlarının müharibədə daha güclü birliyinə nail olmaq üçün hə-
min maddənin icrasına təşəbbüs edilmir, üçüncü tərəfdən mühari-
bədən istifadə edərək həmin maddənin icrasını tələb edən qüvvə-
Yeganə Əziz qızı Hacıyeva 
 10 
lərə qarşı təzyiqi artırmış oldu. Həmin vəziyyət milli qüvvələrin 
milli hüquqlar, o cümlədən Əsas qanunda təsbit edilmiş hüququn 
icra edilməsi uğrunda mübarizəni, həm də qanuni əsası olan mü-
barizəni davam etdirməsini şərtləndirirdi. İran-İraq müharibəsi 
başa çatdıqdan sonra İranda və az sonra SSRİ-nin süqutu ilə dün-
yada baş vermiş köklü dəyişikliklər, o cümlədən azərbaycanlıların 
daha geniş şəkildə təmsil olunduğu sol qüvvələrin ardınca getdiyi 
idealogiyanın iflası. Azərbaycan Respublikasının öz müstəqilliyini 
bərpa etməsi Cənubi Azərbaycanda və ondan xaricdə milli hüquq-
lar və onun ən çox hiss edilən və birləşdirici ünsürü olan etnik dil 
uğrunda daha geniş şəkildə mübarizə aparmağa şərait yaratdı. 
İranda hakimiyyətin zaman-zaman necə deyərlər yumşalması və 
sərtləşməsi həmin mübarizənin xarakterinə təsir etsə də qarşıya 
qoyulan tələb yerinə yetirilmədiyindən davam etməsini şərtləndi-
rirdi. Həmin mübarizənin davam etməsi, iştirakçıların sosial tərki-
binin genişlənməsi, mübarizə formalarının müxtəlifliyi, İranın 
elmi, ideoloji həyatının siyasi həyat və proseslərin tərkib hissəsinə 
çevrilməsi çox çətinliklə də olsa, öz nəticələrini göstərməyə 
başlamışdır. Hakimiyyət milli birliyi möhkəmləndirmək istiqamə-
tində hərəkət edərək milli tələblərin bəzilərini yarımçıq şəkildə, 
əsasən milli münasibətlərdə yaranan gərginliyi azaltmaq daha çox 
vaxt qazanmaq üçün yerinə yetirməyə məcbur olur. Həmin dəyi-
şikliklər milli qüvvələrə mübarizəni davam etdirməyin zəruri 
olduğunu göstərməklə həmin mübarizənin demokratik vasitələrlə 
davam etdirilməsini nisbətən asanlaşdırır. 
Oxuculara təqdim olunan kitabda cənubi azərbaycanlıların 
milli qüvvələrinin Cənubi Azərbaycanda İranda və ölkədən kənar-
da milli hüquqlar və ilk növbədə Azərbaycan dilinin funksiyala-
rının genişləndirilməsi və statusunun yüksəldilməsi uğrunda mü-
barizəsi tarixilik və sistem yanaşması əsasında hərtərəfli şəkildə 
araşdırılmışdır. İranda və Cənubi Azərbaycanda milli məsələ həll 
İran İslam inqilabından sonra Cənubi azərbaycanlıların ana dili uğrunda mübarizəsi 
  11
edilmədiyindən və onun əsas komponentini təşkil edən etnik bir-
liyin, milli kimliyin əsas maddi-mənəvi dayağı sayılan milli mədə-
niyyətin mövcudluğunu və inkişafını, regionda öz müstəqil döv-
lətlərini, imperiyalarını qurmuş əsas xalqlarından biri olduğunu 
əks etdirən şərəfli və qəhrəmanlıqla zəngin keçmişlə əlaqəni təmin 
edən Azərbaycan xalqının ana dili öz layiq olduğu statusa yüksəl-
mədiyindən təqdim edilən araşdırma milli şüurun - tarixi şüurun - 
dil şüurunun genişləndirilməsi və dərinləşdirilməsi baxımından 
çox mühüm elmi addım sayıla bilər. Həmin tədqiqat milli məsələ-
yə həsr edilmiş növbəti tədqiqat əsəri olaraq çoxaspektli dil məsə-
ləsinin birbaşa bağlılığı ilk baxışdan aydın görünməyən digər 
aspektlər - iqtisadi, siyasi, hüquqi, dini, sosial, demoqrafik, regio-
nal və qlobal dəyişikliklər və s. nöqteyi-nəzərdən araşdırılması 
baxımından da əhəmiyyətlidir. 
 
   
 
 
 
 
 
Yeganə Əziz qızı Hacıyeva 
 12 
 
 
GİRİŞ 
 
Çoxmillətli ölkə olan İran İslam Respublikasında yaşayan 
türkdilli xalqlar əsasən üç böyük bölgədə - İranın şimalında, 
şimal-qərb, mərkəz və cənub əyalətlərində məskunlaşıblar. Uzun 
əsrlər boyu, əsasən, köçəri həyatla bağlı olan türk tayfaları islamı 
qəbul etdikdən sonra ərəb və fars dillərinin təsiri altına düşməmiş, 
öz dillərini, adət-ənənələrini qoruyub saxlamışlar. 
Cənubi Azərbaycan türkləri IX əsrdən başlayaraq müəyyən 
fasilələrlə 1924-cü ilədək indiki İran ərazisində siyasi hakimiyyətə 
malik olmuş, ölkənin siyasi, iqtisadi, mədəni və mənəvi həyatında 
mütərəqqi ideyaların yayılmasında aparıcı rol oynamışlar. Lakin 
yeni tarixi dövrə keçid mərhələsində azərbaycanlılar milli həyatın 
etnik komponentlərinin hərtərəfli inkişafı üçün lazımi siyasi və 
mədəni mühitin yaradılmasına nail ola bilməmişlər. 1925-ci ildə 
Rza xan Pəhləvi hakimiyyətə gəldikdən sonra İranda geniş miq-
yasda həyata keçirilən mərkəzləşdirmə siyasəti və onun əsasında 
yeni keyfiyyət kəsb edən milli münasibətlər nəticəsində azərbay-
canlılar milli hüquqlardan məhrum edilmişlər. Həmin vaxtdan 
etibarən Cənubi Azərbaycan sosial-iqtisadi cəhətdən getdikcə 
geriləmək məcburiyyətində qalan bir əyalətə və xalqa çevrilmiş-
dir. Nəticədə bölünmüş Azərbaycanın [55, 429-444, 489-508] 
cənub hissəsində milli hüquqlar və azadlıq uğrunda mübarizə baş-
lanmış, torpaqların, millətin birləşdirilməsinə cəhdlər göstərilmiş-
dir. İranda digər xalqların etno-milli inteqrasiyası və formalaşma 
prosesinin qarşısını almağa çalışan Pəhləvi rejiminə qarşı mübari-
zə aparan xalqlar arasında Azərbaycan türkləri xüsusilə seçilmiş-
lər. 1978-1979-cu illərdə İranda baş vermiş inqilab qeyri-fars 
xalqlarda milli özünüdərk prosesinin dərinləşməsinə təkan vermiş-
İran İslam inqilabından sonra Cənubi azərbaycanlıların ana dili uğrunda mübarizəsi 
  13
dir. Milli məsələnin birtərəfli şəkildə həllinə cəhdlər edilmiş, milli 
hüquqların tanınması və təmin olunması istiqamətində geniş fə-
aliyyət göstərilmişdir. Cənubi azərbaycanlıların müxtəlif ictimai, 
siyasi və mədəni qüvvələri ana dilinin hüquqlarının tanınması və 
təmin edilməsi məsələsini prioritet kimi irəli sürmüşlər. Bu da ana 
dili məsələsinin cənubi azərbaycanlıların milli azadlıq mübarizə-
sində tutduğu yerin əhəmiyyətini önə çıxarır. 
Cənubi Azərbaycanın siyasi, sosial-iqtisadi və mədəniyyət ta-
rixi ilə yanaşı, burada yaşayan milyonlarla azərbaycanlının öz 
milli-mədəni hüquqları uğrunda mübarizə tarixinin tədqiqi müasir 
tarixşünaslıq üçün elmi və siyasi aktuallıq kəsb edir. Cənubi Azər-
baycan türklərinin milli hüquqlar uğrunda mübarizə tarixinin 
müəyyən mərhələləri həm Azərbaycan, həm də xarici mütəxəs-
sislər tərəfindən tədqiq edilsə də, milli hərəkatda xüsusi çəkiyə 
malik olan ana dilindən istifadə hüquqları uğrunda mübarizə 
ayrıca elmi araşdrıma obyekti olmayıb. Bu problemin araşdırılma-
sı İran türklərinin ümumi tarixinin, o cümlədən milli mübarizə-
sinin hərtərəfli tədqiqi və öyrənilməsi baxımından vacibdir. Eyni 
zamanda universal insan hüquqlarının, o cümlədən ana dilindən 
istifadə hüququnun beynəlxalq gündəmin əsas məsələləri arasında 
olması da sözügedən problemin elmi araşdırılmasını aktuallaşdırır.  
Ana dilindən istifadə problemi siyasi, mədəni və hüquqi 
baxımdan da aktualdır. Qeyd etdiyimiz kimi, ana dilindən istifadə 
hüquqları uğrunda mübarizə tarixinin tədqiqi İranda yaşayan 
türklərin milli mübarizəsinin araşdırılması baxımından vacibdir. 
İranda milli məsələnin ümumi vəziyyəti və həlli perspektivləri 
haqqında müəyyən təsəvvür əldə etmək üçün tədqiq olunan 
dövrdə Azərbaycan dilinin vəziyyəti və azərbaycanlıların ana 
dilinə münasibətinin araşdırılması böyük əhəmiyyət kəsb edir. 
İİR Konstitusiyasının dövlət dili haqqında 15-ci maddəsi, 
“Millətin hüququ” adlı üçüncü fəslinə daxil olan 19, 20, 23, 27, 
Yeganə Əziz qızı Hacıyeva 
 14 
34, 48-ci və b. maddələrində, şuralar haqqında yeddinci fəslin 100 
və 103-cü maddələrində İran xalqlarının hüquqları təsbit olunmuş-
dur [48]. Sonrakı dövrlərdə İİR rəhbərliyi “vahid islam ümməti” 
konsepsiyasını geniş miqyasda tətbiq etməklə ölkədə yaşayan 
ayrı-ayrı millətlərin hüquqlarını inkar etməyə, milli məsələnin də-
rinləşməsi üçün obyektiv zəmin yaratmağa başladı. Məhz İİR-in 
Konstitusiyasında qeyri-farsların varlığının, dillərinin və hüquqla-
rının ümumi şəkildə və məhdud miqyasda da olsa tanınması, 
onların ana dili və milli haqlar uğrunda mübarizəsi üçün hüquqi 
əsas oldu. Hazırda İran İslam Respublikasında yaşayan azərbay-
canlıların demək olar ki, bütün təbəqələri üçün əsas ictimai-siyasi 
və mədəni məsələyə çevrilən ana dili problemi son vaxtlar İİR-də 
hakim strukturda təmsil olunan nümayəndələr arasında da 
müzakirə predmetinə çevrilmişdir. 
Müasir dünyada insan hüququ və azadlıqları ilə bağlı vəziyyə-
tin heç bir dövlətin daxili işi olmadığı artıq birmənalı şəkildə qə-
bul edilmişdir. Hazırda insan hüquqlarının qorunması bəşəriyyət 
qarşısında mühüm və aktual problemlərdən biri sayılır. Müasir 
beynəlxalq hüquq hər bir xalqa və fərdə ana dilindən istifadə hü-
ququ verir. Bəzi ölkələrdə, o cümlədən İİR-də bu hüquqi problem 
hələ də öz həllini tapmamışdır. İran İslam Respublikasında yaşa-
yan ermənilərdən savayı digər xalqlara, o cümlədən azərbaycanlı-
lara ana dilindən istifadə hüququnu reallaşdırmalarına imkan 
verilməmişdir. Azərbaycanlılar İranda əhalinin sayca əhəmiyyətli 
hissəsini təşkil etmələrinə baxmayaraq, ana dilindən istifadə 
hüququndan faydalana bilməmişlər.  
Ana dili uğrunda mübarizə beynəlxalq hüququn tərkib hissəsi-
dir. Müasir dünyada ana dilini qorumaq, mühafizə etmək vacib 
məsələ kimi diqqət mərkəzindədir. UNESCO 1999-cu ildə fevra-
lın 21-nin Beynəlxalq Ana Dili Günü kimi qeyd olunması haqqın-
da qərar qəbul etmişdir [233]. Beynəlxalq qanunlar bu hüquqların 
İran İslam inqilabından sonra Cənubi azərbaycanlıların ana dili uğrunda mübarizəsi 
  15
təmin olunmasını tələb etməyə əsas verir. Birləşmiş Millətlər Təş-
kilatının qəbul etdiyi Mülki və Siyasi Hüquqlar haqqında Paktın 
1-ci hissəsinin 1, 3, 27-ci maddələri hər bir xalqın və fərdin öz ana 
dilindən istifadə hüququnu, II hissənin 2.1-ci, III hissənin 26-cı 
maddələri hər cür ayrı-seçkiliyin qanunla qadağan olunduğunu 
özündə əks etdirir [228]. Həmin prinsiplər, eyni zamanda Ümum-
dünya İnsan Hüquqları Bəyannaməsinin 2, 18, 19, 20, 26.2 mad-
dələri ilə də təsbit olunmuşdur [229]. BMT Nizamnaməsinin 55, 
73 (A) maddələrində [230], Müstəmləkə ölkələrinə və xalqlarına 
müstəqillik verilməsi haqqında 1960-cı il Bəyannaməsində [231] 
və Helsinki Yekun Aktında [232] da qeyd edilən hüquqlar öz 
əksini tapmışdır. 
Dövlət dilinə, ana dilinə münasibət dünya ölkələrinin demək 
olar ki, hamısında aktualdır. Bunu bir sıra dövlətlərin dillə bağlı 
həyata keçirdikləri rəsmi siyasətdə də açıq görmək mümkündür. 
Misal kimi, Əfqanıstan (2 dilli), Hindistan (2 dilli), Pakistan ( 2 
dilli), Kanada (2 dilli), Belçika (3 dilli), İsveç (3 dilli), Sinqapur (4 
dilli), İraq (2 dilli) və başqa ölkələrin təcrübəsini göstərmək olar 
[196].  
Cənubi azərbaycanlıların İİR-nın qanunvericiliyinə və beynəl-
xalq sənədlərə uyğun olan milli tələbləri məhz onların mübarizəsi 
sayəsində Cənubi Azərbaycan və İran çərçivəsindən çıxaraq bey-
nəlxalq ictimai problemlərdən, demokratiya və insan haqlarına 
dair məsələlərdən birinə çevrilmişdir. 
İran İslam inqilabından sonra cənubi azərbaycanlıların ana dili 
uğrunda mübarizəsinin tədqiq olunmasında əsas məqsəd həm də 
böyük dövlətlərin Orta Şərq siyasətinin mahiyyətinin öyrənilməsi 
ilə bağlıdır. Cənubi Azərbaycanda milli məsələnin qoyuluşu daxili 
və xarici amillərin qarşılıqlı təsirindən bilavasitə asılıdır. Məlum 
olduğu kimi, beynəlxalq birliyin İranda insan hüquqlarının bərqə-
rar olmasına yönəlmiş fəaliyyətinin bir sıra xəttləri Cənubi Azər-
Yeganə Əziz qızı Hacıyeva 
 16 
baycanla bağlı məsələlərdən keçir. Hazırkı vəziyyət Cənubi Azər-
baycan məsələsini təkrarən aktuallaşdırmaqla bu sahədə yeni elmi 
araşdırmalar aparılmasını zəruri edir.  
Tədqiqatda İİR-in assimilyasiya siyasətinin əsasları, istiqamə-
ti, məqsədləri müəyyən edilməklə, cənubi azərbaycanlıların ana 
dili uğrunda mübarizəsinin əsas mərhələləri, inkişaf dinamikası 
araşdırılmışdır. Eyni zamanda, monoqrafiyada problemin İranın 
daxili və xarici siyasətinə təsiri də tədqiq edilmişdir. Əsərin başlı-
ca elmi yeniliklərindən biri ana dili məsələsinin milli hüquqlar 
uğrunda mübarizənin əsası kimi tədqiq olunmasıdır. Bu məsələ 
beynəlxalq hüququn prinsipləri kontekstində, müasir dünyanın de-
mokratiya, insan haqları kimi bəşəri dəyərləri fonunda beynəlxalq 
problem olaraq tədqiq edilir. Mübarizəni şərtləndirən daxili və 
xarici amillər şərh olunur. İlk dəfə olaraq Cənubi Azərbaycan 
diasporunun heç bir diasporda rastlaşmayan spesifik tarixi xüsu-
siyyətləri araşdırılır və bu özünəməxsusluğun onun formalaşması-
na, təşkilatlanmasına göstərdiyi müsbət və mənfi təsirlər tədqiq 
edilir.  
İran İslam inqilabından sonra Cənubi azərbaycanlıların ana dili uğrunda mübarizəsi 
  17
 
I FƏSİL 
İRAN İSLAM İNQİLABINDAN ƏVVƏL İRANDA 
AZƏRBAYCAN DİLİNİN VƏZİYYƏTİ 
 
 
1.1. 1828-1921-ci illərdə Cənubi Azərbaycanda 
ictimai-siyasi və mədəni durum 
 
Rus-İran müharibələrindən (1804-1813, 1826-1828) sonra iki 
yerə parçalanmış Azərbaycanın cənubu – Cənubi Azərbaycan 
Qacar dövlətinin tərkibində qaldı.  
1796-cı ildə siyasi hakimiyyətlərini möhkəmləndirən Qacarlar 
1798-ci ildən etibarən Cənubi Azərbaycanı canişinlik (taxt-tacının 
varisinin iqamətgahı) və vəliəhdin valilik etdiyi əyalət seçərək öz 
etno-siyasi dayaqlarına çevirdilər. İlk Qacar hökmdarlarından 
fərqli olaraq Məhəmməd şah Qovanlı-Qacarın hakimiyyəti döv-
ründə (1834-1848) Azərbaycan vilayətinin sakinləri mərkəzi haki-
miyyət strukturlarında təmsil olunmağa başladılar. XIX əsrin son-
larında 40 ilə yaxın Azərbaycan valisi olmuş Müzəfərəddin şah 
Qacarın hakimiyyəti illərində (1896-1907) isə azərbaycanlıların 
mərkəzi hakimiyyət strukturlarında təmsil olunması prosesi ən 
yüksək səviyyəyə çatdı. Ümumiyyətlə, qeyd edə bilərik ki, Azər-
baycan-Qacar şahlarının hakimiyyəti illərində azərbaycanlılar və 
farslar əyalət və vilayətlərin idarəçiliyndə demək olar bərabər sə-
viyyədə, bəzən azərbaycanlıların üstünlüyü ilə təmsil olunurdular. 
İran ordusunun komanda heyəti isə əsasən azərbaycanlılardan iba-
rət idi. Çoxmillətli İranın əsas etno-sosial birlikləri farslar (yarıya 
qədər) və azərbaycanlılardan (üçdə biri) ibarət idi, hətta azərbay-
canlılar farslardan daha geniş ərazilərə yayılmışdılar. Farslar 
Yeganə Əziz qızı Hacıyeva 
 18 
oturaq həyat tərzi keçirdikləri halda azərbaycanlılar oturaq, az 
miqdarda yarım-köçəri və köçəri halında yaşayırdılar. 
 Cəmiyyətin mədəni həyatı, dillərin fəaliyyət sferaları forma-
laşmış ənənələrlə müəyyən olunurdu. İctimai-siyasi, işgüzar, mə-
dəni həyatda Azərbaycan türkcəsi, fars və ərəb dilləri ümumdövlət 
və regional səviyyədə müxtəlif statusa və funksional əhatə 
dairəsinə malik idi. Ənənəyə uyğun olaraq ərəb dili dini sferada və 
təhsil, o cümlədən ali mədrəsə sahəsində, fars dili kargüzarlıq və 
təhsil sistemində, Azərbaycan türkcəsi şifahi ünsiyyət vasitəsi 
kimi məhdud ölçüdə şah və geniş miqyasda vəliəhd saraylarında, 
İran ordusunda, hətta Cənubi Azərbaycanda mollaxanalarda 
işlədilirdi. İran müəllifi Ə.Kəsrəvi XX əsrin əvvəllərində İranda 
Azərbaycan türkcəsinin vəziyyətini şərh edərək qeyd edir ki, 
şifahi ünsiyyət vasitəsi kimi bu dil vəliəhd-valinin sarayında geniş 
işlənirdi, həmçinin məktəbxanalarda ərəb və fars dilini bilməyən 
bir çox müəllim və axundlar öz şagirdlərilə Azərbaycan dilində 
ünsiyyət qururdular. Ərəb və fars dilində olan fənlərin izahında 
əsas vasitə kimi bu dildən istifadə edirdilər [204, s.87]. 
A.Mostoufinin “vəliəhd Müzəfərəddin Mirzənin bütün saray 
adamları azərbaycanca danışırdılar” qeydi [210, s.37] onu göstərir 
ki, Azərbaycana dövlət xidmətinə gəlmiş fars məmurları tezliklə 
ikidilli olurdular, buna görə də rəsmi dilin rolu daha az hiss 
edilirdi, çünki bu dil yalnız yazılı sahə ilə məhdudlaşırdı. 1919-cu 
ilin yazında İranla diplomatik əlaqələrin qurulması üçün Azərbay-
can Demokratik Respublikası tərəfindən İsmayıl xan Ziyadxan-
lının başçılığı ilə Tehrana göndərilən fövqəladə missiyanın İran 
şahı ilə görüşü haqqında məlumatda deyilir: “45 dəqiqə davam 
edən danışıqlar ancaq türk dilində aparılmışdır” [136, s.235]. 
Azərbaycan dili yazılı formada ölkə miqyasında heç bir funksi-
ya yerinə yetirmir, yalnız bədii yaradıcılıqda istifadə olunurdu. 
Azərbaycan-Qacar sülaləsi və XIX əsrin son rübündən başlayaraq 
İran İslam inqilabından sonra Cənubi azərbaycanlıların ana dili uğrunda mübarizəsi 
  19
cəmiyyətin siyasi, mədəni, iqtisadi həyatında daha aparıcı rol oyna-
yan azərbaycanlılar sabitləşmiş dil situasiyasına heç bir dəyişiklik 
etmədilər. İqtisadi, siyasi, xüsusən mədəni sferada meydana gələn 
yeniliklər fars dilinin funksiyalarının genişlənməsinə şərait yaradır-
dı. Əyalət mərkəzlərində dövlət qəzetləri fars dilində nəşr olunurdu. 
Əsası Təbrizdə qoyulmuş (1818-ci il), 20 il sonra Tehranda da təsis 
edilmiş çapxanalar Azərbaycan dilində bədii əsərlər çap etsə də 
digər sahələrə aid ədəbiyyatın meydana gəlməsini stimullaşdıra 
bilmədi. Azərbaycanlı maarifçilər İrandan kənarda öz əsərlərini 
farsca yazırdılar. Müxalifət mövqeyində duran ziyalılar xaricdə fars 
dilində mətbuat orqanları yaradırdılar. Həmin vəziyyət bəzi 
istisnalarla nəzərdən keçirilən dövr ərzində davam etmişdir.  
XIX əsrin sonlarında bütün Şərq ölkələrində olduğu kimi İran-
da, o cümlədən Cənubi Azərbaycanda da maarifçilik hərəkatı ge-
niş yayılmışdı. Bu dəyişikliklər mütərəqqi qüvvələrin yeni tipli 
xüsusi məktəblər təşkil etməklə təhsil işini dünyəvi yola çıxarmaq 
səylərində daha geniş əks olunurdu. İlk yeni tipli xüsusi məktəb 
1887-ci ildə Azərbaycanda yeni maarifin banisi H. Rüşdiyyə 
tərəfindən təşkil olunmuşdu. Dərslərin təşkili və tədrisi işində 
Avropa metodikasına yaxından bələd olan H.Rüşdiyyə öz biliyini 
xalqının xeyrinə tətbiq etmək qərarına gəldi, lakin cəmiyyətin mə-
nəvi həyatını nəzarət altında saxlamağa çalışan ruhanilərin şiddətli 
müqaviməti ilə rastlaşdı. Bütün çətinliklərə baxmayaraq, o, uşaq-
lara yeni üsullarla dərs deməkdə davam edirdi. H.Rüşdiyyə 1894-
cü ildə “Vətən dili” dərsliyini hazırladı. Çox qısa müddətdə ana 
dilində oxu və yazı vərdişlərinə sahib olmaq imkanı verən bu 
dərslik kiçik zaman ərzində Cənubi Azərbaycanın hər tərəfinə 
yayıldı. Maraqlıdır ki, 1897-ci ildə Tehrana köçməyə məcbur olan 
H.Rüşdiyyə paytaxtda ilk yeni tipli xüsusi məktəb təşkil etmiş və 
burada “Vətən dili” kitabını da tədris etmişdi [210, s.46]. Görün-
düyü kimi, bəzi xırda istisnalar nəzərə alınmazsa, 19-cu yüzilin 
Yeganə Əziz qızı Hacıyeva 
 20 
sonlarında Azərbaycan - türk dilinin funksionallığının artması 
məsələsi azərbaycanlı milli ziyalılarının hədəfinə çevrilməmişdi.  
İran ziyalılarının modernləşmə (müasirləşmə) səyləri 1905-ci ildə 
başlanmış Məşrutə inqilabının əsas səbəblərindən biri oldu. İranda 
Məşrutə hərəkatının ideoloji əsaslarını hazırlayan ziyalıların ba-
şında Cəmaləddin Əfqani, Mirzə Mülküm Xan, Əbdülrəhim Talı-
bov, Zeynalabdin Marağayi və digərləri dayanırdılar. Onlar libera-
lizmi, millətçiliyi və sosializmi təbliğ edir, azadlıq, bərabərlik və 
qardaşlıq məfhumlarını ön plana çəkirdilər [172, s.56-57]. Məşru-
tə hərəkatı müəyyən dərəcədə İranda ictimai-siyasi ziddiyyətlərin 
kəskinləşməsinin nəticəsi kimi meydana gəlmişdi. İnqilabın gedişi 
və xarakteri məhz həmin ziddiyyətlərin kəskinliyi, geniş azərbay-
canlı kütlələrin siyasi fəallığı və şüurluluğu ilə müəyyən olunurdu. 
İnqilabın gedişində qəbul olunmuş əncümənlər haqqında qanuna 
görə Azərbaycan vilayət əncüməni hakimiyyət orqanı kimi tanındı 
[204, s.53]. Əncümənlər haqqında qanunda əncümənlər vali və 
hakimlər yanında əsasən məşvərətçi orqan kimi qeyd edilsə də, 
Azərbaycan vilayət əncüməni 1906-1909-cu illər ərzində vilayət-
də yerli özünüidarənin yeganə tam səlahiyyətli orqanı idi [64, s.4]. 
Məclis tərəfindən bölgələrə göndərilən teleqrafda göstərilir: “İran 
məmləkətlərindən yalnız Azərbaycan, Xorasan, Fars, Kirman, Bə-
lucistan əyalət statusuna sahibdir, başqa məmləkətlər vilayət ola-
raq tanınır. Valisi olan şəhərlərdə vilayət əncüməni qurulacaqdır” 
[119, s.97]. Beləliklə, yuxarıda deyilənlərə əsasən təsdiq etmək 
olar ki, qeyd edilmiş əncümən azərbaycanlıların milli-siyasi for-
malaşma mərhələsinə qədəm qoyduğunu göstərirdi.  
Məşrutə inqilabı dövründə milli şüurun inkişafını müəyyən 
edən əsas amillərdən biri ana dilinin qorunması istiqamətində bəzi 
tədbirlərin görülməsi idi. Bu dövrdə tədrisin Azərbaycan dilində 
aparıldığı məktəblər qurulmağa başlandı, qısa zamanda azərbay-
canca mətbuat və milli təşkilatlar yarandı. 1907-ci ildən başlaya-
İran İslam inqilabından sonra Cənubi azərbaycanlıların ana dili uğrunda mübarizəsi 
  21
raq iki dilli - farsca-azərbaycanca olan “Azərbaycan” qəzetində 
milli kimliklə bağlı müxtəlif baxışları əks etdirən məqalələr çap 
edilirdi [194, s.62]. XX əsrin əvvəllərində “Əncüməni-milliye-
Təbriz” (Təbriz milli əncüməni) tərəfindən “Əncümən” adlı qəzet 
nəşr edilməyə başlandı. İnqilab illərində Azərbaycanda və İrandan 
xaricdə Azərbaycan türkcəsində aşağıdakı qəzetlər nəşr edilmişdi: 
1906-cı ildə Londonda “Xilafə” qəzeti, 1907-ci ildə Təbrizdə və 
Urmiyada fars və Azərbaycan dillərində - “Azərbaycan”, “Fər-
yad”, “Şükr” qəzetləri, 1908-ci ildə Təbrizdə “Molla Əmu”, 
“Xeyrəndiş”, “Ana dili”, “Söhbət”, “Məzhər” qəzetləri, 1909-cu 
ildə Təbrizdə və Tiflisdə “İslah”, “Fəvvərdin”, “Şeyda” qəzetləri, 
1911-ci ildə Xoy, Urmiya və İstanbulda bir sıra digər mətbu or-
qanları [64, s.60]. Qəzetlərdə əvvəllər olduğu kimi Azərbaycan 
türkcəsində əsasən emosional çalarlı materiallar çap edilir, rəsmi 
məlumatlar isə fars dilində nəşr olunurdu. Bununla yanaşı, azər-
baycanca olan materiallar fars dilindəki materiallardan xeyli az idi 
[64, s.62]. Ə.Kəsrəvi həmin dövrdə Azərbaycan türkcəsinin mət-
buata nüfuz etməsi yolundakı çətinlikləri və onların səbəbini gös-
tərərək yazırdı: “Bu dövrdə Təbrizdə türk dilində bir neçə qəzet 
meydana gəldi, lakin onlardan hər birinin cəmi bir neçə nömrəsi 
çıxmışdı. Bəziləri deyirdilər ki, təbrizlilər türkdillidirlər, ona görə 
də türkcə qəzetləri daha yaxşı başa düşürlər, biri oxuyar, o biriləri 
qulaq asar. Lakin təcrübə əksini göstərdi” [205, s.390]. Ə.Kəsrəvi 
bununla yazılı türk dilinin əhali arasında geniş yayılmadığını qeyd 
etmək istəmişdi. Lakin bəzi müəlliflər bu problemin mahiyyətini 
ənənələrlə, ziyalıların çoxunun bu ənənələrə sadiq qalması ilə, 
qəzetlərin qısa zaman çərçivəsində çap olunmasının səbəbini isə 
dil amili ilə deyil, onların radikal mövqe tutması ilə bağlayırdılar. 
Azərbaycan dilinin mətbuata yol açması onun yazı dili kimi 
funksiyalarının genişlənməsi, eyni zamanda milli yazılı-ədəbi dilə 
çevrilməsi yolunda yeni bir addım idi.  
Yeganə Əziz qızı Hacıyeva 
 22 
İnqilab illərində Azərbaycanda yeni tipli məktəblər açılmışdı 
[178, s.129-130]. Məktəblərin çoxunda təhsilin birinci ilində 
dərslər H.Rüşdiyyənin “Vətən dili” kitabı və S.H.Şərifzadə tərə-
findən tərtib edilmiş dərslik üzrə Azərbaycan dilində aparılırdı.  
Azərbaycan dili şifahi və yazılı sahələrdə öz funksiyalarını ge-
nişləndirməkdə, üslublarını təkmilləşdirməkdə davam edirdi. Belə 
ki, ilk dəfə Təbrizdə 1908-ci ildə Azərbaycan türkcəsində 
tamaşalar göstərən teatr dərnəyi yaranmışdı. Təbrizdə Şimali 
azərbaycanlı və xarici müəlliflərin əsərlərini səhnəyə qoymuşdular 
[89, s.283]. Teatr Azərbaycan dilində müxtəlif informasiyaların 
yayılması kanalı, mütərəqqi baxışların, tamaşaçıların estetik 
tərbiyəsi, dilin leksik-qrammatik imkanlarının zənginləşməsi və 
son nəticədə milli ədəbi dilin formalaşması vasitəsi idi. Beləliklə, 
Azərbaycan dilinin tətbiqi sahəsinin (ilk növbədə yazılı sahədə) 
genişlənməsi bu dövrdə azərbaycanlıların mədəni həyatının 
inkişafını müəyyən edən əsas cəhətlərdən biri hesab olunmalıdır. 
Bununla belə, Azərbaycan türkcəsi hələ də Azərbaycan xalqının 
özünün refleksiya vasitəsinə çevrilməmişdi. Azərbaycan dilində 
yayılan məlumatlarda milli həyatın müxtəlif cəhətləri, spesifik 
milli mənafe, inkişaf perspektivləri, Azərbaycan millətinin gə-
ləcək vəziyyəti haqqında heç bir informasiya qeyd olunmamışdı. 
Ana dilinə diqqətin bütövlükdə bir tendensiya mərhələsində 
olmasına, ziyalıların əsasən milli əhval-ruhiyyəli hissəsini əhatə 
etməsinə, həm də siyasi-ideoloji rəng almasına baxmayaraq, bu 
hal Azərbaycan mədəniyyəti tarixində müsbət cəhət idi. 
1911-ci ilin axırlarında inqilabı yatırmaq üçün İrana, o cümlə-
dən Azərbaycana xarici dövlətlərin yeni hərbi hissələrinin 
yeridilməsindən sonra ölkənin irticaçı qüvvələri məclisi buraxdılar 
və əncümənləri, ilk növbədə ən nüfuzlu Azərbaycan vilayəti 
əncümənini qadağan etdilər. Məşrutə hərəkatı nəticəsində qəbul 
edilmiş Əsas Qanunda ölkədə yaşayan qeyri-fars xalqlarla bağlı 
İran İslam inqilabından sonra Cənubi azərbaycanlıların ana dili uğrunda mübarizəsi 
  23
müddəa yox idi, xüsusilə qeyri-farsların ana dilindən istifadə 
hüquqları ilə bağlı məsələyə heç bir yerdə toxunulmamışdı. 
Sadəcə 7 oktyabr, 1907-ci il tarixli Əsas Qanuna əlavənin 8-ci 
maddəsində “İran xalqlarının qanun qarşısında bərabər olduğu” 
göstərilirdi [187, s.63]. Konstitusiyada ölkənin etnik və dil fərqləri 
diqqətə alınaraq rəsmi dil və ya dövlət dilindən söz açılmır, dil 
azadlığı qorunurdu [119, s.97]. 
 Qeyd etmək lazımdır ki, Məşrutə hərəkatının əhəmiyyətli 
nailiyyətləri oldu. Bu inqilab nəticəsində o vaxta qədər tayfa 
mənsubiyyətinə əsaslanan ictimai kimlik aradan qalxmağa və İran 
daxilində mövcud olan milli kimliklər ön plana çıxmağa başladı. 
Məşrutədən öncə kənd, şəhər və qəbilə kimliyi daşıyan cəmiyyət 
sürətlə milli kimlik şüuruna doğru yönəldi. Bu mərhələdə iranlılıq 
fars xalqına mənsub olmaq, azərbaycanlılıq isə siyasi kimlik 
olaraq meydana çıxdı. 
Məşrutə inqilabı və əncümənlərin təsis olunması İran əhalisini 
siyasi və ictimai hüquqlar əldə etməsi üçün əsaslardan biri oldu. 
Lakin məşrutələrin fəaliyyəti uzun çəkmədi. Verilmiş nisbi azad-
lıqlar alındı. Ümumiyyətlə, 1917-ci ilə qədər azərbaycanlı mütə-
rəqqi və demokratik qüvvələr əsas vəzifələrini Azərbaycanda 
konstitusiyalı idarə formasını bərpa etməkdə, İranın müstəqilliyi 
uğrunda, İran və ilk növbədə Azərbaycan irticasına qarşı müba-
rizədə görürdülər, spesifik milli tələblər irəli sürmürdülər. Milli 
tələblərlə bağlı mübarizənin genişlənməsinə bir çox amillər təsir 
göstərdi. Bunlardan biri də türk millətçiliyinin I Dünya müharibəsi 
ərəfəsində gənc türklərin rəsmi ideologiyasına çevrilmiş 
pantürkizmə transformasiyası idi. Bir yandan panturkizm, turançı-
lıq ideyası ilə müşayiət olunan türkçülük azərbaycanlı burjua 
ziyalılarının bir hissəsində paniranizmə yönəlişi gücləndirir, o biri 
yandan türkçülüyün tərəfdarlarının türklərin tarixi, mədəniyyəti, 
dili və s. haqqındakı yazıları və ideyaları azərbaycanlı ziyalıların 
Yeganə Əziz qızı Hacıyeva 
 24 
bir qismində milli şüurun formalaşmasında müsbət rol oynayırdı 
[73, s.196]. 1918-ci ilin aprelində Cənubi Azərbaycana türk hərbi 
hissələrinin daxil olması vilayətdə milli əhval-ruhiyyəli dairələrin 
fəaliyyətini canlandırdı [64, s.71]. Türklər Azərbaycan dilində 
“Azərbaycan” qəzetinin nəşrini təşkil etdilər. Qəzetin redaktoru 
gənc təbrizli müəllim və şair Mirzə Tağı Rüfət idi. Qəzet 
türkçülük ideyasının təbliğinə xidmət edirdi. Türklər Urmiyaya 
daxil olandan sonra tədrisin türk-Azərbaycan dilində aparıldığı 
məktəb açdılar. Məktəbdə şəhərin savadlı nümayəndələri və gənc 
türk zabitləri dərs deyirdilər. Məktəbdə Urmiya uşaqlarına və 
gənclərinə onların türk olduğu təlqin olunur, fars dili xarici dil ki-
mi tədris edilirdi. Lakin məktəb cəmi beş ay fəaliyyət göstərdi, 
türklər getdikdən sonra bağlandı. “Azərbaycan” qəzeti və Azər-
baycan dilli məktəb (Urmiya) iranlıların həyatında dillərin faktiki 
bərabərliyini tanımaq meyli kimi Azərbaycan dilinin inkişafına 
xidmət etmiş oldu [64, s.72]. 
Bu illərdə fəaliyyət göstərən bir sıra partiyalar, məsələn, “İr-
şad” partiyası din və dil birliyinə malik olan Zaqafqaziyanın şərq 
əyalətlərinə və Cənubi Azərbaycana öz müqəddəratını təyin etmək 
hüququ verilməsinə, “İraniyane mütərəqqi” partiyası isə İranda 
milli azlıqların ibtidai məktəbdə ana dilində təhsil almasına tərəf-
dar idi [42, s.64-68]. Bütövlükdə partiyaların proqramlarında milli 
məsələ qoyulmamışdı. Yalnız İran Kommunist Partiyası (İKP) 
milli məsələyə toxunmuşdu. İKP-nin 1927-ci ildə qəbul olunmuş 
proqramında millətlərin öz müqəddəratını təyin etmək hüququ 
təsbit edilmişdi, lakin partiya öz fəaliyyətində Azərbaycan dilin-
dən istifadə etməkdən imtina etmişdi [47, s.210]. Vidadi Mustafa-
yevin fikrincə, həmin dövrdə Azərbaycandakı demokratik hərəkat 
separatçılıqda və pantürkizmdə günahlandırılırdı. Bu “nöqsan”lar-
da günahlandırılmamaq üçün partiya fars dilini yazılı ünsiyyət 
sahəsində yeganə vasitə kimi qəbul etmişdi [64, s.75]. 
İran İslam inqilabından sonra Cənubi azərbaycanlıların ana dili uğrunda mübarizəsi 
  25
 Beləliklə, yuxarıda qeyd olunanlar göstərir ki, milli dil və 
spesifik milli mənafe məsələləri əhalinin müəyyən, görünür, az bir 
hissəsini məşğul edir, cəmiyyətin bəzi təbəqələri üçün konyuktur 
xarakter daşıyırdı.  
 Bu dövrdə İran Demokratik Partiyasının Azərbaycan təşkilatı 
(ADP-1917-ci ildə yaradılıb) daxilində müəyyən mənada qütbləşmə 
gedirdi. Şeyx Məhəmməd Xiyabani tərəfdarlarından ibarət olan sol 
cinahın ADP-də rəhbərliyi ələ alması və getdikcə möhkəmlənməsi 
ilə barışmaq istəməyən sağ qrup dil məsələsində də ADP-nin əsas 
xətti ilə razılaşmırdı. Bu dəstə partiyanın yazı işləri kimi danışıq 
dilinin də farsca olmasını tələb edirdi. Kəsrəvinin yazdığına görə, 
Osmanlı türkləri Azərbaycanı tərk etdikdən sonra ADP-nin 
konfransında partiya işlərini yalnız fars dilində aparmaq və türklərə 
rəğbət göstərən və onlarla fəal əməkdaşlıq edən M.T.Rüfəti partiya 
sıralarından azad etmək haqqında qərar qəbul edilmişdi [64, s.75]. 
Həbsdən qayıtdıqdan sonra Xiyabani M.T.Rüfəti partiya sıralarına 
qaytarmağa nail oldu və ona ADP-nin orqanı olan “Təcəddüd” 
qəzetinin redaktoru vəzifəsini tapşırdı. Xiyabani mitinqlərdə 
azərbaycanca danışırdı. Lakin bu nitqlər haqqında hesabat “Təcəd-
düd” qəzetində fars dilində çap olunurdu. Əslində bu məsələ Xiya-
baninin Azərbaycan dilini inkişaf etdirmək yolundakı tədbirlərinə 
zidd bir hərəkət idi. Araşdrımaçı-jurnalist Qulam Məmmədli bunun 
səbəbini bir tərəfdən tez-tez dəyişən redaktorlarda, digər tərəfdən 
isə Xiyabaninin özündə görürdü [60, s.38]. Q.Məmmədlidən fərqli 
olaraq V.Mustafayev Xiyabaninin bu qərarının kütlələrə əsas təsir 
vasitələrini saxlamaq zərurətindən doğduğunu, Azərbaycan (əsasən 
şifahi) və fars (yazılı) dillərinin işlənmə sahələrindəki bölgü 
ənənəsinə uyğun gəldiyini qeyd edir [64, s.76].  
Xiyabani 1918-ci ildə yaranmış “Nəşre-maarif” cəmiyyətinin 
işində son dərəcə fəal çalışırdı. O, xalqın siyasi maariflənməsinə 
böyük əhəmiyyət verərək deyirdi: “Biz aşağı sinifləri onların 
Yeganə Əziz qızı Hacıyeva 
 26 
mövcud vəziyyəti ilə tanış etməli, onları elm və biliklərə yiyələn-
dirməliyik, onda onlar öz azadlıqlarını ardıcıllıqla və bütün qüv-
vələri ilə müdafiə edə bilərlər” [103, s.102]. Təhsilin səviyyəsinin 
son dərəcə aşağı olduğu Cənubi Azərbaycanda xalqın siyasi 
maariflənməsi üçün savadsızlıqla mübarizə xüsusi əhəmiyyət kəsb 
edirdi. Xiyabani bu məsələ üzərində dayanaraq qeyd edirdi ki, “12 
ildən bəri bu yolda bir addım belə atılmamışdır”, qara qüvvələr 
“hətta mədrəsələrin qapılarını belə millətin balalarının üzünə 
açmaq istəmirlər” [103, s.106]. Xiyabaninin qurduğu Milli Höku-
mət (1920 aprel-sentyabr) maarif və mədəniyyət məsələsinə bö-
yük əhəmiyyət verirdi. Komissiyanın elm, maarif və mədəniyyət 
məsələsinə həsr etdiyi islahat layihəsində ibtidai, orta, ali məktəb-
lərin və s. mədəniyyət ocaqlarının açılması nəzərdə tutulurdu. Xi-
yabani icbari təhsili həyata keçmək məqsədilə Təbrizdə uşaqlar 
üçün pulsuz xüsusi qız məktəbinin əsasını qoymuşdu. Milli 
Hökumət maarifin inkişafı və həmin məktəblərdə Azərbaycan dili-
nin və yeni elm sahələrinin tədrisi üçün Zaqafqaziyadan, eləcə də 
Türkiyədən, o cümlədən iranlıların Bakıdakı “İttihade-iraniyan” 
və Tiflisdəki “İttifaq” məktəblərindən müəllimlər dəvət etmişdi 
[103, s.102]. Bu hərəkatı tədqiq etmiş müəlliflər onun milli-
azadlıq xarakterini yekdilliklə qeyd etsələr də həmin anlayışa 
müxtəlif məna verirlər. M.C.İvanov [143] və Ş.Ə.Tağıyeva [103] 
belə hesab edirlər ki, hərəkatın qarşısında həm Azərbaycanı, həm 
də İranı azad etmək vəzifəsi dururdu. Riçard Kottom isə Xiyaba-
ninin fikir və əməllərində Azərbaycana müstəqillik tələblərinin 
gözə çarpmadığını bildirir [155, s.122]. Müasir İran müəlliflərin-
dən Kərəm Cəfəri də Xiyabaninin qanuni hüquqlar, yalnız əyalət 
əncüməninin bərpası uğrunda mübarizə apardığını qeyd edir [187, 
s.44]. V.Mustafayev isə reallığa daha uyğun olaraq yazır ki, “hərə-
katda əsas vəzifə kimi İranda burjua, demokratik, hətta respublika 
rejimi bərqərar olması irəli sürülürdü. Bu ideologiyada demokrat-
İran İslam inqilabından sonra Cənubi azərbaycanlıların ana dili uğrunda mübarizəsi 
  27
ların Azərbaycanın və azərbaycanlıların gələcək vəziyyətinə 
münasibəti faktiki olaraq öz əksini tapmamışdır” [64, s.78]. 
Yuxarıda deyilənlərdən məlum olur ki, partiyanın proqramın-
da, təsis konfransının qərarlarında, Ş.M.Xiyabaninin məqalə və 
nitqlərində, üsyanın manifestində Azərbaycan millətinin milli 
mənafeyi öz əksini tapmamışdır. Digər qeyri-fars xalqlardan fərqli 
olaraq azərbaycanlılarda siyasi qurum və təşkilatların fəaliyyətini 
uğurlu etno-siyasi hərəkata çevirəcək aydın ideologiya və 
strategiya yox idi. Xiyabaninin nitqlərini izlədikdə, belə qənaətə 
gəlmək olar ki, o, Azərbaycanın müstəqilliyinə mədəni təkamül 
yolu ilə çatmağı vacib sayırdı. Xiyabaninin Azadistan dövlətinə 
rəhbərlik etdiyi qısa müddət ərzində əsasən mədəniyyət və maarif 
sahəsinə diqqət yetirməsi də buna sübutdur. Onun milli məsələni 
qabartmamasının əsas səbəbi xalqın milli istəkləri müdafiə etmək 
səviyyəsinin hələ aşağı olmasını daha yaxşı dərk etməsi ilə 
əlaqədar idi. Xiyabaninin rəhbərlik etdiyi müstəqil Azadistan 
Cumhuriyyətinin yaradılması da aparılan mübarizənin məqsədlə-
rinə daxil deyildi. Həmin respublikanın yaranmasında hərəkatın 
müstəsna təsiri və rolu olsa da bu siyasi sistemin təşəkkülü daha 
çox o dövrkü ictimai-siyasi hadisələrin təbii axarının nəticəsi ola-
raq baş vermişdi. Digər tərəfdən isə bu illərdə İranı Azərbaycan 
xanədanı idarə edirdi (yəni əvvəldə qeyd etdiyimiz kimi, azərbay-
canlılara qarşı ayrı-seçkilik məsələləri az idi). O zamankı mövcud 
durumu nəzərə alsaq, Xiyabaninin şəraitə uyğun tələblər irəli 
sürməsi normal hesab olunmalıdır. 
Xiyabani hərəkatından sonra Cənubi Azərbaycanda Azərbay-
can türkcəsi mətbuat və təhsil sistemində möhkəmlənə bilmədi, 
əsasən şifahi ünsiyyət vasitəsi olaraq qaldı.  
Qacarlar etno-mədəni baxımdan Azərbaycan xalqını təmsil 
etməsə də, sülalə öz hakimiyyətini qorumaq üçün farslar və Cənu-
bi azərbaycanlılar arasında balanslaşdırma siyasəti yeritsə də, 
Yeganə Əziz qızı Hacıyeva 
 28 
Azərbaycan xalqının etno-mədəni inkişafı qarşısında heç bir rəsmi 
maneə də yaratmamışdı. Sadəcə olaraq, azərbaycanlı qüvvələr si-
yasi, dövlətçilik, sosial məsələlərə aludə olduqlarından öz etno-
mədəni varlığına, onun yeni şəraitdə inkişaf etdirilməsinə biganə 
qalmışdılar. Qacar sülaləsinin hakimiyyəti hərbi sahədə azərbay-
canlılara, idarəçilik sistemində farslara və azərbaycanlılara arxa-
lanması, azərbaycanlıların geniş bir əraziyə səpələnməsi, müxtəlif 
formalı ictimai həyat tərzi (oturaq, köçəri) və polietnik İranda 
dillər arasında tarixən formalaşmış funksional bölgü Azərbaycan 
dilinin bəzi cüzi dəyişikliklər və təşəbbüslərə baxmayaraq, 
mövcud statusunda qalmasını şərtləndirmişdir. 
 
 
1.2. 1921-1946-cı illərdə Cənubi Azərbaycanda xalqın 
milli özünüdərk prosesinin yüksəlişi və 
 Azərbaycan dilinin mövqeyi 
 
1.2.1. Pəhləvilərin hakimiyyətə gəlməsindən sonra 
Azərbaycan türkləri arasında ana dilinə marağın artması və 
milli məsələnin dərinləşməsi 
 
1918-ci ildən başlayaraq İranda dövlətin müstəqilliyini möh-
kəmləndirməyin üsulları haqqında geniş mənəvi-ideoloji fəaliyyə-
tə başlanmış, bir sıra praktiki addımlar atılmışdı. Avropada təhsil 
almış və əsasən orada fəaliyyət göstərən ziyalılar qədim İran döv-
lətçilik ənənələrinin bərpa edilməsi və Avropa siyasi dəyərlərinin 
mənimsənilməsi uğrunda mübarizə aparırdılar. Həmin məsələ 
1921-ci il çevrilişindən sonra daha da aktuallaşmışdı, modernləş-
mə tərəfdarlarının əksəriyyəti müstəqillik və inkişafın əsasını 
ölkədə güclü mərkəzi hakimiyyətin bərqərar olunmasında və onun 
millət-dövlət quruculuğuna başçılıq etməsində görürdülər. İranda 
İran İslam inqilabından sonra Cənubi azərbaycanlıların ana dili uğrunda mübarizəsi 
  29
gələcək dövlət quruculuğu məsələlərinin həllinə Türkiyədəki milli 
azadlıq hərəkatının gedişi (1918-1923) və dövlət quruculuğu pro-
sesi də mühüm təsir göstərmişdi. Türkiyədə 1923-cü ilin sonunda 
Respublika elan edilməsi 1924-cü ilin əvvəlində İranda da oxşar 
addımın atılması ilə bağlı ideyanın meydana çıxmasına səbəb ol-
du. Lakin mühafizəkar qüvvələr həmin ideyanın reallaşdırılmasına 
mane oldu. Buna baxmayaraq, güclü mərkəzləşdirilmiş hakimiy-
yətin yaradılması ideyası modernləşdirməyə inamı gücləndirdi. 
Bununla belə, 1924-cü ildən başlayaraq İranda Avropa, əslində 
Türkiyə nümunəsində modernləşdirmə tədbirləri həyata keçirilmə-
yə başlandı (Təqvim sahəsində islahat). 1925-ci ilin sonunda 
Qacar sülaləsinin hakimiyyətdən kənarlaşdırılması və Rza xanın 
şah elan edilməsi ilə İranda islahatların və modernləşmənin yeni 
mərhələsinə başlandı. Rza şahın Avropada təhsil almış ziyalılar-
dan təşkil etdiyi hökuməti yeni, modern dövlət quruculuğu 
istiqamətində geniş fəaliyyətə başladı. Dövlət quruculuğu iki əsas 
prinsipə əsaslanırdı: vahid mərkəzi hakimiyyət yaratmaq, milli 
birlik və vəhdəti təmin etmək. Mərkəzləşdirmə siyasəti hərbi 
vasitə ilə həyata keçirilirdi. Milli birliyin yaradılması ölkədə 
hüquqi, məhkəmə sisteminin, təhsilin unifikasiyası yolu ilə təmin 
edilməli idi. Milli vəhdət prinsipinin təmin olunmasında qeyri-fars 
xalqların inteqrasiyasına xüsusi yer ayrılırdı. Ölkənin iqtisadi, 
siyasi, mədəni inkişaf prosesi və səviyyəsi qeyri-fars xalqların ge-
niş miqyasda inteqrasiyasına şərait yaratmadığından, həmin proses 
süni şəkildə və qeyri-mədəni, zorakı üsullarla sürətləndirmək 
siyasəti ilə həyata keçirilməyə başlandı. 
Qeyd etmək lazımdır ki, İran ziyalılarının yeni nəsli dövlət 
quruculuğu ideologiyasında milli vəhdətin yaradılması məsələsinə 
geniş yer ayırırdılar. Dövlət-millət quruculuğu ideoloqları Rza 
şahın hakimiyyətə gəlişindən əvvəl və sonra həmin ideologiyanın 
hazırlanması, dəqiqləşdirilməsi istiqamətində geniş miqyaslı 
Yeganə Əziz qızı Hacıyeva 
 30 
fəaliyyət göstərirdilər. Həmin ideologiyanın yaradıcıları, əsasən, 
azərbaycanlılar idi. Bu ideologiyanı inkişaf etdirən azərbaycanlı 
nümayəndələrdən biri olan H.Kazımzadə tərəfindən nəşr edilən 
“İranşəhr” dərgisində fars dilinin və ariçiliyin milli vəhdətin ya-
radılması üçün əsas olduğunu təbliğ edən məqalələrə geniş yer 
verilirdi [64, s.84]. 
İrandakı qeyri-fars xalqların ari irqindən olduqlarını isbatlamaq 
üçün kitablar və məqalələr yazılırdı. Əhməd Kəsrəvi bu məqsədi 
gerçəkləşdirmək istəyən şəxslərdən biri idi. Onun 1925-ci ildə nəşr 
edilmiş “Azəri və ya Azərbaycanın qədim dili”, daha sonra 
“Unudulmuş şəhriyarlar”, “Azərbaycanın on səkkiz illik tarixi” və 
başqa əsərləri, bir sıra məqalələri Rza şahın dövründən başlayaraq 
bu günədək İran dövlətinin daxili siyasətinin əsasını təşkil edən 
paniranizm ideologiyasının əsaslandırılmasına qulluq etmişdir. 
Ə.Kəsrəvi ilk əsərində Şimali Azərbaycan və Cənubi Azərbaycanda 
yaşayan eyni dilli, eyni adlı, eyni tarixli, eyni soy-köklü, eyni 
mədəniyyətli əhalinin müxtəlif xalqlar olduğunu sübut etmək üçün 
həmin ərazilərdə guya qədim dövrlərdə yaşamış və azəricə 
danışmış “azəri” tayfaları və bunların irandillilərlə qarışması haq-
qında uydurma nəzəriyyəni irəli sürmüşdü [207, s.8]. Ə.Kəsrəvi, 
eyni zamanda Şimali və Cənubi Azərbaycanda əhalinin dil birliyinə 
toxunarkən yalnız Səlcuqların XI əsrdə gəlişindən sonra buradakı 
sakinlərin dilinin türkləşdiyini iddia etmişdir. Deməli, Azərbaycan 
türklərinin formalaşmasında türk ünsürünün roluna diqqəti çəkən 
Ə.Kəsrəvi yeganə dil birliyini qəbul etsə də, sonrakı dövrdə də bu 
tayfaların Azərbaycan xalqının formalaşmasındakı iştirakını 
tamamilə inkar edir [206, s.61-83]. O, İranın ən böyük probleminin 
dil, din və etnik müxtəliflikdən ibarət olduğunu vurğulayırdı.  
Fars millətçiliyi Əfşar türklərindən olan Mahmud Əfşarın və 
onun buraxdığı “Ayəndə” dərgisinin (1925-ci ildən nəşrə başla-
mışdı ) fəaliyyəti sayəsində fərqli mərhələyə daxil olmuşdu. O, 
İran İslam inqilabından sonra Cənubi azərbaycanlıların ana dili uğrunda mübarizəsi 
  31
fars millətçiliyini nizamlı və sistemli bir nəzəriyyə şəklinə salmış-
dı. M.Əfşar İranda milli birliyi təmin etməyi qarşısına məqsəd 
qoyan “Əncüməni-İrani-cavan” adlı dərnək qurmuşdu. Dərginin 
baş mövzusunu “mərkəzləşdirilmiş dövlət və vahid milli kimlik” 
ideyası təşkil edirdi”. M.Əfşarın “Ayəndə” dərgisində yazdığı bir 
məqalədə deyilirdi: “İranın mili birliyini qorumaq və təkmilləşdir-
mək idealımız və ictimai amalımızdır. İranın milli birliyi nə 
deməkdir? İranın milli birliyi - ölkə hüdudları daxilində yaşayan 
insanların mənəvi, ictimai və siyasi birliyidir. İranın milli  birliyi 
onun siyasi müstəqilliyini və ərazi bütövlüyünü tələb edir. Milli 
birliyə necə nail ola bilərik? Fars dili ölkə miqyasında yayılsın. 
Regional fərqlər, o cümlədən qiyafə və davranış fərqləri aradan 
qaldırılsın. İranda yaşayan etnik qrupların hərəsi bir dildə 
danışmasın. Dil, mədəniyyət, qiyafə və məişət birliyinin olmaya-
cağı təqdirdə siyasi müstəqilliyimiz və ərazi bütövlüyümüz hər 
zaman təhlükədə olacaqdır. İranda yaşayan fərqli tayfaları və etnik 
qrupları bənzərləşdirmədiyimiz, yəni iranlılaşdırmadığımız təqdir-
də gələcəyimiz təhlükədə olacaqdır. İranın bütövlüyü daim təhlü-
kə ilə üzləşəcəkdir. İranın bütün bölgələrində, xüsusən də Azər-
baycanda fars dili yayılsın, farsca olmayan coğrafi adlar dəyiş-
dirilsin, xalqlar sərhəd bölgələrindən ölkənin içərilərinə köçürül-
sün” [150, s.124-125]. Beləliklə, Mahmud Əfşar iranlılaşdırmanı 
inkişaf və müstəqilliyin təməli, müxtəlifliyi isə münaqişə və 
geriliyin səbəbi kimi dəyərləndirir.  
 Bu tezislərə əsaslanaraq söyləyə bilərik ki, fars millətçiliyi di-
gər xalqları farslaşdırmaq üzərində qurulmuş, irançılıq və modern-
ləşmə anlayışlarını birləşdirən ideologiya idi. Fars millətçiliyi ari 
irqini İranın ilk sakinləri və sivilizasiya yaradan bir qövm sayan 
tarixi fərziyyəyə əsaslanır. Ə.Kəsrəvinin və M.Əfşarın bu “tarixi 
kəşfləri” onlardan sonra gələn və fars İran şovinizmi mövqeyində 
duran İran tarixçiləri tərəfindən indiyədək bu və ya digər şəkildə 
Yeganə Əziz qızı Hacıyeva 
 32 
dönə-dönə təkrar edilməklə paniranizm nəzəriyyəsini gücləndir-
mişdir. 
Göründüyü kimi, milli vəhdət ideologiyası İranda yaşayan 
qeyri-fars, ilk növbədə azərbaycanlıların dil və mədəni baxımdan 
sürətlə və hərtərəfli şəkildə assimilyasiya edilməsinin əsaslan-
dırılmasına xidmət edirdi. Milli vəhdət ideoloqlarının əqidəsinə 
görə, İranın bütün qeyri-fars xalqları dil və mədəni cəhətdən as-
similyasiya olmayınca, vahid İran milləti, əslində fars milləti 
təşəkkül tapmayınca İranın müstəqilliyini təmin etmək mümkün 
olmayacaqdır. 
Rza şah və onun modernləşdirmə tərəfdarı olan komandası 
ölkədə mərkəzləşdirməni əsasən başa çatdırdıqdan və bir sıra isla-
hatlar həyata keçirdikdən sonra yuxarıda qeyd edilən milli vəhdət 
ideologiyası əsasında milli siyasət həyata keçirməyə başladı. 
Qeyri-fars xalqlarının, həmçinin Azərbaycan türklərinin dillərində 
hər hansı nəşrin işıq üzü görməsi, təhsil alması, ictimai yerlərdə 
danışılması belə qadağan edilirdi. Hələ Rza xan baş nazir olan 
zaman - 1923-cü ildə Azərbaycan Əyalət İdarəsinə göndərdiyi 
təlimatda rəsmi qurumlarda danışıq dili kimi, sənədlərin hazırlan-
masında isə yazı dili kimi yalnız farscanın işlədilməsi, habelə 
bütün əyalətlərdə bu dilin özəlliklə geniş yayılması əmrini ver-
mişdi Bu təlimata əsasən, yerli dillərdə kitab nəşri yasaqlanmış, 
küçələrdə öz ana dillərində danışan qeyri-farslar təqiblərə məruz 
qalmışdılar [141, s.97].  
Rza xan şah elan olunduqdan sonra farscanın standartlaşması 
və yayılması üçün xüsusi bir qurum - “Fərhəngestan-e zəban və 
adob-e farsi” (Fars dili və ədəbiyyatı akademiyası) yaradılmışdı. 
Türk dilində olan terminləri sıradan çıxarmaq üçün bütün 
sahələrdə ciddi “islahatlar” həyata keçirilirdi. Məsələn, 1925-26-cı 
illərdə Hərbi Nazirlik nəzdində yaradılmış xüsusi komissiya bir 
sıra türk hərbi terminlərini fars terminləri ilə əvəz etmişdi [140, 
İran İslam inqilabından sonra Cənubi azərbaycanlıların ana dili uğrunda mübarizəsi 
  33
s.245]. Bundan başqa, Rza şah mədəni fərqləri aradan qaldırmaq 
və farslaşmanı genişləndirmək üçün 1927-ci ildə “Düşüncənin 
inkişafı” adlı təşkilat yaratmışdı.  
Əyalətlərdə qeyri-farsların assimilyasiyası, fars dilinin statu-
sunun daha yüksəldilməsi siyasəti ən qəddar metodlarla həyata 
keçirilirdi. Azərbaycanda, kürd bölgələrində, Türkmənsəhrada 
yerli dillərdəki məktəblər bağlanır (məktəblərdə farsca təhsil 
verilməklə yanaşı tənəffüslərdə öz dillərində danışan uşaqlara pul 
cəriməsi tətbiq edilməkdə idi), bu dillərdə yazılmış kitablar, əski 
əlyazmalar məhv edilir, hər hansı bir bölgəyə məxsus yerli (milli) 
geyimlərin geyilməsi yasaqlanırdı. Türkmənlərin ənənəvi kiçik 
piyalələrdə yaşıl çay içmək adəti belə İran mədəniyyətinə zidd sa-
yıldığı üçün qadağan olunmuş və türkmənlər “əsl iranlılar kimi” 
stəkanlarda qara çay içməyə məcbur edilmişdilər [145, s.141]. 
Türk dilinə qoyulmuş qadağanın əhatə dairəsi o qədər genişlən-
mişdi ki, hətta yas məclisində türkcə ağı demək də günah sayılırdı 
[28, №2 1980, s.24]. Azərbaycan vilayəti Maarif İdarəsinin rəisi 
belə bir əmr vermişdi ki: “Türkcə danışan hər kəsə boyunduruq 
vurun və onunla çox pis rəftar edin”. Azərbaycan valisi Mustoufi 
isə söyləyirdi: “Azərbaycanlılar türkdürlər. Yonca yeyib məşrutə 
almışlar, indi qoy saman yeyib İranı inkişaf etdirsinlər” [186, 
s.25]. 
Qeyri-farsların dillərinin məhdudlaşdırılması ilə bağlı növbəti 
addım 1934-cü ildə İran Məclisi tərəfindən təsdiq edilən qanun 
layihəsi idi. Bu sənədə görə, “başqa dillərdə məktublaşma, işlər, 
ərizələr qəbul edilmir və baxılmırdı” [64, s.100]. Burada həmçinin 
məmurun yerli dili bilməsinin zəruri olmadığı qeyd edilirdi. 
Rza şahın farslaşdırma siyasəti Azərbaycan teatrının inkişafına 
da ciddi əngəllər törətməyə başladı. Seyid Cəfər Pişəvəri həmin 
siyasətin acı nəticələri barədə bir neçə il sonra yazırdı: “Rza xan iş 
başına gəlib Azərbaycanı parçalamaq siyasətini başlamazdan əv-
Yeganə Əziz qızı Hacıyeva 
 34 
vəl Azərbaycanda milli teatrımız sürətli bir şəkildə tərəqqi etmək-
də idi. Xalq tamaşalarda kamali-maye ilə hazır olub hünərvərləri-
mizin əsərlərini seyr edir, bu vasitə ilə əxlaq və mənəviyyat cəhə-
tdən millətimiz tərəqqi etməkdə davam edirdi. Fəqət məcburən 
teatr fars dilinə tədbil edilən kimi nümayiş salonlarımız bağlanma-
ğa məcbur oldu. Çünki xalqımızın əksəriyyəti bu dili anlamağa 
qadir deyildi” [10, №5, 1945]. Bu faktlar Cənubi Azərbaycandan 
olan tədqiqatçılardan Hüseyn Ümidin “Tarixi-e fərhəng-e Azər-
baycan” əsərində bir daha təsdiqlənir. Müəllif yazır: “1928-ci ilə-
dək İranda, o cümlədən Cənubi Azərbaycanda səhnə dili Azərbay-
can dili olmuşdur. Ancaq bir neçə pyes fars dilində yazılmış, 
yaxud başqa dillərdən farscaya tərcümə olunaraq tamaşaya qoyul-
muşdur. Həmin ildə isə Azərbaycan dili İranda dövlət tərəfindən 
tamamilə qadağan edilmişdir” [178, s.194].  
Rza şah hakimiyyətinin qadağa və təzyiqlərinə baxmayaraq 
Azərbaycan dramaturqlarının əsərləri 1930-cu ilə qədər Təbriz 
teatrı repertuarlarının əsasını təşkil edirdi. 1929-cu ildə Ə.Haqver-
diyevin “Köhnə dudman” və “Pəri cadu” əsərləri Təbrizdəki “Şiri-
Xurşid” teatrında Azərbaycan dilində tamaşaya qoyulmuşdu. 
1928-ci ildə Hüseyn Cavidin “Şeyx Sənan” faciəsi Təbrizdə Mirzə 
Bağır Hacızadə tərəfindən tamaşaya qoyulmuş, bir neçə il sonra 
isə yerli aktyorlar müəllifin “İblis” əsərini də səhnələşdirməyə 
müvəffəq olmuşdular. Həmin illərdə H.Cavidin “Peyğəmbər” 
dramının məşqləri keçirilsə də əsərin tamaşaya qoyulması 
Nəzmiyyə İdarəsi(Jandarm İdarəsi) tərəfindən qadağan edilmişdi. 
1940-cı ildə “Şeyx Sənan” faciəsi Ərdəbildə Azərbaycan dilində 
səhnəyə qoyulmuşdu [32, №9, s.14-15]. 
Olqa Jiqalina Rza şahın qeyri-farslara qarşı siyasətini “denasio-
nalizasiya” termini ilə ifadə edir. Rza şah əvvəlcə bu xalqları 
“başsızlaşdırır”, yəni yerli elita təbəqəsini həbs və edam edərək 
ortadan qaldırır, sonra da “başsız” qalmış xalqı farslaşmağa məcbur 
İran İslam inqilabından sonra Cənubi azərbaycanlıların ana dili uğrunda mübarizəsi 
  35
edirdi [141, s.97]. Riçard Kottam bu millətçiliyin “liberalizmdən 
məhrum millətçilik” şəklində olduğunu göstərmişdir [155, s.99]. 
İran yazıçısı və mütəfəkkiri Cəlal Ale-Əhməd hesab edirdi ki, 
Lenin hakimiyyətini birinci olaraq tanıyan çevrilişçilər dil müxtə-
lifliyinin doğurduğu problemi Məşrutədən sonrakı hökumətlərin 
yürütdüyü milli vəhdət siyasəti və Oktyabr inqilabının ardınca 
Rusiyada milli azlıqlara dil sahəsində verilən azadlığın doğurduğu 
cazibənin təsiri kimi dərk etdilər, nəticədə hökumət türk dili ilə 
istər-istəməz sərt davranmalı oldu [19, s.41]. Rza şah Pəhləvinin 
modernləşmə siyasətinin İranın digər qeyri-fars xalqları şahdan 
uzaqlaşdırması fikrini irəli sürən Qöds başlıca olaraq iki qeyri-fars 
xalqa işarə edərək yazırdı: “Rza şahın farslaşdırma siyasəti 
azərbaycanlıların və kürdlərin öz milli kimliklərinə sahib çıxma-
larını təmin etməkdə idi. Pəhləvilər siyasi legitimlik qazanmaq 
məqsədilə öz monarxiyasını əski Pers imperiyasının varisi elan 
etdi. Ancaq onun bu cəhdi qeyri-fars xalqların siyasi baxımdan 
əriməsini təmin etməyib, tam tərsinə, onların mərkəzdən 
uzaqlaşmasına və milli şüurunun yüksəlməsinə səbəb oldu. Bu 
ayrı-seçkilik İranın dezinteqrasiyasına və dövlət istiqrarsızlığına 
aparacaq dövrün başlanmasına səbəb oldu” [133, s.118]. 
Beləliklə, ölkədə Azərbaycan türkcəsinin məhvi istiqamətində 
irimiqyaslı mədəni və psixoloji mübarizə aparılırdı. Azərbaycanlı 
olmaq Məşrutə dövründə bir üstünlük sayılırdısa, Pəhləvi dönə-
mində isə “aşağılıq (alçalma)” kimi qəbul olunurdu. Bu total mə-
dəni-psixoloji təzyiq azərbaycanlıları milli kimliyindən uzaqlaş-
dırmaq məqsədi güdürdü. Türklük alçaldılmaqla bərabər, azərbay-
canlıların türk olmadığı iddia olunurdu. Azərbaycanlılar öz 
dillərində danışdıqları üçün alçaldılır və eyni zamanda etnik 
baxımdan guya ari olduqlarına görə ucaldılırdı. Azərbaycanlıların 
farsca danışmağa məcbur edilməsi ilə yanaşı, türkcə yer və insan 
adları dəyişdirilir, türkcə ad qoymaq qadağan olunurdu. 
Yeganə Əziz qızı Hacıyeva 
 36 
Azərbaycan türkcəsinin işlədilməsinin qadağan olunmasına 
baxmayaraq, bir çox azərbaycanlı ziyalılar öz dillərində yazmaqda 
davam edirdilər. Onlardan biri də Mirzə Əli Möcüz idi. Məşrutə 
illərinin əvvəllərindən yaradıcılığa başlayan şair ana dilinin qada-
ğan edilməsinə baxmayaraq bu dildə yazmağa davam etmişdi. 
Həmin illərdə azərbaycanlı M.Ə.Tərbiyətin Tehranda nəşr olunan 
Azərbaycanın min illik tarixini əhatə edən “Daneşməndane 
Azərbaycan” əsərinə ana dilindəki poeziya nümunələri də daxil 
edilmiş, bununla da azərbaycanlıların Azərbaycan türkcəsində 
yazmadıqları haqqındakı iddialar ifşa olunmuşdu. 
Rza şah Pəhləvi dövründən başlayaraq Azərbaycan dilində təh-
sil, tədris, mətbuat qadağan olunduğu halda, dini təsirlərin qabar-
dılması təşviq edilmişdir. Bu vəziyyət də İranda Azərbaycan dilinə 
dinin təsirini artırmışdır. Bu təsirin Azərbaycan türkcəsinin var-
lığını davam etdirməsi baxımından önəmi də xüsusi qeyd olun-
malıdır [126, s.135]. El mərasimlərində şifahi xalq ədəbiyyatı, aşıq 
ədəbiyyatından istifadə edildiyi kimi, dini mərasimlər də 
Azərbaycan türkcəsində icra edilir və eyni zamanda Kərbəla hadi-
səsi ilə bağlı mərsiyyələr yazılırdı [126, s.134]. Qeyd etdiyimiz 
təsirlər nəticəsində XX əsrin birinci yarısında Azərbaycan 
türkcəsinin mövqeyi şifahi sahədə az dəyişikliyə məruz qalmışdı. 
Amma digər tərəfdən hakim xalqla olan ortaq tarixi-mədəni və dini 
dəyərlər, yəni hər iki millətin paylaşdığı şiə ənənələri onların 
assimilyasiyası üçün şərait yaradır və azərbaycanlıların milli inkişa-
fına – Azərbaycan dilinin və milli şüurunun inkişafına mane olurdu. 
Belə ki, azərbaycanlıların bir qismi özlərini daha çox ümumiləşmiş 
“iranlı” kimliyinə aid edirdilər [147, s.37]. Şiəlik təbii yolla İran 
xalqlarının, o cümlədən azərbaycanlıların birliyini təmin edirdi. 
Dövlətin bu istiqamətdə rəsmi olaraq siyasəti izlənmirdi. 
Azərbaycan tükcəsinin assimilyasiyasının qarşısını alan əsas 
faktorlardan biri ana dilinin əyalətlərdə qorunub saxlanması idi. 
İran İslam inqilabından sonra Cənubi azərbaycanlıların ana dili uğrunda mübarizəsi 
  37
Bu, qeyd olunan ərazilərdə savadlılıq səviyyəsinin aşağı olması ilə 
bağlı idi [201, s.94]. Şifahi xalq ədəbiyyatına daxil olan laylalar, 
oxşamalar, atalar sözləri, nağıllar, hekayələr, bayatılar, dastanlar, 
aşıq sənəti Azərbaycan dilinin varlığı və inkişafında böyük rol 
oynamış və oynamaqdadır.  
Azərbaycanda dövlətin millətçilik siyasətinə və şovinist mə-
murların irticasına qarşı narazılıq getdikcə artırdı. Lakin bu etirazlar 
özünü, əsasən, qeyri-mütəşəkkil və fərdi-hissi səviyyədə göstərirdi. 
Bu da sosial strukturun əsas komponentlərinin etnik yekcinsliyi, 
ölkədə polis diktaturasının hökm sürməsi, ilk növbədə ziyalıların 
fəaliyyətinin qeyri-mütəşəkkilliyi və onların təşkilatçılıq fəaliyyəti 
üçün vacib şərt olan demokratik şəraitin olmaması ilə bağlı idi. 
 Məlum olduğu kimi, 30-cu illərin sonunda artıq Rza şahın nü-
fuzu xeyli zəifləməyə başlamış, ölkədə siyasi fəallıq artmışdı. 
Bəzi müəlliflər (ölkədə olan ingilis diplomatlar) bunun səbəbini 
“Rza Pəhləvinin ifrat millətçiliyinə və xaricilərə qarşı düşmən 
münasibətinə” [134, s.103] bağlayırlar. Beynəlxalq aləmdə baş 
verən proseslər də bu məsələyə təsir etmişdi. II dünya müharibəsi 
ərəfəsində İranın Almaniya ilə yaxınlaşması sonralar ölkənin 
faşistlərin antisovet meydanına çevrilməsinə səbəb oldu. Bunu 
bəhanə edən Sovet hökuməti 1921-ci il Sovet-İran müqaviləsini 
əsas gətirərək öz qoşunlarını İrana yeritdi. Sonra ingilis qoşunları 
İrana daxil oldu. Müttəfiq qoşunların İrana yeridilməsi hökumətin 
istefasına və Rza şahın vəliəhd Məhəmməd Rza Pəhləvinin 
xeyrinə taxt-tacdan əl çəkməsinə səbəb oldu (16.09.1941). 
Rza şah Pəhləvinin iqtidardan getməsi və mərkəzin nüfuzunun 
zəifləməsi ilə sol yönümlü qüvvələr fəallaşdı, demokratik dairələr 
leqal fəaliyyətə başladılar. Fars məmurlarının vilayəti tərk etməsi 
ilə Azərbaycan dilinin işlənməsinə mane olan bütün məhdudiyyət-
lər praktiki olaraq aradan qalxdı. Azərbaycan dilinin hələ də yazılı 
sahədən kənarda qalmasına baxmayaraq, ictimai həyatın demok-
Yeganə Əziz qızı Hacıyeva 
 38 
ratikləşməsi, Azərbaycan dili üzərindən qadağanın götürülməsi, 
milli hisslərin azad təzahürü, vətənpərvərlik və digər bu kimi 
amillər azərbaycanlıların milli hisslərinin kortəbii yüksəlişinin 
bəlli istiqamətə yönəldilməsini, siyasi-ideoloji cəhətdən təşkil 
olunmasını tələb edirdi. Bu istiqamətdə ən böyük xidməti 1941-ci 
ilin oktyabrında yaranan “Azərbaycan cəmiyyəti” və onun mətbu 
orqanı olan “Azərbaycan” qəzeti göstərdi. Əsası Əli Şəbüstəri və 
İsmayıl Şəms tərəfindən qoyulmuş bu cəmiyyət Azərbaycanın 
təməl probleminin milli məsələ olduğunu bildirir, bütün məzhəb 
və region fərqlərini kənara qoyub Azərbaycan kimliyi altında 
birləşmənin zəruriliyini irəli sürürdü. “Mütləq azadlığa”, yəni dil, 
adət …… azadlığına tamamilə riayət olunmasını, ana dilində bü-
tün səviyyələrdə tədris və kitab nəşr edilməsini və s. tələb edirdi” 
[10, 03.12.1941]. Cəmiyyət özünün əsas vəzifəsini Azərbaycan 
dilinin həqiqi, faktiki bərabərliyinə nail olmaq, ana dilinin işlənmə 
sahəsinin bərpa edilməsi və genişləndirilməsində görürdü. Qəzet 
yazırdı: “Biz əminik ki, hər bir millət öz milli dilini, adət-
ənənələrini qorumalı, öz işlərini və tərəqqisi ilə bağlı məsələləri 
özü idarə etməlidir və başqa millətlərin onun dilinə, digər işlərinə 
qarışması qeyri-qanunidir və azadlıq qanununa ziddir. Və biz israr 
edirik: öz dili, milliyyəti və ənənələri olan Azərbaycanın öz ana 
dilini işlətməyə, bu dili məktəbdə tədris etməyə, kitab çap etməyə 
haqqı vardır” [10, 15.12.1941]. Cəmiyyət geniş demokratik 
dairələrin ana dilinin hüquqları uğrunda mübarizə əzmini əks 
etdirərək intellektual qüvvələri bu mübarizəyə səfərbər etməyə 
çalışırdı. Qəzetin 10-cu nömrədən etibarən üç səhifəsinin Azər-
baycan türkcəsində nəşr olunması bu dildə oxuyub-yazmağa 
marağın artmasını göstərməklə ədəbi yaradıcılıq üçün yeni 
imkanlar açmışdı. Adı çəkilən cəmiyyət, o zamanın təbiri ilə de-
sək, özünün aktural heyətini yaratmaq sahəsində də ciddi addımlar 
atdı. O dövrün mətbu orqanlarının səhifələrində “Azərbaycan 
İran İslam inqilabından sonra Cənubi azərbaycanlıların ana dili uğrunda mübarizəsi 
  39
aktural heyəti” tərəfindən Azərbaycan dilində pyeslərin müvəf-
fəqiyyətlə tamaşaya qoyulması barədə yazılar dərc olunmağa 
başladı [110, №52, 1942]. İllərlə təqib olunan, fəaliyyətinə əngəl-
lər törədilən teatrda ana dilində əsərlər səhnələşdirilirdi. Beləliklə, 
“Azərbaycan cəmiyyəti” Azərbaycan millətinin mədəniyyət, dil 
sahəsində dirçəlişi və azərbaycanlılar arasında milli şüurun yayıl-
ması və dərinləşməsi yolunda təsirli tədbirlər həyata keçirirdi.  
1941-ci ildə Tudə Partiyasının Azərbaycan şöbəsi quruldu. 
Şöbə partiyanın Tehrandakı orqanlarından fərqli olaraq etnik və 
dil məsələlərini önə çəkməyə çalışırdı. Milli məsələyə münasibət-
də təşkilatın Təbriz şöbəsi ilə Tehrandakı rəhbərliyi arasında fikir 
birliyi yox idi. Təbrizlilər İranı çoxmillətli bir ölkə sayırdılar, 
tehranlılar isə İran millətini bölünməz bir bütöv hesab edirdilər. 
Təbriz tudəçilərinin fikirlərinə görə, Azərbaycan dili azərbaycan-
lıların fərqli bir millət olduğunu göstərir [54, s.3]. Təbriz şöbəsi 
Azərbaycana özünüidarə və əyalət məclisi qurmaq hüququnun 
verilməsini tələb edirdi. Azərbaycan tudəçiləri Cənubi Azərbay-
canda Azərbaycan türkcəsinin təhsildə, məhkəmə işlərində və 
dövlət idarələrində rəsmi dil olmasını istəyirdilər. Amma Tudənin 
Tehrandakı qurumları Azərbaycan türkcəsini bir ləhcə sayır və bu 
istəyin əleyhinə çıxırdılar. Ümumiyyətlə, ictimai-siyasi mühitə 
etiraz bütövlükdə XX əsrin 40-cı illərində yüksələn xalq hərəkatı 
iştirakçılarının vahid platformasına çevrilmişdi. S.C.Pişəvərinin 
həmin illərdə Azərbaycan xalqının milli varlığını, dilini, mədəniy-
yətini inkar edənlərə verdiyi cavab bütün milli ziyalıların 
düşüncəsini ifadə edirdi: “Dili vətənpərəstliyə müxalif görənlər 
vaqiən cahil adamlar gərək olsunlar. Çünki bu işin təzəliyi yoxdur. 
Hənuz indi də məscidlər və minbərlərdə vaizlərimiz xalqın 
anladığı Azərbaycan dilində vəz edib, dini vəzifələrinə əncam 
verməyə dəvət edilirlər. Biz ana dilinin müxaliflərindən 
Yeganə Əziz qızı Hacıyeva 
 40 
soruşuruq: bu işdə nə pislik vardır? Niyə bir dildən minbərdə 
istifadə etmək olur, amma mədrəsələrdə olmur?” [122, s.84]. 
Belə nəticəyə gəlmək olar ki, Qacarlar etno-mədəni baxımdan 
Azərbaycan xalqını təmsil etməsələr də xalqın etno-mədəni inki-
şafı qarşısında heç bir rəsmi maneə də yaratmamışdılar. Sadəcə, 
İranda yaşayan xalqların dillərinin statusu tarixən formalaşmış 
qaydalarla tənzimləndiyindən, Azərbaycan türklərinə də bu dildə 
yazıb – oxuma vərdişi yad idi. Xalq bu ənənələrə sadiq idi. 
Deməli, Pəhləvilərin hakimiyyətə gəlişi ilə yeni keyfiyyət kəsb 
edən milli münasibətlər azərbaycanlıların milli özünüdərk 
prosesini dərinləşməsinə və eyni zamanda Azərbaycan dilinin 
funksiyalarının genişlənməsi, həm də bu dilin milli yazılı-ədəbi 
dilə çevrilməsi uğrunda mübarizəyə səbəb olmuşdu. 
Cənubi azərbaycanlıların azadlıq hərəkatının milli zəmində 
meydana gəlib inkişaf etməsində SSRİ-nin, xüsusən də Şimali 
Azərbaycanın rolu böyük idi. 1941-ci ildə İrana xarici qoşunların 
daxil olması və mərkəzi hökumətin bölgələrdə nəzarətinin zəiflə-
məsi Sovetlər Birliyinə bu ərazidə öz siyasi təsirini artırmaq üçün 
şərait yaratdı və bu siyasi layihənin həyata keçirilməsi üçün İran 
Azərbaycanında milli-mədəni və siyasi dirçəlişə yardım adı altın-
da Cənubi Azərbaycana M.C.Bağırovun təşəbbüsü ilə xüsusi qrup 
[44, s.44] göndərildi. Tezliklə “Vətən Yolunda”, “Qızıl Əsgər” 
qəzetləri nəşr olunmağa başlandı.“Vətən Yolunda” qəzetinin 
bütün Cənubi Azərbaycan şəhərlərində abunəçiləri və həmçinin, 
İranın azərbaycanlılar yaşayan başqa yaşayış məntəqələrində 
oxucuları var idi. “Vətən yolunda” İran qəzetlərinin çoxundan bir 
neçə dəfə artıq tirajla, yəni 15 min nüsxə çap olunurdu [109, s.47]. 
Qəzetin nəzdində təşkil olunmuş “Şairlər məclisi” Cənubi 
Azərbaycanın 50-dən çox şairini öz ətrafına birləşdirərək, onların 
yaradıcılığına yaxından kömək edirdi [109, s.47-48].  
İran İslam inqilabından sonra Cənubi azərbaycanlıların ana dili uğrunda mübarizəsi 
  41
Cənubi Azərbaycandakı proseslərin getdikcə milli müstəviyə 
keçməsi sovetlərin maraqlarına cavab vermirdi. Hətta A.Smirnov 
“Vətən yolunda” qəzetinin bağlanması haqqında SSRİ Xarici İşlər 
Komissarlığına müraciət etsə də M.C.Bağırov qəzetin bağlanma-
sına etirazını bildirmişdi [44, s.64,65]. Cənubi Azərbaycana 
göndərilmiş işçi qrupu altı ay fəaliyyət göstərdikdən sonra Sovet 
diplomatik nümayəndələri ilə aralarındakı ziddiyyətlərin olması 
səbəbindən Bakıya qayıtdı. Alman-Sovet cəbhəsində vəziyyətin 
tədricən rusların xeyrinə dəyişməsi ilə əlaqədar Moskva Cənubi 
Azərbaycan məsələsinə 1944-cü ildə yenidən qayıtdı və Sovet 
Azərbaycanından İrana yeni işçi qrupu göndərdi. Cənubi Azərbay-
canda da milli-demokrat çevrələrin fəaliyyəti üçün əlverişli mühit 
yarandı. Bağlanmış nəşrlərin fəaliyyəti yenidən bərpa edildi. 
“Şahin”, “Vətən Yolu” (Təbriz), “Qızıl Əsgər” (Urmiya), 
“Azərbaycan”, “Sitareye Azərbaycan”, “Xavəre no”, “Yumruq” 
və s.bu kimi dövri nəşrlər fəaliyyətə başladı. Bu illərdə fəaliyyət 
göstərən dövri nəşrlər başda “Azərbaycan” qəzeti olmaqla xalqın 
milli mənafeyinin təmin edilməsi istiqamətində ideoloji mübarizə 
aparırdılar. “Şahin” qəzeti azərbaycanlıların ana dilinə hörmət 
etməyi tələb edir, Tehrana getməyə məcbur olub, paytaxtda ali 
məktəbə qəbul zamanı ayrı-seçkiliyə məruz qalan azərbaycanlıları 
bu qayğıdan xilas etmək üçün Azərbaycanda ali məktəb açılma-
sını vacib sayırdı [96]. Təbrizdəki “Sovet mədəniyyət evi”nin, 
“Sovet-İran Mədəni Rabitə Cəmiyyəti Təbriz şöbəsi”nin Azərbay-
canda ana dilində demokratik mətbuatın və ədəbiyyatın yaran-
masında və inkişafında böyük rolu olmuşdu [109, s.64,65,67]. 
Ümumilikdə, 1941-ci ilin oktyabrından 1945-ci ilin sentyabrı-
na qədər Azərbaycanda 4 il müddətində 21 adda qəzet nəşr 
edilmişdi. Bu dövri nəşrlərdə çap olunan mövzular sovet sosialist 
ideologiyasının təbliği, yerli əhalinin maarifləndirilməsi istiqamə-
tində idi [59, s.89]. Həmin nəşrlərdə xalq kütlələrinin maariflən-
Yeganə Əziz qızı Hacıyeva 
 42 
dirilməsi üçün Azərbaycan mədəniyyətini, Azərbaycan klassik və 
çağdaş dövründəki ədəbi simalarını, dil və ədəbiyyat tarixini, 
ikiyə bölünmüş xalqın faciəsini, hiss və duyğularını əks etdirən 
məqalələr, həmçinin dünya ədəbiyyatı nümunələrini özündə əks 
etdirən yazılar dərc edilirdi. Bu dövrdəki azərbaycandilli mətbuat 
milli şüurun dərinləşməsi üçün vacib olan ictimai-siyasi, milli-
mədəni məzmunlu materiallar dərc etməklə, demək olar ki, bu 
prosesi sürətləndirdi. Bu kütləvi mətbu vasitələr geniş demokratik 
qüvvələrin ana dilinin bərabərliyi uğrunda mübarizə əzmini əks 
etdirərək, intellektual çevrələri bu mübarizədə birləşdirməyə 
çalışırdı. 
Bir faktı qeyd etmək çox vacibdir ki, müxtəlif dövrlərdə Şi-
mali Azərbaycana mühacirət etmiş, sonralar İrana qayıdaraq 
(zorla deportasiya olunmuşlar) milli mübarizənin ön cərgəsində 
gedən cənubi azərbaycanlıların ictimai siyasi görüşlərinin, milli 
hisslərinin formalaşmasında Sovet Azərbaycanında baş verən 
hadisələrin (1920-1936-cı illərdə “Türk dili”, “türk milləti”, 
“Azərbaycan mədəniyyəti” anlayışlarının təsbiti, təhsil sisteminin 
milliləşməsi və inkişafı, milli dildə təmizlik, milli ədəbiyyatın və 
mədəniyyətin inkişafındakı yeniliklərin şahidi olmuşlar) rolu da 
bizcə, danılmazdır.  
Qeyd edək ki, həmin dövrdə hərəkatda müstəqillik yox, İran 
daxilində muxtariyyat tələbləri irəli sürülürdü. “Azərbaycan” qə-
zetində (1941-42-ci illərdə) muxtariyyat ideyasının təbliğinə 
xüsusi yer verlirdi. 1944-cü ildə kommunistlərin təşkil etdiyi 
nümayişdə də açıqca Azərbaycan millətinin muxtariyyət haqqı və 
özünəxas dilindən bəhs edilmişdi [122,s.82]. Əslində bu hərəkat 
elə dil məsələsindən doğmuşdu. Ana dili məsələsi Azərbaycanın 
mühüm problemlərindən biri olub fars-Azərbaycan, mərkəz-Azər-
baycan münasibətlərinə həmin şəraitdə güclü təsir göstərdiyinə 
görə, ana dilinin hüquqlarının təmin olunması məsələsi ön plana 
İran İslam inqilabından sonra Cənubi azərbaycanlıların ana dili uğrunda mübarizəsi 
  43
çıxmışdı. Demokratların əqidəsinə görə həmin məsələnin həlli 
nəinki milli məsələnin həllini, həm də İran dövlətinin bütövlüyünü 
təmin edər [10, 03.12.1941].  
Lakin Sovet qoşunlarının İrana daxil olması və Azərbaycan 
SSR-dən göndərilmiş xüsusi qrupun fəaliyyəti müstəqillik məsələ-
sinin gündəmə gəlməsində mühüm rol oynadı. Azərbaycan SSR-
in rəhbəri Mircəfər Bağırovun Stalinə məktublarının birinə diqqəti 
çəkək: “Cənubi Azərbaycanın əhalisi, xüsusilə də kəndliləri ara-
sında ruhanilərin güclü təsirini nəzərə alaraq, bizim tərəfimizdən 
bu istiqamətdə bir sıra tədbirlər həyata keçirilmişdir. Bu yaxınlar-
da Bakı şəhərində keçirilmiş Zaqafqaziya ruhaniləri və mömin 
müsəlmanlarının qurultayında qəbul olunmuş bütün müsəlmanlara 
antifaşist müraciəti tərəfimizdən İrana göndərilmiş və əhali arasın-
da Azərbaycan və fars dillərində 5000 nüsxədə yayılmışdır. İran 
ruhaniləri və əhalisi bu müraciəti böyük ruh yüksəkliyi ilə 
qarşılamışlar. Bundan başqa, Şeyxülislam Əlizadənin başçılığı ilə 
Zaqafqaziya müsəlmanlarının yeni seçilmiş dini idarəsi bizim 
təsirimizin daha da gücləndirilməsi məqsədi ilə Cənubi Azərbay-
canın din xadimləri ilə şəxsi əlaqələr qurur [70, s.30]. Qafqaz 
Şeyxülislamı Axund ağa Əlizadənin 1945-ci il may ayında İrana 
gerçəkləşdirdiyi ziyarət zamanı bir çox məscidlərdə türkcə dini 
çıxışları cənubi azərbaycanlıların milli düşüncəsinin inkişafına 
müəyyən qədər təsir etmişdi [122, s.81]. Göründüyü kimi, Sovet 
Azərbaycanının bütün sahələri əhatə edən təbliğatı İran azərbay-
canlılarının milli oyanışında ciddi rol oynayır, müstəqillik ideyala-
rını aktuallaşdırırdı. Tədqiqatçı Sonel Bosnalı da göstərir ki, məhz 
bu təsirlərin nəticəsində bəhs edilən dövürdə müstəqillik tələbləri 
dilə gətirilməyə başlandı. Lakin Azərbaycanın ayrılması uğrunda 
aparılan təbliğatda demək olar ki, türkçülük ideyaları ortaya atıl-
madı. Zənnimizcə, bunun səbəbi Şimaldan gələn təsir də ola 
bilərdi. Bəllidir ki, 1930-cu illərin ortalarından etibarən SSRİ-də 
Yeganə Əziz qızı Hacıyeva 
 44 
türküçülük ideyalarının təbliği qadağan edilmiş, bu ideyaların 
daşıyıcıları repressiylara məruz qalmşdılar.  
Beləliklə, Rza şah diktaturasının həyata keçirdiyi assimilyasi-
ya siyasətinə qarşı verilən təbii əks-reaksiyanın və xarici amillərin 
(Böyük Britaniya, SSRİ qoşunlarının daxil olması, Sovet İttifaqı-
nın öz nüfuz dairəsini genişləndirmək məqsədilə Cənubi Azərbay-
canın müstəqilliyi ideyasını gerçəkləşdirmək üçün İranın şimalın-
dakı fəaliyyəti) təsiri altında Azərbaycan türkcəsinin statusunun 
və nüfuzunun yüksəldilməsi, milli şüurun oyanışı nəticəsində 
Cənubi Azərbaycanda yeni hərəkat formalaşdı. 
 
1.2.2. 1945-1946-cı illərdə mövcud olmuş Milli Hökumətin  
ana dili siyasəti 
 
1945-ci ilin yayında ictimai-siyasi şərait milli bir təşkilatın ya-
ranması üçün əlverişli idi. 1945-ci il sentyabr ayının 3-də Təbriz-
də 77 nəfərdən ibarət bir qrup tərəfindən Azərbaycanda müstəqil 
siyasi partiya - ADP-nin yarandığını, onun məqsəd və vəzifələrini 
elan edən müraciətnamə yayıldı. Əsas vəzifələrdən biri kimi Azər-
baycan xalqına daxili azadlıq və muxtariyyət verilməsi, məktəb-
lərdə dərslərin Azərbaycan və fars dilində aparılması tələbi irəli 
sürüldü. Azərbaycan bölgəsindəki bütün şəhərlərin divarlarına 
Partiyanın qurulması haqqında Azərbaycan dilində yazılmış elan-
lar asılmışdı. Elanların birində belə yazılırdı: “Tarixdə müstəqillik 
müdafiəçisi olaraq tanınan Azərbaycan artıq Tehran hökumətinin 
təzyiqi və zülmü altında qala bilməz. Azərbaycan xalqının özəl bir 
ana dili vardır, məktəblərdə və idarələrdə bu dili işlətmək lazım-
dır. Azərbaycanı sənayeləşdirmək və vətənimizin zənginlikləri 
ona aid olmalıdır” [43, s.304]. ADP öz fəaliyyətinin ilk günlərin-
dən Azərbaycan dilinin təkmilləşməsi və inkişafına xüsusi diqqət 
yetirməyə başladı. 1945-ci il sentyabrın 5-də ADP-nin orqanı olan 
İran İslam inqilabından sonra Cənubi azərbaycanlıların ana dili uğrunda mübarizəsi 
  45
“Azərbaycan” qəzetinin birinci nömrəsi iki səhifə ilə iki dildə - 
fars və Azərbaycan dillərində nəşr olundu. Şüarı “Vahid millət və 
vahid xalqı ilə Azərbaycan bölünməz bir bütündür” olan qəzetin 5 
sentyabr tarixli nömrəsində Pişəvəri dil məsələsinə toxunaraq 
yazırdı: “Müstəqil yaratdığımız öz ədəbiyyatımız, öz qəzet və 
kitablarımız sayəsində xalqımızın rifahını yaxşılaşdırmalıyıq. 
Düşmənlərimizin əsassız söylədiklərinin və yalanlarının əksinə 
dilimiz çox zəngindir. Dilimizin mənşəyi xalqımızın damarları və 
qəlbindədir. Bu dil analarımızın südü və ölkəmizin havası ilə 
bizim içimizə işləmişdir. Ona iftira atanlar, köksüz və qanunsuz 
bir ləhcə olduğunu irəli sürənlər həqiqi düşmənlərimizdir” [10, 
5.09.1945]. Azərbaycan Milli Konqresinin 20 noyabr 1945-ci il 
tarixli yığıncağında S.C.Pişəvəri təhsil və kənd təsərrüfatı sahələ-
rində islahatların aparılacağını bildirmiş və məktəblərdə Azərbay-
can dilində təhsilin dərhal başlamasını elan etmişdi. Bu iclasda 
İran məclisinin sədrinə və baş nazirə müraciət məktubu tərtib 
olunmuşdu. Məktubda qeyd edilirdi ki, azərbaycanlılar dil, adət-
ənənəyə malik olan millətdir və milli muxtariyyət İranın birliyinə 
və bütövlüyünə qarşı yönəlməmişdir. Dünyanın həyata qabil olan 
hər bir milləti kimi Azərbaycan millətinin də milli hökumət 
yaratmaq hüququ var və özü Azərbaycanı demokratik əsaslarla 
idarə etmək qabiliyyətinə malikdir. Yuxarıda qeyd olunan ali rüt-
bəli rəsmi şəxslərə bildirilirdi ki, Azərbaycan xalqı Milli Məclisə 
seçkilər keçirmək və Milli Hökumət təşkil etmək əzmindədir. 
Məktubda dil siyasəti ilə bağlı qeyd edilirdi ki, Xalq Konqresi 
Milli Komitəyə Azərbaycan dilini bütün “dövlət idarələrində 
işlətməyi” tapşırmışdır [10, 27.11.1945]. Milli Komitə Milli Məc-
lisə seçkilər keçirməyə başlayaraq həmin kampaniyanı 1945-ci il 
noyabrın 27-dən dekabrın 1-dək olan vaxt ərzində başa çatdırdı. 
Dekabrın 12-də Milli Məclisin ilk iclasında Azərbaycan Milli 
Hökuməti (AMH) təşkil edildi. S.C.Pişəvəri hökumətin başçısı 
Yeganə Əziz qızı Hacıyeva 
 46 
təyin olundu. Azərbaycan Milli Hökumətinin 16 dey 1324-cü il (6 
yanvar 1946) tarixli iclasında Azərbaycan dili rəsmi dövlət dili 
elan olundu [81, s.217]. On maddədən ibarət bu qərara görə, Azər-
baycan dili Cənubi Azərbaycanda rəsmi dövlət dili elan olunurdu. 
Bütün dövlət orqanları və idarələrdə yazışmalar, məktəblərdə 
tədris, nəşriyyat işləri Azərbaycan dilində aparılmalı idi. Azərbay-
canlı olmayanlara türk dilini öyrənib və əməli fəaliyyətdə ondan 
istifadə etmək üçün şərait yaradılır və dövlət dilini öyrənmək üçün 
möhlət qoyulurdu. Cənubi Azərbaycanda olan azlıqlara öz 
dillərindən tədris və digər sahələrdə sərbəst istifadə etmək hüququ 
verilirdi. Bununla birlikdə dövlət dilinin öyrənilməsi vətəndaşlıq 
borcu kimi onlara həvalə edilirdi. Milli Hökumət Azərbaycan 
dilini rəsmi dövlət dili elan edərək onun bütün sahələrdə fəaliyyət 
göstərməsini təmin etdi və ana dili məsələsini həll etdi. Azərbay-
can Milli Hökumətinin Azərbaycan dilinin rəsmi dövlət dili elan 
edilməsi, məktəblərdə tədrisin, dövlət idarələrində danışıq və 
yazışmaların ancaq bu dildə aparılması dövlətin rəsmi göstərişi ilə 
Maarif Nazirliyinin 1№-li əmri ilə (1946 yanvar) həyata keçiril-
mişdi [81, s.133]. S.C.Pişəvəri ana dilinin məktəb və tədris 
müəssisələrində işlədilməsinə, bu sahədə mövcud çətinliklərin tez 
aradan aparılmasına xüsusi diqqət ayırmışdı. Bu cəhətdən 
S.C.Pişəvərinin maarif nazirliynə ünvanladığı 1324-cü il 28 Azər 
tarixli 28\465 №-li sərəncamda aşağıdakı qeyd olunur: 
Bütün milli və dövlət məktəblərində təlim və tərbiyənin 
Azərbaycan dilində aparılması üçün hazırlıq işləri görülsün; 
Maarif Nazirliyinin tərkibində “dərs kitabları hazırlayan şöbə” 
yaradılsın; 
Alimlər, təcrübəli müəllim və məktəb müdirləri hazırlıq işinə 
cəlb edilsin; 
İran İslam inqilabından sonra Cənubi azərbaycanlıların ana dili uğrunda mübarizəsi 
  47
Azərbaycan dilində çap olunacaq dərsliklər nəzarət komissiya-
sının rəhbərliyi ilə hazırlansın və bu haqda maarif nazirliyi 
məlumatlandırılsın; 
Əlifbadan əlavə, ədəbiyyat, tarix, hesab, fizika, coğrafiya və s. 
fənlər üzrə kitablar hazırlanıb çapa verilsin; 
Dərsliklər hazırlayan şöbənin rəyasət heyətinə təcrübəli, 
məlumatlı və savadlı şəxslər cəlb edilsin; 
Dərsliklər hazırlayan şöbə 5 gün ərzində xərclənəcək pul və 
vəsaitin miqdarını müəyyənləşdirsin; 
Dərslikləri hazırlayan şöbə bir aydan gec olmayaraq 1-4 
sinflər üçün azərbaycanca dərslikləri hazırlayıb, çap etdirsin; 
Bütün milli və dövlət məktəb rəhbərlərinə göstəriş verilsin ki, 
azərbaycanca dərsliklər hazırlanana qədər mövcud dərsliklərdən 
istifadə etməklə tədrisi ana dilində aparsınlar [81, s.134]. 
Bu sərəncamın həyata keçirilməsi üçün xüsusi komissiya yara-
dılmışdı. Belə bir cəhəti xüsusi qeyd etmək lazımdır ki, uzun illər 
tədrisi ana dilində aparmaq imkanından məhrum edilmiş azərbay-
canlı müəllimlərin çoxu milli dildə kitabların nəşrini gözləmədən 
Maarif Nazirliyinin razılığı ilə mövcud fars dilindəki dərsliklər 
əsasında dərsləri azərbaycanca tədris etməyə başlamışdılar [82, 
s.94]. Həmin dövrdə 7 cilddən ibarət “Ana dili” adlı metodik dərs 
vəsaiti hazırlandı ki, sonrakı dövrlərdə də gizli şəkildə olsa da bu 
vəsaitdən Azərbaycan dilini öyrənmək üçün istifadə edilirdi [122, 
s.65]. 
Azərbaycan Milli Hökuməti xalqın formalaşması üçün vacib 
məsələlərindən biri olan elm və təhsilin inkişafı üçün savadsızlıqla 
mübarizə şüarı altında xüsusi siniflər təşkil etmişdi. Məktəblərin 
sayı artırılmışdı. Həmin dövrə aid hesablamalarda Azərbaycanda 
bir il ərzində 400-ə yaxın məktəbin inşa olunduğu və əsaslı təmir 
edildiyi göstərilir. 1946-cı ilin son üç ayı üçün Azərbaycan maari-
finə ayrılmış vəsait İran dövlətinin bütün ölkə maarifi üçün ayır-
Yeganə Əziz qızı Hacıyeva 
 48 
dığı illik büdcədən iki dəfə çox idi [81, s.94]. Kimsəsiz uşaqları 
himayə məqsədilə dövlət büdcəsindən, o zamankı pul vahidi ilə 
500 min tümən vəsait ayrılmışdı. Həmin vəsait hesabına Azərbay-
canın yeddi iri bölgəsində – Təbriz, Urmiya, Ərdəbil, Marağa, 
Zəngan, Xoy və Əhər şəhərlərində uşaq tərbiyə evləri təşkil 
olunmuşdu [81, s.95; 13].  
1946-cı il yanvarın 6-da Azərbaycan Milli Hökuməti Təbrizdə 
Azərbaycan Dövlət Universitetinin təşkil olunması haqqında qərar 
qəbul etdi. 1946-cı ilin iyununda Təbrizdə ilk milli universitet 
açıldı. Ilk vaxtlar universitetin üç fakültəsi olmuşdu: tibb, kənd 
təsərrüfatı və pedaqoji fakültələr. Pedaqoji fakültədə tarix, dil, 
ədəbiyyat, fəlsəfə, hüquq, fizika, riyaziyyat və biologiya ixtisasları 
tədris olunurdu [81, s.97]. Riçard Kottom qeyd edir ki, universitet-
də mühazirələr türk dilində aparılırdı və tələbələr isə öz dillərində 
yazmaq vərdişinə malik olmadığından mühazirəni fars dilinə 
çevirirdilər [156, s.131]. 
Bu dövrdə ədəbiyyat sahəsində də böyük işlər görüldü. M.Bir-
iya, M.M.Cavuşi, A.M.Gülgün, M.Derəfşi, H.Səhhaf, Y.Şeyda, 
M.Niknam öz əsərlərində millətin mövcudluğu üçün dilin rolunu 
göstərməyə çalışır, xalqı ana dilinə daha fəal surətdə yiyələnməyə 
çağırırdılar. 1941-46-cı illərdə Cənubi Azərbaycandakı ədəbi 
prosesin canlanmasında və istiqamətlənməsində Sovet ordusu 
sıralarında Cənubi Azərbaycana getmiş ədəbi simalar mühüm rol 
oynamışdı. 1946-cı ilin yanvarında “Azərbaycan şairlər məclisi” 
adlı yazarlar birliyinin yaradılması oradakı milli ədəbi prosesdə 
mühüm hadisəyə çevrilmişdi. “Şairlər Məclisi” adlı topluda yazıçı 
və şairlərin ana dilində ədəbi nümunələri işıq üzü görmüşdü. 
Birliyin Ərdəbil, Urmiya, Zəngan, Sərab, Mərənd, Səlmas, Mara-
ğa və s. şəhərlərində filialları fəaliyyət göstərirdi. Azərbaycanda 
yaradılan yeni mədəniyyət ocaqlarından bəhs edən “Demokrat” 
məcmuəsi yazırdı ki, indi Azərbaycanın şəhər və kəndlərində hər 
İran İslam inqilabından sonra Cənubi azərbaycanlıların ana dili uğrunda mübarizəsi 
  49
gün minlərlə yeni mədəni-maarif ocaqları yaranmaqdadır [1, 
s.54]. Milli Hökumət tərəfindən maddi və mənəvi cəhətdən dəs-
təklənən teatr truppaları 1946-cı ildə Azərbaycanın bütün şəhərlə-
rində fəaliyyət göstərməyə başlamışdı. Azərbaycan dilində səhnə-
yə qoyulmuş teatr tamaşalarının əsas mövzuları milli vətənpərvər-
lik, maarifləndirmə, cəhalət və xürafatdan uzaqlaşmaq, əxlaq və 
mədəniyyət, qadın problemi idi. 1946-cı ilin martın 28-də Təbriz-
də Azərbaycan Dövlət dram teatrının açılışı Azərbaycan mədə-
niyyəti tarixində əlamətdar hadisə olmuşdu. Azərbaycan teatrı 
Milli Hökumətin mədəni-maarif proqramının icrasında fəal iştirak 
etdi. 
İlk dəfə olaraq irqçi ideologiyaya cavab olaraq azərbaycanlı 
ziyalılar tərəfindən tarixi keçmiş haqqında milli konsepsiyanın 
yaradılmasına cəhd edimişdi. Firidun İbrahimi 1946-cı ildə Azər-
baycanın qədim tarixi haqqında yazdığı kitabda azərbaycanlıları 
onların mədəni cəhətdən farslardan üstün olması ruhunda tərbiyə 
etməyə, xalqına qədim azərbaycanlıların müstəqilliyi, özünəməx-
susluğu və avtoxtonluğu ideyasını təlqin etməyə çalışırdı. Müəllif 
yazırdı: “Vətənimizin adı Azərbaycan, millətimizin adı da azəri-
dir. Azərbaycan milləti müstəqil bir dilə və tarixə malik olubdur” 
[49, s.43,58]. 
Azərbaycanda yaşayan erməni, asori və kürdlərin də öz ana 
dillərində mətbuat nəşr etmələrinə lazımi şərait yaradılmışdı. 
1941-46-cı illər arasında Cənubi Azərbaycanda çap olunan qəzet 
və jurnalların sayı 40-dan artıq idi [59, s.89]. Bu dövr mətbuatı 
CənubiAzərbaycanda son dərəcə mürəkkəb və ziddiyyətli, siyasi-
ictimai hadisələrlə zəngin tarixi tam dolğunluqla özündə əks 
etdirmiş və milli-ideoloji mərkəz rolunu oynamışdı. Millətin 
formalaşması və inkişafı üçün əsas ideoloji vasitələr olan ana dilli 
mətbuat qısa müddət ərzində kütləvi şəkildə meydana çıxmış və 
demək olar ki, azərbaycanlıların milli şüurunun dərinləşməsinə 
Yeganə Əziz qızı Hacıyeva 
 50 
səbəb olmuşdu. Mətbuat müstəqilliyin üstünlüklərini, xalqın milli-
mədəni keyfiyyətlərini, tarixi keçmişiylə bağlı həqiqətləri dərc 
etməklə xalq kütlələrinin maarifləndirilməsi işində böyük rol 
oynadı.  
 
1.2.3. Milli Hökumətin süqutu və hərəkatın nəticəsi 
 
İranın irticaçı, antidemokratik hakim qüvvələri, o cümlədən 
Pəhləvi siyasətinə xidmət edən bəzi azərbaycanlı çevrələr xarici 
dövlətlərin yardımı ilə və silah gücünə 1946-cı ilin sonunda 
azərbaycanlıların milli-azadlıq, demokratik hərəkatını yatırdılar. 
Qeyd etmək lazımdır ki, Azərbaycandakı hərəkatın müqəddəratı 
həll olunmazdan əvvəl S.C.Pişəvəri milli məsələnin, əsasən, 
Azərbaycan dili probleminin həll edilməsi üçün ən son çıxış yolu 
kimi 13 iyun sazişinin imzalanmasına getmişdi. Pişəvəri və 
Mərkəzi hökumətin təmsilçisi Müzəffər Firuz arasında keçirilən 
uzun görüşlərin nəticəsində 13 iyun 1946-cı ildə saziş 
imzalanmışdı [81, s.154]. Pişəvəri hökuməti 15 maddəlik bu 
sazişlə dil sahəsindəki tələblərindən bəzilərini 12-ci və 13-cü 
maddələrdə təsbit etdirə bilmişdi. 12-ci maddədə bölgənin rəsmi 
dili olaraq fars və Azərbaycan dilləri qəbul edilmiş, ibtidai və orta 
məktəblərdə iki dilin tədris olunması nəzərdə tutulmuşdu. Yerli 
hökumət 13-cü maddənin tələbinə əsasən, Azərbaycanda yaşayan 
kürd, erməni və asurların beşinci sinifin sonuna qədər öz ana 
dillərində təhsilinə imkan yaradılmasını təmin etməli idi. Solçula-
rın dəstəklədiyi, mərkəz sağ və milliyyətçilərin isə tənqid etdiyi 
bu saziş yalnız mərkəzi hökumət ordusunun Təbrizə girib demok-
ratik hərəkatın varlığına son qoyduğu dövrə qədər (13 dekabr) 
qüvvədə qaldı. Bu sazişi milli hökumət üçün müəyyən qədər uğur 
hesab etmək olar. Hərəkatın iştirakçısı İsmayıl Şəms hesab edirdi 
ki, S.C.Pişəvərinin ən böyük bacarığı onun mərkəzi hökumətlə 
İran İslam inqilabından sonra Cənubi azərbaycanlıların ana dili uğrunda mübarizəsi 
  51
imzaladığı bu anlaşma idi. Birincisi, məktəblərdə Azərbaycan 
dilində təhsil verilməsi, ikincisi, Azərbaycanda şəhərlərin və 
kəndlərin idarəsinin yerli əncümənlərə verilməsi baxımından 
önəmli idi [133, s.143]. G.Lenczovski də bu anlaşmaya böyük 
qiymət verərək qeyd edirdi ki, Pişəvərinin bütün istəkləri gerçək-
ləşmişdi. Tehranın əyalət üzərində hakimiyyəti sadəcə nominal 
xarakter daşıyırdı, demək olar ki, bütün səlahiyyətlərin Azərbay-
can rejiminə keçdiyi açıq görünürdü [165, s.302]. 
13 dekabr 1946-cı ildə İran hökumət qüvvələrinin Təbrizə 
girişindən sonra bu saziş mərkəzi hakimiyyət tərəfindən pozuldu 
və Azərbaycan demokratik qüvvələrinə qarşı repressiyalar həyata 
keçirildi. Həm iranlı solçu, həm də xarici mətbuat qeyd olunan 
dövrdə mühakiməsiz qətl və həbslərin çox olduğunu yazırdılar. Bu 
hadisələrlə bağlı V.O.Duqlas öz kitabında “yerli xalqın məruz 
qaldığı heyvanların oğurlanması, evlərin talanması, kəndlilərin 
saqqallarının yandırılması, qız və qadınlara təcavüz” olunması 
haqqında məlumat verir [159]. Hətta məktəblərdə şagirdlərə təz-
yiqlər edilirdi. Rza Bərahani yazır ki, 1946-cı ildə milli hökumət 
dağılandan sonra türk dilinə qadağa qoyularkən, məktəbdə türkcə 
çıxardığına görə divar qəzetini ona yalatdırmışdılar [16, s.19]. 
Daxili irtica və onların xarici himayədarlarının strateji məq-
sədlərini anlayan S.C.Pişəvəri bilirdi ki, böyük dövlətlərin dəstəyi 
olmasa, bu azadlığın ömrü uzun ola bilməz. 1945-ci ilin dekabrın 
29-da ABŞ-ın Təbrizdəki konsulu Robert Rosso ilə söhbətdə Pişə-
vəri bu məqama toxunmuş və bildirmişdi: “Azərbaycan xalqı öz 
qanuni tələblərinə həqiqi təminat istəyir ki, bu da bütün 
demokratik dövlətlərin, o cümlədən Amerika hökumətinin yardı-
mından və müdafiəsindən ibarət ola bilər” [81, s.135]. 
Bəzi Qərb müəllifləri Milli Hökumətin qurulması üçün lazımı 
milli mübarizənin mövcud olmadığını, bunun yalnız xarici 
müdaxilə nəticəsində mümkün olduğunu yazırlar [156]. Lakin rus 
Yeganə Əziz qızı Hacıyeva 
 52 
müəllifləri tam əksinə, qeyd edirlər ki, muxtar respublika bir 
yandan milli şüurun yüksək səviyyəsini, digər tərəfdən əsas milli 
məsələlərin demokratik rejim şəraitində həll edilməsinin müm-
künlüyünü nümayiş etdirmişdir [143, s.112, s.89]. Eyni zamanda, 
S.E.Kornellin dediyi kimi, sovetlərin İrana qarşı işğalçı və aq-
ressiv siyasəti Milli Hökumətin yaranması üçün əhəmiyyətli olsa 
da İran daxilində çox güclü Azərbaycan Milli Hərəkatı yetiş-
mədən belə bir qurumun yaradılması mümkünsüzdür [158, s.310]. 
1945-1946-cı illər Cənubi Azərbaycan Milli Azadlıq Hərəkatı 
İranda təzyiq şəraitində cənubi azərbaycanlıların milli inkişafının 
getdiyini və milli formalaşmanın əsas tərəfi olan etnik kimliyin 
saxlanması dərəcəsini nümayiş etdirdi. 
Milli Hökumətin yaranması və süqutu, onun ardınca Azərbay-
can dilinə qarşı təzyiq və qadağaların sərtləşdirilməsi onu göstərdi 
ki, ana dilinin hüquqları geniş orta və aşağı təbəqələrin maraqları 
ilə sıx bağlıdır, azərbaycanlı yuxarı təbəqələrin (yarım-feodalların, 
ali ruhanilərin, az saylı yüksək səviyyəli sahibkarların) və onların 
maraqlarını təmsil edən siyasi nümayəndələrin və ziyalıların ma-
raq dairəsindən kənardadır. Milli maraqların və qeyri-fars dillərin 
hüquqlarının təmin olunması demokratik şəraitdə mümkündür.  
Milli Hökumətin fəaliyyəti, həmçinin, Azərbaycan dilinin əsl 
müdafiəçilərinin sol qüvvələr olduğunu göstərdi və bununla da dil 
məsələsinin siyasi fəaliyyət və mübarizənin əsas obyektlərindən 
birini təşkil etdiyini təsdiq etdi. 
Milli hökumətin fəaliyyəti zamanı Azərbaycan dilinin funksi-
yalarının genişləndirilməsi, rəsmi dil kimi fəaliyyət sahəsinin yük-
sək dərəcədə təşkili sonrakı mərhələ üçün bir təcrübə, stimul, zə-
min yaratdı və azərbaycanlıları öz dillərində yazıb-oxumağın 
mümkünlüyünə və üstünlüyünə inandırdı. Bu da onların milli şüu-
runun dərinləşməsinə ciddi bir təkan oldu. Eyni zamanda, Azər-
baycan dilinin assimilyasiya olunmasını müəyyən qədər ləngitdi. 
İran İslam inqilabından sonra Cənubi azərbaycanlıların ana dili uğrunda mübarizəsi 
  53
Azərbaycan dili Azərbaycan Sovet Sosialist Respublikasında 
milli dil səviyyəsində fəaliyyət göstərdiyindən İranda bu dil sol, 
radikal, bolşevik ideyaların ötürücüsü hesab olunurdu. İranın 
Sovet İttifaqı və onun tərkib hissəsi olan Azərbaycan Sovet Sosia-
list Respublikası ilə qonşuluqda yerləşməsi İranda və Cənubi 
Azərbaycanın yuxarı dairələrində Azərbaycan dilinə eyni neqativ 
münasibət yaranmasının əsasını təşkil edirdi. Milli hökumətin 
təşkili və fəaliyyəti Azərbaycan dili məsələsi ilə ictimai-siyasi mə-
sələlərin Sovet İttifaqı və Şimali Azərbaycanla bağlılığını əyani 
şəkildə nümayiş etdirmişdi. 
Bu hərəkat Azərbaycan məsələsinin həlli yollarından birini 
təcrübədən keçirməklə qazandığı tarixi dərsləri ilə Rus imperialist 
dairələrinin azərbaycanlılara qarşı xəyanətkar rolunu bir daha 
sübut etdi. Bu da Azərbaycan milli ideologiyasının formalaşma-
sına, milli-azadlıq hərəkatının sonrakı inkişafına təsir göstərmişdi.  
 
 
1.3. 1947 - 79-cu illərdə Azərbaycan dilinin vəziyyəti 
 
Pəhləvi rejimi Milli Hökumətin yaratdığı bütün təsisatları, o 
cümlədən anadilli nümunələri məhv etməklə yanaşı milli dillərə, 
xüsusən də Azərbaycan dilinə qarşı hücumlarını genişləndirməyə 
başladı.  
Bu dövrdə əhali arasında savadlılıq dərəcəsi çox aşağı idi. Mək-
təblərdə türkdilli şagirdlər fars dilini yaxşı bilmədiklərinə görə 
məsxərəyə qoyulacaqlarından qorxub dərsdən yayınırdılar. Bütün 
ölkədə olduğu kimi Azərbaycan kəndlərində də dinin mövqeyi 
güclü idi. Azərbaycan türkcəsində rövzə oxumaq, sinə vurmaq 
Azərbaycan kəndlərində geniş yayılmışdı. Qum şəhərinə dini təhsil 
almağa gedənlərin böyük qismi azərbaycanlıların yaşadığı bölgələr-
dən idi. Cəlal Ale-Əhməd savadsızlığın ən yüksək səviyyəsinin 
Yeganə Əziz qızı Hacıyeva 
 54 
Azərbaycanda olduğunu bildirərək yazır: “Azərbaycanda baş verən 
bütün böhranlı vəziyyətlər dil məsələsindən doğmuşdur... Məşrutə 
dövründən indiyə qədər İran hökuməti Azərbaycanı mədəni 
baxımdan, heç şübhəsiz, özünün müstəmləkəsi bilir və bu mədəni 
müstəmləkəçiliyin ən mənfi nəticəsi Azərbaycan ərazisində türk 
mədəniyyətini məhv etməkdən ibarətdir” [19, s.42]. 
İran şahı universitetin Milli Hökumətə bağlılığını yaddaşlardan 
silmək üçün 1947-ci ildə Təbrizdə universitet təsis edilməsi haqda 
fərman verdi. Ən çox tələbəsi olan fakültə ədəbiyyat fakültəsi idi. 
Həmin fakültə yenidən təsis edilmiş universitet qarşısında duran 
əsas missiyanın – Cənubi Azərbaycanda fars dilinin mövqeyini 
möhkəmləndirməyin əsas icraçısı idi. Bu məqamı xüsusilə 
vurğulayan Şərqi Azərbaycan ostandarı Təbriz Universitetinin təsis 
edilməsinin 19-cu ildönümü münasibətilə 17 noyabr 1965-ci ildə 
keçirilmiş mərasimdəki çıxışında demişdi: “Təbriz Universiteti 
Azərbaycanda fars dili və ədəbiyyatını qorumaq baxımından çox 
həssas vəzifəni yerinə yetirir” [221, s.403]. Fars dilinin Cənubi 
Azərbaycandakı mövqeyinin möhkəmləndirilməsi universitet 
rəhbərliyinin daim diqqət mərkəzində olmuşdur. Həmin məqsədlə 
1971-1972-ci tədris ilində universitetin nəzdində dil öyrənmə 
mərkəzi yaradılmışdı [66]. Universitet Cənubi Azərbaycanda fars 
dilinin statusunun qorunub saxlanmasında mənəvi və maddi marağı 
olan azərbaycanlı ziyalı təbəqəsinin formalaşmasına xidmət edirdi. 
Fakültənin elmi araşdırmalarının əsas istiqamətlərindən biri 
S.Ə.Kəsrəvinin 20-ci illərin birinci yarısında irəli sürdüyü “azəri 
dili” nəzəriyyəsini daha geniş şəkildə əsaslandırmaqdan, Cənubi 
Azərbaycanda fars dilinin mövqeyini, onun burada yaranan 
ədəbiyyatın əsas dili olduğunu hərtərəfli əks etdirməkdən, bununla 
da Azərbaycan dilinin rolunu heçə endirməkdən və türk dili 
uğrunda mübarizənin mənasızlığını sübut etməyə çalışmaqdan 
ibarət idi [211]. 
İran İslam inqilabından sonra Cənubi azərbaycanlıların ana dili uğrunda mübarizəsi 
  55
Fars dilinin möhkəmləndirilməsi prosesi milli dillərin 
işlədilməsinin yasaqlanması və farsca təhsilin genişləndirilməsi ilə 
daha da gücləndirildi. 1949-cu ilin yayında İranın maarif naziri 
doktor Zəngənə təhsil sistemində fars dilinin mövqeyini güclən-
dirmək üçün Azərbaycanın Təbriz, Ərdəbil, Urmiya kimi şəhərlə-
rində uşaq bağçalarının sayının artırılması, azərbaycanlı uşaqların 
fars dilində təhsil və tərbiyəsi işini təşkil etmək məqsədilə 250 
nəfərə qədər xüsusi hazırlanmış müəllimlərin bu ərazilərə göndə-
rilməsi barədə göstəriş vermişdi [14, s.49]. Lakin fars dilinin 
Azərbaycan maarifi sistemindəki mövqeyi hökumətin bütün 
cəhdlərinə baxmayaraq onların istədiyi səviyyədə deyildi. Bu 
durumu 1949-cu ilin sonunda Azərbaycana səfəri etmiş “Ettelaat” 
qəzetinin müxbiri qeydlərində belə əks etdirir: “Azərbaycan Milli 
Hökumətinin devrilməsindən üç ilə yaxın müddət keçməsinə 
baxmayaraq, türk dilinin məhv edilməsi və fars dilinin Azərbay-
canda yayılması sahəsində heç bir iş görülməmişdir. Bu gün də 
məktəblərdə dərslər türk dilində aparılır” [14, s.51]. Fars dilinin 
funksiyalarının hərtərəfli şəkildə inkişaf etdirilməsinin elə böyük 
nəticələrə malik olmaması faktına 1958-ci ildə hökumət kabinəsi 
üzvlərinin iclaslarının birində şahın maarif nazirinə müraciəti də 
sübut sayıla bilər: “...Elə et ki, fars dili uşaq bağçaları, məktəblər 
və mətbuat orqanları vasitəsilə yayılaraq bir neçə vaxtdan sonra 
bütün xalqların vərdiş və adətinə çevrilsin və yerli dillər tədricən 
öz-özünə unudulsun” [14, s.54]. Tehran hökuməti şahın “Azər-
baycanda uşaqlara üç yaşından etibarən fars dili öyrətmək” 
haqqındakı göstərişinə əməl edərək bu Cənubi Azərbaycan əyalət-
lərində uşaq bağçaları yaradılmasına xüsusi fikir verirdi. 1963-64-
cü ildə Azərbaycan şəhərlərində (Zəncan şəhristanı çıxılmaqla) 61 
dövlət uşaq bağçası var idi ki, bu da İranda olan dövlət uşaq bağ-
çalarının 70%-ni təşkil edirdi [73, s.199]. 1962-ci ildə Azərbay-
canı gəzmiş maarif naziri Ə.Amuxte də eyni fikri təkrarlayaraq 
Yeganə Əziz qızı Hacıyeva 
 56 
bildirmişdi ki, həmin illər ərzində Azərbaycan mədəniyyəti və 
maarifi sahəsində əsaslı bir inkişaf baş verməmişdir və fars dili də 
Azərbaycan əhalisi arasında yayılmamışdır” [14, s.53]. Nəhayət, 
hakim dairələr bu “problem”i 1969-cu ildə yaradılmasına qərar 
verilən “Maarif ordusu”nun vasitəsi ilə həll etməyə başladı. 
Hökumətin İranda həyata keçirdiyi sosial-mədəni və iqtisadi 
siyasət cəmiyyətdə köklü dəyişikliklərə yol açmışdı. Xüsusilə 
1962-ci ildən “Ağ inqilab” adı ilə aparılan islahatlar, sosial-iqtisa-
di tədbirlər, köçərilərin oturaq həyata keçirilməsi, qəbilə quruluş-
larının pozulması (köçərilər 1935-ci ildə ölkə əhalisinin 20 faizini, 
1959-cu ildə 15 faizini təşkil edirdi. 1966-cı ildə bu rəqəm 10 
faizə düşmüşdü. 1976-cı ildə 7 faizə düşən bu nisbət [122, s.114] 
Pəhləvi rejiminin sözügedən siyasəti necə bacarıqla apardığını sü-
but edir), geniş aqrar dəyişikliklər və s. tədbirlər obyektiv olaraq 
qeyri-farsların assimilyasiyasını sürətləndirirdi. Hökumətin bu 
dövrdə iri sənayeni inkişaf etdirmək meyli də millətçilik və inte-
qrasiya siyasətinin həyata keçirilməsində əhəmiyyətli rol oynayır-
dı [146, s.25-35, 43-44, 51, 58-59]. Bu siyasətin gətirdiyi sosial və 
mədəni dəyişikliklər azərbaycanlıların Tehran başda olmaqla 
böyük şəhərlərə köçməsinə səbəb oldu. Sürətli şəhərliləşmə yalnız 
yaşayış tərzinin dəyişməsi deyil, eyni zamanda şəhərin sosial-mə-
dəni ünsürlərinin sürətlə mənimsənilməsi demək idi. Həyata keçiri-
lən siyasət qeyri-farsların sosial-mədəni səviyyəsini yüksəltməyi 
hədəfləməklə yanaşı, eyni zamanda İranın milli bütünlüyünü tək bir 
mədəni model çərçivəsində saxlamaq məqsədini güdürdü. Qeyri-
farsların sürətlə şəhərliləşməsi farscanın mənimsənilməsində 
önəmli rol oynadı. Tədqiqatçı Hoursadenin dediyi kimi, “şəhərli-
ləşmək hər şeydən öncə farsca danışmaq demək idi” [122, s.126].  
Farsca oxuyub-yazma səviyyəsini yaxşılaşdırmaq üçün göstə-
rilən səylərin nəticələri ilə bağlı müəlliflərin hesablamaları maraq-
lıdır. Belə ki, 1956-cı ildə ölkə əhalisinin yalnız 15 faizi savadlı 
İran İslam inqilabından sonra Cənubi azərbaycanlıların ana dili uğrunda mübarizəsi 
  57
idisə, bu rəqəm 1976-77-ci illərdə 47,1 faizə, 1986-cı ildə isə 62 
faizə çatmışdı [73, s.201]. Rəsmi qaynaqlarda 1976-77-ci ildə 
Şərqi Azərbaycan ostanının 6 yaşdan yuxarı əhalisinin 36,2 faizi, 
Qərbi Azərbaycanda (1974-75-ci il) 25,4 faizi, Zəncanda isə 30,3 
faizi farsca yazıb-oxuma bacarığına malik olduğu qeyd edilir [73, 
s.201]. Mütəxəssislərin hesablamalarına görə isə 1976-cı ildə 
Azərbaycanda savadlıların mütləq sayı 26,6 faiz artmışdı. 
İnqilabdan sonra isə müəyyən olundu ki, azərbaycanlıların 65 faizi 
savadsız və 70 faizi fars dilini bilmir [14, s.55]. 
Adətən təmas bölgəsində daha dinamik azsaylı qruplar çox-
saylı qrupların və ya daha az fəal qrup daha fəal qrupun dilini 
mənimsəyir. Burada məqsədyönlü siyasət həyata keçirilmir, təbii 
assimilyasiya baş verir. İran tədqiqatçısı Cəlal Əl-Əhməd qeyd 
olunan dövrdə Azərbaycanda türk əhalisi ilə əhatə olunmuş 
irandilli əhali qruplarının sürətlə türkləşməyə doğru getdiyinə 
toxunaraq göstərirdi ki, bu yaxınlara qədər Zəhra bölüyünün 
(Zəncan ostanı) 28 parça kəndi tat dilində danışdığı halda, indi 
cəmi 9 kənddə tat danışığı eşitmək olar. Zəncan və Marağadan 
gələn türk dili qasırğa kimi öz yoluna çıxan İran ləhcələrinin 
hamısını süpürüb aparır” [175, s.43]. Göründüyü kimi, İran hakim 
dairələri tərəfindən tətbiq olunan məhdudiyyətlərə baxmayaraq, 
Azərbaycan dilinin tam sıradan çıxarılması, unudulmasına yönəlik 
siyasət Azərbaycan bölgələrində iflasa uğrayırdı. 
Pəhləvilərin həyata keçirdiyi assimilyasiya siyasəti qeyd olu-
nan dövrdə maarif sahəsində özünü tamamilə doğrulda bilmədiyi 
kimi, milli ruhlu ziyalıların da fəaliyyətində bütövlükdə durğunluq 
yaratmaq iqtidarında ola bilmədi. XX əsrin 40-cı illərinin sonları - 
50-ci illərin əvvəllərindən azərbaycanlı milli ziyalıları məşğul 
edən əsas məsələ Azərbaycan dili və ədəbiyyatı məsələləri olmuş-
dur. Çünki bu dövrdə Azərbaycan dilinin funksiyalarını ona qay-
Yeganə Əziz qızı Hacıyeva 
 58 
tarmaq üçün onun məhz yazılı sahədə tətbiq olunmasına böyük 
ehtiyac var idi. 
XX əsrin 50-ci illərinin sonu - 60-cı illərində azərbaycanlı zi-
yalıların bir çoxunun fars şovinizmi mövqeyində dayanmasını on-
ların əsərlərinin çox güclü senzuraya məruz qalması ilə əlaqələn-
dirmək də tam düzgün olmazdı. Qeyd olunmalıdır ki, İranda nəşr 
edilən bir dərgidə gənc azərbaycanlı tədqiqatçı Rəfiqə 
Qənnadiyanın Azərbaycan dilində, onun sabit ifadələrində İran dil 
ünsürlərinin mövcudluğu ilə bağlı yazdığı məqalələri ilə yanaşı, 
digər tədqiqatçı Qafar Kəndlinin türkçülük ideyalarını əks etdirən, 
azərbaycan türkcəsində məqalələri də çap olunurdu [66]. Məsələ 
təkcə İran dövlətinin milli siyasətində, güclü senzurasında deyildi, 
həm də Azərbaycan türklərinin milli yetkinlik səviyyəsində idi. 
Qeyd olunan məsələ ilə bağlı Qərb müəlliflərinin fikri də maraqlı-
dır: “Təhsilli orta sinifin türkdilli üzvləri öz etnikçiliyini inkişaf 
etdirmək və türklük əlamətlərindən imtina etməkdə sərbəstdirlər; 
onlar tam iranlı kimliyini təsdiq etmək üçün türklüyünü ifadə 
etməkdən çəkinməyə bilərlər [169, s.37]. 
Qeyd olunan dövrdə İranda türklük ideyası əsasında türk 
dilində kitablar meydana gəlirdi. 1954-cü ildə görkəmli Azərbay-
can şairi Məhəmmədhüseyn Şəhriyar özünün “Heydərbabaya sa-
lam” poemasının birinci hissəsini Azərbaycan türkcəsində çap et-
dirmişdi. Şəhriyarın öz xalqına “Heydərbabaya salam” çağırışı ilə 
üz tutması 21 Azər hərəkatından sonrakı illərdə milli dirçəlişdə və 
milli kimliyə qayıdışda tarixi dönüş oldu. Bu mənzumənin Təbriz-
də doğma dildə işıq üzü görməsi Azərbaycanda milli oyanış və öz 
kökünə qayıdış hərəkatında yeni bir mərhələnin başlanmasına 
səbəb oldu. Azərbaycan türkcəsində yazmaq meyli məhz həmin 
əsərin təsiri ilə güclənmişdi, poemaya yazılmış nəzirə və 
cavablardan başqa, ana dilində bir sıra kitablar da nəşr edilmişdi. 
İran İslam inqilabından sonra Cənubi azərbaycanlıların ana dili uğrunda mübarizəsi 
  59
1953-54-cü illərdə Tehranda Qaraçorlu Bulud (Səhənd) 
tərəfindən “Ədəbi birlik” yaradıldı. Ətrafında S.Cavid, B.Səhənd, 
M.M.Etimad, M.Ə.Məhzun, N.Məcidzadə, G.Səbahi, H.Katibi, 
İbrahimpur kimi ziyalıları və milli düşüncəli fəalları birləşdirən bu 
qurumun fəaliyyətinin əsas istiqaməti azərbaycandilli əsərlərin, 
şifahi xalq ədəbiyyatı nümunələrinin çap olunub yayılması və 
təbliği işi idi. Birlik 60-cı illərin sonunadək fəaliyyət göstərdi.  
XX əsrin 60-cı illərinin əvvəllərindən başlayaraq Qərbin təzyi-
qi ilə İran hökumətinin milli siyasətində yaranmış azacıq müla-
yimləşmə (liberallaşma) mövqeyi ilə əlaqədar olaraq Cənubi 
Azərbaycanda Azərbaycan türkcəsində əsərlər çap olunurdu. Təd-
qiqatçı S.Əliyev də həmin dövrdə hakim dairələrin milli azlıqların 
dil və mədəniyyətinin inkişafı məsələsinə münasibətinin müsbətə 
doğru dəyişdiyini qeyd edir. Şərait münasib olmasa da 
azərbaycanlıların ana dili barədə tədqiqatları nəşr olunmuş, 
Azərbaycan dilində ədəbiyyat inkişaf etmiş, bədii ədəbiyyat 
nümunələri çap edilmiş, bu dildə Təbriz universitetində mühazirə 
oxumaq meyli güclənmişdi [135, s.56, 58-59]. Səməd Behrəngi, 
Behruz Dehqani, Əlirza Nabdil (Oxtay) və başqalarının əsərləri 
işıq üzü görməyə başlamışdı. S.Behrənginin bütün əsərləri 
Azərbaycanın milli varlığının və mədəniyyətinin qorunmasına 
həsr olunmuşdu. Onun öz ədəbi fəaliyyətində söykəndiyi əsas 
sosial dayaq məktəbyaşlı uşaqlar idi. S.Behrəngi müəllimlik 
fəaliyyətində əsasən Azərbaycan türkcəsindən istifadə etdiyi kimi, 
əsərlərinin hamısını doğma ana dilində yazmış və azərbaycan 
dilində çapına icazə verilmədiyindən onların hamısını özü fars 
dilinə tərcümə etmişdi. O, ən mühüm əsərlərindən olan “Kəndu 
Kavi dər məsael tərbiyəti İran” və “Ağai çox bəxtiyar”da öz dilini 
unudan, fars mədəniyyətinə assimilyasiya olunan azərbaycanlıları 
tənqid etməklə onları məsxərəyə qoyur. Behrəngi Araz çayını bu 
milləti ayıran bir simvol hesab edirdi. S.Behrənginin faciəli 
Yeganə Əziz qızı Hacıyeva 
 60 
ölümündən sonra (Araz çayında boğulmuşdu) C.A.Əhməd 
yazırdı: “O, bir dilin, mədəniyyətin iki yerə bölündüyünün 
simvolu olan çayda üzgüçü oldu” [194, s.141-142].  
Bu dövrdə milli məzmunlu kitablar əsasən azərbaycanlı ziyalı-
ların kiçik ədəbi birlikləri vasitəsilə çap olunurdu. Bunlardan biri 
Səhəndin 1965-ci ildə çap edilmiş “Sazımın sözü” poemasıdır. 
Müəllif öz əsərində azərbaycanlıların etnik mənsubiyyəti və türk 
dilinin zorla qəbul etdirilmiş dil olması haqqındakı saxta nəzəriy-
yələrə yaradıcı ziyalıların münasibətini poetik formada əks 
etdirmişdi [90]. Bu əsər illər boyu İranın farsdilli elm və təhsil sis-
teminin təlqin etdiyi, beyinlərə yeritdiyi “Azərbaycan türkcəsi dil 
deyil, ləhcədir” ideyasını çox ciddi şübhə altına qoymaqla, kökün-
dən təkzib edirdi. Doktor Cavad Heyət Səhəndin bu əsərini çox 
yüksək qiymətləndirərək yazır: “Bu əsər eyni zamanda zəngin bir 
lüğət xəzinəsidir. Bu cəhətdən də o, bizim “Şahnamə” və ya daha 
doğrusu, “Millətnaməmiz” sayılır [100, s.427]. Lakin Səhənd 
yaradıcılığına ən böyük qiyməti özünün “Səhəndiyyəsi” və “O, elə 
bir şair idi ki, mən Şəhriyardan bac alırdı” misrası ilə Ustad 
Şəhriyarın özü vermişdi. Şəhriyarı “Heydərbabaya salam” əsərini 
yazmağa ruhlandıran da elə Səhənd olmuşdu. Səhəndin Şəhriyara 
göndərdiyi “Bəsdir özgə çırağına yağ oldun” [90, s.36] kəlmələri 
ilə başlayan mənzum məktubunun özü ədəbi mühitdə bir dönüşün 
yaranması üçün impuls olmuşdur. 
Qeyd edilməlidir ki, Azərbaycanda baş vermiş bir sıra milli-
azadlıq hərəkatlarında aparıcı rolu məhz ziyalılar (əlbəttə, müəy-
yən hissəsi) oynasa da onlar Azərbaycan milli-demokratik hərəka-
tının ideoloji platformasını işləyib hazırlamaq işindən bir qayda 
olaraq çox uzaq idilər. Lakin Azərbaycan xalqının milli həyatına, 
milli varlığına, dilinə və gələcəyinə münasibəti 60-cı illərdən 
etibarən öyrənilməyə başlandı. Şair Əli Təbrizlinin “Ədəbiyyat və 
milliyyət” adlı əsəri məhz bu sahədə ilk cəhdlərdən sayılır. Müəl-
İran İslam inqilabından sonra Cənubi azərbaycanlıların ana dili uğrunda mübarizəsi 
  61
lif İran türkləri adından çıxış edərkən əsas fikri dil və ədəbiyyat 
üzərində cəmləşdirir, ilk növbədə həmin sahələri inkişaf etdirməyi 
zəruri sayır. Ə.Təbrizli keçmiş tarixi və müasir həyatı nəzərdən 
keçirərək müasir milli zülmün səbəbini azərbaycanlıların öz milli 
həyatına və dilinə laqeydliyində axtarır və buna görə də onlarda 
ilk növbədə dilin milli həyatda oynadığı əhəmiyyətli rola düzgün 
münasibət yaratmağa çalışır. Müəllif milli varlıq və inkişaf üçün 
Azərbaycan dili uğrunda mübarizənin zəruriliyini əsaslandırmağa 
cəhd edirdi [183, s.115]. 
İranda milli-azadlıq hərəkatının ideoloqlarından biri də Əlirza 
Nabdil (Oxtay) idi. O, özünün “Azərbaycan və milli məsələ” əsə-
rində qeyd edirdi ki, Rza şahın assimilyasiya siyasətinin təzyiqləri 
altında Arazın bir tərəfində azərbaycanlıların milli şüuru 
formalaşır, dərinləşir, Arazın o biri tayında isə şourəvi (sovet) 
azad olmuş xalqların köməyinə arxalanaraq sosializm qurmaq işi 
ilə məşğuldur. Bu isə İran xalqlarının ziyalı təbəqələrini çoxmil-
lətli bir ölkədə milli azadlığın mümkünlüyünə inandırdı, həmçinin 
şurəvi rejiminə marağı daha da artırdı. Bu isə İranda “milli 
azadlıq” məfhumunun “bolşevizm” məfhumu ilə bərabər tutulma-
sının səbəblərindən biri idi. Buna görə də Azərbaycanda öz doğma 
dilinə, ədəbiyyatına meyl irticanın nəzərində bolşevizmə meyl 
kimi görünürdü [220, s.35]. Ə.Nabdil qatı pantürkist adlandırdığı 
Ə.Təbrizli haqqında yazırdı ki, o, bütün İran türklərinin ittifaqını 
öz şüarı etdi” [220, s.24]. 
Bəhs olunan dövrdə milli hüquqlar uğrunda mübarizə aparan 
ziyalılardan olan R.Bərəhani öz əsərlərini farsca yazmasının 
səbəbini belə izah edirdi ki, milli zülm ifrat dərəcəyə çatdıqda ona 
qarşı mübarizədə hakim dildən istifadə etməkdən başqa çarə 
qalmır: “Düşmən qoyduğu şərtlərlə mənə təlim öyrətdi. Düşmənin 
güclü silahı onun dili və mədəniyyətidir ki, mən onları düşmənin 
qızının mahnıları qədər öyrəndim. Mən zalımların dilində məzlum 
Yeganə Əziz qızı Hacıyeva 
 62 
millətimin dili olmağa çalışdım. Bu quruluş dilimi fars dilinin 
səthi strukturuna transformasi etmişdir. Mən bu sözləri çox usta 
hakimiyyətə qarşı ustanın sözlərində oxumağa çalışıram” [153, 
s.113]. R.Bərəhani fars dilində yazılmış “Şəhər və meşə” əsərində 
aşkar surətdə bildirir ki, millətlərin dilini qadağan etmək onların 
varlığına edilən ən böyük təcavüzdür, hər bir millətin öz dilindən 
istifadə etməyə haqqı vardır, bu haqq ona verilməlidir. Müəllif 
belə hesab edir ki, 1946-cı ildən sonra ilk dəfə məhz o, milli 
zülmü bu cür aşkar pisləmişdi. R.Bərəhani “Fərhənge hakim və 
fərhənge məhkum” adlı məqaləsində bir kəlmə türk sözü (qapdı-
qaçdı) işlətdiyinə görə 1973-cü ildə həbs olundu. Müəllif yazır-
dı:“Bir akademiya da bu cür sözü minibus üçün düzəldə bilməzdi, 
bu, elə xalqın içindən bu cür çıxıb” [16, s.19]. Məqalədə göstərilir 
ki, məzmununa görə, İranda bir hakim, bir də məhkum mədə-
niyyət var. Bu məhkum mədəniyyət gərək özü-özünə çarə qıla 
[16, s.20]. Bu dövrdə azərbaycanlı ziyalılar Azərbaycan dilinin 
tarixi ilə bağlı elmi araşdırmalara, bu dildə yazı qaydalarına aid 
vəsaitlərin buraxılmasına da önəm verirdilər [200; 198]. 
Qeyd edilən dövrdə İranda olmuş fransalı şərşqünas V.Monteil 
İranda “Bakının onlar üçün çap etdiyi kitablardan başqa, Azərbay-
can dilində yayımlanan heç bir kitabın tapılmadığını” yazır [122, 
s.87]. Başqa məlumatlara görə isə nəzərdən keçirilən dövr ərzində 
Azərbaycan dilində gizli şəkildə 57 adda kitab nəşr olunmuşdu 
[122, s.87]. Bu dövrdə Azərbaycanda 20-yə yaxın müxtəlif dildə 
mətbuat orqanının olmasına baxmayaraq, azərbaycan dilində 
yalnız “Adinə” qəzetinin çap olunması məlumdur. Qəzet 1965-ci 
ildə Səməd Behrəngi, Əlirza Nabdil (Oxtay), Behruz Dehqani, 
Hüseyn Düzgün tərəfindən Təbrizdə həm türk, həm də fars dilində 
nəşr edilmişdi. Qəzet 17-ci sayından sonra “Hünər və ictimai” 
(1968-ci il) adı ilə türk və fars dilində çap olunub [59, s.122]. La-
İran İslam inqilabından sonra Cənubi azərbaycanlıların ana dili uğrunda mübarizəsi 
  63
kin bu nəşrin də cəmi yeddi sayı işıq üzü gördü, tez bir zamanda 
qapadıldı. 
XX əsrin 60-70-ci illərində keçirilən islahatlar Tehranda yaşa-
yıb hökumətdə, məclisdə, digər əyalət və mahalların inzibati or-
qanlarında yüksək vəzifə tutan azərbaycanlıların Azərbaycanla 
əlaqəsini kəsərək onun assimilyasiya olunmasını sürətləndirirdi 
[146, s.61-63]. Siyasi baxımdan fəal milli qüvvələr isə hakim reji-
min apardığı millətçilik siyasəti nəticəsində birləşərək mütəşəkkil 
mübarizə apara bilmədiklərindən, yenidən ümumiran siyasi-mü-
xalif, siyasi-dini təşkilatlara, cərəyanlara üz tuturdular [63, s.22]. 
İranda mövcud olan və azərbaycanlıların da təmsil olunduğu 
siyasi partiya və təşkilatların (İran Xalq Partiyası (İXP), Azərbay-
can Demokrat Firqəsi (ADF)) fəaliyyətində milli məsələnin 
gündəmə gəlməsi onların bu problemlərdən kənar qalmadığını və 
əksinə maraqlı olduqlarını sübut edirdi. Dil və regional məsələlər 
İXP-nin ilk illərində keçirilən hər üç böyük siyasi hesabatlarında 
rədd edilsə də yuxarıda qeyd edildiyi kimi sonrakı illərdə bu 
məsələlər onların maraq dairəsində idi [149, s.301]. Bu cür mövqe 
dəyişikliyi bəzi Qərb müəllifləri tərəfindən Sovet rəhbərliyinin 
təsiri ilə bağlansa da burdakı azərbaycanlı nümayəndələrin milli 
maraqları ilə üst-üstə düşməsi danılmazdır. Belə ki, Sovet İttifaqı 
İkinci Dünya müharibəsindən sonra da cənubi azərbaycanlılarda 
milli kimlyi təşviq etmək, Cənubi Azərbaycanı İrandan ayırmaq 
üçün uzun müddətli bir siyasi plan hazırlamışdılar [167; 169; 
171]. Qeyd olunan dövrdə Şimali Azərbaycanla İran Azərbaycanı 
arasında əlaqələrin qurulması və inkişafına (xüsusilə də kitab mü-
badiləsi, folklor əlaqələri) sovetlər tərəfindən şərait yaradılması bu 
planın həyata keçirilməsi üçün fəaliyyətin bir hissəsi idi. 
 Beləliklə, XX əsrin 50-70-ci illərində hakim rejim ardıcıl və 
geniş miqyaslı assimilyasiya siyasətini davam etdirmiş, bu 
siyasətin zəruriliyinin nəzəri-ideoloji əsaslarını hazırlamışdı. İran-
Yeganə Əziz qızı Hacıyeva 
 64 
da 60-cı illərdən başlanan və ictimai həyatın bütün sferalarını əha-
tə edən islahatlar etnik ərazilərdə yaşayanların mobilliyini yüksəlt-
miş, mədəni, sosial inteqrasiyanı sürətləndirmiş və nəticədə qeyri-
fars xalqların assimilyasiya prosesini gücləndirmişdi.  
İranda həyata keçirilən islahatların digər nəticəsi etnik birliklər 
çərçivəsində yeni ziyalı qrupunun, yeni şəhər orta təbəqəsinin 
meydana gəlməsi, müxtəlif xalqlar arasında təmasların çoxalması, 
mədəni səviyyənin yüksəlməsi və siyasi fəallığın artması idi. Yeni 
ziyalı təbəqəsi cəmiyyətin etnik strukturu, milli münasibətlərin 
xarakteri haqqında daha düzgün, real informasiya yaradılmasına, 
yeni şəhər orta təbəqələri siyasi həyatda, xüsusən öz məntəqələ-
rinin idarə edilməsində daha yaxından iştirak etməyə meyl göstər-
məklə milli və etno-mədəni həyatın canlanmasına zəmin yaradır-
dılar. Cəmiyyətin müxtəlif strukturlarında müəyyən status əldə 
etmək istəyən və ya öz statusunu yüksəltmək uğrunda mübarizə 
aparan sosial qruplar ictimai dayaq kimi mənsub olduqları etnik 
birliklərə üz tuturdular. Bu da milli maraqların daha aydın dərk 
edilməsinə, milli kimliyin oyanışı və inkişafına təsir edirdi.  
İran cəmiyyətinin strukturlarının yüksək pillələrində mühüm 
mövqe tutan azərbaycanlılar isə milli kimliyə, milli dilə etinasız 
münasibət göstərirdilər. İranın sol yönümlü siyasi təşkilatlarında 
fəal rol oynayan azərbaycanlılar milli məsələnin həllinə prinsipcə 
tərəfdar olsalar da milli kimliyi və Azərbaycan dili məsələsini gü-
nün aktual problemi hesab etmirdilər. Yalnız milli ruhlu ziyalılar 
və yeni şəhər orta təbəqələrinin bəzi qrupları milli məsələyə və 
Azərbaycan dilinin hüquqi və gerçək vəziyyətinə maraq göstərir, 
onu dəyişmək istiqamətində əsasən mədəniyyət sferasında 
addımlar atırdılar. Ona görə də 50-70-ci illərdə Azərbaycan dili 
məsələsi nə Azərbaycan xalqının, nə də İran cəmiyyətinin aktual 
siyasi məsələsinə çevrilmədi. 
İran İslam inqilabından sonra Cənubi azərbaycanlıların ana dili uğrunda mübarizəsi 
  65
İranla Sovet İttifaqı, Şimali Azərbaycan və Azərbaycan dili 
arasındakı əlaqələrə neqativ münasibət davam etdiyindən, Azər-
baycan məsələsi və Azərbaycan dili ümummilli bir məsələyə 
çevrilməmiş, yalnız məhdud sayda ziyalıların tədqiqat obyektini 
təşkil etmişdi. Bütün bunlar cənubi azərbaycanlıların assimilyasi-
yasının sürətləndirilməsinə şərait yaratmışdı. Bir sıra beynəlxalq 
və daxili sosial, tarixi, ənənəvi səbəblərdən azərbaycanlılar ana 
dilinin funksiyalarının genişləndirilməsi və statusunun yüksəldil-
məsinə diqqət yetirməmiş, İranda dövlət-millət quruculuğu 
prosesində isə artıq həmin problemi həll etmək imkanından bəzi 
təşəbbüslər nəzərə alınmazsa, məhrum olmuşlar.  
Mövcud ikiqütblü beynəlxalq münasibətlər sistemində siyasi 
xarakter kəsb edən Azərbaycan dilinin hüquqları ilə prinsipcə sol 
qüvvələr, əməldə isə məhdud çərçivədə şəhər orta təbəqələrinin 
bəzi qrupları (ziyalılar) məşğul olmuşlar. Onların səyi nəticəsində 
Azərbaycan dilinin yazılı-ədəbi, əsasən bədii funksiyasını qoruyub 
saxlamaq mümkün olmuşdur. Azərbaycan dili məsələsi milli 
kimliyin, Azərbaycan məsələsinin əsas ünsürünə çevrilməyə 
başlamışdır. 
 
 
Yeganə Əziz qızı Hacıyeva 
 66 
 
II FƏSİL 
1978-79-cu illər İRAN İSLAM İNQİLABINDAN 
SONRA CƏNUBİ AZƏRBAYCAN MİLLİ 
HƏRƏKATINDA ANA DİLİ UĞRUNDA 
MÜBARİZƏNİN YERİ 
 
2.1. İran konstitusiyasında ölkədəki xalqların milli 
hüquqlarının qoyuluşu və real durum  
(Cənubi Azərbaycan üzrə) 
 
2.1.1 İran İslam inqilabı və milli məsələnin qoyuluşu 
 
İran islam inqilabı ərəfəsində şah hökuməti iqtisadi sferada sə-
nayeləşdirməyə və aqrar islahatların aparılmasına, həmçinin 
mədəniyyət sahəsində modernləşdirməyə cəhdlər etsə də, siyasi-
hüquqi sferada qatı mühafizəkar siyasət yürütməsi ölkədə mövcud 
olan iqtisadi, sosial və siyasi xarakterli ziddiyyətləri daha da 
dərinləşdirdi. Hökumətin Qərb müttəfiqlərinin israrı ilə ölkədə 
liberal mühit yaradılması istiqamətində atdığı addımlar rejimə 
müxalif olan qüvvələrə mübarizəni genişləndirmək üçün əlverişli 
şərait yaratdı. Digər tərəfdən isə xarici dövlətlərin ölkənin daxili 
işlərinə qarışmaqla orada qarışıqlıq yaratmaq səyləri də [215] na-
razı müxalif çevrələrə yaranmış mühitdən faydalanaraq fikirlərini 
açıq ifadə etmək, etiraz aksiyaları keçirmək imkanı verdi. İnqilabi 
çıxışlar 1977-ci ilin sonlarından başlayaraq genişləndi. Qeyd 
olunan ilin 12 dekabrında Təbriz Universiteti tələbələrinin şah 
əleyhinə çıxışları başlandı. 1978-ci ilin yanvarın 9-da Qum şəhə-
rində Şah rejiminin repressiyalarına və Əsas qanuna əməl olunma-
masına etiraz edən nümayişçilərlə polis arasında baş verən toqquş-
İran İslam inqilabından sonra Cənubi azərbaycanlıların ana dili uğrunda mübarizəsi 
  67
mada həlak olanların 40 mərasimi günü -18 fevralda (29 bəhmən) 
Təbriz əhalisi yenidən nümayişlərə başladı. Nümayişlərdə dini 
rəhbərlərin çağırışlarına cavab olaraq islami, eyni zamanda 
demokratiya istəyini özündə əks etdirən şüarlar qaldırılırdı. Türk 
dilində şüarların da olması bu dilin azərbaycanlılar üçün əhəmiy-
yətini göstərirdi [137, s.109]. Etiraz dalğası Azərbaycanın başqa 
şəhərlərinə də yayıldı. Pəhləvi İranında yeni inqilabın başlanğıcı 
olan bu aksiyaların rəhbərləri arasında xeyli azərbaycanlı var idi: 
Ayətullah Kazım Şəriətmədari, Müvəqqəti hökumətin başçısı 
Mehdi Bazərqan, ayətullah Əbdülkərim Musəvi-Ərdəbili, Neft 
Şirkətinin yeni başçısı Həsən Nəzih, Hərbi Dəniz Qüvvələrinin 
komandanı və Xuzistanın ostandarı Admiral Əhməd Mədəni, 
ayətullah Xoyi, ayətullah Xalxali, ayətullah Meşkini və b. [74]. 
İran İslam inqilabı 1979-cu ilin fevralında Xomeyninin Fransadan 
Tehrana gəlməsi ilə bitdi. Bundan sonra ölkənin idarəçilik siste-
minin hansı əsasda qurulması ilə bağlı fikir ayrılıqları yarandı. 
Tudə partiyası başda olmaqla bir qrup sosialist republikasının, 
daha çox ingilislərin təsir dairəsinə aid olan İslam Respublika 
Partiyası (İRP) başda olmaqla digərləri (əsasən dini kəsim) İslam 
respublikasının, ABŞ yönümlü qüvvələr, xüsusən, Milli Cəbhə 
tərəfdarları liberal quruluşun, Şəriətmədarinin rəhbərlik etdiyi 
Müsəlman Xalq Respublikası Partiyası (MXRP) dinin siyasətdən 
ayrı tutulmasını istəyən, milli və etnik azlıqların haqlarını müdafiə 
edən, liberal dəyərlərə üstünlük verən bir idarəçilik sisteminin 
yaradılmasını istəyirdilər [215].  
İnqilab dövründə İran xalqları tərəfindən milli tələblərin irəli 
sürülməsi müşahidə olunmamışdı. Yalnız inqilabın qələbəsi ərəfə-
sində və ondan sonra milli hüquqların təmin edilməsi məsələsi 
gündəmə gəldi. İnqilab zamanı dini-siyasi məzmunlu hərəkatın 
liderlərindən olan ayətullah Xomeyni başda olmaqla bəzi siyasi 
xadimlər məzlum xalqlara öz müqəddəratını təyin etmək haqqının 
Yeganə Əziz qızı Hacıyeva 
 68 
veriləcəyini bildirmişdilər [208, 27.03.1979; 180, 04.04.1979]. 
Ruhanilər tərəfindən idarə olunan və ölkənin ən güclü dini-siyasi 
partiyası olan İslam Respublikası Partiyası da verdiyi bəyanatda 
göstərirdi: “Hər qövmün dili, ədəbiyyatı, mədəniyyəti və adət-
ənənələri sərbəstdir və hörmətə layiqdir. İnsanlar öz milli dil, 
ədəbiyyat və mədəniyyətini istifadə etməkdə sərbəstdirlər. Etnik 
və milli ayrı-seçkilik haramdır. Bütün qövmlər və millətlər İslam 
ümməti altında birləşməlidirlər və milli duyğular onları bölmə-
məlidir” [216, s.269-270]. Müvəqqəti hökumətin başçısı, əslən 
azərbaycanlı olan Mehdi Bazərqan İranda etnik azlıqlara mədəni 
hüquqların verilməsinə öz dəstəyini 25 may 1979-cu ildə Təbriz-
dəki görüş zamanı fars dilində söhbət etdiyinə görə təəssüflənməsi 
ilə (“Arzu edirəm və çox münasib olardı ki, türk dilində söhbət 
edəm”) [194, s.108] nümayiş etdirmişdi. O, əyalətlərə İranın ərazi 
bütövlüyü daxilində özünüidarənin verilməsinə müxalif deyildi. 
Azərbaycanlı ali ruhani nümayəndələrdən olan Musəvi Ərdəbili 
və Xalxalinin ümumi yığıncaqlarda və Təbriz mətbuatına müsahi-
bələrində Azərbaycan türkcəsindən istifadə etməsi yeni rejimin 
pəhləvilərlə mütləq fərqini əks etdirmək üçün bir fürsət idi. Bren-
da Şaferə görə, onlar həm də ana dilindən təkcə öz azərbaycanlı 
kimliyini müdafiə etmək üçün deyil, bəlkə də yerli Azərbaycan 
türkləri ilə fars dilində söhbət müşkül olduğundan istifadə 
etmişdilər [194, s.107]. Azərbaycan əyalətlərində yerli əhali ilə 
ünsiyyət qurmaqla münaqişələrin yoluna qoyulması üçün əslən 
həmin məntəqələrdən olan azərbaycanlı nümayəndələr ora 
göndərilirdilər [194, s.108].  
Milli problemlərin həlli uğrunda başlanan mübarizə milli 
hərəkat səviyyəsinə qədər yüksəldi. Məsələyə mübarizənin sosial 
şərtləri, sosial tərkibi, xarakteri və ən əsası daxili və xarici 
faktorların hərəkata təsiri prizmasından yanaşdıqda burada dörd 
mərhələnin olduğu aydın görünür: 1) 1979-1980-ci illər (Müvəq-
İran İslam inqilabından sonra Cənubi azərbaycanlıların ana dili uğrunda mübarizəsi 
  69
qəti hökumət və rejimin bərqərar olması); 2) 1980-1988-ci illər 
(İran-İraq müharibəsi); 3) 1989-1997-ci illər (İqtisadi islahatlar 
mərhələsi); 4) 1997-2005-ci illər (Siyasi islahatlar mərhələsi). 
Cənubi azərbaycanlılar milli hüquqların müdafiəsi, milli mədə-
niyyəti, dili və ədəbiyyatı canlandırmaq, inkişaf etdirmək məsələ-
sində vahid mövqe nümayiş etdirsələr də, onların problemin həlli 
yollarına dair baxışları müxtəlif idi. İlk vaxtlar İranın yeni 
rəhbərliyinin razılığını gözləmədən əyalətlərdə məsələnin müstəqil 
şəkildə aşağıdan həllinə cəhd göstərildi. V.V.Trubetskoy o dövrdə 
azərbaycanlılar arasında milli meyllərin güclənməsi barədə yazırdı: 
“İnqilabdan sonra bütün Azərbaycan əyalətlərində Azərbaycan 
dilinin kortəbii surətdə özünütəsdiqi, şah məmurları olan farsların 
azərbaycanlılarla əvəz olunması baş verirdi” [148, s.265-266]. 
Bu mərhələdə qeyri-siyasi platformalı ictimai-mədəni 
təşkilatların fəaliyyətində milli-mədəni hüquqlar, xüsusən də ana 
dili məsələsi sosial-siyasi, demokratik tələblərin fonunda daha 
qabarıq şəkildə görünsə də, sadalanan hüquqlar ayrılıqda deyil, 
əsasən antiimperialist, milli-demokratik şüarlarla birlikdə irəli 
sürülürdü. 
İnqilabın qələbəsindən bir neçə ay sonra ətrafında əsasən Hü-
seyn Sədiq kimi sol yönümlü ziyalıları birləşdirən Təbriz Şairləri 
və Yazıçıları Cəmiyyəti fəaliyyətə başlamışdı. Təbriz Şairləri və 
Yazıçıları Cəmiyyəti öz əsasnaməsində göstərirdi ki, Azərbaycan 
Şairləri və Yazıçıları Cəmiyyəti öz sıralarına əsərlərində yalnız və 
yalnız sülh, tərəqqi, azadlıq və inqilabi quruculuq məqsədlərini 
əks və tərənnüm edən, hər cür istismarçı hakimiyyətin və ona 
xidmət edən məfkurələrin hər hansı təzahürünə qarşı mübarizə 
aparan, xalqı imperializm əleyhinə ölüm-dirim döyüşündə vəhdət 
və birliyə çağırıb ruhlandıran şair və yazıçıları qəbul edir [101, 
s.152]. Cəmiyyətin mətbu orqanı olan “Ülkər” dərgisində çap 
olunan materiallardan aydın olur ki, onların dəstəyi ilə ana dilində 
Yeganə Əziz qızı Hacıyeva 
 70 
kitablar çap olunur. İrandakı azərbaycanlılar cəmiyyətin “antiim-
perialist və demokratik” inqilabın dərinləşməsi və genişlənməsi, 
İİR-nın möhkəmlənməsi yolunda fəaliyyətini qiymətləndirir və 
arzu edir ki, qurumun üzvləri öz qələmləri ilə ölkədə əksinqilabi 
qüvvələrə qarşı “bütün inqilabi və mütərəqqi qüvvələrin vəhdət və 
birliyinin, mütəşəkkil və möhkəmlənməsinin carçısına” 
çevrilsinlər [101, s.151-152]. 
1979-cu ildə Tehranda Azərbaycan Yazıçıları və Şairləri Cə-
miyyəti yaradılmışdı. Təşkilatın əsas məqsədlərinə Azərbaycan 
dili və ədəbiyyatının araşdırılması, zənginliyini xalqa çatdırmaq 
yönündə fəaliyyətin genişləndirilməsi, yeni dərs ilinə ana dilində 
dərs kitabları hazırlamaq, millətçilik və dinçilik davası salan 
ideyalardan uzaq durmaq, Tehran qəzetlərində farsca çıxış 
etməklə cəmiyyətin məramnamələrini yaymaq və təbliğ etmək 
kimi məsələlər daxil idi [114, 1979 №8, s.30]. 1979-cu il aprelin 
14-də cəmiyyət ana dili probleminin həlli ilə bağlı proqram qəbul 
etmişdi. Azərbaycan dilini Azərbaycan xalqının rəsmi dili elan 
edən həmin proqramın başlıca maddələri İran universitetlərində 
Azərbaycan dilinin rəsmən tanınması, Azərbaycan dili və ədəbiy-
yatı kafedralarının yaradılmasına hazırlıq, başqa sözlə, məktəblər 
üçün ana dili və ədəbiyyat müəllimlərinin hazırlanmasına başla-
maq, milyonlarla azərbaycanlının yaşadığı Tehranda ikidilli mək-
təblərin yaranması və dərs kitablarının hazırlanması kimi məsə-
lələrə həsr olunmuşdu [208, 06.05.1979]. Əsasən ziyalılardan iba-
rət olan bu qrupun fəaliyyəti 80-ci illərin əvvəllərinə kimi davam 
etmişdi. 
1979-cu ildə Tehranda yaradılmış “Azərbaycan Əncüməni” 
təkcə azərbaycanlıların deyil, bütün İran xalqlarının siyasi, milli 
tələblərini gündəmə gətirməklə bu məsələni öz fəaliyyətlərinin 
əsas hissəsinə çevirdi. Əncümən 30 aprel 1979-cu ildə yaydığı 9 
bənddən ibarət bəyanatda (3,4,5,7-ci bəndlərdə) türk xalqının hü-
İran İslam inqilabından sonra Cənubi azərbaycanlıların ana dili uğrunda mübarizəsi 
  71
quqlarının tanınması, türk dilinin funksiyalarının genişləndirilməsi 
və statusunun yüksəldilməsini tələb edirdi [108, №1, 1378, s.10-
11]. Üzvlərinin əsas hissəsini görkəmli ziyalılar təşkil edən təş-
kilat Azərbaycan əyalətlərində özünüidarə qurumlarının yaradıl-
ması ideyasını irəli sürürdü. Eyni zamanda, bütün mərkəzi idarə-
lərin, nazirliklərin, mədəni, iqtisadi, hətta asayişin qorunması 
məsələlərinin əyalət şuralarının əlində olmasını və bu şuraların isə 
üzvlərinin azərbaycanlılar tərəfindən müstəqil şəkildə seçilməsini 
istəyirdi. “Azərbaycan əncüməni” İranda milli məsələnin demok-
ratik prinsiplər əsasında həllinin tərəfdarı idi. Qeyd olunan tələblə-
rin əsasən İranın dövlət sərhədləri çərçivəsində həyata keçirilməsi 
istənilirdi. Gils Rouksun təbiri ilə desək, “Azərbaycan Əncüməni” 
İranda türk kimliyinin legitimliyini bərpa etmək” məqsədi 
güdürdü [169, s.47]. 
İnqilabdan sonra Sovet Azərbaycanında yaşayan cənubi azər-
baycanlı solçu qüvvələrin, ziyalıların İrana qayıtmasının və Azər-
baycan məsələsinin gündəmə gətirilməsindəki rolu da qeyd olun-
malıdır [169, s.48]. Onların Təbriz şəhərində fəallığı xüsusilə 
nəzərə çarpandır. Belə milli fəallardan olan M.T.Zehtabi 
tərəfindən Təbrizdə qurulmuş Müstəqil Azərbaycan Demokrat 
Partiyasının proqramında İran türklərinin milli haqlarının İran 
Konstitusiyasında rəsmən tanınması və qorunması kimi məsələlər 
əsas tutulurdu [124]. 
1979-cu ilin mart ayında Tehranda fəaliyyətə başlayan Azər-
baycan Mədəniyyəti Cəmiyyəti isə siyasi və milli tələblər uğrunda 
mübarizəyə xüsusi yer verirdi. Bu quruma şair Həbib Sahir 
başçılıq edirdi. Həmin təşkilat ilk əvvəl Azərbaycan Azadxahlar 
Partiyası adı ilə ortaya çıxmışdı [101, s.152]. Sonralar isə heç bir 
siyasi partiya ilə bağlı olmadığını elan etmişdi. Cəmiyyətin mətbu 
orqanı olan “Yoldaş” dövlət tərəfindən təzyiqlərə məruz qaldığın-
da “İnqilab yolunda”, “Yeni Yol” adı altında yayımlanırdı. İlk 
Yeganə Əziz qızı Hacıyeva 
 72 
əvvəllər nəşrin solçu mövqedə olması daha çox qabarıq görünsə 
də, 18-ci nömrədən sonra Azərbaycan mədəniyyəti, Cənubi 
Azərbaycanın milli hüquqları uğrunda mübarizəsində daha geniş 
sosial qüvvələrə əsaslanmağa çalışması hiss olunur [101, s.152]. 
Hər 3 dərgi bütün fəaliyyəti boyu İranda nəşr olunan azərbay-
candilli mətbuatın müstəqil və vahid bir cəbhədə birləşməsi 
şüarını irəli sürmüşdü. 
Tehranda yaranan “Azərbaycan məsələlərini araşdıran qrup”, 
Yəhya Şeydanın rəhbərliyi ilə fəaliyyət göstərən “Azərbaycan 
maarif yığıncağı ədəbi təşkilatı” və s. bu tipli kiçik təşkilat və 
cəmiyyətlər azərbaycanlıların milli mədəniyyətinin inkişafı 
yolunda mübarizə aparırdılar.  
Hələ inqilabın gedişi zamanı İranda açıq fəaliyyətə başlayan 
istər sol, istərsə də sağ təmayüllü partiya və təşkilatların Cənubi 
Azərbaycanda yerli bölmələri mövcud idi. Bu dövrdə sırf 
azərbaycanlılardan ibarət milli partiyalar da fəaliyyətdə idi. 
Cənubi azərbaycanlılar tərəfindən yaradılmış siyasi təşkilatların 
bir hissəsinin proqramında milli hüquqlar aparıcı xətt təşkil etsə 
də, əksər solçu, demokratik və digər müxalif qurumlar inqilabdan 
sonra siyasi hakimiyyət, siyasi sistemin və rejimin mahiyyəti və 
xarakterinin müəyyən olunması uğrunda mübarizə aparır, milli 
hüquqlardan, o cümlədən, ana dili məsələsindən köməkçi vasitə 
kimi istifadə edirdilər. 
İnqilabdan dərhal sonra xaricdə fəaliyyət göstərən sol yönüm-
lü Azərbaycan Demokrat Partiyasının (ADP) Cənubi Azərbay-
canın mühüm şəhərlərində yerli təşkilatları fəaliyyət göstərməyə 
başladı. ADP 1979-cu ilin aprelində elan etdiyi bəyannaməsində 
öz məqsəd və istəklərini belə ifadə edirdi: “Bu respublika o zaman 
əzəmətli və inkişaf etmiş ola bilər ki, İranın bütün insanları ictimai 
və siyasi həyatda azad və müstəqil surətdə iştirak etsinlər. Əgər 
bütün insanların milli adət-ənənələri, dil və mədəniyyətləri rəsmən 
İran İslam inqilabından sonra Cənubi azərbaycanlıların ana dili uğrunda mübarizəsi 
  73
tanınarsa, o zaman qarşılıqlı hörmət şəraitində yaşamaq mümkün 
olar. Ölkə daxilində muxtariyyətin verilməsi demokratik respub-
likada milli birliyin yaranması və ölkənin ərazi bütövlüyünün 
təmin edilməsi üçün lazımi şərtdir” [7]. 
Azərbaycan Azadixahlar Partiyası və “Azərbaycan partizanları 
təşkilatı” ümumi sosial-siyasi ideallar uğrunda mübarizə aparsalar 
da, Azərbaycan xalqının milli maraqlarının təmin edilməsini 
ümumi məqsədlərinin tərkib hissəsi elan edirdilər [63, s.24]. Sol 
qüvvələr bilavasitə ana dili məsələsinin həlli istiqamətində fəaliy-
yət göstərmir, onlar milli məsələnin yalnız sosialist dövləti qur-
duqdan sonra həll oluna biləcəyini qeyd edirdilər. Onların siyasi 
fəaliyyəti mahiyyət etibarı ilə həm də milli məsələnin həlli və 
onun tərkib hissəsi olan ana dili probleminin həlli uğrunda 
mübarizə idi. 
İranda olan bütün partiyalar ölkənin bütövlüyü məsələsində 
hakim rejimin siyasətini dəstəkləyirdilər. Hətta əvvəllər İrandakı 
xalqların haqlarını müdafiə etməyi öhdəsinə götürmüş Tudə (İran 
Xalq partiyası) partiyası da hesab edirdi ki, İran xalqları məsələsi 
İranın “böyük milli vəhdəti” çərçivəsində” həll edilə bilərdi [74]. 
Bu partiyanın xalqların hüquqlarına dair tələbləri dəstəkləməsi 
partiya fəallarının əksəriyyətinin etnik azlıqların nümayəndəsi 
olması ilə də bağlı idi [194, s.114]. 
Qeyd olunan dövrdə İran azərbaycanlılarının haqları uğrunda 
mübarizə aparan siyasi təşkilatlar arasında 1979-cu ilin fevralın 
25-də yaranmış İran Müsəlman Xalq Respublikası Partiyası 
(İMXRP) xüsusi fəallıq göstərirdi. Bu qurumun rəhbəri ölkənin ən 
nüfuzlu dini liderlərindən olan əslən azərbaycanlı Seyid Məhəm-
məd Kazim Şəriətmədari idi. Partiyanın Cənubi Azərbaycandakı 
təşkilatı olan Azərbaycan Müsəlman Xalq Mübarizləri Qrupu 
(“Goruhe mobarizane-xəlqe müsəlmane Azərbaycan”) liberal və 
demokratik dəyərləri əsas tuturdu. Şəriətmədari taktiki mübarizə 
Yeganə Əziz qızı Hacıyeva 
 74 
metodu olaraq liberal yolu seçmiş, ruhanilərin dövlət idarəçili-
yində, özəlliklə icraedici hakimiyyətdə iştirakının əleyhinə idi. 
İranın bütövlüyü onun üçün ən önəmli məsələ idi. Şəriətmədari 
“Liberasyon” qəzetinə verdiyi açıqlamada muxtariyyətin azərbay-
canlıların haqqı olduğunu söyləmiş və əyalət əncümənlərinin 
qurulmasını istədiyini bildirmişdi [216, s.251]. İMXRP rəhbərliyi 
qarşısına qoyduğu məqsədə dialoq, danışıqlar vasitəsilə çatmağın 
mümkün olduğuna inanırdı. İMXRP-nin Azərbaycan təşkilatı su-
veren İran dövləti daxilində Azərbaycan xalqının muxtar 
hüquqları uğrunda mübarizəni özünün başlıca vəzifəsi kimi göstə-
rir, eyni zamanda “İslam prinsiplərinə dayanaraq bir sosialist 
cəmiyyətinin əsaslarını qoymaq uğrunda mübarizə” əzmini bildi-
rirdi. Bu məqsədin həyata keçirilməsi ilə bağlı partiyanın Azər-
baycan təşkilatı ilə Qumdakı ruhani liderlərin baxışları arasında 
kəskin fərqlər var idi. MXRP Milli Məclisdən kənarda əyalət 
məclislərinin qurulmasını hakimiyyətin mərkəzləşməsinin qarşısı-
nın alacağını, eyni zamanda Əsas Qanunda elan olunduğu kimi, 
İranda insanlar arasında bərabərliyin təmin olunmasına kömək 
edəcəyini bildirirdi [194, s.113]. İnqilabçılıqdan uzaq olan 
Şəriətmədari azərbaycanlıların öz tələblərini təkamül yolu ilə əldə 
etmək əzmini rəsmi məlumatlarında dəfələrlə diqqətə çatdırmışdı 
[102]. Lakin partiyanın radikal taktika tərəfdarı olan Azərbaycan 
təşkilatı öz xalqının milli hüquqlarının təmin olunmasında daha 
kəskin mübarizə üsullarından istifadə edilməsini vacib sayırdı. 
Partiyanın mətbu orqanı farsca buraxılsa da, Azərbaycanın prob-
lemlərinə həsr olunurdu. Qeyd edək ki, partiya özünü bütün iran 
xalqlarının müdafiəçisi elan etsə də, Azərbaycan məsələsinə daha 
çox önəm verirdi. 
Xomeyninin Şəriətmədarini inqilabdan sonrakı proseslərdən 
kənarda saxlaması, Konstitusiyanın hazırlanması və qəbulunda 
fikir ayrılıqlarının ortaya çıxması iki dini lider arasında müna-
İran İslam inqilabından sonra Cənubi azərbaycanlıların ana dili uğrunda mübarizəsi 
  75
sibətlərin pozulmasına səbəb oldu. Xomeyni Konstitusiyanın din 
adamlarından ibarət xüsusi qurumda (Məclise Xobreqan) hazırlan-
ması və referendumda qəbulunu yeni rejimin sürətlə formalaşması 
üçün ən uyğun yol sayırdı və avqust ayında bu quruma seçkilər 
təyin etdi. Şəriətmədari isə Konstitusiya kimi mühüm bir sənədin 
xüsusi qurumda hazırlanmasının yanlış bir yol olduğunu bildirərək 
öz tərəfdarlarını Məclise-Xobreqana seçkiləri boykot etməyə 
çağırdı [74]. Ancaq partiyanın Azərbaycan təşkilatı həmin orqana 
seçilərək hazırlanacaq Konstitusiyanın məzmun və mahiyyətinə 
təsir göstərmək məqsədilə seçkilərə getdi, amma istədiklərinə nail 
ola bilmədi. 
Ölkədə olan demokratik ruhlu bütün siyasi partiya və təşkilat-
lar milli məsələnin yeganə həlli yolunu həqiqi federalizmdə 
görürdülər. 48 ictimai-siyasi təşkilatın və ziyalıların iştirakı ilə 
1979-cu ilin iyul ayında Tehranda təşkil olunmuş “İran əhalisinin 
Əsas qanundan istəkləri” adlı seminarda [180, 09.07.1979] və 25 
avqustda Mahabadda keçirilən konfransda xalqların İranın coğrafi 
hüdudları daxilində öz müqəddəratını təyin etmək haqqının 
tanınması kimi məsələlər müzakirə olunmuşdu. Yusif Əzizi 
Bənitorof xatirələrində yazırdı: “Müxtəlif etnik və siyasi qrupların 
təmsilçiləri burada iştirak etdilər. Məsələn, türklərdən Həmid 
Nitqi, Cavad Heyət, Rəhmətullah Müqəddəm Maraği, kürdlərdən 
Saleh Nikbəxt, ərəblərdən mən, türkmənlərdən Əbdülkərim 
Məftun və digərləri. Üzərində bəhs etdiyimiz konstitusiya Həsən 
Həbibinin təklif etdiyi konstitusiya idi... Ümumiyyətlə, kürd, ərəb, 
türk, türkmən təmsilçiləri bu seminarda İran xalqlarının muxtariy-
yəti haqqında təkliflər irəli sürdülər. Ancaq qeyri-fars xalqların 
muxtariyyət təklifləri Xobreqan Məclisində (Ekspertlər Şurası) 15, 
19, 48-ci maddələrlə məhdudlaşdırıldı” [235]. Belə ki, qeyri-fars 
xalqların nümayəndələrinin hazırladığı təklifdə İrandakı xalqların 
dillərinin məktəblərdə və universitetlərdə bütünlüklə tədris edil-
Yeganə Əziz qızı Hacıyeva 
 76 
məsi məsələsi əks olunmuşdu. Bütün səylərə baxmayaraq, 1979-
cu ilin dekabrında referendum yolu ilə qəbul edilmiş Konstitusiya 
ruhanilərin mütləq hakimiyyətini təsbit etmiş oldu. Konstitusiya 
layihəsinin yeni mətnindən milli əyalətlərin bəzi hüquqları ilə 
bağlı qeydlərin çıxarılması, həmçinin ibtidai məktəblərdə ana 
dilində təhsil hüququ əvəzinə 15-ci maddədə “yalnız fars dili və 
ədəbiyyatı ilə yanaşı milli dil və ədəbiyyatların öyrədilməsinə” 
icazə verilməsi kəskin etiraz doğurdu. 1979-cu il dekabrın 5-də 
İMXRP-nın Təbriz əhalisini konstitusiyaya etiraz etmək, bəzi 
fiziki və mənəvi hücumlara məruz qalmış Şəriətmədariyə dəstək 
bildirmək üçün mitinq və nümayişə çağırması üsyanın başlan-
masına təkan oldu. Konstitusiyanın 110-cu maddəsinə (bu maddə 
Xomeyniyə “vilayəte fəqih” ixtiyarı və bundan doğan qeyri-
məhdud, mütləq ali hakimiyyət hüquqları verirdi) etirazla 
başlanmış bu üsyan zamanı Təbrizdə dövlət idarələri, radio, 
televiziya stansiyaları, başqa kütləvi informasiya vasitələri, 
təyyarə meydanı ələ keçirilmiş [194, s.116], Cənubi Azərbaycan 
isə “Azərbaycan İslam Respublikası” elan edilmişdi. 
Təbriz üsyanında İMXRP-nin Azərbaycan təşkilatı ilə yanaşı 
solçu təşkilatlardan ADP-nin, fədailərin, mücahidlərin yerli təş-
kilatları da iştirak etmişdi. Bir neçə gün davam edən nümayişlər 
dalğası Təbrizdən kənara da yayılmışdı. Azərbaycanın bir çox 
şəhərlərində, o cümlədən Urmiyada əhalinin bir qrupunun Təbriz 
nümayişlərindən ilham alaraq yerli radio-televiziya qurumunu ələ 
keçirmək cəhdi uğursuz alınmışdı. Şahidlərin dediyinə görə, nü-
mayişlərdə çıxışlar Azərbaycan türkcəsində edilirdi və fars dilində 
çıxış etmək istəyən şəxslər məsxərəyə qoyulurdu [194, s.118]. 
Milli qüvvələrin milli maraqlar uğrunda açıq, siyasi vasitələrlə 
mübarizəsinə baxmayaraq, sözügedən məsələni həll etmək 
mümkün olmadı. Lakin mübarizənin tam nəticəsiz yekunlaşdığını 
da söyləmək düzgün olmazdı. Təbriz üsyanı zamanı hökumətin 
İran İslam inqilabından sonra Cənubi azərbaycanlıların ana dili uğrunda mübarizəsi 
  77
Şəriətmədari ilə rəftarı, türklərə qarşı mənfi münasibəti və Azər-
baycanın milli problemlərinin həllindən imtinası İran türklərinin 
yüz illər boyunca formalaşdırılmış iranlı kimliyinin zədələnmə-
sində müəyyən rol oynadı və milli özünüdərk prosesinin 
inkişafına da təsirsiz ötüşmədi.  
Şəriətmədari tələblərin yerinə yetirilməsi üçün şəxsi nüfuzun-
dan və milli hərəkatın gücündən istifadə etmədi. Bəzi müəlliflər 
Şəriətmədarinin demokratik ideyalara bağlılığını onun milli azlıq-
lardan olması ilə [194, s.123], milli məsələyə münasibətdə, eləcə 
də milli hərəkatın gedişində qətiyyətsiz mövqe tutmasını isə onun 
iranlı və müsəlman kimliyinə ifrat bağlılığı ilə izah edirlər. 
Konstitusiya uğrunda mübarizədə İran Müsəlman Xalq Respubli-
kası Partiyası radiodan yayımlanan bəyannaməsində azərbaycan-
lıların və kürdlərin hüquqlarına hörmətlə yanaşılmasını istəsə də, 
[203, s.30] “İranın dağılacağı” qorxusu Şəriətmədarini kürd 
hərəkatı ilə sıx birliyin yaranmasından uzaq saxladı [74]. Müxtəlif 
sosial-siyasi qüvvələr tərəfindən dəstəklənən iki dini başçı - 
Xomeyni ilə Şəriətmədari arasındakı ziddiyyətlər Şəritəmədari 
tərəfdarlarının məğlubiyyəti ilə nəticələndi. Hakim İslam Respub-
lika Partiyasının yerli təşkilatları geniş fəaliyyət meydanı əldə 
etdi. 1980-ci ilin yanvarında prezident seçkiləri keçirildi. Mart-
may aylarında parlament seçildi, avqust-sentyabrda isə yeni, daimi 
hökumət işə başladı. 
1981-ci ilin əvvəllərində Təbrizdə yaranıb fəaliyyətə başlayan 
Gənc Şair və Yazıçılar Cəmiyyəti qarşısına Azərbaycan ədəbiy-
yatını xalqın mənafeyi mövqeyindən inkişaf etdirmək məqsədini 
qoymuşdu. Qurumun mətbu orqanı “Gənclik” idi.  
1980-ci illərin əvvəllərindən etibarən Xomeyninin siyasi ba-
xışlarına zidd olan çevrələrə qarşı repressiyalara başlandı. Fəal-
ların bir qismi həbs olundu, bəziləri məhv edildi, qalan hissə isə 
mühacirətə getmək məcburiyyətində qaldı. Lakin bəzi qurumlar, 
Yeganə Əziz qızı Hacıyeva 
 78 
məsələn, Xalq Mücahidləri Təşkilatı, İran Müsəlman Xalq 
Respublikası Partiyası və İran Xalqının Fədai Çerikləri Təşkilatı 
ilə yanaşı onların Azərbaycan bölmələri də öz fəaliyyətlərini 
1983-cü ilin əvvəllərinə qədər gizli şəkildə də olsa davam etdir-
dilər. Yeni rejimin ABŞ-a qarşı münasibəti (neft sektorundakı 40 
faiz payının geri alınması, ABŞ-ın İranda əsas sosial dayağı olan 
bütün şirkətlərin milliləşdirilməsi, səfirliyinin ləğv olunması və s.) 
sol qüvvələrin rəğbətini qazansa da, digər tərəfdən SSRİ-yə “sizə 
bağlı sol partiyaları bir təzyiq vasitəsi kimi istifadə etməyə ehtiyac 
yoxdur, onsuz da biz varıq” mesajını verirdi. Tezliklə gizli 
fəaliyyət göstərən təşkilatlara “mədəni inqilab” adı altında 
müxtəlif siyasi damğalar vurmaqla onlara qarşı aparılan təqiblər 
daha da genişləndirildi. Bunu sübut edən faktlar o dövrdə İranda 
nəşr edilən rəsmi və qeyri-rəsmi qəzetlərdəki yazılarda əks olun-
muşdu. Məsələn, “Keyhan” qəzeti yazırdı: “...Təbriz, Ərdəbil, 
Sərab və Urmiya şəhərlərində son günlərdə əks-inqilab dəstələ-
rinin onlarla silah anbarı aşkar edilmiş və hazırda mühakimə və 
edam gözləyən yüzlərlə üzvü həbs olunmuşdur. Bunlardan təkcə 
Təbrizdə 50 nəfər xalq fədailəri, 60 nəfər peykar, 20 nəfər kargər, 
15 nəfər müsəlman xalq, 10 nəfər kommunistlərdən və 50 nəfər 
Kürdüstan Partiyasından olan şəxslər həbs edilmişdir” [208, 
24.08.1980]. Mədəni təşkilatlar da 1983-cü ilin əvvəllərinə kimi 
azad nəşr imkanlarından məhrum edilmiş və müxtəlif təqiblərə 
məruz qalmışdılar. 
Bu dövrün ən xarakterik xüsusiyyəti siyasi motivin aparıcı və 
daha qabarıq olması, passionar qüvvələrin çoxluğudur. Qeyd 
olunan dövrdə fəaliyyət göstərən, sosial tərkibinə görə bütün 
təbəqələri əhatə edən siyasi və mədəni təşkilatların əksəriyyəti 
əsasən muxtariyyət və ana dili ilə bağlı hüquqların təmin olunması 
tələbi ilə çıxış edirdi. Lakin onlar güclü sosial bazaya və vahid, 
təkmil siyasi proqrama malik deyildilər. Siyasi və mədəni təşkilat-
İran İslam inqilabından sonra Cənubi azərbaycanlıların ana dili uğrunda mübarizəsi 
  79
lar arasında əlaqələr zəif idi. Bu faktorlar milli haqlar, o cümlədən 
ana dilindən istifadə hüquqları ilə bağlı mübarizədə real nəticələ-
rin əldə olunmasını mümkünsüz edirdi.  
İran və Azərbaycan tarixşünaslığında bu mübarizənin belə bir 
sonluqla bitməsi azərbaycanlıların etnik-kimlik istəklərinin təmin 
olunması məsələsinin minimal səviyyədə, ümumi şəkildə qoyul-
ması və Şəriətmədarinin milli azlıqlara aid olması [213, s.337-338] 
ilə, həmçinin yeni siyasi rejimin sabitləşməsi ərəfəsində “Azər-
baycan əncüməni”nin geniş sosial bazasının, İMXRP-nın isə milli 
ideologiyası və proqramının olmaması ilə izah edirlər [63, s.24]. 
Beləliklə, 60-70-ci illərdə ana dili məsələsinə maraq obyektiv 
olaraq genişlənsə də, inqilab zamanı milyonlarla azərbaycanlını 
arxasınca apara biləcək vahid güclü, dini və ya dünyəvi siyasi 
təşkilat ortaya çıxmadı. 
 Siyasi, ictimai, mədəni sferada fəal qüvvələrin vahid cəbhədə 
çıxış etməmələri, strateji və taktiki məsələlərdə fərqli baxışlara 
malik olmalarının nəticəsi idi ki, inqilabın başlanğıcında milli 
kimliyin tanınması və tanıtdırılmasında başlıca amil olan ana dili 
məsələsi siyasi fəaliyyət obyektinə çevrilə bilmədi. İnqilabın 
gedişində xüsusi milli şüarlar irəli sürülmədi.  
Qeyd edilən dövrdə cənubi azərbaycanlıların müxtəlif ideoloji 
spektrlarda təmsil olunan fəallarının sözügedən məqsədlər uğrun-
da göstərdikləri siyasi, mədəni fəaliyyəti onların milli məsələyə 
münasibətini əks etdirməklə milli şüur səviyyəsini göstərdi. 
Həmin dövrdə cənubi azərbaycanlıların mübarizəsinin tam 
nəticəsiz qaldığını iddia etmək düzgün olmaz. İİR-in Əsas 
Qanununda milli və etnik azlıqların bəzi milli hüquqlarının məh-
dud şəkildə də olsa, təsbit edilməsi ölkədə yaşayan qeyri-fars 
xalqlarının, o cümlədən Cənubi Azərbaycan türklərinin mübari-
zəsinin nəticəsi idi.  
Yeganə Əziz qızı Hacıyeva 
 80 
İnqilab zamanı Pəhləvi rejiminin neçə on illər boyu yürütdüyü 
assimilyasiya və milli dillərin əridilməsinə yönəlmiş siyasətinin 
səmərəsizliyi meydana çıxdı. Bu ilk növbədə Cənubi Azərbaycan 
türklərinin bütün təzyiq və repressiyalara baxmayaraq ana dillərini 
qoruyub saxlamalarında və milli tarixlərini yaddaşlarda yaşatma-
larında özünü göstərdi. İnqilabın ilk günlərində cənubi azərbay-
canlı fəallar tərəfindən atılmış addımlar (1977-ci ildə dekabrın 12-
nin (21 Azərin ildönümü) nümayiş üçün vaxt seçilməsi, 1978-ci 
ilin yanvarın ortasında şahın ölkəni tərk etdiyi günün səhəri 
“Ulduz” mətbu orqanının Azərbaycan türkcəsində nəşrə başlaması 
və s.) qeyd etdiklərimizi təsdiqləyir.  
 
2.1.2 Əsas qanun və milli ayrı-seçkilik 
 
Yuxarıda qeyd etdiyimiz kimi, İran İslam Respublikası kons-
titusiyasında milli və etnik azlıqların milli hüquqları qismən də 
olsa təsbit olunub.  
Əsas Qanunun “Millətin hüququ” adlı üçüncü fəslinə daxil 
olan 19, 20, 23, 27, 34, 48-ci və b. maddələrində, şuralar haqqında 
yeddinci fəslin 100 və 103-cü maddələrində İrandakı xalqların 
hüquqları təsbit olunub. Tədqiqat konkret ana dili məsələsi ilə 
bağlı olduğundan yalnız araşdırılan mövzuya aid bəzi maddələrə 
qısaca nəzər salınacaq. 
Əsas Qanunun 15-ci maddəsində deyilir: “İran xalqının rəsmi 
müştərək dili və xətti farsdır. Sənədlər, məktublaşmalar, rəsmi 
mətnlər və dərs kitabları bu dil və xətlə olmalıdır. Lakin yerli və 
etnik dillərin fars dili ilə yanaşı işlənməsi mətbuat, kütləvi 
informasiya vasitələri və milli ədəbiyyatın məktəblərdə tədrisində 
azaddır” [48, s.29]. Göründüyü kimi, bu sənəddə İranın çoxmil-
lətli, çoxdilli bir ölkə olması etiraf olunmuş, milli ədəbiyyatın təd-
risi, milli dillərin kütləvi informasiya vasitələrində işlədilməsi 
İran İslam inqilabından sonra Cənubi azərbaycanlıların ana dili uğrunda mübarizəsi 
  81
hüququ qeyd edilmişdir. 15-ci maddə İrandakı xalqlardan yalnız 
farsların dilinə dövlət dili statusu vermiş və fars dilini xüsusi 
imtiyazla təmin etmiş oldu. Ancaq qeyd olunmalıdır ki, bu maddə 
İİR konstitusiyasının 19 və 20-ci maddələrinin ruhuna, 
mahiyyətinə ziddir. Eyni zamanda, əhalisinin yarıdan çoxu fərqli 
xalqlardan formalaşmış bir ölkənin birdən çox rəsmi dilinin 
olması vacibliyi müasir beynəlxalq hüquq tərəfindən də 
tənzimlənir [228, 229, 230, 231, 232, 233, 234]. 19-cu maddə 
(“İran xalqı hansı etnik qrup və qəbilədən olmasından asılı 
olmayaraq bərabər hüquqa malikdir, rəng, irq, dil və bu kimi 
amillər kimsəyə üstünlük vermir”) [48, s.31] ölkədəki xalqlara 
bütün cəhətlərdən bərabərlik vəd edir, heç bir xalqa ayrıca imtiyaz 
vermir. Əslində çoxmillətli bir dövlətin konstitusiyasında əhalinin 
50 faizdən bir qədər az hissəsini təşkil edən xalqın dilinin rəsmi 
dil olaraq tanınması həmin ölkədə yaşayan digər xalqlara qarşı 
assimilyasiya və ayrı-seçkilik siyasətinin qanuni əsasını hazırlayır. 
Qeyd edək ki, hazırda polietnik struktura malik olan İran 
əhalisinin 1/3-dən çoxunu Azərbaycan türkləri təşkil edir. İranda 
rəsmi statistik məlumatlarla tanışlıq göstərir ki, bu ölkədə uzun 
illər siyahıyaalmada etnik (milli) mənsubiyyət əks 
olunmadığından milli və etnik azlıqların sayını dəqiqləşdirmək 
mümkün olmasa da həmin sayı müxtəlif üsullarla təxmini 
müəyyən etmək olur. Son illərdə İran İslam Respublikasının rəsmi 
statistik məlumatlarında İran əhalisinin ¼-nin azərbaycanlılar 
olduğunu, amerikalı tədqiqatçı Leon T. Nadar isə İranda 20 
milyondan çox azərbaycan türkünün yaşadığını, A.Vhitley isə bu 
ölkə əhalisinin ən az 40 faizinin türklərdən ibarət olduğunu qeyd 
edir [133, s.87]. Fransa sosioloqu Marie Ladier İranda 
demoqrafiya üzrə apardığı tədqiqatların nəticələri haqda 1992-ci 
ildə Ankarada keçirilən beynəlxalq simpoziumda etdiyi məruzədə 
ölkədə yaşayan milli və etnik azlıqların sayı barədə məlumat əldə 
Yeganə Əziz qızı Hacıyeva 
 82 
olumasının mümkünsüzlüyünü etiraf edir. O, regionlar üzrə 15-49 
yaşlarında qadınların savadlılıq dərəcəsini və orta hesabla neçə 
uşaq dünyaya gətirdiklərini hesablamışdır. Xanım Ladier yazır ki, 
1986-cı ildə keçirilmiş siyahıyaalma zamanı əhaliyə paylanmış 
vərəqələrdə qoyulan suallar savadlılıq dərəcəsini öyrənməyə 
kömək etməklə yanaşı, qeyri-fars qadınların təxmini sayını 
bilməyə də imkan verir. O, azərbaycanlıların sayının 35 faizdən 
çox olduğunu qeyd edir [100; s.65]. BMT-nin etnik azlıqlara dair 
1997-ci il hesabatında İranın ümumi əhalisinin 37,3 faizinin 
azərbaycanlılardan ibarət olduğu göstərilir. Bu qurumun 2002-ci il 
hesabatında azərbaycanlıların 30 milyondan çox olduğu qeyd 
edilir [104, 16.08.1997]. 2002-ci ildə İranın əhalisi 66,4 milyon 
idi və azərbaycanlılar əhalinin təxminən 45,11 faizini təşkil edirdi 
[226]. Beynəlxalq Dilçilik Mərkəzinin nəşri olan “Etnologiya”nın 
2005-ci il nəşrində isə azərbaycanlıların sayı 23,5 milyon, 
farsların sayı isə 22 milyon kimi verilmişdir [56, s.67]. 2012-ci il 
yanvarın 18-də İranın xarici işlər naziri Əli Əkbər Salehi 
Türkiyəyə səfəri zamanı öz ölkəsində əhalinin 40 faizinin türkdilli 
olduğunu qeyd etmişdir [241]. Yuxarıda adları çəkilən mötəbər 
beynəlxalq qurumların və tədqiqatçıların təqdim etdiyi rəqəmlərə 
istinadən qeyd etmək olar ki, İİR-in rəsmi statistikasını şübhə 
altına almağa və mötəbər qurum olan Millətlər Təşkilatının 
hesabatını qəbul etməyə əsas var. Heç şübhəsiz ki, statistikanın 
saxtalaşdırılması milli azlıqların siyasi, iqtisadi, mədəni hüquq-
larının təmin olunması məsələsi ilə birbaşa bağlıdır. 
Göründüyü kimi, Əsas Qanunda İranın çoxdilli dövlət olması 
rəsmən təsbit edilir və bu tanınma milli məsələnin həlli uğrunda 
aparılan mübarizədə müəyyən müvəffəqiyyət sayılmalıdır. Çünki 
Əsas Qanun digər dilləri inkar edən keçmiş siyasət və ideolo-
giyaya qarşı çıxır və əslində “Vahid millət” konsepsiyasının əsas 
xəttinə ziddir. İİR konstitusiyasına sözügedən müddəaların 
İran İslam inqilabından sonra Cənubi azərbaycanlıların ana dili uğrunda mübarizəsi 
  83
salınması əsasən inqilabda iştirak etmiş milli və etnik azlıqların 
təmsilçiləri tərəfindən aparılan müzakirələrin, onların irəli 
sürdüyü tələblərin reallaşması uğrunda mübarizənin nəticəsi idi. 
Həmin tələblərin çox az bir qismi reallaşsa da, bunu İrandakı 
xalqların, o cümlədən türklərin milli haqlar uğrunda apardıqları 
mübarizənin bir mərhələsi kimi qiymətləndirmək olar.  
İran İslam inqilabının nəticələrinə ümid bəsləyən Cənubi 
Azərbaycan türkləri vəd edildiyi kimi milli hüquqların və insan 
haqlarının təmin ediləcəyini, milli-etnik dil, ədəbiyyat və mədə-
niyyətlərinin dirçəlməsi üçün şərait yaradılacağını gözləyirdilər. 
Qeyd etdiyimiz kimi, 1979-cu ilin dekabrında qəbul edilmiş İİR 
konstitusiyasının 15-ci və 19-cu maddələri bu istəklərə müəyyən 
dərəcədə cavab verirdi [48]. Lakin yeni rejimin panfarsist 
dairələrinin təkidi ilə bu məhdud hüquqların reallaşdırılması təmin 
edilmədi. Dövlət etnik dillərin KİV-də işlənməsinə mane olmadısa 
da, ana dilində milli ədəbiyyatın tədrisini də təşkil etmədi. Səbəbi 
isə İranda yaşayan Azərbaycan türkləri şiə məzhəbli müsəlman 
olduqlarından onların rejim tərəfindən farslarla eyni ümmətin 
təmsilçiləri hesab olunaraq ayrıca xalq kimi nəzərə alınmaması, 
yuxarıda qeyd olunan maddələrin tələblərinin qeyri-müsəlman, 
qeyri-şiə xalqların aid edilməsi ilə əsaslandırılır.  
Dövlətin qeyri-farslara qarşı yürütdüyü ayrı-seçkilik siyasə-
tinin əsasını digər dillərin assimilyasiyası təşkil edir. İslam haki-
miyyəti fars dilinin ictimai, iqtisadi, siyasi, mədəni strukturlarda 
hakim və imtiyazlı mövqeyini təmin edir, farsdilli regionların 
iqtisadi, mədəni və sosial inkişafına xüsusi diqqət yetirirdi. 
Dövlətin rəsmi dili olan farscanın nüfuz dairəsinin genişləndiril-
məsi və cəmiyyətdəki mövqeyinin möhkəmləndirilməsi, İranın 
bütün xalqları tərəfindən mənimsənilməsi üçün lazımi siyasi və 
iqtisadi vasitələrdən istifadə edilirdi. Fars dili İran milli kimliyinin 
əsasını təşkil edir və bu siyasəti ölkədə geniş miqyasda tətbiq edən 
Yeganə Əziz qızı Hacıyeva 
 84 
“Fars Dili Qurumu” yaradılıb [130, s.58]. Paniranizmin banilərin-
dən olan Mahmud Əfşar – Yəzdinin “vəqf” adı ilə bağışladığı 
əmlakının hesabına təşkil olunmuş bu xüsusi fondun məqsədi 
onun nizamnaməsində göstərildiyi kimi “İranda fars dilinin 
yayılması və milli birliyin möhkəmləndirilməsindən ibarətdir” 
[73, s.206]. Pəhləvilər dövründə İranın bütövlüyünü qorumaq 
üçün əsas vasitə kimi fars dilinin təhsil sistemində tətbiqi siyasəti 
inqilabdan sonra da geniş formada davam etdirildi. Ayətulla 
Xomeyninin 1979-cu il dekabrın 29-da savadsızlıqla mübarizə et-
mək üçün ümumi səfərbərlik haqqında fərmanına əsasən, 
“Sazeman-e conbeş-e səvadamuzi” (savadlanma hərəkatı təşkilatı) 
yaradıldı [30, s.177]. Dövlət yerli dillərə yalnız farscanın yanında 
işlədilməsi şərtilə məhdud hüquqlar versə də, reallıqda qeyri-fars 
xalqlara milli ədəbiyyatın belə məktəblərdə ana dilində tədrisini 
həyata keçirmədi. Əvəzində fars şovinizminin islamın geniş 
yayılması adı altında reallaşdırılmasına başlanıldı. 1984-cü ildə 
ayətulla Xomeyninin rəhbərliyi və səyi ilə “təhsilin islamlaşdırıl-
ması” haqqında konsepsiya qəbul edildi [30,s.176]. Bu siyasət ali 
məktəblərdə “Cehad-e daneşqahi” (Universitet cihadı), orta təhsil 
müəssisələrində isə “Əncomənha-ye eslami” (İslam cəmiyyətləri) 
tərəfindən həyata keçirilirdi. Ali və orta təhsil sahəsində mövcud 
olan bütün dərsliklərin məzmunu formaca dəyişdirilsə də, 
məzmunca fars millətçiliyinə xidmət edirdi. Yalnız Xatəminin 
prezidentliyi dövründə (1997-2005-ci illər) qeyri-fars xalqların 
milli ədəbiyyatlarının məktəbdə ana dilində tədris olunması 
məsələsi rəsmi formada gündəmə gətirilsə də, bu sahədə konkret 
bir addımlar atılmadı [188]. Mühafizəkarların təpkiləri nəticəsində 
qeyri-farsların hüquqlarının təmin edilməsi məsələsi öz həllini 
tapmadı [192]. Konkordia Universitetinin professoru Marat 
Grebennikov İran İslam inqilabından sonra da Azərbaycan türkcə-
sinin məscid və televiziyalarda işləndiyini, bu dildə çıxan KİV-
İran İslam inqilabından sonra Cənubi azərbaycanlıların ana dili uğrunda mübarizəsi 
  85
lərin mövcudluğunu yazır. Lakin müəllif azərbaycanlıların ana 
dilində təhsil hüquqlarından məhrum olduğunu da vurğulayır və 
İran hakimiyyətinin azərbaycanlıların bu tələblərindən ehtiyatlan-
dığını da bildirir [160]. 
Qeyri-farsların şəhərlərə axını və onlar üçün pulsuz fars dilli 
məktəblərin açılması bu xalqların dillərinin aşınması prosesini 
daha da sürətləndirmişdi. Bu siyasət əhalinin sosial və mədəni 
səviyyəsini yüksəltməklə yanaşı, eyni zamanda İran xalqlarının 
mədəni birliyini möhkəmləndirmək məqsədi güdürdü. Farscanın 
belə dinc vasitələrlə yayılması və nüfuz dairəsinin genişləndiril-
məsi hələ Pəhləvilərin hakimiyyəti dövründə hazırlanmış planların 
ən önəmli hissəsini təşkil edirdi və islam rejimində də davam 
etdirildi. 1956-cı ildə qeyri-farsların yalnız 15 faizi təhsilli idisə, 
1991-ci ildə bu rəqəm 74 faizə, 1996-cı ildə 80 faizə qədər 
yüksəlmişdir. Savadlılıq dərəcəsini təyin etmək üçün dörd əsas 
dilin danışıldığı beş bölgədə 1986-1991-ci illər üzrə İranda 
aparılan siyahıyaalmanın nəticələrinə əsasən, Qərbi Azərbaycanda 
bu rəqəmin 47 faizdən 62 faizə, Şərqi Azərbaycanda isə 52 
faizdən 69-a yüksəldiyini görmək olar [122, s.175]. 1996-1997-ci 
tədris ilinin məlumatına görə isə Cənubi Azərbaycanın orta 
məktəblərində təhsil alanların sayı 1976-cı ilə nisbətən 34,7 faiz 
artmışdı. Fars dilinin məktəblərdə yeganə tədris dili olması bu 
dilin daha sürətlə yayılmasında əhəmiyyətli rol oynadı. 
Dillərin əridilməsi üçün istifadə olunan vasitələrdən biri 
dillərin etno-demoqrafik durumunu təyin etmək üçün aparılan si-
yahıyaalmalarda edilən təhriflərdir. Məsələn, 1993-cü ildə 
aparılan siyahıyalmada fars dilindən başqa cəmi səkkiz dil üzrə 
sayılma həyata keçirilmişdi. Sayı digər etnik qruplara nisbətdə çox 
az olan və diqqətdən kənarda qalan milli azlıqların dilləri fars 
dilində danışanların tərkibinə daxil edilərək hesablanmışdı. Qeyd 
olunan statistikaya diqqət yetirsək, Azərbaycan dilində danışan-
Yeganə Əziz qızı Hacıyeva 
 86 
ların sayı barədə qeyri-dəqiq olsa da təsəvvür yaranar. Belə ki, bu 
siyahıyaalmanın nəticələrinə görə, Azərbaycan türkcəsinin 
işlənmə dərəcəsi ölkə üzrə 27 faiz qeyd edilir. Bu isə statistikaya 
görə, farscadan sonra ən çox danışılan dildir [122, s.103]. 
Təbrizdə nəşr olunan “Foruğe Azadi” mətbu orqanı Tehranda 
çıxan “Həmşəhri” qəzetinə istinadən Tehran əhalisinin 3\5-nün, 
İranın isə 3\7-nün türkdilli olduğunu qeyd edir [241]. 
Azərbaycan türkcəsinin rəsmi dairələrdə, təhsil sistemində 
istifadə olunmasına qadağaların qoyulması məişətə də sirayət edir, 
bu dilin istifadə dairəsinin təbii şəkildə məhdudlaşmasına səbəb 
olurdu. 2005-ci ildə Azad İslam Universiteti (Danişqahe-Azade-
İslame) və İctimai Elmlər İnstitutunun (Danişkedeye Ulume 
İctimai) birlikdə təşkil etdiyi sorğunun nəticələri maraqlıdır. “Hə-
yat yoldaşınızla hansı dildə danışırsız?” sualına azərbaycanlıların 
53 faizi “Türkcə danışıram”, 41 faizi "farsca danışıram” deyə 
cavab vermişdir. “Gün ərzində uşaqlarınızla hansı dildə 
danışırsız?” sualını azərbaycanlıların 19 faizi “yalnız türkcə 
danışıram”, 65 faizi “farsca danışıram” deyə cavablandırmışlar. 
“Uşaqlarınız sizinlə hansı dildə danışır?” sualına azərbaycanlıların 
13,5 faizi türkcə, 59,5 faizi farsca deyə cavab vermişdilər [126, 
s.155]. İranda yaşayan türklərin öz övladları ilə ünsiyyətdə daha 
çox fars dilinə üstünlük verməsi qeyd etdiyimiz kimi, orta təhsilin 
farsca olması ilə əlaqədar idi. Azərbaycan türkcəsinin uzun 
əsrlərdən bəri təhsil sisteminə yol tapa bilməməsi və rəsmi dövlət 
dili statusu almaması belə mühüm və həssas problemlərin 
yaranmasına gətib çıxarırdı. Etno-demoqrafik nəzəriyyəyə görə, 
danışıq dilinin dəyişməsi müxtəlif miqrasiyaların və bəzi hallarda 
əhatəsinə daxil olduğu xalqın dilini prestij hesab etməsinin 
nəticəsi olaraq meydana çıxır [144, s.56]. Məsələn, Tehranda 
yaşayan Azərbaycan türkünün fars dilində danışması anlaşılandır 
(müşahidələrimizə görə İranda da fars dilini bəzi hallarda prestij 
İran İslam inqilabından sonra Cənubi azərbaycanlıların ana dili uğrunda mübarizəsi 
  87
hesab etdiklərindən daha çox ondan istifadə etməyə can atırlar, 
eynən Azərbaycan Respublikasında rus dilindən istifadə edildiyi 
kimi). Lakin ABŞ-dakı cənubi azərbaycanlılar arasında əsas 
ünsiyyət dili kimi farscanın qalması maraq doğurur [34, s.101]. 
Bunula belə, ünsiyyət dilinin dəyişməsi iddiasını bütün cənubi 
azərbaycanlılar barədə irəli sürmək düzgün olmazdı. İranda 
türklərin kompakt yaşadığı bölgələrdə Azərbaycan türkcəsinin 
ünsiyyət, şifahi xalq yaradıcılığı vasitəsi kimi öz hakim rolunu 
saxlamasını dərin tədqiqat aparmadan, səthi müşahidələrlə belə 
qeydə almaq mümkündür. Ünsiyyətdə fars dilinə üstünlük 
verənlər İran türklərinin yalnız müəyyən bir qrupunu əhatə edir. 
Etno-demoqrafik məsələləri araşdıran mütəxəssislərin “...bir qrup 
insanın başqa bir etnosun dilinə keçməsi, heç də həmişə etnik 
assimilyasiyaya aparıb çıxarmır” [144, s.55] kimi fikirlərinin 
nümunəsi olaraq Tehranda, digər fars bölgələrində, eyni zamanda 
ABŞ və bir çox Qərb ölkələrində yaşayan İran azərbaycanlılarının 
milli haqlar uğrunda mübarizədə daha aktiv fəaliyyətini qeyd edə 
bilərik. 
Azərbaycan dilinin bugünkü vəziyyətini keçmişlə müqayisə 
etsək, görərik ki, hazırda Qacarlar dövründə olduğu kimi, bu dilin 
funksional sahəsi şifahi və məişət dili çərçivəsi ilə məhdudlaşdı-
rılıb. Fərq ondan ibarətdir ki, Qacarlar dövründə bu, təbii yolla baş 
vermiş və işlənmə arealı da çox böyük idi, hazırda isə hakim 
rejimin müəyyən etdiyi siyasət nəticəsində reallaşdırılır, danışıq 
dili kimi istifadə arealı da tədricən daralır (xüsusən ən son nəsil 
olan azyaşlı uşaqlar arasında). Baxmayaraq ki, hüquqi sistem et-
nik dillərin funksional dairəsini məhdud olsa da genişləndirmişdi. 
İranda qeyri-fars dillərinin assimilyasiya siyasətinin son 
vasitələrindən biri kimi İran Dövlət Radio-Televiziya Qurumunun 
yerli televiziya və radio proqramlarında milli dillərdə hazırlanan 
verilişlərdə danışıq mətnlərinin ən az 75 faizinin farsca kəlmə-
Yeganə Əziz qızı Hacıyeva 
 88 
lərdən ibarət olması haqqında təlimatını göstərmək olar [133, 
s.225]. Səda və Sima (dövlət radio-televiziyası) şirkətinin Şərqi 
Azərbaycan əyaləti üzrə baş müdiri Qulaməli Fəthabadinin 
tabeliyindəki xəbərlər mərkəzinə yazdığı 16 fevral 1994-cü il 
tarixli məktubunda göstərir ki, xəbər proqramının aparıcıları “yerli 
dildən fərqlənən” dildə proqram hazırlayırlar. Bunun qarşısının 
alınmasını tələb edən baş müdir məktubunda nümunələr 
göstərərək yazır: “İranın Ümid timi” yerinə “time Omide İran” de-
yilməli idi; “mübariz ruhaniyyət cameəsi” yerinə “camee ruhaniy-
yəte mobarez”; “qostəreş və nousaziye sənayeye iran sazemanı” 
yerinə “sazemane qostəreş və nousaziye sənayeye İran”; 
“negəhdari və təmirat vahedi” yerinə “Vahede təmirat və 
negəhdari”; “ostanın bazərqani edareye kolli” yerinə “edareye 
kolle bazərqniye ostan”; “başçılığı” yerinə “rəhbəriyyəti”; “baş-
lanmaq” yerinə “eftetah”; “daşdöyənlər” yerinə “səngkubilər”; 
“daşkəsənlər” yerinə “səngborilər” və s. işlədilməlidir. Təlimatın 
sonunda qeyd edilir ki, xüsusi isimlər tərcümə edilməməlidir, 
idarələrin adı tərcümə edilə bilməz; xalqın adət etdiyi sözlər və 
ibarələr tərcümə edilməməlidir; yeni sözlər əsla ixtira edilmə-
məlidir; tərcüməçilər mətni danışdıqları dilə çevirməlidirlər [74]. 
Göründüyü kimi, açıq-aşkar Azərbaycan dilinin leksik-qrammatik 
cəhətdən assimilyasiyası aparılır. Bu, fərdlərin assimilyasiya 
olunmasından daha təhlükəlidir. Radio-televiziyalarda Azərbay-
can türkcəsində olan verilişlərin dili əsasən, 70 faiz fars söz və 
ifadələri ilə “zənginləşdirilmiş”dir. Hətta İran cəmiyyətinin ən 
mühafizəkar sosial qrupu sayılan ruhanilərin ali təbəqəsindən olan 
Təbrizin müvəqqəti imam-cüməsi ayətullah Meşkini “Səda və 
Sima” şirkətinin belə tipli verilişlər yaymasını pisləyərək qeyd 
edirdi: “Bu təşkilat elə məhəlli proqramlar icra edir ki, başdan-
başa farsidir və bir nəfər savadsız türk ondan bir şey bilməz, nə 
İran İslam inqilabından sonra Cənubi azərbaycanlıların ana dili uğrunda mübarizəsi 
  89
üçün belə bərnamələr gərək icra olsun ki, xəlq ondan bir şey dərk 
edə bilməsinlər?” [108, №9 (32), azər 1360, s.10].  
Azərbaycan türkcəsində olan mətbu vasitələrinin nəşrinə çox 
məhdud şəkildə, rejimin müvafiq idarələrinin nəzarəti altında 
icazə verilib. Milli hüquqların tanınması mövzusuna toxunan 
dövri nəşrlər dərhal bağlanır. Qəzetlərdən “Fəcri Azərbaycan”, 
“Məhdi Azadi”, “Omide Zəncan” və s. qəzetlərin bir-iki səhifəsi 
türk dilindədir. Türk dilində də bir qayda olaraq ədəbi-bədii mate-
riallar dərc olunurdu. Elə anlaşılır ki, türk dili yalnız bayatı və tap-
maca dilidir, bu dildə ciddi bir elmi-nəzəri məqalə yazmaq olmaz, 
onun imkanları məhduddur” [95, s.20]. Əslində İrandakı ictimai-
siyasi mühit Azərbaycan dilinin işlənmə funksiyasının yalnız bu 
istiqamətdə olmasını “təmin” edə bilmişdi. Çünki təhsil fars 
dilində olduğundan təbii idi ki, bəzi istisnalar xaricində Azərbay-
can türkcəsində hansısa bir elmi, siyasi məqalə yazmaq mümkün 
deyildi. Bədii-ədəbi materiallara gəldikdə isə qeyd olunmalıdır ki, 
bu mövzu İrandakı yasaqlara baxmayaraq, həmişə işlənmiş və dili 
qoruyan bir mexanizm olmuşdur. Bu səbəbdəndir ki, Cənubi 
Azərbaycanda azərbaycandilli ədəbiyyat da inkişaf etmişdi.  
Əsası Rza Şah Pəhləvi dövründə qoyulan inzibati ərazi 
vahidlərinin yenidən formalaşdırılması siyasəti İİR-də də davam 
etdirilirdi. XX əsrin 80-ci illərinin ortalarından Azərbaycan, 
azərbaycançılıq anlayışına qarşı başlayan kampaniyanın miqyası-
nın genişlənməsi İran Azərbaycanına bağlı inzibati ərazi vahidləri 
ilə əlaqədar dəyişikliklərdə də özünü göstərdi. İslam inqilabına 
qədər ölkə ərazisi on dörd əyalətə bölündüyü halda, sonradan 
onların sayı artırılaraq əvvəl 28-ə, bir qədər sonra isə 30-a çatdı-
rılıb. Həmin illərdən başlayan “Azərbaycan” adının coğrafi 
anlayış kimi aradan götürülməsi, Cənubi Azərbaycanın rəsmi 
coğrafi hüdudlarının daraldılması siyasəti davam etdirilir. 90-cı 
illərin əvvəllərindən Ərdəbilin və ətraf mahalların əhalisinin 
Yeganə Əziz qızı Hacıyeva 
 90 
Təbrizdən iqtisadi “asılılığının” aradan qaldırılması üçün “Şərqi 
Azərbaycan” ostanı adı altında ayrılması tələbləri hökumətin qeyd 
olunan siyasətinin “şərtlərinə” uyğun həyata keçirildi. 12 yanvar 
1993-cü ildə İslam Şurası Məclisinin Daxili işlər komissiyası yeni 
yaradılacaq ostana Şərqi Azərbaycan adının verilməsi və Təbriz 
mərkəzli ostanın Mərkəzi Azərbaycan adına dəyişdirilməsi 
qərarını elan etmişdi [240]. Ad dəyişmə komissiyasının 
üzvlərindən biri bu məsələ ilə bağlı nəzərə çatdırırdı: “Dövlət öz 
layihəsində “Savalan” adını yeni ostan üçün seçmişdir. Ancaq 
komissiya da səsvermə nəticəsinə əsaslanaraq bu həqiqəti nəzərə 
alır ki, “Azərbaycan” adı hər zaman bütün Azərbaycanın igid, 
fədakar, inamlı xalqının parlaq tarixi ilə birləşib və bu ad həmişə 
məntəqənin şərəfli xalqı üçün bir çox eposu xatırladır. Bundan 
sonra üç Azərbaycan ostanı olacaq: Mərkəzi Urmiya olan Qərbi 
Azərbaycan, mərkəzi Ərdəbil olan Şərqi Azərbaycan və mərkəzi 
Təbriz olan Mərkəzi Azərbaycan” [191, 13 yanvar 1993]. Lakin 
11 aprel 1993-cü ildə İslam Şurası Məclisinin deputatları 
layihənin ikinci oxunuşu zamanı gözlənilmədən Ərdəbil adlı yeni 
ostanın yaradılması barədə qərar qəbul edir [191, 1993 12 aprel]. 
Ərdəbil şəhəri ətrafındakı 9 şəhər, 21 rayon, 63 kənd və 2221 
yaşayış məntəqəsi ilə birlikdə Şərqi Azərbaycandan ayrılaraq 
“müstəqil” əyalət (ərazisi 17925, 5 kv. km) oldu. Rəsmi Tehranın 
sözügedən qərarı azərbaycanlılar arasında sərt etiraza səbəb 
olmuşdu [152, s.463-464]. Göründüyü kimi, türklərin kompakt 
yaşadığı ərazi vahidlərini parçalamaq, başqa xalqların yaşadığı 
əyalətlərə birləşdirməklə ana dilinin tədricən unutdurulması 
siyasəti İİR rejimi tərəfindən də davam etdirildi. 
İrandakı mövcud teokratik hakimiyyət Azərbaycan türklərinə 
başqa sahələrdə, o cümlədən iqtisadi sahədə də fərqli münasibət 
göstərir. Farsların yaşadığı regionlarla müqayisədə azərbaycanlı-
ların çoxluq təşkil etdikləri tarixi ərazilərə - bölgələrə daha az 
İran İslam inqilabından sonra Cənubi azərbaycanlıların ana dili uğrunda mübarizəsi 
  91
diqqət göstərilir. Azərbaycan bölgələrinin iqtisadi inkişafına döv-
lət büdcəsindən az maliyyə vəsaiti ayrılır, investisiya qoyuluşları 
müxtəlif vasitələrlə məhdudlaşdırılır. Belə ki, Azərbaycan 
vilayətləri sənayenin inkişafına görə ölkədə inqilabdan əvvəl 
tutduğu 2-ci yerdən 17-ci yerə düşüb. Azərbaycanlı mütəxəssis-
lərin hesablamalarına görə, mövcud rejimin hakimiyyəti illərində 
farsdilli əyalətlərə qoyulmuş dövlət vəsaiti Azərbaycana ayrılan 
məbləğdən 300 dəfə çox olub [62, s.31]. Bu bölgələrin 
iqtisadiyyatı iqtisadi qanunlarla deyil, siyasi ölçülərlə tənzimlənir. 
Məhz yuxarıda qeyd edilən səbəblərdən bir çox Azərbaycan 
əyalətlərinin əhalisi başqa bölgələrə getmək məcburiyyətində 
qalırdı [100, s.306]. Cənubi Azərbaycan bölgələrinin əhalisi iş 
tapmaq üçün Tehrana, İsfahana, Kermana, Yəzdə və digər əya-
lətlərə üz tutmalı olurdular. Xüsusilə də aqrar bölmədə hökm 
sürən ayrı-seçkilik, kəndlilərdə öz əməyinin nəticəsinə marağın 
azalmasına, onların iqtisadi cəhətdən dəstəklənməməsi və digər 
səbəblər Azərbaycan kəndlərində infrastrukturun dağılmasına, 
kəndlərin boşalmasına səbəb olurdu. 1997-ci ilə aid olan rəsmi 
statistikada Azərbaycan kəndlərində yüzlərlə yaşayış məntəqə-
sinin tam və ya qismən sakinsiz qaldığı qeyd olunurdu [100, 306]. 
Hətta azərbaycanlıların daha çox məskunlaşdığı şəhərlərdən biri, 
hətta birincisi Tehrandır. Tehrana təkcə Şərqi Azərbaycandan 
1965-ci ildə 101 min nəfər köçmüşdüsə, 1986-cı ildə bu rəqəm 
224 min nəfərə yüksəlmişdi. 2005-ci ildə Ərdəbil ostanı Şərqi 
Azərbaycandan ayrılandan sonra köçənlərin sayı 153 min nəfər 
olmuşdu [241]. İranın rəsmi statistikasına görə, yaşadığı əraziləri 
tərk etmək məcburiyyətində qalmış köçkünlərin sayına görə Şərqi 
Azərbaycandan sonra ikinci yerdə Ərdəbil, üçüncü yerdə kənd 
sakinlərinin 81 faizini və ostan sakinlərinin 59 faizini türkdillilər 
təşkil edən Həmədan, dördüncü yerdə Qərbi Azərbaycan və 
nəhayət, beşinci yerdə Zəncan dayanır. Bu mühacirlərin əsasən 
Yeganə Əziz qızı Hacıyeva 
 92 
Tehran və onun ətrafında məskunlaşdığı qeyd olunurdu [241]. İran 
türklərinin 1\4-i Tehranda yaşayır. Tarixçi Paul Rouxun ifadəsi ilə 
desək, Tehran bir azərbaycanlı şəhəridir [128]. 
İranın milli və etnik azlıqlara qarşı yürütdüyü siyasətdən biri 
də etnik bölgələrin yerli xalqlarının köçürülməsidir. Bu, bir 
tərəfdən bölgədə oftoxton və çoxluq təşkil edən xalqın sayını 
azaldaraq onların milli etirazlarının qarşısını almaq, digər tərəfdən 
isə qeyri-fars xalqlar arasında ədavət və potensial münaqişə ocağı 
yaratmaq, lazım olduqda onları bir-biri ilə vuruşdurmaq və milli 
mübarizələri öz məqsədindən yayındırmaq məqsədi güdür [73, 
s.171]. Məsələn, kürdləri Cənubi Azərbaycanla Şimali Azərbay-
can və Türkiyə sərhədlərində yerləşdirmək siyasəti Pəhləvi 
dönəmindən başlamış bu günə qədər də davam etməkdədir. Son 
dövrlərdə bu əraziyə 3 milyon etnik kürdün köçürüldüyü, yerli 
əhalinin 50 faizdən çoxunun qeyd olunan etnik azlığın təşkil etdiyi 
bildirilir [106, s.33]. Tehran hökuməti də kürdlərin müxtəlif 
sferalarda antitürk fəaliyyətini dəstəkləyir və bu oyunu davam 
etdirir [88, s.57-66]. 
İİR hakimiyyətinin Azərbaycan türklərinin yaşadığı bölgələrə 
münasibətdə tətbiq etdiyi həm ədalətsiz inzibati-ərazi bölgüsünün, 
həm də iqtisadi ayrı-seçkilik və bunun nəticəsi olaraq türkdilli 
əhalinin yaşadığı məntəqələrin boşaldılmasının Azərbaycan 
dilinin sıradan çıxarılması siyasətinin tərkib hissəsi olduğu qə-
naətinə gəlməyə əsas verir. Belə ki, Cənubi Azərbaycan əyalətlə-
rində kompakt şəkildə yaşayan Azərbaycan türkləri qeyri-türklər 
yaşayan ərazilərə köçməklə tədricən təbii olaraq həm doğma 
dillərini unudur, digər tərəfdən isə ana dilindən istifadə hüquqları 
uğrunda mübarizədə təşkilatlanmaq imkanlarından məhrum 
edilirlər.  
Göründüyü kimi, etno-milli hüquqlar çox məhdud şəkildə 
təmin olunur. İran İslam hakimiyyəti dövlət-millət quruculuğu 
İran İslam inqilabından sonra Cənubi azərbaycanlıların ana dili uğrunda mübarizəsi 
  93
siyasətini yeni şəraitdə köhnə və aşağıda qeyd edilən vasitələrlə 
davam etdirir: 
- qeyri-fars dillərin funksiyalarının genişləndirilməsinin 
qarşısının alınması; 
- qeyri-fars dillərin leksik-qrammatik strukturunun 
dəyişdirilməsi; 
-əhalinin savadlılıq səviyyəsinin yüksəldilməsi adı altında 
əslində milli azlıqların assimilyasiya siyasəti; 
- bölgələrin etnik mənzərəsinin dəyişdirilməsi, etno-milli 
bütövlüyün inzibati, iqtisadi və s. əsasını zəiflətmək. 
 
2.1.3.Assimilyasiya, ayrı-seçkilik siyasətinin milli və etnik 
kimliyə təsiri 
 
Azərbaycan türklərinin milli kimliyi yüzillərdən gələn etnik 
mənsubiyyətin üzərində inkişaf edib və dövrə uyğun olaraq 
yenidən şəkillənib. Burada söhbət, şəkillənməkdən, yəni formadan 
gedir. Lakin sonradan yüzillərdən gələn mahiyyəti, məzmunu 
dəyişmək siyasəti problemlərin ortaya çıxmasına gətirib çıxarıb. 
Problemə konkret olaraq bugünkü İran çərçivəsində yanaşdıqda 
(Türkmənçay müqaviləsindən sonra Şimali Azərbaycan türkləri 
tamam başqa ictimai-siyasi şərtlərin altında inkişaf etdi) isə onu 
söyləmək olar ki, cənubi azərbaycanlıların kütləvi şəkildə assimil-
yasiya olunmasına cəhd, əgər belə demək mümükünsə, əsasən son 
100 ilin hadisəsidir. Başqa sözlə, Cənubi Azərbaycan türklərinin 
milli mənsubiyyətinin tanınması və tanıtdırılmasında başlıca amil 
olan Azərbaycan türkcəsinin daha geniş miqyasda assimilyasiya 
olunması XX əsrin əvvəllərindən hesablanmalıdır. Amma burada 
belə bir məqamı bir daha xüsusi vurğulamaq lazımdır ki, bu 
təsnifat şərti xarakter daşıyır. Söhbət Azərbaycan türkcəsinin 
funksional sahəsinin məhdudlaşdırılması aktlarından gedirsə, bu 
Yeganə Əziz qızı Hacıyeva 
 94 
tarix daha böyükdür. Araşdırılan mövzu İnqilabdan sonrakı dövrü 
əhatə etdiyinə görə problemin yalnız tarixi köklərinə çox qısa 
şəkildə nəzər salmaqla kifayətlənirik.  
Cənubi azərbaycanlıların özünüdərk, millətləşmə prosesində 
problem yaradan və ona təsir edən ən mühüm amillər məzhəb 
(şiəlik) və fars dilinin geniş yayılması olmuşdur. Səfəvilər dövrün-
dən başlayaraq dövlətin farslaşması və etnik-mədəni prosesin 
istiqamətinin dəyişməsində şiəliyin böyük rolu oldu. Şiəliyin 
dövlət məzhəbinə çevrilməsi millətləşmə prosesini, milli kimliyin 
müəyyənləşməsini şiəliyə bağladı. M. Ə.Rəsulzadə İran türklə-
rinin farslaşmasında şiəliyin rolu haqqında yazmışdır: “Şiəlik İran 
türklərini o qədər farslaşdırmışdır ki, indi onlar özlərini türkləşmiş 
fars, yəni əslən iranlı tələqqi edərlər!” [129, s.18]. Digər mühüm 
amil olan dil məsələsinin bu problemə təsirini Taha Akyol “Os-
manlıda və İranda məzhəb və dövlət” adlı əsərində araşdıraraq 
belə nəticəyə gəlir: “Niyə Osmanlı dövləti Türkmən aşirət adətlə-
rindən uzaqlaşdıqdan sonra da Türk mədəniyyətini yeni formalarla 
davam etdirdiyi halda, Səfəvi dövləti farslaşdı?”. Müəllif bu sualı 
İranda fars dili və fars bürokratiyası ənənəsinin yaşarlığı ilə 
cavablandırır ki, əlbəttə bu problemin bir tərəfi hesab olunmalıdır 
[72, s.106]. 
İranda azərbaycanlıların öz etnik kimliklərinə münasibətini 
araşdıran amerikalı alim Graham Fuller belə nəticəyə gəlmişdir: 
“Həqiqətən, İran azəriləri bəlkə də dünyada etnik kimliyi haq-
qında dəqiq təsəvvürü olmayan yeganə türklərdir” [72, s.108]. Bu 
fikrin reallığı əks etdirməsi bizcə o qədər də doğru deyil. Hələ 
keçən əsrin əvvəllərində modernləşmənin aparılmasına edilən 
cəhdlərin səbəblərindən biri də iranlılar arasında iranlı kimliyi ilə 
yanaşı öz etnik kimliyini də təqdim edən azərbaycanlıların olması 
faktıdır. “İranşəhr” dərgisində gedən maraqlı bir yazı bu fikrin nə 
qədər doğru olması haqqında təsəvvür yaradır. İranın ən böyük 
İran İslam inqilabından sonra Cənubi azərbaycanlıların ana dili uğrunda mübarizəsi 
  95
probleminin millətçilik və bölgəçilik olduğu vurğulanır: “Bu prob-
lem o qədər ciddidir ki, ölkə xaricində hər bir iranlıdan haralı ol-
duğunu soruşanda doğulduğu yeri söyləyir. Biz məhəlli qrupları, 
məhəlli dilləri, məhəlli qiyafələri və həyat tərzini məhv etməliyik” 
[64, s.84]. 
İranlı kimliyi yalnız ortaq tarix, ortaq coğrafiya və ortaq dinlə 
deyil, eyni zamanda, yaxın keçmişin ortaq təcrübələri ilə də for-
malaşmışdır. İranda yaşayan xalqları sadəcə ortaq din və məzhəb, 
eyni zamanda keçən əsrdə qarşılaşdıqları Qərb imperializminin 
təhdidi, istibdad rejimlərə qarşı mübarizə, Məşrutə inqilabı, 
Müsəddiqin rəhbərliyi ilə başlanmış milliyyətçi hərəkat, 1953-cü 
ildə baş vermiş dövlət çevrilişi, İslam inqilabı, teokratik rejimin 
təzyiqləri əleyhinə etirazlar, İraqa qarşı müharibədə yaşanan 
hadisələr zamanı milli kimlik duyğusuyla bir-birinə bağlanmışlar 
[118, s.253]. Tarix fərqli etnik mənşədən olanları, kəndliləri və 
çoxu farsca bilməyən kimsələri tam mənada iranlı vətəndaşlara 
çevirdi [118, s.253]. Cənubi azərbaycanlıların daha inkişaf etmiş 
təbəqəsi olan ziyalıların mövqeyi bu fikri təsdiq edir. Onların 
düşüncəsinə görə, “Azərbaycan xalqı öz ana dilinə (Azərbaycan 
türkcəsinə) olan sevgisi, öz ana dilində təhsil almaq istəyi ilə 
yanaşı fars dili və ədəbiyyatını da qəlbən sevir, milli birliyi fars 
dilində deyil, vətənpərvərlikdə, əziz İrana məhəbbət, İslam dininə 
və şiəliyə bağlılıqda görür” [41, s.209, 601]. İranlı kimlik bütün 
İran əhalisinin siyasi mənsubiyyətinin göstəricisi, türk isə türkdilli 
əhalinin ümumi etnonimini ifadə edirdi.  
XX əsrin 20-ci illərindən hakimiyyətdə türklərin farslarla əvəz 
olunması, yeni rejimin etnik birliyin yaradılması istiqamətində 
yürütdüyü siyasət etnik şüurun formalaşmasını təmin etdi. İranda 
yaşayan azərbaycanlıların etnik kimliyinin müxtəlif vasitələrlə 
əridilməsi və aradan aparmaq siyasəti əks effekt verdi. Bu 
dövrdən sonra öz milli kimliyi və kimliyin ən mühüm tərəfi olan 
Yeganə Əziz qızı Hacıyeva 
 96 
ana dili məsələsi daha çox milli məsələ kimi qoyulmağa başlandı. 
İranda milli məsələnin körüklənməsinə hökumətin daxili siya-
sətinin təsiri bucağından yanaşılsa, süni şəkildə yaradılmış sosial, 
siyasi və iqtisadi problemlərin fonunda etnik şüurun inkişafı və 
Azərbaycan türklərinin özünüdərk, özünütəsdiq prosesinin hansı 
tempdə inkişafının şahidi olarıq.  
Pəhləvilərin hakimiyyəti dövründə fars dilinin yuxarıda qeyd 
etdiyimiz kimi, həddən artıq yüksəldilməsi bu dilə qarşı nifrətin 
artmasına səbəb oldu. İslam Pəhləvilər dövründə bütün xalqları 
təbii yolla birləşdirən bağ olsa da, inqilabdan xeyli sonra bu bağ-
ların zəifliyi daha çox nəzərə çarpır. Bunu sübut edən fakt kimi 
inqilabdan dərhal sonra hələ İran-İraq müharibəsi zamanı şiəlik-
dən bir vasitə kimi istifadə olunmasını göstərmək mümkündür. 
Marat Grebennikovun fikrincə, hazırki rejimin İran milli kimliyi, 
şiəlik ideologiyasından, tarixi düşmənələrə (ərəblərə) qarşı 
mübarizənin vacibliyi təbliğatından ustalıqla manipulyasiya edə 
bilib. Müharibə illərində ortaya çıxan vahid kimlik məsələsi 
Azərbaycan xalqının linqvistik hüquqlarını rahatlıqla yoluna qoy-
mağa imkan verib [160]. Göründüyü kimi, müəllif haqlı olaraq 
İran teokratik rejiminin İran milli kimliyi və şiəlik ideologiya-
sından Azərbaycan türkcəsinin assimilyasiyasında istifadə etdi-
yinə diqqəti çəkir. Eyni zamanda, İranda yaşayan xalqların milli 
məsələyə münasibətlərində də onların şiə təriqətinə mənsub olma-
larının müəyyən qədər təsiri haqqında rus müəllifi Olqa Jiqalina-
nın da fikirləri maraqlıdır: “Milli azlıqların şiə və yaxud sünni 
icmasına mənsubiyyətləri onların muxtariyyət, öz milli hüquqla-
rının yerinə yetirilməsi uğrunda mübarizəsinin xüsusiyyətini 
şərtləndirmiş oldu. Onlar tamamən müsəlman nasionalizmi 
təsirinə düşür və buna görə də milli azlıqlar muxtariyyətçi 
hərəkatlarından kənarda qalırdılar [142, s.342]. Lakin müəllifin bu 
fikirlərini İranda yaşayan xalqların hamısına aid etmək doğru 
İran İslam inqilabından sonra Cənubi azərbaycanlıların ana dili uğrunda mübarizəsi 
  97
olmazdı. Qeyd edilən təsir İİR coğrafiyasındakı milli və etnik az-
lıqların müəyyən hissəsini əhatə edə bilmişdi, çünki İran tarixində 
cənubi azərbaycanlıların vaxtaşırı ciddi milli hüquqlar uğrunda 
mübarizə apardıqlarının şahidi oluruq. Azadlıq hərəkatlarının 
uğursuzluqla nəticələnməsində yuxarıda adları sadalanan müəllif-
lərin qeyd etdiyi səbəblərlə yanaşı, digər daxili amillər, bundan 
əlavə, böyük dövlətlərin çoxşaxəli maraqları, ikili siyasəti və s. bu 
kimi məsələlər rol oynamışdı. 
İran İslam inqilabından sonra, 1979-cu ildən şiə məzhəbinin 
iranlılığın bir hissəsi kimi təbliğ edilməsi xüsusi bir plan kimi 
dövlət rəsmiləri və ali nümayəndələri tərəfindən geniş tətbiq olun-
mağa başlanmışdı [130, s.58]. Etnik millətçiliyin güclənməsini 
əngəlləyən “islami milliyyətçilik” islam-şiə hökumətinin yaran-
dığı dövrdən bu günə qədər də yürütdüyü ən mühüm dövlətçilik 
siyasətidir. Milli ayrı-seçkilik siyasətinin davam etdirilməsi belə 
qənaətə gəlməyə əsas verir ki, islam inqilabının əzilən xalqların 
hüquqları ilə bağlı verdiyi vədlər inqilabın qələbəsindən ötrü 
həmin xalqlardan istifadə üçün edilmiş siyasi gediş idi. Əsasını 
farsçılıq ideologiyası təşkil edən vahid millət və vahid dövlət 
siyasəti iflasa uğradıqdan sonra bu siyasətin islam ideologiyası adı 
altında aparılması qərarı əslində farsçılıq ənənələri əsasında bir 
sistemin qorunub saxlanmasının mümkünsüzlüyü deməkdir. 
Çünki farsçılıq yalnız 20-ci əsrin əvvəllərində birliyi təmin edən 
amil kimi qəbul edilirdisə, islam uzun əsrlərdən bəri İranda 
yaşayan xalqların birliyini möhkəmləndirən bir amil kimi mühüm 
rol oynamışdı. İslamın belə eybəcər şəkildə təbliği bu dinin 
gözdən salınmasına və sonda demək olar ki, nüfuzdan düşməsinə 
səbəb oldu. Artıq milli birliyi möhkəmləndirən bağlar - fars dili və 
islam ideologiyası öz təsirini itirib. Dünyada və regionda baş 
verən hadisələrdə, qloballaşma prosesinin təsiri altında tədricən 
sərtləşən totalitar bir dövlətdə artıq siyasi cəhətdən daha çox 
Yeganə Əziz qızı Hacıyeva 
 98 
maariflənmiş və milli şüuru dərinləşmiş azərbaycanlılar öz 
Azərbaycan-türk kimliyinin siyasiləşməsinə nail olmaqdadır.  
İranda və Cənubi Azərbaycanda olan çoxsaylı müşahidələrin 
(sosial şəbəkələrdə, İrandan gələn milli azlıqların nümayəndələri 
ilə olan söhbətlərə, İranda olarkən müşahidə etdiyimiz əhval-
ruhiyyə, gənc nəsil arasında populyar olan mövzulara və kütləvi 
informasiya vasitələrində dərc edilən materiallara əsasən) nəticəsi 
olaraq demək mümkündür ki, xalq arasında iranlı kimliyindən 
sonra etnik kimlik daha öndə tutulur. Hətta İrandakı Azərbaycan 
türklərinin özlərini iranlı saymasına baxmayaraq, digər xalqlar-
dan, o cümlədən də Şimali Azərbaycandakı türklərdən daha güclü 
millətçilik (etnikçilik) hissləri ilə seçilirlər [40]. Əgər keçən əsrin 
ortaları və sonunda iranlı kimliyindən sonra müsəlman kimliyi də 
əhəmiyyətli yer tuturdusa, XXI əsrdə dini kimlik demək olar ki, 
arxaya keçmiş, milli və etnik kimlik daha öndə dayanır. Azərbay-
canlı siyasi kimliyinin formalaşması baş verir. Azərbaycan türk-
lərinin tələbələr və ziyalılar təbəqəsi azərbaycanlı-türk kimliyini 
ön planda tutmaqla yanaşı, iranlı mənsubiyyətini də milli kimlik 
kimi qəbul edirdi. Onlar iranlı və azərbaycanlı kimliyinin bir-
birinə zidd olmadığını düşünürlər. Etnik kimliyin dini kimliyi 
sıxışdırmasının əsas səbəblərindən biri yuxarıda qeyd etdiyimiz 
kimi islamın ifrat dərəcədə təbliği və islam ideologiyasının özünü 
doğrulda bilməməsidir. Bu məsələylə bağlı “The Economist” 
dərgisində gedən material diqqəti cəlb edir: “İran bir islam dövləti 
olmasına, dinin və dini simvolların təsirində qalmasına rəğmən, 
getdikcə ruhanilər sinfinə qarşı olan bir ölkədir. İran bu anlamda 
dinin xalqa qəbul etdirildiyi və ruhanilər sinifinə qarşı şübhələrin 
bəsləndiyi katolik ölkələrə bənzəyir. İranlılar başlarındakı 
mollalarla zarafat etməyə, onlarla bağlı məzəli əhvalatlar 
düzəltməyə meyl göstərirlər; onların artıq “yataq otaqlarından 
çıxmaq istədikləri” danılmazdır. İranlılar ən çox da siyasi molla 
İran İslam inqilabından sonra Cənubi azərbaycanlıların ana dili uğrunda mübarizəsi 
  99
qrupundan xoşlanmırlar” [118, s.244]. İslam inqilabı və onun 
nəticələri azərbaycanlıların və digər xalqların öz kimliyini dərk 
etməsinə şərait yaratdı. İnqilabdan sonra azərbaycanlıların türk 
kimliyi uğrunda mübarizə aparmasına baxmayaraq, eyni zamanda 
azərbaycanlı kimliyi, Azərbaycan xalqı və Azərbaycan dili 
anlayışından istifadə etməsi zahirən bu sahədə qeyri-
müəyyənlikdən xəbər versə də, əslində azərbaycanlıların real etnik 
strukturunun coğrafi xüsusiyyətləri ilə bağlıdır [67]. Bu məsələni 
Azərbaycan Respublikasının yaranmasından sonra onların özlərini 
siyasi-mədəni müstəvidə konkret ad, eyni zamanda etnik coğrafi 
məkanı əhatə edən vahidlik anlamında təqdim etməsi kimi də 
qiymətləndirmək olar. Qeyd edək ki, İslam inqilabından sonra 
türk ictimai şüurunda azərbaycanlı kimliyini təmərküzləşdirməyə 
cəhd edilsə də, nəticə olaraq İranda cənubi azərbaycanlılarda etnik 
kimlik kimi türklük, Azərbaycan Respublikasında isə azərbaycanlı 
kimliyi formalaşdı [194, s.220]. H.Raşidi də Azərbaycan türk 
kimliyinin tərəfdarı kimi çıxış edir: “Bu gün İran ölkəsinin siyasi 
sınırları içində birləşən və türk dilinin Azərbaycan ləhcəsində 
danışanların ərazi məhdudəsi tarixi Azərbaycan məhdudəsindən 
fərqli deyildir: tarixi Azərbaycanın sərhədləri 352 hicri qəməri və 
ya başqa sözlə 1084 il bundan öncə dəri dilində yazılmış “Bələmi” 
tarixində güneydən - Həmədandan başlayıb, şimalda bugünkü 
Azərbaycan Respublikasının şimal şərqində yerləşən Dağıstan 
Muxtar Respublikasının Dərbənd şəhərinə qədər uzanırdısa, bu 
gün də bu ərazi məhdudəsində türk dilli və Azərbaycan hoviyyətli 
insanlar yaşamaqdadırlar” [241]. Müəllif haqlı olaraq iddia edir 
ki, siyasi sərhədlər dəyişsə də, etnik və mədəni sərhədlər 
dəyişməmişdir.  
Beləliklə, İslam inqilabına qədər şiəlik və fars dili milli 
kimliyin formalaşması və tanıtdırılmasında bəzi hallarda əsas 
vasitə olsa da, 1979-cu ildən sonra bu iki amilin ifrat dərəcədə 
Yeganə Əziz qızı Hacıyeva 
 100 
təbliği və eybəcərləşdirilməsi Azərbaycan türklərinin milli şüur 
səviyyəsinin yüksəlməsinə, Azərbaycan-türk milli kimliyinin 
qabardılması və güclənməsinə gətirib çıxaran əsas səbəblər kimi 
özünü göstərdi. Şiəlikdən panirançı siyasi xəttin reallaşdırlması 
üçün vasitə kimi istifadə olunması qeyri-fars xalqların, o 
cümlədən azərbaycanlıların dini kimlikdən tədricən imtinasına və 
sosial, siyasi, iqtisadi istəklərinin ideoloji ifadəsi olaraq 
azərbaycanlı-türk kimliyinin ön plana çıxarılmasına rəvac verdi. 
Gənclər və bəzi ziyalılar arasında isə tədricən zəif də olsa iranlı 
kimliyindən də imtina tendensiyası müşahidə olunmaqdadır. Bu 
tendensiya xüsusən mühacir güneyli Azərbaycan türklərinin 
müəyyən bir qismi arasında özünü daha qabarıq göstərir.  
 
 
2.2. Cənubi azərbaycanlıların yaratdığı ictimai-siyasi 
təşkilatların ana dili uğrunda mübarizəsi 
 
2.2.1. İran-İraq müharibəsi illərində 
 
İran İslam rejiminin sabitləşməsi başa çatdıqdan dərhal sonra, 
22 sentyabr 1980-ci ildə İran-İraq müharibəsi başlandı. Müharibə 
hakim rejimə demokratik qüvvələri əzmək üçün əlverişli şərait 
yaratmaqla bərabər, öz mövqeyini “İslam ideoloji prinsipləri” çər-
çivəsində möhkəmləndirməyə imkan verdi. Müharibənin gedişin-
də şiəlikdən geniş təbliğat vasitəsi kimi məharətlə istifadə olundu 
və əhalisinin əksəriyyətini şiə inanclı insanlar təşkil edən İranın 
daxilində cəmiyyətin birliyini təmin edən ən önəmli amillərdən 
birinin şiəliyə bağlı ənənələrin olması öz təsdiqini tapdı. Bu da 
hələ müharibənin əvvəllərində milli hüquqlar uğrunda mübarizə 
aparan azərbaycanlı fəalların öz soydaşları arasında nüfuz qazan-
malarına mane olurdu. İslam Respublikasının hakim dairələri 
İran İslam inqilabından sonra Cənubi azərbaycanlıların ana dili uğrunda mübarizəsi 
  101
ölkəni müharibədən xilas etmək üçün digər tərəfdən islam millət-
çiliyindən deyil, İran millətçiliyindən də istifadə edirdi. Bu zaman 
belə bir şüar ortaya çıxırdı: “Mən islam üçün deyil, vətən üçün 
ölürəm”. Belə bir şəraitdə azərbaycanlılar üçün də vətən sev-
gisindən doğan milli mənsubiyyət məsələsi daha da qabardı. Belə 
ki, azərbaycanlıların farslarla birlikdə müharibədə iştirakı iki 
xalqın daha yaxın ünsiyyəti üçün şərait yaradırdı və onlar öz 
dillərinin farslar tərəfindən necə məsxərəyə qoyulduğunun şahidi 
olurdular [194]. Farsların bu cür davranışı azərbaycanlılarda milli 
qürur hissinin güclənməsinə, özlərini bir millət kimi tanımala-
rında, bir sözlə, milli özünüdərk prosesində az da olsa müəyyən 
rol oynadı. ABŞ-ın İranda girov saxlanılan diplomatlarından biri 
Hari Tik xatirələrində yazırdı: “Səddam Hüseynin İrana hücumu 
inqilaba maraqları azaldıb, İranda millətçilik əhval-ruhiyyəsini 
gücləndirdi. İran özünü daha çox milli maraqlarına üstünlük verib 
müharibə edən adi bir ölkə kimi apardı” [239]. 
Müharibə faktoru öz həllini tapmamış milli məsələni arxa 
plana sıxışdırsa da problemi daha da dərinləşdirdi. Milli hərəkatın 
1980-88-ci illəri əhatə edən II mərhələsini siyasi mübarizənin 
süstlük dövrü kimi xarakterizə etmək olar. Əsas Qanunla elan 
olunan, qismən təmin edilən məhdud azadlıqlar milli qüvvələrə 
mübarizəni çox məhdud dairədə, mədəni sferada aparmağa az da 
olsa bəzi imkanlar açırdı. Səkkiz illik müharibə dövründə zəif də 
olsa davam edən və əsasən milli-mədəni çərçivədə aparılan 
mübarizə isə daha çox xalq kütlələrinin maariflənməsini təmin 
etməklə milli hərəkatın sosial bazasının genişlənməsində, milli 
ideologiyanın formalaşmasında müəyyən rol oynadı. Qeyd olunan 
süstlük dövründə tarixin müxtəlif mərhələlərində İrana siyasi 
ideyaların daxil olmasında tranzit məntəqə rolunu oynayan Cənubi 
Azərbaycanda milli məsələnin dərinləşməsini şərtləndirən 
amillərdən biri də Sovet Azərbaycanının ictimai-siyasi həyatında 
Yeganə Əziz qızı Hacıyeva 
 102 
baş verən dəyişikliklərdən gələn impuls idi. İslam İnqilabından 
sonra sovetlərin siyasətində Vahid Azərbaycan məsələsi yenidən 
qabarmağa başladı [197, s.116]. Həmin dövrdə o taylı-bu taylı 
Azərbaycan arasında əlaqələrdə mədəni meyllərin daha güclü 
olmasının şahidi oluruq və bu haqda növbəti bölümdə bir qədər 
geniş bəhs olunub. 1981-ci ildə Bakıda Respublika Yazıçılarının 
VII qurultayında Azərbaycan SSR-nın rəhbəri H.Əliyev 
yazıçıların Cənubi Azərbaycandakı yazarlarla işbirliyinin 
əhəmiyyətini vurğulayaraq onların əsərlərinin Respublikada və 
kənarda təbliğ olunmasının vacibliyini bildirmişdi. Balaş 
Azəroğlunun yaradıcılığında əks olunmuş Cənubi Azərbaycanla 
bağlı məsələlərə işarə edərək bunların milyonlarla azərbaycanlının 
arzusu olduğunu qeyd etmişdi [139, dekabr 12, 1981]. Sovet 
Azərbaycanını cənubi azərbaycanlılar üçün cəlbedici edən 
amillərdən digəri inqilabdan sonra İranda işsizliyin geniş vüsət 
alması olmuşdu. Qeyd olunan problem azərbaycanlıları Astara 
sərhəddinə gətirirdi ki, bu da Sovet Azərbaycanı ilə İran Azərbay-
canı arasında ticarət əlaqələrinin genişlənməsinə və gediş-gəlişin 
artmasına, sərhədyanı əhali arasında ünsiyyətin yaranmasına 
səbəb oldu [194, s.125]. Onu da əlavə edək ki, Sovetlər birliyi 
dağılan zaman Şimali Azərbaycanda da eyni problem yaranmış, 
əsasən İranla sərhədyanı bölgədə yaşayan əhalinin Cənubi Azər-
baycan şəhərlərinə axını başlamış, əlaqələr daha da genişlənmiş, 
sıxlaşmışdı. Beləliklə, həm İran İslam inqilabı, həm də sovetlərin 
dağılması ilə yaranmış iqtisadi böhran iki Azərbaycan arasında 
iqtisadi, ticarət əlaqələrinin yaranmasına səbəb olmuş və onların 
bir-biri ilə təması qeyri-ixtiyari olaraq çoxalmış və bu da hər iki 
tayda milli şüurun dərinləşməsinə şərait yaratmışdı. 
İran İslam inqilabından sonra Cənubi azərbaycanlıların ana dili uğrunda mübarizəsi 
  103
2.2.2. 1989-1997-ci illərdə İranda həyata keçirilən 
liberallaşma siyasətinin və regiondakı geosiyasi vəziyyətin 
siyasi, mədəni-ictimai təşkilatların fəaliyyətinə təsiri 
 
Cənubi azərbaycanlıların mübarizə tarixinin III mərhələsi 
1989-cu ildən Məhəmməd Xatəminin təmsil etdiyi “islahatçıların” 
hakimiyyətə gəlməsinə (1997-ci il) qədər olan dövrü əhatə edir. 
1989-cu ildə prezident seçilən H. Rəfsəncaninin beş illik proq-
ramında əsas məsələ iqtisadi yüksəlişi təmin etmək idi. Hökumət 
fəaliyyətə iqtisadi islahatlar kursunu həyata keçirməklə başladı. 
Milli münasibətlər sahəsində isə hakimiyyət islam pərdəsi altında 
fars millətinin maraqlarının təmsilçisi kimi çıxış edirdi. Xomeyni 
dövründə nisbətən zəifləmiş panfarsist yanaşma yenidən güclən-
məyə başladı. Panfarsist düşüncə institutlarının sayı artırıldı. İslam 
ideologiyası altında fəaliyyət göstərən İİR-in ictimai ədaləti 
bərqərar edə bilməməsi, əksinə, farsçılıq ideologiyasının yeni 
formada və əvvəlki məzmunda davam etdirilməsi qeyri-fars etno-
milli birliklərinin narazılığına səbəb olurdu. Lakin daxildə hakim 
elitanın müxtəlif cinahlarında təmsil olunan və bir-biri ilə 
qarşıdurmada olan, xaricdə müxalifət düşərgəsinin müxtəlif təşki-
latlarında hakim rejimə qarşı əsasən ideoloji mübarizə aparmalı 
olan, lakin reallıqda daha çox öz aralarında didişən, siyasi cəhət-
dən zəif, kəmiyyət baxımından çoxsaylı siyasi, ictimai qurumların 
üzvləri olan azərbaycanlılar həmin çərçivədə fəaliyyət göstərdik-
lərindən rejimin siyasətində baş verən sosiallıqdan millətçiliyə 
keçidə lazımi reaksiya verə bilmədilər və verə də bilməzdilər. 
Çünki qeyd edildiyi kimi, onlar bütün spektrlərdə təmsil olunsalar 
da təmsil etdikləri sosial qrupların, siyasi qurumların idealları və 
eləcə də həmin qurumların köməyi ilə öz şəxsi maraq və 
mənafeləri uğrunda mübarizə aparırdılar [62, s.28]. 
Yeganə Əziz qızı Hacıyeva 
 104 
Sosialist düşərgəsinin süqutu, suverenlik ideyasının yenidən 
canlanması, dünyanın böyük bir hissəsində etnik proseslərin siyasi 
aspektinin ön plana çıxması tarixən sosial-siyasi fəallığı ilə 
fərqlənən cənubi azərbaycanlı siyasi qüvvələrin tədricən etno-
millətçi mövqeyinə keçməsini sürətləndirdi. 1989-cu il dekabrın 
ilk iki həftəsində Sovet-İran sərhəddinin hər iki tayında 
azərbaycanlılar toplaşır, tonqallar yandırır, “Cənubi və Şimali 
Azərbaycanın vəhdəti” şüarlarını qaldırmaqla bir-birilə əlaqə 
yaratmağa səy göstərirdilər [194, s.155]. Arazın İran sahilindəki 
azərbaycanlılar Sovet Azərbaycanındakı qardaşlarının hisslərinə 
Azərbaycan türkcəsində şüarlar səsləndirməklə cavab verirdilər. 
31 dekabr 1989-cu ildə azərbaycanlılar Sərhəd hərəkatı-milli həm-
rəylik aksiyası (ilk olaraq SSRİ-İran sərhəddinin Naxçıvan Muxtar 
Respublikasından keçən hissəsində başlandı) keçirərək sərhəd 
dirəklərini sökməyə başladılar (25 dekabr 1991-ci ildə Azərbay-
can parlamentinin qərarı ilə 31 dekabr Dünya Azərbaycanlıların 
Həmrəyliyi Günü elan olundu). Onilliklər ərzində bir-birindən 
ayrı düşmüş şimallı-cənublu azərbaycanlılar Araz çayı üzərində 
qovuşdular. 1990-cı il yanvarın 18-də 5000-dən çox, 20-21 
yanvarda isə 20 000 azərbaycanlının İran sərhəddini keçdiyi qeyd 
edilir [194, s.156, 157]. 
İki ayrı siyasi rejimin tərkibində olan azərbaycanlıların çox 
fərqli siyasi sistemlərin və ideologiyaların təsirinə məruz qalması 
nəticəsində təbii olaraq, onların dünya görüşləri və bir-birlərinə 
baxışları da fərqli idi. Sərhədlər açılandan sonra onların bir-birinə 
baxışlarındakı neqativ çalarlar təbii hesab olunmalıdır. Şimali 
azərbaycanlılar cənubluları daha çox dini və mühafizəkar hesab 
edir, cənublular isə şimali azərbaycanlıları öz adət-ənənələrini 
itirmiş, ruslaşmış kimi görürdülər. Cənubi azərbaycanlıların çoxu 
müsahibələrində özlərini şimali azərbaycanlılara nisbətdə daha 
çox dünyəvi, modern hesab edirdilər [194, s.155]. Lakin əsas olan 
İran İslam inqilabından sonra Cənubi azərbaycanlıların ana dili uğrunda mübarizəsi 
  105
odur ki, hər iki taydakı fərqli sosial-mədəni inkişaf səviyyəsinə, 
sosial tərbiyəyə, fərqli ictimai baxışlara, davranışa malik 
azərbaycanlılar özlərini eyni kökdən olan millət kimi görürdülər. 
Sovetlər birliyinin dağılması, Şimali Azərbaycanın müstəqil-
liyi və Azərbaycan torpaqlarının Ermənistan tərəfindən işğalı 
İranda cənubi azərbaycanlıların, xüsusən də siyasi qüvvələrin mil-
li haqlar uğrunda mübarizəsinin yeni əsasda və istiqamətdə inkişa-
fına güclü təkan verdi. İnqilabdan sonra həbs olunmuş milli fəalla-
rın azad edilməsi, eyni zamanda İranın Ermənistana hərtərəfli 
yardımı siyasi baxımdan fəal azərbaycanlıların xeyli hissəsinin, 
xüsusən sol, sol-radikal dairələrin milli mövqeyə keçməsinə səbəb 
oldu və bu da milli qüvvələrin tərkibini həm keyfiyyət, həm də 
kəmiyyət baxımından gücləndirdi. Çünki bu qüvvələr inqilabi 
təcrübədən keçmiş hazır passionar qüvvələr idi. Digər tərəfdən, 
müharibədən sonra başlanan quruculuq işləri dövlətin milli 
azlıqların milli-mədəni fəaliyyəti üzərində nəzarətinin yayınması-
na səbəb olmaqla nisbətən liberal mühiti təmin etdi. Bu isə milli- 
siyasi qüvvələrə öz fəaliyyətlərini genişləndirməyə şərait yaratdı. 
İranda Azərbaycan türklərinin türkçülük şüurunun güclənməsinə 
təsir edən faktorlar arasında Türkiyə ilə fərdi ticarət əlaqələri və 
Türkiyə televiziya proqramlarının peyk antenləri vasitəsilə daha 
çox izlənməsi də az əhəmiyyətli deyildi [157, s.3]. Qeyd olunan 
dövrdə də, elə indinin özündə də İran türklərinin nəşrlərində, 
məişətdəki danışıqlarında Türkiyə türkcəsinin, gənc nəslin davra-
nışlarında, adətlərində Türkiyə TV-lərində yayımlanan verilişlə-
rin, film seriallarının təsirini görmək mümkündür. Belə nüanslar 
rəsmi İran çevrələrində, eyni zamanda İran elmi fikrində Türkiyə-
nin rəsmi fəaliyyəti kimi qəbul edilərək Türkiyə pantürkistlərinin 
və kamalistlərinin azərbaycanlılar məskunlaşan məntəqələrdə 
təşviş yaratmaqla “Böyük Türküstan” şüarının gerçəkləşməsi 
istiqamətində fəaliyyəti kimi dəyərləndirilir [213, s.343,154, 155]. 
Yeganə Əziz qızı Hacıyeva 
 106 
 Bu dövrdən etibarən İranda Azərbaycan türkçülüyü məsələsi 
yenidən milli zəmində, daha güclü formada gündəmə gəldi. 
İrandakı azərbaycanlılar arasında ana dilindən istifadə hüquq-
larının reallaşdırılması tələbləri azərbaycanlıların bütün təbəqələ-
rinin milli hədəfinə çevrildi. Hətta ən mühafizəkar sosial qrup 
olan ruhanilərin bəzi azərbaycanlı nümayəndələrində də belə 
meyllər müşahidə olunurdu. Əslən Azərbaycan türkü olan ali 
rütbəli ruhanilər 1990-cı ildə Bakıda baş vermiş 20 yanvar 
hadisələrindən sonra müxtəlif mərasimlərdə Azərbaycan 
türkcəsində danışırdılar. 1990-cı ilin yanvarında ayətullah Musəvi 
Ərdəbili cümə namazı zamanı xütbənin sonunda Azərbaycan 
dilində danışaraq, sovet azərbaycanlılarının vəziyyəti ilə həmdərd 
olduqlarını bildirmişdi [194, s.162]. Ayətullah Xamneyi də 
Azərbaycan əyalətlərinə səfəri zamanı Azərbaycan türkcəsindən 
istifadə edirdi [194, s.189]. Ali təbəqədə təmsil olunan 
azərbaycanlılar da ana dillərindən istifadə etməklə öz milli 
mənsubiyyətlərini diqqətə çatdırırdılar. Dövlət strukturunda təmsil 
olunan nümayəndələrdə də azərbaycançılıq meylləri güclənmişdi. 
Şəbustərdən olan məclis nümayəndəsi “Qara yanvar”la bağlı 
nitqində İran dövlətinin Azərbaycan əyalətləri ilə bağlı ayrı-
seçkilik siyasəti yeritdiyini söyləmişdi. 23 yanvar 1990-cı ildə 
İslam Şurası Məclisinin iki azərbaycanlı üzvü iclas zamanı “20 
yanvar və onun qurbanları haqqında” Azərbaycan dilində danışa-
raq Şimali Azərbaycandakı soydaşlarının dərdi ilə həmdərd olduq-
larını bildirmişdilər. Onların bu hərəkətləri dəfələrlə Tehranda 
şiddətli qınaqlara məruz qalmışdı. “Ettelaat” qəzetində “Azər-
baycan dilində söhbət?!” adlı məqalədə deyilirdi: “Əgər məclisdə 
başqa dillərdə danışmaq bir qaydaya çevrilsə, bunun sonu 
olmayacaq və davam edəcək. Əgər ərəbdilli nümayəndə ərəb 
dilində, kürddilli nümayəndə kürd dilində danışarsa, öz məzlum 
həmvətənlərini bu dildə müdafiə edərlərsə, bu adət halını alacaq. 
İran İslam inqilabından sonra Cənubi azərbaycanlıların ana dili uğrunda mübarizəsi 
  107
Bu isə siyasi nöqteyi-nəzərdən əsas qanuna və milli vəhdətə 
ziddir” [194, s.162]. Bu cür meyllər hökumət tərəfindən böyük 
təhlükə hesab edilir və dövlətə xəyanət kimi qiymətləndirilirdi.  
1988-ci ili sonlarından başlayaraq Şimali Azərbaycanda can-
lanan yeni dövr Azərbaycan türkçülüyünün lideri Ə.Elçibəyin 
(prezidentliyi dövründə - 1992-93) [72, s.98] Bütov Azərbaycan 
ideyasını irəli sürməklə Cənubi Azərbaycan problemini gündəmə 
gətirməsi [31] İran hökuməti tərəfindən bir təhlükəsizlik məsələsi 
kimi qəbul olundu. Eyni zamanda İranda belə fikir formalaşdı ki, 
Azərbaycan Respublikası iqtisadi, siyasi çətinliklərlə üzləşdiyi 
üçün radikal millətçilərin “Vahid Azərbaycan” şüarlarından 
ölkədə hakimiyyətdən narazılıqları yayındırmaq üçün istifadə edir 
[213]. Qərb tarixçiləri də Azərbaycanın şimalında baş verən 
ictimai-siyasi hadisələrin İran Azərbaycanına ciddi təsirinin oldu-
ğunu, İİR prezidenti Rəfsancaninin Azərbaycan milliyyətçiliyinin 
İslam hökuməti olan İran üçün problem yaradacağından ehtiyat 
etdiyini vurğulayır, İranın Qarabağ konfliktində xristian Ermənis-
tanına yardımlarına diqqəti çəkərək qeyd edirlər ki, İİR öz yeni 
şimal qonşusunu kiçik və gücsüz qalmasında maraqlı olduğundan 
Qarabağ konfliktini Azərbaycanın zəifləməsi üsullarından biri 
hesab edərək xristian Ermənistanına açıq dəstək verməkdən belə 
çəkinmir [157, s.2; 238, s.122]. Hətta Svante Kornell İranı 
“Elçibəy hökumətinin devrilməsinin nəzəriyyəçilərindən biri” he-
sab edir [158, s.314]. Qonşu ölkələrlə bərabərhüquqlu münasi-
bətləri, bir-birinin daxili işlərinə qarşmamaq prinsipini dövlət 
doktrinası səviyyəsinə qaldırmaq iddiasında olan, xarici ölkələrlə 
münasibətlərini müəyyənləşdirərkən islami dəyərlərə “önəm” 
verən İİR Azərbaycan Respublikasından ola biləcək “təhlükəni” 
(milli məsələ ilə bağlı) neytrallaşdırmaq üçün Ermənistan-
Azərbaycan, Dağlıq Qarabağ münaqişəsinə münasibətdə milli 
mənafeyi dini mənafedən üstün tutaraq Ermənistanı müdafiə edir.  
Yeganə Əziz qızı Hacıyeva 
 108 
Qlobal və regional hadisələrin təsiri altında milli qüvvələr əsas 
fəaliyyətlərini sosial-siyasi istiqamətdə deyil, milli-siyasi, milli-
mədəni sferada gücləndirməyə başladılar. Artıq daha konkret 
ideoloji hədəfləri olan milli qurumlar yarandı. Bu qurumlar 
müxtəlif sosial təbəqələrin mədəni və siyasi tələblərini əks 
etdirirdi. Şimaldakı siyasi təşkilatların adlarına bənzər və bəzən də 
eyni adlısı İranda da cənubi azərbaycanlılar tərəfindən yaradılırdı. 
Cənubi Azərbaycanın istiqlalını öz mübarizəsinin əsas məqsədi 
seçən Azərbaycan Qurtuluş Təşkilatı (AQT) 1990-cı ildə Təbrizdə 
Eldar Qaradağlının rəhbərliyi ilə yaradılmışdı. Qurumun əsasna-
məsinə görə, onun strateji məqsədləri Cənubi Azərbaycanın 
istiqlalı, iki Azərbaycanın vəhdəti, demokratik və milli yüksəliş, 
müştərək iqtisadi, siyasi və mədəni fəaliyyətin sadələşdirilməsi, 
bütün türk millətləri arasında işbirliyinin genişləndirilməsi, azad 
bazar iqtisadiyyatı sistemi ilə maddi-texnoloji bünövrənin yaran-
ması idi [194, s.200]. Maarifləndirmə işlərində, Çöhrəqanlını seç-
ki kampaniyası zamanı, 1998-ci ildə Azərbaycanşünaslıq simpo-
ziumunun təşkilində bu təşkilatın üzvləri yaxından iştirak et-
mişdilər. AQT 1997-ci ilin sonunda azərbaycanlılara xitabən 
yayımladığı “31 dekabr - Azərbaycan və Azərbaycan türklərinin 
yenidən dirçəlməsi və ayrılıqlara qarşı yürüş günüdür” başlıqlı 
müraciətində İrandakı 30 milyonluq azərbaycanlının milli hüquq-
larından məhrum olmasına və fars şovinizmi tərəfindən əsarətdə 
saxlanmasına diqqət çəkirdi [27, 16.01.1998]. Müraciətdə düşmən 
qüvvələrə qarşı mübarizədə bütövlük uğrunda çalışma əzmi 45 
milyonluq dünya azərbaycanlılarını birləşdirə biləcək amal, ideya 
kimi irəli sürülür: “Dünyanın hər hansı yerində yaşayarkən tarix, 
dil, milli varlıq, din və adət-ənənələrimizi mənimsəməklə bir daha 
45 milyonluq millətçilik iradəmizi irəli sürüb hər zaman daha 
güclü düşmənlərimizə sinə gərmək əzmindəyik” [27, 16.01.1998]. 
90-cı illərin sonunda təşkilatın ən fəal üzvləri Ümid Ergən, 
İran İslam inqilabından sonra Cənubi azərbaycanlıların ana dili uğrunda mübarizəsi 
  109
Hüseyn Əhmədiyan və Aşıq Qafar İbrahimli təzyiqlərə məruz 
qaldıqları üçün mühacirət etməli olmuşdular.  
Bu mərhələdə yaranmış digər qurum 90-cı illərin əvvəllərində 
təsis edilmiş Güney Azərbaycan Fədailər Təşkilatı idi. Təşkilatın 
məqsədləri qurumun Urmiya şəhərində keçirilən plenumunda 
təsdiqlənmiş məramnaməsində əks olunub. Məramnamənin giriş 
hissəsində təşkilat özünü 21 Azər hərəkatının həqiqi davamçısı 
elan edir və bu varisliyin əsas məqsədini belə ifadə edirdi: “Azər-
baycan xalqının 21 Azər hərəkatının həqiqi varisi olaraq Azərbay-
can Fədailər Təşkilatı İslam Cümhuriyyətinin devrilməsinə və 
Azərbaycan milli dövlətinin təşkilinə kimi hərtərəfli mübarizəsini 
davamlandıracaqdır” [39, s.5]. Güney Azərbaycan Fədailəri 
Təşkilatının həyata keçirdiyi bir sıra tədbirlərlə bağlı əldə edilən 
sənədlər bu siyasi qurumun məramnaməsi, fəaliyyəti, onun 
kütlələrlə əlaqələri haqqında müəyyən təsəvvür yaradır. Həmin 
sənədlərdən biri Azərbaycan Fədailəri Təşkilatı Rəhbərlik Şura-
sının 1994-cü il avqust ayının 19-da yaydığı “Təbriz, Azərbaycan 
inqilabının möhkəm qalası” adlı bəyanatıdır. Təşkilatın möhürü 
ilə təsdiqlənmiş bəyannamədə həmin il avqustun 18-də baş 
vermiş, Təbrizin irtica və şovinizmə nifrətini nümayiş etdirən 
iğtişaşlar haqqında xəbər verilir. Xəbərdən bəlli olur ki, avqustun 
18-də Təbriz stadionunda futbol matçı zamanı tamaşaçılar 
arasında olan gənc fədailər “Yaşasın Azərbaycan!”, “Fars şoviniz-
minə ölüm!”, “Siz Səttarxanın oğulları deyilsinizmi?” və s. şüarlar 
söyləməklə kütlənin milli hisslərini oyatmağa çalışmış, bu etiraz-
ları küçə iğtişaşlarına çevirə bilmişdilər. Azərbaycan Fədailəri 
Təşkilatı sözügedən hadisələrlə bağlı belə bir bəyanat yaymışdı: 
“Biz Azərbaycan fədailəri Təbriz cavanlarının bu qoçaqlığını 
təbrik etməklə Azərbaycan xalqına bildiririk ki, 21 Azər 
hərəkatının yeganə varisləri kimi özümüzün amansız və hərtərəfli 
mübarizəmizi Azərbaycan xalqının qüdrətinə və İranın digər 
Yeganə Əziz qızı Hacıyeva 
 110 
xalqlarının hərəkatının nümayəndələri ilə inqilabçı işbirliyinə 
söykənməklə xalqa zidd və istismar mərkəzi olan bu rejimi yıxana 
və Azərbaycan istiqlaliyyətini qazananadək davam etdirəcəyik” 
[39, s.5]. Qeyd olunan təşkilatların fəaliyyəti tədqiqatçı Brenda 
Şaffer tərəfindən şübhə altına alınır: “... Xaricdəki mühacir cənubi 
azərbaycanlıların nəşr etdiyi, eyni zamanda Azərbaycan Respub-
likasında fəaliyyət göstərən mətbu orqanlara istinadən İranda 
“Azərbaycan Fədailər Təşkilatı”, “Azərbaycan Qurtuluş Təş-
kilatı”nın yarandığını qeyd etmək olar, lakin bununla yanaşı bu 
təşkilatların varlığı ilə bağlı dəqiq fikir söyləmək çətindir” [195]. 
Ola bilsin ki, həmin qurumların sonralar Güneydə daha çox nəzərə 
çarpacaq fəallığının müşahidə edilməməsi, davamlı aktivliyinin 
olmaması sözügedən araşdırmaçıda bu qənaəti yaradıb və müəllif 
həmin qurumların fəallarının Şimali Azərbaycana keçərək 
mübarizələrini burada davam etdirmələrindən xəbərsiz olub.  
Mərkəzi Təbrizdə olan Vahid Müstəqil Azərbaycan Cəbhəsi 
(VMAC) 1993-cü ilə qədər gizli fəaliyyət göstərmiş, Şimali 
Azərbaycan müstəqillik əldə edəndən sonra öz varlığını elan 
etmişdi. VMAC-ın nizamnaməsindən də məlum olur ki, təşkilatın 
əsası 1979-cu il İran İslam inqilabı dövründə qoyulub. Cəbhənin 
ən fəal üzvləri əvvəlcə Müsəlman Xalq Partiyasının tərkibində 
mübarizə aparmış, uğursuzluqdan sonra isə belə qərara gəlmiş-
dilər ki, Güney Azərbaycan öz haqlarını yalnız İrandan ayrılıb 
müstəqil olandan sonra əldə edə bilər [111, s.26]. Cəbhənin əsas 
məqsədi məramnaməsində əks olunduğu kimi Güney Azərbay-
canda müstəqil, azad, demokratik hüquqi dövlət yaradıb iki 
müstəqil Azərbaycanın qanun-qaydalar çərçivəsində birləşməsidir 
[111, s.28]. Cəbhənin fəaliyyəti əsasən 1997-ci ilin fevralın 18-də 
nəşrə başlayan “Çarçı” mətbu orqanında öz əksini tapırdı. 
Cənubi Azərbaycan fəallarının yaratdığı digər təşkilat - Azərbay-
can Demokrat Firqəsinin proqramında İranın ərazi bütövlüyü və 
İran İslam inqilabından sonra Cənubi azərbaycanlıların ana dili uğrunda mübarizəsi 
  111
müstəqilliyi müdafiə edilir, Azərbaycana geniş muxtariyyət verilməsi 
tələbi əks olunur. Həmçinin Azərbaycan Milli Məclisinin, müxtəlif 
səviyyəli əncümənlərin təşkili, Azərbaycan dilinin Azərbaycanda 
dövlət dili elan edilməsi, eyni zamanda farscanın millətlərarası dil 
kimi işlənməsi əsas məqsəd kimi qarşıya qoyulur [62, s.29]. Qeyri-
leqal formada yaranan təşkilatlarla yanaşı leqal şəkildə, siyasi, milli-
mədəni istiqamətdə fəaliyyəti ilə seçilən qurumlardan İran Məclisi 
üzvlərinin 1993-cü ildə yaratdığı “Məclisdəki azərbaycanlı 
deputatların fraksiyası”nı xüsusi qeyd etmək lazımdır. Fraksiyanın 
proqramında Azərbaycan ostanlarına aid məsələlərin, Azərbaycan 
Respublikası ilə əlaqələrin inkişafı əsas yer tuturdu [195]. Cənubi 
azərbaycanlı millət vəkilləri əsasən Azərbaycan əyalətlərinin 
problemlərini qaldırır, Azərbaycan Respublikası ilə münasibətlərin 
inkişaf etdirilməsinin vacibliyini önə çəkirdilər [191, 05.04.1993]. 
Təşkilat üzvləri Məclisdə seçildikləri ərazilərin problemlərindən 
əlavə, həm də bütün azərbaycanlıların problemləri haqqında öz 
fikirlərini bəyan edirdilər. 1993-cü ilin iyul ayında Mərənd 
şəhərindən seçilmiş deputatlar qeyri-azərbaycanlıların Azərbaycan 
əyalətlərinə ostandar təyin edilməsi məsələsini, həmçinin mərkəzi 
hökumətin azərbaycanlılara qarşı apardığı ayrı-seçkilik siyasətini 
tənqid etməyə başlamışdılar [194, s.199]. Eyni zamanda hökuməti 
Ermənistanla əlaqələri kəsməyə çağırır və dövlət əleyhinə keçirilən 
yürüşlərdə iştirak edirdilər [191, 19.04. 1993]. Azərbaycanlı 
deputatlar Tehranın Qarabağ siyasətinin dəyişməsinin zəruriliyi 
haqda bəyannamə hazırlayaraq parlament deputatlarının əksəriy-
yətinə imzalatdırmışdılar. Kamal Abidinzadə (Xoydan seçilmiş 
məclis üzvü) 13 aprel 1993-cü ildə Məclisdə Azərbaycan dilində 
çıxış edərək ermənilərin hərəkətlərini tənqid etmişdi. Eyni zamanda, 
bu mövzu ilə əlaqədar “Həmşəhri” və digər qəzetlərdə məqalələrlə 
çıxış etmişdi [191, 14.04. 1993]. Təbrizdən seçilmiş məclis üzvü 
Məhəmmədəli Nəcəfzadə isə 6 aprel 1993-cü ildə bütün azərbaycanlı 
Yeganə Əziz qızı Hacıyeva 
 112 
deputatlar adından ermənilərin hərəkətlərini pisləyən, Tehranı 
Qarabağ məsələsində Azərbaycanı müdafiə etməyə səsləyən 
qətnamə oxumuşdu [74]. Bu fraksiyanın fəaliyyəti fars şovinistləri 
tərəfindən bölücü, xəyanətkar bir mövqe kimi qiymətləndirilir, ona 
qarşı təzyiqlər edilirdi. Fraksiyanın fəaliyyəti mühacirətdə fəaliyyət 
göstərən milli qurumlar tərəfindən müdafiə edilirdi. 1996-cı ildə 
CAMAH İsveçdə fəaliyyət göstərən Azərbaycan Kültur Ocağı ilə 
birgə həm müxalifətdəki, həm də iqtidardakı fars şovinistlərinin 
hücumuna məruz qalan “Azərbaycan Deputatları Fraksiyası”nı 
müdafiə məqsədilə bəyanat yayımladı [104, 08.08.1996]. 
İrandakı Azərbaycan türkləri arasında müxtəlif yönümlü və 
potensiallı təşkilatların köklü milli maraqlar ətrafında birliyini 
təmin edəcək vahid mərkəzin yaradılması zəruriliyi fikri ilk dəfə 
1994-cü ildə gündəmə gəldi. Dörd siyasi qurumun (Güney Azər-
baycan Fədailər Təşkilatı, Azərbaycan Qurtuluş Təşkilatı, Güney 
Azərbaycan Demokrat Firqəsi və Güney Azərbaycan Xalq Cəb-
həsi) birliyi əsasında Güney Azərbaycan Milli İstiqlal Cəbhəsinin 
(GAMİC) yaranması İranda cənubi azərbaycanlıların milli hüquq-
lar uğrunda mübarizə tarixində tamamilə yeni bir dövrün - milli-
siyasi konsolidasiya mərhələsinin başlandığını sübut edir [194, 
s.200]. Cəbhənin bəyanatında qeyd edilirdi: “Güclü dövlətlərin 
zülm və hegemonluğu altında olan millətlərin mübarizəsi, azadlıq 
uğrunda mücadiləsi beynəlxalq ictimaiyyətdən aldıqları dəstəklə 
yanaşı müasir dövrün ən əlamətdar xüsusiyyətlərindən biridir. 
Sovet imperiyası dağılandan sonra millətlərin müstəqillik meyllə-
rinin artması yuxarıda adı çəkilmiş həqiqəti təsdiq edir” [38]. 
Göründüyü kimi, GAMİC qarşısına Cənubi Azərbaycanın müstə-
qilliyini məqsəd qoymuşdu. GAMİC müəssislər heyətinin 23 
sentyabr 1994-cü il tarixli müraciətnaməsi həmin birliyin yaranma 
zərurəti, qarşıda duran məqsəd və vəzifələri haqqında müəyyən 
təsəvvür yaradır. Bu müraciətnamədə Cənubi Azərbaycanın 
İran İslam inqilabından sonra Cənubi azərbaycanlıların ana dili uğrunda mübarizəsi 
  113
müstəqilliyi uğrunda mübarizəyə başlamaq üçün lazımi şəraitin 
yetişdiyi bəyan edilirdi: “Hazırda ayrı-ayrı xalqlar öz milli birlik-
lərini gücləndirərək müstəqil milli dövlətlərini yaradırlar. Dünya-
nın ən mübariz xalqlarından olan Azərbaycan xalqı müstəqillik və 
milli hökumətini qurmaq uğrunda 48 illik zəngin mübarizə təcrü-
bəsinə malikdir. Ancaq dünyanın böyük müstəmləkəçiləri hər za-
man Azərbaycanı irtica ayağı altına salıb qurban etmişlər. İndi 
dünyanın siyasi coğrafiyasının dəyişdiyi bir vaxtda Quzey Azər-
baycan müstəqil dövlətinin yaranması ilə əlaqədar Güney Azər-
baycanın istiqlaliyyətinə və nəhayətdə iki Azərbaycanın birləşmə-
sinə, vahid, müstəqil Azərbaycanın yaranmasına münasib şərait 
yaranmışdır” [194, s.200]. GAMİC digər təşkilatların elan etdiyi 
bəyannamələrdən fərqli olaraq yuxarıda qeyd etdiyimiz məqsədə 
çatmaq üçün bütün milli-demokratik təşkilatların xırda ixtilaflar-
dan doğan ayrılıqlara son qoyaraq birləşməsini zəruri hesab edirdi. 
Qurumun 5 maddədən ibarət bəyannaməsinə görə, Cəbhə “təşki-
latların birləşməsinin ideoloji əsaslarını hazırlamalı, dünya siyasi 
təşkilatlarının da təcrübəsindən bəhrələnməli, ən yararlı mübarizə 
yollarını seçməli, Azərbaycan milli qurtuluş mübarizəsinin xaricdə 
olan Azərbaycan ocaqları və dünyanın digər demokratik təşkilatları 
ilə əlaqəsini yaradıb beynəlxalq tədbirlərdə Azərbaycan xalqının 
həqiqi nümayəndəsi olaraq iştirak etməlidir” [194, s.201]. GAMİC 
nəinki yarandığı dövrdə, hətta sonrakı dövrlərdə də mövcud olan 
siyasi qurumlarla müqayisədə təşkilatlararası əlaqələrin intensiv-
ləşdirilməsi, təkmil proqram, düzgün mübarizə yolu seçməsi 
baxımından daha ciddi birlik olsa da, 90-cı illərin sonuna doğru 
qurumun fəaliyyəti və varlığı ilə bağlı materiallara rast gəlinmir. 
Şimali Azərbaycan müstəqillik əldə etdikdən sonra burada ilk 
illər (1991-1993) həm rəsmi, həm də qeyri-hökumət təşkilatları 
səviyyəsində ortaya qoyulan Cənubi Azərbaycanın müstəqilliyi və 
iki Azərbaycanın birləşməsi yönündəki fikirlər [31, s.18] İrandakı 
Yeganə Əziz qızı Hacıyeva 
 114 
Azərbaycan türkləri arasında birləşmək ideyasının və digər strateji 
məqsədlərin ortaya çıxması ilə yanaşı, Azərbaycana güclü meyl 
göstərən cərəyanların yaranmasına səbəb oldu. Müxtəlif ölkələrdə 
yaşayan Azərbaycan türkləri ilə əlaqə saxlayan “Vətən” cəmiyyəti 
cənublu fəalların Şimali Azərbaycana gəlməsinin təşkilində 
yaxından iştirak edirdi (“Vətən” cəmiyyəti 1987-ci il, dekabrın 
28-də yaradılmışdı) [10, 31.12.1993]. Eyni zamanda dövlət tərə-
findən də Azərbaycan Respublikasına gəlmiş milli fəalların açıq 
fəaliyyətinə dəstək verilirdi [158, s.314]. H.Əliyevin prezidentliyi 
dövründə də cənubi azərbaycanlı fəalların Azərbaycanda fəaliy-
yəti məhdudlaşdırılmadı, əksinə, geniş şərait yaradıldı. Bakıda 
İrandan gəlmiş cənubi azərbaycanlıların yaratdığı çeşidli cəmiy-
yətlər içərisində ən nüfuzlularından biri 1991-ci ildə Piruz Dilən-
çinin yaratdığı Cənubi Azərbaycan Milli Azadlıq Hərəkatı 
(CAMAH) idi [131, s.9]. CAMAH qarşısına Cənubi Azərbaycan-
da müstəqil və demokratik dövlət qurmaq məqsədi qoysa da, məq-
sədin həyata keçirilməsini şəraitdən asılı olaraq iki variantda irəli 
sürürdü. Birinci variantda göstərilirdi ki, əgər İranda mövcud olan 
rejim Cənubi Azərbaycan türk xalqının milli hüquqlarını dinc 
danışıq yolu ilə tanıyarsa, Cənubi Azərbaycana muxtar respublika 
hüququ tələb olunacaqdır. Muxtar respublikanın öz bayrağı, kons-
titusiyası olacaq, islam dini rəsmi din kimi tanınacaq, din dövlət-
dən ayrılacaqdır. Azərbaycan türkcəsi dövlət dili elan olunacaqdır. 
İkinci varianta görə isə əgər yuxarıda qoyulan məqsədə dinc yol-
larla nail olunmazsa, onda hərəkat hərbi yola əl atmalı olacaq və 
bu halda azad edilmiş Azərbaycan müstəqil respublika elan edilə-
cəkdir [63, s.25]. Təşkilat öz məqsədi uğrunda təbliğat, boykot, 
piket, nümayiş və tətil kimi dinc mübarizə formalarından istifadə 
edirdi. “Azərbaycanın səsi” qəzeti qurumun rəsmi orqanı idi. 
Qeyd olunan dövrdə Azərbaycan Respublikasında yaranan di-
gər təşkilatlar Əmrəli Lahrudinin başçılığı ilə qurulan “İranlı siya-
İran İslam inqilabından sonra Cənubi azərbaycanlıların ana dili uğrunda mübarizəsi 
  115
si pənahəndələr Cəmiyyəti”, Sərir Azərin “Cənubi Azərbaycan 
Milli İstiqlal Cəbhəsi” idi. Bu təşkilatlar azərbaycanlılara mədəni 
muxtariyyətin verilməsi, Azərbaycan dilinin tədrisi, kitab və jur-
nalların nəşri, İran radio-televiziyasında Azərbaycan dilində proq-
ramların yayımlanması, Milli Məclisdə azərbaycandilli deputatla-
rın sayının artırılması, Əsas Qanunun 15-ci maddəsinə əməl 
olunması, Təbriz Universitetində Azərbaycan dili və ədəbiyyatı 
fakültəsinin yaradılmasını tələb edirdilər. 90-cı illərin ikinci yarı-
sından Azərbaycan Respublikasında fəaliyyət göstərən Türk Dir-
çəliş Təşkilatı, sabiq prezident Əbülfəz Elçibəy tərəfindən cənublu 
azərbaycanlıların yaxından iştirakı ilə yaradılmış Bütöv Azərbay-
can Birliyi (BAB), Böyük Rəsuloğlunun rəhbərliyi ilə Dünya 
Azərbaycanlılarının Hüquqlarının Müdafiə Komitəsi də bu qəbil-
dən olan təsisatlar idi [213, s.340]. Azərbaycan Dövlət Televiziya-
sında ”Şəhriyar” seriyalının verilməsi, İran Azərbaycanı və Azər-
baycan Respublikası arasında əlaqələrin qurulmasına xidmət məq-
sədilə 1994-1999-cu illərdə Bakıda İrandakı tamaşaçı kütləsinə 
yönəlik verilişlər yayımlayan “Sara” televiziya kanalı, müxtəlif 
nəşrlər, ən əsası sabiq prezident Heydər Əliyevin diplomatik 
səfərləri zamanı xaricdə yaşayan iranlı azərbaycanlılarla mənəvi 
əlaqələr yaratmaq məqsədilə təşkil olunan görüşlər İran tərəfindən 
rəsmi Bakının Vahid Azərbaycan məfhumunun geniş spektrda 
təbliği düşüncəsini dəstəkləməsi kimi dəyərləndirilirdi [213, 
s.342]. Bu istiqamətdə qeyd etdiyimiz nəzərəçarpacaq nüanslar 
İran tərəfindən Azərbaycan Respublikasının təbii ki, rəsmi fəaliy-
yəti kimi yozulurdu. İranlı müəlliflərdən olan Moctəbi Məggsudi 
İranda Cənubi Azərbaycan Milli Hərəkatının güclənməsini Azər-
baycan Respublikasının yaranması və onun dəstəyi ilə baş verdiyi-
ni yazır: “Sovet İttifaqının mövcudluğu dövründə H.Əliyev və 
Azərbaycan Kommunist Partiyasının rəhbər nümayəndələri Cənu-
bi Azərbaycanla birlik məsələsini və bu istiqamətdə fəaliyyətlərini 
Yeganə Əziz qızı Hacıyeva 
 116 
büruzə verməməyə çalışsalar da, (Qeyd edək ki, H.Əliyev Sovet 
Azərbaycanı Kommunist partiyasının rəhbəri olarkən də xarici 
diplomatlara görüşündə İran Azərbaycanının yoxsulluğunu və ge-
riliyini təəssüf hissi ilə söyləmiş, iki Azərbaycanın vəhdəti arzu-
sundan və İran Azərbaycanı xalqının öz rifahı və səadəti üçün mü-
barizəsindən danışmışdı [213, s.340]) Azərbaycan Respublikası-
nın müstəqilliyindən sonra bu məsələlər açıq formada gündəmə 
gəldi. Belə ki, Heydər Əliyev 22-25 fevral 1994-cü ildə Böyük 
Britaniyada rəsmi səfərdə olarkən, Londondakı cənubi azərbay-
canlıların “İkiyə bölünmüş ölkəmizin, millətimizin gələcək taleyi 
barədə suala cavabında prezident “Zaman gələcək, bölünmüş Va-
hid yenidən bütövləşəcəkdir!” demişdi [13, s.90]. 90-cı illərin əv-
vəllərində Şimali Azərbaycanın rəsmi dairələrində Cənubi Azər-
baycanla bağlı siyasi çalarlı meyllərin müşahidə olunması, eyni 
zamanda radikal millətçilərin iki Azərbaycanı birləşdirmək haq-
qında şüarları Cənubi Azərbaycanda milliyyətçilik hisslərinin da-
ha da qabarmasına, milli şüurun inkişafına təsirsiz ötüşmürdü. 
Azərbaycançılıq - türkçülük şüurunun güclənməsinə İran hökumə-
tinin reaksiyası əsasən repressiyalar, ideoloji və ideoloji-publisis-
tik təzyiqlərlə müşayiət olunurdu. 90-cı illərin ortalarında İran ha-
kimiyyəti ideoloji sahəyə xüsusi diqqət ayırmağa başladı. Pəhləvi 
dövründəki fars millətçiləri tərəfindən irəli sürülən “Azəri nə-
zəriyyəsi” ilə bağlı tezislər yenidən gündəmə gəldi və bu mövzuda 
yazılmış kitablar çap olundu. Türk etnik mənsubiyyətinin rəsmi 
qurumlar tərəfindən belə aşağılanmasına başlanıldı. 1995-ci ilin 
may ayında İranın radio-televiziya şirkəti tərəfindən keçirilən rəy 
sorğusu zamanı paylanan anketlərdə türklər qeyri-adi məxluqlar 
kimi təqdim olunmuş, onlarla birgə yaşamaq və ailə qurmaq mə-
sələsi ictimai rəy predmetinə çevrilmişdi [56, s.83]. Milli hüquqlar 
uğrunda mübarizədə nisbətən obyektiv mövqeyi ilə seçilən, de-
mokratik dəyərləri əsas götürən, ideya-nəzəri və taktiki ixtilafların 
İran İslam inqilabından sonra Cənubi azərbaycanlıların ana dili uğrunda mübarizəsi 
  117
fövqündə duran GAMİC-in azərbaycanlıların heysiyyətini alçal-
dan anket-sorğu ilə bağlı 1995-ci ilin 10 may tarixli bəyanatında 
fars şovinistlərinin bu addımı milli-mütərəqqi mübarizəni ləkələ-
mək məqsədilə Türk-Fars davasına çevirmək hədəfi kimi dəyər-
ləndirilmişdi: “Biz bu zaman daha artıq ayıq olmalıyıq və bunu 
sübuta yetirməliyik: Biz heç bir xalqın düşməni deyilik. Biz ancaq 
xalqları əsarətə çəkən müstəmləkəçi mərkəzi dövlətə qarşı müba-
rizə aparmalıyıq. Azərbaycan torpaqları mərkəzi irtica tərəfindən 
işğal olunub və Azərbaycan xalqı bu torpaqlarda yabançılar, 
əsirlər kimi ömür sürürlər... Əsir olmuş millətin iki yoldan başqa 
seçməli bir yolu ola bilməz. Ya əsarət altında həqarətlər, işgən-
cələrlə, murdar bir yaşayış, ya da ki, bütün var gücüylə işğalçı 
duşmənlərlə kəskin bir mübarizə aparmaq. Başqa bir yolumuz 
yoxdur” [74]. Türkçülüyün geniş yayılması qorxusu İran höku-
mətinin Azərbaycan Respublikasının İrandakı səfirliyinə müna-
sibətində də özünü göstərirdi. Tehranda səfirlik əməkdaşlarının 
uşaqları üçün ibtidai məktəb açmaq xahişi ilə İran XİN-ə olunan 
müraciətə rədd cavabı verilmişdi. Halbuki paytaxtda bir sıra 
dövlətlərin səfirlikləri yanında həmin dövlətlərin rəsmi dilində 
məktəbləri fəaliyyət göstərirdi [95, s.23]. 
İran hökuməti tərəfindən Şimali Azərbaycandan qaynaqlandığı 
hesab edilən etnik təhdidlərin qarşısını almaq üçün görülən tədbir-
lərdən biri sərhədyanı bölgələrdən Azərbaycan adının götürülməsi 
məqsədini daşıyan inzibati ərazi bölgüsünün yenidən aparılması idi 
ki, bu siyasəti də 1993-94-cü illərdə reallaşdırmaq mümkün oldu.  
Lakin İİR hakimiyyətinin hərəkata qarşı səyləri nəticəsiz qaldı 
və yaranmış ictimai-siyasi şəraitdə iki Azərbaycanın yaxınlaşma-
sına mane ola bilmədi. Belə bir situasiya cənubi azərbaycanlılar 
arasında fərqli siyasi baxışların formalaşmasına və yeni milli 
oyanış hərəkatının yaranmasına səbəb olmuşdu. Ana dili məsələsi 
bu dövrə kimi müstəqillik ideyalarının tərkib hissəsi kimi irəli 
Yeganə Əziz qızı Hacıyeva 
 118 
sürülürdü, lakin hökumətin qeyd edilən siyasətinə reaksiya olaraq 
1995-ci ildən bütövləşmə və vahidlik məsələsi gündəmə gəldi. 
Qeyd olunan dövrdə əsası qoyulan daha bir təşkilat Güney 
Azərbaycan Milli Oyanış Hərəkatıdır (GAMOH). Bu qurum 
1995-ci ildə Təbriz Universitetinin professoru Mahmudəli Çöhrə-
qanlı və onun yoldaşları tərəfindən gizli şəraitdə yaradılmışdı. 
GAMOH türkçülüyə, müasirliyə söykənən 100-ə qədər elmi-ədə-
bi, milli-mədəni və ictimai-siyasi qurumu öz ətrafında birləşdirmiş 
demokratik, ictimai-siyasi hərəkat idi. GAMOH-un mərkəzi 
qərargahı Cənubi Azərbaycanda yerləşirdi. Sonralar onun İranın 
başqa bölgələrində də şöbələri fəaliyyət göstərməyə başladı [225]. 
GAMOH-un proqramında onun “beynəlxalq hüquq və prinsiplərə 
əsaslanaraq Güney Azərbaycanın öz müqəddəratını təyinetmə 
hüququnun bərpası uğrunda mübarizə apardığı” göstərilir. Bu təş-
kilat da iki variantda proqram irəli sürürdü. Birinci variantda İran-
da millətlərin federasiya və ya konfederasiyasının təşkili ideyası 
irəli sürülür, bu planın həyata keçirilə bilməyəcəyi təqdirdə ikinci 
variant - müstəqil dövlətin qurulması nəzərdə tutulurdu [63, s.26]. 
Milli mədəniyyət və dil uğrunda açıq siyasi-ideoloji tələblər 
1995-ci ilin baharında Məclisə seçkilər zamanı açıq şəkildə qoyul-
muş və güclü müqavimətlə üzləşmişdi. Mahmudəli Çöhrəqanlı 
Təbrizdə parlament seçkilərində öz namizədliyini irəli sürərkən 
seçkiqabağı platformasında Azərbaycanda türk dilinin tədris olun-
ması və Azərbaycan iqtisadiyyatının inkişafı uğrunda səy göstərə-
cəyini elan etmişdi. Milli hüquqların təmin edilməsi məsələsinin 
azərbaycanlı namizədlər tərəfindən qaldırılması həm İran, həm də 
Azərbaycan milli hərəkatı üçün yeni hadisə idi. M.Çöhrəqanlı öz 
seçki platformasında daha çox bu tələbləri irəli sürürdü: “Azər-
baycanın milli və ictimai mədəniyyətinin bərpa edilməsi, Azər-
baycan dilinin və ədəbiyyatının gücləndirilməsi; Azərbaycan di-
linin rəsmi status alması” [194, s.200]. Təşkilat 2003-cü ildə 
İran İslam inqilabından sonra Cənubi azərbaycanlıların ana dili uğrunda mübarizəsi 
  119
“Cənubi Azərbaycanın səsi” radiosunu təsis etmişdi. Lakin İran 
Təhlükəsizlik Qüvvələri xaricdə fəaliyyət göstərən radionun yer-
ləşdiyi yerə basqın edərək onun fəaliyyətini dayandırmışdı [223]. 
Bir nüansı da qeyd edək ki, 1995-ci ildən açıq siyasi müstəviyə 
keçmiş mübarizədə türkçülük məfkurəsi əsas ideoloji xətti təşkil 
edirdi. Doktor M.Çöhrəqanlının müdafiəsi üçün başlanan çıxışlar 
milli dil-türk dili, milli kimlik-türk kimliyi uğrunda etiraz 
dalğasına çevrilmişdi.  
Qeyd etmək lazımdır ki, əgər 90-cı illərin əvvəllərində cənubi 
azərbaycanlıların İranda yaratdığı ictimai-siyasi təşkilatlar öz 
fəaliyyətlərini bir qədər məhdud dairədə - milli-mədəni hüquqların 
təmin olunması və muxtariyyət tələbi əsasında qururdularsa, artıq 
növbəti mərhələdə – 90-cı illərin ortalarında tələblərin əhatə dairəsi-
nin genişləndiyi və radikallaşdığı, milli hüquqlar uğrundakı müba-
rizənin sırf siyasi müstəviyə keçdiyi, müstəqillik və Bütöv Azərbay-
can ideyasının ön plana çıxdığı görünür. Bu dövrə kimi əsasən ilkin 
sosial-mədəni tələblərlə çıxış edən pərakəndə qruplar, təşkilatlar 
formasında fəaliyyət göstərən milli qüvvələrin mübarizəsi 1990-cı 
illərdən kütləvi xarakter almağa, təmərküzləşməyə başlamış və 
mütəşəkkil forma almışdı. Ümumən regionda baş verənlər Cənubi 
Azərbaycandakı milli qüvvələrdə böyük ruh yüksəkliyi yaratmışdı. 
Şimali Azərbaycanda baş verən proseslər cənubi azərbaycanlılarda 
da milli azadlıq əldə etməyə böyük ümidlər yaratmışdı. 
Beləliklə, cənubi azərbaycanlıların daxili və xarici faktorların 
təsiri altında 1989-1997-ci illərdə yaratdıqları siyasi təşkilatlar heç 
bir ciddi hazırlıq və böyük təşkilati baza olmadan meydana çıxsa-
lar da azərbaycanlıların ana dili, azərbaycançılıq ideyası ətrafında 
birləşməsinin praktik, nəzəri baxımdan əhəmiyyətli olduğunu 
nümayiş etdirdi. Bu qurumların mübarizəsində milli məsələnin 
həlli ilə bağlı fikir ayrılıqları mövcud olsa da, ana dili məsələsi 
siyasi fəaliyyətlərinin əsas obyektlərindən birinə çevrilmişdi. 
Yeganə Əziz qızı Hacıyeva 
 120 
 
2.2.3. 1997-2005-ci illərdə siyasi təşkilatların fəaliyyətində  
Azərbaycan dili məsələsi 
 
1997-ci ildə yeddinci prezident seçkiləri zamanı mühafizəkar-
larla islahatçılar arasında namizədlərin seçilməsi ilə bağlı toqquş-
malar baş verdi. Ölkədə islahatçı və müəyyən dərəcədə rejimdən 
“narazı” (Mədəniyyət və İslami irşad naziri postundan istefa 
verməyə məcbur edilmişdi) imicinə malik olan höccətülislam 
Seyid Məhəmməd Xatəmi prezident seçildi. S.M.Xatəminin 
prezident seçilməsi İranda demokratiyanın mühüm qələbəsi hesab 
olunurdu. Xatəmi öz seçki platformasında bir sıra demokratik, 
sosial və s. dəyişikliklərlə yanaşı milli azlıqların millətlərin İran 
konstitusiyasının 15-ci maddəsində nəzərdə tutulmuş hüququnun 
təmin ediləcəyi barədə vədlər verməklə azərbaycanlıların da rəğ-
bətini qazanmışdı. Seçicilərin böyük qismini təşkil edən azərbay-
canlıların orta hesabla 70 faizi öz səsini məhz Xatəmiyə vermişdi 
[112, 8.6.1997]. Xatəminin hakimiyyətə gəlməsi ilə bütün ölkədə 
“islahatçılar” adlanan bir hərəkat başladı. “İslahatçılar” sivil cə-
miyyət, qanun, azadlıq, müstəqillik anlayışlarını islami bir çər-
çivədə şərh etməyə çalışırdılar. Bu siyasətə görə, İranda milli və 
etnik mənsubiyyət məsələsinə fərqli yanaşma var idi: milli mənsu-
biyyət fars dili çərçivəsində, etnik mənsubiyyət isə mədəni sahədə 
qalmalı, siyasi meydana girməməlidir. Xatəmiyə görə İran etnik, 
dil və din fərqliliklərindən ibarət bir ölkədir. İranlılıq bütün bu 
fərqlərin üstündə olan bir faktdır. İranlılıq sünni, şiə, fars, türk 
ünsürlərini öz içərisində saxlamaqdadır. Başqa cür deyilsə, “İran 
bütün İranlılarındır” [127, s.38]. Xatəmi siyasi islahatlarını 
“vətəndaş cəmiyyəti” çərçivəsində həyata keçirməli idi. Həmin 
layihəyə görə, cəmiyyət fərdlərinin fərdi və ictimai haqları rəsmən 
tanınırdı və onların etnik mənsubiyyətinə toxunmadan, bütün 
İran İslam inqilabından sonra Cənubi azərbaycanlıların ana dili uğrunda mübarizəsi 
  121
sahələrdə (iqtisadi, siyasi, mədəni və s.) fəaliyyətlərinə imkan 
yaradılmalı idi. Bu layihə təcrübədə həyata keçmədi. 1997-ci ildə 
Xatəminin başçılıq etdiyi “islahatçılar”ın yürütdüyü daxili siyasət 
ab-havanı nisbətən mülayimləşdirmiş və siyasi mühitdəki canlan-
ma Cənubi Azərbaycan milli qüvvələrinin siyasi fəaliyyətlərini 
gücləndirməsi üçün şərait yaratmışdı. “İslahatçılar”ın hakimiyyətə 
gəlməsindən 2005-ci ilə qədərki dövrü cənubi azərbaycanlıların 
apardığı mübarizənin IV mərhələsi hesab etmək olar. Mövcud 
şərait siyasi qüvvələrin fəaliyyətinin istiqaməti və məzmununa 
mühüm təsir göstərdi. Bu mərhələnin əvvəllərindən başlayaraq 
milli qüvvələrin cəmləşdiyi siyasi qurumlar tədricən leqal fəaliy-
yətə keçdilər. Aparılan mübarizədə türkçülük məfkurəsi əsas 
ideoloji xətti təşkil edirdi. Adında Azərbaycan-türk kəlmələri olan 
təşkilatların sayı artmağa başlamışdı. Güney Azərbaycan Türk 
Dirçəliş Təşkilatı, Gənc Türklər Təşkilatı, Bizim Yol Güney 
Azərbaycan Milli Azadlıq Təşkilatı, Milli Hərəkat Quruluşu 
(MOHEQ), Milli İslami Hərəkat (MİH) və s. bu qəbildən olan 
qurumlar idi [123]. Həmin təşkilatlar ana dilinə dövlət statusu 
verilməsi, federasiya və istiqlal uğrunda mübarizə aparırdılar. 
1998-ci ildə Azərbaycan Respublikasında Dünya Azərbaycan-
lılarının Haqlarını Müdafiə Komitəsi qurulmuşdur. Öz fəaliyyətini 
insan haqlarının müdafiəsi prinsipləri üzərində quran bu təşkilatın 
qurucusu və rəhbəri hazırda Norveçdə yaşayan Böyük Rəsuloğ-
ludur və Cənubi Azərbaycan məsələsinin beynəlxalq bir məsələ 
kimi qəbul edilməsi yönündə fəaliyyət göstərir [52]. 
1998-ci ildə Azərbaycan türklərinin köklü milli maraqları uğ-
runda irimiqyaslı ictimai-siyasi fəaliyyətin mərkəzləşdirilməsi 
istiqamətində növbəti cəhd edildi. Güney Azərbaycan Türk Dirçəliş 
Təşkilatı, Bizim Yol Güney Azərbaycan Milli Azadlıq Təşkilatı, 
Vahid Müstəqil Azərbaycan Cəbhəsi, Azərbaycan Qurtuluş Təşki-
latı, Güney Azərbaycan Gənc Türklər Təşkilatı, Güney Azərbaycan 
Yeganə Əziz qızı Hacıyeva 
 122 
Demokratik Cəbhəsi 1998-ci il aprel ayının 28-də birləşmələri haq-
da belə bir bildiriş yaymışdı: “Xalqımızın varlığını, torpaq bütünlü-
yümüzü, dil və mədəniyyətimizi sual altında qoyanlarla amansız 
mübarizəyə qərar verildi. Bu təşkilatlar “Güney Azərbaycan Türk 
Azadlıq və İstiqlal Şurası” (Milli Şura da deyilirdi-Y.H.) adı altında 
fəaliyyət göstərəcəklər. Milli Şura Cənubi Azərbaycanın istiqlalı 
uğrunda mübarizə aparmaqla bərabər, vətənin vahidliyinə olan 
sarsılmaz inanc çərçivəsində Qüzey Azərbaycanın müstəqilliyinin 
qoruyucusu olduğunu bildirir” [112, 28.04.1998]. Təşkilat 1999-cu 
ilin 31 dekabrında Dünya Azərbaycanlılarının Həmrəyliyi günü 
münasibətilə müraciət qəbul etmişdi. Müraciətdə deyilirdi: “Vətəni-
mizin Güney hissəsində yaşayan 30 milyona yaxın qarabəxt insan 
nəinki öz adi insan haqqına qovuşmayıb, fars şovinizminin açıq və 
gizli təhqirlərinə məruz qalaraq öz milli varlığını itirməkdə və as-
similyasiya olunmaqdadır. 40 milyonluq güclü Azərbaycan dövləti-
nin yaranmasına doğru addımlamalıyıq. Güney Azərbaycanda mil-
lətimizin faciəsini bütün dünyaya çatdırmaq, hədəfə yetmək üçün 
azərbaycanlılara tövsiyə edilir ki, quzeylisi-güneylisi, iqtidarlı-
müxalifətli, kasıb-varlısı, bütün təbəqələri əl-ələ versinlər. Bütün 
çıxışlarında milli bütünlüyümüzü, milli varlığımızı təbliğ etsinlər və 
azadlığımızın milli birliklə, türklük yolu ilə demokratiya 
körpüsündən keçəcəyini xalqımıza çatdırsınlar” [4, 8-10.01.2000]. 
Milli Şuranın yaranmasına minimal effekt baxımından yanaşsaq 
belə, faydalı sayılmalıdır. Bu, təşkilatların fəaliyyətinin daha geniş 
tutumlu ictimai-siyasi fəallıq müstəvisinə keçdiyini göstərməklə 
yanaşı, fərqli baxışların daşıyıcılarının bir mərkəzdə birləşməsi və 
hamısı üçün eyni dərəcədə aktual olan ana dili məsələsində 
mövqelərinin dəqiqləşməsi sahəsində növbəti addım kimi müsbət 
qiymətləndirilməlidir.  
Türklük şüuruna söykənən, sıralarında siyasi cəhətdən fəal 
qüvvələri birləşdirən təşkilatlar əvvəlki illərdə olduğu kimi təkmil 
İran İslam inqilabından sonra Cənubi azərbaycanlıların ana dili uğrunda mübarizəsi 
  123
mexanizmin olmaması, təcrübəsizlik və s. səbəblərdən milli 
hərəkatda elə bir mühüm və ciddi hadisəyə çevrilə bilmədilər. 
Milli məsələnin həllinə müxtəlif yanaşma və baxışları olan si-
yasi təşkilatların problemin həlli ilə bağlı ideyalarını belə 
qruplaşdırmaq olar:  
- Bir qrup belə hesab edirdi ki, İranı tarix boyu türklər idarə 
ediblər, bu ənənə davam etdirilməlidir. Sadəcə olaraq İranda 
Azərbaycan türkcəsinin fars dili qədər dövlət dəstəyi və imkanları 
qazanması uğrunda mübarizə aparmaq lazımdır. Yəni İran iki 
milli dilli – farsdilli və azərbaycandilli ölkə olmalıdır. Onlar Azər-
baycan türkcəsinin statusunun yüksəldilməsi, dövlət dili elan 
edilməsi uğrunda çıxış edirdilər. 
- Digər qrup İranın inzibati-ərazi quruluşunun federativ 
əsasda yenidən təşkil edilməsinin tərəfdarı idi. 
- Birbaşa istiqlal uğrunda mübarizəni vacib sayan təşkilatlar 
da çox idi. 
Məsələnin həllinin perspektivi barədə xarici müəlliflərin də 
mövqeyi maraqlıdır. Bayron Qud və Meri Qud kimi müəlliflərin 
fikrincə, azərbaycanlılar İranda hökumətin daha demokratik forma-
ları uğrunda mübarizənin önündə getməkdə davam edəcəklər. 
Azərilər (ifadə müəlliflərindir) İrandan ayrılmaqdansa, mərkəzi 
hökumətdə mərkəzi rol oynamaq təşəbbüslərini davam etdirəcək-
lər” [61, s.107; 166, s.72]. Rusiyada müasir İranın öyrənilməsi 
mərkəzinin direktoru Rəcəb Səfərov isə hesab edir ki, milliyyətçi 
əhval-ruhiyyə Qərbdən, habelə Azərbaycan Respublikasından qızış-
dırılır. Lakin Azərbaycan Respublikası və Qərb cənubi azərbay-
canlıların dəstəyini ala bilmirlər. Əgər Azərbaycan Respublikası 
antiiran siyasəti yeridərsə və qarşıdurma yaranarsa, İran azərbay-
canlıları İİR-nın parlaq müdafiəçisi olacaqlar [237]. Araşdırılan 
dövrdə İranda baş vermiş hadisələrə nəzər salsaq, görərik ki, birinci 
müəlliflərin fikirlərində həqiqət var. Cənubi azərbaycanlı fəallar 
Yeganə Əziz qızı Hacıyeva 
 124 
arasında İranın ərazi bütövlüyünün saxlanılması ilə rejim dəyişikli-
yini istəyənlərin sayı kifayət qədərdir. Lakin Cənubi Azərbaycan 
milli hərəkatına qarşı qərəzli mövqeyi ilə tanınan R. Səfərovun id-
diası ilə razılaşmaq mümkün deyil. Çünki həm qeyd edilən dövrdə, 
həm də indi Azərbaycan Respublikası beynəlxalq münasibətlər sis-
temində, o cümlədən regionda üzləşdiyi problemlərlə bağlı güneyli 
soydaşlarımızın kütləvi dəstək aksiyalarına dəfələrlə şahidlik et-
mişik. Bundan əlavə, müəllif İİR rejiminin cənubi azərbaycanlılara 
qarşı yürütdüyü ayrı-seçkilik siyasətini və bu siyasətə qarşı edilən 
təbii etiraz aksiyalarını görməzdən gəlir və ümumiyyətlə, Cənubi 
Azərbaycan türklərinin milli və demokratik hərəkat tarixini 
“unudur”. Hansı ki, həmin hərəkatlar nəinki xaricdən qızışdırılırdı, 
əksinə, İran türklərinin milli və demokratik hərəkat tarixinin əsas 
hissəsini xarici imperializmə qarşı mübarizə təşkil edirdi.  
90-cı illərin sonundan milli qüvvələrin mübarizəsi kütləvi 
xarakter almağa başlamış və mütəşəkkil forma kəsb etmişdi. Milli 
hərəkatın yeni kütləvi formalarından biri “Babək qalası”na yürüş-
lərin təşkili idi. 1999-cu ildən başlayaraq hər il iyulun 4-ü və 5-də 
yüz minlərlə insan Bəzz qalasına toplaşır, bildirişlər yayırdılar [9, 
№208, 22.11.2001]. Bu bildirişlərdə dil məsələsi xüsusilə diqqəti 
cəlb edirdi: “Milli hoviyyətin, mədəniyyətin yox olmasını harada 
görürsünüz? Gəlin 15-19-cu maddələri öz ailəmizdən başlayaq. 
Gəlin birlik və məhəbbət əlini bir-birimizə uzadaq, gəlin azərbay-
canlı olaq” [9, №208, 22.11.2001]. Ən möhtəşəm yürüş 2002-ci 
ildə baş tutmuşdu. Həmin il tarixdə ikinci dəfə əzəmətli yürüş 
keçirilmişdi. Bir milyona yaxın insanın iştirak etdiyi bu yürüşdə 
milli-mədəni haqlarla bağlı şüarlar səslənmiş, Azərbaycan dilində 
şeirlər və musiqi oxunmuşdu. Cənubi Azərbaycanın milli bayra-
ğı 2003-cü ildə Babək qalasına yürüş zamanı on minlərlə azər-
baycanlı tərəfindən milli hərəkatın simvolu kimi qəbul edilmişdi. 
İran İslam inqilabından sonra Cənubi azərbaycanlıların ana dili uğrunda mübarizəsi 
  125
Həmin illərdə milli haqların İran sərhədləri çərçivəsində təmin 
olunması tələbi daha çox səslənirdi. Əvvəllər radikal çıxışlara 
söykənən hərəkatda mülayim meyillər güclənmiş, müstəqillik, 
bütövləşmə tələbləri azalmışdı. Onların tələbləri ən uzağı Cənubi 
Azərbaycana müstəqillik verilməsinə qədər gedib çıxırdı. Bu 
dövrdə bütöv Azərbaycan məsələsinin bəzi qurumlar istisna 
olmaqla, Cənubi Azərbaycan təşkilatlarından ötrü prioritet oldu-
ğunu iddia etmək çətindir. Əsasən, Azərbaycan-türk kimliyinin 
qorunması, Konstitusiya çərçivəsində hərəkət etmək, ana dilində 
mətbuat, radio, televiziya və məktəblərin açılması, ədalətli 
davranma və s. tələblər qoyulurdu. Mübarizə milli dil-türk dili, 
milli kimlik-türk kimliyi uğrunda etiraz dalğasına çevrilmişdi. Bu 
dövrdə cənubi azərbaycanlıların fərqli platformalara və taktikaya 
malik təşkilatlarını birləşdirən ümumi əsas cəhət milli kimlik 
uğrunda mübarizələri idi. Kollektiv özünü tanıtma formalarından 
biri, məhz müstəsna türkçülüklə eyniləşdirilən sosiomədəni 
özünüidentifikasiya milli haqlar uğrunda mübarizənin əsasını 
təşkil edirdi. Özünüidentifikasiya prosesində prioritet kimi 
müəyyən edilmiş türk bazis komponenti milli ideyanın yeganə 
forması kimi təklif edilməkdə idi və istər daxili, istərsə də xarici 
siyasi fəaliyyətdə bütün sonrakı addımlar yalnız bu amildən irəli 
gəlirdi. Hərəkatın xarakterindəki bu ümumiləşdirici cəhət Avropa 
müəlliflərinin də diqqətini çəkmişdi. Avropa müəlliflərindən bəzi-
ləri belə hesab edir ki, İran Azərbaycan millətçiliyindən ehtiyat 
edir. Tehran türkçülük hərəkatını hamı üçün ən böyük təhlükə 
hesab edir və ona görə də türk dilinin inkişafına potensial xəyanət 
kimi baxılır [163, s.122; 236]. Zənnimizcə, qeyd edilən qənaətlər 
doğrudur. Hətta iranlı müəlliflər də avropalı tədqiqatçıların bu 
fikirini bölüşür və türk etnoidentifikasiya prosesini rejim üçün 
ciddi və əsas təhlükə mənbəyi hesab edirdilər. Məsələn, iranlı 
müəllif Seyid Rza Salehi Əmiri qeyd edirdi ki, əsas təhlükə etiraz 
Yeganə Əziz qızı Hacıyeva 
 126 
dalğasının güclənməsi deyil, etnik kimliyin güclənməsi və vahid 
milli kimliyin formalaşmamasıdır” [179, s.445]. 
Türk bazisli özünüdərk prosesinin təhlükəsindən narahat olan 
Xatəmi hökuməti repressiya dalğasını gücləndirdi [169, s.53]. 
Siyasətçilər və mütərəqqi ziyalılar həbs olunur, bəzi hallarda isə 
qətlə yetirilirdilər. 1999-cu il yerli şuralara seçkilər keçirilən zaman 
cənubi azərbaycanlılara müxtəlif vədlər verərək onlardan səs alan 
“islahatçı” hökumətin əsl mahiyyətinin əvvəlkilərdən fərqlənmədiyi 
ortaya çıxdı. Bu iqtidar da cənubi azərbaycanlıların - türklərin milli 
haqlarının reallaşması, o cümlədən ana dili ilə bağlı tələblərinin 
həyata keçirilməsi üçün heç bir tədbir görmədi [113, №21, 4]. 
2000-ci ilin əvvəlində İranın beynəlxalq münasibətləri, xüsu-
silə ABŞ-la münasibətlərinin pisləşməsi İran Azərbaycanında da 
ictimai-siyasi vəziyyətə mənfi təsir göstərir, gərginləşdirirdi. 
Mahmudəli Çöhrəqanlının Vaşinqtonda qəbul olunmasından sonra 
isə Azərbaycan təşkilatlarının ABŞ-dan açıq və ya gizli dəstək ala 
biləcəyinə dair şübhələr səslənməyə başlamışdı [157, s. 6]. Sözsüz 
ki, həmin illərdə Cənubi Azərbaycandakı milli hərəkat ABŞ-ın 
maraqlarına cavab verirdi. Çünki İran dövlətinin zəiflədilməsinə 
yönəldilmiş istənilən hərəkat ABŞ tərəfindən alqışlanırdı. Qeyd 
olunan ölkənin cənubi azərbaycanlıların mübarizəsinə dəstək ver-
mək cəhdi müşahidə olunsa belə, bu superdövlətin milli hərəkata 
tam dəstək verməməsi özünün maraqları və geostrateji amillərlə 
yanaşı, İrandakı Azərbaycan türklərinin mütəşəkkil, hərəkatın lo-
komotivi rolunu oynaya biləcək güclü bir təşkilat yarada bilmə-
məsi və bütün qüvvələri ətrafında birləşdirən xarizmatik liderin 
olmamasına bağlı idi. 
Dünyada gedən qlobal dəyişikliyin ən mühüm nəticələrindən 
biri demokratikləşmə prosesinin İranda da həyata keçirilməsi mə-
sələsi bu dövrdə böyük dövlətlərin İrana təzyiq vasitələrindən 
birinə çevrildi. Digər tərəfdən İranda antidemokratik vəziyyətin 
İran İslam inqilabından sonra Cənubi azərbaycanlıların ana dili uğrunda mübarizəsi 
  127
güclənməsi milli qüvvələrin mövqelərinin, baxışlarının dəyişmə-
sində növbəti bir mərhələ oldu.  
Milli hərəkatda əsas məqsədlərə gedən yolun demokratiyadan 
keçdiyini hesab edən bir qrup yaranmışdı. Demokratiya milli 
haqların əldə edilməsi üçün ən önəmli bir vasitə hesab edilirdi. 
Güman edirdilər ki, demokratik təsisatlar bərqərar olarsa, milli 
haqları da əldə etmək asanlaşar. Məsələn, milli hərəkatın fəalların-
dan olan, Dünya Azərbaycanlılarının Haqlarının müdafiə təşkila-
tının (DünAzHaq) rəhbəri Böyük Rəsuloğlu bildirirdi: “Nəhayət, 
ətrafımızda gedən oyunlara düşməmək üçün öz demokrasi 
şüarımızı xalqımızın nəzərinə çatdırmalıyıq. Millətimiz bilməlidir 
ki, biz deyirik: “Ana dilimizdə təhsil almaq istəyirik”. Demokra-
tiya da onu deyir. Biz deyirik: “Ana dilimizdə azad mətbuat və 
radio-televiziyamız olmalıdır”. Demokratiya da onu deyir. Biz 
deyirik: “İqtisadiyyatımız inkişaf etməlidir”. Demokratiya da onu 
deyir. Biz deyirik: “Millətimiz azad olmalıdır”. Demokratiya da 
onu deyir” [24, 31-1.04.1999]. Milli demokratik düşərgədə təmsil 
olunan, yalnız demokratik dəyərləri əsas götürən milli qüvvələrin 
fəaliyyəti rasional-realist fəallıq müstəvisi üzərinə keçdi. Onların 
fəaliyyətində milli-demokratik tələblərin önə çıxması milli-siyasi 
məsələni ikinci plana keçirdi. Milli identiklik məsələsi əsasən 
demokratiya uğrunda mübarizənin tərkib hissəsi kimi təqdim 
olunmağa başlandı. DünAzHaq 2001-ci ilin yanvarında “Amnesty 
İnternational” beynəlxalq təşkilatının Orta Şərq üzrə nümayəndəsi 
D.Dik və təşkilatın rəhbəri A.Harrisona göndərdiyi müraciətdə 
İranda hakimiyyət qanadları arasında qarşıdurma nəticəsində anti-
demokratik meyillərin həddindən artıq güclənməsinə toxunaraq 
“...Hüquqlarımızın bərpası üçün qanuni mübarizə apardıqlarına 
görə həbsxanaya salınanların qaranlıq gələcəyinə az da olsa işıq 
tutmağınızı xahiş edir, siyasi məhbus kimi onlara kömək etməyinizi 
diləyirik” [112, 25.01.2001]. DünAzHaq və BAB-ın mart, may 
Yeganə Əziz qızı Hacıyeva 
 128 
aylarında İranın dini lideri Xamneyiyə bu dövrdə həddini aşmış 
repressiya dalğasının dayandırılması, milli hüquqlar uğrunda 
mübarizə aparan milli fəallar haqqında düzgün qərar çıxarılması 
barədə müraciətlərdən [112, 10.03.2001; 03.06.2001] sonra onlara 
qarşı ittihamlara, əks-təbliğat aparılmağa başlanmışdı.  
İranın beynəlxalq münasibətlər sistemindəki mövqeyi ilə 
yanaşı, eyni zamanda ölkə daxilindəki milli-siyasi proseslərin 
dərinləşməsi 2001-ci ilin əvvəllərində İranda hakimiyyət qanadları 
arasında baş verən qarşıdurmanı gərginləşdirən səbəblərdən sayıla 
bilər. İranda olan Qərb müxbirlərdən birinin yazdığı kimi “Xatəmi 
şeytan üçbucağına işarə etdiyi danışığı ilə İranı uzun bir böhran 
bataqlığına salan və özünə müxalif olanların çörəyinə yağ sürtən 
və milli islahat ümidlərini yarımçıq qoyan Buşu günahlandırır” 
[118, s.250]. Doğrudan da mühafizəkarların bir neçə seçimdə 
qələbəsi, islahatçıların məğlubiyyəti də bunu sübut etdi (2003-cü 
il bələdiyyə, 2004-cü il məclis və nəhayət, 2005-ci il prezident 
seçkiləri). 2005-ci ildə hakimiyyətə mühafizəkar qüvvələrin 
gəlişinin səbəblərindən biri də irançı qüvvələrdə milli birliklə 
bağlı yaranan qorxu hissi idi [67, s.276]. 
Hakimiyyət qanadları arasında qarşıdurmanın dərinləşməsi öl-
kədəki antidemokratik vəziyyəti daha da möhkəmləndirirdi. Lakin 
bu antidemokratik vəziyyət hərəkatın inkişafına mane ola bilmədi, 
əksinə, yeni təşkilatlar yarandı. 2000-ci ildə yaradılmış Günəş 
Partiyasının əsas məqsədi cənubi azərbaycanlıların mədəni-siyasi 
hüquqları (“Azərbaycanın qanuni hüququnun bərpası, dilinin, tari-
xinin və mədəniyyətinin özünə qaytarılması”) uğrunda mübarizə 
aparmaq idi [63, s.28]. Partiya 2002-ci ildə öz varlığını elan etmiş 
və qeydiyyatdan keçmək üçün sənədlərini İranın Daxili İşlər Na-
zirliyinə təqdim etsə də “Günəş”çilərin istəkləri təmin olunmadı.  
2001-ci ildə yaradılmış “21 Azər” təşkilatının son məqsədi 
Azərbaycan Milli Hökumətini bərpa etmək idi. Bunun üçün qarşı-
İran İslam inqilabından sonra Cənubi azərbaycanlıların ana dili uğrunda mübarizəsi 
  129
ya qısamüddətli (taktiki) və uzunmüddətli (strateji) məqsəd qoy-
muşdu. Təşkilatın proqramında uzunmüddətli məqsəd belə ifadə 
edilir: “İranda bəlli ərazidə yaşayan və çoxluq təşkil edən millətin 
milli dövləti, bəlli ərazidə yaşasa da, azlıqda olan millətlərə milli 
muxtariyyət və iç-içə yaşayan millətlərə mədəni muxtariyyət 
haqqı rəsmən tanınmalıdır”. Taktiki məqsəddə isə ana dilində 
təhsilin təmin edilməsi əsas vəzifə kimi müəyyən edilir [63, s.27]. 
Bu dövrdə GAMOH da fəaliyyətini genişləndirirdi. GAMOH-
un 2002-ci ildən başlayaraq xarici nümayəndəlikləri və təmsil-
çilikləri açılırdı. Təşkilatın Azərbaycan Respublikasında, Türkiyə-
də, Avropa ölkələrində və ABŞ-da 24 bürosu fəaliyyət göstərirdi. 
GAMOH BMT-nin müxtəlif komissiyalarının, Avropa Birliyinin, 
Avropa Parlamentinin, eləcə də demokratik dövlətlərin rəsmən 
tanıdığı demokratik təşkilat idi [225]. 
2002-ci ildə İranda siyasi məhbus olan azərbaycanlılarla bağlı 
məlumatları dünyaya, beynəlxalq təşkilatların nəzərinə çatdırmaq 
məqsədilə cənubi azərbaycanlı milli fəallar Azərbaycan Siyasi 
Məhbuslarını Müdafiə Komitəsi (ASMEK) yaratdılar. Əsas məq-
sədləri cəmiyyəti, beynəlxalq ictimaiyyəti insan hüquqları məsə-
lələri ilə məlumatlandırmaq, bu yöndə mədəni və ictimai işlərin 
görülməsi, cənubi azərbaycanlı siyasi məhbuslara müxtəlif 
istiqamətlərdə kömək göstərilməsi idi. 2004-cü ildə təşkilatın 
fəaliyyətinə qadağa qoyulsa da, gizli şəkildə öz işini davam 
etdirmişdir. 2004-cü ilin aprelində ermənilərin Türkiyə əleyhinə 
nümayişləri zamanı etiraz bildirdikləri üçün üzvlərinin çoxu həbs 
olunmuş və fəaliyyətinə qadağa qoyulmuşdu [52]. 
2003-cü ildə yaradılmış Azərbaycan Milli Cəbhəsi Azərbay-
canın tarixi torpaqlarında milli quruluşun bərpa edilməsini əsas 
məqsəd kimi qarşıya qoymuşdu. Təşkilatın 21 mart 2003-cü ildə 
12 maddədən ibarət müraciətnaməsində onun proqramı əks olu-
nub. Qeyd olunan tarixdə yayınlanmış Fərmanın B bəndinin 6-cı 
Yeganə Əziz qızı Hacıyeva 
 130 
paraqrafında Azərbaycan türk dilinin milli və rəsmi dil olması 
tələbi irəli sürülürdü [63, s.27]. 
2004-cü ildə isə Güney Azərbaycan İstiqlal Partiyası təsis edil-
mişdi [112, 15.01.2003]. Partiyanın Nizamnaməsində (05.12.2004) 
Cənubi Azərbaycanın tam müstəqil olması, Demokratik Respublika 
yaradılması uğrunda mübarizə aparıldığı bildirilir. Partiya müstəqil 
Cənubi Azərbaycan Respublikasından kənarda qalan azərbay-
canlıların taleyini də nəzərdən qaçırmır. Tehran və ətrafının ikidilli 
(fars, türk) respublika elan olunmasına, qaşqaylar üçün muxtar 
dövlət yaradılmasına çalışacağını bəyan edir [63, s.28]. 
2004-cü il aprelin 11-də “Ərdəbil ostanına Azərbaycan əbədi 
adının qaytarış komitəsi” adlı bir komitə öz varlığını bəyan etdi 
[56, s.166]. Komitənin əsas məqsədi Azərbaycan adının azərbay-
canlıların yaşadığı ostanlara qaytarılması uğrunda mübarizə apar-
maqdır.  
2004-cü ildə Cənubi Azərbaycanın qərb bölgəsinin kürdləş-
məsi əleyhinə mərkəzi Urmiyada yerləşən Batı Azərbaycan Milli 
Müdafiə Komitəsi (BAMMK) yaradılmışdı. Komitə hədəfləri belə 
qeyd olunurdu:  
Terrorizmə qarşı olmaq; Azərbaycanın qərb bölgəsinin kürd 
və beynəlxalq terroristlərdən təmizlənməsi; Terroristlərin əsl si-
malarını sənədlərlə sübut etmək və xalqı onlara qarşı duyuq sal-
maq; Xalqı məlumatlandırmaqla milli müqavimət hərəkatı yarat-
maq; Kürdlərin şüurlu surətdə köçürülməsi siyasətini xalqa açıqla-
maq; Azərbaycanın qərb bölgəsinin etno-demoqrafik şəklinin də-
yişdirilməsinin əsas istiqamətlərini müəyyən etmək; Bu bölgənin 
Azərbaycanın qədim yurdu olması ilə bağlı tarixi, etnoqrafik 
sənədlərin beynəlxalq aləmə çatdırılması [52]. 
2004-cü ildə yaradılmış Azərbaycan Federal-Demokratik Hə-
rəkatı (əsası İsveçdə yaşayan Əlirza Ərdəbili və Məhəmməd 
Azadgər tərəfindən qoyulmuşdur) öz qarşısına İranda federativ və 
İran İslam inqilabından sonra Cənubi azərbaycanlıların ana dili uğrunda mübarizəsi 
  131
demokratik bir cümhuriyyət və İran türklərinin Federativ Cüm-
huriyyətini yaratmaq məqsədini qoymuşdu. Qurumun platforma-
sında göstərilirdi: “İran Federativ Respublikası 2 parlamentli döv-
lət olmalı, İranda yaşayan millətlərin federativ dövlətləri, muxtar 
bölgələrin dövlətləri və özəl şəhər Tehran hökumətinin azad və 
könüllü şəkildə birləşməsi nəticəsində yaranmalıdır… Mərkəzi 
dövlətin 6 rəsmi dili olacaqdır… Azərbaycan dili Azərbaycanda 
və muxtar türk qurumlarında dövlət dili olacaqdır. Xorasan 
türkləri, İranın cənubunda yaşayan türklər, Qaşqay türkləri yerli 
hakimiyyət orqanları yaratmaq hüququna malikdirlər” [63, s.29]. 
2005-ci ildə yaranan digər qurum - Azərbaycan Milli Əncü-
məni bütün milli qüvvələrin bir cəbhədə birləşməsi və vahid 
məqsəd uğrunda mübarizə aparmasını istəyirdi [63, s.29]. 
Qeyd olunan müxtəlif yönlü təşkilatların yaranması və rəsmi 
qeydiyyat üçün dövlət orqanlarına müraciət etməsi Milli hərəkatın 
tarixində yeni hadisə - leqal siyasi təşkilatlanma mərhələsinə ke-
çid idi. Bir çoxları konstitusiyanın uyğun maddələri əsasında 
fəaliyyət göstərəcəklərini bəyan etsələr də, onların qeydiyyata 
alınmalarından imtina olunurdu. Bu dövrdə fəaliyyət göstərən mil-
li-siyasi qüvvələr, əsasən, 4 məsələ ətrafında etirazlar səslən-
dirirdilər: 
- Cənubi Azərbaycanın tarixi torpaqlarında yaşayan 22 mil-
yon Azərbaycan türkü, eləcə də İranın başqa bölgələrinə 
səpələnən 7-10 milyonluq azərbaycanlı Konstitusiyanın 
15-ci maddəsinin ikinci bəndinə əsasən ibtidaidən ali 
təhsilə qədər ana dilində məcburi təhsil almalıdır;  
- Cənubi Azərbaycanda ana dilində azad mətbuat çap olunub 
yayılmalı, radio-televiziya verilişləri yayımlanmalıdır. Bu 
haqdan İranın başqa bölgələrində yaşayan türklər də 
əhalinin say nisbətinə görə faydalanmalıdırlar;  
Yeganə Əziz qızı Hacıyeva 
 132 
- İqtisadiyyatın inkişafı. Tehran rejiminin bölgələrə müna-
sibətdə yürütdüyü ayrı-seçkilik Cənubi Azərbaycanda 
iqtisadi inkişafın qarşısını alır. Burada sənayenin və iqtisa-
diyyatın başqa sahəsinin inkişaf etməməsi üzündən əhali 
öz dədə-baba yurdlarından iş dalınca qeyri-türk bölgə-
lərinə köçür. 
Milli hərəkat yüksələn xətlə inkişaf etdikcə hökumət zəif 
təşkilatları öz tərəfinə çəkmək üçün tədbirlər gördü. Hökumət belə 
siyasət yürütməklə hərəkatı tədricən öz nəzarətinə keçirməyə cəhd 
edirdi. Amma aldadıcı şüarlarla yeni liderlər hazırlayaraq “milli 
hərəkatı parçalamaq” siyasəti nəticə vermədi [90, 10.02.2003]. 
Azərbaycan milli hərəkatının “demokratik bütövləşmə” metoduna 
əsaslanması parçalanmaların qarşısını almaqda böyük rol oynadı. 
Cənubi Azərbaycan və Tehranda müxtəlif fikirli 16 təşkilat və 
dərnəyin bir araya gəlib Cənubi Azərbaycan Ağsaqqallar Şurası 
adlı qurum yaratmaq niyyətinin ortaya çıxması milli hərəkatın 
parçalanmasının qarşısını alan preventiv tədbirlərdən biri oldu 
[112, 31.01.2003]. 
Milli hüquqlar uğrunda mübarizənin inkişaf səviyyəsinin ən 
mühüm göstəricisi dövlət strukturlarında çalışan bir sıra azərbay-
canlı nümayəndələrin İran qanunvericiliyinə əsaslanaraq Azərbay-
can dilinin hüquqlarının təmin olunması və statusunun yüksəldil-
məsi uğrunda təşəbbüsləri oldu. 2003-cü ilin mayında Şərqi 
Azərbaycan Əyalət Şurasının prezident Xatəmiyə ünvanladığı 
açıq məktubda bildirilirdi: “Şərqi Azərbaycan Əyalət Şurasının 
üzvləri İİR qanunlarına hörmət edərək, tarixi zərurəti və şəraitin 
yetişdiyini nəzərə alaraq, habelə 113-cü maddəni əsas götürərək 
sizdən xahiş edir ki, Əsas Qanunun 15 və 19-cu maddələrinin (dil 
və milli bərabərlik) icra olunmasını əmr verəsiniz” [113, №21, 
s.3]. Şura üzvlərinin milli qüvvələri təmsil etmədiyi nəzərə 
alınarsa, bunu hakimiyyətyönlü cənubi azərbaycanlıların Əsas 
İran İslam inqilabından sonra Cənubi azərbaycanlıların ana dili uğrunda mübarizəsi 
  133
Qanunun tələblərini hüquqi, mədəni cəmiyyət ideyası çərçivəsində 
reallaşdırmaq cəhdlərindən biri hesab etmək olar. Belə təşəbbüslər 
sonralar daha ardıcıl şəkildə davam etdirilmişdi.  
2004-cü ildə təqribən 160-a yaxın təşkilatın iştirakı ilə Bəzz 
qalasına yürüş zamanı iştirakçılar Qumda yaşayan ayətullah 
Mələkutiyə müraciət etmişdilər. Ayətullah Mələkuti Babəki Abba-
silər xilafətinə qarşı vuruşan milli qəhrəman adlandıraraq yürüşün 
keçirilməsinə mane olmamaq barədə fitva imzalamışdı [77, 
18.06.2004]. Bu, milli hərəkatın tarixində yeni bir hadisə idi. 
Lakin hakim dairələrdə təmsil olunan azərbaycanlıların etno-milli 
problemə, əsasən də ana dilinə münasibəti yuxarıda qeyd etdiyi-
miz bəzi istisnalar xaricində əvvəlki kimi idi. Qacarların hakimiy-
yəti illərində olduğu kimi, İslam inqilabından sonra da cənubi 
azərbaycanlılar müxtəlif intensivliklə mərkəzi və məhdud miqyas-
da yerli hakimiyyətdə təmsil olunurdular. Təkcə onu demək 
kifayətdir ki, Müvəqqəti hökumətin (1979-1980) başçısı 
M.Bazərqan, İranın ilk prezidenti (1980-1981) Ə.Bənisədr, İslam 
İnqilabı Şurasının bir sıra üzvləri, inqilabın qələbəsindən sonra Ali 
Məhkəmənin sədri ayətullah Musəvi Ərdəbili, baş prokuror Mu-
səvi Xoiniha, 1981-1989-cu illərdə baş nazir olmuş M.H.Musəvi, 
1989-cu ildən 2007-ci ilə qədər “Rəhbər”i seçən Xübrəqan Məcli-
sinin sədri Əli Mişkini, 1989-cu ildən İran İslam Respublikasının 
ali rəhbəri olan ayətullah S.Ə.Xameneyi və bir çox nazirlər 
azərbaycanlı olmuşlar. Amma onlar da Qacarlar kimi Azərbaycan 
xalqını təmsil etmir, etno-milli problemlərinin həll edilməsi üçün 
yuxarıda qeyd etdiyimiz bəzi istisnalar xaricində heç bir təşəbbüs 
göstərməyiblər. Bu baxımdan İİR-da hakim dairələrdə təmsil 
olunmuş azərbaycanlılar Qacar sülaləsinin nümayəndələrindən 
heç nə ilə fərqlənmirlər. Bunun da səbəbi bəzi Qərb alimlərinin 
fikirlərinə görə, azərbaycanlıların bu ölkədə mühüm dövlət 
postlarında olmasıdır [160; 162; 151; 168]. G.Rouks keçmiş 
Yeganə Əziz qızı Hacıyeva 
 134 
rejimlə müqayisədə İslam Respublikasında etnik qruplara qarşı 
daha az düşmənçiliyin göründüyünü, İran millətçiliyinin artıq 
dövlət ideologiyasına çevrildiyini və yeni rejimin bir çox aparıcı 
xadimlərinin Azərbaycandan çıxdığını da qeyd edir [169, s.45]. 
2004-cü ildə Ərdəbil məhkəməsində Azərbaycan türkcəsinin 
işlənməsi də diqqəti çəkən mühüm hadisə idi. Antiiran təbliğatı 
aparmaqda, pantürkizmdə, qanunsuz təşkilat yaratmaqda, Babək 
qalasında keçirilən tədbirin təşkilatçılığında, türk dilində təqvim 
çıxarmaqda ittiham olunan milli fəal Abbas Lisani və onun vəkili 
Saleh Kamrani məhkəmə prosesində türkcə danışacaqlarını əsas 
gətirərək tərcüməçi verilməsini tələb etmişdilər. İttiham tərəfi 
buna ciddi etiraz edərək onların farsca bildiyini əsas gətirmişdi. 
A.Lisani isə insanların məhkəmədə öz dillərində danışmaq 
hüququna malik olduqlarının İran konstitusiyasında təsbit edildi-
yini xatırladaraq sözünün üstündə durmüş və ana dilində ifadə 
verəcəyini bildirmişdi. Bundan sonra hakim müdafiə tərəfinə 
türkcə danışmağa icazə vermişdi [112, 24.08.2004]. Bu hadisə 
Cənubi Azərbaycanda Milli Hökumətin süqutundan sonra türkcə-
nin işləndiyi ilk məhkəmə prosesi idi və ana dili uğrunda 
mübarizədə diqqətəlayiq addım sayıla bilər. A.Lisaninin öz tale-
yini nəzərə almadan belə bir tələb üzərində israr etməsi göstərir ki, 
İran rejiminin repressiyaları da insanları geri çəkilməyə məcbur 
etmək iqtidarında deyildir. 2005-ci ildə İranda ölkənin ali dini rəh-
bərinin iştirakı ilə keçirilən Məşrutə inqilabının 100 illiyinə həsr 
olunmuş konfrans zamanı Azərbaycan dilində himnin səsləndiril-
məsi də xüsusi diqqəti çəkən hadisələrdən hesab olunmalıdır [40].  
Xatəminin 8 illik fəaliyyəti dövründə milli və etnik azlıqların 
problemlərinin həlli istiqamətində irəliləyiş əldə edilmədi. 
G.Rouks Xatəminin hakimiyyəti illərində dövlətin etnik məsələyə 
münasibətini belə ifadə edir: “Xatəmi “İran iranlılar üçündür” 
şüarı ilə siyasi və mədəni hüquqlarının təmin olunması iddiaları 
İran İslam inqilabından sonra Cənubi azərbaycanlıların ana dili uğrunda mübarizəsi 
  135
ilə çıxış edirdi. Lakin onun etnik iğtişaşlara repressiv yanaşması 
göstərir ki, mərkəzi hökumət tələblərin nəzərə alınması və milli 
məsələni həll etmək siyasətinin həyata keçirilməsi yollarını çox 
çətin tapır” [169, s.53]. Özündən əvvəlki sələfi kimi (Rəfsəncani) 
ziddiyyətli bir mövqe göstərərək daha çox İngiltərə və Qərb 
təmayüllü siyasi konsepsiyanı davam etdirsə də fars dilini İran 
millətinin tarixi kimliyi və milli birliyinin simvolu olaraq tanıdı. 
Onların milli zəmindəki baxışları daha çox Azərbaycan türklərinin 
əleyhinə yönəlmiş və mühafizəkarlara nisbətdə daha təhlükəli idi. 
Siyasi qüvvələrin fəaliyyəti ilə bağlı araşdırma bizə belə 
qənaətə gəlməyə əsas verir ki, İran rejiminin hərəkatı yatırmaq, öz 
orbitindən çıxarmaq yönündə müxtəlif vasitələrlə həyata keçirdiyi 
siyasətlə yanaşı, milli-siyasi qüvvələr arasında qarşıya qoyulmuş 
məqsədlərlə bağlı konsensusunun çox zəif olması və ya bəzən də 
yoxluğu milli mübarizənin inkişafı qarşısında maneələr yaradırdı. 
Hərəkatın yüksəlməsi yolunda çətinlik doğuran səbəblər arasında 
cənubi azərbaycanlıların siyasiləşmiş təbəqəsi arasında gedən 
mürəkkəb sosial-mənəvi-psixoloji, nəzəri-konseptual çəkişmələr 
xüsusi ağırlıq təşkil edir. 
Cənubi azərbaycanlıların İİR bürokratiyasında təmsil olunma-
sı, yüksək rütbəli ruhanilər, ordu zabitləri və İran ziyalılarının 
əhəmiyyətli hissəsini təşkil etmələri, cəmiyyətin müxtəlif sahələ-
rində önəmli vəzifələrdə olması onların İran cəmiyyətinə bəluclara 
və kürdlərə nisbətdə daha yaxşı inteqrasiya olunduğunu göstərir 
ki, bu da milli məsələnin həlli perspektivlərinin məhdudlaşdırıl-
masına gətirib çıxaran səbəblərdən biridir.  
Beləliklə, inqilabın qələbəsindən sonra İranda Azərbaycan 
türklərinin təşkil etdikləri siyasi, ictimai-siyasi təşkilatların qeyd 
olunan mərhələlərdə milli məsələnin həlli variantlarına münasibəti 
həm dünyada və regionda baş verən hadisələrdən, həm də İranda 
mövcud ictimai-siyasi atmosfer və proseslərdən asılı olaraq müx-
Yeganə Əziz qızı Hacıyeva 
 136 
təlif cür təzahür etsə də, onların nəzərində Azərbaycan dilinin 
funksionallığının artırılması və ona rəsmi status verilməsi digər 
problemlərin fonunda daha aktual məsələ kimi öndə dayanır. Lakin 
kütləviləşmə mərhələsində hərəkatın sosial-siyasi tərkibinin hədsiz 
rəngarəngliyi, qeyri-yekcins xarakter daşıması, eyni zamanda uzun 
illər çeşidli cəbhələrdə qazanılmış fərqli, ayırıcı siyasi mədəniyyət, 
təcrübə, siyasi əxlaq elementləri milli-siyasi qüvvələr arasında 
ünsiyyət problemi, ideoloji-siyasi, mənəvi-psixoloji maneələr 
yaradır, hərəkatdaxili ziddiyyətlər doğurur. Mübarizənin səviyyəsi 
Azərbaycan türklərinin milli formalaşması, eyni zamanda İranın 
ictimai-siyasi quruluşunda tutduqları mövqe ilə sıx bağlıdır. 
 
 
2.3. Cənubi azərbaycanlı ziyalıların ana dili uğrunda 
mübarizəsi 
 
2.3.1. İran İslam inqilabından sonra ziyalıların 
fəaliyyətində ana dili məsələsi 
 
Çoxmərhələli sosial, siyasi, etnik, mədəni struktura malik olan 
İran cəmiyyətində müxtəlif qrupların maraqlarını müdafiə edən 
ziyalıların mövqeləri çeşidli, bəzən də ziddiyyətlidir. Ümumilikdə 
ziyalıların milliləşməsini şərtləndirən amil, əsasən, onların möv-
cud sistemdə özünüifadə imkanlarının məhdud olması və ya 
əksinə, özünüifadə azadlığını təmin edən demokratik cəmiyyətin 
yaranmasıdır. İranda Azərbaycan türk ziyalılarının milliləşməsin-
də yalnız birinci amilin rolundan danışmaq olar. İkinci amil 1941-
46-cı illər istisna olmaqla, heç zaman təsiredici faktor kimi 
mövcud olmamışdır. Özünüdərk prosesinin mühüm mərhələsi 
olan Azərbaycan-türk etnikçiliyi uzun illər Pəhləvilərin və yeni 
yaranan İslam rejiminin ilk illərindən başlayaraq davam edən 
İran İslam inqilabından sonra Cənubi azərbaycanlıların ana dili uğrunda mübarizəsi 
  137
Azərbaycan türk dili, tarixi və mədəniyyətinin təhqir olunması və 
tamamilə məhdudlaşdırılmasına bir reaksiya kimi inkişaf etmişdi. 
İranlı müəllifin qeyd etdiyi kimi, İrandakı Azərbaycan türklərinin 
kimliyinin mühüm göstəricisi, 100 ildən çox yaşı olan dil şüuru-
nun bu cür yüksək səviyyədə inkişafının səbəbi Pəhləvi sülalə-
sinin xalqı fars dilində təhsil sistemi vasitəsilə homogenləşdirmək 
səyləri olmuşdur [170]. Bu fikir inqilabdan sonra türk dilinin 
funksiyasının bütün sahələrdə bərpası məsələsinin ziyalıların 
milli-mədəni fəaliyyətində geniş yer tutması ilə öz təsdiqini tapdı. 
Cəmiyyətin digər təbəqələri ilə birlikdə İİR Konstitusiyasının 
15-ci maddəsində əksini tapmış çox məhdud hüquqların təsdiqinə 
nail olan ziyalılar, mədəni cəmiyyətlər 1979-80-cı illər ərzində 
Azərbaycan dilində dərsliklər hazırlamaq və yeni qaydalı əlifbanın 
tərtibi istiqamətində çalışmışdılar. Xüsusilə də 1980-81-ci illərdə 
Azərbaycan dilinə uyğun gəlmədiyi üçün ərəb əlifbasında islahat-
ların aparılması azərbaycanlı ziyalıların qarşısında duran əsas 
məsələlərdən idi. Bu sahədə Məhəmməd Fəridin azərbaycanlılar 
üçün latın qrafikası əsasında tərtib etdiyi əlifba ərəb əlifbasına 
nisbətən daha münasib idi [68]. Azərbaycanlı ziyalı Həbib 
Azərsinanın 1980-ci ildə latın əlifbasına uyğun bir yazı qaydasının 
tətbiqi ilə bağlı hazırladığı broşur hökumət tərəfindən türkçü 
ideyaların təbliği kimi dəyərləndirilərək müəllifin pantürkist 
damğası altında həbsinə səbəb oldu [194, s.111]. Lakin ziyalıların 
əksəriyyəti əlifbanın dəyişdirilməsinə yox, ərəb qrafikalı əlifbanın 
müəyyən islahat aparılmaqla saxlanmasına tərəfdar idilər. Təbriz-
dəki Azərbaycan Şairləri və Yazıçıları Cəmiyyəti bu əlifbanın 
Azərbaycan dili baxımından təkmilləşdirilmiş variantını hazırlayıb 
vərəqlər şəklində yaymışdı [101, s.171].  
Doktor Həmid Nitqinin bu sahədəki təcrübəsinə əsaslanaraq 
Şimali Azərbaycanda artıq sınaqdan çıxmış imla prinsiplərinə və 
ərəb əlifbasının özünəməxsusluğuna istinad edərək Azərbaycan 
Yeganə Əziz qızı Hacıyeva 
 138 
dilinin fonetik quruluşuna uyğunlaşdırılmış vahid bir sistem 
yaratması əlifba islahatı sahəsində mühüm xidmət hesab olunma-
lıdır. Çünki Cənubi Azərbaycanda imla prinsiplərinin ərəb əlifba-
sının spesifikasını nəzərə alan variantının nəşri ədəbi dilin tələf-
füz-orfoqrafiya normalarına uyğun olmayan təzahür xüsusiyyət-
lərinə qarşı mübarizə aparmaq üçün elmi əsaslar verirdi [20]. 
İran cəmiyyətində müxtəlif siyasi-ideoloji cərəyanların parça-
ladığı cənubi azərbaycanlı ziyalıların milli yönümlü nümayəndə-
ləri özünüdərk, özünütəsdiq prosesinin kütləviləşmə mərhələsinə 
aparan yolunun elmdən və maarifçilikdən keçdiyini bilir və bu 
sahəyə diqqəti artırır, fars millətçiliyi ideologiyasına “sadiq” qalan 
ziyalılar isə inqilabdan sonra da hakim millətçi siyasətin ruhuna 
uyğun fəaliyyət göstərirdilər. İkinci qrupdan olanlar Azərbaycan 
dilində kitabların dövlət hesabına çap olunmasına maneələr yara-
dır, bu mümkün olmadıqda, çap olunmuş kitablar haqqında qərəzli 
yazılar nəşr etdirir, “vahid millət”, “vahid dil” nəzəriyyəsini 
aktuallaşdırmaqla Azərbaycan türkcəsini azərbaycanlılara qarşı 
qoyurdular. Paniranizm və fars millətçiliyi şahlıq dövründəkindən 
də eybəcər şəkildə, çox geniş miqyasda Əbdüləli Karəng, Sərhəng 
Şuari, Mənuçöhr Mürtəzəvi, Yəhya Zəka, Şəfəq Rzazadə, 
İnayətullah Rza, Nəsrullah Purcavadi, Məzdək Bamdadan, Nəsim 
Nəsrin, Cəlil Dustxah, Məhəmməd Səhər, Əmir Hüseyn Xunci, 
Şirindoxt Dəqiqiyanın kimi həm fars, həm də türk ziyalılarının 
əsərlərində inkişaf etdirilirdi. İİR-də nəşr olunmuş tarix haqqında 
kitablarda İran ərazisində yeganə qurucu etnik elementin farslar 
olduğu göstərilir, ərəb və türk istilasının fars mədəniyyətinə, 
inkişafına vurduğu “mənfi təsirlər”, indiki problemlərin kökünün 
bu işğallara bağlı olması araşdırılırdı. Tədris müəssisələrində 
istifadə edilən tarix kitablarını araşdırmış Haggi Ram yazır ki, 
İran İslam Respublikası Pəhləvi sülaləsinin “əzəli İran milləti” 
əsaslarına sadiq qalmış, fars millətçiliyi ayətullahların hakimiyyəti 
İran İslam inqilabından sonra Cənubi azərbaycanlıların ana dili uğrunda mübarizəsi 
  139
dövründə daha da çiçəklənmişdi [161, s.68- 82]. Zahirən qeyri-
rəsmi dairələri təmsil etdiklərini nümayiş etdirən şovinist “ziya-
lılar”a cavab olaraq artıq 1980-ci illərin başlanğıcında bəzi milli 
ziyalıların tədqiqatlarında şahlıq rejiminin türkdillilik və türk 
xalqlarına mənsub olma arasındakı əlaqəni inkar edən tezislərinə 
qarşı azərbaycanlıların türk olmaları ideyasını əsaslandıran alter-
nativ tezislər yer alırdı [28, №2, s.4-5, 6-9, 11, 12, 14, 15, 16]. 
İnqilabdan sonra ilk dəfə olaraq Azərbaycan xalqı, dili, mədə-
niyyəti ilə bağlı yüksək səviyyəli nəzəri araşdırmaların aparıl-
masına, Azərbaycan dilinin elmi tarixi ilə bağlı əsərlər yazılmağa 
başlandı. Bu məsələ ilə məşğul olan Cavad Heyət fars dilində 
yazdığı “Türk dilinin tarixi və ləhcələri” adlı əsərini şahlıq rejimi 
zamanı İran dilçilik elminin və hakim ideologiyanın Azərbaycan-
türk dilinin müstəqil və zəngin bir dil olmasını inkar etməsinə 
cavab kimi ortaya qoymuşdu [108, 1982, №37-38, s.12]. Müəllif 
Azərbaycan dilinin tarixini, bu dilin yaranmasında iştirak edən 
etnik birlik və qrupları, bu dilin dünya dilləri arasındakı yerini, 
azərbaycanlıların etnik ərazisini nəzərdən keçirərək belə nəticəyə 
gəlmişdi ki, indi İranda türk dilində danışan əhali türkdilli yox, 
hər cəhətdən türkdür [108, 1982, №37-38, s.21-22]. C.Heyət bu 
mövzuda yazdığı “Müqayisətül-lüğəteyn” adlı digər əsərində 
Azərbaycan türkcəsinin leksik və qrammatik zənginliyini 
göstərmək üçün onu fars dili ilə müqayisə etmiş və türk dilinin 
bəzi üstünlüklərini göstərmiş [217, s.87], “Azərbaycan türkcəsinin 
adı və yeri” məqaləsində isə paniranistlərin şovinist istəklərini, 
düşüncələrini kəskin tənqid etmiş, Azərbaycan dilinin təkamülü 
və təşəkkülündən danışmışdır. Müəllifin fars dilində yazdığı “İran 
və zəbane qovmi” (İran və etnik dillər) əsərində Cənubi 
Azərbaycanın İrandan ayrılmasının əleyhinə çıxılır, həmçinin 
Azərbaycan dilinin fars dili ilə yanaşı tədris edilib yayılmasına 
əngəl törədənlər ifşa olunurdu. Cavad Heyət öz tədqiqatlarında 
Yeganə Əziz qızı Hacıyeva 
 140 
türk dillərinin təsnifatı haqqında IX əsrdən bəri mövcud fikirlərin 
tənqidi icmalını və türk dillərinin morfoloji quruluşunun yığcam 
şərhini, Türkiyə və Azərbaycan türkcəsinin tarixi inkişaf yolları 
haqqında müfəssəl məlumat verirdi.  
Qeyd edək ki, C. Heyət həm də İranda Azərbaycan dilinin bəzi 
dialektlərinin ilk tədqiqatçılarından idi [219].  
1980-ci illərin əvvəllərində azərbaycanlıların təsis etdiyi dövri 
nəşrlərdə Azərbaycanla bağlı məsələlərin müzakirəsi genişləndi. 
Bu baxımdan milli maarifçilik fəaliyyəti və elmi səviyyəsi ilə 
seçilən “Varlıq” dərgisinin rolu xüsusi qeyd edilməlidir. Dərginin 
naşiri Dr. Cavad Heyət yazırdı ki, Əhməd Kəsrəvinin “Azəri dili” 
haqqında fikirləri doğru olsa belə, o bugünkü Azərbaycan əhalisi-
nin varlığına kölgə sala bilməz. Çünki “İranın çağdaş türkdilli 
əhalisi elm tərəfindən kimliyi dəqiq müəyyən edilməmiş tayfa və 
qəbilələrin tarixi deyil, Mərkəzi Asiya və qonşu regionlarda böyük 
dövlətlər qurmuş, mədəniyyətlər yaratmış qədim türklərin (hunlar, 
savirlər, xəzərlər, göytürklər, uyğurlar və b.) tarixini nəzərdə tutur 
[108, iyun-iyul 1982, №3-4, s.15]. Tarixi mövzulara həsr edilmiş 
yazılarda sübut olunur ki, türk hökmdarları irqçi araşdırmaçıların 
dediyi kimi fars dilini sıxışdırmamışlar, əksinə, bu dilin fəaliyyət 
sahəsini genişləndirmişlər. Doktor Cavad Şeyxülislaminin farsçı 
tezislərinin əsassızlığını tarixi dəlillərlə sübut etməyə çalışan 
C.Heyət yazırdı: “Heç kəs bu faktı inkar edə bilməz ki, fars dili 
İrana Qəznəvi və Səlcuq türkləri vasitəsilə gəlib, türk sultanlarının 
vasitəsi ilə İranın, Kiçik Asiyanın və Hindistanın rəsmi və ədəbi 
dilinə çevrilib. Sonralar isə türkdilli klassik şairlərin həmkarlığı ilə 
ədəbi dil səviyyəsinə yüksəlib” [108, 1982, №3-4, s.15]. Farsçı 
tezislərlə çıxış edən digər müəllif Naseh Natiqə Teymur 
Pirhaşiminin “Varlıq” dərgisində dərc olunmuş cavabı da maraq 
doğrur. Azərbaycan xalqının İran tarixində şərəfli rolundan 
danışan N.Natiq azərbaycanlıların iranlı kimi düşünməsi, farsca 
İran İslam inqilabından sonra Cənubi azərbaycanlıların ana dili uğrunda mübarizəsi 
  141
yazması, lakin türkcə danışmasını onların dilinin öz kökü etibarilə 
İran dil qrupuna mənsubluğu ilə əlaqələndirərək qeyd edir ki, 
monqol istilasına qədər bu dil fars dilinin ikinci dərəcəli ləhcələ-
rindən biri olmuş və sonralar türk dili onu sıxışdırıb aradan çıxar-
mışdır. Guya indiki Azərbaycan ərazisində qədim Azərbaycan dili 
ayrı-ayrı yerlərdə hələ də işlədilməkdədir. Məsələn, Mərənd ya-
xınlığında Hərzənd kəndinin əhalisinin danışdığı hərzəndi ləhcəsi 
elə həmin Azərbaycan dilidir [85, s.30]. Teymur Pirhaşimi “Var-
lıq”da dərc olunmuş cavabında Azərbaycan dilinin öz qanunları 
əsasında yaranıb inkişaf etdiyini və bu qanunlara tabe olduğunu 
elmi şəkildə isbatlayaraq vurğulayır ki, Azərbaycan dili yeni 
sözlər yaratmağa qadir bir dildir və yad mənşəli sözlərin qəbul 
edilməsində heç də başqa dillərdən fərqlənmir. Müəllif türkdilli 
Azərbaycan xalqının arasında bu dil qrupuna mənsub olmayan 
dillərdə danışan kiçik əhali qruplarının yaşaması məsələsini də 
elmi şəkildə düzgün və ətraflı öyrənməyi təklif edir [85, s.31]. 
T.Pirhaşimi N.Natiqin İran kimi çoxmillətli bir ölkədə vahid 
ünsiyyət dilinin zəruriliyi fikri ilə razılaşsa da, İran dövlətinin 
inkişafında, xüsusilə azadlıq hərəkatları tarixində böyük rol oyna-
mış Azərbaycan türklərinin öz milli ənənələrini və milli şöhrətini 
daima qoruyub saxladığını göstərir və beləliklə, bu xalqın öz 
dilində danışmağa, yazıb-yaratmağa haqqı olduğunu xüsusi qeyd 
edirdi [85, s.31]. Paytaxt Tehranda nəşr olunan “Varlıq” 
dərgisində ziyalıların debatları Azərbaycan dili və tarixi ilə bağlı 
problemlərin ictimai-siyasi və mədəni məsələyə çevrildiyini və 
müzakirə predmeti olduğunu göstərir.  
1982-ci ilin sonlarında İİR-də rejimin müəyyən etdiyi siyasi-
ideoloji paradiqmalara müxalif ruhlu dövri nəşrlərin çapına qada-
ğa qoyuldu və həmin dövrdə Azərbaycan milli ziyalıları yalnız 
“Varlıq” dərgisində siyasi rejimin müəyyən etdiyi çərçivədə olsa 
da, milli-maarifçilik istiqamətində fəaliyyətlərini davam etdirdilər.  
Yeganə Əziz qızı Hacıyeva 
 142 
M. Ə. Yaşar, H. N. Altay, H. Nitqi, M. Fərzanə, C. Heyət, T. 
Gənceyi Azərbaycan dili, tarixi, mədəniyyəti ilə bağlı dərin araş-
dırmaları ilə elmi-maarifçilik missiyasının önündə dayanaraq, 
türkçülük ideyalarının formalaşmasında əhəmiyyətli rol oynadılar. 
H.Nitqi hesab edirdi ki, Azərbaycan xalqının ən azı son minillikdə 
İran tarixindəki rolu fars xalqından nəinki az deyil, əksinə, daha 
böyükdür və azərbaycanlılar farsdilli mədəniyyətin inkişafında da 
yaxından iştirak ediblər. Belə olan halda İranda yaşayan hər bir 
xalq ölkənin mədəniyyətinin tərkib hissəsi kimi öz milli mədə-
niyyətini azad surətdə inkişaf etdirmək hüququna malikdir. H. 
Nitqi qeyd edirdi ki, bu, “həm azərbaycandilli, həm də farsdilli 
iranlılar üçün qiymətli mirasdır. Bu əlamətlərə xəyanət edənlər 
İran mədəniyyətinin düşmənləridir” [75, s.39-40]. H.N.Altay 
“Zəngin yoxsullar” məqaləsində Azərbaycan dili tarixinin inkişa-
fının, onun lüğət tərkibi və qrammatik qanunlarının dərindən, hər-
tərəfli öyrənilməsi məsələsinə toxunur, dilin istibdad dövründən 
konservativ fikirli, hakimpərəst adamların təqib və hücumundan 
qorunması barədə qətiyyətlə yazırdı: “Danışıq dilimizi qadağan et-
məyə heç kəsin haqqı və icazəsi yoxdur. Dilimiz hər yerdə, evdə, 
eşikdə, mədrəsələrdə, idarələrdə, rəsmi və qeyri-rəsmi mütəsəvvir 
hər yerdə və hər məqamda qeydsiz-şərtsiz danışılacaq” [57, s.40]. 
M.Fərzanə “Ana dilimiz və milli varlığımız uğrunda xatirələr” 
adlı silsilə yazılarında milli dilin ölməzliyi, xalqın milli ruhunun 
yaşarlığı fikrini inkişaf etdirir və bunu tarixi faktorlarla bağlayırdı 
[58, s.161]. T.Gənceyi “Türk dili İsfahanda Səfəvilər dərbarında”, 
“Monqollardan əvvəlki fars şeirində türkcə” [184, s.76] adlı 
məqalələrində sübut edirdi ki, Azərbaycan dili Şərqin qədim ədəbi 
dilləri ilə bir səviyyədə çıxış etmiş, vacib ünsiyyət vasitələrindən 
olmuşdur. H.Nitqinin Qulamrza Səbri Təbrizi ilə birlikdə yazdığı 
Azərbaycan dilinin inkişafı məsələlərinə həsr edilmiş “Heydərba-
baya salam” xalq türkcəsi şeir dili ilə klassik farsca şeir dilinə 
İran İslam inqilabından sonra Cənubi azərbaycanlıların ana dili uğrunda mübarizəsi 
  143
müqayisəli bir baxış” adlı məqaləsi də maraq doğurur. Azərbay-
can dilinin şifahi ədəbiyyat nümunələri əsasında inkişafını araşdı-
ran doktor Q.Səbri Təbrizi və doktor H.Nitqiyə görə “Heydərba-
baya salam” əsəri Azərbaycan türkcəsinin assimilyasiyaya müqa-
vimətini güclü şəkildə nümayiş etdirdi. Müəlliflər qeyd edirdilər 
ki, kanonik ədəbi nümunələrdə azəri türkcəsində fars düşüncə 
tərzi özünə güclü yer eləsə də, şifahi xalq şeiri üslubunda dilin 
milli saflığı qorunub saxlandı [58, s.179]. 
Ədəbi mühitdə yazarların ana dili uğrunda fəaliyyəti nəzərə-
çarpacaq dərəcədə geniş idi. Ümumilikdə 1979-1985-ci illər ara-
sında İranda Azərbaycan dilində təxminən 188 adda kitab nəşr 
olunmuşdu [125]. İnqilabdan sonra M.Şəhriyarın, H.Şəqaqinin, 
F.Hasarlının, H.Xətibinin və digər ədiblərin əsərlərində Azərbay-
can türkcəsi əsas sujeti təşkil edir, ana dilinə biganəlik göstərən, 
özgə dildə danışanlar tənqid olunur, dövlətin ayrı-seçkilik siyasəti 
personajların vasitəsi ilə dolayısı çatdırılırdı [35, s.124, 134]. 
Hüseyn Sədiqin milli kimliyin təşviqi, milli dirçəlişlə bağlı ideya-
ları özündə əks etdirən bir sıra əsərləri, o cümlədən “Günəşli vətən 
yaddaşları” [94], Düzgün təxəllüsü ilə şeirlər kitabı çap olundu. 
 1989-cu ildə Məhəmməd Deyhim və Heydər Abbasi (Barış-
maz) Azərbaycan dilinin öyrənilməsi ilə bağlı folklor nümunələri 
əsasında araşdırma aparmışdılar. 1991-ci ildə isə ərəb əlifbasının 
islah olunması ideyasını inkişaf etdirən “İranda dinlə məni” kitabı 
çap olundu. Bu dövrdə “Ədəbiyyat ocağı” tərəfindən nəşr olunan 
azərbaycandilli şeirlərin hamısı Azərbaycan folklor nümunələri ilə 
bağlı, azərbaycançılığı vəsf edən əsərlər idi [194, s.160]. Eyni 
zamanda, A.Səhhət, S.Ə.Şirvani, M.Ə.Sabir, M.Müşfiq, N.Gəncə-
vi, S.Vurğun, N.Xəzri, M.İbrahimov, S.Rüstəm kimi tanınmış 
şimali azərbaycanlı yazarların əsərləri Cənubi Azərbaycanda əski 
əlifbaya çevrilərək çap olunurdu. İnqilabdan sonra Şimali və 
Cənubi Azərbaycan yazarları arasında münasibətlər, onların 
Yeganə Əziz qızı Hacıyeva 
 144 
yaradıcılığındakı məqsəd və amal yaxınlığı bütövlüyün mötəbər 
səhifələrindən hesab oluna bilər [35, s.137]. Bu əlaqələr Pəhləvi 
dövründə də mövcud olmuş və xalqın milli-mənəvi tamlığının 
sarsılmaz səbəblərindən biri idi. 
18 iyun 1986-cı ildə Təbriz Universitetində “Azərbaycan türk-
cəsi və ədəbi dil üzrə araşdırmalar” adı ilə keçirilmiş seminarda 
doktor C.Heyət və H.Nitqi Azərbaycan türkcəsində ədəbi dilin 
tənzimi və ədəbiyyat tarixinin tərtib edilməsi, dolğun və mü-
kəmməl bir sözlüyün yazılması, dil və ədəbiyyatın universitetlərdə 
tədrisi məsələlərini təklif olaraq irəli sürmüşdülər [100, s.378]. 
Qaldırılan məsələlər seminarda iştirak etmiş rəsmi hökumət 
nümayəndələri tərəfindən rəğbətlə qarşılandı və türk dili 1991-ci 
ildə Tehranda Əllameyi-Təbatəbai Universitetində və Təbriz Uni-
versitetində tədris proqramına salındı. Lakin həmin qərar kağız 
üzərində qaldı və reallaşdırılmadı. 
Milli ruhlu ziyalılar ana dilinin təbliği məqsədilə qeyri-rəsmi 
məktəblər, Azərbaycan-türk dili kursları açır, dil öyrənmək üçün 
broşurlar, kasetlər hazırlayırdılar. Doktor M.T.Zehtabi ana dilinin 
tədrisi və ona olan marağı haqqında yazırdı: “...İnqilabın qələbə-
sindən sonra vətənə qayıtdım və Təbriz Universitetində Azər-
baycan türkcəsi və ərəb dillərini tədris etməyə başladım. Otuz 
ildən sonra xalqımın içində olmaq, Təbriz Universitetində tədris 
zamanı yüzlərlə gənc Azərbaycan qızları və oğlanları ilə yaxından 
tanışlıq nəticəsində xalqımızı nə səviyyədə və nə dərəcədə qavra-
mağa hazır olduğunu bilmədiyi pedaqoji bir həqiqətin nəbzini 
tapdım, hiss etdim ki, xaricdə çap etdirdiyim “İran türkcəsinin sər-
fi” kitabının dili və səviyyəsi yüksəkdir. Buna görə də ana dilimizi 
tədris edərək tərtib etdiyim surətləri dil səviyyəsi cəhətdən sadə-
ləşdirdim. Universitetlər bağlandı, surətlər yarımçıq qaldı. Lakin 
mən ana dilimizi öyrənmək üçün bir yol tapmaq işimə davam et-
dim. Dilimizi öyrənmək məqsədilə müraciət edən gənclərə “Ana 
İran İslam inqilabından sonra Cənubi azərbaycanlıların ana dili uğrunda mübarizəsi 
  145
dilimizi öyrənək” adlı sadə bir kitab yazdım” [117, s.8]. Cənubi 
azərbaycanlı ziyalılar tərəfindən açılmış kurslarda Şimali Azər-
baycandan göndərilən dərsliklərdən də istifadə olunurdu. Təbriz-
dən göndərilən bir məktubda deyilirdi: “Bayram Bayramovun 
“Cıdır düzü” romanını əlifba - ana dili dərsliyi kimi istifadə etdim. 
Hər səhər 17 nəfər ana dilini öyrənmək istəyən azərbaycanlı bala-
sına bu romandan bir səhifə oxuyuram” [33, 21.04.1989, s.2]. Sər-
bəst şəkildə Azərbaycan dilinin öyrədilməsi üçün iki kasetlə bir-
likdə satılan Baqçebaninin “Gəlin türkcə danışaq” [18], M.Hama-
neyinin “Mokalemat: ruzmareye torki-farsi” adlı kitablarından da 
istifadə olunurdu. 
İslam inqilabından sonra, xüsusən də İran-İraq müharibəsi 
dövründə Cənubi Azərbaycanda ictimai-siyasi müstəvidə hərəkat 
tamamilə zəifləsə də, qadağalara baxmayaraq, ziyalıların milli 
maarifçilik, ədəbi, elmi fəaliyyətinin əsas özəyi İran ictimai-siyasi 
fikrində milli kimliyin, milli dilin, o cümlədən türk etnoniminin, 
türk kimliyinin və türk dili anlayışının bərpası prosesinin əsası 
qoyulmuş oldu [67, s.274].  
Beləliklə, İslam inqilabının cənubi azərbaycanlıların milli 
özünüdərkini bəyan etməsi üçün yaratdığı çox qısa müddətli bir 
şərait sonrakı mərhələ üçün də hüquqi, mənəvi özül olmaqla milli 
kimliyin və dilin dirçəldilməsi prosesində əsas amillərdən biri 
oldu. Bu prosesə təsir edən amillərdən digəri Şimali Azərbaycan-
da - Azərbaycan SSR-də Cənubi Azərbaycanda gedən proseslərə 
marağın artması idi. Bu canlanma rəsmi Moskvanın icazəsi ilə 
aparılsa da, hər iki tərəfdəki azərbaycanlıların çoxəsrlik arzularına 
uyğun idi və milli maraqlarına cavab verirdi. Azərbaycanın 
şimalında Cənubi Azərbaycan mövzusunun yenidən qabarması 
hətta bəzi Qərb müəlliflərinin diqqətindən qaçmayıb. G.Rouks 
Cənubi Azərbaycan ədəbiyyatındakı milli mövzuların Sovet Azər-
baycanından ixrac olunduğunu iddia edir. O, İran Azərbaycanında 
Yeganə Əziz qızı Hacıyeva 
 146 
“etnik hərəkatın qızışdırılması”nı sovetlərin işi hesab edir və 
Azərbaycan SSR-də İran Azərbaycanı üçün kitablar hazırlandı-
ğına diqqət çəkir və hətta həmin nəşrlərin tərtibi və İrana göndə-
rilməsində xüsusi fəallığı ilə seçilən Sovet Azərbaycanında elmi 
fəaliyyət göstərən Cənubi Azərbaycan ziyalıları Sadiq və Zehta-
bini “mədəni qaçaqmalçı” adlandırır [169, s.51]. Doğrudur, qeyd 
edilən illərdə Azərbaycan SSR-də Cənubi Azərbaycan mövzusu-
nun yenidən aktuallaşdığı müşahidə olunur. Sözügedən dövrdə 
Azərbaycan SSR Elmlər Akademiyasının Şərqşünaslıq İnstitutu-
nun nəzdində “Cənubi Azərbaycan tarixi”, Ədəbiyyat İnstitutunda 
isə “Cənubi Azərbaycan ədəbiyyatı” şöbələri açılmış, Cənubi 
Azərbaycan ədəbiyyatı və tarixi ilə bağlı elmi araşdırmalar aparıl-
masına, Azərbaycan Dövlət Universitetinin Jurnalistika fakültə-
sində Cənubi Azərbaycan mətbuatı ilə bağlı dərs tədris olunma-
sına başlanılmışdı. Həmin illərdə Cənubi Azərbaycan, o taylı-bu 
taylı Azərbaycanın birləşməsi mövzusu yazıçı və şairlərin yaradı-
cılığında daha geniş yer tuturdu. Lakin milli mübarizənin dövrün 
şərtləri daxilində ədəbi-mədəni müstəvidə davam etdirilməsi və bu 
tendensiyanın geniş yayılması təkcə xarici təsirlə baş verə bilməz-
di. Həm də nəzərə almaq lazımdır ki, Azərbaycanın şimalı ilə 
cənubu arasında həmin illərdə indiki kimi sıx əlaqələr və sərbəst 
gediş-gəliş mümkün deyildi, SSRİ-İran sərhəddi hər iki tərəfdən 
ciddi rejimli nəzarət altında idi. İİR-də hökm sürən despotik 
nəzarəti də nəzərə alsaq, belə bir şəraitdə Sovet Azərbaycanında 
hazırlanmış nəşrlərin İran Azərbaycanına sərbəst şəkildə çatdırıl-
ması və orada maneəsiz yayılması mümkünsüz idi. Başqa bir Qərb 
müəllifi B. Şaffer G. Rouksun bu iddialarına qarşı çıxaraq İran 
Azərbaycanındakı milli mübarizə motivli ədəbi prosesin spontan 
getdiyi fikrindədir [194, s.127]. 
 
 
İran İslam inqilabından sonra Cənubi azərbaycanlıların ana dili uğrunda mübarizəsi 
  147
2.3.2. 1989-1997-ci illərdə ziyalıların fəaliyyəti 
 
80-ci illərin sonu və 90-cı illərin əvvəllərində dünyada və 
regionda gedən geosiyasi proseslər cənubi azərbaycanlı ziyalıların 
ana dili uğrunda mübarizəsinə, milli-maarifçilik fəaliyyətinə təkan 
verən müsbət impuls oldu. Əgər 1920-ci illərdən 1991-ci ilə kimi 
cənubi azərbaycanlıların dil və mədəni haqlar uğrundakı mübari-
zəsi əsasən avtonom şəkildə gedirdisə, bəhs olunan mərhələdən 
etibarən bu mübarizə artıq Şimali Azərbaycan faktoru olmadan tə-
səvvür edilmir. 1993-cü ilin yanvarında “Keyhan-e həvayi” qəze-
tində dərc olunmuş “Azərbaycan respublikasının prezidenti: Dün-
ya azərbaycanlıları birləşin” sərlövhəli məqalədə vurğulanırdı: 
“Əgər biz xaricdə yaşayan azərbaycanlılarla birləşsək, onların 
hüquqlarını qoruya bilərik. Əsl məqsədimiz mədəni, milli və mə-
nəvi cəhətdən birliyi təmin etməkdir”. Müəllif məqalədəki bu 
xəbəri çox ustalıqla adi məlumat kimi təqdim etsə də, əslində, İran 
azərbaycanlıları arasında birliyin olması ideyasını aşılayır, həmçi-
nin Bakının İran Azərbaycanına bağlılıq hissini əks etdirirdi [194, 
s.188]. İranda cənubi azərbaycanlıların dil və milli haqlar uğrunda 
mübarizəsi Cənubi Azərbaycanı Şimali Azərbaycana əhəmiyyətli 
dərəcədə yaxınlaşdırdı. Azərbaycan Respublikasının müstəqillik 
qazanması, Türkiyə və Bakı kanallarının izlənilməsi azərbaycan-
lılar arasında milli mənsubiyyət məsələsini aktuallaşdırdı və milli 
kimliyin əsas ünsürü olan ana dilinə böyük ehtiyacın olduğunu 
onlara hiss etdirdi. Ziyalıların Azərbaycan tarixi, dili, milli kimliyi 
barədə araşdırmaları ana dildə ədəbiyyat böhranını qismən də olsa 
aradan qaldırırdı. Doktor M.T.Zehtabinin “Azərbaycan Türkçəsi-
nin Morfolojisi”, “Türkçənin Leksikolojisi”, “Türkçənin Sentaksi-
si”, “Ana Dili Bilgisi”, dilçi alim Əli Hüseynzadə Daşqının “Türk-
cə-Farsca sözlük”, “Farsca-Türkcə sözlük”, “Farsca-Türkcə danı-
şıq dili”, “Türkcə Dilbilgisi”, “Dil və Dilçilik”, “Dilin iç üzü”, 
Yeganə Əziz qızı Hacıyeva 
 148 
İbrahim Rəfrəfin “Ana dili” [87], “Türk dili dərs ocağı” adlı kitab-
ları cənubi azərbaycanlıların türk dilini öyrənməsi üçün böyük 
əhəmiyyətli nəşrlər kimi qiymətləndirilməlidir. Belə kitabların 
nəşrinin artırılmasına ehtiyac əvvəllərdə olduğu kimi təkcə ziyalı-
ların deyil, sadə insanların da ana dilinə maraqlarından irəli 
gəlirdi. 
Bu mərhələdə ziyalıların müntəzəm, qarşılıqlı faydalı fəaliyyət 
göstərmələri üçün vahid mərkəz ətrafında birləşməsinə meylin 
artması müşahidə olunur. 1991-ci ildə Təbrizdə azərbaycanlı milli 
ziyalılar (Dr.M.Zehtabi, Rza Sərraf, Rza Qəffari, Yaqub Takavi, 
Səməd Sərdariniya və s.) tərəfindən qurulmuş Azərbaycan Mədə-
niyyət və Kültür Ocağı (AMKO) belə təsisatlardan idi. Qurum 
Azərbaycan dili, tarixi, mədəniyyəti ilə bağlı seminarlar keçirir, 
türkcə kitabların tanıdılması və təbliğində yaxından iştirak edirdi 
[52]. Dr. Məhəmmədtağı Zehtabi və Rəhim Cavadbəylinin təş-
kilatçılığı ilə 1993-cü ildə Təbrizdə türk dilində yazılmış “Gəlin 
təbiəti təmizləyək” şüarı ilə aksiya keçirilməyə başlandı. Xalqın 
daha sıx cəmləşdiyi yerlərə, əsasən, Aynalı dağa, Şirincə və Yam 
kimi istirahət parklarına gedib təmizlik işləri aparmaqda əsas 
məqsəd cəmiyyətə yol açmaqla türklük və milli kimliklə bağlı 
düşüncələri paylaşmaq, bildirişlər yaymaqla xalqı maarifləndir-
mək idi. 1996-cı ildə M.Çöhrəqanlı və R.Cavadbəyli tərəfindən 
yaradılan Milli Hərəkat Quruluşu çox az müddət fəaliyyət göstər-
dikdən sonra Milli İslami Hərəkat və onun ardınca da Azərbaycan 
Milli Azadlıq Cəbhəsi yaradıldı. Lakin İranda mövcud olan siyasi 
vəziyyətin təsiri altında bu təşkilatların mövcudluğu yalnız 
epizodik xarakterli oldu. 
Qeyd olunan dövrdə ana dilindən istifadə hüququ uğrunda mü-
barizədə cənubi azərbaycanlı tələbələrin xüsusi fəallığı diqqəti 
çəkir. Azərbaycanlı tələbələrin milli hüquqlar uğrunda mübarizəyə 
qoşulması, əsasən, İran-İraq müharibəsindən sonraya təsadüf edir 
İran İslam inqilabından sonra Cənubi azərbaycanlıların ana dili uğrunda mübarizəsi 
  149
ki, həmin dövrdə dövlətin siyasətində farsçılıq meyillərinin 
güclənməsi müşahidə olunurdu. İranın hakim rejiminin azərbay-
canlıların milli hisslərinə etinasızlıq göstərməsi, eyni zamanda Er-
mənistan-Azərbaycan, Dağlıq Qarabağ münaqişəsinə münasibətdə 
ikili siyasət yeritməsi, islam qardaşlığı prinsipinə məhəl qoyma-
dan Ermənistana hərtərəfli yardımı cənubi azərbaycanlı tələbələrin 
fəallaşmasına bilavasitə təkan vermişdi [86, 25.05.1992]. 1990-cı 
illərin əvvəllərində Azərbaycanlı tələbələrin mübarizəsinə Şimali 
Azərbaycandakı hadisələrin və dünyadakı ictimai-siyasi proseslə-
rin ciddi təsiri var idi. Tələbələr cənubi azərbaycanlıların mübari-
zəsinə yeni keyfiyyət və dinamika, milli məsələyə daha fərqli 
yanaşma metodu gətirmişdilər. Dünyada və regionda gedən möv-
cud proseslər onların ana dili, milli kimlik, milli mədəniyyət 
anlayışlarına münasibətini daha da cilalayıb duruldur, problemin 
həllinin beynəlxalq prinsiplərini araşdırmağa sövq edirdi. 1948-ci 
il İnsan Hüquqları Bəyannaməsi, Milli Azadlıqların Hüquqları 
Haqqında 1960-cı il Bəyannaməsi, Beynəlxalq Ana Dili Günü (21 
fevral) və s. sənədlərlə tanışlıq tələbələrə öz fəaliyyətlərini geniş-
ləndirməyə hüquqi əsaslar verirdi. Tələbələr ilk əvvəllər İİR 
Konstitusiyasının 15-ci maddəsində təsbit olunmuş hüquqların 
reallaşdırılmasını tələb etsələr də, sonrakı inkişaf prosesində Əsas 
Qanunun 19 və 48-ci maddələrinin də həyata keçirilməsi tələbi ilə 
çıxış etməyə başladılar [62, s.30]. 19 və 48-ci maddələrin yerinə 
yetirilməsi tələbinin tələbələr tərəfindən açıq şəkildə və davamlı 
olaraq irəli sürülməsi gənc nəslin milli hərəkatda daha qabaqcıl 
mövqe tutduğunu, eyni zamanda o vaxtadək milli hərəkatın 
bütövlükdə zəifliyini göstərirdi.  
1991-ci ildə Təbriz Universitetinin “Vəhdət” sarayında Niza-
mi Gəncəvinin 900 illik yubileyi keçirilərkən azərbaycanlı ziyalı-
lar və tələbələr şairin timsalında milli kimlik məsələləri mövzu-
sunda çıxışlar etmiş, türkçülük məsələləri qabardılmışdı. 1992-ci 
Yeganə Əziz qızı Hacıyeva 
 150 
ilin sentyabr ayında Təbrizdə həm cənubi azərbaycanlı ziyalıların, 
eyni zamanda Şərqi Azərbaycan vilayətinin valisi Əbdül Əlizadə-
nin həm də Azərbaycan Respublikasından gələn dilçi alimlərin 
qatıldığı dilçilik seminarı keçirilir. Bu seminardan sonra tələbələr 
qruplaşaraq evlərdə, açıq yerlərdə toplaşaraq milli hərəkatla bağlı 
proqramlar təklif edirdilər [115, s.60].  
1993-cü il aprelin 13-də Tehran Universitetinin məscidində 
keçirilən Qarabağ şəhidlərini anım mərasimi Tehranda yaşayan 
azərbaycanlıların on minə yaxın adamın iştirak etdiyi izdihamlı 
nümayişinə çevrildi. Tehranın mərkəzindəki İnqilab küçəsində 
keçirilən icazəsiz aksiyada Ermənistanın cinayətkar siyasətinə 
nifrət bildirməklə yanaşı, Azərbaycan adının Ərdəbil ostanının 
üzərindən götürməsi ilə bağlı İran rejiminin qərarına etiraz etmiş-
dilər [56, s.166]. Bu hadisələrin ardınca may ayında Təbriz Uni-
versitetinin tələbələri “Ölüm olsun erməni daşnaklarına, Qarabağ-
da qan axır, təbrizli gendən baxır, Qarabağda qan axır, öyrənci 
gendən baxır” şüarları altında etiraz mitinqləri keçirmişdilər [115, 
s.60]. Bu hadisələr tələbələrin öz milli varlığına bağlılığını əks 
etdirir və onların arasında milli birliyi gücləndirirdi.  
İİR hakim rejiminin həm kəmiyyət, həm də keyfiyyət 
baxımından güclənmiş milli qüvvələrin fəaliyyətinə, Azərbaycan 
türk etnikçiliyinin inkişafına münasibəti ideoloji, siyasi və mədəni 
baxımdan yeni redaksiyada reaksiyası müşahidə olundu. Hakim 
rejimin ideoloji, ictimai-publisistik sahədə etdiyi “yenilik” “azəri” 
terminini yenidən gündəmə gətirməsi oldu. Azəri qövmü\etno-
su\xalqı, azəri türkcəsi, azəri dili, azəri kimliyi terminləri daha çox 
işlədilməyə başlandı [67, s.275]. Etnosun adının dəyişdirilməsi ilə 
yanaşı, rəsmi, yarımrəsmi mediada və qurumlarda şovinist 
mövqeyi ilə seçilən dairələr yenidən türklərə qarşı təhqiramiz mü-
nasibət sərgiləməyə başladılar. 1995-ci ilin may ayında İran Tele-
viziya və Radio Şirkəti tərəfindən azərbaycanlıların heysiyyətini 
İran İslam inqilabından sonra Cənubi azərbaycanlıların ana dili uğrunda mübarizəsi 
  151
alçaldan anket-sorğuda türklər qeyri-adi məxluqlar kimi təqdim 
olunmuş, onlarla birgə yaşamaq və ailə qurmaq məsələsi ictimai 
müzakirə predmetinə çevrilmişdi. 2000-ci ildə İran Xarici İşlər 
Nazirliyi tərəfindən nəşr olunmuş bir kitabda türk sözünün mənası 
“əl-üzünü yumayan”, “tərli və namaz qılmayan” kimi verilmişdi 
[56, s.83]. Belə hadisələr sonrakı illərdə, hətta günümüzə qədər də 
zaman-zaman təkrarlanır. Hakim rejimin bu cür reaksiyası 
hərəkatı zəiflətmədi, əksinə, onun bumeranq təsiri Milli hərəkatda 
türkçülük elementinin daha da güclənməsi ilə nəticələndi.  
1994-cü ildə Urmiyyə Universitetinin tələbələri İran mediasın-
da türkləri təhqir edən verilişlərə etiraz olaraq keçirdikləri nüma-
yişlərdə yerli televiziyada türk dilində hazırlanan proqramların 
vaxtının artırılması, ana dilinin orta məktəblərdə və universitetlər-
də tədrisini tələb etdilər. 1995-ci ilin mayın 9-da Təbriz Univer-
sitetinin tələbələri universitetin ərazisində yuxarıda qeyd olunan 
sorğuya qarşı etiraz nümayişi keçirmiş, prezidentə, məclis de-
putatlarına, Azərbaycan, Zəncan və Ərdəbil ostanlıqlarına, imam-
cümələrinə məktub yazaraq Təbriz Universitetində Azərbaycan 
dili bölməsinin yaradılmasını himayə etməyi və sorğunun tənqidi 
tələbini irəli sürmüşdülər [194, s.190]. Tehran Universitetinin 
azərbaycanlı tələbələrinin İslam Şura Məclisinin Azərbaycandan 
seçilmiş nümayəndələrinə göndərdikləri 5 bəndlik müraciətdə 
tələblər əsasən aşağıdakılardan ibarət idi: Dövlət Televiziya və 
Radio Şirkətinin türklərə münasibətdə təhqiredici və aşağılayıcı 
verilişlərinə Azərbaycandan olan məclis nümayəndələrinin cavab 
verməsinin vacibliyi; Mövcud Əsas Qanunun 15-ci maddəsinə 
uyğun olaraq “27 milyonluq iranlının dili olan türkcənin” məktəb-
lərdə tədrisi və ikidilli təhsilə keçid məsələsi; Yeni yaranmış 
ostanın adında “Azərbaycan” sözünün olmaması və “Ərdəbil osta-
nı” adının dəyişdirilməsinin vacibliyi; Azərbaycanın iqtisadi və 
başqa sahələrdə getdikcə geriləməsi; Dövlət Televiziya və Radio 
Yeganə Əziz qızı Hacıyeva 
 152 
Şirkətinin Təbriz, Urmiyyə, Zəncan, Ərdəbil və Həmədan 
mərkəzlərində türk dilində verilişlərin təşkili. Müraciətin sonunda 
bu məsələlərin milli qüvvələr tərəfindən dəfələrlə qaldırıldığına 
baxmayaraq, hələ də həll edilmədiyi vurğulanırdı [74]. Həmin 
anket-sorğusu ilə bağlı cənubi azərbaycanlı şairlər, yazıçılar və 
incəsənət xadimlərinin İranın bütün dövlət orqanlarına göndərdiyi 
etiraz məktubunda deyilirdi: “Hüquq orqanlarının məsullarından, 
möhtərəm millət vəkillərindən və hakimiyyətdən bu işə tezliklə 
yetişib belə bir anketləri hazırlayıb və yayanları məhkəmələrə cəlb 
edib onlarla qanuni rəftar etmələrini, qəhrəman türkdilli millətin 
ruhiyyəsinin zəifləməsinə səbəb olan bu alçaq hərəkəti qınamala-
rını istəyirik. Eyni zamanda tələbələrin istəklərini himayə edib 
Ana Yasanın 15-ci maddəsinin icrasını tələb edirik” [71, 
№134,1995]. Bu sorğuya qarşı Tehranda və Təbrizdə olan kütləvi 
çıxışlar və yazılı etirazlar anket-sorğunun Şərqi Azərbaycanda 
yarımçıq saxlanması və mərkəzi hökumətin geri çəkilməsi ilə nəti-
cələnmişdi [62, s.31]. Həmin hadisədən sonra Ərdəbil Universite-
tində Azərbaycan dilinin tədrisinə razılıq verilmişdi [6, 
29.06.1996]. Lakin bu yeniliklər ara-sıra baş verir və uzunömürlü 
olmurdu. Əslində, hökumətin sözügedən siyasəti bir tərəfdən azər-
baycanlılarla farslar arasında ziddiyyət yaratmaqla ölkədə millət-
lərarası münasibətləri gərginləşdirir, digər tərəfdən isə xalqların 
öz milli kimliklərinə daha möhkəm bağlanması və rejimə qarşı 
kütləvi şəkildə etirazların yaranmasına səbəb olurdu.  
Qeyd edək ki, bu dövrdəki tələbə hərəkatının xarakterik xüsu-
siyyətlərindən biri milli tələblərin İran hakim dairələrinə ünvanla-
dıqları müraciətlərdə ifadə olunması idi. Tələbələr, əsasən, milli 
haqlar, o cümlədən ana dilindən istifadə hüquqlarının reallaşdırıl-
ması ilə bağlı tələblərini İİR ali hakimiyyət orqanlarına, müxtəlif 
rəsmi şəxslərə ünvanladıqları müraciətlərdə ifadə edirdilər. Cənu-
bi Azərbaycan üzrə tədqiqatçı Vidadi Mustafayev tələbə hərəkatı-
İran İslam inqilabından sonra Cənubi azərbaycanlıların ana dili uğrunda mübarizəsi 
  153
nın bu dövrünü “petisiyalar mərhələsi” kimi xarakterizə edir [62, 
s.31]. 
Azərbaycanlı tələbələrin İİR prezidentinə ünvanladıqları digər 
məktubda deyilirdi: “İİR Ana Yasasının 15-ci maddəsinin icrası 
zamanı gəlib, iki dilli məktəblər təsis olunmalıdır. Çünki bizim 
hamımız müsəlman və iranlı olmağımızla müştərəkik, nəinki dil-
də. Gərək bilək ki, əgər İran xalqlarının dilləri məsələsini nəzərə 
almasaq və onların mədəni və digər istəklərini görməsək, gələcək-
də onun acı nəticələrini yaşayacağıq. Mədəniyyət və təhsil proq-
ramlarını hazırlayan şəxslər gərək təcili qeyri-rəsmi dillərə, məx-
susən Azərbaycan dilinə lazımi əhəmiyyət verməlidir” [194, 
s.190]. Meşkinli tələbələr hakimiyyətə ünvanladıqları açıq mək-
tubda Əsas Qanunla təsbit olunmuş ictimai-siyasi və mədəni haq-
ların onlara verilməsini tələb edirdilər [194, s.202]. Bu müraciətin 
ardınca ərdəbilli tələbələr bəyanat yaymışdılar. Meşkinli tələbə-
lərin açıq məktubunu müdafiə edən bəyanatda “Azərbaycan” sö-
zünün Ərdəbil vilayətinin adından silinməsinə kəskin etiraz ifadə 
olunurdu. Hər iki sənəddə Ərdəbil radio-televiziyasının tutduğu 
mövqe pislənir və qeyd edilirdi ki, bu kütləvi informasiya vasitəsi 
Azərbaycan dilini və Azərbaycan mədəniyyətini eybəcərləşdirir: 
“Yerli əhali üçün hazırlanan 15 dəqiqəlik veriliş də fars dilində 
aparılır. Radio-televiziyanın ictimai, mədəni və tərbiyəvi proq-
ramlarından istifadə etmək istəyən savadsız Azərbaycan kəndlisi-
nin haqqıdır ki, başa düşdüyü dildə proqrama tamaşa etsin” [194, 
s.203]. Təxminən eyni məzmunlu məktublar Urmiya və Tehran 
universitetlərinin azərbaycanlı tələbələri tərəfindən də yazılmışdı. 
Bu petisiyalar mərhələsi 1996-cı ilə qədər davam etdi.  
Bəhs olunan dövrdə Cənubi Azərbaycanda Azərbaycan türk-
cəsinin radio və televiziyada əsas dil kimi işlədilməsi, ana dilində 
məktəblərin açılması günün tələbi kimi irəli sürülürdü. Bu sənəd-
lər ziyalıların bəhs edilən illərdəki mübarizəsinin mahiyyətini 
Yeganə Əziz qızı Hacıyeva 
 154 
aydın şəkildə ortaya qoymaqla yanaşı, onların tələblərinin ədalətli, 
həmçinin İran qanunlarına uyğun olduğunu, ən mühümü isə tələ-
bələrin Azərbaycan xalqının ictimai-siyasi maraqlarının ifadəçisi 
rolunda çıxış etdiyini göstərir. Beləliklə, bu illərdə siyasi yönümlü 
qüvvələrdə müşahidə olunan birlik təşəbbüsləri ziyalıların, xüsu-
sən də tələbələrin fəaliyyətində də özünü büruzə verdi. Ziyalı milli 
qüvvələr Azərbaycan türkcəsinin funksiyasının genişləndirilməsi 
ilə yanaşı, dilin özünün assimilyasiyaya məruz qalması problemini 
digər məsələlərin fonunda daha aktual mövzu kimi irəli çəkir, 
qabardırdılar. 
1995-ci ildə azərbaycanlı tələbələr Təbrizdə yeni bir qurum – 
Yeni Güney Azərbaycan Milli Oyanış Hərəkatı (Yeni GAMOH) 
adlı təşkilat da yaratdılar. Lətif Həsəni adlı tələbənin rəhbərliyi ilə 
yaradılmış təşkilat türk milli kimliyinin tanınması, modernləşmə, 
sekularizm və dini əqidə azadlığının təmin edilməsi yönündə 
fəaliyyət göstərəcəyini bəyan etmişdi (www.yenigamoh.com). Ye-
ni GAMOH ölkədə baş vermiş ictimai-siyasi, mədəni hadisələrə 
münasibət bildirir, bir sıra tədbirlərin (Babək qalasına yürüşlər, 
Səttarxanın, Milli Hökumətin hər il keçirilən anım günləri) 
təşkilatçısı və ya yaxından dəstəkçisi kimi çıxış edərək xüsusi 
fəallığı ilə seçilirdi. Təşkilat tam gizli şəkildə fəaliyyət göstərirdi, 
yalnız 2002-ci ildə xaricdə bürosu təsis edilmişdi. 1997-ci ildə 
Tehranda da Cənubi Azərbaycan tələbə hərəkatının fəaliyyətini 
mərkəzləşdirmək, təkmilləşdirərək inkişaf etdirmək məqsədilə 
Azərbaycanlı Biliyurdlular Toplumu (AzBilTop) adlı qurum 
yaradılmışdı. AzBilTop aydın surətdə dərk olunmuş məqsədləri 
(azərbaycanlı tələbələr və gənclər arasında fikir birliyi yaratmaq, 
Azərbaycan türkcəsinin inkişafı, yayılması və tanıdılması uğrunda 
mübarizə, türkcə nəşrlərin genişləndirilməsi, siyasi-ictimai, mədə-
ni, elmi seminarların təşkil edilməsi və ya onlara dəstək göstəril-
məsi) olan bir qurum kimi yaranmışdı. AzBilTop Azərbaycanlı 
İran İslam inqilabından sonra Cənubi azərbaycanlıların ana dili uğrunda mübarizəsi 
  155
Biliyurdlular Toplumu Araşdırma Mərkəzi adlı elmi qurum 
yaratmışdı. Qurum “Federaliz” adlı mətbu orqan təsis etmişdi ki, 
bu nəşrin yayılmasına dövlət tərəfindən qadağa qoyuldu [52]. Hər 
iki təşkilat - həm Yeni GAMOH, həm də AzBiLTop azərbaycan-
lıların milli-ictimai, milli-mədəni maraqları naminə fəaliyyət gös-
tərən, yalnız demokratik dəyərləri əsas götürən təsisat idi. Tələbə 
təşkilatlarının mədəni fəaliyyəti, əsasən, bu tədbirlərin keçirilmə-
sindən ibarət idi: hər il türkcə kurslar açaraq oxuma-yazma dərs-
ləri verilir; Qarabağ və dünya müsəlmanlarının soyqırımı ilə bağlı 
konfranslar keçirilir, fotosərgilər nümayiş olunur; şeir və musiqi 
gecələri təşkil edilir; məşhur Azərbaycan tarixi şəxsiyyətləri və 
qəhrəmanlarını anma mərasimləri və simpoziumlar təşkil olunur; 
“Ana dili günü” proqramı hazırlanır; Müasir Azərbaycan ədəbiy-
yatı, Azərbaycan folkloruna həsr edilmiş toplantılar keçirirdilər. 
1990-cı illəri səciyyələndirən cəhət siyasi motivin aparıcı və 
qabarıq olmasında idi ki, bu dövrdə milli hüquqlar uğrunda müba-
rizə açıq siyasi müstəviyə keçdi. Ana dili uğrunda açıq siyasi-
ideoloji tələblər 1995-ci ildə İslam Şura Məclisinə seçkilər zamanı 
milli ziyalı, deputatlığa namizəd doktor Mahmudəli Çöhrəqanlı 
tərəfindən qoyuldu. Namizəd öz milli proqramında Təbrizin və 
bütün Azərbaycanın milli düşüncəli ziyalılarının dövlət işlərinə 
cəlb edilməsi, bu regionun iqtisadiyyatının çiçəkləndirilməsi, 
xalqa zülm edənlərlə mübarizənin gücləndirilməsi, ana dilinin ge-
niş işlədilməsi və digər bu kimi məsələlər qaldırırdı. Azərbaycan 
Mədəniyyət və Kültür Ocağı, cənubi azərbaycanlı tələbə təşkilat-
ları və siyasi təsisatlar da başda olmaqla, milli qüvvələr Çöhrəqan-
lının seçki kampaniyasına yaxından dəstək verərək birlik nümayiş 
etdirdilər. Mahmudəli Çöhrəqanlı səsvermədə rekord səs toplasa 
da, hakim rejimin həmin dairədə seçkilərin nəticələrini etibarsız 
sayan antidemokratik və antiazərbaycan qərarı geniş etirazlara, 
qarşıdurmaya səbəb oldu [112, 30.04.1996]. Yüzlərlə tələbə həbs 
Yeganə Əziz qızı Hacıyeva 
 156 
olundu. Cənubi Azərbaycan Milli Hərəkatı İslam Şura Məclisinə 
öz təmsilçisini seçə bilməsə də, baş verən hadisələr Azərbaycanda 
çeşidli sosial qrupları birləşdirən, əsas aparıcı qüvvəsi ziyalılar 
olan milli hərəkatın yarandığını göstərirdi. Bu mübarizədə tələbə 
hərəkatı ziyalılar ilə birləşərək milli hərəkatın aparıcı qüvvəsinə 
çevrildilər. 
Bu mərhələdən etibarən sırf Azərbaycan tarixi, kimliyi, dili ilə 
bağlı elmi araşdırmalar məhdud çərçivədən çıxaraq daha geniş 
ziyalı təbəqəsini əhatə etməklə obyektiv milli konsepsiyanın yara-
dılmasına başlanıldı. M.T.Zehtabinin “İran türklərinin əski tarixi” 
[116] və “İslamaqədərki İran türklərinin dili və ədəbiyyatı” [117] 
əsərləri Azərbaycan tarixinin qədim dövrünün tədqiqində yeni bir 
elmi mərhələ idi. Müəllif Pars tayfalarının gəlişinədək bu bölgədə 
3500 illik möhtəşəm mədəniyyətlərin və dövlətlərin olduğunu 
göstərərək yazır: “Bu mədəniyyəti yaradanlar İraqda sumerlər, 
İranın qərbi, mərkəzi, bütün Azərbaycan və Xəzərin cənubunda 
arattalar, ilamlar, kassilər, hurrilər, quttilər, lullibilər, gilzanlar, 
amerdlər, kaspilər, mannalar, urartular olmuşlar” [116, s.2]. 
Müəllif bu tayfaların danışdığı iltisaqi dilləri “bugünkü Türk di-
linin babası” adlandırır. “İran Türklərinin Əski tarixi”nin ikinci 
cildinin əsas mövzularından biri Partların etnik mənsubiyyəti 
məsələsidir. Dr. Zehtabi Partların Ariya irqinə mənsub olduğunu 
və Pəhləvi dilində danışdığını iddia edən Həsən Pirniyaya qarşı çı-
xaraq yazır: “Əşkani hakimiyyətinin özəyini təşkil edən Dahi 
boyu Sakaların bir qolu idi və onların türklüyü şübhə doğurmur” 
[116]. Əsərdə Sasani dövründə bu coğrafiyaya yeni köçən türk 
tayfaları haqqında, eyni zamanda Sasani hökmdarlarının Azərbay-
cana köçürdükləri farsdillilər haqqında da geniş məlumat verilir.  
Cənubi azərbaycanlı ziyalı Şahmərsi Pərviz Zare də türk dili-
nin yeni tarixdə regiondakı yeri barədə maraqlı fikirlər irəli sürür 
[197, s.54], beynəlxalq güclərin maraqları naminə 18-ci əsrdən 
İran İslam inqilabından sonra Cənubi azərbaycanlıların ana dili uğrunda mübarizəsi 
  157
başlayaraq bu dilin siyasi məsələ kimi qabarmasını önə çəkir [197, 
s.59]. O, qeyd edir ki, ruslar hələ 18-ci əsrdə Şərq dillərini 
xüsusən də türk dilini dərindən öyrənmək üçün Sibirə, Orta Asiya-
ya, Qafqaza mütəxəssislər göndərmişlər. Rusların bu tədqiqatlarda 
məqsədi türklərin dilinin mad tayfalarına bağlı olub-olmamasını 
yoxlamaq idi. Müəllif ehtimal edir ki, ruslar fars dilinin Qafqazda 
çox geniş yayılmasından narahat idilər. Çünki fars dili Qafqazı 
İrana bağlaya bilərdi [197, s.60]. Ruslar din və dil amilini əsas 
təhlükə hesab edərək xristian dinini də daha çox təbliğ edirdilər. 
Şahmərsi Pərviz Zare fars dilinin isə ingilislər üçün önəminə 
diqqət çəkərək hesab edir ki, türk-fars arasında problemlər Herat 
müharibəsində türk ordusunun gücünün ingilisləri narahat etməsi 
ilə başlayıb [197, s.63-64]. Müəllif ingilislərin İranı zəiflətmək 
üçün türk-fars qarşıdurması yaratmaq istiqamətində fəaliyyətini 
qeyd edir. Farsları dəstəkləmək və fars dilini geniş təbliğ etmək, 
türkləri isə alçaltmaq və zəif salmaqda məqsəd tabe olmayan türk-
ləri hakimiyyətdən uzaqlaşdırmaq və farsları hakimiyyətə gətir-
mək idi. Beləliklə, müəllif rusların türk dilini, ingilislərin isə fars 
dilini araşdırmaq və təbliğ etmək yönündə fəaliyyətlərini işıqlan-
dıraraq onların əsas məqsədlərinə aydınlıq gətirməyə çalışır [197, 
s.60-64]. 
Həsən Raşidinin “Türklər və İranda onların tarix, dil və kim-
likləri haqqında araşdırma” adlı kitabının İranda türkçülüyün for-
malaşmasında mühüm rolu var. Raşidi də yuxarıda qeyd olunan 
müəlliflər kimi Əhəmənilərdən 3000-3500 il əvvəl indiki İran 
coğrafiyasında qüdrətli mədəniyyətlərin olduğunu qeyd edir [190, 
s.71]. Müəllif farsların dili ilə bağlı məsələyə diqqət çəkərək 
göstərir ki, Əhəmənilər eradan 550 il əvvəl burada dövlət qurduq-
ları zaman rəsmi dil kimi Elam dilindən istifadə ediblər. O, adı 
çəkilən qədim tayfaların dillərinin qədim farscadan köklü fərqli 
olduğunu yazır [190, s.70]. Həsən Raşidi göstərir ki, irqçi tarixçi 
Yeganə Əziz qızı Hacıyeva 
 158 
olan Həsən Pirniya belə Şumer dilinin Ural-Altay dil qrupuna 
məxsus olması fikrindədir. Əhəmənilərin yazını Elamlılardan 
öyrənmələrini Firdovsi belə “Şahnamə”sində göstərib [190, s.100-
101]. Müəllif fars dilinin Sasanilərdən qalma pəhləvi dilindən 
əsaslı şəkildə fərqləndiyini yazır: “Səlcuq sarayına yaxınlaşmaq 
istəyənlər əvvəlcə Əfqanıstan və Tacikistandan buraya gətirilmiş 
Dəri dilini öyrənmiş və bu dildə türk hökmdarlarını tərifləməyə, 
əvəzində isə ənam almağa çalışmışlar. Bu dil Türk imperatorlu-
ğunda elm və din dili olan ərəbcənin yanında kargüzarlıq və şeir 
dili oldu. Türk dili isə sarayın və ordunun danışıq dili funksiyasını 
yerinə yetirirdi. Bir sözlə, paniranistlərin iddialarının əksinə 
olaraq, özünün yerli dilini dəyişənlər Azərbaycanın “azəricə” 
danışan əhalisi deyil, indiki İranın mərkəzi əyalətinin (Farsistan) 
Pəhləvi dilində danışan Pars əhalisi idi. Onlara farscanı türk 
hökmdarları gətirmişdilər. Həsən Raşidi türk sülalələrinin bu siya-
sətinin Azərbaycan türklərinin tarixində sonralar faciələrə səbəb 
olmasını göstərir: “Keçən min il ərzində türk sülalələrinin 
yanlışlarından birisi də şayəd odur ki, onlar öz dillərinə, xüsusilə 
də rəsmi və dövlət məktublaşmalarında az önəm verdilər” [190, 
s.36-37]. Cənubi Azərbaycan ziyalılarının ana dilini ideoloji-tarixi 
baxımdan qətiyyətlə müdafiə etmələri milli fikir həyatında yeni 
hadisə sayılmalıdır.  
Qeyd edək ki, bu dövrdə milli fikirli ziyalılarla yanaşı, İran 
türk əsilli intellektuallar arasında da həm İranda, həm də İrandan 
kənarda yaşayan, fərqli görüşlərin daşıyıcısı olan, İranın ərazi 
bütövlüyünün qorunmasına çalışan, eyni zamanda cənubi azərbay-
canlıların öz dilinə yiyələnmək istəyinə çox kəskin reaksiya verən 
şəxslər var idi. Həmid Əhmədi, Turac Atabəki, Səkinə Berenci-
yan, Təbatəbai və digərləri İranı çoxmillətli ölkə kimi yox, çox-
mədəniyyətli ölkə kimi qəbul edirdilər. Onlar İranın ərazi bütövlü-
yünün pozulması təhlükəsinin mövcudluğunu etiraf etsələr də 
İran İslam inqilabından sonra Cənubi azərbaycanlıların ana dili uğrunda mübarizəsi 
  159
onun əsas səbəbini İran İslam Respublikasında milli haqların tap-
danmasında deyil, demokratik hüquqların olmamasında görürdü-
lər. Problemin həlli üçün isə hesab edirdilər ki, yalnız İrandakı 
rejim dəyişməlidir və indi də həmin baxışları təbliğ edirlər. Digər 
bir Azərbaycan türk əsilli araşdırmaçı Əli Mürşidzadənin milli 
hərəkata münasibətdə mövqeyi də maraqlıdır. O, ifrat millətçilik 
və fars monopolizmini irançılıq, iranpərəstlik hesab edir, azərbay-
canlıların öz ana dilinə, milli mədəniyyətinə isti münasibətini isə 
xarici amillərin təsiri altında yaranmış türk millətçiliyi, 
pantürkizm kimi dəyərləndirir [216, s.140].  
İki mövqe arasında ortaq xətt tutan ziyalı Rza Bərəhaninin də 
fikirləri diqqəti çəkir. Rza Bərəhaninin 1987-ci ildə çap edilmiş 
“Mənim torpağımın sirləri” kitabında ikili kimlik məsələsi qoyu-
lur, müəllif bir tərəfdən azərbaycandilli və azərbaycanlı olduğu 
üçün, digər tərəfdən isə İran adət-ənənələrinə bağlı, iranlı olması-
na görə fəxr etdiyini bildirir. Rza Bərəhani “İran inqilabında nə 
baş verdi və nə olacaq?” adlı məqalədə göstərirdi ki, Azərbaycan 
heç zaman İrandan ayrılmayacaq. Çünki bu, camaatın istəyinə 
bağlıdır [198, s.117]. Qeyd edək ki, əslində bu mövqeyi bölüşən, 
yəni Azərbaycan türk kimliyi ilə qürur duyan, ancaq iranlı 
mənsubiyyətindən imtina etməyən ziyalıların da sayı az deyildi. 
Uzun illər Azərbaycan türkcəsində işıq üzü görmüş “Varlıq” 
dərgisinə və çeşidli nəşrlərə müəlliflik etmiş, İran türklərinin çox 
görkəmli və nüfuzlu ziyalılarından olan Cavad Heyət də həmin 
mövqeyin qatı müdafiəçilərindən idi.  
Bəhs edilən illərdə milli-demokratik təfəkkür daşıyıcısı olan 
yeni nəsil yazarlarının yaradıcılığında demokratik ideyaların əsas 
istiqamətlərini araşdırdıqda həmin ədiblərin daha mübariz və 
aydın düşüncəyə, müasir dünyagörüşünə malik olduqları görünür. 
90-cı illər Cənubi Azərbaycan ədəbi mühitində öndə olan Səhər 
Ərdəbili, Nuşin Musəvi, Rəsul Rəhimi Dizəli, Rəşid Kərbasi, 
Yeganə Əziz qızı Hacıyeva 
 160 
İbrahim Zahid, Məhəmməd Rza Məlikpur, Vəli Şahməmmədi, Əli 
Fərzizadə və Pərvizin yaradıcılığı bu baxımdan daha xarakterik-
dir. Onların yaradıcılığında ana dilinin zənginliyi, bədii imkanla-
rının böyüklüyü əks olunur, bu dilin hüquqsuzluğuna etiraz edilir, 
onun məhv olmaması üçün xalqa müraciətlər yer alırdı [36, s.52-
54]. Əslində, İranda cənubi azərbaycanlılardan ibarət böyük bir 
ana dilli ədəbi potensialın mövcudluğu hakim rejimin ana dilində 
təhsil qadağasının uğursuzluğunu sübut edirdi. Bu ədəbiyyatı 
yaradanların ana dilində təhsil almamasını nəzərə alsaq, Azərbay-
can dilinin özünüqoruma mexanizminin nə qədər güclü olduğu 
ortaya çıxır. Yazıçı və şairlərin dil uğrunda mübarizəsi təkcə qeyd 
olunan çərçivədəki fəaliyyətlərlə məhdudlaşmırdı. Nuşin Musəvi, 
Həsən Raşidi ilə Əkbər Azadın Tehranda qurduqları “Çiçəklər 
quruluşu”, “Tehran Sahir Ədəbi dərnəyi”, “Sabir Ədəbi dərnəyi”, 
“İşıq gəncləri”, Yəhya Şeydanın qurduğu “Təbriz Azərbaycan 
ədəbi məclisi”, “Tehran Azərbaycan Gənclər cəmiyyəti”, “Sulduz 
şeir və ədəbiyyat dərnəyi”, “Qum ədəbiyyat ocağı”, “Yarpaq kül-
tür cəmiyyəti” [126, s.138] kimi qurumlar Azərbaycan dili və 
mədəniyyətinin geniş yayılıb təbliğ olunması, cənubi azərbaycan-
lılar arasında milli özünüdərk prosesinin güclənməsinə xidmət 
edirdi. Tehran “Çiçəklər qrupu” tərəfindən təşkil olunan qurultay-
da “yaradıcılıq” problemləri qoyulmaqla yanaşı, eyni zamanda 
ana dili məsələsi də öz əksini tapmışdı. 1997-ci ildə Zəncanda 
“Omide Zəncan” qəzetinin redaktoru Məhəmməd Kərimi Bağba-
ninin rəhbərliyi ilə “Türk dili və ədəbiyyatı” seminarı təşkil 
olunmuşdu. Seminarda türk dili qrammatikasının öyrənilməsi, 
dərs kitablarının yazılması, azərbaycanca kursların açılması qay-
daları və başqa məsələlər qoyulmuşdu [126, s.138]. Həmin illərdə 
evlərdə qeyri-rəsmi şəkildə qurulmuş türkcə kurslarının sayı 
artırdı [123]. Təbrizdəki dövlət məktəblərində də bəzi müəllim-
lərin dərsləri Azərbaycan dilində izah etməsi yuxarı dairələri, təbii 
İran İslam inqilabından sonra Cənubi azərbaycanlıların ana dili uğrunda mübarizəsi 
  161
ki, qıcıqlandırırdı. İran maarif nazirinin Təbrizdəki yerli maarif 
orqanına göndərdiyi sərəncamda qeyd olunurdu: “Dəfələrlə həm-
karlarımıza tədris prosesində ancaq fars dilində danışma barədə 
tövsiyə etməyimizə baxmayaraq, təəssüf ki, yenə də bəzi həmkar-
larımız yerli dildə dərs deyirlər və məktəb direktorları bu 
məsələnin qabağını almırlar” [107, s.105].  
Ümumiyyətlə, çox yüksək səviyyədə olmasa belə, milli ideya 
ətrafında təşkilatlanmış ədəbi-mədəni qüvvələrin sözügedən 
istiqamətdə fəaliyyətinin cənubi azərbaycanlılar arasında milli 
özünüdərk hissinin stimullaşdırılmasında effekti böyük idi. 
Yüksələn xətlə davam edən bu proses nəticəsində ana dili 
probleminin ən zəruri məsələlərdən biri və birincisi olması cənubi 
azərbaycanlılara təlqin edilirdi. Bu mübarizə yolu onların fəaliy-
yətinə hakim rejim tərəfindən hər hansı siyasi-ideoloji damğa 
vurulmasına mümkün qədər imkan verməməyə xidmət etsə də, 
ara-sıra təzyiqlərlə üzləşirdilər.  
 
2.3.3. 1997-2005-ci illərdə ziyalıların fəaliyyəti 
 
1997-ci ildə prezidentliyə namizəd Xatəminin seçki platforma-
sında qeyri-fars xalqlara Konstitusiyanın 15-ci maddəsində 
nəzərdə tutulmuş hüquqların verilməsi məsələsinə toxunması, bir 
sıra demokratik, sosial və s. dəyişikliklər vəd etməsi cənubi azər-
baycanlı ziyalılar tərəfindən rəğbətlə qarşılanmışdı. Cənubi 
azərbaycanlıların Xatəminin namizədliyini müdafiə etmək məqsə-
dilə yaratdıqları “Həmayeşe bozorqe torkzəbane mogime mər-
kəz”in (“Paytaxtda yaşayan türkdillilərin böyük toplantısı”) 4 may 
1997-ci ildə Xatəmiyə ünvanladığı müraciətdə deyilirdi: “Möh-
kəm əminik ki, cənabınız respublikanın başçısı məqamına çatdıq-
da,... qayğıdan məhrum kənar ostanlara daha çox diqqət yetirəcək-
dir. Xüsusilə də tağuti zamanı zülm və məhrumiyyətlərə düçar ol-
Yeganə Əziz qızı Hacıyeva 
 162 
muş millətin... mədəniyyət, dil, adət və ənənələrinə geniş himayə-
darlıq göstərəcəksiniz” [112, 09.05.1997]. Xatəmi 1997-ci ildə 
keçirilmiş prezident seçkiləri kampaniyasında etnik tələblərdən 
siyasi mənfəətləri üçün istifadə edirdi. Prezident seçkisindən sonra 
vətəndaşların qeyd olunan gözləntilərinə cavab olaraq ilk vaxtlar 
ictimai, siyasi, mədəni həyata total nəzarət və təzyiqlər bir qədər 
zəifləmişdi ki, bu da mübarizənin kütləvi xarakter almasına şərait 
yaratdı. 
Cənubi Azərbaycanda mübarizənin kütləviləşmə mərhələsinə 
keçməsi, əsasən, milli ziyalı M.T.Zehtabinin təşəbbüsü ilə 1997-ci 
ilin iyul ayında Bəzz qalasına 35-40 nəfərin iştirak etdiyi milli-
siyasi yürüşlərlə başlamışdı. Sonrakı illərdə (xüsusən də 2001-
2002-ci illərdə) yürüş iştirakçılarının sayı milyonu keçmişdi 
[123]. Zehtabi milli hərəkatda qalib gəlməyin yeganə yolunun 
türklük üzərində millətləşməklə mümkün olduğunu yazır [123] və 
xalqının türklük şüurunun yüksəldilməsi, öz kimlik şüurunu dərk 
etməsi üçün mədəni yöndə fəaliyyətin genişləndirilməsinə diqqət 
verirdi. Doktor M.T.Zehtabi türk millətləri, xalqları və toplumla-
rının akademiyalarına, elmi mərkəzlərinə müraciətində türk dilləri 
və folklorundakı bütün özəllik və materialları bir araya toplamaq 
üçün siyasətdən kənar bir elmi mərkəzin yaradılmasını təklif 
etmişdi. Dr.Zehtabi yazırdı: “Böyük və kiçik türk millətləri və 
toplumları daxilində, onların akademiyaları, elmi mərkəzləri və 
ocaqlarında xüsusi şöbəsi olsun və bu şöbələr siyasətdən tam kə-
nar bir-biri ilə sıx bağlı olsunlar. Dil və folklor xüsusiyyətlərini 
müstəqil şəkildə öyrənib toplasınlar” [112, 21.12.1998]. Belə 
qurumlardan biri Azərbaycan Elm və Mədəniyyət Araşdırmaları 
Mərkəzi (AEMAM) (bu qurum Azərbaycan Elm Kültürəl 
Araşdırma Mərkəzi (AYKAM) kimi də tanınırdı) Azərbaycan 
Mədəniyyət və Kültür Ocağının da yaxından dəstəyi ilə 1998-ci il 
dekabrın 3-5-də Təbriz şəhəri yaxınlığındakı Şərəfxanada Birinci 
İran İslam inqilabından sonra Cənubi azərbaycanlıların ana dili uğrunda mübarizəsi 
  163
Azərbaycanşünaslıq Simpoziumu keçirmişdi. Azərbaycan-ümum-
türk əlaqələrinin yeni forması olan bu simpoziumdakı bütün çıxış-
larda azərbaycanşünaslığın, Azərbaycan dilinin tədrisi məsələsi və 
ziyalıların bu sahədəki rolu geniş şərh olunmuş və [45, 
08.12.1998] qəbul edilmiş 12 bənddən ibarət bəyanatın beşinci, 
səkkizinci, doqquzuncu bəndlərində sırf ana dili məsələsinə to-
xunulmuşdu. Beşinci bənddə göstərilirdi: “Dil evdə anadan öyrə-
nilən, məktəbdə genişlənən, küçədə tamamlanan bir anlaşma va-
sitəsidir. Xalqların anadan olma dilinin uşaq və yeniyetmələrə 
öyrədilməsi üçün demokratik, mədəni, hüquqi imkanlarının zən-
ginləşdirilib gerçəkləşdirilməsi”. VIII-IX bəndlərdə İİR ərazisində 
yaşayan qeyri-fars xalqların Konstitusiyada təsbit olunmuş ana 
dilindən istifadə hüquqlarının gerçəkləşdirilməsi tələb edilirdi 
[126, s.143]. AEMAM yalnız azərbaycançılıq məfkurəsini özündə 
ehtiva edən bir qurum idi və açıq siyasi tələblərlə çıxış etmirdi. 
Buna baxmayaraq, hakim dairələr bu Mərkəzin fəaliyyətini 
qadağan etdi.  
Bəhs olunan dövrdə dövlət strukturunda təmsil olunan rəsmi 
nümayəndələrə müraciətlər yenə də ziyalıların fəaliyyətində apa-
rıcı xətt idi. Bu istiqamətdə mübarizənin əsas cəhətlərindən biri 
ziyalıların sözügedən məsələdə yekdil olması və vahid mövqedən 
çıxış etməsi idi. Həmin müraciətlər hər cür siyasi çalarlardan 
kənar, azərbaycanlıların elementar milli-mədəni ehtiyaclarını 
ödəmək istəyindən ibarət idi. Məhəmməd Tağı Zehtabi, Cavad 
Heyət, Həsən Raşidi, Həmid Məmmədzadə, Məhəmmədəli 
Fərzanə, Behzad Behzadi və başqa 64 nəfərin imzası ilə M.Xatə-
miyə ünvanlanmış məktubda azərbaycanlıların hüquqlarının 
bərpasını əks etdirən 4 əsas tələb irəli sürülürdü: 1. Türklərin sa-
kin olduğu bütün yaşayış məntəqələrindəki məktəblərdə Azərbay-
can türkcəsi tədris olunsun; 2. Radio və televiziyada, elmi və 
ixtisaslı işlərdə fars dili ilə yanaşı türk dilindən də istifadəyə icazə 
Yeganə Əziz qızı Hacıyeva 
 164 
verilsin; 3. Ölkə universitetlərində Azərbaycan türkcəsində dil və 
ədəbiyyatın tədris olunması təşkil edilsin; 4. Uşaqların və 
yeniyetmələrin zehni inkişafı üçün türk dilində uşaq ədəbiyyatının 
nəşri təşkil olunsun [100, s.315]. Azərbaycan ziyalılarının böyük 
hissəsinin imzası ilə ayətullah Seyid Əli Xamneyiyə ünvanlanmış 
məktubda da Azərbaycan dilinin fəaliyyət sferasının genişləndiril-
məsi məsələləri ilə yanaşı dilin özünün assimilyasiyasının 
qarşısının alınması kimi məsələlər qoyulmuşdu [177, 11.07.1999]. 
Qeyd olunan məzmunda tələblər Güney Azərbaycan Aydınlar 
Cəmiyyəti (GAAC), Azərbaycan Mədəniyyət və Kültür Ocağı 
(AMKO) tərəfindən irəli sürülən müraciətlərdə də qoyulurdu. Mü-
raciətlər cavabsız qalsa da, müəyyən anlarda mərkəzi hakimiy-
yətin siyasətinə təsir göstərə bilmək imkanından da xali deyildi. 
Ciddi nailiyyətlər əldə edilməsə də, problemin hakim dairələrin 
diqqətində, gündəmdə saxlanması baxımından faydalı idi.  
1990-cı illərin ikinci yarısından başlayaraq ziyalılar geniş 
siyasi, mədəni, maarifçilik fəaliyyəti ilə yanaşı, Azərbaycandakı 
iqtisadi geriliyin səbəblərini araşdırır, onun elmi izahının əsaslan-
dırılması ilə məşğul ola biləcək bir komissiyanın yaradılmasına da 
təşəbbüs göstərirdilər. Bu məqsədlə Azərbaycan Mədəniyyət və 
Kültür Ocağı (AMKO) mütəxəssislərdən ibarət araşdırma 
komissiyası yaratdı. Onlar Azərbaycanın iqtisadi inkişaf proqramı 
ilə bağlı təkliflərini dövlət orqanlarına göndərirdilər [52]. Digər 
ziyalı və tələbə qruplarının dövlət rəhbərliyinə müraciətlərində də 
Azərbaycana qarşı iqtisadi ayrı-seçkiliklə bağlı məsələlər irəli 
sürülürdü. 1999-cu ilin fevralında İranda yerli şuralara keçirilən 
seçkilər zamanı Tehran Universitetinin azərbaycanlı müəllim və 
tələbələri namizədlər qarşısında 7 bənddən ibarət tələbnamədə dil, 
radio-televiziya, mədəniyyət abidələrinin qorunması, Azərbaycan 
tarixinin öyrənilməsi, mətbuat azadlığı ilə yanaşı iqtisadi məsələ-
lərlə bağlı tələblər də qoymuşdular. Tələbnamədə, həmçinin bu 
İran İslam inqilabından sonra Cənubi azərbaycanlıların ana dili uğrunda mübarizəsi 
  165
illərdə panfarsist dairələrin fəaliyyətində daha çox nomenklatur 
sözə çevrilən “azəri” termininə [170] etiraz edilirdi. “İran və Ana 
dili” adlanan I bənddə türk dilinin ibtidai siniflərdən doktorluq 
işinin müdafiəsinə qədər bütün mərhələlərdə tədris edilməsi və 
“azəri dili” yerinə “Azərbaycan türkcəsi” termininin işlədilməsi 
tələb olunurdu [24, 23-25.03.1999]. 
Ziyalıların hakimiyyət strukturlarında təmsil olunmaq istəyi 
ilə bağlı açıq siyasi-ideoloji tələbləri 1999-cu ildə yenidən 
müqavimətlə üzləşdi. Parlament seçkilərində namizəd kimi iştirak 
edən Mahmudəli Çöhrəqanlı və Azərbaycan Mədəniyyət və Kül-
tür Ocağının nümayəndəsi Yaqub Təkəvi uğur qazana bilməsələr 
də, seçkilər, Hüseyn İsalının sözləri ilə desək, “Azərbaycan 
türkcəsində tərtib olunmuş seçki platforması və təbliğat-təşviqat 
vasitələri ilə milli istəklərin geniş sferada, açıq şəkildə gündəmə 
gətirilməsi üçün bir fürsət oldu” [52]. 
Milli şüarlar, o cümlədən ana dilindən istifadə hüququnun 
reallaşdırılması tələbləri 1990-cı illərin sonunda hakimiyyətdaxili 
qüvvələrin toqquşması, eyni zamanda yarımçıq qalmış iqtisadi 
islahatların həyata keçirilməsi üçün hökumət əleyhinə təşkil 
olunan etiraz aksiyalarının fonunda da olsa aktual məsələ kimi 
qoyuldu. 8 iyul 1999-cu ildə Tehranda hökumət əleyhinə başlayan 
nümayişlər tezliklə Təbrizə də yayıldı. Tehrandakı aksiyalardan 
fərqli olaraq Təbrizdəki nümayişlərdə milli tələblər, o cümlədən 
Konstitusiyanın 15-ci maddəsinin həyata keçirilməsi ilə bağlı 
şüarlar da səsləndirildi. Tehran rejimini təşvişə salan 8 iyul 
hadisələrində səslənən şüarlarda son 20 ildə ilk dəfə olaraq dini li-
deri diktator adlandırmaqla yanaşı, teokratik rejimin hakimiyyət-
dən getməsini tələb edirdilər. Təbrizdəki bu etiraz aksiyaları son 
20 ildə İranda islam ideologiyasının millətçi xarakterinə azərbay-
canlı tələbələrin açıq nifrətini göstərməklə yanaşı, dini ideologi-
yanın Cənubi Azərbaycan türkləri üçün öz perspektivini itirdiyini 
Yeganə Əziz qızı Hacıyeva 
 166 
nümayiş etdirdi. Eyni zamanda milli kimlik bağlarını möhkəmlən-
dirən din faktorunun arxa plana keçməsi, ya tamamilə silinməsi və 
gənclərin dini kimlikdən qopması baş verirdi. Bu nümayişlərlə 
artıq rejimin ölkədə, xüsusən də milli bölgələrdə, o cümlədən 
Cənubi Azərbaycanda universitetlərlə bağlı siyasətinin iflasa 
uğradığını görürük. Cənubi Azərbaycan üzrə tədqiqatçı V. Musta-
fayev islam rejiminin Azərbaycanda təhsil sistemini və univer-
sitetləri hakim millətçilik, assimilyasiya siyasətinin dayağına 
çevirmək məqsədi güdən Pəhləvilərdən fərqli olaraq, universitet-
lərin İİR rejiminin dayağı olmaq şərti ilə qeyri-formal səviyyədə 
olsa da, milli mədəniyyət və milli ideologiya mərkəzi rolu 
oynamasına müəyyən “şərait” yaratdığını qeyd edir və vurğulayır 
ki, hakimiyyətin məqsədi tələbələrin böyük enerjisini antirejim 
mövqeyindən milli münasibətlər sferasına yönəltməklə, öz 
mövcudluğunun müddətini uzatmaq idi. Tələbələrin əvvəlki 
səhifələrdə qeyd etdiyimiz fəaliyyəti, xüsusilə 8 iyul hadisələri 
artıq bu məqsədlərin puç olduğunu deməyə əsas verir [62, s.36]. 
Xatəmi hakimiyyətinin ilk iki ilindəki hadisələri izlədikdə belə 
qənaətə gəlmək olur ki, ziyalıların fəaliyyəti həm milli-mədəni, 
həm də milli-siyasi sferada davam etmişdir. “İslahatçı hökumət 
havası” mübarizənin kütləviləşmə mərhələsinə keçməsinə şərait 
yaratsa da, əslində, milli qüvvələrin leqal siyasi fəaliyyətini təmin 
etməklə onların repressiyasını “asanlaşdırdı”. Belə bir şəraitdə 
rejimin müvafiq qurumları milli təşkilat və fəalları daha asan 
müəyyənləşdirmək imkanı qazanırdı. Məhz bu illərdə İran höku-
məti Təbrizdəki Azərbaycan Elm və Mədəniyyət Araşdırmaları 
Mərkəzinin fəaliyyətini dayandırdı. Mərkəzin bağlanmasına etiraz 
edən Təbriz, Urmiya, Ərdəbil şəhərlərindəki dövlət və özəl islam 
universitetlərinin azərbaycanlı tələbələri “Omide Zəncan” 
qəzetində hökumət qarşısında Azərbaycan dilinin, tarixinin,  
mədəniyyətinin öyrənilməsi və inkişaf etdirilməsi məsələsini 
İran İslam inqilabından sonra Cənubi azərbaycanlıların ana dili uğrunda mübarizəsi 
  167
qoyan bəyanatla çıxış etdilər [4, 23.11.1999]. Sözügedən hadisə-
lərdən sonra hakim rejim Azərbaycanda təzyiq və təqibləri 
gücləndirərək siyasi fəaliyyət məkanını xeyli məhdudlaşdırdı, özü 
üçün təhlükəli ideya və tələblərin qarşısını zorakılıqla (Tehran və 
Təbriz universitetinin tələbələrinə (9.7.1999) amansız divan tutul-
ması, zəncirvari qətllər) və “qanun çərçivəsində” (qəzetlərin bağ-
lanması, redaktor və jurnalistlərin həbs edilməsi və s.) almağa 
başladı [62, s.32].  
1999-cu ildən başlayaraq ziyalıların milli hüquqlar uğrunda 
mübarizəsi yalnız bəzi istisnalar xaricində, əsasən, milli-mədəni 
yöndə təkmil və intensiv formada davam etmişdi. Azərbaycanlı 
tələbələr 90-cı illərin ikinci yarısına kimi petisiyalar formasında 
etirazlarını bildirirdilərsə, qeyd olunan tarixin sonundan daha çox 
dərgilər vasitəsilə milli-ideoloji aspektdə mübarizə aparmışlar. 
Milli məsələnin araşdırılması və işıqlandırılmasına üstünlük verən 
ilk tələbə dərgiləri 90-cı illərin ikinci yarısında Tehranda 
(“Çiçək”, “Öyrənci”, “Çağrı” və s.) işıq üzü görmüşdü. Sonra 
İranın və Cənubi Azərbaycanın bir çox şəhərlərində tələbə 
dərgiləri nəşr olunmağa başladı. Azərbaycançılıq ideyası ətrafında 
birləşən qüvvələri əlaqələndirən və informasiya mübadiləsi rolunu 
oynayan nəşrlər arasında Tehranda çıxan “Yol” dərgisinin, milli 
məsələnin ideoloji-siyasi, qlobal və beynəlxalq problem kimi 
araşdıraraq kütlələrə çatdıran, Ərdəbildə çap olunan “Sayan” 
jurnalının fəaliyyəti xüsusi qeyd olunmalıdır. Ümumilikdə 
tələbələrin nəşr etdikləri mətbu orqanlarda, əsasən, ana dilinin 
milli kimliyin formalaşmasındakı rolu, türk dilinin tarixi, İranda 
demokratik quruluşun yaradılması, radio və televiziya verilişlə-
rində etniklərin heysiyyətini alçaldan proqramların tənqidi, 
ictimai, mədəni həyatın bütün sahələrinə həsr olunmuş mövzular 
işıqlandırılırdı. 2001-ci ildə “Azərbaycan tələbə dərgiləri əncü-
məni”nin təşkilatçılığı ilə 30-a yaxın dərginin iştirak etdiyi Azər-
Yeganə Əziz qızı Hacıyeva 
 168 
baycan Tələbə dərgilərinin I sərgisi keçirildi [62, s.33]. Lakin tez 
bir zamanda Elm Nazirliyi tərəfindən “Azərbaycan tələbə dərgiləri 
əncüməni”nin fəaliyyətinə rəsmi şəkildə qadağa qoyuldu. 
Qeyd edilən dövrdə yaranmış ictimai-siyasi şəraitdə azərbay-
canlıların milli-mənəvi təzyiqlərə məruz qalması ilə yanaşı, reji-
min milli-maddi dəyərlərin də məhv edilməsi yönündə atdığı 
addımlar tələbələrin etirazları ilə qarşılanırdı. Onlar Azərbaycanın 
ən mühüm tarixi-mədəni abidələrindən biri olan Ərk qalasının 
dağıdılmasına etiraz (2000), Ana Yasanın 15-19-cu maddələrinin 
gerçəkləşdirilməsi, M.Çöhrəqanlının həbsdən azad edilməsi 
tələbləri ilə aksiyalar keçirirdilər.  
Hakim rejim milli hərəkatın güclənməsi və genişlənməsinin 
qarşısını almaq üçün müxtəlif vasitələrdən, o cümlədən hərəkatı 
daxildən parçalamaq, müxtəlif qrupları və liderləri bir-birinə qarşı 
qoymaq siyasətini yürüdür [214, 31.01.2000], eyni zamanda da 
milli mübarizənin mövcudluğunu, xalqın ana dilində təhsil istəyi-
ni, ümumilikdə türklüyü danmağa yönəlik təbliğat aparırdı. İranın 
mədəniyyət və irşad nazirinin müşaviri, Dövlət Teleradio Şirkəti-
nin sədr müavini, milliyyətcə azərbaycanlı olan Əli Əsgər Şiirr-
dust Bakıda nəşr olunan “525-ci qəzet”ə müsahibəsində “İranda 
Azərbaycan televiziya proqramlarının Azərbaycan türkcəsində ya-
yımlanmasına əhalinin marağı olmadığı üçün türk məktəblərinin 
açılmasına da ehtiyac yoxdur” [6, 03.12.1997], İranın mədəniyyət 
və irşad nazirinin müavini isə Təbrizdə ona verilən “ana dili ilə 
bağlı konstitusiya maddəsi niyə icra olunmur?” sualına cavabında 
“türk sivilizasiyası adlı bir sivilizasiya yoxdur” demişdi [100, 
s.316]. Milli ziyalı doktor Feyzullahi Vahidi onun bu cavabını 
İİR-in Əsas Qanununa hörmətsizlik kimi qiymətləndirərək nəzərə 
çatdırmışdı ki, əgər sivilizasiyada məqsəd texnologiya və sənaye-
nin inkişafıdırsa, türklərin bu sahədə çoxlu nailiyyətləri olub. 
Əgər məqsəd qanun və qanunçuluqdursa, türklər tarixdə sivil qa-
İran İslam inqilabından sonra Cənubi azərbaycanlıların ana dili uğrunda mübarizəsi 
  169
nunların yaradıcısı kimi göstərilirlər. Buna misal olaraq Beynəl-
xalq Haaqa Məhkəməsinin iclas zalında Sultan Süleymanın şəkli-
nin asılmasıdır [100, s.316]. 
İrandakı azərbaycanlıların bu illərdə rejimin tətbiq etdiyi fizi-
ki, mənəvi, maddi repressiyalara daha çox məruz qalmasını ziyalı-
ların, eyni zamanda mətbuat və hakimiyyət strukturlarında təmsil 
olunan azərbaycanlıların İran rəsmilərinə müraciətləri sübut edir. 
Azərbaycandan olan millət vəkilləri, mətbuat nümayəndələri [112, 
26.05.2000], görkəmli ziyalılar, mədəni qurumlar M.Xatəmiyə [9, 
19.09.2000] müraciət edərək azərbaycanlılara qarşı ayrı-seçkiliklə 
bağlı bildirirdilər: “İranda türk icması üzərində fars sosial və 
mədəni hegemonluğu davam edir. Türklərə qarşı fars şovinizmi 
hegemonluğu və faşist münasibət onları diz çökdürüb, Azər-
baycan vilayətinin türkdilli əhalisini mədəni, sosial və iqtisadi 
boykota gətirib çıxarıb” [112, 20.09.2000]. Müraciətdə, eyni za-
manda Cənubi Azərbaycan türklərinin milli haqlarına, o cümlədən 
ana dilinə sayğı və hörmətlə yanaşılması, türk dilində məktəb, 
telekanal və qəzetlər açılması tələb olunaraq prezident Xatəmi 
İranın bütün ali məktəblərində türk dilinin öyrənilməsinə şərait 
yaratmağa və azərbaycanlılara qarşı ayrı-seçkiliyə son qoyulması-
na çağırılırdı. Bu müraciətlər cavabsız qalsa da, milli məsələnin 
hakim dairələr üçün nəzərəçarpacaq dərəcədə gündəmdə qalma-
sını təmin etməklə problemə ciddi yanaşmağı tələb edirdi. 
Yuxarıda da qeyd edildiyi kimi, ziyalılar İran İslam inqilabın-
dan sonra yazı dilinin qaydaya salınması sahəsində bəzi işlər 
görsələr də, ortaq qərara gələ bilməmişdilər. Sözügedən məsələnin 
həlli ilə bağlı müxtəlif vaxtlarda ümumi toplantılar keçirilsə də, 
deyildiyi kimi, nəticə əldə olunmamış və bu işlər, əsasən, ziyalıla-
rın qeyri-rəsmi fərdi çalışmalarından ibarət idi. Bu istiqamətdə 
növbəti belə addım 2000-ci il iyunun 14-15-də Tehranda ortaq 
yazı qaydalarının qəbul olunmasına dair keçirilən I Türk Dili 
Yeganə Əziz qızı Hacıyeva 
 170 
Orfoqrafiya Seminarı idi. “Çiçəklər” təşkilatı, Nəsimi Mədəniyyət 
Ocağı, “Mişov”, “Əndişeye no”, Güney Mədəniyyət Ocağı 
dərnəkləri və İran türk ziyalılarının iştirakı ilə və İran Türkcəsinin 
Yazı Birliyi Dil Konqresi çərçivəsində təşkil olunmuş həmin 
tədbirdə uzun mübahisədən sonra vahid türk əlifbası qəbul olundu 
[122, s.49]. II Türk Dili Orfoqrafiya Seminarı 2001-ci il iyulun 5-
7-də Tehranın Əndişə Mədəniyyət evində keçirildi. Seminarda 
ümumi orfoqrafiya məsələləri qoyulmuşdu. 2005-ci ilin fevral 
ayında “Varlıq” və “Dilmanc” dərgilərinin təşkilatçılığı ilə “İmla 
birliyine doğru son çalışmalar” adı altında tədbir keçirilmişdi. 
Tədbirin keçirilməsində məqsəd yazı qaydalarında dəyişiklik 
etməklə bağlı yeni təkliflərin qəbul olunması idi. Daima yazı dili-
nin və yazı qaydalarının nizamlanması ilə məşğul olan “Varlıq”ın 
“İmla qaydaları” adlı kitabı yalnız 2002-ci ilə qədər mətbuatda is-
tifadə olunmuşdu. Yeni nəsil ana dilini internet vasitəsi ilə kiril 
əlifbasından və ya latın əlifbasından öyrənməkdə idi. Bu da bir 
çox problemlərin yaranmasına səbəb olurdu. Tədbirin əsas məq-
sədi ana dilində yazı qaydalarının dəqiqləşdirilməsi idi [126, 
s.150]. 
2002-ci ilin dekabrında hökumət narazı qüvvələri razı salmaq, 
gərginliyi yumşaltmaq üçün Həmədan Tibb Universitetində türk 
dili və ədəbiyyatı kursu açdı. Türk dili doktor Hüseyn Düzgün 
tərəfindən tədris olunurdu [112, 23.12.2002]. Lakin rejimin bu 
“ürəyiyananlığı” da əvvəlki illərdə olduğu kimi uzun müddət da-
vam etmədi və tez bir zamanda müxtəlif səbəblər əsasında bağ-
landı. Bu dövrdə Hüseyn Düzgün Təbrizdə, Əli Rza Sərrafi Təbriz 
və Tehranda, Camal Ayrımlı Urmiya Universitetində, Əli Daşqın 
Təbriz, Sulduz, Xoy və Urmiyada Azərbaycan dilində qeyri-rəsmi 
fəaliyyət göstərən kurslar açmışdılar. Əsədulla Mərdani Şirazda 
qaşqay türkləri üçün türkcə kurslar açmışdı. Tehranda Həsən 
Raşidi Tehran və Kərəc universitetlərində, Məhəmməd Rza Bağ-
İran İslam inqilabından sonra Cənubi azərbaycanlıların ana dili uğrunda mübarizəsi 
  171
ban Kərimi Zəncan və Sənəndəc universitetlərində, Emin Əkbər-
pur Urmiya universitetində, Sulduzlu Sirus Siyami Sənəndəc 
universitetində türk dilində kurslar təşkil etmişdilər [222, 
25.02.2003, №282]. Azərbaycan dilinin inkişafı yolunda çalışan 
qurumlardan biri də əsası Urmiyada yerləşən, Sulduz, Səlmas, 
Qoşaçay şəhərlərində şöbələri açılan “Bilim Yolu” cəmiyyəti idi. 
Mühəndis Hamid Şafinin yaratdığı bu cəmiyyətin təşəbbüsü ilə 
Azərbaycan dili və ədəbiyyatını tədris edən kurslar açılır, milli 
mədəniyyətin təbliğ olunması üçün müxtəlif vasitələrdən istifadə 
edilirdi [126, s.135-136]. Qeyd olunan kurslar 2008-ci ildən 
bağlanmağa başlandı [126, s.135-136].  
Təzyiqlərə, məhrumiyyətlərə baxmayaraq, ziyalılar İran qa-
nunvericiliyi çərçivəsində millətin tələblərini dilə gətirməkdən 
çəkinmirdilər. 2003-cü il iyunun əvvəllərində ölkədə hakimiyyət 
qanadları arasında toqquşmalar əleyhinə Tehranda, Təbrizdə, 
Ərdəbildə, Şirazda və İsfahanda keçirilmiş etiraz aksiyalarında 
Azərbaycanla bağlı şüarlar türkcə, ümumiran problemləri ilə bağlı 
tələblər isə farsca səsləndirilirdi [112, 19.06.2003]. Çıxışlar 
zamanı Azərbaycanın milli problemləri ilə bağlı şüarların aparıcı 
olmasına cəhd edilsə də, bu məsələ ümumiləşə bilmədi. 
Qeyd olunan illərdə Qaradağ mahalının Kəleybər şəhəri 
yaxınlığında yerləşən Bəzz qalasına edilən yürüş iştirakçılarının 
(əsasən, ziyalılar və tələbələr çoxluq təşkil edirdi) sayı da 1 
milyonu aşaraq cəmiyyətin müxtəlif təbəqələrini əhatə edirdi. 
Həm bu amil, həm də rejimin ayrı-seçkilik siyasətinə məruz qalan 
digər millətlərin nümayəndələrinin bu yürüşə dəstək verməsi milli 
hərəkatın qarşısına qoyduğu məqsədə çatmaqda israrlı olmasından 
xəbər verirdi. İran hökuməti həmin aksiyaların avanqardı olan, 
rejim üçün təhlükəli hesab etdiyi milli ziyalı qüvvələri “zərərsiz-
ləşdirmək” üçün yeni hücuma başladı. Cənubi Azərbaycan 
türklərinin milli kimliyi, dili, milli hüququ sahəsində fəaliyyət 
Yeganə Əziz qızı Hacıyeva 
 172 
göstərən nümayəndələr (“Şəms Təbrizi” qəzetinin baş redaktoru 
Əli Hamidi, Əli Süleymani, Əhməd Azəri və Babulla Azəri) Cə-
nubi Azərbaycanın istiqlaliyyət əldə etməsinə çalışmaqda, Bütöv 
Azərbaycan yaradılmasına cəhddə və xaricdə yaşayıb İran əleyhi-
nə fəaliyyət göstərən hərəkatçılarla əlaqələr qurmaqda ittiham 
olunaraq həbs olundular. Dr.M. Zehtabinin anma günü ilə bağlı 
onun Şəbüstərdəki məzarı önünə toplaşan ziyalıların böyük bir 
qrupu həbs edildi [5, 21.02.2003]. Babək hərəkatının qarşısını 
almaq üçün milli qüvvələrə edilən təzyiq formalarından biri yü-
rüşdə iştirak etdiyinə görə həbs olunanların məhkəməsinin bir çox 
hallarda bir və ya iki ilə qədər davam etdirilməsi idi. Məsələn, 
2004-cü ildə Babək qalasına yürüşdə iştirak edən və həbs olunaraq 
bir neçə gün sonra külli miqdarda pul zəmanəti müqabilində 
azadlığa buraxılan hərəkatçılardan bir neçəsinin məhkəməsi 2005-
ci ilin iyun ayında başlamışdı. Bu, fəal hərəkatçıların aksiyaya 
qatılmasının qarşısını almaq və yürüşün təşkilatçılığına maneçilik 
törətmək məqsədi güdürdü [5, 17.09.2004].  
Həmin illərdə İİR rejiminin Azərbaycan türk milli ziyalılarına 
qarşı repressiv addımlarına qarşı etirazlarda da tələbələr xüsusi 
fəallığı ilə seçilirdi. Tələbələr 2004-cü ildə türk tələbə dərgilərinin 
II sərgi-müsabiqəsində qəbul etdikləri qətnamədə bir sıra hüquqi 
məsələlərlə yanaşı, hakim rejimin milli qüvvələrə qarşı həyata 
keçirdiyi “qanuni həbslərin” qarşısının alınması ilə bağlı tələblərlə 
çıxış etdilər: hakimiyyət orqanlarından hər cür ictimai, siyasi, 
iqtisadi, mədəni ayrı-seçkiliyə və təhqirlərə son qoyulması; siyasi 
strukturda mədəniyyətlərin müxtəlifliyinin qəbul edilməsi, ictimai, 
siyasi, mədəni plüralizmin inkişaf etdirilməsi; Babək hərəkatının 
mahiyyətini dərk edərək onun keçirilməsi üçün şərait yaradılması; 
insan hüquqları çərçivəsində tələbə hərəkatına qarşı hər cür 
təzyiqlərə son qoyulması və s. [62, s.33]. Tələbələr hakimiyyətdən 
İran İslam inqilabından sonra Cənubi azərbaycanlıların ana dili uğrunda mübarizəsi 
  173
milli problemin həllinə Ümumdünya İnsan hüquqları və İran 
qanunvericiliyi çərçivəsində yanaşmağı tələb edirdilər.  
Beləliklə, 90-cı illərdə tələbələrin də daxil olduğu milli ziyalı 
qüvvələr Şimali Azərbaycanda baş vermiş hadisələrə emosional 
reaksiya göstərir və bu hadisələrin fonunda da İran qanunvericiliyi 
çərçivəsində ana dilinin hüquqlarının genişləndirilməsi, İran radio 
televiziyasında Azərbaycan dilinin assimilyasiyasının dayandırıl-
ması, milli-mədəni abidələrin qorunması və s. kimi tələblər qoyu-
lurdusa, 2000-ci illərin əvvəllərindən tələbələr azərbaycançılıq 
ideyası zəminindəki mübarizənin əsas ünsürü olan ana dili məsə-
ləsini İran daxilində elementar milli-mədəni hüquqi problem kimi 
deyil, beynəlxalq, qlobal və köklü milli-siyasi maraqlar kimi 
qoymağa başlamış və ziyalılarla birlikdə bu mübarizənin aparıcı 
qüvvəsinə çevrilmişdilər. Azərbaycanlıların milli hüquqlarını, o 
cümlədən ana dilinin hüququnun qorunması ilə məşğul olan milli 
ziyalılar və milli ruhlu tələbələr mitinq, nümayiş, petisiyalardan, 
qəzet səhifələrindən istifadə edirdilər. Praktiki aspektdə isə dilin 
funksiyası və funksional rolunun genişlənməsinə diqqət yetirir-
dilər.  
İranda cənubi azərbaycanlıların milli ziyalıların simasında 
qeyri-siyasi sferada milli hüquqlar uğrunda mübarizəsini şərtlən-
dirən amillər aşağıdakılardır: 
- Cənubi azərbaycanlıların milli kimlik, onun əsas göstəricisi 
və ifadəçisi olan ana dili, milli mədəni hüquqlar uğrunda 
mübarizəsinin inkişaf dinamikasına daxili və xarici amillərin 
təsiri, əlbəttə ki, danılmazdır. Öz milli mənsubiyyətini tanı-
maq istəyindən yaranan Azərbaycan türk etnikçiliyi uzun il-
lər Pəhləvilərin və sonra da İslam rejiminin Azərbaycan türk 
dili, tarixi və mədəniyyətinin təhqir olunması və qadağalara 
məruz qalmasına bir reaksiya kimi inkişaf etmişdi. Dünyada 
və xüsusilə regionda baş verən hadisələr də bu mübarizəyə 
Yeganə Əziz qızı Hacıyeva 
 174 
birbaşa təsir göstərmiş, milli hissləri qabartmışdı. Konstitusi-
yanın 15, 19-cu maddələrinin qəbul olunması, 90-cı illərdə 
İranda liberal mühitin yaranması ziyalılara məhdud şəraitdə 
mübarizəni dünyəvi, obyektiv, elmi istiqamətdə inkişaf 
etdirməyə əsas vermişdi. 
- İnformasiya resursları və onlara çıxışın asanlaşması tələbələ-
rin dünyada və regionda gedən ictimai, siyasi, iqtisadi, mə-
dəni, qlobal prosesləri izləməsi, hadisələrə baxışlarının əks 
olunmasını təmin etməklə milli özünüdərkin güclənməsinə, 
onlar arasında mənəvi birliyin yaranmasında yardımçı vasi-
tələrdən oldu. İkinci bir tərəfdən inqilabdan sonra dünyaya 
səpələnmiş, sırf azərbaycançı məfkurəsinə söykənmiş azər-
baycanlı siyasi mühacirlərin İrandakı azərbaycanlıların ba-
xışlarına müxtəlif vasitələrlə təsirləri də diqqətdən kənarda 
qala bilməz. Bu tanışlıq tələbələri azərbaycançılıq məsələ-
sinin müxtəlif aspektlərinə qlobal, beynəlxalq prizmadan 
baxmağa, elmi-nəzəri cəhətdən yanaşmağa sövq edir və mü-
barizənin istiqamətini dəqiqləşdirməkdə mühüm rol 
oynayırdı.  
- İranın hər tərəfinə səpələnmiş cənubi azərbaycanlıların yaşa-
dıqları şəhər və ya əyalətlərin ictimai-siyasi mühitinin təsiri 
onların sosial-mədəni oriyentasiyası, sosial-ideoloji davra-
nışları arasında fərqlərdə özünü göstərirdi. Paytaxt Tehranın 
açıq siyasi, mədəni mühiti burada məskunlaşan ziyalıların 
İran qanunvericiliyi çərçivəsində mədəni yöndə fəaliyyətinə 
təsir etməklə rasional demokratik düşüncəli, daha çox 
realizm elementlərini özündə birləşdirən intellektual bir top-
lumun formalaşmasına yardım edirdi. Bunu Tehranda ziyalı-
ların daha çox açıq siyasi, əsaslandırılmış, mütəşəkkil milli-
mədəni yöndə fəaliyyəti sübut edir. Əslində, İran rejiminin 
uzun illər apardığı iqtisadi ayrı-seçkilik siyasəti əks effekt 
İran İslam inqilabından sonra Cənubi azərbaycanlıların ana dili uğrunda mübarizəsi 
  175
verərək İranın bütövlüyü üçün təhlükə yaradır. Tehranda 
belə ziyalı təbəqəsinin formalaşması İran siyasi dairələri 
üçün müsbət qiymətləndirilə bilməz. Təbriz başda olmaqla 
Cənubi Azərbaycanın digər şəhərlərində isə milli-mədəni 
fəaliyyətlə yanaşı, milli-siyasi yöndə mübarizə daha çox 
nəzərə çarpır. Onlara realizm elementlərindən daha çox 
emosionallıq, ifratçılıq xasdır.  
- İİR hakimiyyətində mənsəb sahibi olan Azərbaycan türk 
əsilli şəxslərin də cənubi azərbaycanlıların, o cümlədən 
ziyalıların ana dilindən istifadə hüquqları uğrunda 
mübarizəsinə maneçiliyi, bir çox hallarda isə milli mübarizə 
əleyhinə qatı əks-mövqeləri də nəzərdən qaçırılmamalıdır. 
Əgər Pəhləvilərin hakimiyyətə gəlişinədək azərbaycanlıların 
etno-mədəni inkişafının ləng getməsinin səbəblərindən biri 
həm hakim dairələrin, həm də ziyalıların (bəzi istisnalar 
olmaqla) öz milli varlığına biganəliyi ilə bağlı idisə, İslam 
inqilabından sonra milli ruhlu ziyalıların, tələbələrin milli 
şüurunun ən yüksək səviyyəyə çatdığı bir şəraitdə Azərbay-
can xalqının hüquqsuz millət vəziyyətində qalmasının səbəb-
lərindən biri İran rejimində təmsil olunan azərbaycanlıların 
öz milli problemlərinə etinasızlığı və əks mövqe tutmala-
rıdır. Digər tərəfdən milli hüquqlar uğrunda mübarizədən kə-
narda qalan, İranda rejim dəyişikliyi tərəfdarı olan və bu 
istiqamətdə təbliğat aparan Azərbaycan əsilli ziyalıların 
mövcudluğu milli hərəkatın inkişafına təsir göstərirdi. 
 
Yeganə Əziz qızı Hacıyeva 
 176 
2.4. Ana dili uğrunda mübarizə media müstəvisində  
 
2.4.1. Cənubi Azərbaycan mətbuatı ana dili uğrunda 
mübarizənin aparıcı vasitəsi kimi 
 
Davamlı basqılara və qadağalara baxmayaraq, Cənubi Azər-
baycanda mətbuat həmişə fəal mövqedə dayanmış, ana dilinin as-
similyasiyasının qarşısının alınmasında müstəsna rol oynamış və 
milli mübarizədə əsas yerlərdən birini tutmuşdur. 
Cənubi azərbaycanlıların ədəbi dilinin formalaşmasında və 
mətbuatının inkişafında 1941-ci ildə sovet qoşunlarının Təbrizə 
daxil olmasındakı rolunu xüsusi qeyd etmək lazımdır. Həmin ha-
disə nəticəsində Cənubi Azərbaycan Sovet İttifaqının Şərqlə bağlı 
siyasi oyunları fonunda müvəqqəti olaraq öz milli mətbuatını, 
dilini inkşaf etdirməyə başlamışdı. Yazılı ədəbi dilin formalaşması 
qeyd olunan hadisələrin gedişində yaradılmış Azərbaycan De-
mokrat Firqəsinin 1945-1946-cı illərdə demokratik hərəkata rəh-
bərlik etməsi ilə mümkün olmuşdu. Cənubi və Şimali Azərbay-
canda ədəbi dil həmin vaxt təxminən eyni şəkildə işlənmək imkanı 
əldə etmişdi [46, s.35]. Bu illərdə “Çelengər”, “Məsləhət”, “Yeni 
Şərq” kimi dövri nəşrlərin yayımlanması Azərbaycan dilinin 
sürətli inkişafını təmin edirdi. Azərbaycan Demokrat Firqəsinin 
rəsmi orqanı olan “Azərbaycan” qəzetinin bu sahədəki xidmətləri 
çox böyükdür. Təbrizdə nəşr olunan “Fəryad”, “Şahin”, “Ədəbiy-
yat səhifəsi”, “Vətən yolunda”, “Əxtəre şomal”, Ərdəbildə işıq 
üzü görən “Yumruq”, Urmiyada çap edilən “Qızıl əsgər” qəzetləri 
də belə dövri nəşrlərdən idi. 
1945-1946-cı illərdə mövcud olmuş Azərbaycan Milli Höku-
məti Azərbaycan dili məsələsini tam şəkildə həll etdi və fəaliyyət 
göstərən bütün qəzetlər ana dilində çap olunurdu. Lakin Hökumə-
tin süquta uğradılmasından sonra yenidən məhkum millət vəziy-
İran İslam inqilabından sonra Cənubi azərbaycanlıların ana dili uğrunda mübarizəsi 
  177
yətinə salınmış azərbaycanlılar etno-milli mənafe uğrunda müba-
rizəni milli-mədəni sferada yenidən aparmağa başlamışlar. Əsas 
mübarizə vasitələrindən biri də mətbuat idi. Qeyd edək ki, hə-
rəkatın və milli hökumətin süqutundan sonra, 1946-1978-ci illərdə 
Azərbaycanda fars dilində 20-yə yaxın mətbu orqan buraxılırdı. 
Yalnız “Adinə” (1965-ci ildə) adlı türkcə-farsca qəzetin gizlincə 
yayımlandığı məlumdur [59, s.122]. Azərbaycanlılar milli kim-
liyin qorunması, milli şüurun dərinləşməsi və inkişaf etdirilməsi 
üçün fars dilindən istifadə edərək öz milli kimliyini təsdiqləməyi 
vacib sayır və bu istiqamətdə də fəaliyyətlərini davam etdirirdilər. 
1978-1979-cu illər İran İslam inqilabının qələbəsi ərəfəsində 
və ondan sonrakı dövrdə tamamilə yeni şəraitdə başlanan milli 
hüquqlar uğrunda mübarizənin nəticəsi olaraq ana dilinin hüquq-
ları məhdud şəkildə olsa da, Əsas Qanunun XV maddəsində təsbit 
olundu. Qeyd olunan hüquqların həyata keçirilməməsi isə onun 
reallaşdırılması uğrunda aparılan mübarizəyə qanuni əsaslar verir-
di. Bu maddələr İranda yaşayan azərbaycanlı fəallara türk dilinin 
vəziyyəti, rolu və statusu ilə bağlı məsələləri öz fəaliyyətnin əsas 
istiqaməti kimi seçmələrinə hüquqi əsas yaratmışdır. Onların 
həmin mübarizəsi, əsasən, dövri nəşrlər vasitəsilə ifadə olunurdu. 
1978-1979-cu illər inqilabından sonra müvəqqəti azad olan 
Azərbaycan milli mətbuatı inqilabın yaratdığı ilkin şəraitdən isti-
fadə edərək yenidən ana dilində fəaliyyətə başladı. İran İslam 
inqilabının gedişində İranda artıq demokratik, o cümlədən azər-
baycandilli mətbuatın çapına və yayılmasına imkan yarandı. 1978-
ci il oktyabr ayının 14-də mətbuata qoyulmuş senzura ləğv edildi. 
Şahın İranı tərk etməsindən (1979-cu il yanvarın 16-da) və 
Xomeyninin “Marksistlər öz baxışlarını ifadə etməkdə tamamilə 
azaddırlar” leytmotivli müraciətindən sonra 1979-cu il yanvar 
ayının 17-də Təbrizdə Azərbaycan və fars dillərində “Ulduz” adlı 
qəzetin ilk sayı dərc olundu [100, s.340]. Artıq yeni yaranmış 
Yeganə Əziz qızı Hacıyeva 
 178 
dövri nəşrlər milli ideologiyanın yenidən işlənməsi və yayılması 
ilə məşğul olurdu. İnqilabdan sonra Tehranda və eləcə də Cənubi 
Azərbaycanın Təbriz, Urmiya, Ərdəbil, Astara, Miyana, Zəncan, 
Əhər, Xoy, Maku, Şəbüstər, Muğan və digər şəhərlərində “Odlar 
yurdu”, “Çənlibel”, “Araz”, “Molla Nəsrəddin”, “Azərbaycan”, 
“Vətən yolunda”, “Oxtay”, “Səttarxan bayrağı”, “İrəli”, “Muştu-
luq”, “Bahare Azərbaycan”, “Azərbaycanın gələcəyi” kimi qəzet-
lər və “Koroğlu”, “Birlik”, “Azadlıq”, “Qardaşlıq”, “Dədə Qor-
qud”, “İnqilab yolunda”, “Azərbaycan səsi”, “Günəş”, “Ülkər”, 
“Yeni Yol” kimi dərgilər çap edilərək yayılırdı [59, s.111, 112, 
113]. Qeyd olunan kütləvi informasiya vasitələrində tarixi keçmi-
şə həsr olunmuş yazıların əksəriyyəti qeyri-elmi və mürtəce pa-
niranist konsepsiyasının təkzibinə yönəlmişdi. Dil və mədəniyyət 
sahəsində milli zülm siyasətinin ifşasına xüsusi diqqət yetirilirdi. 
Mətbuat səhifələrində Azərbaycan dilinin inkişaf mərhələləri ilə 
bağlı yazılar geniş yer tuturdu [101, s.153-154]. 
Bəhs olunan dövrdə sayı 30-dan çox olan qəzet və jurnallar, 
əsasən, siyasi təşkilatların ideya - təbliğat vasitəsi kimi yaradılır 
və nəşr olunurdu. Hələ 1979-cu ildə Tehranda Həbib Sahirin baş-
çılığı ilə yaranmış Azərbaycan Azadlıqsevərlər Partiyası (sonra 
özünü Azərbaycan Mədəniyyəti Cəmiyyəti adlandırdı) siyasi və 
milli tələblər uğrunda mübarizəyə “Yoldaş” dərgisinin nəşri ilə 
başlamışdı. “Yoldaş” dərgisi sonradan nəşrə başlayan azərbaycan-
dilli mətbuatın fəaliyyətində, onların ideya-siyasi yönümlərinin 
müəyyən olunmasında mühüm rol oynamışdı. Həmin nəşr müəy-
yən dövrdə İranın mövcud şəraitində solçu mövqe tutaraq Azər-
baycanın yalnız fəhlə və kəndlilərinin mənafeyini müdafiə etsə də, 
18-ci sayından sonra başlayan üçüncü dövründə dərginin Azər-
baycan mədəniyyəti, Cənubi Azərbaycanın milli hüquqları uğrun-
dakı mübarizəsində daha geniş sosial qüvvələrə əsaslanmağa 
çalışdığı hiss olunur. Dərgi az sonra “İnqilab yolunda”, daha sonra 
İran İslam inqilabından sonra Cənubi azərbaycanlıların ana dili uğrunda mübarizəsi 
  179
isə “Yeni yol” adları ilə nəşrini davam etdirmişdi. İranda inqilabın 
nailiyyətlərinin həyata keçirilməsi uğrunda mübariz yazıçılardan 
olan Hüseyn Məhəmmədzadə Sədiqin (Düzgün) səyi ilə çıxan 
dərgi bütün azərbaycandilli mətbuatın müstəqil və vahid bir 
cəbhədə birləşməsi ideyasını irəli sürürdü [51, 1981 s.4-5, 16-17]. 
80-ci illərin əvvəllərində hökumət dərginin fəaliyyətinə qadağa 
qoydu.  
Azərbaycançılığın təbliği ilə bağlı geniş fəaliyyət göstərən dər-
gilərdən biri də “Varlıq” dərgisi idi. “Varlıq” məcmuəsini 1979-cu 
ilin aprelində doktor Cavad Heyət nəşr etməyə başlamışdı. Dərginin 
ideya-siyasi, ədəbi-ictimai platformasında milli dil, onun dirçəlişi 
məsələləri başlıca yerlərdən birini tuturdu. “Varlıq” dərgisi öz 
səhifələrində müxtəlif sənət sahiblərinin, ictimai xadimlərin ana 
dili haqqında məqalələrini nəşr etməklə milli dilin yaşaması və 
dövlət dili səviyyəsində işlənməsi uğrunda ardıcıl mübarizə 
aparırdı. “Varlıq” dərgisi digər tərəfdən Azərbaycan dilinin tarixi, 
onun türk dilləri sistemində yeri haqqında faktlara əsaslanan 
məqalələr çap etməklə Cənubi Azərbaycanda ana dilinin tarixi 
keçmişi, lüğət tərkibi, üslub zənginliyi haqqında təsəvvürləri 
genişləndirir, bir çox hallarda isə göstərilən problemlərin 
öyrənilməsində ilk mənbəyə çevrilirdi. 
“Varlıq”ın əsas müəlliflərindən biri olan Həmid Nitqinin aşa-
ğıdakı sözləri dərginin milli dillə bağlı fəaliyyətini dolğun əks 
etdirir: “Bizi istəməyənləri hər şeydən artıq varlığımızın əsası olan 
dilimiz maraqlandırırdı” [58, s.160]. XX əsrin 70-ci illərinin sonu 
80-ci illərinin əvvəllərində “Varlıq”ın səhifələrində belə ictimai-
siyasi tutumlu elmi - publisistik yazılar çoxluq təşkil edirdi. 
“Varlıq”da dil problemi, milli dilin tarixi və s. məsələlərlə bağlı 
bir çox müəlliflərin çıxış etməsinə baxmayaraq, dərginin “dil siya-
sətini” əsasən Cavad Heyətin silsilə tədqiqatları, elmi-publisistik 
yazıları təşkil edirdi. Ərəb qrafikasının Türkcəyə uyğunlaşdırıl-
Yeganə Əziz qızı Hacıyeva 
 180 
ması məsələləri haqqında “Varlıq”ın təşəbbüsü ilə təşkil olunan 
seminarlar və bu seminarlarda qəbul edilən yazı qaydaları diqqəti 
çəkir. Yazı qaydalarının müəyyən olunması mühüm mədəni 
hadisə olmaqdan başqa, həm də İranda azərbaycanca yazıların 
farscanın qəlibindən qurtarılması kimi qiymətləndirilməlidir [74]. 
“Varlıq” dərgisində Hüseynqulu Səlimi İran televiziyası və 
radiosunda Azərbaycan dilinin məsxərəyə qoyulmasına qarşı öz 
etirazını bildirir və bunu “Zəbane Pidigin Azərbaycan” adlandırır-
dı. O, qeyd edirdi ki: “bu proqramlarda istifadə olunan Azərbay-
can dili fars sözləri ilə qarışdırılıb. Bu, Azərbaycan dilini məsxə-
rəyə qoymaqdır” [194, s.190]. Əgər XX əsrin 80-cı illərinin əvvəl-
lərində “Varlıq” dərgisində ictimai-siyasi mövzuda yazılar dərc 
olunurdusa, sonralar elmi-publisistik məqalələr üstünlük təşkil 
etməyə başlamışdı. Yazıların əsas məzmunu ana dili məsələsinin 
tədqiqi və təbliği ilə bağlı idi. Millətin dirçəlməsi üçün inqilabi 
şüarçılığa deyil, tarixi və mənəvi dəyərlərin, xüsusən folklorun 
təbii qüdrətindən milli təsdiq, özünüdərk faktı kimi istifadəyə 
üstünlük verməsi, yüksək intellektli, elmi-mədəni potensialı olan 
əməkdaşların bir araya gəlməsi, vahid ideya ətrafında toplanması 
“Varlıq” dərgisinin öz fəaliyyətini uzun zaman davam etdirmə-
sinin səbəblərindəndir. 
“Varlıq” dərgisi Qarabağ məsələsində Azərbaycan xalqını mü-
dafiə edir və öz dərin əlaqələrini və etnik bağlılıqlarını elan edirdi-
lər [108, aprel-iyun, 1994, s.25-30; aprel-iyun 1992, s.31-33; 
yanvar 1995, s.135-136]. 
İnqilabın qələbəsindən dərhal sonra - 1979-cu ilin aprelində 
Tehranda yaşayan azərbaycanlı ziyalılar və siyasi fəalların yarat-
dığı “Azərbaycan əncüməni” 1981-ci ilin fevralından “Günəş” 
məcmuəsini nəşr etdirməyə başlamışdı. Dərgidə Azərbaycan 
xalqının illər boyu tapdalanmış milli-mədəni hüquqları ilə bağlı 
məqalələr dərc olunurdu [101, s.152]. 1979-cu ildən Tehranda işıq 
İran İslam inqilabından sonra Cənubi azərbaycanlıların ana dili uğrunda mübarizəsi 
  181
üzü görən “Çənlibel” mətbu orqanı sonra “Azərbaycan səsi” adı 
ilə nəşr olundu. Əsasən Əlirza Sərrafiyə məxsus “Azərbaycanın 
səsi” dövri nəşrində milli məsələlərin təhlilinə daha çox yer ve-
rilirdi. Nəşrdə 1979-cu il üsyanının tezliklə zəifləməsi və nəticəsiz 
qalması ilə bağlı maraqlı və cəsarətli mülahizələr irəli sürülürdü. 
Dərgi yazırdı: “Üsyanda inqilabçı rəhbər təşkilat olmadığından bir 
qrup “ürəyiyananlar” “üstünlük” əldə edərək xalqın başlıca və 
mühüm milli, demokratik və antiimperialist tələbləri əvəzinə 
bütün əhali adından buraxdığı səthi qətnamələrə çoxu ruhanilərin 
xeyrinə olan bir sıra liberal tələblər irəli sürdülər” [11, s.19]. 
Bu illərdə ayrı-ayrı cəmiyyətlərlə yanaşı heç bir cəmiyyət və 
siyasi təşkilata bağlı olmayan şəxslər də dərgi və qəzetlər nəşr 
edirdilər. Bu sırada Təbrizdə çap olunan “Koroğlu”, “Dədə Qor-
qud” dərgisi, “Odlar yurdu” və “Araz” qəzetləri xüsusi vurğulan-
malıdır. Bu kütləvi informasiya vasitələri əsasən azərbaycanlıların 
milli mədəniyyətinin bütün sahələrinin azərbaycanlılaşdırılması - 
ana dilinin azərbaycanlıların bütün mədəni həyatına daxil edilməsi 
uğrunda mübarizə aparırdı. “Dədə Qorqud” jurnalında fəhlə-
kəndli mənafeyindən çıxış edilməklə verilmiş şüar-tələblər bu 
baxımdan çox səciyyəvidir: “Kargərə iş olsun, əkinçiyə yer olsun, 
ana dili azad olsun, Amerika nabud olsun” [28, №2, s.24]. 
Bu dövrdə geniş oxucu kütləsi olan dövri nəşrlər sırasında 
ADP-nin nəşr etdiyi “Azərbaycan” qəzeti, MXP-nin nəşri olan 
“Xəlqe müsəlman” qəzeti, solçular tərəfindən yayımlanan “Səttar-
xan bayrağı” kimi mətbu orqanları azərbaycanlıların hüquqlarının 
qorunması, Azərbaycan dilinin inkişafı uğrunda mübarizə aparırdı. 
1981-ci ilin əvvəllərində Təbriz Şairlər və Yazıçılar Cəmiyyəti 
“Ülkər” dərgisini nəşr etməyə başladı. Dərgidə sülh, tərəqqi, 
azadlıq və inqilabi quruculuq məqsədləri uğrunda mübarizəyə 
çağıran məqalələr dərc edilirdi [101, s.151]. Həmin ildə doktor 
M.T. Zehtabi “Mütərəqqi İran Türklərinin Ziyalılar Cəmiyyəti” ni 
Yeganə Əziz qızı Hacıyeva 
 182 
və onun mətbu orqanı olan “Birlik” dərgisini yaratmışdı. 
Sözügedən nəşrlər İranda Azərbaycan ədəbi dilinin inkişafına 
güclü təsir etməklə milli təfəkkürün bütün istiqamətlərini hərəkətə 
gətirirdi. Təəssüf ki, cənubi azərbaycanlıların anadilli mətbuatının 
dirçəliş dövrü çox az çəkdi. İran İslam inqilabının qələbəsindən 
sonra nəşrə başlayan və bu günə kimi davam edən türkcə-farsca 
mətbu orqanlarından yalnız Tehranda “Varlıq”, Təbrizdə isə 
“Foruğe Azadi” (sonralar “Məhde Azadi”adlandı) istisna olmaqla, 
qeyd olunan qəzet və dərgilər 1982-ci ilə qədər fəaliyyət göstər-
mişdi. Həmin dövri nəşrlərin bir qisminin bağlanması maddi 
çətinlik, farsca təhsil alan azərbaycanlıların ana dilində oxuya 
bilməməsi ilə əlaqədar idisə, digər qisminin fəaliyyətini dayandır-
ması siyasi səbəblərlə bağlı idi. Bu dövrdə fars şovinist siyasəti 
yeni formada baş qaldırırdı. Dövlətçiliyin dini məzmunu Cənubi 
Azərbaycanda milli dilə, düşüncəyə qarşı yönəlirdi. Bir çox 
tədqiqatçılar bu dövrü Azərbaycan tarixində irticanın güclənməsi 
və rəsmi dairələrin inqilabda iştirak etmiş mütərəqqi qüvvələrə 
xəyanəti kimi dəyərləndirirlər [59; 24]. S.Bayramzadə isə həmin 
dövrdə nəşr olunan KİV-lərin inkişafına və yayılmasına mane 
olan bir çox obyektiv səbəblərin İranın, o cümlədən Cənubi 
Azərbaycanın inqilabdan əvvəlki sosial-siyasi həyatındakı 
çatışmazlıqlarla da bağlayır [138]. 
İran-İraq müharibəsi (1980-1988) illərində qeyri-fars dillər 
mətbuatda milli maraqların deyil, hakim sistemin maraqlarından 
çıxış edirdilər. Milli ziyalılar azərbaycandilli mətbuatın sürətlə 
aradan çıxmasına münasibətdə hakim millətçilik ideyasına qarşı 
nisbətən passiv müqavimət mövqeyi tutmağa məcbur olmuşdular. 
1985-1987-ci illərdə Hüseyn Sədiqin rəhbərliyi ilə cəmi dörd 
nömrə “Bülleten” adında şeir, folklor, məqalələr toplusu işıq üzü 
görmüşdü. 1987-88-ci illərdə “Ettelaat” qəzetinin həftədə bir dəfə 
İran İslam inqilabından sonra Cənubi azərbaycanlıların ana dili uğrunda mübarizəsi 
  183
olmaqla “Yaşıl yarpaq” adlı Azərbaycan dilində ədəbiyyat əlavəsi 
çap olunurdu [80, s.259]. 
Azərbaycan dilinin istifadəsi və təbliği məqsədilə KİV-in 
fəaliyyətinin genişləndirilməsi ilə bağlı tələblər isə əsasən İran-
İraq müharibəsindən sonra səsləndirilməyə başlanmışdı. Hələ 
1988-ci ildə “Keyhan” qəzetində çap olunmuş “Azərbaycan di-
linin inkişafı üçün bir neçə məsləhət” adlı məqalədə qeyd edilirdi: 
“Azərbaycan dili, ədəbiyyatı və mədəniyyətinə diqqət verilməsi 
çox önəmlidir. İran radio və televiziyası islami inqilabın ən böyük 
təbliğat vasitəsi olduğu üçün təklif olunur ki, bu təşkilat Mədəni 
İnqilab Ali Şurasının icazəsi ilə (Şuraye aliye enqelabe fərhəngi) 
Azərbaycan dilinin inkişafı və genişlənməsi üçün bəzi işlər 
aparsın. Universitetlərdə bu dil qrupu yaradılsın. Azərbaycan dili 
mədəniyyət mərkəzi yaradılmalıdır. Azərbaycan dilində qəzet və 
jurnallar bu mərkəzin nəzarəti altında çap olunarsa, bu dilin 
genişlənməsi və inkişafı üçün çox faydalı olacaqdır. Radio və 
televiziya İrandakı müxtəlif etniklər və dillərin tanıtması və yayıl-
ması üçün bütün mümkün işləri görsün. Əyalət xəbərlərinin daha 
operativ çatdırılması həm İslam Respublikasının müvəffəqiyyəti-
nin təbliğinə, həm də Azərbaycan xalqının mədəniyyətinin 
inkişafına səbəb olacaqdır” [189, s.4]. 
İran hakim dairələri Sovet İttifaqının dağılması ilə müstəqil 
Azərbaycan Respublikasının yaranmasını ateist rejimə qarşı etira-
zın nəticəsi kimi qəbul etdilər. İran hökuməti tərəfindən yürüdülən 
“İslami türkçülüyün rəsmi olaraq tanınması” siyasətinin həyata 
keçirilməsi üçün əsas vasitə olan bəzi müstəqil dərgilərin türkcə 
əlavələri müstəqil və yarımmüstəqil şəkildə ortaya çıxdı. “Key-
han” qəzetinin əlavəsi olaraq “Ürəkdən-ürəyə yol”( Sonra “Yol” 
dərgisi kimi nəşr olundu ) dərgisi, “Ettelaat” qəzetinin əlavəsi 
kimi “Səhənd” qəzeti, “İslami təbliğat” təşkilatının buraxdığı 
“İslami birlik” və s. bu tipli mətbu orqanlardandır. 1991-ci ilin 
Yeganə Əziz qızı Hacıyeva 
 184 
sonlarında İran hökuməti “Yol” dərgisinin Azərbaycan dilində 
nəşrinə icazə verdi. Bu dərginin hər nömrəsinin bir səhifəsində 
azərbaycanca-farsca sözlük verilirdi. Bu dərgidə Azərbaycan 
ostanlarının tarixi haqqında məqalələr çap olunurdu. Dərgidə yeni 
nəslin Azərbaycan dilinə marağını inkişaf etdirmək üçün folklor 
nümunələrindən və xalq oyunlarından istifadə olunmaqla tədris 
xarakterli yazılar da verilirdi. “Yol” dərgisi hökumətin təyin etdiyi 
çərçivədə fəaliyyət göstərsə də, üstüörtülü şəkildə, dolayı 
vasitələrlə Azərbaycan millətçiliyini təbliğ edən məqalələr də çap 
edirdi. Məsələn, dərginin saylarının birində Avropada olan fəal 
Azərbaycan millətçi təşkilatlarının fəaliyyətini tənqid edən məqalə 
dərc edilmişdi [113]. Əslində həmin təşkilatın fəaliyyəti barədə 
informasiyalar verilərək bu yolla dərgi sözügedən qurumların 
məlumatlarını təbliğ edirdi. “Yol” dərgisi İran azərbaycanlıları 
arasında çox geniş yayılmışdı və hökumət bu meylin özü üçün 
təhlükə olduğunu görüb iki ildən sonra onun nəşrini qadağan etdi. 
Belə ki, hökumət naşirlərin xəyal etdiklərinin əksinə olaraq, türk 
millətçiliyi hərəkatına dini don geydirərək fürsətdən yararlanma-
larını başa düşdü və siyasətlərini dəyişdi. Nəticədə əlavələrin bir 
çoxu bağlandı. Sonralar ”Yol” dərgisi xüsusi olaraq uşaqlar üçün 
“Kəpənək” əlavəsini buraxmağa başladı. Bu mətbu orqanları 
ədəbi-mədəni-folklor nəşrlər idi. Bu səbəbdən də kütlə içərisində 
çox böyük rəğbətlə qarşılandı. 
1991-1992-ci illərdə İranın “Keyhane həvayi”, “Ettelaat”, 
“Comhuriye İslam” kimi çox mühüm mətbuat orqanlarında da 
Azərbaycan türkcəsinə kiçik həcmdə məqalələr çap olunurdu. 
İranın geniş tirajlı “Keyhan”, “Ettelaat”, “Cümhuriye Eslami” 
kimi qəzetlərində azərbaycanlılar öz qohumlarını axtarır və bu 
barədə Azərbaycan türkcəsində elanlar verirdilər. 
Dünyada gedən siyasi dəyişikliklər, o cümlədən müstəqil 
Azərbaycan Respublikasının yaranması İrandakı Azərbaycan mət-
İran İslam inqilabından sonra Cənubi azərbaycanlıların ana dili uğrunda mübarizəsi 
  185
bu orqanlarının da siyasi baxışlarının formalaşmasına, mövqeyinin 
müəyyən olunmasına mühüm təsir göstərdi. Dövri nəşrlərin milli 
məsələnin həllinə münasibəti qeyd etdiyimiz kimi, həm Şimali 
Azərbaycan, həm də Cənubi Azərbaycandakı ictimai-siyasi atmos-
fer və proseslərdən asılı olaraq tez-tez dəyişməsi müşahidə olu-
nurdu. Azərbaycan dili məsələsi qəzet səhifələrində bəzən digər 
problemlərin fonunda aktual məsələ kimi qoyulmur, arxa plana 
keçir, bəzən də bu problem ən aktual bir mövzu kimi qabardılırdı. 
 1990-cı ilin aparıcı media orqanlarından biri Zəhra Vəfainin 
rəhbərliyi ilə buraxılan türkcə-farsca “Çuvalduz” dərgisidir. 1994-
cü ilədək nəşr olunan bu dərgi keçən əsrin əvvəllərində mövcud 
olan “Molla Nəsrəddin”in ənənələrini davam etdirir, xalqın bütün 
problemlərini çılpaqlığı ilə işıqlandırırdı [80, s.261]. 
1991-ci ildən Zəncanda “Omide Zəncan”(2000-ci ilə kimi 
mövcud oldu) [177], 1996-cı ildə Təbrizdə “Şəms Təbriz” (2001-
ci ilə qədər fəaliyyət göstərdi) [199], 1997-ci ildən Ərdəbil 
şəhərində “Avayi Ərdəbil” [132, s.45], 1998-ci ildən Urmiyada 
nəşr olunan “Peyam Urmiya” kimi mətbu orqanları milli məsələ-
nin həll olunması, İİR Əsas Qanunun 15-ci və 19-cu maddələrin 
reallaşdırılması tələblərini demək olar ki, hər nömrədə qoyurdular. 
“Peyam Urmiya” sonra “Nəvide Azərbaycan” adı ilə çıxmışdı [80, 
s.262-64]. Əvvəl Tehranda, sonra Zəncanda nəşrini davam etdirən 
“Peyke Azər” adlı türkcə-farsca aylıq dərgisi 1999-cu ildən bura-
xılmağa başlamışdı [80, s.264]. Bunlardan əlavə, 2000-ci ildən 
Ərdəbildə “Araz” və “Savalan”, Təbrizdə “Əxtər”, Zəncanda 
“Bəhar Zəncan”, “Pəyame Ərdəbil”, “Saray”, “Mehre Ərdəbil” 
Urmiyada “Sədaye Urmiya”, “Fərdai ma”, “Ulduz”, “Asan”, 
2001-ci ildən Həmədanda “Sina”, Sulduz şəhərində “Ərməğane 
Azərbaycan” və s. dövri nəşrlər çap olunurdu ki, bu media vasitə-
lərində də milli məsələlərə yer verilirdi.  
Yeganə Əziz qızı Hacıyeva 
 186 
Tələbələr də siyasi, mədəni, maarifçilk fəaliyyəti ilə yanaşı, 
həmin fəaliyyətin elmi cəhətdən əsaslandırılması, onun ideologi-
yasının yaradılması üçün mətbu vasitələrdən istifadə edirdilər. 
Onlar yeni dövrün, yeni ideyaların çarçıları olan “Səhər” (Təbriz 
Tibb Universiteti), “Kimlik” (“Kürdüstan Universiteti”), “Sayan” 
(Ərdəbil Pəyame-nur Universiteti), “Öyrənci” (Tehran Əmir Kəbir 
Universiteti), “Oyanış” (Urmiya Universiteti) və başqa ikidilli 
dərgilər nəşr edirdilər [46, s.37]. Bəhs olunan dövrdə bu tipli 
məqalələrə “Məhde Azadi”, “Nəvide Azərbaycan” [59, s.141-
144], “Peyame no”, “Ərk”, “Saheb”, “Fəcre Azərbaycan” [132, 
69] və s. kimi mətbu nəşrlərin də ayrı-ayrı saylarında rast gəlinir.  
2001-ci ilin baharında yeni prezident seçkiləri ərəfəsində azər-
baycanlı tələbələr Azərbaycanın Təbriz, Urmiya, Ərdəbil, Zəncan, 
Mahabad, Həmədan, Qəzvin, Kərəc, Ərak, Meşkin, Əhər, Mərənd, 
Xoy, Marağa, Miyandoab, Sarab, Binab şəhərlərindən başqa, 
İranın Tehran, İsfahan, Kerman, Yəzd, Şiraz, Rəşt, Bircənd, İlam, 
Sənəndəc və s. şəhərlərində də ikidilli dərgilər nəşr etdirirdilər 
[193]. Onlar dövri nəşrlərin fəaliyyətini əlaqələndirmək sahəsində 
də addımlar atırdılar. 2001-ci ildə 30-a yaxın nəşrin iştirakı ilə 
Azərbaycan tələbə dərgilərinin ilk sərgi-müsabiqəsi keçirilmişdi. 
Bu sərgini “Azərbaycan tələbə dərgiləri əncüməni” təşkil etmişdi. 
Lakin İranın Elm Nazirliyi həmin təşkilatın rəsmi şəkildə fəaliyyət 
göstərməsinə icazə verməmişdi. Sərgi-müsabiqə zamanı dərgilər-
də dərc edilmiş türk dilində yazılar qiymətləndirmə obyekti olmur, 
qiymətləndirmə zamanı isə Azərbaycan nəşrlərinə obyektiv yana-
şılmırdı [62, s.33]. Ölkənin müxtəlif ali məktəblərində çap olunan 
dərgilər azərbaycanlı tələbələrin milli şüurunun formalaşmasına 
geniş imkan yaradırdı. Tehran Tibb İnstitutunda nəşr edilən “Çi-
çək” dərgisinin əsas məqsədi Azərbaycan dilinin elmi şəkildə 
araşdırılması, milli ədəbiyyatın nümayəndələrinin tanıdılması, 
Türk dünyasında olan durumu tədqiq və təbliğ etmək idi [26, 
İran İslam inqilabından sonra Cənubi azərbaycanlıların ana dili uğrunda mübarizəsi 
  187
1999]. Təbriz Tibb Universitetində yayımlanan “Səhər” dərgisi 
ədəbi mədəni mövzulara çox yer verir, Şimali Azərbaycan ədəbiy-
yatından zəngin nümunələr çap edirdi. Bu dərgi Azərbaycan 
ədəbiyyatı və ədəbi dilinin inkişafını daimi gündəmdə saxlayırdı. 
Ərdəbildə və İsfahanda nəşr olunan “Dan ulduzu” dərgisində daha 
çox Şimali Azərbaycandakı ədəbi dil prosesi, Azərbaycan folklo-
runun qaynaqları öz əksini tapırdı. Burada əsas məqsəd Azərbay-
can dilinin qorunması, genişlənməsi, öyrədilməsi, Şimali Azər-
baycan ziyalılarının Cənubda tanıdılması idi [29, 1379, s.8]. “Öy-
rənci” dərgisi Əmir Kəbir adına Tehran Politexnik Universitetinin 
tələbələri tərəfindən nəşr olunurdu. Əsas məqsədi Azərbaycan 
milli mənsubiyyətinin kütlə tərəfindən mənimsənilməsi, Tehran 
Radio-Televiziya verilişlərində azərbaycanlıların assimilyasiya-
sına yönəldilmiş məqsədli siyasətə qarşı durmaq və mübarizə 
aparmaq idi. Tusi adına Tehran Sənaye Universitetində yayımla-
nan “Çağrı” dərgisinin naşirləri Azərbaycan dilinin qorunmasını, 
milli oyanışa, dirçəlişə dəstək verməyi, ictimai, mədəni sahədə 
azərbaycanlıların haqlarını qorumağı əsas məqsəd hesab edirdi. 
Zəncanda tələbələr tərəfindən nəşr olunan “Səs” dərgisində daha 
çox ziyalılarla aparılan müsahibələr nəşr olunurdu. Tehran 
Universitetinin nəşri olan “Yol”, Ərdəbildə “Pəyame-nur” Univer-
sitetinin “Sayan” dərgisi Azərbaycan Milli Hərəkatının müxtəlif 
komponentləri arasında informasiya mübadiləsi və əlaqələndirici 
vasitə rolunu yerinə yetirməkdə əvəzsiz idi. Həmin dərgilərdə 
tələbələr Azərbaycan xalqının etno-milli varlığı, İranın siyasi və 
milli münasibətlər sistemində tutduğu yer, milli məsələnin həlli 
perspektivləri ilə bağlı məsələləri iki səviyyədə: empirik və nəzəri, 
üç ölçüdə: qlobal, regional və yerli, nəzərdən keçirərək milli 
ideologiyanın müxtəlif aspektlərini işləyib hazırlayırdılar [62, 
s.34]. Bu istiqamətdə fəaliyyət İranda azərbaycanlı ziyalıların 
milli zəmində mövqeyini müəyyən etməklə yanaşı, eyni zamanda 
Yeganə Əziz qızı Hacıyeva 
 188 
ölkədə nisbətən demokratiyanın, söz və əqidə azadlığının vəziy-
yəti haqqında müəyyən təsəvvür yaratmağa əsas verir. Lakin mü-
barizənin çərçivədən çıxa biləcəyindən narahat olan fars milliy-
yətçi-ruhani rejimi öz qabaqlayıcı tədbirlərini də görməkdə idi. 
Milli-mədəni haqlar uğrunda hərəkat gücləndikcə, rejim milli 
qüvvələrə basqılarını daha da artırırdı. Milli kimliyi haqda düşü-
nən və bu yöndə fəaliyyət göstərən fəallara təzyiq edilir, onlar 
aradan götürülürdülər. Məsələn, İranın Həmədan şəhərində “Va-
hid” jurnalının sahibi, Şəhriyar adına Tələbə Birliyinin rəhbəri, 
universitetin tibb fakültəsinin tələbəsi Ruhulla Dindar qətlə 
yetirilmişdi [112, 23.01.2001]. Adıçəkilən tələbə sahibi olduğu 
dərgidə milli oyanışa təkan verən məqalələr dərc etdirirdi və 
Bütöv Azərbaycan ideyası uğrunda mübarizənin öncüllərindən idi. 
Beləliklə, bir tərəfdən maddi vəsait və maddi-texniki imkanların 
məhdudluğu, digər tərəfdən milli-siyasi və milli-ictimai problem-
lərin kəskin şəkildə qoyulması qeyd olunan mətbu orqanlarının 
tez-tez bağlanmasına səbəb olurdu. 
Yuxarıdakı təsnifatdan göründüyü kimi, 90-cı illərin ortaların-
da İranda yaranmış nisbi liberal mühit şəraitində nəşrlərin sayı 
sürətlə artmışdı. 1997-ci ildə hakimiyyətə gələn islahatçılar (1997-
2005-ci illər) kütləvi informasiya vasitələrinin inkişafı üçün dövlət 
büdcəsindən böyük vəsait ayırmışdılar. Gündəlik qəzetlərin 
sayının 5-dən 26-ya qalxması, ümumi tirajın 1,2 milyondan 3,2 
milyona çatması da bunu sübut edir. Dərgilərin sayı 778-dən 
1.375-ə çatmış, cəmi 118 milyon yeni kitablar və s. [118, s.248].  
Xatəminin prezidentlik illərində mətbuata münasibət müla-
yimləşsə də əsas hakimiyyət rıçaqlarını əldə saxlayan mühafizəkar 
dairələr bu sahəyə nəzarəti əldən verə bilməzdilər. Sərt xətt tərəf-
darlarını qayğılandıran əsas məsələlərdən biri ölkəni informasiya 
blokadasında saxlamağın get-gedə çətinləşməsi idi. Çünki infor-
masiya azadlığı plüralizmə aparırdı. 1999-cu il iyulun əvvəlində 
İran İslam inqilabından sonra Cənubi azərbaycanlıların ana dili uğrunda mübarizəsi 
  189
İran Məclisinin 22 mühafizəkar deputatı tərəfindən hazırlanmış və 
müzakirəyə çıxarılmış “Mətbuat haqqında qanunun islahı” adlı 
sənəd mətbuata dövlət nəzarətinin gücləndirilməsi məqsədini 
güdürdü [212]. Bu yeni qanunda bir çox məsələlərin işıqlandırıl-
ması qadağan edilirdi. Qanunu pozanlara qarşı cəza tədbirləri daha 
da gücləndirilir və inqilab məhkəməsinə mətbuat barədə şikayət-
lərə baxmaqda daha böyük səlahiyyətlər verilirdi. Beləliklə, rejim 
özü üçün təhlükəli ideya və tələblərin qarşısını zorakılıq və 
“qanun çərçivəsində” almağa başlamışdı.  
Hərəkatın güclənməsindən narahat olan hökumət milli hüquq-
lar uğrunda mübarizə aparan KİV-lərə qarşı yenə də təzyiqləri 
gücləndirməyə başladı. Fikir və söz azadlığı ilə bağlı məqalələr 
çap edən qəzetlər bir-birinin ardınca bağlanırdı. Bu azadlığın qur-
banı olaraq qapanan “Came” qəzetinin keçmiş redaktoru Şəmsül 
Vaizi bir müsahibəsində ölkədəki fikir və söz azadlığı haqda belə 
demişdi: “Ölkədəki söz və fikir azadlığı onu bəyan edənədəkdir, 
ondan sonra yoxdur” [24, 2-4.02.1999].  
2000-ci ildən sonra demək olar ki, Cənubi Azərbaycan mət-
buatında müstəqillik şüarları ara-sıra eşidilir, yuxarıda qeyd etdi-
yimiz kimi, demokratik dəyərlərin bərqərar edilməsi meyli güclə-
nirdi. İran hakimiyyəti isə bu meylin rüşeym halında boğulmasına 
can atır, azad mətbuatı sıxışdırır, qəzet müdirlərini məhkəməyə 
çəkir, həbsxanaya salırdı. Söz azadlığına dözə bilməyən qüvvələr 
bütün bunları dini hakimiyyətin möhkəmlənməsi adı altında hə-
yata keçirirdilər. 
2000-ci il fevralın 7-də doktor Çöhrəqanlının siyasi baxışlarına 
görə həbs edilməsinin ardınca, fevralın 11-də Ərdəbil şəhərində “Can 
Azərbaycan” jurnalının əməkdaşları, Birliyi Gücləndirmə Təşkilatı 
və tələbələr Çöhrəqanlının və silahdaşlarının həbsinə, eyni zamanda 
parlament seçkiləri ərəfəsində həyata keçirilən qanun pozuntularına 
etiraz nümayişi keçirmişdilər. Nümayişçilər “Yaşasın elimiz, 
Yeganə Əziz qızı Hacıyeva 
 190 
dirçəlsin dilimiz”, “Azərbaycan yatmayıb, arzusuna çatmayıb” və s. 
bu tipli şüarlar səsləndirmişdilər. Polislə toqquşma zamanı 
nümayişçilər, o cümlədən millət vəkilliyinə namizəd Kamal Muradi 
döyülmüş, 5 nəfər həbs edilmişdi [112, 29.02.2000]. 
 Fars şovinizminin ana dilinə qoyduğu qadağalar ana dilində 
məktəblərin fəaliyyət göstərməməsi, danışıq dilində daha çox fars 
kəlmələrinin işlədilməsi adı çəkilən dövrdə milli mətbuatın əsas 
mövzusuna çevrilmişdi. “Güneydə türkcəmizin qorunması üçün 
milli iradəyə sahib olmalıyıq” başlıqlı məqalənin müəllifi Kəyan 
Səfərli türk dilinin bugünkü vəziyyətini aşağıdakı kimi təsvir edir: 
“Balaca bir quşun ölməsi kədərləndiricidirsə, bir insanın ölümü 
dəhşətli və qorxunc deyilmi? Yeni minilliyin başlanğıcında Güney 
azərbaycanlılarının 95 faizi öz ana dilində yazıb-oxumaqdan 
məhrumdur. Daha doğrusu, yazıb-oxumağa qadir deyil. Bu isə 
milli faciədir. Dil mədəniyyətin zirvəsi, düşüncənin anasıdırsa, 
milli kimliyin tanınması və tanıtdırılmasında başlıca amildirsə, bu 
zaman biz Güney azərbaycanlılarının Azərbaycan mədəniyyətin-
dən danışmağa hüququmuz çatırmı? Manqurtlaşma yolunun yol-
çusu deyilikmi?” “30 milyonluq millətimiz və 7 minillik tariximiz 
var” yazan müəllif “bu 30 milyon nə biçim insanlardır? sualını da, 
sualın cavabını da verir: “Bunlar ən ilkin hüquqlarından belə 
məhrumdurlar. Çoxu hələ öz hüquqlarının tapdandığından belə 
xəbərsizdirlər. Öz uşaqlarına ana dilini yox, başqa bir dili öyrə-
dən, bununla da öz milli kimliklərini itirən ailələrin sayı artmaq-
dadır. Bu gün danışılan dilimizi “türkcə” adlandırmaq olmur. İş-
lətdiyimiz sözlərin 80 faizi alınma sözlərdir. Belə gedərsə, dilimiz 
ölümə yaxınlaşır”. Kəyan Səfərli daha sonra “bunun qarşısını 
almaq üçün nə etmək lazımdır?” sualını qoyur və ona cavab verir: 
“Konstitusiyanın 15-ci maddəsi icra olunmalıdır. Bu maddənin 
icra olunması başlıca tələblərimizdən biridir. Bu gün uşaqlarımız 
üçün ana dilimizin öyrədilməsi məktəblərdə mümkün deyilsə, 
İran İslam inqilabından sonra Cənubi azərbaycanlıların ana dili uğrunda mübarizəsi 
  191
azca çalışmaqla öz evlərimizdə buna nail ola bilərik. Belə olanda 
hər bir ev bir məktəbə çevriləcək” [222, 17.10.2000]. Belə tələblər 
“Şəms Təbrizi” (“Azərbaycan istənilən zaman heyranedici gücünü 
göstərə bilər” adlı məqalədə), “Omide-Zəncan” (“Məktəblərdə 
türk dilinin tədrisi” adlı yazıda) kimi qəzetlərdə kəskin şəkildə 
qoyulmuş və geniş şərh edilmişdi [4, 22.05.2001]. 
Bütövlükdə, Azərbaycan tarixi və dili ilə bağlı elmi əsaslarla 
hazırlanıb dərc olunan yazılar fars şovinizmini artıq daha tez-tez və 
ciddi narahat edirdi. Tehranda çıxan, mürtəce paniranist və 
panfarsist fikirlər yayan mətbu orqanlar bu tipli yazılara qarşı açıq 
savaşa keçmişdi. Belə nəşrlərdən biri olan “Ariya” və bu kimi digər 
qəzetlər Azərbaycan tarixini, milli varlığını davamlı olaraq 
saxtalaşdıraraq şübhə altına alırdılar. Cənubi Azərbaycan qəzetlə-
rindəki milli ruhlu yazılardan və ziyalıların mövqeyindən narahat 
olan şovinist düşüncənin nümayəndəsi Faruq Səfizadə “Nəvide 
Azərbaycan” qəzetinə həmin iddialarla dolu bir məqalə göndərmiş-
di. O, məqalədə qəzetə “nəsihət” verərək cənubi azərbaycanlıların 
“türk” adlandırılmasını qeyri-elmi sayırdı [222, №266, 02.01.2001]. 
2001-ci ilin əvvəllərində İranda hakimiyyət daxili qarşıdurma-
nın dərinləşməsi ölkədəki antidemokratik vəziyyəti daha da 
pisləşdirdi. Bu vəziyyət Cənubi Azərbaycanda qanun çərçivəsində 
aparılan milli mübarizədən də yan keçməmişdi. Qəzetlərin bağlan-
ması, mətbuat nümayəndələrinin təzyiqlərə məruz qalması, milli 
hüquqların qorunması tələbi ilə bağlı məqalələrə senzura qoyul-
ması, bir sıra siyasi xadimlərin həbs olunması daha da genişləndi. 
Cənubi Azərbaycanda demokratik mətbuatın bağlanması hökumət 
tərəfindən planlı şəkildə və sürətlə həyata keçirilirdi. Belə ki, 
Cənubda çap olunan 22 adda qəzetin 10-u (“Azərbaycanın səsi”, 
“Əhrar”, “Şəms Təbrizi” və s.) barədə cinayət işi açılmışdı [112, 
23.01.2002].  
Yeganə Əziz qızı Hacıyeva 
 192 
Bəhs olunan illərdə Azərbaycan türklərinin təbii haqlarını mü-
dafiə edən milli fəallarla yanaşı, rejimi təmsil edən bir sıra din xa-
dimləri də var idi. Ərdəbildə dərc olunan “Araz” qəzetinin 
redaksiya heyəti ilə vilayəti-fəqihin Ərdəbildəki nümayəndəsi, şə-
hərin imam-cüməsi, höccətül-islam Amili arasında keçirilən 
görüşdə o, bir sıra sualları cavablandırmış və türklərin mədəniy-
yətinin qədimliyinə və kamilliyinə işarə edərək qeyd etmişdi: “Bi-
zim keçmiş ədəbiyyatımız və tariximiz ibrət götürülməli, öyrənil-
məli məsələlərlə doludur. Biz tariximizi öyrənməliyik. Ana di-
lində məktəb və universitetlərə icazə verilməsini zəruri sayırıq. 
Burada pis əməl görmürük” [173, №53, 2]. “Araz” qəzetinin mə-
sulu Ə.N.Şeyx Əhməd qəzetin vəziyyəti barədə Amiliyə məlumat 
verərək bildirmişdi: “Ərdəbil əyalətinin məsullarını tənqid etmək 
olmur. Hər hansı idarə rəhbərini tənqid etmək az qala qəzetin 
bağlanmasına gətirib çıxara bilir. Biz çalışırıq ki, qanun çərçivə-
sində hərəkət edərək qırmızı xətləri keçməyək. Biz Azərbaycan 
xalqının hüquqlarını müdafiə edirik. Ələlxüsus ana dilində təhsil 
və Ana Yasanın 15-ci maddəsinin icra olunmasını istəyirik” [173, 
№53, 2]. Görüşdə iştirak edən digər höccətül-islam Əzimi isə 
Qurani-Kərimin “Rum” surəsinin 22-ci ayəsinə istinad edərək de-
mişdi: “Bu ayə dillərin müxtəlif olması haqdadır. Əgər Allah məs-
ləhət bilsəydi, bütün insanları birdilli yaradardı. Millətlərin ana 
dilini məhv etmək, onu farslaşdırmaq nəzəriyyəsi məntiqə ziddir. 
Bu nəzəriyyə türkdillilərin tarixini təhrif etməkdir” [173, №53, 3].  
Höccətül-islam Əzimi Sulduz şəhərində çıxan “Ərmağane-
Azərbaycan” qəzetində İran hökuməti qarşısında qoyduğu tə-
ləbləri qruplara bölərək yazırdı: “Biz aşağıdakıları istəyirik: 
- müxtəlif millətlərin öz ana dilində təhsil almasının ölkə 
Təhsil Nazirliyi tərəfindən həyata keçirilməsini; 
- yerli dildə televiziya verilişlərinin yayımlanmasını; 
- türk, kürd və başqa dillərdə akademiyanın yaranmasını; 
İran İslam inqilabından sonra Cənubi azərbaycanlıların ana dili uğrunda mübarizəsi 
  193
- Konstitusiyanın 15-ci maddəsinə uyğun olaraq qanun 
çərçivəsində nəşr olunan yerli qəzetlərin fəaliyyətinə maneələrin 
törədilməməsini; 
- türkdillilərin tarixini təhrif edən şovinist tarixçilərin 
qarşısının alınması”.  
 Əzimi qeyd edirdi ki, “dövlət orqanlarında işləyənlər iğtişaş 
salıb türklərə yuxarıdan aşağı təhqiredici münasibət göstərirlər. Biz 
belə davranışlara qarşı mübarizə etmək istəyirik” [176]. Beləliklə, 
hakimiyyətdə təmsil olunan mühafizəkarların azərbaycanlı nüma-
yəndələri belə ana dilinin funksiyalarının genişləndirilməsi və bu 
mübarizədə uğur qazanmaq üçün vahid mövqedən çıxış etmək və 
siyasi cəhətdən təşkilatlanmağı vacib sayırdılar: “Yerli qəzetlər, zi-
yalılar, türkdilli şüurlu tələbələrimiz siyasi partiyaların olmaması 
ucbatından təkbaşına emosionallıqla siyasi təşkilatların da funksiya-
larını öz üzərinə götürüblər. Partiya və başqa ictimai təşkilatların 
yoxluğu üzündən pərakəndə fəaliyyət göstərirlər” [176]. 
“Can Azərbaycan” qəzetində ana dili ilə bağlı tələblərini əks 
etdirən Hüseyn Sədiq “İslam İnqilabı və ədəbiyyatımız” adlı mə-
qaləsində qeyd edirdi: “İslam inqilabının düşmənləri ədəbiyya-
tımızın da qaniçən düşmənləridir. Onlar yenə də şahənşahlıq döv-
ründə olduğu kimi, İran türklərinin savadlanmasına, türkcəni aka-
demik və elmi olaraq öyrənmələrinə qarşı çıxır, ədəbiyyatı zəiflə-
dirlər. Bununla da İslam inqilabına zərbə vururlar”. Müəllif İslam 
inqilabının nəticələrinin inkişafı üçün Azərbaycan türkcəsinin 
özünə layiq inkişafı və genişlənməsi üçün gənclərə aşağıdakı töv-
siyələri etmişdir: 
1. Öz dilini övladına öyrətməkdən utanan və çəkinən hər bir 
azərbaycanlını qınayıb, onu bu çirkin və mənfi hərəkətdən çəkin-
məyə təşviq edin. 
2. Dilimizdə nəşr olan kitab və mətbuatın hərtərəfli yayılma-
sına yardım edin. 
Yeganə Əziz qızı Hacıyeva 
 194 
3. Danışdığımız kimi məktublaşma da türkcə aparılsın. 
4. Mədrəsələrdə və daneşqahlarda dövlət orqanlarının yardımı 
ilə türkcə dərs kilasları açaq və nəşr olan türkcə mətbuat və 
kitabları uluslara aparaq. 
Müəllif bu tipli tövsiyələri, eyni zamanda, məsul nüma-
yəndələr üçün də ünvanlamışdı: 
1. İranın türk əyalətlərində ibtidai məktəblərdə dərslər türkcə 
və farsca aparılmalıdır. 
2. Rahnəmai və dəbiristanlarda ən azı, həftədə iki dərs türkcə 
tədris edilməlidir. 
3. İranın bütün mötəbər daneşqahlarında türk dili və 
ədəbiyyatı bölmələri açılmalıdır. 
4. Bütün dövlət orqanları fars dili ilə yanaşı, türkcə mətbuat və 
kitablar buraxmalıdırlar. 
5. “Fərhəngestane zəban və ədəb farsi” yanında bu milli inqi-
labi namusumuzu qurmaq üçün “Türk dili şöbəsi” yaranmalıdır. 
6. “Mədəni İnqilabın Ali Şurası”nda da “Türk dili” şöbəsi ya-
ranmalıdır. 
H.Sədiq İslam inqilabını müsbət qiymətləndirir, lakin hökumət 
dairələrini inqilabın nəticəsində əldə olunmuş çox məhdud milli 
hüquqları yerinə yetirməyə çağırırdı [25, 15.11.1998].  
Azərbaycan dilinin qorunması və inkişaf etdirilməsi baxımın-
dan silsilə məqalələrin dərc olunduğu nəşrlərdən biri də “Dil-
manc” dərgisi idi. Dərgidə ana dili ilə bağlı elmi, publisistik ma-
teriallar çox geniş əks olunurdu. Fəridə Əsgərniya [37], Camal 
Ayrımlının [8] və İsmayıl Mədədi Ülkərin [69] həmin dövri nəşr-
lərdə işıq üzü görən bu səpgili məqalələri maraq doğurur. 
 Beləliklə, 1979-2005-ci illərdə nəşr olunan mətbu orqanla-
rının fəaliyyətini izlədikdə aşağıdakı nəticəyə gəlinir: 
- Bu nəşrlərin tematikasına nəzər salanda aydın görünür ki, 
orada radikal siyasi mübarizə elementləri, siyasi çağırış və 
İran İslam inqilabından sonra Cənubi azərbaycanlıların ana dili uğrunda mübarizəsi 
  195
tələblər yoxdur və ya varsa da qabarıq deyil, onların səhifə-
lərində ana dili, elementar milli-mədəni haqlar məsələlərinə 
daha çox yer verilir. 
- Böyük bir qismi Azərbaycan dilində nəşr olunan mətbu 
orqanları fars dilinin mütləq üstünlüyünü aradan qaldırır, ana 
dilində yazıb-oxumağın nəinki mümkün, həmçinin zəruri 
olduğunu açıb göstərməyə çalışırlar. 
- Bəzi hallarda bəsit və kortəbii xarakter daşımalarına, Azər-
baycan ədəbi dili üslubuna riayət olunmamasına, fars təhsi-
linin və təfəkkür tərzinin təsiri altında olub fikirlərin çox 
halda dolaşıq şəkildə ifadə edilməsinə baxmayaraq, bu mət-
bu orqanlar mütərəqqi və demokratik əhval-ruhiyyəli olma-
ları ilə seçilir. 
Beləliklə, uzun onilliklər boyu müxtəlif siyasi-ideoloji, milli-
mədəni cərəyanlara, ziyalılara məxsus nəşrlər, eyni zamnda digər 
kütləvi informasiya vasitələri artıq ana dili, milli mədəniyyət və 
milli kimlik məsələlərinin yeganə birləşdirici faktor olduğunu 
dərk edir və milli özünüdərkə aparan yolun milli maarifçilikdən 
keçdiyini bilir, bu sahəyə diqqəti artırırdılar. 
 
2.4.2 Azərbaycan dilinin statusunun yüksəldilməsi 
uğrunda mübarizədə yeni medianın rolu 
 
1997-ci ildən yeni media kimi formalaşan internet resursları 
qısa bir müddətdə təbliğat mexanizminə çevrildi. XXI əsrdə 
internet dünya miqyaslı, çap mediası ilə müqayisədə daha geniş 
fəaliyyət sisteminə çevrilməklə insanları, xalqları yaxınlaşdırdı, 
dünyanı “kiçik bir kəndə” çevirdi. Belə bir dövrdə bir-birindən 
ayrı salınmış, hüquqları tapdalanan xalqlar yeni mübarizə 
meydanı və vasitələri əldə etdilər. Müasir informasiya və kommu-
nikasiya texnologiyaları söz azadlığı qarşısında yaradılan maneə-
Yeganə Əziz qızı Hacıyeva 
 196 
ləri aradan qaldırmağa yardım etdi. İnternet Cənubi və Şimali 
azərbaycanlıların yaxınlaşmasında, vahid Azərbaycan ideologiya-
sının yayılmasında və azərbaycanlıların bu ideya uğrunda mü-
barizəsinin şəbəkəli idarəçilik əsasında təşkilatlanmasında böyük 
rol oynadı və bu istiqamətdə fəaliyyət hazırda genişlənməkdədir. 
İranda Azərbaycan dilinin statusunun yüksəldilməsi, Azərbaycan 
dilinə fars dili ilə bərabər hüquqların verilməsi, həmçinin İranda 
yaşayan azərbaycanlıların mədəni, siyasi və iqtisadi hüquqlarının 
təmin edilməsi uğrunda həm İranda yaşayan, həm də mühacir 
ziyalıların mübarizəsinin əlaqəli təşkilatlanmasında yeni medianın 
rolu danılmazdır. Həm yerli və diaspor təşkilatlarının, həm də 
mətbuat orqanlarının internet saytları vasitəsilə yayılan infor-
masiyaları çox böyük əhəmiyyət kəsb edir və tədqiqat iş
