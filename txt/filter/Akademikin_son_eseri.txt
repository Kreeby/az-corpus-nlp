

	
	
	
	
Sabir	Rüstəmxanlı
	
	
	
	
	
	
	
	
AKADEMİKİN	SON	ƏSƏRİ
	
	
	
	
	
	
	
	
	
	
	
	
Bakı	–	2017
	
	
	
	
	
	
	
	
	
Korrektor:	Əyyar	Tahirov
	
	
	
Sabir	Rüstəmxanlı.	AKADEMİKİN
SON	ƏSƏRİ
Bakı,	“Sabir	Yazarlar	Ocağı”nın	nəşri,	2017,	320	səh.
	
	
Tarix	bu	günün	güzgüsü	olduğu	kimi,	bu	gün	baş	verən	olaylar	da	onun	bir	çox	gizli
və	qaranlıq	səhifələrinə	işıq	salır.	Yüz	illər	boyu	mil ​lətin	başına	gələn	faciələrin
iç	və	dış	səbəbkarları	adını	və	rəngini	dəyişmiş	şəkildə	bu	gün	də	yaşamaqdadır.
Son	iki	əsrdə	Azərbaycan	xalqı	işğal,	soyqırım,	köçürmə,	rep​res ​si ​ya,	milli
dəyərlərinin	əlindən	alınması,	mənəvi	aşınma	kimi,	bəlkə	də	heç	bir	xalqın
görmədiyi	zülmlərdən	keçib.
«Akademikin	son	əsəri»	Azərbaycan	xalqının	üzləşdiyi	yeni	bir	fiziki	və	mənəvi
repressiyaya	–	genetik	savaşa	həsr	edilib.
Tarixçi	alimin	taleyi	araşdırdığı	tarixlərin	bir	parçasıdır.
Son	otuz	ilin	olayları	ilə	bağlı	zəngin	informasiya	ilə	yüklən​məsi	əsərin	başlıca
özəlliklərindəndir.
	
	
ISBN	978-9952-36-364-7
	
	
©	“Sabir	Yazarlar	Ocağı”,	2017
©	Sabir	Rüstəmxanlı,	2017
	
	
	
GİRİŞ	ƏVƏZİ	VƏ	YA	MURADIN
YUXUSU
	
	
O	gün	dünyadakı	bütün	doğum	evləri	yüyrüyə	qoyulub​muş	kimi	irəli-geri
yellənməkdəydi.	Həkimləri	heyrət	bürümüş ​dü.	Körpələr	səssiz-səmirsiz
doğulurdu.	Anaların	ağrı	qa ​rı ​şıq	həsrətlə	doqquz	ay	boyunca	gözlədikləri	çağa
çığırtısı	yox	ol ​muşdu.	Mamaçalar	körpələrin	ayaqlarından	tutub	yuxarı	qaldırır,
yançaqlarını	şapalaqlayıb,	dünyanın	ilk	acısı	ilə	onları	uzun	yuxudan	oyatmağa
çalışır,	ilk	qışqırıqlarını	eşitmək	is ​tə ​yirdilər;	qoy	var	səslə	çığırsınlar	ki,	ciyərləri
geniş ​lənsin...	Ancaq	körpələr	bu	dünyanın	havası	üçün	darıxıbmışcasına	elə	ilk
andanca,	böyüklər	kimi,	dərindən	nəfəs	alır	və	yaşlı	adamların	gözlərinə	bənzər
açıq,	bir	az	da	qayğılı	gözlərlə	ətrafa	nəzər	salır,	sanki	nə	isə	ax​tarırdılar.	Hətta
bəzilərinin	baxışlarında	aşkar	bir	hirs	oxunurdu,	elə	bil,	rahatlıqlarının
pozulduğuna	görə	qəzəbliydilər,	ancaq	sirli	bir	inadkarlıqla	susur,	bu	qəzəb​lərini
ürəklərində	boğurdular.
Bir	sözlə,	o	gün	doğulan	uşaqların	heç	birinin	çağa	çığırtısı	eşidilmirdi,	onlar	lal
doğulurdu.	Təkcə	doğum	evlərində	deyil,	həkimlərin,	ginekoloqların	əli	çatmayan
ucqarlarda	da	körpələr	dünyaya	belə	vahiməli	səssizliklə	gəlirdi.	Sanki	söz
vermişdilər	ki,	səslərini	bu	dünyanın	adamlarına	eşitdirməyəcək,	onlarla
danışmayacaqlar,	elə	bil,	ana	bətnində	tapşırıq	almışdılar	ki,	o	dünyada	kəlmə
kəsib	danışmayan	körpələr	də	artıq	ana	bətnini	tərk	edərkən	bütün	insanlardan
küsülü	olurdular.	Biganəlik,	laqeydlik	aydın	oxunurdu	onların	üzündən...	Sanki	bu
səssizliklə	insanlara	acıq	verirdilər.
Bir	neçə	gün	sonra	bu	lallığın	yerini	vahiməli	şeylər	tutdu.	Körpələr	sözləşibmiş
kimi	eyni	vaxtda	ana	südündən	imtina	et​dilər,	dodaqları	ana	döşünə	toxunan	kimi
ikrahla	büzdükləri	üzlərini	yana	çevirir,	kiçicik	əlləri	ilə	anaların	körpəsini	əmiz​-
dirmək	üçün	darıxan	məmələrini	kənara	itələyirdilər...	Əvəzində	rezin	əmzikləri
həvəslə	sorurdular.	Günlərin	birində	uşaqların	səsi	qəfildən	açıldı,	lakin	bu
normal	uşaq	səsi	deyildi,	qəribə,	qarışıq	xoru	diqqətlə	dinləyəndə	quş	səsi,	inək
və	keçi	mələməsi,	donuz	xorultusu	eşidilirdi...	Sanki	insan	övladlarını	yox,	bütün
canlıların	törəmələrini	yığmışdılar	bir	yerə.	Körpələr	aylar	sonra	dil	açanda	da
ilk	sözləri	müxtəlif	dillərdəydi.	Bir	millətdən	olan	anaların	uşaqları	ayrı-ayrı	və
ya	anlaşılmaz	dillərdə	danışırdılar.
	
***
“...Günlərlə	başı	içkidən	ayılmayan,	bəzən	ge ​cələ ​rini	parklarda,	oturacaqların
üstündə	keçirən	bir	avara	şəhərin	ana	cad​dələrindən	biriylə,	zorla	ağacdan-ağaca
adlayaraq	gedir	və	mızıldana-mızıldana,	nə	isə	oxuyurdu.
Həmin	gün	qəribə	bir	əhvalat	oldu.	Avara,	qolundan	tutub	onu	ayıltma
məntəqəsinə	aparmaq	istəyən	polisin	düz	gözü​nün	içinə	baxdı	və	qışqırdı:	“Əl	çək
məndən!”.	Sonra	yenə	başı	sinəsinə	düşdü	və	xırıltılı	səslə,	yavaşca	əlavə	elədi:
“Əl	çək​məsən,	oğlanlarıma	şikayət	edərəm”.	Polis	istehzayla	“Kimdir	sənin
övladların”	–	deyə	soruşanda	o	yenə	başını	qaldırıb	yenə	düz	polisin	gözünün
içinə	baxdı	və:	“Sizlərin	nə	günahı,	hardan	biləcəksiniz	ki,	yuxarıdakıların	çoxu
mənim	belimdən	gəlib”	–	dedi.	Başı	xarabın	biriydi.	Heç	kim	nə	dediyini	anlamır
və	ötüb	keçirdi...
Bu	şəhərdə	kimsə	kişi	mayasının	köçürülməsi	barədə	bilgi	sahibi	deyildi	və
meyxanalardan	çıxmayan	bu	avaranın	donor	olduğunu	bilmirdi.”
(Akademikin	son	əsərindən)
***
“1997-ci	ildə	erməni	katolik	kilsəsinin	Vatikanda	keçirilən	növbəti	yığıncağında
Katolikos	Patriarx	XVIII	Hovones	Bodrusun	xahişi	ilə	Roma	Papası	onu	qəbul
etdi.
Söhbət	Papanın	təbriki	ilə	başlandı:
–	Uca	Allahın	mərhəməti	ilə	yığıncağınız	baş	tutub.	Nəhayət,	erməni	katolik
kilsəsinin	nizam​na ​məsini	qəbul	etmisiniz.	Roma	kilsəsi	ilə	fikir	ayrılığınız
qalmayıb.	Təbrik	edirəm.	Həmişə	oldu​ğu	kimi,	bundan	sonra	da	katolik	ermənilər
Vatikanın	diqqət	mərkəzində	dayanacaq.
Bodrus	bu	qəbulun	Eçmiədzində	necə	bir	qıcıq	doğuracağını	düşünür	və	bu
düşüncə	onu	bütün	er ​mənilər	adından	danışmağa	həvəsləndirirdi.
–	Vatikanın	və	sizin	yüksək	etimadınızı	doğruldacağıq.	Bilirsiniz	Qriqoryan
Ortodoks	kilsəsi	yüz	illərlə	bizim	Vatikana	ya ​xınlaşmağımıza	imkan	vermədi.
Bunu	düşmənçilik	sayıb,	sizə	yaxınlaşmaq	istəyənləri	terror	ediblər.	Şükür,	bu
qorxudan	qurtarmışıq.	Xaric ​də	yetərincə	gücümüz	var,	ancaq	Ermənistanda	güc ​-
lən​​məliyik.	Bundan	ötrü	Qarabağ	məsələsində	bizi	müdafiə	etməniz	dünyada
erməni	katoliklərinin	hörmə ​tini	və	təsirini	artırar.
Papa	başıaşağı	dinləsə	də,	Bodrusun	üzündən	hansı	çoxbilmişlik	və	biclik
dalğalarının	ötüb	keçdiyini	duyurdu:
–	Əziz	qardaşım	Bodrus!	Dağlıq	Qarabağ	məsə ​ləsi	bizim​kilərin	diqqət
mərkəzindədir.	Allaha	dua	edirəm	ki,	ora	tezlikcə	sülh	və	əmin-amanlıq	gəl ​sin.
Məncə,	siz	Minsk	Qrupunun	işin​dən	razı	ol ​ma ​lısınız.	Onların	məsələni	uzatması
və	mövqe	bil ​dirməməsi	bizim	planımızdır.	Biz	3-cü	minilliyi	xristian	erası
görmək	istəyirik.	Bundan	ötrü	bütün	xristian	dövlətləri	də	güclü	olmalıdır.
Bodrus:
–	Ermənistan	və	Dağlıq	Qarabağ	da	o	cümlədən!	–	deyərək	əlavə	etdi.
Papa	bu	əlavəni	eşitmirmiş	kimi	sözünü	davam	etdirdi:
–	Bizim	iş	metodlarımız	və	dünya	ilə	danışıq	üslubumuz	yüz	illərlə	biçimlənib.
Onu	dəyişmək	mümkün	deyil,	dinlərin	özünü	qoruması	və	genişlənməsi	anlaşılan
bir	yoldur.	Mədəniyyətlər	və	dinlər	arasında,	Şərqlə	Qərb,	Şimalla	Cənub
arasında	güzəştsiz	mübahisələrin	savaşa	çevrilməsinin	qarşısını	almaq	üçün	bütün
sahələrdə	dialoq	təklif	edilir.	Ancaq	bu	dialoq	və	ya	multikulturalizm	çağırışları
bizim	üstünlüyümüzü	göstərməklə	yayılmağımıza	yeni	imkanlar	qazandırmalıdır.
Avropanın	və	xristianlığın	xilasının	ən	sivil	yolu	budur!	Yüz	illərlə	islam
dünyasında	öz	toxumlarımızı	səpib,	müsəlmanların	qanı	ilə	suvarmışıq;	indi	həmin
toxumlar	göyərir.	Yaxın	Şərq	və	islam	ölkələri	iç	savaşlarının,	qardaş
qırğınlarının,	məzhəb	düşmənçiliklərinin	alovuna	bürünəndə	sizin	kiçik
problemləriniz	öz-özünə	həll	olunacaq.
Bodrus	onun	sözlərindən	razı	qalsa	da,	mövqeyini	daha	da	möhkəmləndirmək
istəyirdi:
–	Ancaq	orda	Türkiyə	var.	Milli	azlıqları	bərabər	tutması	onu	həmişə	iç
savaşlardan	qoruyur	və	gücləndirir.	Vatikanın	1915-ci	il	erməni	soyqırımını
tanıması	xristian	ölkələrinə	bir	mesaj	olardı	və	Qarabağ	ermənilərinin
Azərbaycandan	qopmaq	istəyinə	haqq	qazandırardı.
Roma	Papası	onun	nə	istədiyini	bilirdi:
–	Bu	iş	o	qədər	də	asan	deyil,	hörmətli	Patriarx.	Məc ​lisimizdən	belə	bir	qərarı
keçirmək	üçün	çox	çalışmalıyıq.	Ancaq	narahat	olma,	soyqırımı	bizim	qəbul
etməyimiz	xaçpərəst	ölkələrin	əlini-qolunu	açacaq.	Çalışmamız	o	vaxtadək	bir
nəticə	verər.	Biz	bu	işi	Erməni	Ortodoks	kilsəsinin	yox,	sizin	xətrinizə	edəcəyik.
Bodrus:
–	Allah	razı	olsun.	Bu	yolla	siz	bizim	Qarabağ	savaşımıza	güc	qatacaqsınız.
Papa:
–	Təkcə	bu	yolla	yox!	Dünya	xristianlığını	qorumaq	və	yaymaq	davamızı	bu	gün
silahdan	çox,	demokratiya,	dialoq,	qloballaşma,	inteqrasiya,	ortaq	bazar,
multikulturalizm	kimi,	üzdə	mübahisə	doğurmayan	şüarlarla	aparırıq	və
aparacağıq.	Dünyanı	bizim	dildə	danışmağa	öyrədəcəyik.”
(Akademikin	son	əsərindən)
	
BİRİNCİ	HİSSƏ
	
	
	
QIRMIZI	QATAR
	
	
...Uzaq	tarixlərlə	bağlı	bir	sıra	dəyərli	əsərin	müəl ​lifi	birdən-birə	keçmiş
hadisələrə	əv​vəlki	marağının	qalmadığını	hiss	eləmişdi.	Parlaq	qəh​rəmanlıq
səhifələrini	nə	qədər	araşdırırsan	araşdır,	babaların	igidliyindən	neçə	kitab
yazırsan	yaz,	göz	önündə	faciəli	bir	sonuc,	param-parça	olmuş,	yeri-yurdu	hissə-
hissə	əlindən	alınmış	məzlum	bir	millət	var	və	hələ	də	hədəfdədir,	hələ	də	ondan
əl	çəkmək	istəmirlər.	Nəyin	in​ti ​qamını	alırlar	ondan?	Hər	iyirmi-iyirmi	beş	ildən
bir	nə	qədər	gözədəyən	başıpapaqlısı	var,	yığıb	aparmış,	güllələmiş,	dənizə
tökmüş,	sürgün	etmiş	və	milləti	başsız	qoymuşlar.	Yerdə	qalanlarını	da	inqilablar,
müharibələr	udub.	Bəs	bu	faciələr	niyə	pərdələnir;	bu	qədər	vaxt	keçib,	heç
olmazsa,	1920-ci	ildə	Azərbaycanı	işğal	etmiş	Qızıl	Ordunun	vəhşicəsinə
öldürdüyü	on	minlərlə	şəhidin,	1937-ci	ilin	repressiya	qurbanlarının	taleyi
unudulmasın.	Amma	bu	müsibətləri	yada	salan	yoxdur.	Niyə?	Moskva	izin	vermir!
Bəlkə	günah	öz	məmurlarımızdadır;	elə	sirlər	var	ki,	açılması	onlara	sərf	etmir...
Bu	düşüncələr	onu	yerindən	oynatsa	da	yeni	əsə ​rini	hansı	ildən,	hansı	epizoddan
başlamaq	qərarına	gələ	bilmirdi.
Ölkədə	akademik	az	deyildi.	Ancaq	bu	söz	deyi ​ləndə,	nədənsə,	ilk	ağla	gələn	O
olurdu	və	bütün	mə ​qalələrini	də	bu	adla	çap	etdirirdi:	“Akademik	Ziyad	Şıxlı”.
Yeni	əsərə	başlamaq	onun	nəzərində	uzaq	səfərə	hazırlıq	işinə	bənzəyirdi,
günlərlə	vaxtını	alırdı.	Əsər	bitəndən	sonra	çox	vaxt,	heç	o	ilk	cümlələr,	ilk	vərəq,
yəni	giriş	ona	lazım	da	olmurdu.	Cırıb	atırdı.	Ancaq	o	atılan	vərəqlər	olmasa,
əsas	mətnə	qapı	açılmırdı.	İndi	də	yeni	əsərinə	belə	bir	girişlə	başladı:
	
“Qırmızı	qatar.
İz	izə,	yol	yola	qarışır...	Yeni	yol	salmaqdansa,	köhnəni	yeniləmək,	ot	basanların
otunu	təmizləmək	daha	qolaydır.	Yollar	dağa-dərəyə	əyilsə	də	zaman	əyilmir.	Yeni
yolun	altında	qədim	bir	yolun	yatması	da	bundandır.	Bir	də	baxırsan	beş	min	il
əvvəlin	və	bu	günün	ayaq	izləri	sağa-sola	dönmədən,	qara	kağızla	köçürülən
yazılar	kimi	üst-üstə	düşür;	ayaqlar	və	ayaqqabılar	dəyişilib,	at	yolu,	dəvə	yolu,
karvan	yolu,	maşın	və	qatar	yolu	bir-birini	əvəz	edib,	daşınan	yük	və	mənzili	isə
dəyişilməz	qalıb.	Bu	yollarla	gedən	adamlar	da,	onların	apardıqları	düşüncələr	də
ancaq	üzdə	yeni	görünür,	boğçası,	geyimi	yeniləşir,	içi	isə	insanın	əbədi
qayğılarıdır.
Ancaq	bu	qatar	bambaşqadır...
Bu	qatara	“Qırmızı	qatar”	deyirdilər,	ara	sö​züylə	“deport	qatarı”.	Ancaq	ağ,	qara,
boz,	sarı	boyandığı	vaxtlar	da	olurdu.	Əlli	ildən,	yüz	ildən	bir,	daha	doğrusu,
siyasət	fəsilləri	dəyişiləndə	bu	qatar	da	ilan	kimi	qabıq	atıb	ayrı	rəng	alırdı.
Ancaq	içini	görmək	çətindi.	Çünki	Qırmızı	qatarın	içi	yox	idi.	Boşaldılmış	kolxoz
tövlələrinə	bənzəyirdi.
Elə	belə	vaxtlarda	kimsə	onunla	maraqlanmırdı.	Yol	başlananda	isə	içinə	insan
sifətlərinin	rəngləri	çökürdü.	Mal-qara,	təsərrüfat	üçün	lazım	olan	ayın-oyun
daşımaq	üçün	düzəldilsə	də,	çoxdan	bəri	bu	“tovarnı”	qatarların	insandan	başqa
yükü	yoxdur.	Əşya	kimi,	ot	kimi,	taxıl	kisələri,	qoyun	sürüsü,	at	ilxısı	kimi
doldururlar	insanları	bura;	üst-üstə,	yan-yana...	Kimsə	bu	qədər	adamın	vaqonlara
sığışıb-sığışmayacağını	düşünmür.	Əsas	odur	sıxıb	qapını	bağlasınlar,	vəssalam.
Yollar	boyu	ölənlərin	hesabına	yerləri	genişlənəcək...
Günbatandan	Günçıxana	ara	vermədən	şütüyən	dəmir	ilanların	bu	qədər	insanı
hara	apardığını	bilsələr	də,	nədən	aparıldığını	bilmirlər.
İndi	gedən	qatarlar	qırmızı	boyanmışdı.	Deyəsən	vaxtı,	zamanı	dartıb	aparan	da
bu	qatarı	sürənlərdi.	Sərnişinlər	onları	görmür,	tanımır,	ancaq	bir	şeyi	bilirlər	–
qatar	gedirsə,	deməli,	sürəni	var...
Qırmızı	qatar	hər	yerdə	türk	yurdlarından	yol	alır...	Axısxa,	Azərbaycan,	Krım,
Quzey	Qafqaz,	Türküstan...	Elə	bil	bu	qatar	Yer	allahlarının	əmriylə	özəl	olaraq
türklər	üçün	hazırlanıb.	Buna	Ölüm	Qatarı	da	demək	olardı,	ancaq	nədənsə
Qırmızı	Qatar	deyirdilər.	Bəlkə	“qırmızı”	sözünün	anlamı	bu	geriyədönməz	insan
axınına	daha	çox	yaraşırdı;	çünki	burda	fərdlər	qarışmış,	onların	yaşadıqları	ömür
silinmiş,	Allahın	verdiyi	həyatı	istədikləri	kimi	yaşamaq	haqları	unudulmuş,
ortada	bircə	qırmızı	qan	qalmışdı,	onları	bu	dünyayla	bağlayan	damarlarındakı
qandı,	o	da	şırnaq-şırnaq	axıb	yad	torpaqların	açılmayan	donuna	qarışandan	sonra
hər	şey	bitəcəkdi...	Ola	bilsin,	qırmızı	elə	ölüm	deməkdi,	ölümdən	daha	müdhiş
bir	şey	varsa,	o	deməkdi,	soyumayan	nifrət,	bitməyən	savaş	deməkdi.
Nəhəng	bir	ilan	kimi	qarşısına	çıxan	hər	şeyi	mədəsinə	doldurub	dünya	boyu
sürünən,	sürünə-sürünə	mədəsindəkiləri	həzm	edib	bitirən	Qırmızı	qatarın	keçdiyi
yerlərdə	yalnız	viranə	kəndlər	və	şəhərlər,	dağıdılmış	insan	yurdları,	canlı	həyatın
müdhiş	xarabalıqları	qalır.
İnsan	nəfəsi	çəkilən	kimi	ən	möhtəşəm	saraylar,	ən	gözəl	şəhərlər	də	ruhu	uçub
getmiş	cansız	cəsədə	dönür.	Haray,	səs-küy,	layla,	alqış,	qarğış,	ağlamaq,	gülmək,
dua,	ağı...	hamısı	yoxa	çıxır.	İnsan	səsinin	yerini	küləyin,	yağışın,	suların,
ildırımların	səsi	tutunca	zaman	donur,	yaranmışlar	unudulur,	təbiət	amansızlaşır,
yerin-göyün	vəhşi	xisləti	baş	qaldırır;	elə	bilirsən,	insanları	bu	yerlərdən	qoparıb
aparmayıblar,	onlar	durduqları	yerdəcə	dəyişilib	ağaca,	daşa,	quşa,	heyvana
çevriliblər	və	günün	birində	hansı	möcüzəyləsə	əvvəlki	hallarına	qayıdacaqlar.
Bu	Qırmızı	qatarın	əsas	sərnişini	insandı,	yerin​dən,	yurdundan,	təbiətindən
qoparılmış	insanların	səsi	bu	qatarla	Qərbdən	Şərqə	yayılırdı.	Düz	yollarda	bu
qatar	onlarla	gözü	olan	bir	neyə	də	bənzəyirdi	və	çöllər	boyu	bu	neydə	insanlığın
indiyədək	eşitmədiyi	ən	uzun,	ən	acı	bir	ölüm	havası	çalınırdı...”
	
Burda	dərindən	nəfəs	alıb	masanın	arxasından	qalxdı.	Çünki	artıq	nə	yazacağını
bilirdi.	Bu	başlanğıcdan	sonra	təmkinlə	məsələnin	mahiyyətinə	dalacaqdı.	Aradan
neçə	gün	keçsə,	başı	başqa	işlərə	qarışsa	və	yazı	masasından	uzaq	düşsə	də,	bu
qeydləri	onu	yenidən	bugünkü	ovqatına	qaytaracaqdı.	Həyat	yoldaşının	mətbəxdə
olduğunu	bilə-bilə	yenə	köhnə	vərdişiylə,	“Xanım,	hardasan,	bir	çay	ver,	işə
tələsirəm!”	–	deyə	səsləndi.
Mətbəxdən	cavab	gəldi:
–	Gəl,	əzizim,	gəl!	Çay	da,	qayğanaq	da	hazırdır...
	
	
BÖYÜK	ATALARIN	ZƏRİF
YADİGARLARI
	
	
Payız	rüzgarının	pəncərədən	içəri	atdığı	saralmış	yarpaqdı,	solğun	çiçəkdi,	əsə-
əsə	dayanmışdı	ota ​ğın	ortasında.	İllərlə	onun-bunun	qarşısında	boyun	bü​kərək,
yalvararaq	dayanmaların	sonunda	bədəni	azacıq	irəliyə	əyilmişdi.	Bəlkə	də
çiynindəki	gözəgörünməz	yükün	təsiriydi	bu?
Belə	zərif,	arıq	xanımlara	yaş	vermək	çətindir;	30	deyən	də	olar,	45	deyən	də.
Yalnız	gözlərinin	yanındakı	incə	qırışlar	onun	artıq	gənc	olmadığını,	başının
üstündə	son	bahar	rüzgarlarının	dolaşdığını	xatırladır,	sadə	çit	donu	geyim-kecim
peşində	olmadığını	göstərir.	Bir	ruh	kimi	sezilmədən	girdiyi	otaqda	havadan
asılıbmışcasına,	titrəyə-titrəyə	dayanmışdı.
Uşaq	təmizliyini	və	parlaqlığını	itirməmiş	iri	göz​lə ​rində	kədər	çoxdan	yuva
bağlamışdı;	bunu	sezmək	çətin	deyildi.
Akademik	Ziyad	Şıxlı	balaca	kabinetinin	küncü​nə	sıxışdırılmış	masasının
arxasından	qalxıb	qıza	yaxınlaşdı,	əl	verib	görüşdü	və	kətil	çəkib	oturmağına
yardım	etdi:
–	Otur,	Sara	xanım!	Mən	səni	yaxşı	tanıyıram.	Atan	kişi	adam	idi.	Belələri	indi
azdır.
Saranın	gözləri	doldu;	belə	isti	qarşılanacağı ​nı	göz​​lə ​​mirdi.	Bu	qapını	açanadək
çox	çək-çe ​vir	elə ​​​mişdi,	çə ​kinirdi,	qorxurdu	akademikdən.	Dö​şün​​dəki	Qızıl
Ulduzdan,	köhnə	zabit	xasiyyətini	tərgitmədiyindən,	boy-buxunundan,	güclü,	bir	az
da	yo​nulmamış	adam	olmağından,	ürəyindəkini	şap​​​​​​padan	adamın	üzünə
çırpmağından	qor ​xurdu.	Elmlə,	tarixlə,	Akademi ​ya ​nın	ümumi	işləriylə	bağlı
məsələlərdə	onun	güzəştsizliyi,	sərtliyi,	gözlənilməz	rəftarı	barədə	çox	söz-söhbət,
hətta	gülməli	əhva ​latlar	eşit​mişdi.
Düzünə	qalsa,	Sara	xanım	tək	ondan	yox,	bütün	adamlardan	qorxurdu.	Onların
üzünə	baxmaqdan,	onlarla	ün​siy​yətdən,	kiməsə	ağız	açmaqdan	çə ​ki ​nirdi.	Şöhrətin
zir ​vəsində	olan	atasını	birdən-birə	itir ​məsi,	bircə	günün	içində	xalqın	sevimlisinin
qızından	xalq	düşməninin	qızına	çevrilməsi	onun	ürə ​yinə	heç	bir	təskinlik	və
qayğıkeşliklə	dağılmayan	bir	xof	doldurmuşdu.	Elə	bilirdi	ki,	hər	kəs	onu	incidə,
əzib	keçə,	toza	çevirə	bilər.	İmkanı	olsa	gözə	görünmədən	və	ya	kölgə	kimi
yaşayardı	bu	həyatda...	Küçədə	də	belə	gəzirdi.	Adamların	az	olduğu	yollarla,
yerə	ağırlıq	salmaqdan	çəkinirmişcəsinə,	barmaqlarının	ucunda,	kəpənək	kimi
uça-uça	keçirdi.	Ömrü	boyu	bircə	qarışqaya	da	əziyyət	verməmişdi.
Bu	qorxunu	üzündən	də	görmək	olar.	Sanki	ağzından	çıxan	hər	kəlməni
havadaykən,	qulaqlara	çatmamış	tutub	geri	qaytarmaq	istəyirdi.	“Bir	ayağı	irəli,
bir	ayağı	geri...”	Tərəddüdlə	yeriyənlər	haqqında	belə	deyirlər.	Ancaq	Saranın
danışığı	beləydi:	bir	sözü	irəli,	bir	sözü	geri...	Elə	bil	ağzından	çıxan	kəlmə
qasırğaya	dönüb	onu	da	qabağına	qatıb	aparacaqdı.	Bəlkə	buna	görə	də	həmişə
ətrafına	dörd	gözlə	baxırdı;	gözündən	heç	nə	yayınmır,	hər	şeyi	görür	və	anındaca
özünü	yığışdırırdı.
Ancaq	akademikin	yaxın	adam	kimi	davranması	onu	cəsarətləndirdi.	Çəkinə-
çəkinə	olsa	da,	fikrini	dedi:
–	Mən	pis	yaşayıram,	olduqca	pis.	Heç	kim	buna	dözə	bilməz,	maaşım	çox	azdır,
ancaq	bununla	da	keçinərəm,	mənnən	işləri	olmasın.
–	Kimin	nə	işi	var	sənnən?
–	“İxtisara	düşürsən”,	deyirlər.
Ziyad	bəy	yerindən	qalxıb	pəncərəyə	yaxınlaşdı.	Gözü	istər-istəməz	çinar	bağının
arxasında,	Cavidin	heykəlinə	sataşdı.
Heykələ	ani	baxış	və	qarşısındakı	qız...	Arada	nə	əlaqə	var?	Niyə	Saranı
dinləyəndən	sonra	gözü	məhz	Cavidin	heykəlini	axtarmışdı?	Uzaq	tarixlərdən
yazır,	ancaq	bir	tarix	də	orda,	yolun	o	üzündədir,	əbədi	əyilməzlik,	cəfakeşlik
rəmzi	və	millətin	ürək	ağrısının	elə	ürəyə	bən​zər	daşlardakı	davamı,	bir	tarix	də
qarşısında	sızıldayır.	Nədənsə,	Saranı	sonadək	din​ləmədən,	daha	doğrusu,	onun
niyə	gəldiyini	anladığından	həmin	məsələnin	üstündən	keçərək	soruşdu:
–	Sən	Sona	xanımı	görmüşdünmü?
–	Hansı	Sona	xanım?
–	Sona	Hacı	Zeynalabdin	qızı	Tağıyeva...
–	Əlbəttə,	–	Sara	tələsik	cavab	verdi.
–	Minlərlə	ailəyə	çörək	verən	kişinin	qızı	evsiz-eşiksiz,	ac-yalavac,	küçələrdə
qalmışdı...
Akademikin	öz-özünə	danışırmış	kimi	dediyi	bu	sözlər	Saranın	yaralı	yerinə
toxunmuşdu.
–	Nə	fərqi,	mən	də	onun	günündəyəm.	Atam	öz	lə ​ya ​qətini	qorudu,	amma	bilmədi
ki,	ondan	sonra	bizi	hansı	zülmlər	gözləyir.
“Bu	arıq,	üzgün	qız	o	boyda	faciəni	görüb,	sarsılıb,	buna	sahib	çıxmaq	əvəzinə
biri	xəstə,	biri	əsəbi	deyir.	Əslinə	qalsa	o	boyda	itkidən	sonra	bu,	dəli	olmalıydı
və	bu	dəlilik	düzgün	anlaşılmalıydı”,	–	Ziyad	Şıxlının	ürəyindən	keçdi.
Sara	elə	bil	ürəyini	oxudu	onun:
–	İnsanlıq	qalıb	ki?	Ölüb	küçələrdə	qalsan,	meyitini	götürən	olmaz.	Deyəndə	də
dəli	sayacaqlar	səni.	Millətimiz	niyə	bu	gündədir,	niyə	adamlar	cırlaşır,	müəllim?
Yox,	Sarada	günah	yoxdur.	Dəli	olan	bu	cəmiy​yətdir	ki,	onu	başa	düşmür.
–	Elmi	işlə	məşğulsanmı?	–	deyə	soruşdu.
–	Bəli!
–	Mövzun	nədir?
–	XIX	əsr	rus-Azərbaycan	ədəbi	əlaqələri.	Ancaq	məqalələrimi	buraxmır
Akademiyanın	Elmi	Əsərləri.	Tək	bir	qəzetçi	tapıldı	ki,	çəkinmədən	iki	məqaləmi
çap	elədi.
–	Kimdir	o?
–	“Ədəbiyyat	və	incəsənət”də	ədəbi	tənqid	şöbə ​sinin	müdiridir:	Altay	Qızılbaş.
Akademik	adı	çəkilən	jurnalisti	tanıdığını,	aralarında	xoş	münasibət	olduğunu
demədi.
Onun	döyüş	yolu	və	tarix	elmindəki	yeri	haqqında	neçə	il	öncə	Altayın	yazdığı
Ziyad	bəyi	təsirlən​dirmişdi.	Hətta	qəzeti	oxuyandan	sonra	durub	tən​bəllik	etmədən
redaksiyaya	getmiş,	müharibə	veteranı	dostlarından	olan	redaktorun	yanında	cavan
jurnalistə	təşəkkürünü	bildirmişdi.	Gülə-gülə	onu	da	əlavə	eləmişdi	ki,	“Mahirə
xanım	araya	girməsəydi,	söhbətimizi	yarımçıq	kəsib,	qapını	göstərəcəkdim	sənə!”
Söhbət	zamanı	qonağı	olan	gənc	jurnalistin	bir	cümləsi	ona	atmaca	kimi
görünmüşdü:	“Bu	günün	əyriliklərinə	göz	yumub,	tarixin	düz	olanını	axtarmaq,
bugünkü	zülmlər	qarşısında	susub,	tarixdən	yazanda	cəsarətə	gəlmək	qorxaqlığın
böyüyüdür	və	gözə	kül	üfürməkdir”.
Ziyad	bəyə	elə	gəlmişdi	ki,	qarşısındakı	da	son	vaxtlar	mətbuatda	çoxalan	və	heç
nə	bilmədən,	heç	nə	oxumadan	hər	yerə	burnunu	soxan,	böyük-kiçik	qanmayan,
yekəxana	gənclərdən	biridir.
Bu	sözü	cavan	bir	oğlanın	onun	gözünün	içinə	baxa-baxa,	həm	də	öz	evində
deməsi	öncə	Ziyad	bə ​yi	əsəbi ​ləşdirmişdi.	Ərinin	belə	atmacalara	və	ya	iradlara
dözümsüzlüyünü	bilən	Mahirə	xanım	indicə	tufan	qopacağından	ehtiyat	edib,
söhbəti	dəyişməyə	çalışmışdı.
Belə	halları	az	görməyib.	Ən	yumşaq	halda	qapını	açıb	jurnalistə	yol	göstərər,
yəni	sakitcə	qovardı.	Ziyad	bəyin	bu	xasiyyətini	bilməyən	yox	idi	–	onunla	üzbəüz
oturmuş	jurnalistdən	başqa.	Ayağa	qalxıb	hirsli-hirsli	otaqda	dolaşanda	da	Altay
suallarına	və	onunla	bağlı	nə	yazmaq	istədiyi	barədə	izahatına	ara	verməmiş	və
bəlkə	də	elə	buna	görə	ev	sahibini	yumşaltmışdı.	Əsərlərinin,	keçdiyi	yolların	ən
zərif	nöqtələri,	başqalarının	diqqətini	cəlb	etməyən	xırdalıqları	barədə	onun	içini
titrədən	məsələlərə	toxunması	və	danışığından	millətinə	sadəlövhcəsinə	aşiq
olmasının	duyulması	akademikin	hirsini	soyutmuş,	əksinə,	aralarında	xoş
münasibət	yaratmışdı.	Bu	gənc	oğlanın	ona	dərin	hörməti	o	qədər	aydın	görünürdü,
o	qədər	içdən	və	səmimi	danışırdı	ki,	yəqin	ev	sahibi	söhbəti	yarımçıq	kəssə	də,
inciməzdi.	Ziyad	bəy	bunu	hiss	eləmiş	və	halını	pozmadan	öz	müharibə	yolları	və
elmi	fəaliyyəti	barədə	danışığını	davam	etdirmişdi:
–Elə	bilirsən	bu	günümüzlə	bağlı	heç	nə	yazmırıq?	Mə ​qalələrimi,	pamfletlərimi,
parodiyalarımı	oxumusan?
–	Oxumuşam,	qələminizdən	çıxan	nə	varsa,	ha ​mısını	oxumuşam.	Ancaq	mənim
fikrimcə,	pam​flet​ləriniz,	həcv​ləriniz	sizin	tarixi	əsərlərinizin	yanında	çox
solğundur.
Arıq,	uca	boylu,	qıvrım	saçları	çiyninə	tökülmüş,	redaksiyada	daim	deyib-gülən
Altay	burda	dəyişilmişdi,	sual ​larını	tələsmədən,	təmkinlə	verir,	qarşısındakı
adamın	ürəyini	oxumağa	çalışır	və	eşit​diklərini	sürətlə	qara	cildli	dəftərinə	qeyd
edirdi.
Ziyad	bəy	birdən-birə	hiss	eləmişdi	ki,	ondan	müsahibə	götürən	və	bəzi	sualları
ilə	onu	əsə ​biləş ​dirən	bu	gəncin	ötkəm	səmimiyyətində	nə	isə	izah	oluna	bilməyən
bir	güc	var.	Buna	cazibə	və	ya	səmi ​miy​yət	də	demək	olardı.	Bəlkə	də	bu	qüvvə
onun	ürəyə	işləyən	və	anlaşılmaz	bir	kədərlə	dolu	göz​lərində	idi.	Bu	oğlan
akademikə,	nədənsə,	uzaq	müharibə	illərində	qucağında	keçinmiş	döyüşçü
dostlarını	xatırladırdı.
Altay	fikrini	tamamlamaq	istəyirdi:
–	Pamflet	ayrıdır,	xalqın	inandığı	sizin	kimi	məş ​hur	bir	adamın	bu	günün
dərdlərini	qələmi	ilə	dünyaya	çatdırması	ayrı.	Xalqın	fikrincə,	müharibə
qəhrəmanı	həm	də	bu	günün	qəhrəmanı	olmalıdır.
Ziyad	bəy	sanki	söhbəti	bu	ağır	mövzulardan	uzaqlaşdırmaq	məqsədilə	soruşdu:
–	Yaxşı,	Altay	qədim	bir	addır,	yer	adıdır,	veriblər	sənə,	başa	düşdüm,	bəs	bu
Qızılbaş	hardan	çıxıb?
Altay	güldü:
–	Atam	da	sizin	kimi	müharibə	iştirakçısıdır,	qə ​​dim	tariximizlə	çox	maraqlanır.
Altayın	türklər	üçün	müqəd​dəs	yer	olduğunu	bilirdi.	Tez-tez	qonşu	kənddə	yaşayan
təkləlilərdən	bir	kişinin	vəsiyyətini	xatırladırdı.	Kişi	ölümqabağı	qardaşlarını,
övladlarını	yığıb	vəsiyyət	edir	ki,	məni	aparıb	Dağlıq	Altayda	basdırarsınız.
Övladları	etiraz	edirlər:	biz	burda,	sənin	qəbrin	orda,	necə	gəlib-gedərik?	Kişi
sözündən	dönmür:	“Üstümə	gəlib-getmək	lazım	deyil.	Ordakılar	da	doğma
adamlardır;	beşiyimiz	oradır,	məzarımız	da	orda	olsun”	Sonra	başa	salıb	ki,
sıxıntınız	olmayacaq,	Dağlıq	Altaya	gedib-gəlmək	xərcini	özüm	tədarük
eləmişəm...	Yəqin	atam	ta ​ri ​xə	marağına	görə	verib	mənə	bu	adı.	Qızılbaş	da
təxəllüsümdür.	Kökümüz	Savalan	ətrafına	bağlıdır.
Bir	neçə	saat	davam	edən	bu	söhbət	Altayın	bir	neçə	gün	sonra	dərc	olunan
yazısında	akademikin	gözləmədiyi	bir	ictimai	rənglə,	yeni	dövrdə	xalqın
aydınlardan	umduqları	barədə	fəlsəfi	düşüncələri	də	içinə	alan,	uzaq	və	yaxın
tarixlərin	davam	edən	dialoqu	şəklində	təqdim	edilmişdi.
Müsahibə	Ziyad	bəyin	iç	qovğaları	və	tarixlərin	mü​na ​qişələri	ilə	dolu	olan
həyatını	incəliklərinə	qədər	göstər ​məklə,	onun	düşüncələrini	alt-üst	etmiş,	içindən
təmiz	hava	kimi	keçib	getmişdi.	Altay	kimi	gənclərin	gözünə	necə	görünməsi	və
gəncliyin	onun	haqqında	düçüncələri	onu	sevindirir.	Əslində,	bu	müsahibə	onun
çoxdan	başlamaq	istədiyi	yeni	yaradıcılıq	yolunun	uğurlu	bir	yerə	aparacağına
ümidlərini	daha	da	gücləndirmişdi.
Məşhur	akademikin	redaksiyaya	gəlişindən	qürurlanan	baş	redaktor	da	ona
qoşulub	işçisini	xeyli	tərifləmişdi.	Bu,	Altayın	baş	redaktordan	indiyədək
eşitmədiyi	və	onu	qanadlandıran	sözlərdi:	“Güclü	qələmi	var,	təkcə	publisistik
yazılar	yazmır,	həm	də	sizin	akademiyada	müdafiə	edib,	alimdir.	Amma	mən	onu
daha	çox	şair	kimi	bəyənirəm.”
Yenə	qalxıb	pəncərəyə	yaxınlaşdı.	Cavid	öz	qəh​rə ​manlarının	yüzilləri	aşan
tükənməz	səbrində	boğulub	qalmışdı	və	sanki	ondan	sonra	kimsəsiz	qalmış	qızı
Turanın	taleyini	düşünürdü.	“Bizim	əsl	halımız	budur.	Bu	əsrdə	nə	çəkdiyimizi
bilmək	istəyənlər	mənim	kimi	arxivlərdə	qurdalanmaqdansa,	elə	bu	üç	qızın
həyatına	baxsınlar	–	Hacı	Zeynalabdinin	qızı	Sona,	Cavidin	qızı	Turan,	Heydər
Hüseynovun	qızı	Sara.	Üçü	də	yalqız,	kimsəsiz...	Sovet	hökuməti	hər	ailəyə	bir	cür
dərd	verib.	Amma	bunların	hamısının	bir	adı	var:	“Düşmənçilik,	bir	millətin
kökünü	kəsmək...”
Bu	fikirlə	dönüb	Saraya	baxdı	və:
–	Səni	heç	kim	ixtisara	sala	bilməz.	Buna	imkan	ver ​mərəm.	Çap	elətdirmək
istədiyin	məqalələri	də	gətirər ​sən	mənə!	–	dedi.
Ürəyində	bu	qıza	elə	onun	özü	kimi	zərif	bir	rəğ​bət	hissi	dolaşdı.	Yazığı	gəldi	ona.
Yəqin	bizim	mühitdə	onu	heç	dindirib-danışdıran	da	yoxdur.	Tək​lik	bir	yana,
dərdini	birisi	ilə	bölüşə	bilməmək	öldürür	onu.	Buna	görə	qızı	söhbətə	tutub
otaqda	yubatmaq	istədi:
–	Atanın	yetirmələrindən	tanıdığın	varmı?	–	soruşdu.
Qızın	qəddi	düzəldi.	Atasından	danışmaq	ona	güc	verirdi:
–	Qorxudan	ona	yaxınlığını	boyun	çəkməzlər.	Tək	bircəciyini	tanıyırdım.
–	Hardadır	o?	–	Ziyad	Şıxlını	maraq	götürdü.
Qız	istehzalı	təbəssümlə:
–	Atamın	yanında,	–	dedi.	–	Atamın	intiharından	sonra	çağırıb	əsərini	verirlər	ki,
dəyişsin.	Atamın	qəbul	etmədiyi,	tarixə	uyğun	olmayan	ideoloji	yanaşmanı	onun
əliylə	kitaba	saldırmaq	istəyirmişlər.	“Mən	bacarmaram”	–	deyib.	Müəlliminə
xəyanət	et​məkdənsə,	onun	yolu	ilə	getməyi	qərarlaşdırıb;	çox	istedadlı	alim	idi.
Akademikin	rəngi	qaralmışdı.	Sara	xanım	göz​lərini	rəflərdəki	kitablara	zilləyib
danışırdı.
–	Biri	də	sonralar	üzə	çıxıb	və	yenə	qeyb	olub.	Bunu	mənə	Altay	Qızılbaş	danışdı.
Sən	demə,	qə ​zetə,	onun	yanına	bir	nəfər	gəlir,	dəftərlərini	verərək	oxumasını	xahiş
edir.	Altay	çaşıb,	təəccüblə,	“Sizi	tanımıram,	bu	dəftəri	niyə	mənim	oxumağımı	is ​-
təyirsiniz?”	–	deyə	soruşur.	Gələn	adam,	“Mən	Heydər	Hüseynovun	aspirantı
olmuşam,	–	deyir.	–	23	yaşımda	müdafiə	etmişdim	və	universitetdə	dərs	deyirdim.
Müəllimimin	ölümündən	sonra	sarsıldım,	havalı	kimi	gəzirdim.	Üstəlik,	onun
əleyhinə	yazmağımı	tələb	edirdilər.	Razılıq	vermədiyimdən	universitetdən
qovuldum.	Qovsunlar,	nə	olacaqdı,	ancaq	bu	yetmədi,	məni	dəlixanaya	saldırdılar.
İndi	çıxmışam.	Həkimlər	başqa	işlə	məşğul	olmağıma	izin	vermirlər.	Düşünürəm,
şeir	yazmaq	düşüncələrimi	nizama	salacaq.	Yazanda	olub	keçənləri	unuduram”.
Akademik	maraqla:
–	Oxuyubmu	şeirlərini?	–	deyə	soruşdu.
Qız	güldü.
–	Nəyə	gülürsən?	Bəzi	şairlərimizin	yazdığından	pis	olmazdı...
Sara	xanım:
–	Mən	bu	haqda	bir	şey	soruşmadım.
–	Sonrası	nə	olub?
–	Gəldiyi	kimi	də	yoxa	çıxıb.	Harda	yaşadığını	soruşan	olmayıb.	Solğun,	əzabkeş
sifətində	zərrə	qədər	dəlilik	əlaməti	yoxmuş.	Redaksiyada	görənlər	belə	deyirdi.
Bu	sözlərdən	sonra	ayağa	qalxdı:
–	Başınızı	ağrıtdım,	bağışlayın!	–	Çantasını	açıb	qə ​zetdə	dərc	olunmuş
məqalələrinin	surətini	masanın	üstünə	qoydu.
–	Maraqlansanız,	baxarsınız.	Atamın	qurduğu	bir	yerdə	kiçik	elmi	işçi	olmağımı
da	çox	görməsinlər	mənə.	–	Bu	dəfə	səsi	ötkəmdi.	Sözü	də	ağarmış	üzünə
bənzəyirdi,	bıçaq	tiyəsi	kimi	parıldayır	və	adamın	ürəyinə	işləyirdi.	–	Bu	ölkədə
heç	nə	dəyişilməyib.	Repressiya	davam	edir.	Atamdan	sonra	mənə	də	aman
yoxdur.	Öldürmək	istəyirlər.	Onsuz	da	mən	çoxdan	ölmüşəm:	atamla	birgə.	Nə
istəyirlər	ortada	gəzən	quru	qəfəsdən?	Bu	hökumətin	qarşısında	nə	günahın
sahibiyəm?
Gözləri	doldu,	ağlamağını	gizlətmək	üçün	“bağışlayın”	deyib,	titrək	addımlarla
çıxıb	getdi.
Onun	belə	qəfil	gedişinə	təəccüblənmədi.	“Ömür ​lərini	atalarına	qurban	vermiş,
onların	zülmü​nü	çəkən	bu	qızları	da	qoruya	bilməsək,	bizdə	kişilikdən	əsər-əlamət
yoxdur”,	–	gəldiyi	nəticə	bu	idi.
Sara	onun	yaralı	yerinə	toxunmuşdu.	İllər	uzunu	onu	düşün​dürən	məsələydi.
Doğrudan	da,	adlar,	maskalar,	vitrinlər,	ge ​yimlər,	papaqlar	və	nəhayət,	siyasət,
daha	doğrusu,	siyasətin	adı	dəyişilsə	də,	köhnə	hava	qalmaqdadır,	dəyişilmir,
vücudun	çürüklüyü,	münasibətin	saxtalığı,	din	və	irq	davalarının	ibtidai	iyrəncliyi,
istismar	niyyətinin	vəhşi	xisləti	buqələmun	kimi	cilddən-cildə	girir	və	yaşayır.
Bütün	sərvəti	əlindən	alınandan	sonra	ev	dustağı	kimi	yaşamasına	imkan	verilmiş
Bakı	milyonçusunun	Sibirdə	çürüdülən	böyük	dramaturqdan,	yaxud	sözünə,
əqidəsinə	xəyanət	etmədiyinə,	tarixi	saxtalaşdırmadığına	görə	gözümçıxdıya
salınanda	intihardan	başqa	yolu	qalmayan	böyük	alimdən	nə	fərqi	var?	Millət
bunların	heç	birini	müdafiə	edə	bilmədi.	Qorxdu!	Qorxunu	başa	düşmək	olur,
amma	sonra	onların	övladlarına	sahib	çıxa	bilməməsi	rəzalətdir.	Qonşunun
qonşuya	yardımının	qarşısını	kim	kəsə	bilər?	Küçələrdə	qalmış	bir	əlacsızı
qoltuğunun	altına	alıb	xilas	etməyinə	nə	don	biçə	bilərlər?	Bir	adam	olsa,	bəlkə
də	damğa	vurarlar.	Ancaq	eyni	vaxtda	yüz	adam,	min	adam	himayədarlıq	eləsə,
bütün	şəhər	bir	ağsaqqalının,	minlərlə	adamı	yaşatmış	bir	xeyirxahın	borcunu
verməyə	qalxsa,	hansı	yolla	buna	əngəl	ola	bilərlər?
İndi	hamısı	yekə-yekə	danışır.	Yuxarıdan	verilən	pay,	xaricin	təsiri	ilə	ortaya
atılan	yeni	libaslı	köhnə	şüarlar...	Yadına	kitabının	korrektoru	düşdü.	Milyonçu
Dadaşovun	nəslindən	olan	nəcib	bir	insandı,	amma	korrektorluqdan	aldığı	qəpik-
quruşla	dolanırdı.	Bir	əli	ilə	gözdən	qaçan	səhvləri	düzəldir,	biriylə	də	gün	uzunu
alnını	ovuşdurur,	başının	gurultusunu	sakitləşdirməyə	çalışırdı.	Bu	sakit,	iddiasız
adam	keçmişini	xatırlayanda	heyrətə	gələrdin.	Bəlli	olurdı	ki,	tez-tez	qapısını
döydüyün	dövlət	idarələrinin,	hər	gün	yanından	keçib	getdiyin	gözəl	tarixi
binaların	bir	çoxu	onların	halal	mülküdür,	babalarının	zəhmətiylə,	puluyla,	alın
təriylə	tikilib	və	neçəsinin	varislik	kağızını	da	qoruyub	saxlayır.	Ancaq	bu
kağızları	kiməsə	göstərmək	mənasızdır.	Canlarını	qurtarmaq	üçün	illər	uzunu
qohumluq	əlaqələrini	də	danıblar,	bəziləri	soyadını	da	dəyişdirib.	İndi-indi	xof
dağılır...
Bir	müddət	əvvəl	başqa	bir	dahinin	sürgündən	qayıtmış	oğlu	çarəsiz	qalıb	ona	üz
tutmuşdu.	Anası,	başında	bir	dəstə	uşaq,	nələr	çəkmişdilər	Şimali	Qazaxıstanın
şaxtasında,	buzunda.	Ana	özünü	və	övladlarını	necə	müsibətlə	qorumuşdu?
Yazılmamış	bir	əfsanədir.
...Çox	şeyi	açıb-ağartmadan,	ucundan-qulağından	danışıb	keçmişdi.	Ancaq
dedikləri	bu	xalqa	müstəqilliyi	daddırmış	bir	nəhəngin	ailəsinə	verilən	əzabın	nə
boyda	bir	günah	və	cinayət	olduğunu	təsəvvür	eləməyə	bəs	edir.	Dünyanın	işinə
bax.	Rə ​sulzadənin	evini	erməni	zəbt	edibmiş,	indi	də	orda	yaşayır,	evin	əsl
sahibinin	mülk	tələbinə	məhəl	qoyan	yoxdur.	Erməni	olmasın	türk	olsun,	fərqi
yoxdur,	əsas	məsələ	bu	evin	halal	sahibinə,	bu	gün	adı	dillərdə	gəzən	kişinin
ailəsinə	qaytarılmasıdır.	Ancaq	dinləyən	yoxdur.	Bu	o	deməkdir	ki,	Rəsulzadə
kimilərə	hələ	yenə	də	çarizm	və	ya	sovet	gözüylə	baxırlar,	ona	nifrətin	kökündə
əqidə	fərqi	dayanmır,	onun	niyə	milli	şüur	sahibi	olması	dayanır.	Niyə	öz
kimliyini	dərk	etmişdi,	niyə	azadlıq	uğrunda,	Rusiyadan	qopmaq	uğrunda
mübarizə	aparmışdı,	niyə	türkü	ayıltmış,	millətin	ləyaqət	duyğusunu	itiləmişdi?
Əsas	məsələ	budur	və	bu	yerdə	kapitalistlərlə	bolşeviklər	arasında	heç	bir	fərq
qalmır,	zatən	Bakıdakı	rusların	əksəriyyəti	mühacirətdən	gətirilən
ağqvardiyaçıların	nəslindəndir,	bolşeviklərlə	yanaşı,	bütün	fəhlə	sinfinə,	çarizmi
yıxıb	müstəqillik	uğrunda	vuruşanlara	nifrət	edirlər;	Rəsulzadəyə	də	o	cümlədən...
Bu	düşüncələr	neçə	müddətdi	ona	rahatlıq	vermirdi.	Uğrunda	vuruşduğu	dövlətinin
onun	millətinə	tutduğu	divanın,	otuzuncu	illərin	vəhşi	qırğınlarının	hələ	də
araşdırılıb	üzə	çıxarılmamasının	səbəblərini	dərk	etməyə	çalışırdı.
Sara	xanımın	gəlişi	onun	yeni	tarixin	gizlinlərini	üzə	çıxarmaq	niyyətini	bir	az	da
möhkəmləndirdi.
Müharibədən	sonrakı	ilk	illərin	ən	xırda	cizgi ​lərinə	qə ​dər	yadında	olan	hadisələr
yenidən	xəyalın​da	canlandı.
...Berlinin	ən	böyük	bölgələrinin	birində	komendantın	müavini	işləyirdi,	sonra	ali
hərbi	məktəbdə	oxuyacaq	və	Moskvada	yüksək	vəzifədə	çalışacaqdı.
Seçim	qarşısındaykən	gecə	yuxuda	Bakını	görmüşdü.	Yaydı,	deyəsən,	Şıx
səmtiydi,	dəniz	qırağında,	göyün	işığı	ilə	dənizin	işığı	bir-birinə	qarışıb	və	bu
işıqdan	bir	adam	çıxıb	ona	yaxınlaşır.	Böyüklərindən	hansıdır,	bəlkə	də
nəsillərinin	kökündə	dayanan	ulu	Bakı	Şeyxidir?!	Ayırd	edə	bilmir...	Əsas	üz
deyil,	o	üzdən	yayılan	nur	və	sehrli	səsdir.	“Allah	səni	qoruyub	ki,	nahaq
öldürülənlərin	adını	yaşadasan,	basdırılmış	tarixləri	dirildəsən”.
Bakıya	qayıdıb	bütün	sonrakı	ömrünü	Azərbay​canın	yad	tarixçilər	tərəfindən
saxtalaşdırılan,	təhrif	edilən	qədim	tarixinə	həsr	etmişdi.
Bəs	öldürülən	nə	deməkdi?	Birdən-birə	anladı	ki,	Saranın	onun	yanına	gəlməsi	və
“repressiya	davam	edir”	deməsi	ilə	o	uzaq	yuxu	arasında	əlaqə	var.	Bunların	heç
biri	təsadüfi	ola	bilməz;	yəni	arxivlərdə	təkcə	xalqın	uzaq	tarixinin	izlərini	yox,
həm	də	bu	günün	yaxın	köklərini,	günahsız	qurbanların	haqqını	araşdırmalısan.
***
Akademiyanın	Rəyasət	Heyətinin	növbəti	iclası	alim	məclisindən	daha	çox
təsərrüfat	yığıncağına	bənzəyir;	havadan,	sudan,	xarici	siyasətdən,
yenidənqurmanın	vəd	etdiyi	xoşbəxtliklərdən,	Azər ​baycanın	sürətlə	cənnətin
qapısına	yaxınlaşmasından	danışılır;	elmin	vəziyyəti	qalmışdır	kənarda.	İlbəil
təkrarlanan	və	artıq	kiflənmiş	statistik	“yeni ​liklər”	barədə	çıxışlar	Ziyad	bəyi
əsəbiləşdirir.	Filan	bölmə	üzrə	bu	qədər	dissertasiya	müdafiə	edildi,	filan	sahəyə
bu	qədər	vəsait	ayrıldı;	alimlərin	maaşı	on	beş	manat	əlli	qəpik	artırıldı,	aşkarlıq
və	yenidənqurma	alimlərimizin	ürəyindəndir,	hamımızı	səadətə	qovuşduracaq...
Kimsə	daha	da	cuşa	gələrək,	salonu	alqış	sədalarına	bürüyən	bir	təklif	də	verir:
bəlkə	Baş	katib	Qorbaçov	yoldaşa	alimlərimizin	sevgisini	izhar	edən	bir	məktub
ünvanlayaq	və	s.
Bunlarla	yanaşı,	müzakirələrin	əsas	mövzusun​dan	biri	son	zamanlar	alimlər
arasında	ictimai	fəal ​lığın	artmasıdır.	“Milli	məsələlərin	müzakirə	edildiyi
məclislərdə	alimlərimizin	fəallığı	rəhbərliyi	narahat	edir,	Akademiyanı	bu
millətçi	qaragüruhdan	təmizləmək	lazımdır.	Bizim	tarix,	dil,	ədəbiyyat,	fəl ​səfə
konsepsiyalarımız	qalıb	bir	kənarda,	tanımadığımız	müəlliflərin	alternativ	əsərləri
çap	olunur.	Gündə	bir	kitab	çıxır	və	əsas	tənqid	hədəfi	bizim	alimlərin	illərlə
zəhmət	çəkib	hazırladıqları	çoxcildliklərdir.	Bu,	sovet	elminə	qarşı	çıxmaqdır.
Xalqımızın	təşəkkül	tarixi	haqqında,	vahid	sovet	xalqının	maraqları	nəzərə
alınmaqla,	Moskvada	hazırlanmış	ideya-nəzəri	çərçivələri	dağıtmaq	istəyirlər.
Bunlara	qarşı	mübarizə	gücləndirilməli,	alimlərimiz	səfərbər	edilməlidir...”
Ziyad	bəy	bilirdi	ki,	ayağa	qalxsa,	yenə	bir	qov​ğa	düşəcək.	Bu	zallarda	otuzuncu
illərin	siyasi	cəhaləti	və	ya	düşmənçiliyi	səviyyəsində	səslənən	fikirləri
dinləməkdən	yorulmuşdu.	Ölkə	dəyişiklik	ərəfəsindədir,	yeni	bir	intibah	dalğası
yüksəlir,	ictimai	fəallıq	və	hər	xalqın	özünüdərk	sürəci	yeni	bir	mənəvi	mühit
şəkilləndirir;	bunlarsa	hələ	də	Stalin	dövrünün	havasıyla	danışırlar.	Dişi
bağırsağını	kəsirdi.	Ciddi	bir	işlə	məşğulmuş	kimi,	önündəki	kağızda	cızma-qara
edirdi.	Yadına	şairlərə	yazdığı	həcvlər	düşmüşdü.	Vallah,	səbirli	adamdır	onlar.
Mənə	demirlər	ki,	ay	alim	qardaş,	bu	həcvdən	bir	neçəsini	də	elə	böyür-
başındakılara	həsr	elə.	Hansı	yolla	və	hansı	elmi	xidmətlərinə	görə	akademik
olduqları	anlaşılmayan,	hər	bir	yenilikdən	canlarına	vicvicə	düşən,	oturduqları
kürsüyə	yapışıb	qalan	və	kabinetlərindən	naftalin	iyi	gələn	qatı	mühafizəkarlar
dəstəsi	qalıb	bir	kənarda,	sən	də	düşmüsən	bu	dilinin	ucun​da	həqiqət	göyərdən
şairlərin	üstünə.	Bəyəndin-bəyən​mədin,	cəmiyyət	yenə	onların	ağzından	eşidir
sözün	düzünü.	Dünyada	nələr	baş	verdiyini	yenə	onlar	gizli-açıq	deməyə	cəsarət
edirlər.	Şeir	məclisləri	dolub-daşır.	Sən	də	yoxlamaq	üçün	bu	alim	həmkarlarını
çıxar	millət	arasına.	Gör	neçə	adam	dinləyəcək	və	dinləyənlər	də	inanacaqmı
onlara?
Birdən	bu	günlərdə	yanına	gəlmiş	Sara	xanım	düşdü	yadına.	Görəsən	burda
oturanların	neçəsi	tanıyırdı	onun	atasını?	Salona	göz	gəzdirdi.	Bəli,	burdakıların
çoxu	o	xanımın	atasının	vaxtında	gəlmişdi	elmə.	Bəziləri	onun	faciəsinin	şahidi,
bəlkə	də	birbaşa	iştirakçısı	olmuşdu...	Elə	bil	qaynar	su	tökdülər	başından...
Alimlərin	çoxu	dostları	idi.	Aralarında	tanınmış	fi ​zik​lər,	geoloqlar,
riyaziyyatçılar,	filosoflar	vardı.	Di	gəl,	son	vaxtlar	toxluqla,	“buğda	yeyib
cənnətdən	çıxmışıq”	rahatlığı	ilə	deyilən	hər	söz	onu	əsəbiləşdirirdi.	Hay	salıb	öz
haqqını	istəmək	əvəzinə	millətin	başı	altına	yastıq	qoyur	hörmətli	alim	həmkarlar.
Ziyad	bəy	getdikcə	daha	möhkəm	şəkildə	əmin	olurdu	ki,	Sara	kimilərin	rahat
yaşamasını	istəməyən,	onları	incidən,	alimlərin	otuzuncu	illər	arxivlərini
araşdırmasına	əngəl	olan	elə	o	vaxt	dostlarını	“vətən	xaini”,	“millətçi”	adlandırıb
tutduranların	övladlarıdır.	Nə	fərqi,	atası	gedib,	oğlu	böyüyüb	tutub	onun	yerini.
Bu	düşüncəylə	söz	aldı:
–	Hörmətli	həmkarlar!	Sizin	Heydər	Hüseynovun	qızının	taleyindən	xəbəriniz
varmı?
Rəyasət	Heyətinin	üzvləri	bir-birinə	baxdı.	De ​mək	istə ​yirdilər	ki,	bu	sualın	bizim
yığıncağımıza	nə	aidiyyəti	var.
Bayaqdan	onun	dalğın	halda	pəncərədən	bayıra	göz	qoyduğunu,	aparılan
müzakirələrə	biganəliyini	izləyən	Həsən	müəllim	–	Akademiyanın	prezidenti	–	bu
atmacanı	cavabsız	qoymadı:
–	Sənin	fikrin	ayrı	yerdədir.	İclasın	gündəliyini	eşit​məmisən,	Ziyad?
–	Yox!	Fikrim	burdadır,	Həsən	müəllim!	Bu	sualı	da	müza ​kirələri	dinləyəndən
sonra	verdim.
Həmkarlarını	incitməmək	üçün	susdu.	Sözünü	davam	etdirsə,	deyəcəkdi	ki,	bu
toplantıdakı	çıxışlardan	bəzisini	dinləyəndə	çaşıb	qalıram,	37-ci	ilin	havası	vurur
adamı.	O	zamankı	şərait	olsa,	çox	şey	yenə	yüzə-yüz	təkrar	olunar.	Ona	görə	də
Heydər	Hüseynovun	adı	gələndə	susurlar.
Səsi	yüksəldi:
–	Mənə	elə	təəccüblə	baxırsınız	ki,	sanki	belə	bir	adam	tanımırsınız.	Bir	vaxt	üst
qatdakı	kabinetlərdən	birində	oturan	böyük	alimimizdən	danışıram.	Tək	bir	qızı
qalıb,	heç	maraqlanan	varmı	onun	taleyiylə?
Akademik	Süleyman	Süleymanzadə	açıq	sezilən	istehza	ilə	“sən	də	bizlərdən
birisən,	maraqlanıbsansa,	bəsdir!”	–	dedi.
Ziyad	ona	tərs-tərs	baxıb	sözünü	davam	etdirdi:
–	Şikayətə	gəlmişdi.	Xəstə,	üzülmüş	bir	halda...	Bizim	Ədə ​biyyat	Muzeyində
işləyir.	Muzey	iş ​çi ​lərinin	qəpik-quruş	aldığını	bilirsiniz.	Onu	bundan	da	məhrum
etmək,	ixtisara	salmaq	istəyirlər.	Məqa ​lələrinin	çapına	mane	olurlar.
Tarix	İnstitutunun	direktoru,	akademik	Qafar	Və ​liyev	ona	tərəf	baxmadan,	“Bu
məsələnin	bizim	yığıncağa	dəxli	yoxdur!”	–	dedi.
Akademik	onun	sözünü	ağzında	qoydu:
–	Var!	–	dedi.	–	Elə	birbaşa	bizim	iclasa	aidiyyəti	var.
Ədəbiyyat	İnstitutunun	direktoru,	professor	Vüqar	Hüseynli	müdaxilə	elədi:
–	Xəstədir	o	qız.	Nə	danışacağıq	onun	haqqında?!
Ziyad	bəy	hövsələdən	çıxdı:
–	Xəstə	o	deyil,	bizlərik,	Vüqar!	Xəstə	onu	uşaq​kən	ata ​sız	qoyan	və	sahib
çıxmayanlardır.	Söhbə ​timizdən	hiss	elədim	ki,	o	tam	sağlam	adamdır.	Bu	boyda
itki	və	təz​yiqlər	qarşısında	sınmadan	yaşayır	və	üstəlik	elmlə	məş ​ğul	olursa,
qəhrəmandır	o	qız!	–Akademiyanın	prezi ​dentinə	müraciətlə:	–	Həsən	müəllim,
sizdən	xahiş	edirəm,	o	qızı	nəzarətə	götürün,	vəziyyətilə	maraqlanın.	Ya	da	birinə
tapşırın	bu	işi.	Qoy	ixtisara	salmasınlar.	Ədəbiyyat	İnstitutunun	elmi	əsərlərində
məqalələrinin	çapına	mane	olmasınlar.
Tarixçi	akademik	səbirsizdi:
–	Hər	kəs	öz	cəzasını	çəkir.	Atası	nə	yazdığını	bilsəydi,	sonra	intihar	da	etməzdi.
Akademik	qəzəbdən	dişlərini	sıxaraq:
–	Düz	deyirsən,	intihar	eləməli	adamlar	qala-qala	o	niyə	qıymalıydı	canına?
Ancaq	nəzərə	alın	ki,	onu	da	bu	mühit,	daha	doğrusu,	tarixi	sifarişlə	yazanlar
güdaza	verdi.	O,	sizin	ideolo​giya	adlan​dırdığınız,	amma	nəticəsinə	görə	antimilli
olan	çərçivələrinizə	sığmadığına	görə	bu	yolu	seçdi.	Əslində	azad	düşüncəli	və
obyektiv	tarixçiləri	öz	prinsiplərinizə	uyğunlaşdırmaq	da	intiharın	ayrı	şəklidir.
Bir	gün	millət	yaxanızdan	tutub	soruşacaq:	“Nə	istəyirsiniz	bu	tarix	elmindən?”
Qafar	Vəliyev	də	coşdu.
–	Bu	vaprosu	mən	sənə	vermək	istəyirəm,	qadası!	–	Sonra	sözünün	dalını	çatdıra
bilməyib	ruscaya	keçdi.	–	A	vot,	vı	şto	xatite	ot	istorii,	sən	ki,	vastokavedsən,	nə
işin	var	Azərbaycan	tarixində?	Cild-cild	dolaşıq	tarix	kitabı	yazmısan.	Cavanları
çaş-baş	salırsan...
Qafarın	çaşması	Ziyad	bəyi	sakitləşdirdi.	İstehzalı	təbəssümlə	dedi:
–	Düz	deyirsən,	mən	sənin	kimi	tarixçi	deyiləm.	Sənə	qalsa,	bizim	tariximiz	İran
tarixindən	başqa	bir	şey	deyil,	biz	də	farsdan	əmələ	gəlmişik.
Qafarın	zəif	yerinə	toxunmuşdu:
–	Bilirəm,	“biz	türkük	və	bu	torpaqların	ən	qədim	aborigeniyik.	Qafar	Vəliyev
tariximizi	saxtalaşdırır”	deyən	gənclərin	arxasında	sən	dayanırsan.	Mənə
hücumları	təş ​kil	elətdirən	də	sənsən.	De	görüm,	bizim	tarixi	qədim	İran	tarixinə
bağlamağın	nəyi	pisdir?
–	Qafar	bəy!	–	Akademik	hirslənəndə	ona	belə	mü​ra ​ciət	edirdi.	–	Sən	təcrübəli
alimsən,	qədim	dilləri	bilirsən,	bunu	heç	kim	inkar	eləmir.	Sənin	əleyhinə
kampaniyanın	başında	mən	dayanmıram,	əksinə,	hər	yerdə	sənə	olan	qəzəbi
söndürməyə	çalışıram.	Ancaq	onlar	haqlıdır.	Çünki	sən	ağlını	və	savadını	millətin
xeyrinə	işlətmirsən.	Zəif	adam	olsaydın,	heç	kimi	maraqlandırmazdın;	ancaq
böyüklərin	səhvi	daha	qorxulu	olur.	Sənin	tariximizə	vurduğun	ziyanı	on	ilə,	iyirmi
ilə	düzəltmək	olmaz.	Bu	halınla	erməni	tarixçilərindən	nə	fərqin	qaldı	ki?	Sən
dünyada	tanınan	bir	midiyaşünassan.	Allah	can	sağlığı	versin,	araşdır	o	dövrü!
Ancaq	sənin	Midiyadan	əvvəlki,	sonrakı	tarixlə,	Atabəylərlə,	Xürrəmilərlə,
ümumiyyətlə	türk	tarixiylə,	yeni	tarixlə	nə	işin?
Qafarı	od	götürmüşdü:
–	Məni	bəyənmirsənsə,	buyur	gəl,	başçılıq	elə	Tarix	İnstitutuna!
Ziyad	bəy	halını	pozmadı:
–	Sənin	yerində	gözüm	yoxdur,	narahat	olma,	ancaq	sizin	konsepsiyaları	bir	kənara
qoyub	milli	tariximizi	hazırlayacağıq.
Akademiya	prezidenti	mübahisənin	dərinləşdiyini	görüb:
–Yaxşı,	kəsin	bu	mübahisəni.	Söhbət	Heydər	Hüseynovun	qızından	gedirsə,
tapşıraram,	Muzeydə	ondan	muğayat	olarlar.	Müdafiəsini	sürətləndirər,	–	dedi.
	
***
Bu	qalmaqallı	yığıncaqdan	bir	müddət	sonra	İran	mət​buatın​da	azərbaycanlı
akademik	Ziyad	Şıxlının	guya	antiislam	təbliğatıyla	məşğul	olması	barədə
yazıların	ağzı	açıldı.	Bir	sıra	dini	məzmunlu	kitabların,	islam	tarixiylə	bağlı
maraqlı	araşdırmaların	müəllifinə	belə	böhtan	atılması	inandırıcı	görünmürdü.
Bəziləri	isə	belə	hesab	edirdi	ki,	bu,	alimin	kitablarına	cavab	tapa	bilməyən
erməni,	fars	tarixçilərinin	İrandakı	güclü	erməni	ailələrinin,	erməni	yanlılarının
işidir...
	
	
	
QARA	SİYAHININ	AXTARIŞI
	
	
Yaxın	tarixlərin	gizli	sənədlərinə	yol	tapmaq	uzaq	tarix​lərin	nadir	əlyazmalarını
əldə	et​məkdən,	oxumaqdan	daha	çətinmiş.	Döşündəki	Qızıl	Ulduz	da	köməyə
çatmadı	və	otuzuncu	illərin	DTK	arxivlərində	işləməyə	icazə	almaq	üçün	illərlə
gözləməli	oldu.
Təhlükəsizlik	Komitəsinin	Bakıdakı	arxivlərinə	get​məzdən	əvvəl	aylarla	Moskva,
Sankt-Peterburq	kitabxanalarından	çıxmamışdı;	30-cu	illərin	qəzet​lə ​rini	dişi
bağırsağını	kəsə-kəsə	vərəqləmişdi.	Qə ​zetlərin	tozuyla	birgə	o	illərin
satqınlıqlarının,	ca ​hilliklərinin,	hər	şeyə	boyun	əyən	qul	psixologiyasının	ağır
qaramatı	dolmuşdu	içinə	və	indi	onu	partdadırdı.	Ona	elə	gəlirdi	ki,	repressiyanın
paslı	maşını	hələ	də	dayanmamışdır	və	bunun	günahının	bir	ucu	da	alimlərin,
Akademiyanın	həqiqi	və	müxbir	üzlərinin,	elmi	institut	direktorlarının,	yəni	öz
həmkarlarının	çiynindədir...
“Atlar	ölüb,	itlərin	bayramıdır”.	Allah	bilir	hansı	acı	ovqatla	deyilmiş	sözdür.
Kobud	olsa	da,	hər	halda	dünyada	yaxşıların	yerini	pislərin	tutmasından	irəli
gələn	bir	yanğıdan	doğulub.	Daha	yumşaq	şəkildə,	“hər	yeni	gələn	köhnənin
atasına	rəhmət	oxutdurur”	deyirlər.	Köklü	ailələrdə	doğulmuş,	dünyanın	qabaqcıl
ölkələrinin	ali	məktəblərində	oxumuş,	yük​sək	mədəniyyətli,	təcrü​bəli,	ağıllı,
dünyanın	altını-üstünü	bilən	böyük	ziyalı ​la ​rımız	20-ci	yüzillik	boyu	davam	edən
vətəndaş	müha ​ribələrində,	qonşu	savaşlarında,	inqilab,	repressiya	adı	altında,
əslində	niyyəti	türkün	kökünü	kəsmək	olan	cə ​hən​nəm	girdablarında	boğulub
getmişdilər.	Arvad-uşaqlarına,	qohum-əqrə ​balarına	da	aman	verilməmişdir.
Cə ​nubi	Qafqaz	türklərinin	sürgün	xəritələri	çə ​kilsə,	Azərbay​canın	ərazisindən	yüz
dəfə,	iki	yüz	dəfə	böyük	olar.	Bir	ucu	Şimal	Buzlu	okeanı,	bir	ucu	gün​çıxanın	Sakit
okeanı,	bir	ucu	İranın	cəhənnəm	püskürən	səhraları.	Sibir,	ucsuz-bucaqsız	qazax-
qır ​ğız	çölləri...	Hələ	indiyə	qədər	kimsə	sürgün	marşrutlarına	düşüb	o	böyük
insanların	xatirələrini,	ömürlərinin	Vətəndən	kənardakı	gün​lərini	qələmə
almamışdır.	Gedib	gəzmək,	görmək,	material	toplamaq	bir	yana,	heç	olmazsa,
arxivlər	araşdırılmamışdır.	Hələ	İkinci	Dünya	müharibəsində	əsir	və	itkin	düşüb
Avropanın,	Amerikanın	müxtəlif	guşələrinə	səpələnən	və	ailələri	incidilməsin
deyə,	adlarını	dəyişib	izlərini	itirən	minlərlə	insanın	taleyini	düşün!	Onların	da
arasında	gələ ​cəyin	böyük	alimləri	və	mütəfəkkirləri	vardı.	Yerlərini	müharibədən
qaçan,	fərarilik	edən,	həmkarları	haqqında	anonimlər	yazan,	sağ	qalmaq	üçün	elmi
də,	ədəbiyyatı	da	satan,	qapılarda	quyruq	bulayan,	növbənöv	mədhiyyəçilik
üslubları	yaradan	kiçik	adamlar	–	insanlar	tutdu.	Kimlərsə	bunu	Moskvanın
təzyiqi	hesab	edir,	ancaq	Azərbaycanda,	ya	Özbəkistanda	universitet	adına	bir
müəssisənin	və	ya	əsas	iş	mərkəzin	təlimatlarını	yerlərdə	yaymaqdan	ibarət	olan
ortabab	elm-təhsil	müəssisələrinin,	yaradıcılıq	birlik​lərinin	olması	Mosk​va	üçün
yetərli	idi.	Ana	damarlardan	gələn	çirkli	qan	ildırım	sürəti	ilə	bu	kapilyarlarla
ölkənin	ən	ucqarlarına	işləyəcək.	Döşü	orden,	medalla	bəzənmiş	və	adının	önünə
bir	xeyli	gurultulu	titullar	qoşulmuş	və	hələ	də	yaşamaqda	davam	edən	o
professor,	akademik,	məsul	işçi	və	s.	“böyüklərin”	30-cu	illərdə	millətin	nə	qədər
say-seçmə	insanının	qətlinə	fərman	verdikləri	və	ya	dost-yoldaş	qanı	axıdan	nə
qədər	sənədə	imza	atdıqlarını	millət	hələ	də	bilmir.	Heç	imza	da	əsas	deyil,	imza
atmır,	amma	susur,	antimilli	mövqe	tutur;	elə	bu	da	satqınlıq	və	riyakarlıqdır.
Cəhənnəm	olsun	Əzizbəyov,	Caparidze	qarışıq	bütün	26-lar!	Şaumyan	öldürüldü
və	ya	Hindistanda	öldü,	heç	bir	anlamı	yoxdur...	Harda	gəbəribsə,	gəbərib.	Zatən
onların	hamısı	Şaumyan	kimi	xain	və	bizə	düşməndilər.	Biri	qəhrəman,	biri	satqın
sayılırsa	və	hər	birinin	kimliyi	qəzetlərə	çıxırsa,	bu	izi	tutub	gedənlər	olacaq.
Qaranlıq	qalan	20-ci	illərdən	sonrakı	işlərdir.	SSRİ-nin	yaranmasından,	kəndli
üsyanlarından,	kollektivləşmədən	çox	yazıblar.	Lakin	milli	hökumətin	yetişdirdiyi
ziyalı	nəslinin	sonrakı	taleyindən,	aqibətindən	yazan	yoxdur,	daha	doğrusu,
yazmağa	qadağa	qoyublar.
Ancaq	o,	qəhrəman	idi,	döşündəki	Qızıl	Ulduz	göz	çıxarırdı.	Ona	nə	edəcəkdilər?
Dilini	kəsəcəkdilər,	qələ ​mini	sındıracaqdılar?	Yenidən	cərimə	batalyonuna	gön​-
dərə ​​cəkdilər?
Son	vaxtlar	bu	düşüncələr	ona	rahatlıq	vermirdi.	Gücünün	aşıb-daşdığı	illər	ən
qiymətli	vaxtını	uzaq	tarixlərə	sərf	etməsi	üzürdü	onu.	Dəb	dalınca	qaçan	olmasa
da,	indi	belə	görünürdü	ki,	o	da	ümumi	axına	qoşulub.	1980-ci	illərin	ortalarından
sonra	ölkədə	yaranmış	şərait	buzları	əridir,	bağlı	dillər	açılır,	toz	basmış	örtüklər
qaldırılır.
Hamı	yazır.	Bacaran	da,	bacarmayan	da.	Sərbəst	nəşr ​lər,	müs ​təqil	qəzetlər,
redaktor	əli	dəyməyən,	senzor	gör ​məyən	məcmuələr,	alternativ	tarixlər,	baş-ayaq
nə ​zəriy​yələr...	bir	çoxunu	da	saxtalaşdırılmış	şəkildə	DTK	özü	ötürür	dövriyyəyə.
Ağlından	keçənləri	dünən	yazsa,	qəhrəmanlıq	olacaqdı,	bu	gün	artıq	icazəlidir	və
qəhrəmanlıq	sayılmaz.
Bu	gözlənilməz	imkanlar	əvvəlki	qadağaları	ina ​nılmaz	edib.	Həmin	qadağalardan
danışanda	gənc ​lərin	ağlına	batmır.	Elə	bilirlər,	köhnə	nəsil	xidmətlərini
qabartmaq	və	ya	cəsarətlərini	nümayiş	etdirmək	üçün	hər	şeyi	şişirdir.
“Doğrudanmı	düz	sözü	demək,	həqiqəti	yazmaq	bu	qədər	çətin	imiş”.
Onlarda	günah	yoxdur.	Sosializmi	yaşamadan	köh​nə ​lərin	nələr	çəkdiyini	anlamaq
çətindir.
Şübhəsiz,	bu	bataqlıqdan	çıxmaq	cəhdi	onda	da	vardı.	Ancaq,	görünür,	yeni
dövrün	tarixini	doğru-düzgün	yazmaq	qədim	tarixləri	yazmaqdan	daha	çətindir.
Bildiyi	bir	həqiqət	birdən-birə	gözündə	daha	da	aydınlaşdı	və	gördü	ki,	iştirakçısı
olduğu	və	buna	görə	də	ona	sadə	görünən	yeni	dövrün	tarixi,	20-ci	yüzil,	özəlliklə
bu	yüzilin	müstəqilliklə	bağlı	olan	səhifələri,	uzaq	keç ​mişlərin	ən	dramatik	hadi ​-
sələrindən	daha	dramatik,	daha	enişli-yoxuşlu	və	daha	qanlıdır.	Gözünün	önündən
keçib	getsə	də,	bu	olaylar	silsiləsindən	baş	çıxarmaq,	çağdaş	tarixə	işıq	salmaq
daha	çətindir;	lakin	çox	vacibdir,	çünki	yaxın	tarixin	inkişaf	məntiqini	bəlirləmək
–	xalqın	gələcək	yollarının	seçilməsinə,	səhvlərdən	və	faciələrdən	qorunmaq	işinə
yardım	edə	bilər.	Tarixdə	heç	vaxt	heç	bir	cümləyə	nöqtə	qoyulmur,	tarix	davam
edir,	özü	də	yaxın	dostları	da	həmin	olayların	içindədir	və	diqqətlə	baxsan,
xarakter,	dünyagörüşləri	və	milli	mövqeləri	etibarı	ilə	onların	iyirminci	yüzilin
əvvəllərində	yetişmiş	və	çoxu	qətlə	yetirilmiş	aydınlardan	o	qədər	də	fərqləri
yoxdur;	eyni	ağrılar	içində	qıvrılır,	eyni	ideallar	uğrunda	çalışırlar.
Bütün	bunlar	yazılmalıdır.	Qədim	tarix	güzgü​sündə	bu	günü	gördüyümüz	kimi	bu
günün	uğur	və	uğursuzluqları	da	qədim	tarixin	sirlərini	açmağa	yardım	edir:	harda
yoldan	çıxmışıq,	o	yolu	düz	getsəydik	indi	harda	ola	bilərdik?	Ötəri	meyil,	maraq
və	ehtiraslardan	necə	qorunmaq	olardı?	Təbii	inkişafın	məntiqi	harda	pozulub?
Din	və	siyasət	savaşları	insanlıq	tarixində	necə	dərin	yaralar	açıb,	nə	qədər
günahsız	insan	aparıb?	Bu	gündən	baxanda	bunlara	cavab	vermək	və	o	çağların	əsl
tarixini	yazmaq	asanlaşır.	Çünki	üzdən	dəyişilsək	də	mahiyyətimiz	az	dəyişilib.
Elə	dünya	da	həmənki	köhnə	dünyadır...
Son	araşdırmalarının	bir	dəyəri	də	bəlkə	bu	yüzilin	öz	taleyindən	dəmir	şırnağı
kimi	yana-yana	keçməsi	ilə	bağlıydı.
XX	yüzillikdə	sovetlərin	vədlərinə	inanıb	qollarını	çırmalayaraq	bolşeviklərlə	bir
yerdə	işə	girişən,	yeni	hö​kumətə	sidq-ürəklə	kömək	edən,	sonra	bolşevik	dərisi
geyinmiş	daşnakların	fitvasına	qurban	olan	yüzlərlə	parlaq	zəka	sahibinin,	əxlaq
və	ideal ​larıyla	millətin	qaymağı	olan	insanların	necə	tələyə	salındığı	onu
sarsıtmışdı.	Yüksək	savadlı	insanlar	nadanların	qanunsuz	qərarları	ilə	Sibir,
Selefki	cəhənnəminə	atılanlar	barədə	çox	şey	bilirdi,	ancaq	Müsavat	kimi
barışmaz	bir	partiyanın	ölkədə	qırğının	qarşısını	almaq	üçün	1923-cü	ilin	avqust
ayının	14-də	özünü	buraxaraq,	SSRİ	daxilində	xalqların	hüquq	bərabərliyinin	və
sülhün	qorunmasının	mümkünlüyünü	əsas	gətirərək,	sovet	hakimiyyətinə	qarşı
mübarizəsini	dayandırması	barədə	məlumatı	oxuyanda	heyrətə	gəlmişdi.	Bunu
illərlə	millətdən	gizlətmişdilər.	Müsavatın	xalqı	düşünməyən,	həyatın	nəbzini	tuta
bilməyən	bir	obrazını	yaratmaq	üçün	bu	gizlilik	sərf	edirdi	bolşeviklərə.
Bəyannaməyə	Əb​dülvahab	Məmmədzadə,	Sadıq	Quluzadə,	Ələk​bər	Salamzadə,
Seyid	Hüseyn,	Nəriman	bəy	Nəri ​man​bəyli,	Cəfər	Cabbarlı	kimi	nüfuzlu
müsavatçılar	imza	atmışdılar.	Sadəlövh,	düz,	vicdanlı	adamlardılar	və	sistem
dəyişilsə	də,	xalqın	xeyrinə	çalışmaq	istəyirdilər.
Yüksək	təhsil	almış	ziyalıların	sürgünə	göndə ​rilmək	əvəzinə	saxlanılıb	ölkənin
quruculuq	işlərinə	cəlb	edil ​məsini	və	ya	Rusiyada	azad	yaşayıb	ölkəyə	xidmət
etmə ​lərini	xahiş	etsələr	də,	xahişləri	nəzərə	alınmamışdı.	–	Yox!	Türk	ziyalısına,
köhnə	müsavatçılara	güzəşt	ola	bilməzdi!
Yazıçı	vicdanı	siyasi	və	milli	maraqlara	baxmaz,	hə ​qiqəti	gizlətməz.	Oleq	Volkov
rus	olanda	nə	olar,	Se ​lev​kidə	həbsdə	yatan	müsavatçılar	haqqında	yazdıqlarını
həyəcansız	oxumaq	olmur.
Bu	qədər	inamlı,	qətiyyətli,	mərd	insanların	yerini	gör	indi	kimlər	tutur?
Bütün	bunları	yazmalı	idi,	buna	görə	də	ürəyi	qalmışdı	üzünə	açılan	arxivlərin
yanında.	Əsas	iş	ipin	ucunu	tapmaqdı,	çünki	bu	qırğınlar	birdən-birə	başlamayıb
və	öldürülənlər	də	təsadüfi	adamlar	deyil.	İlk	növbədə	bu	qırğınlar	haqqında	ilk
fərman	və	ölümə	məhkum	edilənlərin	siyahısı	tapılmalıdır.
	
***
...Səsini	udmuş,	özünü	unutmuşdu.	Araşdırıb	öyrəndiyi	son	iki	min	ilin	qaniçən
hökmdarlarının	törətdikləri	vəhşiliklərin,	əvvəlindən	axırına	iştirakçısı	olduğu
Böyük	Vətən	müharibəsinin	yaddaşına	həkk	olunmuş	qanlı	səhnələrinin	heç	biri
onu	bu	qədər	sarsıtmamışdı.	Ürəyi	sıxılır,	yaş	gözlərini	tuturdu.	Arada	işini
yarımçıq	qoyub	siqaret	çəkmək	üçün	otaqdan	çıxır,	sanki	oxuduqlarından	beyninə
dolan	xaosu	nizama	salmaq	üçün	başını	boş	dəhlizin	divarlarına	döyür,	özünə
gələndən	sonra	yenidən	özəl	olaraq	onun	üçün	hazırlanmış	masanın	arxasına
qayıdır,	qarşısındakı	qovluqları	vərəqləyirdi.
Oxuduqca	bu	arxiv	guşəsində	oturmaq	çətinlə ​şirdi.	Səhifə ​lər ​dən	süzülən	vəhşilik,
qanunsuzluq,	düşmənçilik	havası	otağı	doldurmuşdu	və	onu	bur ​dan	qovurdu.
Ancaq	köhnə	iş	vərdişi	sənədləri	yarımçıq	qoyub	getməsinə	imkan	vermirdi.	Bura
girmək	o	qədər	də	asan	olmamışdı,	uzun	müddət	icazə	gözləmişdi,	müraciətlərini
dəfələrlə	təkrar	eləmişdi	və	çıxıb	bir	də	qayıda	biləcəyinə	arxayın	ola	bilməzdi.
Bir	əli	ilə	vərəqləri	çevirir,	o	biri	əli	ilə	ara	vermədən	yazırdı.	Buna	qeyd
götürməkdən	çox	köçürmək	deyilsə,	daha	uyğun	olar,	çünki	səhifələrin	çoxunu
bütövlüklə	tərcümə	edirdi;	arxivin	böyük	qismi	rusca	yazılmışdı.
Sənədlərin	hər	vərəqini	aşırdıqca,	sanki	ağır	bir	döyüş	tapşırığını	yerinə	yetirirdi.
Qovluqlardan	qan	süzülürdü,	səhifələrin	fotosunu	çəkmək,	sə ​nədləri	burdan
çıxarmaq	olmaz,	bu	divarlar	arasındakı	vahiməli	qadağalar	nə	akademikliyə	baxır,
nə	döşündəki	qəhrəmanlıq	ulduzuna;	yalnız	qeydlər	götürə	bilərsən.	Ancaq
bununla	iş	aşmaz,	əslində	imkanı	olsa,	bu	vərəqləri	elə	bütövlüklə	qamarlayıb
dünyanın	gözünə	soxardı	ki,	baxın,	özünüzü	insan	sayırsınızsa,	öz	həmcinsinizin
başına	gətirilən	bu	müsibətlərdən	xəbəriniz	olsun,	görün	bunu	törədənlərə	insan
demək	olarmı?	Bu	məhv	edilənlərin	hansı	millətdən	olduğunu	qoyun	bir	kənara,
adam	gözüylə	baxın!	Əgər	adamsınızsa!	Bəlkə	ondan	sonra	bizi	də	başa	düşdünüz,
bizim	də	səsimizə	səs	verdiniz...
Sənədlərin	rusca	tərtib	olunması	sanki	oradakı	düş ​mənçilik	ruhunu	bir	az	da
artırmışdı,	çünki	hökmlərin,	ölüm	qərarlarının	çoxunun	altında	ya	rus,	ya	erməni
soyadı	yazılmışdı,	tək-tək	yerli	adlar	vardısa	da,	onlar	da	elə	əvvəlkilərlə	eyni
qəlibdən	çıxanlardı,	onlara	satılanlardı	və	daha	artıq	ikrah	doğururdu.	Cəlladın	nə
milləti?	Cəlladın	milləti	yoxdur,	bu	işi	görənlərə	də	millət	düşüncəsiylə	baxmaq
olmaz,	çünki	onların	nə	rusa,	nə	erməniyə,	nə	gürcüyə,	nə	yəhudiyə	aidiyyəti	var.
Bunlar	bolşevizmin	özəl	yetişdirdiyi	bir	qaniçən	sürüsüydü	və	eyni	vəhşiliyi	uf
demədən	öz	millətlərinin	də	başına	gətirmişdilər.
Kənardan	baxan	olsa,	bu	pəhləvan	cüssəli	adamın	vərəqləri	sürətlə	yazıb	dolduran
əlinin	necə	titrədiyini	gö​rərdi.	Növbəti	dəfə	havasını	dəyişmək	üçün	otaqdan
çıxanda	dəhlizin	bir	kün​cündə	divardan	asılmış	telefona	yaxınlaşıb	köhnə	cəbhəçi
dostunun	nömrəsini	yığdı:
–	Slava!	Nə	iş	görürsən,	axşama	bir	işin	yoxdur	ki?	Allaha	şükür!	Valyanı	da
götür,	gəl	bizə...	Qızgilə	gedib?	Onda	tək	gəl!
Danışdığı	adamdan	nə	cavab	gəldiyini	anlamaq	çətin	deyildi.
Sonra	telefonun	gözlərinə	sığışmayan	iri	barmaqları	ilə	diski	çevirib	yenidən	zəng
vurdu:
–	Xanım,	qulaq	as,	şama	bir	şey	hazırlayırsan?	Yaxşı,	saat	yeddidə	evdəyəm.	Urus
balası	da	gələcək.
Yenidən	masasına	qayıtdı	və	ürəyi,	əli	əsə-əsə	işini	davam	etdirdi.
Bir	də	saat	6-da	“Bağışlayın,	yəqin	bizim	iş	rejimini	bilirsiniz...”	sözünü	eşidəndə
gözünü	kağızlardan	çəkdi.	Sənədləri	səliqə	ilə	üst-üstə	yığıb	ayağa	qalxdı.	Yazı
dəf​tər ​çəsini	əlində	yumalayıb	otaqdan	çıxdı	və	dəhlizin	başındakı	liftlə	aşağı
endi.	Girişdəki	mühafizəçi	onu	hərbi	qaydada	salamlayıb	zindan	qapısına	bənzər
qapını	açdı	və	akademik	həbsdən	çıxan	adam	kimi	azadlığa	tələsdi.
Bir	neçə	saniyə	sanki	ilk	dəfə	görürmüş	kimi,	gözünü	ətraf​dakı	köhnə	binaların	daş
divarlarında	gəzdirdi;	Şubanı	dağlarının	arxasına	tələsən	günəşin	şüaları
döşündəki	Qızıl	Ulduzda	bərq	vururdu.
Küləkdə	yellənən	şam	və	çinar	ağacları	sanki	yelpik​ləyib	sərinləşdirmək	istəyirdi
onu.	Qanrılıb	ye ​nicə	tərk	etdiyi	hündür	binaya	bir	daha	göz	atdı	və	sürətlə
uzaqlaşdı.
Başından	fəsini	çıxarmayan,	döşü	ulduzlu,	üzün​də	taleyə	meydan	oxuyan	istehzalı
təbəssüm,	küçələrdən	iri	addımlarla	keçən	bu	cəngavər	gör ​kəmli	adamı	tanımayan
yoxdur,	“sevməyən”	də	de ​mək	olar.	İlk	baxışdan	hamının	ürəyində	özünə	bir
rəğbət	oyadır.	Yolda,	izdə	rastına	çıxan	tanışlarla	salamlaşır,	uzun	danışmadan
keçib	gedir.	Həmişə	harasa	tələsir.
Yaxın	Şərqin	və	Azərbaycanın	qədim	və	orta	əsrlər	tarixi	haqqında	yazdığı
kitablar	ona	ölkənin	sərhədlərindən	kənarda	da	şöhrət	qazandırmışdı.	Mü​haribə
qəhrəmanı	həm	də	elm	qəhrəmanı	idi	və	ayrı-ayrı	ölkələrin	tarix	qurumlarından
aldığı	mükafatların	sayını	unutmuşdu,	ancaq	belə	şeylər	onun	halını	dəyişməz.
Çünki	təpiyi	ilə	qapı	açmaq	səlahiyyətinin,	şöhrətin,	sevginin,	bununla	yanaşı,
həsəd	və	paxıllığın	nə	demək	olduğunu	gənc	yaşından	görmüşdü.	Polşa	torpağında
gedən	döyüşlərdə,	1945-ci	ilin	yanvarında	göstərdiyi	qəhrəmanlıq	bu	gənc	oğlanı
əfsanəvi	şəxsiyyətə	çevirmişdi.	Zarafat	deyil,	22	yaşlı	kapitanın	bölməsi	düşmən
müdafiəsini	yararaq	çayın	üstündəki	körpünü	almış,	geri	çəkilən	bir	neçə	faşist
diviziyasının	yolunu	kəsmiş	və	nəticədə	almanların	minlərlə	əsgəri,	neçə	generalı
əsir	alınmışdı.	Arıq,	uca	boylu	kapitan	güllələri	qurtaranda	özü	irəli	atılıb
əsgərlərini	əlbəyaxa	döyüşə	aparmışdı.	Həmin	gün	çəkilən	bir	şəkli	evinin
divarına	vurmuşdu.	Arabir	qonaqlarına	göstərib	“bu,	mənim	son	şəklim	də	ola
bilərdi”	deyirdi.
Böyük	Vətən	müharibəsində,	düşmənlə	döyüşdə	aldığı	bu	ulduz	vətəndəki	maskalı
düşmənlərlə	qəfil	toq​quşmalarda,	yəni	dinc	savaşlarda,	məmurların	və	elm
bürokratlarının	hücumlarında	onun	köməyinə	yetmiş,	bəzən	böyüyərək	sinəsini
tutan	zirehə	çevrilmişdi.	Dəbdəbəli	sözlərdən	zəhləsi	gedir,	tərif	sevmir,	ancaq
Qəhrəmanlıq	ulduzunu	sinəsində	həmişə	qürurla	daşıyır.	Çoxlarının	xəbəri	yoxdu
ki,	bu	ulduz	iki	olmalıydı.	Amma	elə	cəb​hədə	də	nə	qədər	istəsən	–	arxivdə
oxuduğu	sənədlərə	imza	atanların	davamçıları	vardı	və	onların	ucbatından	birinci
qəhrəmanlığı	elan	olunsa	da,	sərəncam	it-bata	sa ​lındı.	Sonra	inadla	savaşaraq,
nəhayət	ki,	qızıl	ulduza	layiq	görüldü.	Müharibə	qurtarmışdı,	ancaq	açıq-gizli
müharibə	bitməmişdi:	o	sənədlərə	imza	atanların,	birinci	qəhrəmanlığını
gizlətməyi	bacaranların	törəmələri	indi	də	elm	aləminə	doluşmuş	və	tarixin
repressiyasıyla	məşğuldurlar.
Qonşu	evin	birinci	qatındakı	ərzaq	dükanına	girib	çörək	və	bir	şüşə	araq	aldı.	Evə
çörəyi	özü	alardı,	tələs ​mədən	seçər,	əli	dolu	olanda	çörəyi	də	kitab	kimi
qoltuğuna	vurardı.	İsti	olsa	böyründən	bir	tikə	qoparıb	iştahla	yeyər,	sanki
müharibədə,	tələbəlikdə	çəkdiyi	aclığın	əvəzini	çıxardı.	Yarıqaranlıq,	dar
pillələri	qalxanda	birdən-birə	beynindən	keçən	bir	fikir	onu	ayaq	saxlamağa
məcbur	etdi.	Mərtəbələrarası	meydançada	dayanıb	ilk	dəfə	görürmüş	kimi	ətrafı
gözdən	keçirməyə	başladı.	“Pillələri	niyə	bu	qədər	dar	tikiblər?	Yəqin	məni
nəzərə	almayıblar.	Evdə	keçinsəm	məni	burdan	çiyinlərinə	alıb	endirə	bilməzlər”.
Sonra	bu	fikrinin	cavabını	da	özü	verdi.	“Nə	olsun,	meyitimi	də	ayaq	üstə
çıxararlar.	Ölüsü	də	evindən	ayaq	üstə	çıxdı,	desinlər...”
Müharibədən	sonra,	nədənsə,	ölüm	haqqında	az-az	dü​şünürdü.	Bəlkə	də	arxivlərdə
izinə	düşdüyü	haqsız	və	gözlənilməz	ölümlərin	bir	gün	də	onu	yaxalaya	biləcəyi
düşüncəsinin	təsiriydi	bu...
Yarım	saat	sonra	Vyaçeslav	gəldi.
–	Gəl,	gəl,	yoldaş	leytenant!
Köhnə	cəbhə	yoldaşını	belə	çağırmağı	xoşlayırdı.	Leytenant	da	savaş	bitən	kimi
Bakıya	dönmüşdü,	indi	rusca	çıxan	ədəbiyyat	dərgisinin	işçisiydi.	Onun
oturmağını	gözləmədən	hirsini	boşaltmalıydı:
–	Sluşay,	nə	olub	sənə,	qocalmısan,	yoxsa	bu	yaşında	saqqalı	əldən	vermisən,
keçmisən	arvadın	bayrağı	altına?	Niyə	görünmürsən?
Bu	ev	şəhərdə	ən	müasir	və	hökumətin	səxavətlə	tikdiyi	evlərdən	biri	olsa	da,
memarlar	Ziyad	bəyin	boyunu	nəzərə	almamışdılar.	Alçaq	tavanlı	mənzildə	qəfəsə
salınmış	aslan	kimi	asta-asta	hərəkət	edirdi.	Səsi	otaqları	doldurmuşdu.	Ehtiyatsız
olsa,	başı	çilçırağa	toxunardı.	Qonaq	da,	mətbəxdəki	ev	sahibəsi	də	gülürdülər.
Ziyad	bəyin	diliylə	desək	“urus	balası”	arada	cəbhə	vər ​​dişiylə,	bəzən	də	qəsdən
rusca	kəlmələr	işlə ​dən	aka ​demikdən	fərqli	olaraq	azərbaycanca	tə ​​miz	danışırdı	və
sanki	bu	bacarığını	nümayiş	etdirmək	üçün	arada	Bakı	ləhcəsinin	alt	qatlarına	da
əl	atırdı:
–	Şeyx	oğlu,	sən	bilirsən	axı,	mən	bütün	ömrüm	boyu	Valyanın	bayrağı	altında
olmuşam!	Bir	toxta	da,	imkan	ver	oturaq,	görək	mətbəxdə	nə	bişir,	sonra	danışaq...
–	Moy	doroqoy	leytenant!	Sən	nə	vaxtdan	mətbəx	pişiyinə	döndün?	Arağımız	var,
çörəyimiz	var,	Allahına	şükür	elə.	Ac	qarına	bir	çappa	araq	vurub	“Za	Stalina,	za
Rodinu!”	–	deyib	irəli	cuman	sən	deyildin?
Sonuncu	sözlərdən	sonra	duruxdu.	Sanki	yazarı	nə	üçün	çağırdığı	indi	düşdü
yadına:
–	Amma	ən	böyük	səhvimiz	“Za	Stalina!”	de ​məyimiz	imiş.
Pianinonun	üstünə	düzülmüş	fiqurları	gözdən	ke ​çirən	qonaq	onun	bu	sözündən
sonra	geri	çevrildi:
–	Nə	oldu,	indi	ağıllandın?
Sonra	əlindəki	kötük	parçasını	göstərib:
–	Sənin	əsl	rəssam	olduğundan	xəbərin	var,	yoldaş	kapitan?	–	deyə	soruşdu.	–	Bu
nə	gözəldir!	Birinci	dəfə	görürəm.
Akademikin	fikri	uzaqdaydı	və	qonağın	söhbətinə	cavabı	xeyli	yubandı:
–	Rəssamlıq...	–	nə	var	orda,	kötükdür	də...
Dostunun	səsi	yüksəldi:
–	Nə	kötük,	canım!	Kötük	olubmuş,	sənin	əlin	toxunana	qədər!	Sonra	canlanıb!
Şüşə	göz	taxmaqla	kötüyü	də	adama	çevirmisən.	Hardan	ağlına	gəlib	bu?
–	Nə	bilim	e!	Bəyəm	ağac	görmür?	Yüz	faiz	əmin	ola	bilərsən	ki,	kötüyün	də	gözü
var!	Kor	olan	adamlardır.
Qonaq	pianinonun	üstündəki	fiqurların	çoxaldığını	sezdir ​məklə	dostunun
yaradıcılığının	bu	sahəsini	də	yaxından	izlədiyini	anlatmaq	istəyirdi.
Ziyad	bəy:
–	Sən	onlara	fikir	vermə!	Gəl	otur.	Araq	içməyi	tərgit​məmisən	ki?	Aç	o	şüşəni.
Yox!	Qonaq	araq	içməyi	tərgitməmişdi.	Xüsusən	də	köhnə	cəbhə	dostlarını
görəndə	döyüş	yollarında	bu	zəhrimarın	onların	yaxın	silahdaşı	olduğunu,	onları
soyuqdan,	havalanmaqdan	qoruduğunu	hökmən	xatırlayır	və	bu,	xanımların
etirazına	baxmayaraq,	araqdan	qopmamalarına	bəhanə	olur...
Nəhayət,	yemək	masasının	arxasında	yerlərini	rahatladılar.	Bir	tikə	pendir-
çörəkdən	sonra	akademik:
–	Xoş	gəlmisən!	–	deyib	arağı	başına	çəkdi.
–	Nə	olub	sənə?
Qonaq	dostunun	ovqatının	yerində	olmadığını	sezmişdi.
Ziyad	bəy:
–	Səni	boş-boşuna	çağırmamışam	ki?	Səbrin	olsun!
Ancaq	ikinci	badəni	içəndən	sonra	o,	sanki	özünə	gəldi	və	dərdi	açıldı:
–	Bilirsən,	son	vaxtlar	yeni	dövr	tarixiylə	məş ​ğulam.	Repressiya	haqqında	bir
kitab	yazmaq	istə ​yirəm.	Bu	gün	arxivdə	işləyərkən	ilk	dəfə	mühari ​bədən	salamat
qayıtdığıma	peşman	oldum.	Kaş	bir	al ​man	gülləsi	deşəydi	sinəmi,	bu	yazıları
oxumayaydım.
–	Niyə?	Nə	olub?	Bəyəm	repressiyanın	insanlıq	fa ​ciəsi,	qansızlıq	olduğunu
bilmirdin?
–	Amma	oxuduqlarım	dəhşətə	gətirdi	məni.	Sən	demə,	biz	bu	barədə	heç	nə
bilməmişik.	Leninin	ürəyindəki	nifrət,	Stalin	və	Beriya	adlı	iki	Gürcüstan
lotusunun	insanlara	necə	divan	tutması	ağıllı	adamları	da	dəli	edər.	Bunların
yolunda	həyatımızla	o	qədər	risk	eləməyimizə	yandım.
Qonaq	onu	sakitləşdirməyə	çalışırdı:
–	Səni	başa	düşürəm...	Ancaq	həyatını	riskə	atmağına	peşman	olma!	Səni	qoruyan
cəsarətindi!	Güllə	qorxaqları	tapırdı...
Uzun	danışmağı	sevməyən	akademik	o	axşam	ürəyini	boşaltmaq	üçün	cəbhə
dostundan	uyğun	həm​söhbət	tapmamışdı.	Baxdığı	arxiv	sənədlərinin	təsirindən
dəli	olmaq	dərəcəsinə	gəlmişdi,	ürəyi	part​layırdı.	On	minlərlə	say-seçmə	insan	–
alim,	neftçi,	yazıçı,	aktyor,	yüksək	peşə	sahibi,	rektor,	in​stitut	direktoru,	general
amansız	bir	şəkildə,	məh​kəməsiz,	şahidsiz-sübutsuz,	şikayət	qəbul	edilmədən
güllələnsin...	Saralmış	kağızları	oxumaq	belə	əzablı	bir	işdir,	zülmdür.
–	Slava,	belə	allahsızlıq	olarmı?	İstirahət	günü	də	yalançı	məhkəmələr	ara
verməyib.	Bayram	günü	də	hökm	çıxarıb	güllələyiblər.	Sanki	bir	dəqiqə	də
gecikmək	olmazmış.	Bu	millətin	axırına	çıxmaq	üçün	işə	salınmış	üçtəkərli	maşın
dayanmadan	doğrayıb	keçib.	Hər	on	beş	dəqiqədən	bir	yeni	qərar,	yeni-yeni
qurban!
Qonaq	onu	sakitləşdirmək	üçün	söz	tapmırdı:
–	Qardaş,	Stalin	eyni	şəkildə	ruslara	da,	öz	gür ​cülərinə	də	aman	verməyib.
–	Bilirəm,	bilirəm,	ruslar	çox	yazdılar	bu	barədə...	Onların	faciələrini	də	bilirəm.
Öldürməyə	imkanları	çatmayanda	gəmilər,	qatarlar	dolusu	alimlərin,	din
xadimlərinin	Avropaya	ötürüldüyündən,	Berdya ​yevlərin	taleyindən	də	xəbərim
var.	Onlar	da	öz	xalqlarının	qaymağıydı.	Savadsız	bolşeviklər	onlarla	danışanda
öz	cahilliyini	ört-basdır	etmək	üçün	şantaja	əl	atırdılar.	Nisbətən	ağıllıları	bunu
etiraf	edib,	“sənin	nə	dediyini	anlamıram,	ancaq	hiss	edirəm	ki,	dahisən”	–	deyib
vəziyyətdən	çıxırdı.	Kütbeyin	inqilabçı	belə	dahilərlə	bir	arada	necə	yaşaya
bilərdi?	Sürgündən,	ölkədən	uzaqlaşdırmaqdan	başqa	yol	tapa	bilmirdilər.	Ancaq
heç	yerdə	Bakıdakına	bənzər	bir	sallaqxana	olmayıb.	Bir	də	Axısxa	türklərinə
ağlasığmaz	bir	zülm	edilib.	Yüz	min	insanı	xəbərdar	etmədən,	cəmi	iki	saatın
içində	doldur	maşınlara.	Həm	də	aldat	ki,	üç-dörd	günə	qayıdacaqsınız	evlərinizə,
onlar	da	heç	olmasa	bir	həftəlik	yemək,	soyuqdan	qorunmağa	yorğan-döşək
götürməsinlər...	Qışda,	bir	ay	ac-susuz...	Yollar	boyu	ölən	minlərlə	adamı
vaqondan	tulla	çöllərə,	qurd-quşun	ağzına...	Həm	də	nə	vaxt	eləyiblər	bunu?
Müharibənin	bitməsinə	beş	ay	qalmış...	Belə	zülmü	ağıl	almır...	Bunu	necə
yazasan?	Başda	Stalin	dayanır,	icraçıları	da	Mikoyanın	qohumları...	Burda	da,
orda	da	bu	iş	bilərəkdən	tapşırılıb	daşnaqdı,	daşşaqdı	nədi,	onlara...
Bu	sözü	eşidəndə	qonaq	“Ey,	komandir,	yavaş!	Bura	sənə	səngər	deyil!”	–
söyləyərək	mətbəxə	tərəf	işarə	etdi.
Ziyad	bəy	halını	pozmadı:
–	Onların	övladlarına,	bizim	düşmənlərimizə,	Sumbatyanlara	tapşırılıbmış.	1905-
ci	ildə,	1918-ci	il ​də	yarımçıq	qalmış	işlərini	sovet	hökumətinin	qərarı	ilə
rəsmiləşdirərək,	davam	etdirmişlər.	Təsəvvür	edə	bilirsən,	1920-ci	ildə
Azərbaycan	hökuməti	Qızıl	ordunun	Bakıya	gəlməsinə	razılıq	verir;	ordu	kimsəyə
toxunmayacağına,	əmin-amanlığı	qoruyacağına	im​za	atır,	sazişlər	bağlanır,	ancaq
sərhəddən	içəri	atdığı	ilk	addımdan	başlayaraq	kənd-kənd	ağsaqqalları	qurşuna
düzür.	Bakıya	girən	günün	sabahı	başlayırlar	oğraşdığa.	Təkcə	20-ci	ildə	48	min
insanın	başı	kəsilir.	Kaş	elə	bizimkiləri	də	Rusiyada	elədikləri	kimi	qatara,
gəmiyə	doldurub	Avropaya	ötürəydilər.	Lap	Sibirə	sürgün	edəydilər,	ancaq	belə
amansızlıqla	öldürməyəydilər...
Qonaq	onun	sözünü	kəsdi:
–	Qırx	səkkiz	min	deyirsən,	sən	48	milyondan	danış!	Bolşevizmin	insanlığa
gətirdiyi	faciə	rəqəmlərə	sığmır...
Ziyad	bəy	sanki	onu	eşitmirdi:
–	Mən	sənə	bir	ildə	öldürülənləri	deyirəm.	Sən	bu	rəqəmi	vur	otuz	üçə.	Stalin
ölənə	kimi	əl	çəkməyib	bizim	millətdən...
Köhnə	Bakı	rusları	iyirmi-otuzuncu	illərin	qırğınları	barədə	çox	şey	bilirdi.
Vyaçeslav	dostunu	sakitləşdirmək	üçün	bildiyi	əhvalatlardan	danışmağa	başladı:
–	Bizim	məhəllədə	bir	Mansur	kişi	vardı.	1920-ci	ildə	Qızıl	ordunun	Bakıya
gəlişini	yaxşı	xatırlayırdı.	Sən	“başı	kəsilib”	deyirsən.	Ancaq	o	deyirdi	ki,	gülləyə
qənaət	et​mək	üçün	adamları	öldürməyin	“asan”	yolunu	tapmışdılar.	Məsələn,
şəhərdə	gözlə ​rinə	dəyən	nə	qədər	sağlam,	boylu-buxunlu	adam	vardısa,
doldururdular	gəmiyə.	Aparıb	dənizin	ortasına	töküb	qayıdırdılar.	Ancaq	bir	dəfə
bir	kişi	hansı	möcüzəyləsə	üzüb	Bayıl	tərəfdə	çıxır	sahilə.
Cəbhəçi	dostunun	bu	sözləri	Ziyad	bəyi	həyəcan​landırdı:
–	Gör	nə	güclü,	nə	cəngavər	adammış!
Qonaq	onun	sözünü	yarımçıq	kəsdi:
–	Elə	bilirsən	bu	igidliyinə	görə	onu	bağışlayıblar?	Əlbəttə,	bağışlamayıblar!
Başqa	gəmiyə	basıb	yenidən	göndəriblər	dənizin	ortasına...
Ziyad	bəy	coşdu:
–	Yer	üzündə	hər	kəs	bunların	əsl	adını	bilməlidir:	İnsan	qatilləri!	Allah	Yer	üzünə
Əzraili	Stalinin	və	Beriyanın	cildində	göndəribmiş.	Başa	düşmürəm,	nəyin
intiqamını	alırmışlar?	Millətin	genefondu	olan	və	yüz	illərlə	böyüyüb	gəlmiş
bütöv	nəsillərin	kökü	kəsildi.	Hətta	bəzi	ziyalıları	güllələməklə	ürəkləri
soyumayıb	və	ya	sən	demiş,	güllələrinə	qənaət	üçün	generalları,	alimləri	diri-diri
doğrayıblar.	Tək	Şuşada	Qacar	ailəsindən	üç	generalı	bir	gündə	doğrayıblar.
Bunun	adı	nədi,	Slav?	Sonra	da	bunun	üstündən	“yaşasın	sosializm,	yaşasın
xalqlar	dostluğu!”	deyib,	sinəsi	dağlanan	milləti	məcbur	ediblər	ki,	cəllada
mədhiyyələr	söyləsin...	Kirov,	Serebrovski,	Mirzoyan...	Hamısı	bu	xalqın
düşməni!..	1920-dən	1938-ə	qədər	öl ​kədə	başıpapaqlı	ovuna	çıxıblar.	Sonra	da
müharibə	maşını	işə	düşüb...
Dostunu	nə	yolla	sakitləşdirəcəyini	bilməyən	yazıçı	qədəhi	qaldırdı:
–	Yaxşı	da!	İndi	sən	də	ürəyini	partlat,	nə	olacaq?	Biz	bakılılar	səbirli	oluruq	axı!
–	Da	paşol	tı!	Yeşyo	poetom	nazıvayetsya!	Belə	yaşamaq	nəyimə	lazım?	Elə
alimləri	güllələyiblər	ki,	mən	onların	yanında	aspirantlığa	layiq	deyiləm.
Vyaçeslav	qədəhi	qaldırdı:
–	İçməyəcəyik?
Akademik	arağı	başına	çəkib,	ağzına	yemək	almadan	sözünü	davam	etdirdi:
–	Məni	yandıran	nəhəng	kişilərin	sındırılmasıdır.	Axx,	necə	əziblər,	alçaldıblar
onları!	Oxuyanda	mərdliklərinə,	düzlüklərinə	heyran	qalırsan.	Gün​lərlə,	aylarla
dözüb,	“mən	bu	işdən	xəbər ​sizəm,	əksinqilabçı	deyiləm,	Trot​ski ​​dən	xəbərim
yoxdur,	əsl	kommunistəm!”	deyib,	dirə ​niblər.	Sonra	araya	alıb	o	qədər	döyüb,
incidib,	soyuq	su​da	saxlayıb,	dişlərini,	dırnaqlarını	söküb,	ayaqlarından	asıblar
ki...	və	guya	onlar	da	günahını	boynuna	alıblar.	Təsəvvür	edirsənmi?	Bilir	ki,
boynuna	alsa	da,	almasa	da	güllələnəcək,	barı	incidilməyim,	deyir.	Sən	adlarını
eşitmisən	onların:	Tağı	Şahbazi,	Hüseyn	Cavid,	Əhməd	Cavad,	Seyid	Hüseyn,
Çəmənzəminli...	Fikir	divləri	olub	bunlar!	Sən	bu	nəhəngləri	Tapuridzenin	murdar
təpik​lərinin	altında	təsəvvür	edə	bilərsənmi?..
Burda	akademikin	səsi	titrədi	və	başını	masaya	qoyaraq	başladı	hönkürtü	ilə
ağlamağa.	İri	bədəni	əsir	və	masanı	da	silkələyirdi.	Yoldaşı	Mahirə	xanım
mətbəxdən	çıxıb	gəldi.	Əlini	ərinin	çiyninə	qoyub	“sakitləş,	uşaq	deyilsən!”	dedi,
sonra	onun	yumşaq	kürən	saçını	sığallamağa	başladı.
Ziyad	bəy	ağlamağını	kəsdi,	ancaq	gecə	boyu	bu	mövzudan	uzaqlaşa	bilmədi.
–	Elə	bilirsən	indikilər	onlardan	yaxşıdır?	Əllə ​rinə	fürsət	düşsə,	eyni	rəzaləti
davam	etdirərlər.
Yazar	bu	dəfə	onu	gözləmədən	arağı	qurtumladı:
–	Mənim	günahım	nədir,	onlara	olan	qəzəbini	mənə	niyə	boşaldacaqsan?
Akademik	elə	bil	ayıldı:
–	Sən	heç	ağıllanmadın	da!	Mən	dərdimi	bölüş ​məyə	çağırmışam	səni,	sən	də
səfeh-səfeh	danışırsan.	İstəyirəm	sən	də	anlayasan	ki,	biz	gəncliyimizi	eşşəklərə
qurban	vermişik.	Biz	Avropa	yollarını	dizin-dizin	sürünərək	faşistləri	Rusiyadan
çıxaranda	o	qəhbə	oğlu	Stalin	də	mə ​nim	millətimi	Krımdan,	Şimali	Qafqazdan,
Gürcüstandan,	Ermənistandan	qoparıb	evlərini	yağmalatdırırmış...	Azərbaycanda
38-ci	ilə	kimi	törətdikləri	cinayət	azmış	kimi	bütün	əhalini	sürdürmək	istəyirmiş
burdan	Təsəvvür	eləyirsən?	Bizimkiləri	qovsunlar,	bütün	şəhər	doldurulsun
daşnaklarla.	Ancaq	birdən	ayılıblar,	ya	da	kimsə	onlara	anladıb	ki,
azərbaycanlıları	sürgün	etsək,	Bakıda	nefti	kim	çıxaracaq.	Təyyarələr,	tanklar
yanacaqsız	qalsa,	necə	savaşacağıq?	Bakıya	neftin	xətrinə	toxunmayıblar.	Onlara
qalsa,	heç	vaqon,	maşın	tədarükü	görüb	əziyyət	də	çəkməzdilər,	mənim	xalqımı
kürüyüb	yerli-dibli	Xəzərə	tökərdilər.	Təki	Qafqazda	bir	nəfər	də	türk	qalmasın...
Onlar	arxada	bu	planları	quranda	biz	Stalin	uğrunda	vuruşurduq.	Mənim	hər	biri
lay	divar	olan,	əjdahaya	bənzəyən	igidlərim	dəstə-dəstə	ölüm	maşınının	ağzına
atılırdı...	...Əclaflıqdır	bu!	Əclaflıq!	Başqa	adı	yoxdur!	Sən	mənim	ağır
günlərimin	dostu,	bakılımsan	axı!	Sənə	də	deməyim	bunu,	kimə	deyim?	Kim
anlayacaq	məni?	O	bataqlıqlarda	mənnən	yanaşı	sürünən,	soyuq	suda	saatlarla
pusquda	duranlardan	kim	qalıb?	Cəbhədə	hansı	möcüzəylə	salamat	qalmağımın
səndən	başqa	şahidi	varmı?
–	Bura	bax,	dostum!	Mənə	elə	gəlir	ki,	sənin	üçün	mü​​haribə	bitməyib.	Ömrün	boyu
minalanmış	sahədən	keçirsən.
–	Neyləyim	bəs?	Başqa	yol	bilirsənsə,	de!	Mü​hari ​bədən	salamat	çıxandan	sonra
özümə	söz	verdim	ki,	hə ​yatımı	da	elə	cəbhədə	yaşadığım	kimi	yaşayacağam.
Vicdanla,	düzgünlüklə,	əyilmədən...	Səncə,	asandır	bu?	Bu	dərdlərin,	xəyanətlərin
içində	necə	yaşayasan?	Neyləyim	bəs?	Bilirsən	biz	yazıqların	nə	qədər	düşməni
var?	Hara	əl	atıram	–	cinayət,	hiylə,	saxtakarlıq,	yalan,	qan...	Təkcə	adamlarımızı
öldürməyiblər,	tariximizi,	tarixlə	birgə	ruhumuzu	da	öldürüblər!	Görmürsən
ermənilər	nə	hoqqalardan	çıxır?	Rusiyanın	qucağında	oturub	iki	yüz	ildir	bu
məzlum	milləti	qırdıqları	azmış	kimi,	tarixi	də	saxtalaşdırırlar.	İndi	də
iştahlarından	Qarabağ	keçir...
	
	
	
	
İDARƏOLUNMAZ	ALİM
	
	
...Ancaq	Qarabağ	məsələsi	təkcə	iştah	söhbəti	deyildi,	çox	böyümüşdü	və
Qafqazın	hüdudlarından	çox-çox	uzaqlarda	müzakirə	olunurdu.	XIX	yüzilin
əvvəllərində	Azər ​​baycanın	İrəvan	xanlığının	erməni	vilayətinə	çevrilərək,
kənardan	köçürülən	ermənilərlə	doldurulması	işi	1918-ci	ildə	sonuclanmış,	həmin
ərazidə	erməni	dövləti	qurulmuş	və	bu	balaca	dövlət	tədricən	türk​lərə	qarşı
aparılan	gizli	savaşın	arxa	bağçalarından	birinə	çevrilmişdi.	İndi	də	budur	Mosk​-
vanın,	Avropa	ölkələrinin	dəstəyi	ilə	ermənilər	açıq	müharibəyə	başlayıb;
Qarabağda	yerli	xalq,	xaricilərin	azəri	dediyi	Azərbaycan	türkləri	öldürülür,	öz
vətənlərində.	Üstəlik,	Ermənistanda	yenidən,	bəlkə	də	beşinci,	yaxud	altıncı	dəfə
yerli	azəri	türklərinin	deportasiyası	–	zorla	köçürülməsi	başlanıb.	Ermənilər
qorxu	və	həyəcanla	bu	işin	nəticəsini	gözləyirlər,	əgər	Er ​mənistandan
qovulanların	köçü	Dağlıq	Qarabağa	yönəldilsə,	sürgün	dayandırılacaq.	Çünki	250
min	adam	Dağlıq	Qarabağa	yerləşsə,	ordakı	ermənilərin	evlərini	qaç ​qınlarla
dəyişərək	Ermənistana	köçməkdən	başqa	yolu	qalmayacaq.	Sadə	ermənilər
istəsələr	də	Qarabağ	iddia ​sında	olanlar	bunu	siyasi	və	milli	oyunbazlığa,	ucuz
şöhrət	və	qazanc	yoluna	çevirənlər	razılaşmırlar,	o	dəqiqə	Qorbaçova	elçi
düşüblər	ki,	Ermənistandan	çıxarılanlar	Qarabağa	yerləşdirilsə,	dünya	dağılacaq,
qırğın	düşəcək,	onsuz	da	sadəlövh	və	qorxaq	Azərbaycan	rəh​bərliyi	sizin
sözünüzdən	çıxa	bilməz.	Otur	desən	oturur,	dur	desən	durur;	tapşır,	qoy	gələnləri
böyük	şəhərlərdə	–	Bakıda,	Sumqayıtda	yerləşdirsin;	böyük	şəhərlər	dərya
kimidir,	gələni-gedəni	elə	udur,	izi	elə	itirir	ki,	özlərinin	də	xəbəri	olmur.
Qorbaçovun	ağlına	batmışdı	və	elə	həmin	gün	Bakıya	zəng	vurub	Vəzirova
tapşırıq	verilmişdi:	“Qovulan	azərbaycanlıları	Bakıda,	Sumqayıtda,	işçi
qüvvəsinə	ehtiyac	olan	böyük	şəhərlərdə	yerləşdirin!”
Bu,	Azərbaycanı	uzun	müddət	davam	edəcək	münaqişə	ocağına	çevirməkdi,
Ermənistanda	ev-eşiyini	qoyub	gə ​lən,	qışın	soyuğunda	küçələrdə	qalan	adamlar
Bakıda	ermənilərin	rahat	yaşadığını	görəndə	dözməyəcəklər,	ara	qarışacaq	və	bu
yolla	guya	azərbaycanlıların	ermənilərə	dözümsüz	mü​nasibəti	görünəcək,
Azərbaycandan	qopmaq	istəyən	ermənilərin	haqlı	olduğuna	daha	bir	sübut	əlavə
ediləcəkdi.
Bakıda	Azərbaycan	Kommunist	Partiyası	Mər ​kəzi	Ko​mitəsindən	başqa	hamı	başa
düşürdü	bu	oyunu.	Təkcə	Mərkəzi	Komitə	və	birinci	katib	Vəzirov	qul	itaətkarlığı
ilə	gözünü	Moskvanın	ağzına	dikib	gözləyir,	uşaq	kimi	Qorbaçovun	məsələni
çözəcəyinə	inanırdı.
***
Ziyad	bəy	önündəki	kağızları	gözdən	keçirdikcə	ye ​nidən	bu	münaqişələrin
başlandığı	illər	düşmüşdü	yadına,	çünki	bu	vərəqlərdəki	qeydlərin	çoxu	elə	həmin
hadisələrlə	bağlıydı.
Kağızlarda	naşir	dostu	Əkbərlə	birgə	hazırladıqları	bəzi	layihələr	və	görüşlər
barədə	xırda	qeydlər	də	vardı.
Arxivlərdə	topladığı	materiallar;	da	gözündən	uzağa	qoya	bilmirdi;	birdən	bu
sənədlər	tarixin	yox,	bu	günün	şəklinə	çevrilmişdi,	çünki	özgələrin	haq​sızlığına
cavab	verməyə	möhlət	tapmamış	öz	əclaflarımızın	üzü	açılırdı,	gözünün	önündə
keç ​mişdən	o	qədər	də	fərqlənməyən	yeni	faciələr	baş	verirdi.	Özünə	yer	tapa
bilmirdi.
1988-ci	ildə	Dağlıq	Qarabağın	Ermənistana	ve ​ril ​mə ​si	uğrunda	Moskvanın	gizli
işarəsiylə	başlanan	er ​məni	hərəkatı	Azərbaycanın	mərkəzin	ağzına	baxan	ha ​ki ​-
miyyətini	çaşdırmışdı.	Lakin	xalq	ayıq	idi.	Zavod	və	fabriklərin	fəhlələri,
tələbələr,	ziyalılar	gecə-gündüz	yollar	axtarırdılar.
Bu	məsələlər	Akademiyanın	və	universitetlərin	dəh​lizlərində,	auditoriyalarda,
fəhlə	yataqxanalarında	hər	gün	müzakirə	olunurdu.	Ziyad	Şıxlının	gününün	çoxu	bu
mü​zakirələrdə,	görüşlərdə	və	Altay	Qızılbaşın	da	iştirak	elədiyi	məclislərdə
keçirdi.	Sanki	başqa	söz,	başqa	qayğı	qalmamışdı.
Vaxtilə	yöndəmsiz,	yəni	tikanlı	sualına	görə	söh​bət​lərini	yarıda	saxlayıb	evindən
qovmaq	istədiyi	Altay	onun	gözünün	qarşısında	böyümüş,	özü	də	Ziyad	bəydən
tələb	elədiyi	kimi,	bu	günün	hələ	yalnız	divarlar	arasında	davam	edən
müzakirələrinin	qəhrəmanlarından	birinə	çevrilmişdi.
Döyüşçü	xarakteri	akademik	Ziyad	Şıxlını	meydana	aparmış,	hərəkatın
fəallarından	birinə	çevirmişdi.
Qorbaçovun	ermənilərə	Birinci	Pyotrun	fər ​man​larından	o	qədər	də	seçilməyən
vədi	və	ermənilərin	yeni	torpaq	qazanacaqları	həvəsiylə	küçələrə	tö​külüşməsi	ilə
vərəqlədiyi	sənədlər	arasındakı	əlaqə	göz	qabağındaydı	və	Moskva-erməni
anlaşmaları	və	cinayətinin	üçyüzildən	bəri	necə	ardıcıllıqla	davam	etdirilməsi	onu
heyrətləndirirdi.
Azərbaycan	komsomol	məktəbinin	manqurt	ye ​tişdir ​məsi	olan	rəhbərliyinin	bütün
bu	gedişatdan	xəbəri	yoxdur	və	verdiyi	tapşırıqlar	da	fərqlidir:	“Xalqı	sakit​-
ləşdirin,	Moskva	ilə	danışırıq,	hər	şey	yaxşı	olacaq.	Qanun	bizim	tərəfimizdədir”.
Bu	sözü	söyləyənlərə	və	Akademiya	rəhbərliyinə	inanmaq	Ziyad	Şıxlının	özünə,
keçdiyi	qəhrəmanlıq	yoluna	xəyanəti	olardı	və	buna	görə	də	ciddi	fikir	ayrılıqları
getdikcə	dərinləşirdi.
İllər	uzunu	bəzi	erməni	tarixçilərinin	mif	və	yalanlarını	ciddi	elmi	əsaslarla
darmadağın	edən	və	indi	də	həm	özünün,	həm	də	tarixçi	qrupların	adından	yazılan
məqalələri	ilə	Qarabağ	iddialarına	bir-birindən	kəskin	cavablar	verən	və	bu
cavabların	bir	qismini	birbaşa	Qorbaçova	göndərən	alimi	xalqın	meydanda
ağlasığmaz	bir	sevgi	ilə	qarşılaması	yuxarılarda	bir	çaşqınlıq	yaratmış	və	bu
məsələ	gizli	tapşırıqla	Akademiya	rəhbərliyində	müzakirə	mövzusuna	çevrilmişdi.
–	Elmi	işlərimiz,	qədim	əlyazmaların	öyrənilməsi,	çoxcildlik	tariximiz	qalıb	bir
tərəfdə,	akademik	həm​kar ​larımız	düşüblər	meydanlara.	Elm	siyasətə	niyə
qarışmalıdır?	Respublikanın	böyük​ləri	“xalqı	sakitləşdirin”	deyir,	bizim	bəzi
həmkarlarımız	xalqın	qabağına	düşürlər.
Ziyad	Şıxlının	səbri	çatmadı:
–	Hörmətli	akademik!	Dilinin	altındakını	çıxart,	görüm	nə	deyirsən?	Sənə	kim
öyrədib	ki,	düş ​mən	xalqın	torpaqlarını	əlindən	almaq	istəyəndə	alim	kabinetdə
yatıb	qalmalı	və	ya	siçovul	kimi	arxivlərdə	gizlənməlidir?!	Erməni	bicdir,
yalanını	həqiqət	yerinə	sırımağı	bacarır.	Ona	kim	cavab	verməlidir?	Əlbəttə,	bu
işdə	səriştəsi	olanlar.	Bizsə	oturub	gözləyirik	nə	vaxt	Mərkəzi	Komitədən	tapşırıq
gələcək:	“Filan	şeyə	cavab	hazırlayın!”	Onu	hazırlatdırıb	yenə	sakit	oturacaqsınız.
Biz	kimik?	Alim,	bu	torpağın	övladı,	vətəndaş,	yoxsa	Vəzirovun	əl	quzusu?	Kölə?
Akademiyanı	doldurmusunuz	yarımçıq	məmur	uşaqlarıyla.	Öz	tarixindən,
mədəniyyətindən	xəbərsizlikləri	bir	yana,	heç	ana	dilində	normal	danışa	da
bilmirlər.	Dissertasiyanı	pulla	yazdırıb,	özləri	üzə	çıxmayanlarmı	inkişaf
etdirəcək	Azərbaycan	elmini?	Düşmənin	yalan	və	iftira	dolu	kitablarına	onlarmı
cavab	verəcək?	Üç-dörd	nəfər	ortaya	çıxarılmalı	alimimiz	var,	onların	da	səsini
kəsmək	istəyirsiniz?	Əgər	“xalqa	qoşulurlar”	deyəndə	mənə	işarə	vurursansa,
səhv	edirsən.	Mən	heç	xalqdan	ayrılmışam	ki,	ona	qoşulmağa	ehtiyac	da	olsun.
Akademiyanın	susub	diqqətlə	onu	dinləyən	prezidenti	dil ​ləndi:
–	Mitinqlərə	qoşulmağın	bizi	narahat	etmir,	Ziyad!	Ancaq	sən	orda	danışanda	belə
çıxır	ki,	bu	hərəkata	Akademiya	rəhbərlik	edir.
Ziyad	bəyin	prezidentə	hörməti	vardı.	Hirsini	boğub	dedi:
–	Kaş	ki,	elə	biz	edəydik	rəhbərliyi.	Bu,	Akademiya	üçün	başucalığı	olardı.
Parisdən	akademik	Aqanbekyan	banlayanda	cavabını	bizdən	başqa	kim
verməlidir?	Mən	susub	dura	bilmərəm.	Xalq	kimi	tanıyırsa,	kimi	sevirsə,	onu
dinləmək	istəyir...
Onunla	mübahisənin	mənasızlığını	bilirdilər.	Az	sonra	vəziyyət	dəyişdi.	Yuxarıdan
tapşırıq	almışdılar:	“Aka ​demiya	bu	işdən	kənarda	qalmasın!”	Gənc	alimləri
itələmişdilər	ortaya.
İki	gündən	bir	Akademiyanın	dəyirmi	salonu	dolub-boşalırdı.	Adətən	ilk	sırada
oturan	akademik	ara-sıra	kürsüyə	qalxır	və	oturanları	heyrətə	salan	bir	gənclik
ehtirası	və	çox	geniş	bilgi	ilə	məsələlərə	aydınlıq	gətirirdi.	Səsi	dəyirmi	salonun
şüşə	güm​bəzində	dalğalanırdı.
Amma	həmin	gün	onun	içində	nə	isə	qırıldı.	Elə	bil	yuxarıdan	bomba	atmışdılar.
Şüşə	gümbəzin	böyük	bir	parçası	qopub	düz	birinci	sıranın	qarşısına,	alimin
ayaqları	altına	düşdü.	Yarım	metr	o	yan,	bu	yan	olsa,	o,	elə	yerində	qalardı.
Çevrilib	sağına,	soluna	baxdı.	İlk	sıralarda	oturanlardan	şair	dostu	Altaydan
başqa	heç	kimi	yerində	görmədi;	kürsüdə	aslana	dönənlər	sakitcə	aradan	çıxmışdı.
“Savaş	görməyiblər	axı”,	–	deyə	düşündü.	Ancaq	özünə	də	hirsi	tutdu	ki,	sən	bu
qorxaq	uşaq-muşaqla	nə	edə	bilərsən.
Ətrafdakılar	Ziyad	bəyin	halını	pozmamasına	təəccüb​lənmişdi.	Tək-tək	qayıdıb
yerlərini	tutdular.	Hamı	oturandan	sonra	o	gözucu	Altaya	baxıb,	üzündəki
dəyişilməz	təbəssümlə	salonu	tərk	etdi.
Gənclərin	bir	yerə	yığışıb,	birgə	hərəkət	edəcək​lərinə	ümidləri	hələ
tükənməmişdi;	lakin	az	sonra	bu	təcrübəsiz	adamlardan	əlini	üzdü,	belə	mürəkkəb
vəziyyətdə	səhv	buraxmaq	olmazdı,	onun	fikrincə,	hərəkatdakılar	səhvi	səhvin
dalınca	edirdi.	Daxili	münaqişələrin,	hakimiyyət	davalarının	xalq	hə ​rəkatına
yansımasına	yol	vermək	olmazdı.	Təəssüf	ki,	ordakılar	arasında	meydana	məhz	bu
məqsədlə	ötürülənlər	də	çoxdu.
Bu	arada	Sumqayıt	həqiqətlərini	açan	məqaləsini	bitirib	yüngülləşdi;	bununla
belə,	içinə	rahatlığını	əlindən	alan	bir	hiss	doldu:	Ermənistandan	köçün	qabağı
alınmasa,	sabah	Sumqayıta	bənzər	bir	faciə	Bakıda	baş	verəcək,	gələn	qaçqınların
əsəbi	onları	qovanların	əqrəbalarının	bu	şəhərdə	keflə	yaşamasına	dözməyəcək.
Nə	isə	bir	iş	görülməlidir...
***
Bu	düşüncələrlə	Mərkəzi	Komitəyə,	ikinci	katibin	yanına	getdi.	Köməkçisinə	zəng
vurub	katiblə	görüşmək	istədiyini	bildirmişdi.	Beş	dəqiqə	sonra	cavab	gəlmişdi
ki,	katib	sizi	gözləyir.	“Bunun	adı	ikinci	katibdir,	əslində	çar	dövrünün
canişinlərindən	fərqi	yoxdur	–	deyə	düşündü.	–	Bizimki	oturub	birinci	yerdə,	quzu
kimi,	hökmü	verən	budur”.
Konovalov	onu	zahiri	bir	səmimiyyətlə	qəbul	etdi:
–	Nə	yaxşı	gəldiniz,	akademik!	Hardan	bilmisiniz	ki,	mənim	də	ürəyimdən	sizinlə
görüşmək	keçir.	Dəvət	edəcəkdim	sizi.
–	Sizə	əziyyət	verməyib	özüm	gəlmişəm...	–	akademikin	cavabındakı	gizli
istehzanı	onu	yaxından	tanıyanlar	duya	bilərdi.	Katibsə	ciddi	qəbul	elədi:
–	Məsələ	burasındadır	ki,	sizin	bəzi	hərəkətləriniz	Moskvadakıları	da	narahat
edir.	Guya	kimlərisə	təhqir	etmisiniz...	Mənə	tapşırıblar	ki,	bu	məsələni
aydınlaşdırım.
–	Açıq	danışaq,	Konovalov!	Mən	hərbçiyəm.	Elm	də	mənim	üçün	savaş
meydanıdır.	Kimi	təhqir	eləmişəm?	Erməni	arvadının	çaldığına	oynayan
Saxarovu?	Onların	yanındakı	missionerlər	dəstəsini?	Onların	nə	məqsədlə
gəldiyini	siz	bilmirsiniz	məgər?
Konovalovun	təsdiq	etməkdən	başqa	yolu	qalmadı.
Akademik	bu	mövzunun	açılacağını	gözləməsə	də,	cavabı	hazırdı:
–	Mən	onu	təhqir	eləməmişəm,	yerini	göstər ​mişəm.	Sənə	fizik	kimi	hörmətimiz
var,	–	demişəm,	–	ancaq	Xanım	Bonnerin	təsirinə	düşəndən,	ixtiyarını	ona
verəndən	və	siyasətə	qarışandan	sonra	yolunu	çaşmısan...	“Mən	sizə	Qarabağ
məsələsinin	çözüm	yolunu	təklif	edirəm!”	–	deyir.	Nəymiş	bu	çözüm	yolu?
Ermənistan	Naxçıvanla	arada	Meğri	dəhlizi	açacaqmış,	Azərbaycan	da	Dağlıq
Qarabağı	Ermənistana	verəcəkmiş...	Bonnerin,	Staravoytovanın	fitvasıyla
sərsəmləyən	bu	qocaya	nə	cavab	vermək	olardı?	Dedim,	Ermənistana	torpaq
vermək	istəyirsənsə,	buyur,	Rusiyada	iddialı	olduqları	Krasnodar	vilayətini,
yaxud	Armavirin	çevrəsini	bağışla	onlara.	Sənin	torpaqlarındır,	özün	bilərsən.
Ancaq	mənim	torpaqlarımla	işin	olmasın.	Bunun	nəyi	təhqirdir?	O	elə	bilir,
Azərbaycan	alimləri	çörəyi	qulaqlarına	yeyir,	Nobel	mükafatı	laureatı	adını
eşidən	kimi	diz	çökəcəyik	onun	qabağında...
Konovalov	nə	isə	demək	istəyəndə	alim	əvvəlki	sərt	ahənglə	bura	gəlişinin
səbəbini	söyləməyə	başladı:
–	Bu	missioner	dəstələri	Qorbaçovun	oyunlarıdır.	Gə ​rək	siz	alasınız	qarşısını!
Ancaq	bu	gün	sizin	yanınıza	gəlməkdə	məqsədim	ayrıdır.
Konovalovun	“buyurun”	deməkdən	başqa	yolu	qal ​mamışdı.
–	Ermənistandan	gələn	avtobusları	Ağdamdan	geri	qaytartdırmısınız.	Niyə
qoymursunuz	qaçqınlar	öz	evlərini	dəyişib	Dağlıq	Qarabağda	yerləşsinlər?
Qarabağlı	ermənilər	başa	düşür	ki,	Ermənistanda	azəri	qalmayıbsa	burda
ermənilərin	qalması	çətin	olacaq.	Ağıllı	adamlardır,	özləri	istəyirlər	bunu.
–	Amma	Moskva	istəmir...	–	deyə	Konovalov	buynuzunu	göstərdi.
–	Niyə?	Moskva	məsələnin	həllini	istəmir?
Bu	sualın	cavabı	onun	özünə	aydın	idi,	əlbəttə,	Moskva	bu	məsələnin	həllini
istəmir,	su	ordan	bulanıb,	ermənilərə	ümid	verən,	onların	rüşvətlərini	qəbul	edib,
“gedin,	başlayın,	biz	dayanmışıq	arxanızda”	deyənlər	mərkəzdə	oturanlardır.
Katib	buz	kimi	soyuq	gözləriylə	ona	baxaraq:
–	Moskva	qan	töküləcəyindən	qorxur!	–	dedi.
O,	“Qəhrəman	adına	güvənib	ərköyünlük	edən”	alimlə	danışmağın	çətinliyini
bilirdi,	haqqında	çox	eşitmişdi,	yazılarını	oxumuşdu,	lakin	oturduğu	kür ​süyə
güvənirdi	və	qəbuluna	gələn	başqa	aydınlar	kimi,	bunu	da	yumşaldıb	yola
salacağına	arxayındı..
Alimin	səsi	yüksəldi:
–	Bəs	Ermənistanda	tökülən	azərbaycanlı	qanı	qorxutmur	Moskvanı?	Başqa	yol
bilirsinizsə,	deyin!	Amma	mən	bilirəm	ki,	avtobusların	yönü	Dağlıq	Qarabağa
çevrilən	kimi	Ermənistandakı	basqınlar	durdurulacaq,	ya	da	ermə ​nilərlə
bizimkilər	sakitcə	məsələni	həll	edəcəklər...
“Sakitcə!..”	Konovalov	bu	sözü	istehzayla	bir	neçə	də ​fə	ürə ​yində	təkrar	etdi.	“Nə
qədər	ki,	Qorbaçov	var,	siz	sakitlik	sözünü	unudun!”	O,	köhnə	rus	kommunisti
kimi	ürəyində	Qorbaçovun	siyasətindən	narazıydı,	ancaq	bunu	ürək	qızdırmadığı
alimin	yanında,	açıq	deyə	bilməzdi.
–	Araqarışdıranları	nəzərə	almırsınız!	Sizdə	də,	onlarda	da	silah	çoxdur.	Qan
tökülər,	akademik,	qırarsınız	bir-birinizi.
–	Hardandı	sizdə	bu	yanlış	məlumat?	Qorbaçovun	tapşırığıyla	bizim	camaatın
əlindən	ov	silahlarını	da	alıblar.	Belə	görünür,	ermənilərin	xeyrinə	bitməli	olan
bir	savaşa	hazırlıq	gedir	Moskvada.	Onsuz	da	qan	düşüb.	Savaşın	böyüməyini
istəmirsinizsə,	Ermənistandan	qovulanları	Qarabağa	göndərin!
–	Deyirsən,	Ermənistanda	gördükləri	zülm	azdır,	indi	də	Qarabağ	erməniləriylə
toqquşsunlar?
–	Siz	onların	dərdini	çəkmirsiniz.	Onları	düşün​səy​diniz,	Bakıya	gətirməzdiniz.
Xalqı	qanla	qorxutmaq	lazım	deyil.	Beş-on	nəfər	ordan,	beş-on	nəfər	burdan	ölər,
sonra	ara	sakitləşər.	Amma	sizin	dediyinizlə	olsa,	ara	heç	vaxt	sakitləşməyəcək.
Ermənilərlə	türklər	yüz	illər	boyu	yan-yana	mehribanca	yaşayıblar.	Bu
münaqişələr	Rusiyanın	Cə ​nubi	Qafqaza	gəlişindən	sonra	başlanıb.	İndi	də	Mosk​-
vanın	məkrli	siyasəti	iki	xalqı,	iki	respublikanı	müharibəyə	aparır.
Konovalov	anladı	ki,	qarşısındakı	adamla	sakit	dialoqa	gücü	çatmayacaq.	Bu
sözlər	əlinə	bəhanə	vermişdi.	Buna	görə	də	yerindən	dikəlib	barmağını	ona	uzadıb
təhdidedici	bir	tərzdə:
–	Siz	ekstremistsiniz!	–	dedi.
Akademik	razılıqla	qarşılanmayacağını	bilirdi;	ikinci	katibin	orda-burda	onun
ardınca	danışdığını,	Moskva,	İrəvan	alimlərinə	sərt	cavablarından	narazı
olduğunu	da	buranın	işçiləri	çatdırmışdılar	ona;	onu	da	bilirdi	ki,	mərkəzə	ondan
şikayətlərin	çoxunu	məhz	buna,	mərkəzin	öz	nümayəndəsinə	qaytarırlar	ki,	ölçü
götürsün;	onun	ağzını	yumsun.	Bununla	belə,	Konovalovdan	belə	saymazyanalıq	və
həyasızlıq	gözləmirdi,	onun	vəzifə	etikasına	sığmayan	cavabı	çörəyini	yediyi	bu
millətə	hörmətsizlikdir	və	akademikin	elm	mühitində	məşhur	olan	üslubuyla	desək,
“eşşəkliyin	yekəsidir...”
Sakitcə	oturub	katibin	daha	nə	deyəcəyini	gözlədi.	Ancaq	deyəsən,	Konovalov
bütün	qəzəbini	bu	iki	kəlməyə	yükləmişdi.	Akademikin	üzünə	mənasını	ancaq
yaxın	dostlarının	bildiyi	bir	təbəssüm	gəldi;	gözündə	döyüşə	atılmağa	hazırlaşan
bir	aslanın	qətiyyəti	parıldayırdı.
Masanın	üstünə	qoyduğu	fəsini	götürüb	ayağa	qalxdı.	Katib	indicə	alimin	onun
üstünə	cumacağından	ehtiyatlanırmış	kimi	kresloda	büzüşmüşdü.	Ziyad	bəy	harda
olduğunu	unudaraq,	doğrudan	da,	ona	doğru	bir	addım	atdı,	sonra	dayanıb	qəddini
düzəltdi,	indi	katibə	daha	ucadan,	kimsənin	əli	yetməyəcək	bir	ucalıqdan	baxırdı:
–	Bu	layiq	olmadığın	kresloda	oturub	dünyanın	kefini	çəkir,	mənim	vətənimin
nazı-neməti	içində	şellənirsən,	qara	kürünü	qaşıqla	ötürürsən,	rəssamlarımızın
misilsiz	rəsmlərini	su	qiymətinə	və	ya	hədiyyə	kimi	qoparıb	Rusiyadakı	xarabana
göndərirsən	və	özünü	də	kişi	hesab	edirsən...	Qonşuların	bir-birini	necə	qırdığını
riyakarlıqla	seyr	edir,	üstəlik	mənə	ekstremist	də	deyirsən!	Əsl	ekstremist	və
riyakar	sənsən!
Çevrilib	qapıya	doğru	getmək	istəyəndə	bir	daha	geri	qanrıldı,	görünür,	ürəyi
soyumamışdı:
–	Bura	bax,	mən	rus	torpağını	qorumaq	üçün	düşmənlə	boğazlaşanda	sən
yançağında	cırıq	şalvar	bazarlarda	tum	satırdın.	Kimə	ekstremist	dediyini
düşünsən,	utanıb	yerə	girərsən!
Dönüb	getdi.	Qapını	açıb	çıxarkən	dediyi	sözü	həm	də	onu	görüb	ayağa	qalxan
katibə	eşitdi:	“Qavnyuk!”
Bu	görüşdən	sonra	onun	üçün	Moskvanın	mövqeyinin	gizli	bir	nöqtəsi
qalmamışdı...
İnstituta	gəlib,	dostu	Rüstəmə	zəng	vurdu:
–	Nə	iş	görürsən?	Bura	bax,	nərddə	uduzmağa	həvəsin	var?
–	İndi	nərd	vaxtıdır?	–	qarşıdan	cavab	gəldi.
–	Uduzmağın	əsl	vaxtı	elə	indidir,	hazırlaş,	düş	aşağı...
Ancaq	sonra	razılaşdılar	ki,	köhnə	dostlar	bazar	günü	Əkbərin	bağında
görüşsünlər.
Ertəsi	gün	ilk	işi	Akademiyanın	prezidentinə	işdən	çıxmaq	haqqında	ərizə	yazmaq
oldu.	Yuxarıdan	qərar	gözləmədən,	işdən	özü	çıxmalıdır,	–	deyə	fikirləşirdi.	Ko​-
no​valovla	mübahisəsindən	sonra	belə	bir	qərarın	gələ ​cəyinə	şübhə	etmirdi.
	
***
Həmişəki	kimi	Əkbərin	bağında	görüşdülər.	Əkbər	də	şərq​şünasdı,	qədim
ədəbiyyatı	mükəmməl	bilirdi	və	kefinin	kök	vaxtında,	dost	məclislərində
Füzulidən,	ara-sıra	sevdiyi	müasir	şairlərdən	seçmə	şeirlər	deyərdi.	Amma	elmlə
yox,	naşirliklə	məşğuldu;	uzun	müddət	Akademiyanın	nəşriyyatında	direktor
olmuşdu	və	elə	Ziyad	bəylə	də	burda	dostlaşmışdı.	Sonra	bədii	ədəbiyyat
nəşriyyatı	yaradılanda	onu	təcrübəli	naşir	kimi	yeni	nəşriyyata	gön​dərmişlər.
Nərd	oynaya-oynaya	Rüstəmə	Konovalovla	mübahi ​səsini	danışmağa	başladı.
Rüstəm	zəri	taxtaya	qoydu,	bütün	diqqəti	ondaydı.	Ziyad	bəy	udmağa
tələsdiyindən,	tez-tez	sözünü	yarımçıq	kəsib,	“Yaxşı,	götür	at!”	deyirdi.	Dostu
halını	pozmadan	“Qaçmırıq	ki!	Axşamacan	nə	qədər	istəsən,	uduzacaqsan”	–
deyib	onu	hirsləndirsə	də,	katiblə	bu	mübahisənin	nə	ilə	nəticələndiyinin	marağı
oynamağa	imkan	vermirdi.	Dostunu	dinləyib,	“Başın	ağrıyacaq	sənin!	Özünü	işə
salmısan.	O,	kinli	köpəyoğludur”,	–	dedi.
Ziyad	bəy	hirsləndi:
–	Sən	də	uşaq-uşaq	danışma!	Neyləyə	bilər	mənə?	Öldürt​dürəcək?	Cəbhədə
itirdiyim	dostlarımdan	artıq	deyiləm	ki!	Daha	köhnə	vaxtlar	deyil.	Mən	ömrüm
boyu	ilan	kimi	gülləyə	uçmuşam.	Ölümdən	qayıdan	kimi	qayıdırdım	hər	savaşdan.
Komandirlərim	və	dostlarım	göz​lərinə	inanmırdı.	Çünki	məndən	əllərini
üzmüşdülər.	Lap	elə	cərimə	batalyonunun	komandiri	olmağa	razılıq	verdiyim
gündən!	Düşmən	gülləsi	dəyməsə	də,	bu	qanuni	oğru	dəstələri	uzun	müddət	mənim
kimi,	yöndəmsiz,	inadkar	qafqazlının	onlara	başçılıq	eləməsinə	dözə	bilməzdi.
Hamı	belə	düşünürdü.	Lakin	cərimə	batalyonu	başıma	and	içirdi.
Rüstəm:
–	Bunu	səninlə	bir	yerdə	vuruşmuş	dostundan,	rus	yazıçıdan	da	eşitmişəm.
Ziyad	bəyi	od	götürdü.	Yerindən	dikəldi,	sanki	indi	nərdi	götürüb	Rüstəmin	başına
çırpacaqdı.	Ancaq	hirsini	boğub	oturdu.	Taxtadakı	vəziyyət	xey​rinəydi,	daşları
dağıtmaq	istəmirdi:
–	Bura	bax!	Sən	nə	vaxt	adam	olacaqsan?	Urus	balası	təsdiq	etməsə,	mənə
inanmayacaqsan?	Mən	bütöv	bir	alayın	adını,	şərəfini	qoruyanda	yanımda	şahidim
yox	idi.	Elə	bilirdilər,	cəbhədən	qaçmışam.	Komandir	məni	görən	kimi	qəzəblə
üstümə	bağırdı.	Mənsə,	onun	qarşısında	bütün	gücü	tükənmiş	vəziyyətdə,	palçığın
içinə	yıxılıb	qalmışdım.	Ölüb-qaldığımı	yoxlamaq	üçün	çevirəndə	sırıqlımın
altında	bədənimə	bürüdüyüm	alay	bayrağını	görürlər.	Yolda	ölsəydim,	alay	ləğv
olunacaqdı.	Sən	belə	şeyləri	anlamazsan...	Amma	bu	mənim	taleyimdir.	Sonra
komandir	məndən	üzr	istədi...
–	Mənim	də	üzr	istəməyimi	gözləyirsən?
–	Yox,	uduzmağını	gözləyirəm.
Rüstəm	güldü:
–	Nərddə	güzəşt	yoxdur.	Qəhrəmanlıq,	on	dənə	Qızıl	Ulduz,	heç	biri	kömək
eləməz!..
O,	dostuyla	fəxr	edirdi	və	onun	Konovalovla	atışması	yağ	kimi	yayılmışdı	canına.
Buna	görə	də	bu	hərbə-zorbasından	sonra	sözünü	yumşaltdı:
–	Ancaq	bu	gün	Konovalova	dediyin	sözlərə	görə	udmayacağam	səni!
Akademik	hirsləndi:
–	Yaxşı	da!
Bu	onun	tez-tez	işlətdiyi	sözdü.	Zəri	taxtadan	götürüb	Rüstəmin	ovcuna	basdı:
–	At	görüm!	Yaxşı	deyiblər,	“oynaya	bilməyənə	daşşaqları	mane	olur”.
Əkbər	indi	artıq	nəşriyyatda	onunla	birgə	çalışan,	daha	doğrusu,	nəşriyyatın	baş
redaktoru	olan	Altay	Qızılbaşın	köməyi	ilə	yeməkləri	süfrəyə	düzə-düzə	onların
bitməyən	mübahisələrinə	qulaq	asır,	gülüşürdülər...
Bu	bağa	həvəslə	gəlmələrinin	bir	səbəbi	Rüstəmlə	nərd	haqq-hesabını
“çürütməkdi”,	bir	səbəbi	də	hələ	burda	köhnə	dostu	Əkbərlə	və	yığıncaqlarda
söhbətə	vaxt,	macal	tapmadığı	Altayla	məsləhətləşməkdi.	Əkbərin	də	çevrəsi
genişdi,	məlumatlı	adamdı,	hətta	Moskvada,	sonuncu	beynəlxalq	kitab	sərgisində
işdən	çıxandan	sonra	–	köhnə	dostları	qeybə	çəkilmiş	ağsaqqalla	da	görüşmüşdü,
Altay	bunun	şahidiydi,	ancaq	sərgidən	çıxıb	gedəndən	sonra	nə	anışdıqlarını
bilmirdi.
Ziyad	bəy	ağsaqqala	rəğbət	bəsləyir,	ona	inanırdı	və	son	hadisələrə	münasibətini
öyrənmək	istəyirdi;	gizlətmədən	“o	gəlməsə	işlər	düzəlməyəcək...”	–	deyirdi.
Altayın	qəzetdən	Əkbərin	yanına	gəlib	o	boyda	nəşriy​yatın	baş	redaktoru	təyin
edilməsinə	çox	sevinmişdi	və	oğlu	yerində	olmasına,	bu	bağ	məclislərinə
sonradan	qoşulmasına	baxmayaraq,	ona	da	köhnə	dost	və	ürək	adamı	kimi	baxırdı.
Bunun	bir	səbəbi	də	Əkbərin	danışdığı	əhvalat	olmuşdu.	Sən	demə,	Əkbər	də
Altayı	vaxtilə	Akademiya	nəşriyyatı	haqqında	yazdığı	bir	məqaləsindən	tanıyırmış
və	yeni	nəşriyyatda	şöbə	müdirliyinə	namizəd	axtararkən	ilk	yadına	düşən	o
olubmuş.	Altayın	redaktorluq	qabiliyyəti	ilə	yanaşı,	prinsipial,	sözünü	gizlətmədən
üzə	deyən,	əsərlərin	bədii-elmi	dəyərləndirilməsində	güzəştə	getməyən,	gözütox
və	etibarlı	bir	adam	olduğunu	görür.	Bu	arada	nəşriyyatda	baş	redak​tor	yeri
boşalır.	Yazıçılar	Birliyi	ondan	və	Dövlət​nəşrkomdan	xəbərsiz,	daha	doğrusu,
onların	başı	üstündən	Mərkəzi	Komitəyə	təqdimat	yazaraq	istəyir	ki,	Ali	Sovet
Rəyasət	Heyəti	sədrinin	qardaşı	oğlu	ora	qoyulsun.	Hətta	Mərkəzi	Komitənin
əlaqədar	şöbəsindən	bunun	razılığını	da	alırlar.	Əkbər	bunu	eşidəndə	dəli	olur,
“necə	yəni,	mən	nəşriyyatın	direktoru	ola-ola,	kiminlə	işləyəcəyimi	soruşmalı
deyillər,	yoxsa	məni	adam	yerinə	qoymurlar?”	Dövlətnəşrkomu	vurur	bir-birinə,
sonra	gedir	Mərkəzi	Komitəyə.	Şöbə	müdiri	ilə	aralarında	xoş	münasibət	varmış.
Oturur	onun	yanında	və	başlayır	işdən	çıxmaq	haqqında	ərizəsini	yazmağa.	Şöbə
müdiri	ərizəni	alıb	cırır:	“Nəşriyyatı	yaradan,	ayaq	üstə	qoyan	sənsən,	indi	nə
adla	azad	edək	səni?”
Əkbər	özündən	çıxır:	“Onda	nə	adla	tanımadığım	birini	mənim	yanıma,	həm	də
məndən	və	Komitədən	xəbərsiz,	baş	redaktor	qoyursunuz?	O	gəlsə,	mən
gedəcəyəm!”	Şöbə	müdiri	onu	dostcasına	dilə	tutur:	“Ali	Sovet	Rəyasət	Heyəti
sədrinin	xətrinə	dəyər,	Yazıçılar	Birliyində	inciyərlər”	və	s.	Ancaq	Əkbər	dirəşir,
sözündən	dönmür.	Axırda	şöbə	müdiri	soruşur:	“Yaxşı,	kimlə	işləmək	istəyirsən?”
“Öz	aramızdan	olan	birisiylə!”	–	deyir.	“Məsələn?”	“Məsələn,	Altay	Qızılbaş!
Yaxşı	tanıyırsan.	Haqqında	səninlə	də	neçə	dəfə	söhbətimiz	olub.	Yuxarılarda
qohumu,	tanışı	yoxdur	deyə,	əzilməlidir?	O	qala-qala	başının	üstündən	yazı-
pozusuyla,	iş	qabiliyyətiylə	onunla	müqayisəyə	gəlməyən	birini	gətirəcəksiniz
nəşriyyata?”	Əkbəri	yola	gətirməyin	mümkün	olmadığını	görəndə	razılaşırlar.
Direktor,	Altaydan	xəbərsiz,	elə	həmin	gün	sənədləri	hazırlayır	və	maraqlıdır	ki,
komitə	sədri	də	onunla	razılaşır,	kollegiyanı	gözləmədən	üzvlərdən	telefonla	tək-
tək	fikirlərini	soruşduqdan	sonra	nəşriyyata	yeni	baş	redaktor	təyin	olunması
qərarı	verilir.
Axşamüstü	əmri	görəndə	Altay	gözünə	inanmır	və	de ​yir:	“Qohumuna	güvənən	o
adam,	gəlib	burda	oturacağı	kabinetə	də	baxıb,	Birliyin	katiblərini,	dostlarını
Mingəçevirə	aparıb,	orda	onlara	yaxşı	bir	qonaqlıq	da	verib...”
Əkbər	gülür:	“Nuş	olsun!	Qoy	yeyib-içsinlər!”
Aradan	illər	keçmişdi,	onlar	ürək	dostuna	çevril ​miş ​dilər...
Rüstəmin	qarnına	ağrı	dolmuşdu.	Ziyad	bəyin	cəsarə ​tinə,	hər	şeyi	katibin	üzünə
açıq	deməsinə	sevinsə	də,	məsələnin	elə-belə	bitməyəcəyinin	dər ​dini	çəkirdi...
Ancaq	akademikin	fikri	kitablarında,	yazı	masasında,	atılan	böhtanlara	verəcəyi
cavablardaydı.	İndi	bu	işlərin	cərgəsinə	arxivdə	üst-üstə	yığı ​lıb	onu	gözləyən
qovluqları	da	qoşmuşdu.	Elə	bi ​lir ​di,	bu	qovluqlardakı	faciələri,	xalqını	məhv
etməyə	yönələn	repressiya	siyasətinin	iç	üzünü	açıb	göstərməsə,	“Öldürüləcək
türklərin	Qara	siya ​hısı”nı	tapa	bilməsə,	özü	də	ölüm	makinasının	qurbanına
çevrilərək	məhv	olub	gedəcək...
	
***
Bağdakı	görüşlərindən	bir	neçə	gün	sonra	Rüstəm	ona	zəng	vurdu:
–	Qonaqlıqla	aran	necədir?	Sonra	da	bir-iki	tas	uduzaram	sənə!
Onun	sözlü	adamlar	kimi	danışdığını	anlamaq	çətin	deyildi.	Ziyad	bəy:
–	Xeyir	olsun?	–	deyə	səsini	yüksəltdi.	–	“Şah​namə”ni	yenidən	nəşr	eləyiblər?
Rüstəm	bu	zarafata	əhəmiyyət	vermədən	dedi:
–	Yox	e,	yox!	Gözün	aydın,	dostunu	ötürdülər	getdi!
–	Hansı	dostumu?	Kimdən	danışırsan?
–	Bundan	açıq	danışmayacağam	ki!	Konovalovu	işdən	çıxartdırdın!	O	boyda
katibin	başını	yedin!
Akademik	işin	nə	yerdə	olduğunu	anladı:
–	Onun	başını	heç	it	də	yeməzdi.	Mənlik	deyil.	Kimi	gön​dəriblər	yerinə?
–	Polyaniçko	deyilən	birini.	Zalım	oğlunun	familiyasını	yadımda	saxlamağa	yarım
saat	vaxt	sərf	eləmişəm.	Hazırlaş,	onnan	da	kəllə-kəlləyə	gə ​ləcəksən.
–	Zarafata	salma!	Qorbaçovun	bütün	dərdi	bizim	səsi ​mizi	boğmaqdır.
	
Döyüş	ovqatı
	
	
Meydana	toplanan	yüz	minlərlə	insanın	qarşısına	da	döyüş	ovqatıyla	çıxmışdı.	Bu
xalq	dənizinə	baş	vurmuş,	dəniz	onu	coşqun	dalğaları	üstündə	gətirib	mitinqləri
idarə	edən	Altayla	yanaşı	qoymuşdu.	Tribunaya	dırmaşmağa	çalışan	və	Altayın
əllərində	bayraq	kimi	tutduqları	son	kitabına	avtoqraf	almağa	can	atan	gəncləri
görəndə	gənc	dostunun	əsərlərinin	ona	necə	böyük	bir	oxucu	sevgisi
qazandırdığının	şahidi	olmuş	və	bu	boyda	insanın	kimsəyə	yox,	məhz	şairə,
jurnalistə	inanmasına	sevinərək	axşam	zəng	vurub	bu	sevinci	Əkbərlə
bölüşmüşdü:	“Sən	bir	meydana	get,	öz	baş	redaktorunu	tribunada	gör!	Gör	o	sakit,
təvazökar	dediyin	adam	meydanda	necə	qəhrəmana	dönüb,	gör	saatlarla	necə
danışır	və	xalq	onu	necə	diqqətlə,	sevə-sevə	dinləyir”.	Əkbər	özünü
sındırmamışdı:	“Bu,	bizim	üçün	gözlənilməz	hadisə	deyil!	Mən	onun	qabiliyyətinə
çoxdan	bələdəm!”
Akademik	uzun	illərdən	sonra	yenidən	önündə	bir	sözü,	əsgər	diliylə	desək,
əmriylə	döyüşə	atılmağa	hazır	olan	bir	güc,	yüz	minlərlə	əsgər	görmüşdü.	Ömrün
hədər	getmədiyini	göstərən	xoş	bir	duyğuydu.
Elmi	araşdırmaları	kimi,	meydan	çıxışlarının	da	qarşı	tərəfi	tərk-silah	etdiyini,
dalınca	əleyhinə	yazılan	yazıların	yenə	uc-uca	calanacağını	yaxşı	bilirdi.
Buna	görə	də	son	çıxışından	sonra	meydanda	ona	ve ​rilən	“ölüm	siyahısı”na
təəccüblənmədi.	Bu	siyahıda	onun	adıyla	Altayın	adı	yanaşıydı.	“Böyük
şairlərimizi	Sibirdə	çürütdükləri	bəs	eləmədi,	indi	də	onları	əvəz	edən	yeni	nəsli
terror	qurbanı	edəcəklər”	–	deyə	düşündü.	Cavab	verməyə	sözləri	olmayanda
ölümlərinə	fitva	vermişdilər.	İrəvanda	hazırlanmış	bu	siyahıda	azərbaycanlı
aydınlar,	görkəmli	şəxsiyyətlər	arasında	öz	adının	birinci	yazıldığını	görəndə
özünəxas	istehzalı	təbəssümlə	ətrafında	dayananlara	baxıb,	“da	paşli	oni	na	xer!”
deyib	kağızı	səliqəylə	qatlayıb	cibinə	qoymuşdu.
–	Dədələrimiz	demiş,	su	çanağı	suda	sınar.	Belə	şeylərlə	kimi	qorxutmaq
istəyirlər?	Mən	döyüş ​çüyəm	və	döyüşçü	üçün	savaşda	ölməkdən	şərəfli	iş
bilmirəm.	Nə	olsun	indi	elmlə	məşğulam?!	Elmin	də	əsgəriyəm!..
Bunu	deyərkən	üzündəki	rahatlıqdan	kağızı	ona	verən​lərin	sıxıntısı	dağılıb	getdi.
İllər	uzunu	Şərq	tarixinin	ən	gizli	və	ya	gizlədilmiş	mənbələrini	üzə	çıxararaq
saxta	tarixbazlara	cavab	verərkən	işi	asandı,	ağlının,	biliyinin,	məntiqinin
qabağında	kimsə	dura	bilmirdi,	ancaq	indi	za ​man	dəyişilmişdi;	zorakılıq	maşını,
uyuşdurucu	diplomatiya,	hiyləgərlik	bazarı	işə	düşmüşdü.	Üstünə	yalançı
demokratiya	cildində,	Qorbaçovun	və	akademik	Saxarovun	silahlarıyla	gələnlərin
cavabını	vermək	hakimiyyətlə	kəllə-kəlləyə	gəlməkdi.	Ümid	xalqın	özünə,
meydanlara	idi.	Lakin	meydan	nəhəng	bir	yorğana	bənzəyir,	kim	güclüdürsə,	öz
üstünə	çəkəcək.
Birdən-birə	fikrinə	gəldi	ki,	cibinə	qoyduğu	bu	vərəq	arxiv​lərdə	axtardığı	ölüm
siyahısının	da ​vamıdır;	iyirminci	yüzilin	əvvəllərindən	dol ​durula-doldurula	gəlir.
1937-ci	ilin	repressiya	qur ​ban​​ları	ölüm	siyahısındakının	yalnız	bir	qismidir.
Hakimiyyətdəkilərin	və	onların	əlal ​tılarının	nəzə ​rində	bu	iş	başa	çatmamışdır.	Hər
yeni	türk	nəslinin	qaymağı	yığılmalıdır.	Fərqi	yoxdur,	dünən	bu	işə	Stalin	fərman
verirdi,	bu	gün	Qorbaçov	verir.	Dünən	bu	xəyanət	mikoyanların,	mirzoyanların,
markaryanların,	hovanesyanların	əliylə	həyata	keçirilirdi,	bu	gün	cəllad	bıçağı
balayanların,	kaputikyanların,	ter-petrosyanların,	sər ​kisyanların,	aqambekyanların
və	bir	sürü	insanlığı,	qon​şuluğu,	həqiqəti	çoxdan	unudanların	əlindədir.	Yəni	ölüm
siyahısını	Bakıda	yox,	Moskvada,	İrəvanda	axtarmaq	lazımdır...
“İpə-sapa	yatmayan,	dalaşqan,	söyüşcül,	lovğa,	oppo​nent​lərini	adam	yerinə
qoymayan...”	–	Daha	nə	qalmışdı	adına	yapışdırmasınlar.	Amma	bunların	nədən
belə	olduğu,	hardan	qaynaqlandığı	ba ​rədə	düşünən	azdı.	Düşünsələr	də	səbəbini
tapa	bilməzdilər.	Təkcə	ömür-gün	yoldaşından	daha	çox,	dost,	sirdaş	olan	Mahirə
xanım	və	ola	bilsin	ki,	bir-iki	cəbhə	yoldaşı	onun	üsyankar	xarakterinin	hansı	itki
və	faciələrdən	doğulduğunu,	qaya	kimi	sərt	görünüşünə	baxmayaraq	köksündə	necə
kövrək	bir	ürək	döyündüyünü	bilirdilər.	Kənar	adamlara	əzablı	müharibə
həyatından	danışmağı	xoşlamazdı.	“Keçdi	getdi.	İndi	kimə	lazımdır	bu	xatirələr!”
deyib	söhbətdən	yayınardı.	Vətən	müharibəsi	onun	üçün	toxunulmaz,	müqəddəs	bir
mövzuydu.	Təkcə	ona	görə	yox	ki,	ilk	günündən	son	gününədək	cəbhənin	ən	ağır
yerlərində	olmuşdu	və	ya	ümumiyyətlə,	anadan	savaşçı	kimi	doğulmuşdu,	məktəbi
qurtaran	kimi	sənədlərini	hərbi	təyyarəçilik	məktəbinə	vermiş,	orda	qarşısına
ayağının	böyüklüyü,	boyunun	ucalığı	bəhanəsi	çıxanda	hərbi	piyada	məktəbinə
tələsmiş,	hətta	qəbul	eləsinlər	deyə	özünü	iki	yaş	böyük	göstərməkdən
çəkinməmiş,	məktəbi	qurtaran	kimi,	bircə	gün	yubanmadan,	orduya	yollanmış,
müharibə	başlanan	gün	Bessarabiyada	ilk	zərbəni	sinəsinə	çəkənlərdən	biri	olmuş,
kəşfiyyatçı	kimi	dəfələrlə	düşmən	cəbhəsinin	dərinliklərinə	qədər	gedib	çıxmış,
ilk	dəfə	Sovet	İttifaqı	Qəhrəmanlığına	təqdim	edildiyi	günlərdə	rus	dilini	yaxşı
bilməyən	azərbaycanlı	əsgərləri	təhqir	edən	yüksək	rütbəli	bir	zabitin	yerindəcə
dərsini	vermiş,	bunun	nəticəsi	olaraq,	onu	Sovet	İttifaqı	Qəhrəmanı	adından
məhrum	edə ​rək	cərimə	batalyonunun	komandiri	olmaq	kimi	çətin	bir	işə
göndərilmişdir.	Cərimə	batalyonunun	çoxu	məhkum,	cinayət	işlətmiş	əsgərlərini	ən
ağır	döyüşlərdən	keçirə-keçirə	ölkədə	şöhrətlənmiş,	iki	dəfə	ağır	yaralan​mış,
düşmən	qəlpəsini	35	il	ayağında	gəzdirmiş,	ağır	be ​yin	silkələnməsi	ola-ola
əlbəyaxa	döyüşdə	düşmən	əs ​gə ​rini	məhv	etməyi	bacarmışdır.	Nəhayət,	ikinci	dəfə
Qəhrəmanlığa	layiq	görülmüş,	Berlinə	sinəsində	Qızıl	Ulduzla	daxil	olmuş	və
müharibədən	sonra	da	qalıb	şəhərdə	qayda-qanun	yaradılmasında	iştirak	etmişdi...
Bunlar	hamısı	olmuşdu.	Ancaq	onun	ruhunda	və	təbiətində	ömürlük	və	silinməz	iz
buraxan,	çiyin-çiyinə	vuruşduğu	və	çoxunu	itirdiyi	əsgər	dostlarıydı.	Neçəsini	yad
torpaqlara	öz	əlləriylə	basdırmışdı.	Təkcə	bir	döyüşdə	670	əsgərdən	cəmi	47-
sinin	sağ	qalması	nə	deməkdir?	Hər	biri	bir	evin	ümidi,	bir	elin	yaraşığı	igidlər...
Özünü	hansı	möcüzə	qorumuşdu?	Demək	çətindir.	O	vaxtın	qəzetlərində	onun	hər
döyüşə	aslan	kimi	atıldığından,	daim	ölümün	üstünə	getdiyindən	yazırdılar.	Ancaq
o,	müharibənin	ilk	günlərində	qarşısına	çıxmış	və	zorla,	dilə	tuta-tuta	onun
taleyinə	baxmış	bir	qaraçı	qızının	sözlərini	unutmamışdı.	Qaraçıya	inandı-
inanmadı,	bu	sözlər	ən	ümidsiz	döyüşlərdə	də	yadından	çıxmamışdı:	“Çox
çıxılmaz	görünən	çətinliklərdən	çıxacaq,	ölümlərdən	alnıaçıq	keçərək	yüksəklərə,
ulduzlu	zirvəyə	doğru	yüksələcəksən”.	Evlərində	o	illərin	şahidlərindən	biri,
baldızı	yaşayırdı.	O	da	müharibənin	əvvəlindən	axırına	cəbhədə	olmuş,	ağır	bir
döyüş	yolu	keçmişdi...
Ermənilər	“Qarabağ!	Qarabağ!”	deyirlər.	Tarix	qalsın	bir	yana,	ermənilərin	cəmi
yüz	əlli	il	öncədən	bura	kö​çüb	gəldiyini	bilməyən	yoxdur.	Onlardan	əvvəl	burda
məskunlaşmış	yerli	xaçpərəstlərin	erməniyə	aidiyyəti	yoxdur...	Qarabağ	deyəndə
o,	saatlarla	qədim	alban	tari ​xindən	və	ya	burda	yetişən	böyük	mədəniyyət	xadim​-
lərindən	danışa	bilərdi.	Ancaq	Qarabağ	sözüylə	gözünün	qabağına	savaşda,	qürbət
ellərdə	itirdiyi	qarabağlı	əsgərlər	gəlirdi,	aralarında	erməni	dostları	da	vardı...
Aradan	bu	qədər	illər	keçmişdi,	ancaq	onlardan	biri	haqqında	baldızının	söylədiyi
və	Mahirə	xanımın	qələmə	aldığı	acı	xatirə	onu	həmişə	ağladırdı:	Savaşın	ağır
yerində	qızı	çağırırlar,	“burda	bir	əsgər	bərk	yaralanıb,	yerlisi	olan	birisini
axtarır,	sözü	var”	deyirlər.	Əsgər	ona	yaxınlaşan	qaraşın	qıza	baxıb
“Azərbaycanlısan?”	deyə	soruşur.	Qız	“hə!”	deyir.	“Bacı,	bir	ağı	de,	bizim
tərəflərin	adətincə,	son	nəfəsimdə	ana	dilimizi	eşitmək	istəyirəm...”
Akademik	burda	dözə	bilmirdi...	İlahi,	mühari ​bənin	nə	qədər	ağlasığmaz,	həm	də
insanın	böyüklüyünü	göstərən	belə	xatirəsi	var!	“Qafqaz	uğrunda!	Azadlıq
uğrunda!”	deyəndə	ayrı-seçkilik	bilmirdik...	Azərbaycanlı,	gürcü,	erməni...
hamımız	birdik.	Amma,	sən	demə,	biz	orda	ölüm-dirim	savaşına	atılanda	burda
bizim	xalqa	ölüm	hökmü	çıxaranlar	varmış.	Niyyətləri	Bakıdan	bizim	milləti
bütövlüklə	köçürüb	başqalarını	bura	doldurmaqmış...	Bir	möcüzəylə,	ya	da	neftin
xətrinə	xilas	olub	bu	şəhər,	bu	şəhərdə	yaşayan	qohumlarımız,	ailələrimiz...
Bəli,	o	ərköyündü,	çünki	vətən	üçün	gəncliyinin	ən	gözəl	illərini	vermişdi	və	heç
vaxt	da	qəhrəman	şöh​rə ​tinin	kölgəsində	gizlənməmişdi,	ömrü	boyu	nəfəs	dər ​mə ​-
dən	çalışmışdı	və	qaraçı	qızın	dediyi	yoldan	yorulmamış,	müharibədən	sonra	da
elmin	ulduzlu	zirvəsinə	yük​səlmişdi.	Söyüşcüldü,	düz​dür,	ancaq	dustaqxanadan
buraxılıb	cəbhəyə	göndərilmiş,	məhkumluq	jarqonlarından	başqa	dil	bilməyən
yüzlərlə	canavar	kimi	cəsur	igidi	hər	gün	ağır	savaş	meydanına,	ölümə	başqa	hansı
dillə	apara	bilərdi.	Başındakı	fəsi	fərqlənmək	xətrinə	qoymurdu,	yox,	başından
aldığı	zədənin	ağrısı	ömrü	boyu	onu	tərk	etməmişdi,	qorunmalıydı.
Müharibənin	ağır,	əzablı	yollarından,	bu	ölkənin	hansı	qanlar	bahasına
qorunduğundan	xəbərsizlər	onu	necə	anlaya	bilərdi?	İndi	budur	Qorbaçov	adlı
birisi	düşüb	ortaya,	hərəyə	bir	cür	yalan	danışır,	ölkə	göz	qabağında	dağılır.
Azadlıq,	müstəqillik	gözəl	sözlərdir.	O	da	öz	xalqının	müs ​təqilliyini	və	İran
tərəfindəki	böyük	hissəsiylə	birləşməsini	istəyir.	Bəlkə	hamıdan	çox	istəyir,	çünki
atası	hərbi	tərcüməçi	olmuş,	İranda	işləmişdi	və	o	taydakı	Azərbaycan	türkləri
haqqında	maraqlı	söhbətləri	kiçik	yaşlarından	bacı-qardaşlarıyla	birgə	onun	da
yaddaşına	hopmuşdu.	Ancaq	Qorbaçovun	yolu	demokratiya	deyil,	xalqları	bir-
birinə	düşmən	edib,	dünyanın	cənnət	guşələrindən	biri	olan	Qafqazı	qan	çanağına
döndərməkdir.	“Axı	mən	Rusiyaya	bu	gözlə	baxmamışam,	onu	sevmiş,	hər	qarışı
uğrunda	vuruşmuşam,	arxada	qalanlarımız	gecə-gündüz	bilmədən	çalışıb,	bəs
Qorbaçov	hansı	haqla	məni	ögey	sayır,	torpağımı	kiməsə	bağışlamaq	istəyir?	O,
hansı	xid​mətinə	görə	məndən	üstündür?”
Bütün	bunları	gizlətmədən	yazdı,	tək-tək	alim,	cəbhəçi	dostlarına	zəng	vurdu,
bəzisiylə	evdə,	bəzisiylə	işdə	görüşdü.	Hamı	böyük	razılıqla	qol	çəkdi.	Qol
çəkməyənlər	də	oldu.	“Bu	da	bir	sınaqdır”	deyə	düşündü.	Dinc	günlərdə	öz
millətinin	dərd​lərini	bildirən	məktuba	qol	çəkməmək	elə	müharibə	cəbhəsindən
qaçmaq	kimi	bir	işdir.
Qorbaçovdan	qorxurlar!	Niyə?	Onun	kimliyini	Stavropoldan	bilirəm;	xalqdan
xəbəri	yoxdur,	nə	çalırlar,	onu	oynayır.	Bu	ölkəni	dağıtmasa,	əl	çəkməyəcək.
Çəkinəcək	işimiz	yoxdur.	Heç	əvvəlkilərdən	də	çəkin​məmişik.	Brejnev	Sovet
İttifaqı	qəhrəman​lığının	qızıl	ulduzlarını	döşünə	düzəndə	ona	da	yazmışdı:
“Əlinizdə	ixtiyar	var	deyə,	xalqı	alçaltmayın.	Qızıl	Ulduzu	qəhrəmanlığa	görə
alarlar,	vəzifə	borcunu	yerinə	yetirməyə	görə	yox!”
Məktubdan	sonra	Moskvadan	bir	məmur	atdanıb	xüsusi	bir	ədayla	gəlmişdi
Bakıya.	Bu	nə	deməkdir?	Bu	nə	cəsarət?	Bu	adam	kimdir	ki,	Baş	katibə	belə	bir
məktub	yazır?	Akademik	getməmişdi	onun	dəvətinə.	Qonaq,	başında	bir	dəstə
yaltaq	yerli	məmur,	durub	instituta	onun	yanına	gəlmişdi.	Yol	boyu	mübahisə
edirmiş	ki,	yəqin	bu	akademik	deyilən	adam	Sosialist	Əməyi	Qəhrəmanıdır,	SSRİ-
də	həm	akademik,	həm	də	müharibə	qəhrəmanı	olan	adam	yoxdur.	Bir	təhər	başa
salıblar	ki,	belə	bir	adam	var	və	əslinə	qalanda	bir	yox,	iki	dəfə	Sovet	İttifaqı
Qəhrəmanıdır...	Alim	gələn	qonağı	sakit	qarşılamış,	Brejnevə	yazdığı	məktubu
əsaslandırmağa	çalışmışdı.	Axı	dinc	günlərdir,	hərə	öz	vəzifəsini	yerinə	yetirir,
ölkədə	elə	bir	qeyri-adi	hadisə	baş	verməyib,	sizlərin	dediyiniz	kimi,	dinclik,
əmin-amanlıq	şəraitində	yaşayırıq.	Belə	olan	halda	bu	qəhrəmanlığı	harda
göstəriblər?	Ölkə	başçısı	özü-özünü	hansı	mənəvi	haqla	mükafatlandıra	bilər?
Qonağın	qanmadığını	görəndə	qalxıb	cərimə	batalyonunun	çoxmərtəbəli
söyüşləriyə	ballanan	dilini	işə	salmışdı:	“Zırramanın	biri	zırrama!	Sən	kimsən
mənim	üstümə	gəlmisən?	Sənin	kimi	padonokları	çox	görmüşəm.	Düşündüyümü
məktubda	yazmışam.	Oxuyub	nəticə	çıxarmaqdansa,	atıla-atıla	bura	niyə
gəlirsiniz?	Minlərlə	dostum	bu	ölkə	üçün	yaşamaq	haqqından	keçdi.	İndi	söz
haqqımızı	da	əlimizdən	alacaqsınız?	Lazım	olsa,	yazdıqlarımın	ardınca	özüm	də
gələrəm	və	yazmadığım	başqa	sözləri	də	üzünə	deyərəm	onun”.
Məmur	qarşısındakı	adamı	qorxutmağın	və	məntiqlə	əsaslan​dırdığı	sözə	görə
cəzalandırmağın	mümkünsüzlü​yünü	görəndə	quyruğunu	qısıb	qayıtmışdı.	Berlinə,
Qələ ​bənin	ildönümünə	Baş	ka ​tiblə	birgə	gedərkən	ürəyini	ona	da	boşaltmışdı.
“Qəh​rəmanlığı	ucuzlaşdırmaq	olmaz.	Biz	qan	töküb	almışıq	onu...”
Bu	cür	danışması	təkcə	sinəsindəki	Qızıl	Ulduza	gü​vəndi ​yindən	deyildi;	ona
cəsarət	verən	anadangəlmə	igidlik	ruhu	ilə	yanaşı,	öz	zəhmətinin	dəyərini	bilməsi
və	sevgisiydi.	Bəli,	adına	SSRİ,	ya	çarizmin	şəkil	dəyişmiş	davamı	de,	nə
deyirsən	de,	bu	ölkə	onun	qoruduğu	ölkəydi.	Qafqazdan	başlayaraq,	Volqaboyu,
Qara	dəniz	sahilləri,	Bessarabiya,	Belarusiya...	sürünə-sürünə	keçmişdi	bu
torpaqlardan.	Sonra	Polşanı,	Almaniyanı	arşınlamışdı.	Ən	yaxın	dostlarına	öz
əlləriylə	qazdığı	məzarlar	vardı	oralarda.	Bir	yerdə	dünyanı	xilas	eləmişdilər.
Başçılıq	elədiyi	batalyon	yeddi	dəfə	qırılıb	yenidən	təşkil	olunmuşdu...
Dostlarının	arasında	ermənilər	də	vardı;	hansının	ağlına	gələrdi	ki,	birgə
qoruduqlarını	bölüşdürmək	üçün	bir	gün	vuruşacaqlar.	Moskvada	partiya
bürokratiyası	o	qədər	varlanıb,	o	qədər	cinayətə	bulaşıb	ki,	aradan	çıxmaq	üçün
ölkəni	dağıtmaqdan	başqa	yol	tapa	bilmir.	Xalqlara,	respublikalara	iqtisadi
azadlıq	ver,	hüquqlarını	genişləndir,	qoy,	asqırmaq	icazəsini	də	səndən
almasınlar,	müstəqil,	amma	həm	də	Avropa	İttifaqında	olduğu	kimi	yaxın	olsunlar.
Dağıtmaq	asandır,	ancaq	onun	nəticələrini	görən,	düşünən	varmı?	Təhsil	aldığı
Moskva,	kitabxanalarını	və	arxivlərini	ələk-vələk	elədiyi	Peterburq,	xanımının
boya-başa	çatdığı	Daşkənd,	oğlunun	yaşadığı	Şimali	Qafqaz,	dostlarının	tez-tez
dəvət	etdikləri	Tiflis,	elmi	mübahisələrə	və	rəqiblərinə	yerini	göstərməyə	getdiyi
İrəvan...	Bunların	bir	yerdə	olmağının	kimə	ziyanı	var?
Belə	düşünməyə	haqqı	çatır.	Çünki	həyatının	bir	his ​səsini	ümumtürk	tarixinin
öyrənilməsinə	sərf	etmişdir,	özbək	tarixinin	ən	gözəl	araşdırıcılarından	biri
olduğuna	görə	ona	orda	da	milli	qəhrəman	kimi	baxırlar.	İmkanı	çatanda,
Gürcüstandakı	tarixçi	dostlarına	da	əl	uzadır,	qədim	Şərq	mənbələrində	onları
maraqlandıracaq	şeylər	görəndə	çevirib	göndərir;	həmkarlarının	yanına	bayrama
gedən	kimi	gedir.	Bu	bir	xalqa	yox,	insanlığa	xidmətdir.	Canı-qanı	ilə
qoruduğunun	dünya	tarixindəki	yerini	və	dəyərini	də	açıb	göstərir.
Əlbəttə,	indi	bu	düşüncələri	dilə	gətirmək	çə ​tin​dir,	kütlə	qəbul	etməz,	Sovetlər
birliyini	qorumalı	olanların	günahından	ziddiyyət	çox	dərinləşib,	ermənilərlə
münaqişənin	də,	xalqın	ehtiyac	içində	yaşamasının	da,	müharibədə	qorunub
saxlanmış	sər ​vətlərin	hərraca	qoyulmasının	da	günahkarı	Mosk​​vadır,	onun
gəncliyinin,	ilk	sevgisinin	şahidi,	uşaqlarının	dünyaya	gəldiyi	doğma	şəhər...	İndi
öz	cinayətlərini	ört-basdır	eləməkdən	ötrü	İttifaqı	dağıtmaqdan	başqa	yol	tapa
bilmirlər.
Ömrün	bu	yaşında	sevdiklərindən,	qoruduqların​dan,	inandıqlarından	qopmaq
çətindir.	Mərkəzdən​qaçma	elə	bir	yerə	çatıb	ki,	bu	dağılmanın	qarşısını	almaq
mümkün	deyil;	ancaq	kaş	bu	gedişat	ağılla	aparıla,	araya	qan,	düşmənçilik
düşməyə.	Riyakar	siyasət	maşınını	işə	salanları	tarixin	həqiqətləri	ilə,	keçmiş
sənədləri	ortaya	tökməklə	inandırmağın	və	dayandırmağın	mümkün	olmadığını
bilir.	Bununla	belə,	onun	təbiətində	dinclik	anlayışı	yoxdur,	əlini	əlinin	üstünə
qoyub	otura	bilməz.	Öz	xalqlarını	uydurmalarla,	qondarma	tarixlərlə,	miflərlə
xəstələndirən	əldəqayırma	erməni	alimlərinə,	gücü	çatdığı	qədər,	təsir
göstərməklə,	tarixi	təhrif	edənlərin	önündə	keçmişin	əsl	sənədlərini	açmaqla
məşğul	olacaq.	Ancaq	buna	imkan	vermədən,	addım-addım	onun	xalqını	savaşa
itələməkdəydilər.	Er ​mənistandan	–	keçmiş	İrəvan	xanlığı	ərazisindən
çıxarılanların	sayı	artıq	iki	milyonun	üstündəydi.	İndi	də	Qarabağda	yalın	əllə
müqavimət	göstərə	bilməyən	xalqı	təhqir	edir,	incidir,	öldürür	və	qovurlar.	Sovet
ordusu,	onun	qürur	mənbəyi	olan	ordu	da	onlara	yardım	edir.
Bütün	bunları	müşahidə	etmək	–	elmi	fəaliyyəti	boyu	ordu	ilə	əlaqəsini	üzməyən,
tez-tez	əsgərlərin	görüşünə	gedən,	onlara	müharibə	xatirələrini	danışan	qəhrəman
üçün	çətindi.	1988-ci	ilin	sonunda	ordunu	dinc	Bakı	mitinqlərini	dağıtmağa
göndərən,	lakin	dəmir	quzğun	kimi	insanların	üstünə	şütüyən	tankların	lülələrinə
qərənfil	taxıldığını	görən	hərbiçilərin	bakılı	“əfqan	müharibəsi	iştirakçıları”	ilə
sarmaşıb	görüşdüklərini	görən	Moskva	ermənipərəstləri	müvəqqəti	geri
çəkilmişdilər.	Bu	arada	İrəvandan	azərilərlə	birgə	sonuncu	rus	da	qovulmuşdu.
Mərkəz	bunu	görmürdü	sanki;	Bakıda	komendant	saatını,	hərbi	vəziyyəti	saxlamaq
mənasını	itirsə	də,	təxribat	ara	vermirdi.	İndi	də	Moskva	mətbuatı	gecə-gündüz
Azərbaycanda	Xalq	Cəbhəsinin	radikallığını,	İranla	sərhədlərin	sökülərək	bütöv
Azərbaycan	yaratmaq	istəyini,	ermənilərin	sıxışdırıldığını	yazır.	Bir	tərəf	azərini
vəhşicəsinə	qovur,	ona	gözün	üstə	qaşın	var	deyilmir,	o	biri	tərəf	ermənini
sıxışdırmaqda	ittiham	edilir.	Bu	o	vaxt	idi	ki,	Ermənistanı	tərk	etmiş	onminlərlə
azəri	qaçqın	Bakıda,	Sumqayıtda,	Gəncədə	evsiz-eşiksiz,	küçələrdə	yaşayırdı,
amma	yüzminlərlə	erməni	və	rus	vətəndaş	öz	dinc	həyatını	elə	əvvəlki	kimi
qorxusuz-ürküsüz,	azərilərlə	qaynayıb-qarışmış	şəkildə	davam	etdirirdi.	Xalqın
bu	dincliyi	və	səbri	heyrət	doğururdu.
Bakıda	Sumqayıtı	təkrar	etmək,	ermənilərin	öz	əli	ilə	iki-üç	ermənini	öldürüb
azərbaycanlıların	boynuna	yıxmaq	və	onların	“erməni	dözümsüzlüyü”nü	dünyaya
car	çəkmək	mümkün	olmamışdı.
1988-ci	il	boyu	xalq	yerli	hakimiyyətin	vədlərinə	inanıb	dözdü.	Moskva
məmurları	həftə	səkkiz-mən	doqquz	Bakıya	səfərləri,	televiziya	çıxışları	ilə	mil ​-
lətin	başının	altına	yastıq	qoymaqla	məşğul	oldular.
Akademik	bu	nisbi	dincliyin	arxasında	məkrli	bir	oyun	getdiyini	duyur.	İlin
ortalarında	–	xalq	cəbhəsi	yaranandan	az	sonra	orda	radikal	bir	qanadın
yaranması	və	sözdə	vətəni	qorumaq	naminə	silahlı	dəstələrin	yaradılması	xəbərini
eşidəndə	dalağı	sancdı.	İqtidarın	cəbhə	üçün	quyu	qazdığını	görməmək	cahillik
olardı.	Azərbaycanlıların	İs ​lam	təmayülçüsü,	rus	və	erməni	düşməni	obrazını
yaratmaq	üçün	Moskva	televiziyaları	və	qəzetləri	dəridən-qabıqdan	çıxırdı...
Bu	azmış	kimi	indi	də	guya	“təpədən	dırnağa	silahlanmış	AXC-nin	Azərbaycanın
qanuni	haki ​miyyətini	yıxmasının	qarşısını	almaq”	üçün	havadan,	qurudan,	sudan
Bakını	mühasirəyə	almaqdadır.	Sanki	düşmən	üstünə	gəlirlər.
Ömrünün	ən	acı	günlərini	yaşayırdı.	Moskvanın	bu	xə ​yanətinin	qarşısını	almaq
imkanı	yoxdu.	Ürəyini	gecə-gündüz	yazmaqla	soyutmaq	istəyirdi.
Cibində	son	vaxtlar	yazdığı	bir	neçə	məqalə,	ağır	düşün​cələr	altında	zorla	hərəkət
edirmiş	kimi,	asta-asta	üçüncü	mərtəbədəki	redaksiyaya	qalxdı.	Otuzuncu	illə ​rin
repressiyaları	haqqında	silsilə	məqalələri	burda	–	Altay	yaranmış	vəziyyətdən
istifadə	edərək	–	və	hələ	ki,	respublikada	yeganə	müstəqil	və	demokratik	qəzet
olan	“Azərbaycan”da	çap	etdirirdi.	Altay	nəşriyyatdakı	işiylə	yanaşı,	burda
qurduqları	ictimai	təşkilatın	nəzdində	1918-1920-ci	illər	arasında	buraxılmış	eyni
adlı	qəzeti	bərpa	etmiş,	onun	baş	redaktoru	olmuşdu.	Qəzetin	çox	mötəbər
ziyalılardan	seçilmiş	redaksiya	heyətinin	tərkibində	Akademik	Ziyad	Şıxlı	da
vardı.	Qəzet	çox	oxunurdu,	hər	nömrəsi	əldən-ələ	gəzirdi,	buna	görə	də	Ziyad	bəy
repressiya	qurbanları	haqqında	rəsmi	qəzetlərin	qorxudan	yaxın	qoymadıqları
yazılarını	burda	həvəslə	çap	etdirirdi.
Bura	ərklə	gəlməyinin	başqa	bir	səbəbi	də	vardı.
Dövlətə	bağlı	olmayan,	söz	azadlığının,	aşkarlığın	ver ​diyi	imkanın	ilkin	bəhrəsi
olan	qəzetin	təsis	olunmasın​da	Altay	və	bir	dəstə	başqa	dostlarıyla	birgə
akademikin	də	əməyi	vardı.	Tirajı	yarım	milyona	çatsa	da,	satış	köşk​lərində
anında	tükənən,	əldən-ələ	gəzən,	hər	nöm​rə ​siylə	hö​kuməti	silkələyən	qəzet	Altayın
kitablarıyla,	mey​dan​dakı	fəaliyyətiylə	qazandığı	hörmətini	bir	az	da	artırmışdı.
Ayağı	redaksiyaya	dəyən	kimi	işçilər	toplaşırdılar	akademikin	başına.
Altay	onu	xoş	əhvalla	qarşılasa	da	üzündəki	yorğunluq	Ziyad	bəyin	gözündən
yayınmadı:
–	Xeyir	olsun?	Sabaha	kimi	yük	daşımısan?...
Altay	akademikin	həssaslığını	bilirdi,	düzünə	qalsa	bu	mövzunun	açılması
ürəyindəndi:
–	Neçə	gündür	Sizin	dostunuzla	qovğadayıq.	–	dedi.
–	Kimdir	mənim	dostum?	Əkbəri	deyirsən?
Altay	sakitcə:
–	Əkbər	ağıllı	adamdır,	ondan	danışmıram.	Onun	ye ​rinə	gətirilən	direktorumuz...
O	da	uzun	müddət	sizin	əli ​nizin	altında,	akademiya	nəşriyyatında	işlə ​məyib?
–	Düzdür,	Natiq	də	Əkbər	kimi,	əvvəlcə	bizdə	işləyib.	Sakit	adamdır.
–	Hə,	o	sakit	və	yalnız	özünü	düşünən,	qorxaq	adam,	qürurla	tez-tez	sizinlə	birgə
işlədiyini	və	dost	olduğunuzu	deyən	adam	qəzetin	yuxarılarda	na ​razılıqla
qarşılandığını	bildiyindən	və	bəlkə	də	elə	onların	tapşırığıyla	məni	nəşriyyatın
baş	redaktorluğundan	azad	etmişdi.	Şübhəsiz,	burda	1988-ci	il	mitinqləri	zamanı
dalaşmağımız	da	rol	oynayıb.	İkinci	iş	yerin	var,	ordan	da	maaş	alırsan...	deyir.
Başa	sala	bilmədim	ki,	qəzet	ictimai	işdir,	maaş	almıram.	Məni	işdən	azad	etmək
barədə	əmr	verib.
Akademik	siqaret	yandırdı:
–	Sonra?	Belə	çıxır	ki,	sən	qəzetdə	bu	boyda	iş	görə-görə,	ikiqat	çalışa-çalışa,
zəhmətinin	mükafatı	maaşsız	qalmaq	olub...
–	Əsas	bu	deyil.	Əsas	bu	adamın	nadanlığıdır.	Qəzetin	ölkədə	qazandığı	şöhrəti	və
buna	görə	böl ​gələrdən	nə	qə ​dər	məktub	gəldiyini	bilir.	Normal	vətəndaş	olsa	özü
də	şərait	yaratmalı,	kömək	eləməlidi,	çünki	bu	bir	milli	işdir.	Neçə	gün	vaxtım
getdi.	Ona	başa	salmağa	çalışdım	ki,	Natiq	müəllim,	sən	məni	işdən	çıxara,	bu
haqda	əmr	verə	bilməzsən,	sənin	səlahiyyətin	çatmır	buna,	bu	işə	komitənin
kollegiyası	baxmalıdır.	Yox,	belə	olacaq	deyə,	dirənib	durdu.	Mən	də	məcbur
olub	komitə	sədrinə	yazdım.	Komitə	sədri	də	bunun	kimi	hüquqdan	bixəbər	deyil
ki?!	Əmri	ləğv	edildi.	Amma	ortada	nə	qədər	əsəb	gedir.
–	Bəs	Əkbər	nə	dedi?	Komitəyə	sədr	müavini	gedəndə	Natiqi	öz	yerinə	o	gətirib.
Natiq	Əkbərin	yaxın	dostudur,	mənim	yox,	–	deyə	akademik	maraqlandı.
–	Nə	deyəcək?	Məni	müdafiə	elədi.	Ancaq	sözümü	də	dedim.	Bizim	nəşriyyat	bu
cür	savadsız	və	ancaq	özünü	düşünən	adamın	yeri	deyildi.	Siz	gətirdiniz	onu,	bütün
işçilər	narazıdır...	Nə	isə.	Başağrısı	olmasın.
Akademik	növbəti	məqaləsini	masanın	üstünə	qoydu.
Altay	yazının	başlığını	görən	kimi	öz	iş	söhbətini	unutdu:
–	Siz	nə	boyda	bir	iş	gördüyünüzü	bilirsiniz?	Tezliklə	bu	məqalələri	ayrıca	bir
kitab	kimi	buraxmalısınız!
Alimin	qayğısı	ayrıdır:
–	Bunu	sonra	danışarıq!	Sən	mənə	de	görüm,	Xalq	Cəbhəsində	neynirsiniz?
–	Neyləyəcəyik...	İkitirəlikdir.
–	Nə	ikitirəlik,	canım?!	İndi	bölünmək	vaxtıdır?
–	Bölünməyimizi	istəməyən	ziyalılarımız	gərək	ilk	gündən	bizi	tək	qoymayaydı.
Ziyad	bəy	onu	diqqətlə	süzdü:
–	Nə	iş	görəcək	Xalq	Cəbhəsi?	Əlinizə	silah	götürüb	Qarabağı	müdafiə	edə
biləcəksiniz?
–	Silahımız	nə	gəzir!
–	Cəbhə	deyəndə	mənim	yadıma	Qafqazdan	Berlinə	uzanan	döyüş	yolları	düşür.
Söz	cəbhəsi	ilə	iş	bitməz.	Onsuz	da	məmləkət	boşboğazlarla	doludur.	Yuxarıda
oturanlar	da	o	cümlədən...
–	Bəyənmirsinizsə,	özünüz	yaradaydınız	cəbhəni,	ya	da	gəlib	başçılıq	eləyəydiniz.
Axı	qurultaya	sizi	də	dəvət	eləmişdik...
–	Onlarla	bir	yerdə	olmaq	səni	də	xəstələndirib!	–	deyə	akademik	hirslənirdi.	–
Sən	nə	təklif	edirsən	mənə?	Gəlib	ildə	bir	məqalə	yaza	bilməyən,	on	ildə
namizədlik	işini	ortaya	çıxarmağı	bacarmayan	aspirantlarımın	qoltuğuna	sığınım?
Kimlərin	layihəsi	olduğunu	bilmədiyimiz	və	cəbhə	adına	parodiya	olan	bir
qurumda	uşaq-muşağa	qoşulum?
–	Meydanın	əsas	qəhrəmanlarından	biri	sizsiniz
–	Meydan	ayrı!	Meydanın	hökmünü	və	sevgisini	unutdunuz.	Cəbhənin	idarə	heyəti
xalq	adına	sayğısızlıqdır.	Hansı	ölçüylə,	hansı	məntiqlə	seçdiniz	bu	adamları,	nə
edə	bilər	onlar?
Akademik	Altaya	sayı	o	qədər	də	çox	olmayan	dostlarından	biri	kimi	baxırdı;
səmimiyyətini,	açıq	danışığını,	cəsarətini	xoşlayırdı;	onunla	öz	arasında	bənzərlik
görürdü.	Bir	də	ki,	indi	Xalq	Cəbhəsinə	qoşulanların	çoxu	yatanda	onlar	bir	yerdə
kütlənin	önündəydilər,	ilk	mitinqlərin	təşkilində	çəkdikləri	zəhməti	kimsə	inkar
edə	bilməzdi.	Rayonlarda	kütləvi	surətdə	cəbhəyə	axın,	özəklərin	yaradılması
onların	və	bir-iki	başqa	nüfuzlu	ziyalının	müra ​ciətindən	sonra	başlanmışdı.
Sonradan	bu	yola	qoşulanlar	döşlərinə	döysələr	də,	Altay	təvazökardı,	zəhmətini
gözə	soxmağı	sevmirdi.	Ancaq	akademik	hər	şeyi	görürdü.	Bu	dəfə	də	fikrini
gizlətmədi:
–	Xətrinə	dəymək	istəmirəm.	Mənim	fikrimi	soruşsan,	sənin	də	ora	qoşulmağına
razılıq	verməzdim.	Sənin	qəzetin	ayrıca	bir	cəbhədir.	Ordakılarla	heç	bir	iş
görmək	olmaz.	Niyyətləri	ayrıdır	və	elə	buna	görə	də	ikitirəlik	düşür.
–	Mənim	mövqeyimi	bilirsiniz!	–	Altay	müba ​hisədən	yayındı.
–	Gərək	ordu	şəhərə	girməsin.	Girsə,	xalqdan	intiqam	alacaq,	illərlə	çıxmaq
istəməyəcək	burdan.	Qarabağa	yardım	edə	bilməyəcəyik.	Onlar	qayda	yaratmağa
gəlmir,	er ​məniləri	qorumağa	və	sizləri	susdurmağa	gəlir.	Heç	olmasa,	sözümüzü
deyirdik	bu	qəzetdə.	O	da	bağlanacaq...
Baş	redaktor	fikrə	getdi:
–	Belə	bir	qarışıqlığı	1988-in	on	səkkiz	günlük	mitin​qində	də	salmaq	istəyirdilər.
İstəyirdilər	Sumqayıt	ssenarisini	Bakıda	davam	etdirsinlər.	Ancaq	biz	imkan
vermədik.
–	Yenə	də	inandığın	yolla	get.	Televiziyada	Moskvadan	gələnlərin	and-amanı	boş
şeydir,	ordu	gəlirsə,	hökmən	girəcək	Bakıya.	Buna	bəhanə	verməmək	üçün	yollar
tə ​miz​lənməli,	araqarışdıranları	cəbhədən	uzaqlaşdırıb,	cəb​hənin	dinc	bir	təşkilat
olduğunu	göstərməlisiniz.
–	Guya	Moskva	bilmir	Xalq	Cəbhəsinin	nə	işlə	məşğul	olduğunu	və	nə	istədiyini?
–	Moskva	hər	şeyi	yaxşı	bilir	və	bəlkə	o	barrikadaları	da	özü	qurdurur.	Hələ	bir
də	gördün,	kimlərəsə	silah	da	payladı,	evlərin	üstünə	pulemyotlar	yerləşdirdi	ki,
Bakıda	Sovet	ordusuna	silahlı	müqavimət	görüntüsü	yaratsın...
–	Elə	bilirsiz	mən	demirəm.	Bu	haqda	çox	mü​bahi ​səmiz	olub,	ay	balam,
Vəzirovun	öz	hərbi	his ​sə ​​ləri,	öz	mi ​lisi	var	–	deyə	bağırmışam;	onlar	qala-qala
zavoddan,	universitetdən	gəlmiş	fəalların	əyninə	hərbi	paltar	ge ​yin​dirmək
Moskvanın	əlinə	bəhanə	verir.	Yolları	bağlamaq,	boş	əllə	səngərə	girib
qəhrəmanlıq	nitqi	söyləmək	özü-özünə	quyu	qazmaqdır.	İstəsələr	tankları	paraşütlə
tö​kə ​cəklər	Bakının	ortasına.
Bu	söhbəti	açmaqda	Ziyad	bəyin	niyyəti	AXC-də	gər ​​ginliyi	azaltmaq	və	ordunun
Bakıya	girişinə	mane	olmaqdı.
Tək	Altay	deyildi.	Cəbhənin	İdarə	Heyətinin	üzv​lə ​rindən	tanıdığı	hər	kəslə	bu
söhbəti	eləmişdi.	Ancaq	hiss	edirdi	ki,	hadisələr	Cəbhənin	nəzarətindən	çıxmışdır,
orda	da	ikitirəlik	var.	Müdafiə	Şurası	adlı	bir	qurum	gücü	çatmayan	bir	işə
girişməli	deyil.	Bakının	guya	silaha	qurşanması	barədə	Moskva	orqanlarının	yalan
məlumatları	gizli	bir	xəyanət	planının	hazırlandığından	xəbər	verir.	İşlər	belə
getsə	silahlanmaq	lazım	gələcək,	lakin	qoy	bunu	rəhbərlik	özü	başlasın...
...Şəhərdə	buna	bənzər	söhbətlər	ara	verməsə	də,	hərb	maşını	işə	düşmüşdü	və
akademik	bunun	nə	demək	olduğunu	bilirdi.
	
***
Belə	gərgin	günlərin	birində	axşamüstü	telefonuna	zəng	gəldi.
–	Ziyad!
Yevgeni	Primakovun	səsini	tanıdı.
–	Ziyad!	Mən	Bakıdayam.	Görüşmək	lazımdır.
–	Jenya,	məncə,	evimizin	yolunu	unutmamısan!
–	Məmnuniyyətlə!	Mahirə	xanımın	mürəbbəli	çayı	üçün	darıxmışam.
–	Saat	neçədə	gözləyək?
–	Vaxt	azdır.	İki	saat	sonra	sizdəyəm!
Siyasət,	vəzifə,	ölkədə	baş	verən	hadisələr	köhnə	tələ ​bə ​lik	dostlarını
dəyişməmişdi.
Mahirə	xanımın	mürəbbələri	masaya	düzülmüşdü;	üs ​təlik	plov	qazanı	da
dəmdəydi.	Təbii	ki,	qonaq	plovdan	da,	ev	sahibinin	köhnə	vərdişlə	doldurduğu
stopkadan	da	imtina	etmədi.
Akademik	hələ	ümidini	itirməmişdi.	Tələbə	dostu	öl ​kənin	nüfuzlu
adamlarındandır.	Bəlkə	nəyisə	dəyişə	bildi:
–	Yevgeni!	Siz	nə	iş	gördüyünüzü	düşünürsünüz?	Ordu	ünvanı	səhv	salıb.	Bir	il
əvvələdək	Moskvanın	əleyhinə	od	püskürən	erməni	separatçıları	qalıb	bir
kənarda,	bizim	üstümüzə	gəlir.
–	Bizim	nə	günahımız,	Ziyad!	Sizin	rəhbərlik	çağırıb.	Qorbaçov	da	bir	həftə
əvvəldən	ordunun	Bakıya	və	Azərbaycanın	mühüm	sənaye	şəhərlərinə,	sərhədboyu
rayonlara	ordu	yeridilməsi,	komendant	saatı	elan	edilməsi	barədə	əmr	hazırlayıb.
–	Hər	gün	Moskvadan	gələnlər	televizorda	ordunun	Bakıya	girməyəcəyinə
inandırmağa	çalışır,	qəsdən	and-aman	edir,	dəridən-qabıqdan	çıxıb	camaatı
inandırmağa	çalışırlar.	Bizimkilər	də	hə ​yasızcasına	ordunu	çağırmadıqlarını
bəyan	edirlər...
–	Başqa	nə	deyə	bilərlər?	Ordunu	onlar	dəvət	edib.	Öz	kreslolarını	qorumaq	üçün.
–	Moskvanın	da	əlinə	bəhanə	düşüb,	eləmi?
–	Bu	mexanizmləri	sən	məndən	yaxşı	bilirsən.	İranla	sərhədlər	söküləndə	biz
neyləməliyik?!
–	Bura	Bakıdır	e,	dostum,	İran	sərhədi	deyil.
Primakov	səbirlə:
–	Amma	hər	şey	burdan	idarə	edilir.
–	Nemeslərlə	müharibəni	unutmamışıq	hələ,	Jenya.	Məgər	Bakının	o	vaxtkı
xidmətlərinin	üstündən	xətt	çəkib,	onun	üstünə	bu	şəkildə	gəlmək	olar?	Axı	SSRİ-
ni	Bakı	qurtarmışdı.	Kiçik	bir	dəstə	gəlsə,	danışıb	hər	şeyi	yoluna	qoymaq	olardı.
–	Məncə,	artıq	gecdir.	Ancaq	vicdanım	rahat	olsun	deyə,	axşam	MK-ya	gəl.	Bu
sözlərini	ordakılara	da	çatdı ​rarsan.
Ziyad	bəy	birdən	sözü	dəyişdi:
–	Bu	Qorbaçovun	axırına	nə	vaxt	çıxacaqsınız?
Primakov	duruxdu.
–	Çaşıb	axşam	da	belə	suallar	verərsən...
Ziyad	bəy	güldü:
–	Qulağıma	bəzi	söz-söhbətlər	çatır,	ona	görə	soruşuram.
Primakovun	ətli	gözləri	qıyıldı:
–	Nə	bilmək	olar,	bəlkə	də	ölkənin	gələcək	rəhbəriylə	yeyib-içirsən.
–	Niyə	də	olmasın!	–	dedi	Ziyad	bəy.
...Axşamkı	görüşdə	SSRİ-nin	demək	olar	ki,	bütün	güc	nazirləri	vardı.	Akademiki
xüsusi	hörmətlə	qarşıladılar.	Onu	tanıyırdılar.	Üstəlik,	Primakov	gə ​lənlə	qırx	illik
dostluğunu	bildirmiş,	onun	adi	adam	olmadığını	deyərək,	gülə-gülə	əlavə	etmişdi:
“Ehtiyatlı	olun,	xətrinə	dəyən	söz	desəniz,	generallığınıza,	marşallığınıza	baxmaz,
stolu	başınıza	keçirər”.
Görüş	gecədən	xeyli	keçənədək	davam	etdi.	Gələnlərin	mövqeyi	bəlli	idi;	“Yoldaş
Qorbaçovun	Azərbaycanın	indiki	hakimiyyətinə	böyük	etimadı	var.	Ordu	bu
hakimiyyəti	qoruyacaq”.	Ziyad	bəy	ürəyində,	“əlbəttə,	Qorbaçov	ermənilərə	sərf
edən	zəif	rəhbərliyi	müdafiə	edəcək”	–	deyə	düşündü.
Onu	da	anladı	ki,	bunlar	Ermənistanda,	Qarabağda	nə	baş	verdiyini	bilmirlər,
yaxud	elə	özləri	də	bu	ssenarinin	müəllifləri	arasındadır	və	özlərini	dünyadan
xəbərsiz	kimi	aparırlar.	Akademik	öz	mövqeyini	qətiyyətlə	söyləyir,	gizlətmirdi.
“Qarabağdakı	toqquşmaların,	sərhəddəki	ha ​di ​sələrin	və	mitinqlərin	səbəbkarı
mitinqdəkilər	və	Xalq	Cəbhəsi	deyil,	sizlərsiniz.	Sizin	ermənipərəst	siya ​sə ​ti ​-
nizdir!”	Güc	nazirləri	heç	nəyi	gizlətmirdilər:	“Xalqa	deyə	bilmərik,	ancaq	sən
bilməlisən	ki,	ordu	özbaşına	gəlmir,	sizin	rəhbərlik	müxalifətin	qorxusundan	özü
dəvət	edib	ordunu.	Qorbaçovun	sərəncamı	bir	həftədir	burdadır.	Sizinkilər	cəhd
etsə,	iqtidar-müxalifət	anlaşması	olsa,	hö​kumətin	və	Bakıdakı	ermənilərin
təhlükəsizliyi	təmin	edilsə,	ordu	şəhərə	girməyə	bilər”.
Ziyad	bəyi	od	götürdü:
–	Açıq	deyin	ki	biz	Bakıya	düşmənçiliklə	gəlirik.	Azərbaycan	xalqının	azadlıq,
müstəqillik,	torpağını	qorumaq	istəyi	bizim	vecimizə	deyil,	dərdimiz	ancaq
erməniləri	qorumaqdır.
Razumovski	gizlətmədi:
–	Bəli,	erməniləri	də	qorumaq	istəyirik.	Bizə	məlumat	çatdırılıb	ki	Bakıda	erməni
qırğını	hazırlanır.
Ziyad	bəy	elə	bu	cavabı	eşitmək	istəyirdi,	buna	baxmayaraq	hirsini	boğdu:
–	Onda	niyə	ikigündənbir	televizorda	bannıyırsınız	ki,	ordu	şəhərə	girməyəcək.	Bu
ikiüzlülük	sizin	kimi	ciddi	vəzifə	sahiblərinə	yaraşan	iş	deyil.	Xalqın	başının
altına	yastıq	qoymaqda	məqsədiniz	nədir?	Qoy	xalq	daha	çox	yığışsın	bu	simvolik
barrikadalara	və	siz	də	bar-bar	bağırasınız	ki	Azərbaycan	silahlanıb,	orduya
müqavimət	göstərir.	Bakıda	qırğın	törədiləcəyini	kim	deyib	sizə?	Hanı	o	məlumat
–	bizə	də	göstərin.	Sumqayıt	haqqında	mənim	yazdığım	geniş	məqaləni
oxumusunuz	yəqin.	Oxumayıbsınızsa	oxuyun.	Bəlkə	Bakıda	bir	mili	qırğın
tamaşası	yaratmağa	çalışırsınız.	Hamınız	yığışmısınız	bura.	Rejissorlar,
rəssamlar,	musiqi	tərtibatçıları,	aktyorlar.	Köhnə	ssenaridir:	1905,	1918-ci	illərdə
sınaqdan	keçirilib.	İndi	təzələmək	istəyirsiniz	onu?
–	Hörmətli	akademik,	bu	ağır	ittihamdır.
–	Bu,	ittiham	deyil,	faktdır.	Bəs	Ermənistandan	vəh​şicəsinə	qovulan	bizimkiləri
niyə	müdafiə	etmirdiniz?	Onlar	sovet	vətəndaşları	deyil?	Bakıda	bircə	erməninin
burnu	qanamayıb,	bundan	sonra	belə	bir	hadisə	olacaqsa	onun	məsuliyyəti	bunu
arzulayanların	boynuna	düşəcək.
Generallardan	hansısa	dillənmək	istəyəndə	Ziyad	bəyin	səsi	yüksəldi.
–	Siz	Bakını	tanımırsınız,	mənim	əzizlərim.	Bur ​​​da	azərbay​canlı,	rus,	erməni,
yəhudi	qardaşcasına	yaşayır,	eyni	taleyi	bölüşürlər.	Mənim	çoxlu	erməni	dostum
var.	Biz	iç-içə,	ürək-ürəyəyik.	Bakı	küçələrindən	qaçqınları	yığıb	Ermənistana
qaytarın,	yaxud	Dağlıq	Qarabağda	yerləşdirin.	İstəsələr	ermənilərlə	evlərini
dəyişsinlər,	məsələ	bitsin.	Siz	erməniləri	bizdən	yox,	bizi	ermənilərdən	qoruyun.
	
***
O	gecənin	müşahidələri	Ziyad	bəyi	sarsıtmışdı.	Generalların,	marşalların
geyimləri	doğrudan	da	gözəl	idi.	Zər-ziba,	ulduzlar,	yüksək	dövlət	mükafatlarının
nişanları.	Ancaq	o,	birdən-birə	hiss	elədi	ki,	bunlarla	onun	ordu	anlayışı	uyğun
gəlmir.	Yox!	Bunlar	müharibə	yollarında,	rütbə,	mükafat	güdmədən	irəliləyən,	hər
əsgərə,	hər	Sovet	adamına	öz	övladı,	bacı-qardaşı	kimi	baxan	komandirlərə
bənzəmir.	Bunlar	ayrıdı.	Bədəninə	dolayıb	qoruduğu	alay	bayrağını	görəndə	özü
də	onun	yanında	yerə	sərilib,	onu	qucaqlayıb	ağlayan	komandir	hara,	bunlar	hara...
Ordunun	Bakıya	yeridilməsinin	mənasız	və	düş ​mən​çilik	olduğunu	anlatmağa
çalışmışdı.	“Siz	başa	düşmürsünüz,	mən	hələ	də	özümü	bu	ordunun	əsgəri	sayıram,
eyni	zamanda,	sizi	narahat	edən	mitinqlərdə	də	çıxış	edirəm.	İndi	öz	ordumu
mənim	üstümə	göndərəcəksiniz?”
Bu	cəhdlər	nəticə	vermədi.	Moskva	ordunun	şə ​hərə	girmək	əmrini	verməklə	xalq
hərəkatını	zəif​​lətmək,	Bakını	mərkəzin	ətəyindən	daha	da	bərk	yapışmağa	məcbur
etmək,	SSRİ-nin	müxtəlif	guşələrində	başlanmış	azadlıq	hərəkatının	ən	gur	yanan
ocağını	söndürmək,	“milli	azadlıq”	deyənlərə	qanlı	bir	dərs	vermək	istəyirdi.
Fəlakət	addım-addım	yaxınlaşırdı.	Şəhərin	üstünü	qara	buludlar	almışdı.
Ayrılarkən	üzünü	Yazova	tutub	dedi:
–	Mən	döşümdəki	Qızıl	Ulduzla	fəxr	edirəm.	Onu	qanımla	qazanmışam.	Həm	də	o
bir	deyil,	iki	olmalı	idi.	Bütün	ömrüm	boyu	özümü	əsgər	saymış	və	ordumuzun
möhkəmlənməsinə	çalışmışam.	Lakin	bu	gün	sizinlə	bu	söhbətdən	sonra	mənim
ürəyimdə	Sovet	ordusunun	zabiti	və	qəhrəmanı	olmaq	qüruru	öldü.	Bu	ulduzu
döşümdən	çıxarmayacağam,	yox,	bu,	özümün	və	şəhid	dostlarımın	qəhrəmanlıq
nişanəsidir,	ancaq	ürəyimdə	Sovet	ordusuna	bəslədiyim	sevgini	bu	gündən	çıxarıb
atdım.	1988-ci	ildə	gördüm	ki,	Ordu	Qarabağda	sakitlik	yaratmaqdansa,	vəhşiliklə
dinc	əhalini	əzir,	Bakıda	camaatın	evindən	bayıra	çıxmasını	yasaqlayır,
komendant	saatı	elan	edir.	Burda	nə	hökumət	dəyişən	var,	nə	sərhəd	pozan,	nə
erməniyə	hücum	edən	–	hərə	öz	həyatını	yaşayır,	ermənilərdən	kimsə
Ermənistandan	köçürülən	azərbaycanlıyla	evini	dəyişib	köçüb	gedirsə,	bunda
yaranmış	şərait	və	bu	şəraiti	yaradan	Qarabağ	iddialıları	günahkardır.	Onları
susdurmaqdansa,	Bakını	qanında	boğmaq	Böyük	Vətən	müharibəsində	öz	neftiylə
qələbəni	təmin	etmiş	bir	şəhərə	təhqirdir.	Hansı	vicdanla	görəcəksiniz	bu	işi?
	
***
Sonuncu	iki	gündə	şəhərin	küçələrində	birdən-birə	mo​tosikletçilər	dəstəsi	peyda
oldu.	Gurultu	ilə	şəhərin	bu	başından	vurub	o	başından	çıxırdılar.	Halbuki	Bakıda
nadir	halda	motosikl	görmək	olardı.
Axşam	erməni	dostlarından	Abram	Ağacanyan	zəng	vurdu:
–	Ziyad	İsayeviç,	salam.	Bəs	heç	demirsən	mənim	er ​məni	qardaşın	hardadır,	nə	iş
görür,	bu	qarışıqlıqda	başına	bir	iş	gəlməyib	ki?
Ziyad	bəy	onun	zənginə	sevindi.	Bakı	erməni ​lərinin	ləhcəsi	ilə:
–	Ara,	Abram,	sən	elə	böyük	vəzifə	sahibisən,	gərək	rəiyyəti	sən	axtarasan.
Abram	bərkdən	güldü.	Ziyad	bəyin	cavabı	döşünə	yatmışdı.
–	Qardaş,	akademikə	rəiyyət	demək	olar?	Rəiy​yət	bizik.	Vəzifə	var	–hörmət	də
var,	vəzifə	getdi–	hörmət	də	getdi.
–	Yaxşı,	nə	var,	nə	yox?–	deyə	Ziyad	bəy	soruşdu.
–	Qorxuram	Ziyad,	çox	qorxuram.	Aranı	qatırlar.	Teleponda	nə	deyim	e?	Axşam
bir	bizə	gəl	də!	Uşaxlar	da	sevinər.	Bir	çay	içax,	dünyanın	işlərini	bilmax	olmaz.
Axşam	7-nin	yarısında	maşın	göndərərəm	dalınca.
Abram	əslən	Qarabağ	ermənisiydi,	ancaq	Bakıda	doğulmuşdu.	Uzun	müddət
Mərkəzi	Komitədə,	Nazirlər	Kabinetində	işləmişdi.	İndi	deyəsən,	Kirov	rayonu
İcraiyyə	Komitəsinin	sədri	idi.	Vaxtı	ilə	bir	məhəllədə	yaşamışdılar.
Təklif	Ziyad	bəyin	ürəyindən	oldu.	Bakı	ermə ​nilərinin	vəziyyətini	Abramdan	yaxşı
bilən	olmazdı.
Maşın	dəmir	yol	vağzalından	stadionun	alt	qapısına	doğru	uzanan	yolun	üstündəki
iki	mərtəbəli	həyət	evinin	qarşısında	dayandı.	Ziyad	bəy	burda	dəfələrlə	olmuşdu.
Yaz-yay	aylarında	həyətdəki	iri	tut	ağacının	altında	çox	nərd	atmışdılar.	Ancaq
indi	qış	idi.	Və	xəzri	adamın	iliyinə	işləyirdi.	Yay	olsa	Ziyad	bəy	həyətə	girən
kimi	Abram	nərdi	gətirib	qoyardı	tut	ağacına	söykəli	uzun	masanın	üstünə,	heç
Ziyad	bəyin	təklifini	eşitməmiş	başlayardı.
–	Qardaşcan,	sənin	bu	nərddən	başqa	bir	işin	yoxdur.	Bəs	bu	kitabları	ha	vaxt
oxuyur,	yazırsan.
–	Götür	at	zəri,	sonra	deyim.	Erməni	olanda	nə	olar,	səni	bir	ağıllı	adam	sayıram.
Başa	düşmürsən	ki,	hər	dəfə	səni	udanda	kitabımın	yeni	bir	fəsli	yaranır.
Abram	bundan	da	ağır	zarafatlara	öyrəncəli	idi:
–	Bax,	gör	məni	İrəvan	tarixçilərinə	öldürtdürə	bilərsən.	Deyəcəklər	o	kitabların
hamısını	sən	yazdırmısan.	Uduzmasan	yaza	bilməzdi.
Ziyad	bəyin	gülüşü	həyəti	doldurardı.
–	Deməzlər.	Aralarında	mənə	hörmət	edən	çoxdur.	Yalvarırdılar	e,	deyirdilər,	köç
gəl	İrəvana.
Abram	ciddiləşərdi:
–	Yaxşı	eləyib	getmirsən,	onlarla	səninki	tutmazdı.	Onlar	bir	az	ayrı	cürdü	e.	Sən
bizim	Karabax	ermənilərini	onlarla	bir	tutma.	Fərqimiz	çoxdur,	dilimiz	də	ayrıdır.
Heç	anlamırlar	ki	bizi.	Biz	sizə	daha	yaxınıq.
Ziyad	bəy:
–	Sən	bəlkə	də	zarafat	kimi	deyirsən	bunu,	amma	yüzə-yüz	düz	deyirsən.	Qarabağ
erməniləriylə	biz	din	ayrı	qardaşıq...	–	deyib	ayrılığın	hardan	başlandığını	bir
daha	təkrar	edərdi.
...Orta	boylu,	yumru	bir	adam	olan	Abram	yenə	də	onu	həyətdə	qarşılayıb	hal-
əhval	tuta-tuta	birinci	mərtəbənin	açıq	qapısına	doğru	apardı.	Otağın	işığında
akademik	köhnə	dostunun	rənginin	solğunlaşdığını	gördü.	İçəridə	iki	nəfər	başqa
qonaq	da	vardı.	Ziyad	bəy	onlardan	birini	tanıyırdı.	Levon	Bakıda	ermənicə	çıxan
ədəbiyyat	jurnalının	redaktorudur;	Abram	ikinci	qonağın,	yəni	Armaisin	İrəvandan
gəldiyini	dedi.	Axşamlar	Abramın	evi	qonaq-qaralı	olardı.
Aynabənddən	həyət	görünürdü.	Sağ	tərəfdə,	kü​lək	tut​mayan	yerdə	Abramın	şoferi
manqalın	közünü	yayırdı.	Ancaq	masanın	üstündə	növbənöv	qəlyanaltı,	pendir,	gö​-
yərti,	kələm	turşusu	vardı.	Kababı	gözləməyəcəkdilər.	Abram	üstünə	yapışdırılmış
kağız	parçasına	“tut”	yazılmış	şüşələrdən	birini	açdı.
–	Ziyad	İsayeviç,	bu,	əsl	sənin	malındır.	Hadrutdan	əmim	göndərib.
Ziyad	bəy	özünəməxsus	təbəssümlə:
–	Səndə	pis	araq	olmaz,	bilirəm.	Süz!	–	dedi.
Qədəhlər	doldu	və	akademikin	sağlığına	içdilər.	İkinci	badədən	sonra	Abramın
dili	açıldı.	Daha	doğrusu,	gəldi	məqsəd	üstünə:
–	Yəqin	səni	nə	niyyətlə	çağırdığımı	özün	başa	düşürsən.	Mənim	canımı	dərd	alıb;
bu	işlərin	axırı	nə	olacaq?
Ziyad	bəy	atmacasından	qalmadı.
–	Nə	olacaq,	ordu	gəlir	sizi	qorumağa.	Moskva	kimi	arxanız	var.
–	Sataşırsan	mənə?	Ziyad	İsayeviç,	ordu	bizi	müdafiə	eləmək	istəsəydi	qoymazdı
azərbaycanlılar	Ermənistandan	çıxsın.	Ordakı	quldur	dəstələrinin	qabağını
kəsərdi.	Guya	bilmirlər	ki,	bizim	faciəmiz	ordan	başlamışdır;	tikan	üstə
oturmuşuq.	Nə	olsun	vəzifəm	var,	evim	var,	pulum	var...	Nə	olsun?	Bəyəm
küçədəki	qaçqınları	görmürəm.	Onlar	nə	vaxta	kimi	dözəcəklər.	Belə	vəziyyətdə
sakit	yaşamaq	olar?
Ziyad	bəy	onu	sakitləşdirməyə	çalışır:
–	Şükür,	hələ	yaşayırsınız.
–	Belə	baxanda	sən	düz	deyərsən	e,	bizə	dəyib-dolaşan	yoxdur,	ancax	axı	bizim	də
vicdanımız	var.	Bilmirəm	ni ​yə	qoymurlar	bizimkilər	evlərini	dəyişib	rahatca	çıxıb
getsinlər.	Narazılıq	düşsə	bizi	kim	qoruya	bilər?	Nə	qədər	erməni–müsəlman
davası	olub?	Sən	bilirsən...	O	mü​ha ​ribələrdə	ordu	yox	idi,	bəs	niyə	araya
girmədilər?	Göz​lədilər	iki	qonşu	bir-birini	qırsın,	sonra	onların	da	əl-qolu
açılsın.
–	Bilirsən	nə	var,	Abram,	biz	uşaq	deyilik.	Yoxsa	elə	bilirsən	mən	Qorbaçovun
erməni	sevgisinə	inanıram?	Yox,	qardaş,	o	adam	oyunbazdır.	Onun	gizli	bir	planı
və	ya	öhdəliyi	var.	Bizim	savaşmağımız	onu	məqsədinə	yaxınlaşdırır.
–	Yaxşı	onda	neyləyək?	Sən	daşnaqları	söyürsən,	elə	mən	də	tez-tez	söyürəm
onları,	ancaq	indi	daşnaq	öz	ke ​findədir.	Haqq	qalıb	ortada.
–	Biz	də	sizin	kimi,	Abram.	Fəlakətin	yaxınlaşdığını	hiss	edirik.	Ordu	dayanıb
şəhərin	ağzında	bəhanə	gözləyir.
–	Hara?	Sən	də	uşaq	kimi	danışırsan.	Gözləmir!	Özü	salacaq	qarışıqlığı.	Söz
yaydılar	ki,	14-cü	mər ​təbədən	bir	erməni	qadınını	atıblar	küçəyə.	Maraqlandım,
bizim	rayonun	ərazisi	idi.	Üstündə	sənədi	yox,	erməniliyini	göstərən	bir	əlamət
yox,	qonşular	“dəlixanadan	yeni	buraxılmışdı”,	dedilər.	İndi	də	iki-üç	gündür	bir
dəstə	uşağı	salıblar	erməni	məhəllələrinə.	Bir-birini	qovalayan	pişiklər	kimi	bir
həyətdən	girib	o	birindən	çıxırlar.
Ziyad	bəy	üçün	gözlənilməz	xəbər	idi.
–	Öyrənmədiniz	kimlərdir?
–	Qaçqın	uşaqlarıdır,	deyirlər,	ancaq	milisin	saxladığı	bir,	ikisi	ilə	söhbət	elədik.
Biri	İrəvandan	gələn	ailədəndir.	O	biri	ikisinin	hardan	gəldiyi	bəlli	deyil.
Sənədləri	də	yoxdur	üstlərində.	Rusca	danışırdılar.
Ziyad	generallarla	söhbətlərini	xatırladı:
–	Təxribat	başlanıb	artıq,	–	qədəhi	qaldırdı.–Allah	xalq​larımızı	qorusun!
İçdilər.
Söhbətə	İrəvandan	gəlmiş	Armais	qatışdı.
–	Mən	sizi	qiyabən	yaxşı	tanıyıram,	akademik.	Xalq	arasında	nüfuzunuz	böyükdür.
Mən	də	hörmətli	Ağa ​can​yan	kimi	pikir ​ləşirəm.	İşlər	başdan	əyilib.	Gərək	Ermə ​-
nis ​tandan	azərbaycanlılar	qovulmayaydı.	Biz	də	gec	ayıldıq.	Bunu	bacarmadıq.
Çünki	belə	bir	sözü	dilinə	alanı	meydanda	daşqalaq	edərdilər.	Biz	iki	yazıx
millətıx.	Niyə	qırmalıyıx	bir-birimizi?	İndi	ox	yaydan	çıxıb.	Bakıda	erməniləri
zorla	tutub	saxlasanız	da	qalmazlar.	Ordu	gələndən	sonra	nə	olacaq	bilmirik.	Sizin
hörmətiniz	böyükdür.	Cavanları	sakitləşdirin	ki,	bizimkilər	axtarıb	müştəri	tapıb
evlərini	satsın,	ya	ordan	gələnlərlə	dəyişib	getsinlər.
Ziyad	bəy	çevrilib	öncə	Abrama,	sonra	Levona	baxdı:
–	Bu	sizin	ciddi	sözünüzdür.	Ev-eşiyinizi	qoyub	hara	gedəcək​siniz?
–	Sizinkilər	Ermənistandan	çıxandan	sonra	hara	get​dilərsə,	biz	də	ora	gedəcəyik:
çadır	şəhərcikləri,	Rusiya	bazarları...	evlərimizi	hara	dəyişə	bildiyimiz	yerə...
Levon	təəssüflə:
–	Mən	yazıçıların	evində	yaşayırdım.	Yeni	tə ​mir	elət​dir ​miş ​dim	mənzilimi.	Düz	bir
il	əziyyət	çəkmişdim.	Elə	gö​zəl	təmir	elətdirmişdim,	elə	işıqlı	aynabənd	tikmişdim
ki!..
Ziyad	fikirli-fikirli:
–	Bu	sözü	Ermənistandan	gələnlərdən	də	dəfələrlə	eşitmişəm.	Yanırlar	ev-eşikləri
üçün.
Armais	mövzunu	dəyişdi:
–	Mən	universitetin	dekanıyam.	Tələbələrimə	baxıram	ürəyim	ağrıyır.	Hamısının
beynini	zəhərlə ​yiblər,	elə	bilirlər	müharibə	meydanda	şüar	deməkdir.	Gərək	Azər ​-
baycanın,	Ermənistanın	ziyalıları	tez-tez	görüşsünlər,	bəl ​kə	müharibənin	qarşısını
almaq	oldu.	Cavanlarımızı	qoru​malıyıq.	Orda	da,	burda	da.
Abramın	qayğısı	ayrıydı:
–	Sənin	gücün	çatar,	Ziyad	İsayeviç.	Xalq	Сəb​həsinə	də	təsir	göstərə	bilərsən.	Bu
uşaq-muşağın	qarşısını	alaк,	ermənilərin	sakitcə	çıxıb	getməsinə	kömək	edərlər.
Levon	əlavə	etdi:
–	Onsuz	da	çox	adam	qalmayıb.	Xalqın	çoxu	dəyişib	evlərini.	Qalan	qocalar,
əlsiz-ayaqsızlardı.	Kömək	edin,	onlar	da	qatarnan,	təyyarəynən	çıxıb	getsin.
Ziyad	bəy	üçün	gözlənilməz	xəbərdi.
–	Nə	vaxt	köçüb	ermənilər?
–	İl	boyu.	Karabaxda	hərəkat	başlanandan.
Ziyad	bəy	söhbətdən	razı	qalmışdı.	Ertəsi	gün	xalq	cəbhəsinin	fəalları	ilə
danışacaqdı.	Bakıdan	gedən	er ​məni ​lərə	qarşı	heç	bir	zorakılıq	olmamalıdır.
Ordunun	bəhanə ​lərindən	biri	əlindən	alınmalıdır.
Yemək	yeyilmiş,	söhbət	yekunlaşmışdı.	Ancaq	heç	biri	yün​gülləşməmişdi.	Bu
görüşün	sonuncu	olduğu	gizli	deyildi.	Qaçınılmaz	bir	tale	dörd	adamı	üz-üzə
qoymuşdu;	dörd	məhkum	kimi.	Birdən-birə	bütün	yazışmalar,	qarşılıqlı	ittihamlar,
erməni-türk	nifaqının	başlanması	və	tarixi…	hamısı	mənasızlaşmışdı.	Çarəsizliklə
bir-birinin	üzünə	baxırdılar.	Onları	qarşısına	alıb	aparan	bir	selin	əsiri	idilər.
Türk,	erməni...	havada	uçan	sözlərdir.	Təkrar-təkrar	deyib,	söymək	asandır.	Ancaq
bu	dörd	nəfərin	hər	birinin	öz	dünyası,	ləyaqəti,	taleyi,	ailəsi,	arzuları	var.	Bu
axşam	eyni	dərdi	bölüşürlər.	Hətta	bir-birlərini	ürəkdən	sevdiklərini	hiss	edirlər.
Daşnakın,	Asalanın	nə	dəxli	Azərbaycanda	doğulmuş	və	ömrü	boyu	Azərbaycana
xidmət	etmiş	bu	Abram	Ağacanyana?	Yaxud	Ermənistanın	inkişafı	üçün	ömür	sərf
etmiş	İsrafillərin,	Hidayətlərin	nə	günahı	var	ki,	doğma	şəhərindən,	torpağından
didərgin	düşsünlər?	Tarix	boyu	çalın-çarpaz	xətlərlə	bir-birinə	bağlanmış	bu
xalqlar	niyə	düşmənə	çevrilməlidir?	Göyçə	–	Aşıq	Ələsgərin	yurdu,	yaxud
Zəngəzur	indi	Ermənistanda	qalıb,	Mardakert,	Martuni	də	Azərbaycanın	payına
düşüb.	Orda	azəri	yaşayır,	burda	erməni.	Nə	olsun?	Bunun	nəyi	pisdir?	Əksinə,
bir-birinə	dayaq	olsunlar,	bir-birini	zənginləşdirsinlər.	Bu	sərhədləri	kim	qoyub
axı?	Kim	üstündə	yaşadığı	torpağı	qəbrinə	aparır.	Qoy	İran	da,	Türkiyə	də,
Gürcüstan	da,	İraq	da	götürsün	sərhədləri.	Adamlar	–	könülləri	haranı	seçirsə,
haranı	bəyənirsə	–	orda	yaşasın.	Öz	dillərində	arxayın	yazıb	oxusunlar,	öz
nəğmələrini	səsləndirsinlər.	Erməni	erməniliyindən,	türk	türklüyündən	çıxmayacaq
bununla,	ancaq	o	ermənilər	və	o	türklər	indikilərdən	daha	xoşbəxt	olacaq.
Bu	düşüncəylə	susub	oturmuşdu.
Bu	vaxt	əlində	çay	padnosu	Abramın	yoldaşı	Qreta	xanım	içəri	girdi.
–	Aaa,	sizə	nə	olub,	ağzınıza	su	alıb	oturubsunuz?	–	Padnosu	masanın	üstünə
qoyub	əlini	Ziyad	bəyə	uzatdı.
–	Xoş	gəlmisən,	Ziyad	müəllim.	Bizi	tamam	unut​musan.	Mahirə	xanım	necədir?
Akademik	yerindən	qalxdı.
–	Sağ	ol,	Qreta	xanım.	Mahirə	də	yaxşıdır.	Üzümü	görəndə	sevinir.
–	Səni	başa	düşürəm,	–	dedi	Qreta.	–	Ağır	zamandır.	Allax	hamımıza	cansağlığı
versin.
Çaylarını	içdilər.
Ziyad	bəy:
–	Siz	arxayın	olun,	inşallah,	heç	kimə	ziyan	dəyməz!	–	deyib	qalxanda	Abram
qolundan	tutub	onu	sobaya	yaxın	qoyulmuş	jurnal	stoluna	doğru	çəkdi.
–	Ziyad,	yadına	sal,	gör	heç	burdan	nərd	oynamamış	getdiyin	vaxt	olub?
Ziyad	bəy	gülümsədi:
–	Yox!
–	Onda	gəl	otur.
Üz-üzə	oturdular.	Zər	atır	və	uzun	illərin	vərdişi	ilə	daş ​ları	xanalarla
qovalayırdılar.	Kim	udar,	kim	uduzar;	hələ	bəlli	deyildi.
“Bəs	bizim	zərimizi	atan	kimdir,	ilahi!”	Bu	fikir	akademikin	əlini	havada
dondurdu.	Zərləri	taxtaya	qoyub:
–	Bu	oyunu	ikimiz	də	uduzmuşuq,	Abram!	–	dedi	və	qalxdı.	Qucaqlaşdılar.	Bir-
birinin	üzünə	baxmadan	ayrıldılar.
	
***
Sovet	ordusunun	qurudan,	havadan,	sudan,	ən	çağdaş	silahlardan	istifadəylə,	dinc
əhalini	qıra-qıra	Bakıya	girişinin	1945-də	Berlinə	girməsi	arasında	heç	bir	fərq
yox	idi.	Amma	yox,	Berlinə	Sovet	ordusu,	içindəki	qəzəbi	bo​ğaraq,	xilaskar
sifətiylə	girmişdi.	Bakıya	girənlərsə	nifrət	və	intiqam	hissini	gizlətmir	və	bunu
qışqıra-qışqıra	deməkdən	ləzzət	alırdılar.	Nə	baş	vermişdi?	Türklər	ney​ləmişdi?
“Mənim	ordum	öz	şəhərinə	hücum	etməli	deyil!”	–	söyləmək	yasaqmı	sayılır?
Yox,	biz	Berlində	bu	qələti	eləməmişdik.	Əksinə,	aclıqdan	bizə	müraciət	edən,
bizə	sığınan	alman	uşaqlarını	doyuzdurmuş,	diri-diri	metroya	doldurulub	məhvə
məhkum	olunmuş	insanları	xilas	etmişdik.	Ancaq	Bakıda	böyüyə-kiçiyə
baxmadılar...	Ömrü	boyu	özünü	Sovet	ordusunun	əsgəri	saymış	alimin	deməyə
sözü	qalmamışdı.	Əsgərlik	bitmişdi.	İndi	yalnız	şübhələr	qalırdı...	İllərlə	için​də
gəzdirdiyi	və	inanmaq	istəmədiyi	şübhələr...	Qara	siyahı!	Nə	qara	siyahı?	Budur
sənə	al	qanına	boyanmış	şəhərin	küçələri	boyu	sıralanmış	şəhid	cənazələri...	Say.
Öyrən,	gör	Azərbaycanın	başqa	şəhərlərində	bu	gün	nə	qədər	şəhid	var,	nə	qədər
itkin,	nə	qədər	yaralı	var!	Və	yalnız	azərbaycanlı	olduqlarına	görə	güllələnən
uşaqlar,	qocalar...	evinin	balkonunda	paltar	asan	gəlinlər,	körpələrinə	süd	almağa
çıxmış	valideynlər...	“Ordunun	bu	dinc	şəhərdə	nə	işi	var?”	deyirdi	yollara	çıxan
əhali.	Sumqayıt	yoluyla	evinə	dönən,	hamısını	yaxşı	tanıdığı	dörd	alim...	Biri	də
sağ	qurtara	bilməyib.	Tank	düz	yolla	gedən	avtomobili	altına	alıb	fətirə	döndərib.
Yenə	iyirminci	illərdə	olduğu	kimi	adamları	gəmiyə	doldurub	dənizə	tökürlər.	İz
itirmək	üçün.	Başqa	nə	axtarırsan,	dostum?	Nə	gizli	siyahı,	qardaş?	Budur	açıq
siyahı,	orda	ayrı-ayrı	ad	axtarma!	Onları	ad	az	maraqlandırır.	Ölüm	hökmü
verilənlərin	bir	adı	var:	Türk,	azəri,	müsəlman!..
	
***
Həmin	gün	anladı	ki,	sevdiyi	və	uğrunda	vuruşduğu	dövlətin	sonu	çatıb!	Bir	daha
nə	Moskvaya,	nə	Peterburqa,	nə	də	İrəvana	əvvəlki	kimi	gedəcək.	Normal	insanlıq
körpüləri	yandırılmışdı,	yeni	diplomatik	körpülər	qurulsa	da,	əvvəlkiləri	əvəz	edə
bilməz.	Dünyanın	altıda	birini	əhatə	edən	nəhəng	bir	dövlət	qabığına	sığmaq
istəməyən	cırtdan	Ermənistana	qurban	verilmişdi.	Haqq	sözün,	əsl	tarixlərin,
həqiqəti	anlatmaq	cəhdlərinin	xeyri	olmamışdı.	İllər	uzunu	atom	sınaqlarının,	Aral
gölünün	qurudulmasının,	ekoloji	fəlakətə	çevrilən	meşə	yanğınlarının,	kimya
şəhərlərindən	axıdılan	zəhərin	qarşısını	almaq	uğrunda	SSRİ-nin	tanınmış
ziyalılarıyla	birgə	apardığı	mübarizələrin	heç	bir	nəticə	vermədiyi	kimi...	Vəzirov
getdi,	yerinə	Mütəllibov	gəldi...	Oyundur.	Xalqın	əl-ayağını	bağladılar	və	Dağlıq
Qarabağı	Azərbaycandan	qoparmaq	xəyanəti	başlandı.	Sovet	ordusu	Bakıya	buna
görə	yeridilmiş,	sakitcə	öz	işində-gücündə	olan	əhalinin	qanı	buna	görə
axıdılmışdır...	Akademikin	gözündə	həyat	mənasını	itirmişdi,	lakin	ən	böyük
sarsıntının	irəlidə	olduğunu	bilmirdi...
	
	
	
	
ATA	VƏ	OĞUL
	
	
Xalqın	qəzəbi	qarşısında	geri	çəkilərək,	Birinci	katibi	gizli	yolla	Bakıdan
çıxartmışdılar.	Daha	doğrusu,	hərbi	helikopterə	–	dikuçana	minib	qaçmışdı
şəhərdən.	Budur,	xalqa	verilən	yalan	vədlərin	sonu:	“Arxayın	olun,	yoldaş
Qorbaçovla	danışmışam,	o	bizim	tərəfimizdədir.	Hər	şey	onun	nəzarətindədir.
Tezliklə	Qarabağ	məsələsi	həll	olunacaq...”	Bambılı	ki,	bambılı!	Adamı	neçə	il
və	neçə	dəfə	aldadarlar?	Necə	rəhbərsən	ki,	ordunun	şəhərə	yeridiləcəyindən
xəbərin	olmayıb?	Hamınız	yalan	deyirsiniz!	Birinci	katib	də,	Nazirlər	Kabinetinin
və	Ali	Sovetin	sədrləri	də	bilirmiş	ordunun	Bakıya	girəcəyini!	Çünki	sizin
razılığınız	olmasa,	yaxud	siz	dirənib	“yox!”	desəydiniz,	bu	boyda	hərbi	güc
Bakıya	göndərilməzdi.	Siz	istəməsəydiniz,	Moskvanın	bütün	güc	nazirləri	Bakıya
toplaşmazdı.	Gündə	televizorda	bir-birini	əvəz	edə-edə,	“ordu	şəhərə
girməyəcək!”	sözünü	təkrarladıqlarında	siz	onların	ayın	neçəsində,	saat	neçədə
şəhərə	girəcəyini	dəqiq	bilirdiniz.	Tələsirdiniz	əsgərin	gəlişinə.	Çünki	bu	yolla
meydanların	səsini	batırmaq,	rəqib	gördüyünüz,	qabağında	əsdiyiniz	Xalq
Hərəkatını	beşiyində	boğmaq,	hakimiyyətinizin	ömrünü	uzatmaq	istə ​yirdiniz.	Ola
bilsin	ordudan	bu	boyda	amansızlıq	və	bu	qədər	insanın	şəhid	olacağını
gözləmirdiniz,	yəqin	xalqın	ürəyindəki	qəzəbi,	yəni	sizə	olan	qəzəbi	hiss
eləmirdiniz.	Gördünüz,	xalq	tankların	tırtılları	altından	çıxan	kimi	sizin
oturduğunuz	binaların	qarşısına	toplaşdı:	“İstefa!”	dedi!	Siz	bunu	“Mustafa”	kimi
anladınız.	Bəlkə	də	doğru	olan	elə	budur.	Sözün	mustafası:	rədd	olub	gedin!
Televiziya	proqramlarında	Moskvadan	gələn	böyüklər ​lə	eyni	yalanı	üyüdürsünüz.
Bu	boyda	millətdən	həqiqəti	gizlətmək	nə	boyda	şərəfsizlikdir,	bilirsiniz?	Bunu
qəbul	elədiniz	siz	razumovskilər,	daşdəmirovlar,	siz	rəsmi	Bakı,	rəsmi	Moskva.
SSRİ-nin	bütün	güc	qurumlarından	zərli-zibalı	böyük​lərin	hiyləgər	bir	ovqatla
Bakıya	yığışması,	xəstəxanaların	boşaldılması,	şəhər	ətrafındakı	hərbi	bazaların
canlanması,	televiziya	oyunları,	Azərbaycan	üçün	Çexoslovakiya,	Macarıstan,
Qazaxıstan	basqınlarından	daha	ağır	bir	faciə	hazırlandığının	işarəsi	idi.	Ölkənin
bütün	hava,	dəniz,	quru	qüvvələri	Bakını	qamarlamışdı.
Ziyad	bəy	tələbə	yoldaşı	və	evdə	yemək	masasında	zarafatyana	özünü	“SSRİ-nin
Qorbaçovdan	sonrakı	böyüyü»	kimi	təqdim	etmiş	Primakovdan	tutmuş	müdafiə
naziri	Yazova	qədər	görüşdüyü	bütün	adamlara	bu	əməliyyatın	Bakıya	qarşı
bağışlanmaz	bir	günah	olduğunu	desə	də	xalq	meydanlardan	gecə-gündüz
bağıraraq,	ordunun	durdurulmasını	tələb	etsə	də,	xeyri	olmamışdı.
İndi	dağıdılmış	Bakıya	baxanda	şəhəri	bu	günə	qoyanın	öz	sevdiyi	ordu	olduğunu
düşünmək	dəh​şətli	bir	əzab	idi.
Bir	həftə	öncə	Altayın	“bilirsiniz,	Ziyad	müəllim,	Ba ​kını	dağıdacaqlar.	Mən
təsadüfən	bir	məqalə	ilə	bağlı	çağırıldığım	Ali	Sovetdə	xanım	Qafarovanın
masası	üstündə	ordunun	Bakıya	yeridilməsi	və	komendant	saatı	elan	edilməsi
haqda	Qorbaçovun	fərmanını	oxumuşam.	Qol	çəkilmişdi.	Bircə	tarix	yeri	boş
qalmışdı.	Tarix	Bakıda	qoyulmalıymış.”	sözünü	qulaq	ardına	vurmasına	təəs ​-
süflənmişdi.	Ancaq	başqa	cür	yanaşsa	nə	dəyişəcəkdi?
Qəzetlər	çıxmır,	zavodlar	və	universitetlər	ölü	sükutu	içində,	Akademiyada	iki	gün
ara	vermədən	danışdılar,	gəldikləri	qərarı,	yəni	xalqla	bir	olduqlarını	mitinq
keçirən	xalqa	çatdırmaq	üçün	üç	nəfər	yazıçı	da	göndərdilər.	Pah,	qərara	bax	e!
Xalqla	bir	olmaq...	Guya	xalqla	bir	olmaqdan	başqa	bir	yol	da	var!	Və	ya	xalqla
bir	olmayıb,	nə	qələt	eləyəcəksiniz?	Bu	da	bir	başaldatmadır.	Xalqla	bir	olan
ziyalı	elə	ordadır,	mitinqdədir.	Başqaları	çarəsizlikdən,	çıxış	yolu	tapa
bilmədiyindən	danışır.	Məsələn,	iki	nəfər	əvvəldən	meydana	ayağı	dəyməyən,
birinci	katibin	yaxını	olan	ziyalı	Altaya	qoşulub	gedir.	Nə	deyəcəklər?	Altay,
onsuz	da	iki	ildir	xalqın	içindədir.	Siz	də	iki	ildir	yuxarıların	ağzına	baxırsınız...
Daha	kimlərəsə	məhkəmə	qurmaq	vaxtı	deyildi.	Əsl	məh​kə ​məlik	olan	ordudur,	ona
da	güc	çatmır.	Əlində	Allahın	ov	tüfəngi	də	olmayan	xalqın	üstünə	əlində	atom
bombası	olan	bir	ordu	göndəriblər...
Radio	və	televiziya	susdurulub...	Qəzəbini	kimə	boşalda	bilər?	Hərbçilərdən
başqa	kim	var	ki!	Başqalarından	fərqli,	o,	hərbçilərlə	danışmağın	yolunu	bilirdi.
Gərək	onlarla	danışsın.	Ən	azı	bu	vəhşiliklərin	nə	qədər	sürəcəyini	öyrənə	bilər...
Ancaq	son	bir	ayda	ikigündənbir	Bakıda	peyda	olan,	televiziyadan	düşməyən
Moskva	nazirləri,	komitə	sədrləri	birdən-birə	yoxa	çıxıb.	Sən	demə,	məqsəd
Bakını	viran	qoymaqmış.	Vəssalam!	İndi	də	Moskvada	oturub	Bakı	olaylarını	ört-
basdır	eləməklə,	bu	cinayət	haqqında	məlumatların	dünyaya	yayılmasının	qarşısını
almaqla	məşğuldurlar.	Bakı	faciəsi	ərəfəsində	onların,	guya	toya	gəlibmişlər	kimi,
yığışıb	yeyib-içdiklərini,	SSRİ-dəki	son	hadisələri	arxayınlıqla	müzakirə
etdiklərini	dəfələrlə	görmüşdü.	Primakovla	birgə	keçirilən	görüşdən	sonra	onunla,
ölkədə	nüfuzu	olan	alim	və	müharibə	qəhrəmanı	kimi,	ayrıca	görüşmüşdü.
Söhbətin	ilk	on	dəqiqəsindən	sonra	artıq	onu	dəvət	edən	generalların	kimliyini
anlamışdı.	Yazov,	Bakatin,	Kryuçkov,	Şatalin...	Bakıda	özlərini	nə	qədər
yekəxana,	qüdrət	sahibi	kimi	aparsalar	da,	alim	onlarda	heç	bir	səlahiyyətin
olmadığını	görmüşdü.	Tapşırıq	alıb	gəlmişdilər	və	onu	yerinə	yetirməkdən	başqa
yolları	yox	idi.	Danışıqları,	rəftarları	generala,	zabitə	yaraşan	deyil,	ancaq	ölkəni
onlar	idarə	edir.	Onlardan	yüz	dəfə	ağıllı	ol,	fərqi	yoxdur,	hakimiyyət	əllərindədir
və	ölkəni	də	istənilən	tərəfə	dartıb	aparırlar.	Bizim	üzdə	olanlarımızı	da	guya
yüksəldib	yuxarı	dartır,	orda	zəhərləyir,	məhv	edir,	geri	buraxmırlar.	Yaxşı	ki,	hələ
ağsaqqalı	və	ya	Sonuncu	Mogikanı	məhv	edə	bilməyiblər.	Bizim	üçün	Sonuncu
Mogikan	olana	Sonuncu	Məhkum	kimi	baxırdılar...	Bu	qədər	yüksəlmisən,	bəsdir.
Bizə	inanmağın,	daha	doğrusu,	cəhənnəm	alovlarına	bu	qədər	yaxınlaşmağın
aqibətini	düşünməliydin.	Bizimlə	bir	olmaq	üçün	Stalin,	Beriya	kimi	rusdan	artıq
rus	olmalısan;	hardan	gəldiyini	unutmalısan.	Onlar	üçün	bu	çətin	deyildi,	çünki
inqilab	barrikadasından,	küçə	inqilabçılığından,	türmələrdən	birbaşa	Kremlə
düşmüşdülər,	ata-anaları,	vətənləri	Kremldi.	Amma	bunun	taleyi	başqa	cür	olub,
öz	ölkəsində	rəhbər	olmağın	ləzzətini	görüb,	indi	də	respublika	arxasındadır,
boyunduruq	altına	girən	deyil.	Ağıllı	adamdır,	Moskvanı	sədaqətlə	aldatmağın
mümkünsüzlüyünü	bilir,	ən	azı	Nərimanın	taleyini	düşünür	və	yəqin	ki,	onun
ağrısını	da	çəkir.	Cani-dildən	qulluq	edə-edə,	başdakıların	hamısından	çox	çalışa-
çalışa	yenə	də	vicdansızlıqla	əyalət,	ikinci	sinif	yanaşmasından	xilas	ola
bilməməyin	əziyyətini	o	da	dəfələrlə	yaşayıb.	Ağıl,	düşüncə	etibarilə	səndən
aşağıda	olanların	əsirinə	çevrilmək	dözülməz	işdir.	Ayağı	torpağından	qopandan,
millətindən	ayrı	düşəndən	sonra	O	da	öncə	dəbdəbəli	kabinetlərin,	sonra
Qorbaçovun	hakimiyyət	oyunlarının	əsirinə	çevrildi.	Onu	da	hiss	elədi	ki,	mümkün
qədər	güclü	olmalısan.	Gücləri	çatsa,	onu	da	çoxdan	aradan	götürərdilər.
Ancaq	20	Yanvarda	öz	qəfəsini	qırıb	meydana	çıxdı	və	Moskvadan	bütün	dünyaya
qışqırıb	“Mənim	xalqıma	qarşı	cinayət	işlədilib.	Dünya	bunu	bilməli	və
cinayətkarları	tanımalıdır!”	–	dedi.
Bu	çıxış	Ziyad	bəyin	həmişə	dediyi	sözü	bir	daha	təsdiqləmişdi.	Niyə	öz	yurduna
qayıtmasın?	Bu	qarışıqlıqda	ondan	böyük	ümid	yeri	ola	bilməz.	Xalq	onu	qəbul
edər;	biz	də	oturub	arxayınlıqla	öz	elmi	işlərimizlə	məşğul	olarıq.
Bu	cinayət	açılmalıdır,	dünyaya	çatdırılmalıdır.	Elə	faciənin	törədildiyi	gün
deputatların	təklifi	ilə	Ali	Sovetin	fövqəladə	yığıncağına	dəvət	olunmuş	ziyalılar
arasında	o	da,	Xalq	Cəbhəsinin	bir	dəstə	fəalı	da	vardı.
İclasdan	qabaq	Sumqayıt	alimlərindən	İsmayıla	zəng	vurdu.	Bir	gün	öncə
həyəcanla	onun	görüşünə	gəlmişdi...	Xəttin	o	başından	hıçqırıq	səsi	gəldi:
“İsmayıl	müəllimin	maşınını	tank	yerə	suvayıb.	Maşındakı	dörd	alimin	dördü	də
ölüb	Ceyranbatan	yolunda.
Budur	şəhərə	dinc	niyyətlə,	hakimiyyəti,	yaxud	ermə ​niləri	qorumağa	gələn	12-ci
qızıl	ordunun	iyrənc	siması.	Sakitcə,	öz	yolu	ilə	gedənlərə	belə	aman	verməyiblər.
Ali	Sovetdə	qeyri	adi	bir	hüzn,	çarəsizlik,	əzab,	milli	matəm	havası	və	bu	havanın
gətirdiyi	qürur	vardı.	Hamı	qucaqlaşır,	ağlayır,	ancaq	eyni	zamanda	bir-birinə
təskinlik	verirdi.	Milləti	əzmək	istəyənlər	onu	daha	sıx	birləşdirmişdilər.
Çıxışlar	kəskin	və	ittihamla	doluydu.	Ən	qatı	moskva ​pərəst	kommunistlərin	də	dili
açılmışdı.	Sonda	bu	işğal	faktını	araşdırmaq	üçün	istintaq	qrupu	yaradıldı.
Deputatlarla	yanaşı	bu	qrupa	xalq	hərəkatının	liderlərindən	üç	nəfər,	o	cümlədən
Altay	da	daxil	edildi.	Bir	neçə	ay	görüşə	bilmədilər.
	
***
Bu	il	Bakı	yazın	gəlişini	hiss	eləmədi.	Əlini-qolunu	bağlamaqla	kifayətlənməyib
həm	də	dilini	susdurmuşdular.	Ölü	sükutu,	məğlubiyyət	xəcaləti,	çarəsizlik	ağrısı
çökmüşdü	şəhərə.	Bakı	acizliyinin	və	aldadılmağın	dərdindən	ölürdü.	Radio,
televiziya,	qəzet...	hamısı	lal-dinməz...	Xarici	radioların	dəstəyi	və	reportajları
olmasa,	bu	hirs	şəhəri	partladardı.	Ancaq	qazan	gizli-gizli	qaynayır,	xalq	öz
yaralarını	sarıyıb	yenidən	mübarizə	meydanlarına	qayıtmağa	hazırlaşırdı.	Hələ	ki,
hakimiyyətlə	xalqın	dialoqu	və	ya	mübarizəsinin	yerini	xalq-ordu	qarşıdurması
tuturdu...
May	ayının	çiçəkləriylə	yaraları	bağlamaq	istə ​diyi	gözəl	axşamlarından	birində
Ziyad	bəyin	evinin	zəngi	ba ​sıldı.	Qapıda	onun	kimi	uca	boylu,	bazburutlu	və	hərbi
rüt​bənin	çox	yaraşdığı	qırx-qırx	bir	yaşında	polkovnik	dayanmışdı.	Kənardan
baxan	olsa,	onların	bir-birinə	nə	qədər	oxşar	olduqlarına	heyrətlənərdi.
–	Sənsən?
Qapıda	duran	Rusiyada	yaşayan,	azərbaycancaya	tər ​cü​mə	edərək,	Cahangir
adlandırsa	da,	rəsmi	sənədlərdə	Vladimir	olan	oğlu	idi.
Qucaqlaşdılar.
–	Məni	bura	göndərdilər,	işləməyə!
Nə	işə	gəldiyini	bilmədiyindən	və	qapıda	sorğu-sualı	yersiz	saydığından	onu	içəri
buraxıb:
–	Ağıllı	iş	görüblər!	–	dedi.
–	Qovursan,	qov,	mən	gəlmişəm!
Bu	sözün	nə	məna	daşıdığını	sonra	başa	düşə ​cəkdi.
Oğlu	əlindəki	qərənfil	dəstəsini	atasının	enli	çi ​yinlərinin	arxasından	boylanan
Mahirə	xanıma	uzatdı.	Mahirə	xanım	da	onu	qucaqladı.	Ev	sahibəsi	masanı
düzəldə-düzəldə	oğulluğunu	suala	tutmuşdu:
–	Yaxşı,	danış	görək,	necəsən,	uşaqların	necədir?
–	Yaxşıdılar,	sağ	ol,	Mahirə	xala.	Siz	necəsiniz?
–	Sarı	cücən	böyüyür?
–	O...o...	Dünya	gözəli	olub!
–	Əlbəttə,	çəkəcək	babasına,	–	gözaltı	ərinə	baxdı.	–	Evini	tikib	qurtardın?
–	Qurtarmışam,	ancaq	hələ	sənədlərini	ala	bil ​mirəm.
–	Allah	qoysa,	alarsan.	Gözəl	yer	seçmisən,	şə ​hərin	mərkə ​zində.	Həm	də	kənd
kimi	sakit	mə ​həllədir.
–	Siz	də	daha	gəlmirsiniz.
–	Görmürsən	ara	necə	qarışıb,	Allah	pis	qonşunun	evini	yıxsın.
Oğlu	da	Ziyad	bəylə	yanaşı	dayanıb	pəncərədən	dənizə	baxırdı.	Bakının	üstünə
göndərilən	hərbi	gəmilərin	bir	neçəsi	hələ	də	sahilə	yaxın,	silahları	şəhərə	yönəli
şəkildə	qalırdı.
Atasının	qoluna	toxunub	onu	ən	çox	narahat	elə ​yən	sualı	verdi:
–	Sağlamlığın	necədir?
–	Gördüyün	kimi!	Bu	cəmiyyətdə	sağlamlıq	qalar?
Cəbhədə	də,	Moskvada	oxuduğu	illərdə	də	neçə-neçə	qızla	üz-üzə	gəlmiş,	saysız-
hesabsız	sevgi	etirafları	eşitmiş	qəhrəman	indi,	aradan	illər	keçəndən	sonra	da
onu	Ma ​hirəylə	rastlaşdırdığına	görə	taleyinə	minnətdardı.	Daş ​kənddə	doğulub
böyümüş,	əslən	Qarabağdan,	Şuşadan	olan	bu	qızı	gördüyü	ilk	gündən	öz	qismətini
tapdığını	hiss	etmiş	və	bir	oğlu	olduğunu	ondan	gizlətməmişdi...	Mahirə	bu	xəbəri
faciə	kimi	qəbul	etməmişdi.	Zatən	müharibəni	adi	həyatın	qanunlarıyla
dəyərləndirmək	olmaz,	elə	universitetdə	ordudan	sinəsində	qəhrəmanlıq	ulduzuyla
qayıtmış	bu	bakılı	oğlanın	hər	gün	başına	qızların	necə	fırlandığını	görürdü.
Əvvəllər	əhəmiyyət	verməzdi	buna,	sonra	qısqanclıq	başlansa	da,	əlindən	bir	şey
gəlmirdi.	Bir	deyil,	iki	deyil	ki,	qabağını	kəsib,	“əl	çəkin!”	deyəsən.	Desən	də
“sən	kimsən?”	söyləyərək	cavabını	verərlər...	Qəhrəman	bu	boyda	universitetdə
onu	seçmişdisə,	artıq	qısqanclığı	içində	boğmaqdan	başqa	yolu	qalmamışdı.	Buna
görə	də	cəbhədə	hər	gün	ölümlə	üz-üzə	dayandığın	günlərdə	qurulan	münasibətlərə
qısqanmaq	ağılsızlıq	olardı	və	Ziyadın	rusiyalı	qadından	doğulmuş	oğlunun	ortaya
çıxması,	hətta	Bakıya	gəlməsi	evindəki	etimada,	sayğıya	təsir	göstərə	bilməzdi,
başqalarının	söz-söhbətini	də	vecinə	alan	deyildi.
Ziyad	bəy	hərdən	yoldaşına	işarəylə	“mənə	bu	dözür,	kimsə	dözə	bilməzdi”
deyirdi.	Doğrudan	da,	müharibədə	aldığı	kontuziyanın	üstünə	döşündəki	Qızıl
Ulduzun	verdiyi	ötkəmlik	də	gələndən	sonra	bu	adam	ipə-sapa	yatmayan	birisi
olmuşdu.	Hələ	tələbəlik	illərində	hər	kəsin	köməyinə	yetdiyinə,	sonuncu	tikəsini
də	ehtiyacı	olanlarla	bölüşdürdüyünə	görə	ona	universitetdə	xüsusi	hörmət	vardı.
Bir	az	da	çəkinirdilər	ondan.	Bir	də	gördün	qəfildən	düşdü	ortaya,	beş-altı	kəlmə
ilə	bütün	salonda	olanların	əhvalını	dəyişdi.
Mahirəyə	ilk	baxışdan	vurulmuşdu.	Qız	hər	yerdə	onu	izləyən	bu	qalife	şalvarı
arıq	vücudundan	asılmış,	arıq,	nataraz	oğlandan	qorxmuş,	hətta	anasına	da
yazmışdı	bu	uzundraz,	ancaq	hamının	sevdiyi	qəhrəman	tələbə	haqqında.	Anasının
məsləhəti	qeyri-adi	olmuşdu:	“O,	sənin	azər ​baycanlı	olduğunu	bilmir.	Yanından
keçəndə	ana	dilində,	hörmətlə	salam	ver.	Ondan	sonra	qorxun	olmasın”.	Doğrudan
da,	nədənsə	ürəyinə	yatan,	ancaq	kimliyini	bilmədiyi	qız	ona	sakitcə	“salam”
deyəndə	çaşıb	qalmışdı.	Bundan	sonra	münasibəti	dəyişilmiş,	ona	daha	möhkəm
bağlanmış,	ata-anasının	Mərkəzi	Asiyaya	Şuşadan	köçdüklərini	öyrənəndə	isə
evlənmək	fikri	qətiləşmişdi:	“Bu,	mənim	qismətimdir.	Moskva	hara,	şuşalı	bir	qız
hara?”	Daşkənd​dən	gəlmiş	bu	orta	boylu,	yumru	sifətli	qız	institutun	gözü	idi.
Onun	ürəyini	almağa	çalışanlar,	ətrafında	dolananlar	da	vardı.	Hərbi	geyimini
əynindən	çıxarmamış	gəncin	gəlişi	ilə	vəziyyət	dəyişilmişdi.	Tətillərin	birində
qıza	demədən	Daşkəndə	gedib	ailəsi	ilə	tanış	olmuş	və	özünü	Mahirənin	ata-
anasına	bəyəndirməyi	bacarmışdı.	Gözü	Mahirənin	üstündə	idi	və	bayram,	əyləncə
axşamlarında	cəsarət	edib	qıza	yaxınlaşmasa	da,	kənardan	ona	göz	qoyur,	ona
yaxınlaşan	oğlanları	tək-tək	arxaya	çəkib	aşını-duzunu	verib	yola	salırdı.	Axırda
ürəyini	açmış	və	birbaşa,	“gəl	evlənək”	demişdi.	Mahirə	də	neçə	imkanlı	namizəd
ola-ola,	hamını	rədd	eləyib	onun	təklifini	qəbul	eləmişdi.	Yüz	cür	çətinliklə	üz-
üzə	gəlsələr	də,	gələcəklərinə	inamları	itməyən	ac-yalavac	gənclərin	xoşbəxt
günləri	başlanmışdı.
Gənc	kapitan	hərbi	intizamla	yaşayan,	kimsədən	çəkin​mədən	sözün	düzünü	deyən
adamdı.	Elə	həmin	günlərdə	də	Mahirəyə	müharibə	illərində,	alayda	tərcüməçi
işləyən,	əslən	Dağıstandan	olan	bir	qıza	aşiq	olduğunu	danışmışdı.	Tanışlıqları
Polşadan	başlanmışdı.	Üzündə	uzun	savaş	meydanlarının	əzabları	yazılmış	arıq
kapitan	üçün	pəzəvəng	general	əsirin	dediyini	tərcümə	edən	qız	arada	heyranlıqla
kapitana	da	göz	qoyur	və	onun	qəhrəmanlığından	duyduğu	qüruru	gizləmir,	“sizin
kimilər	olmasa,	gəlib	Almaniyanın	sərhədlərinə	çatmazdıq”	deyirdi.	Berlinə
yaxınlaşdıqca	savaş	şiddətlənir	və	alayda	çalışan	qızdan	xəbər	tutmaq
çətinləşirdi.	Buna	baxmayaraq,	aradakı	ünsiyyət	möhkəmlənir	və	görüşdən-görüşə
yaranmış	məhəbbəti	gizləmək	olmurdu.	Bu	gündən	sabaha	çıxmağa	ümidin
qalmadığı	bir	vaxtda,	Berlin	ətrafındakı	savaşlar	onları	bir-birinin	qoynuna
itələdi.	Hər	gün	ölümün	bumbuz	nəfəsini	hiss	edəndə	insanların	bir-birinə
sığınmaqdan	başqa	yolu	qalmır.	Alman	dilini	yaxşı	bildiyindən	məktəb
partasından	birbaşa	ön	cəbhəyə	gətirilmiş	və	hələ	üzündən	uşaqlıq	saflığı
çəkilməmiş	bu	qız	bir	gözəllik	heykəliydi.	Gənc	kapitana	elə	gəlirdi	ki,	onu
qorumaq	da	elə	Qafqazı,	Vətəni	qorumağın	bir	növüdür.	Təsadüfən	anasının	adını
daşıyan	tərcüməçi	qız	da	qeyri-adi,	zərif	və	ömrünün	axırınadək
dəyişilməyəcəyinə	inandığı	bir	eşqlə	sevirdi	gənc	kapitanı.
Bəlkə	heç	eşq	də	demək	olmazdı	buna.	Bu,	ölümün	ağzından	qoparılan	gənclik
istəyiydi,	gənclik	haqqı	da	demək	olardı.	Görünür,	Avropanın	yad	ellərində	bu
duyğunun	doğulmasında	hər	ikisinin	Qafqazlı	olması	da	rol	oynadı.	Qız	düşünürdü
ki,	hər	döyüşün	həyatına	nöqtə	qoya	biləcəyi	belə	bir	igidin	sevgi	ləzzətini
duymadan,	qəfil	gülləyə	tuş	gəlməsi	dünyanın	ən	böyük	ədalətsizliyi	olar,	Allaha
xoş	getməz;	bəlkə	müharibənin	ilk	günündən	döyüşə-döyüşə	sağ-salamat
gəlməsinin	Haqqa	bəlli	olan	bir	sirri,	səbəbi	də	elə	budur.	Onun	nəsli	kəsilsə,
dünyanın	nizamı	pozular.	Zatən	düşmənin	istəyi	də	elə	bu	deyilmi?
Kapitan	nə	qədər	dəli-dolu	olsa	da,	qızlara	mü​nasibətdə	çəkingən	və	utancaqdı,
daha	doğrusu,	savaşda	onları	qorumaqdan	başqa	bir	hissi	özünə	yaxın	buraxmırdı.
Son	döyüşlərdən	hansının	sağ	çıxacağı	bəlli	deyildi.	Kim	bilir,	olsun	ki,
məhəbbətin	gözə	görünməz	zirehi	qoruyacaq	onları	son	savaşlarda!	Bu	gəncin
döyüş	yolları	və	ömrü	harda	qırılacaq,	bilinməz,	amma	bu	cür	çılğın,	emosional,
ehtiyat	nədir	bilməyən,	ilan	kimi	gülləyə	uçan	adamlar	qanlı	savaşdan	çətin	çıxar,
günün	birində	düşmən	gülləsinə	gələcək	və	hardasa	torpağa	qarışıb	gedəcəkdi.
Ancaq	təsadüfən,	ikisi	də	sağ	qalmışdı.	Tezliklə	qız	tər ​xis	olunub	Şimali	Qafqaza
–	yurduna	qayıtmışdı.	Ayrı ​larkən,	“Mən	arzuma	çatacağam,	sənin	yadigarınla
gedi ​rəm”	–	demişdi.	Oğullarının	olması	haqqında	məktubu	da	Berlinə
göndərmişdi.	Övladını	tək	böyüdəcəyi	fikriylə	əv​vəldən	barışmışdı.
Sonra	bir-iki	dəfə	yazışsalar	da,	Bakıya,	valideyn​lə ​ri ​nin	yanına	qayıtmasıyla
əlaqə	üzülmüşdü.	Ye ​nidən	Berlinə	dönəndən	sonra	isə	görüşəcəklərinə	ümidi	tam
kəsilmişdi...	Dağıstanda	yaşayan	qız	müharibədən	sonra	aradan	illər	keçsə	və
bakılı	kapitandan	heç	bir	xəbər	çıx​masa	da,	gözünü	yoldan	yığışdırmamışdı,
ürəyindəki	sevgini	qoruyurdu.	Bilmirdi	ki,	onun	kapitanı	indi	də	Berlinin	böyük
rayonlarından	birində	komendant	müavinidir,	orda	qayda-qanun	yaradır.	Bunu
bilmirdi.	Ancaq	bakılı	kapitan	da	onu	unutmamışdı	və	günlərin	birində	qayıtdı.
Müharibə	qurtarandan	sonra,	qayıdıb	Moskvada	yerləşəndən,	universitetə	qəbul
olunandan	sonra	gəlmişdi.	Oğlunu	gördü,	ancaq	qalmadı,	ömrünü	elmə
bağlayacaqdı	və	Moskvadan	qopa	bilməzdi...
Uzun	illər	sonra	doktorluq	müdafiə	edib	Quzey	Qafqaza	istirahətə	gedəndə,
Yesentukidə,	öncədən	qərarlaşdırdığı	kimi,	“iki	ailə”ni	görüşdürmüş	və	onun
Mahirədən	olan	iki	oğlu	Yesentukidə	Vladimir	adlı,	15	yaşlı	böyük	qardaşlarının
olduğunu	da	öyrənmişdilər.	Bundan	sonra	əlaqələri	üzülməmişdi.	Daha	doğrusu,
Rusiyada	yaşayan	oğlu	Bakıya	qonaq	gəlmiş	və	bu	şəhəri,	burdakı	qohumlarını
sevmişdi.	Hərbi	məktəbə	də	atasının	istəyiylə	getmişdi;	onun	yarımçıq	qalmış
hərbçilik	yolunu	davam	etdirməyi	özünə	borc	sayırdı.	Bir	ara	biryolluq	Bakıya
köçmək	istəmişdi,	ancaq	anasının	taleyi	fikrini	dəyişmişdi.	Məsələ	burasındadır
ki,	anası	ikinci	dəfə	ərə	getsə	də,	bakılı	kapitandan	sonra	xoşbəxt	ola	bilməmişdi.
İkinci	əri	də	hərbçiydi,	istefaya	çıxandan	sonra	içkiyə	qurşanmış	və	günlərin
birində	intihar	etmişdi.	Bundan	sonra	anasını	tək	qoyub	Bakıya	gələ	bilməzdi.
Yalnız	yay	aylarında	görüşmək	imkanını	heç	vaxt	qaçırmamışdılar.	Ya	atası	öz
ailəsiylə	Şimali	Qafqaza	gəlib	onu	da	tapar,	ya	da	o,	məzuniyyət	aylarında	anasını
da	götürüb	Bakıya	gələrdi.	Evlənməsi,	toyu...	Atasının	iştirakı	həyatının	bütün
mühüm	hadisələrinə	əlavə	gözəllik	və	sevinc	qatmışdı.
İndi	budur,	yenidən	Bakıdadır,	atası	onu	polkovnik	rütbəsində	ilk	dəfə	görür,
başqa	vaxt	olsa,	buna	görə	onu	təbrik	edər,	sevincini	bölüşərdi.	Ancaq	indi	bütün
şəhər	hələ	də	20	Yanvarın	alçaldıcı,	əzici	xatirələri	içindədir,	bu	ağrını	atasının
üzündə	görmək	görüş	sevincini	üstələyirdi.
...Yarım	saat	sonra	kiçik	oğlu	Həsən	də	gəldi.	Böyük	qardaşının	Bakıya
göndərilməsinə	sevinirdi.	Ancaq	komendant	sözünü	eşidəndə	ikisinin	də	rəngi
qaraldı.	Akademik	bu	sözü	eşidən	kimi	masanın	üstündəki	qutudan	bir	siqaret
götürüb	balkona	atıldı,	dişi	bağırsağını	kəsirdi:	“İt	uşağı,	bircə	bu	qalmışdı,	atayla
oğulu	üz-üzə	qoyurlar.	Guya	başqa	adam	tapa	bilməyiblər	Bakının	komendantlığı
üçün.	Mənnən	burdakı	mübahisələrimizin	hesabını	çəkirlər;	elə	bilirlər	bu	yolla
məni	xalqın	gözündən	salacaqlar”.	Öz	evində,	yenicə	gördüyü	oğlunu	pərt	eləmək
is ​təmirdi,	ancaq	sözü	hara	fırlayırsa,	fərqi	yoxdur,	bu	təyinat	ona	çox	böyük	bir
zərbədir.	Mahirə	xanım	ərinin	ovqatının	dəyişdiyini	anlayır	və	buna	görə	də
zarafatıyla	gərginliyi	götürməyə	çalışırdı...
“Siz	bunun	boy-buxununa,	qəhrəmanlıq	nişanına	baxmayın!	–	deyə	Ziyad	bəyə
sataşdı.	–	Ürəyi	uşaq	ürəyi	kimidir.	Sizin	böyük	qardaşınız,	Allah	hamınıza	can
sağlığı	versin,	anadan	olanda	biz	hələ	Moskvada	yaşayırdıq.	Oğlu	olduğunu
eşidəndə	səfərini	yarımçıq	qoyub	qayıtmışdı	Moskvaya	və	qayıdan	kimi	də
cummuşdu	doğum	evinə.	Qapıdakılar	saxlaya	bilər	bunu?	Elə	bil	düşmən
cəbhəsinə	hücum	edir.	Birinci	mərtəbəni	keçir,	ikinci	mərtəbədən	adlayır,	üçdə
bütün	həkimlər,	tibb	bacıları	birləşib	qarşısında	barrikada	quraraq	axır	ki,	onu
içəri	buraxmamağa	nail	olurlar.	Geri	çəkilməkdən	başqa	yolu	qalmır.	Bir	də
gördüm	pəncərəm	döyülür;	baxıram	budur.	Yağış	borusu	ilə	dırmaşıb	üçüncü
mərtəbəyə.	–Yıxılıb	öləcəksən!	–	deyə	qışqırıram.	O	isə	əmrindən	qalmır:	–
Göstər	oğlumu!..	Mən	evə	dönənə	kimi	bütün	yataqxananı	içirdib	kefləndirmişdi,
yataqxana	keflilikdən	əyri	dayanırdı”.
Ziyad	bəy	başqası	haqqında	danışırmışlar	kimi	maraqla	qulaq	asırdı.
Qardaşların	mehribanlığı,	yoldaşının	qonağı	ürək​lə	qarşılaması	ona	hirsini
unutdururdu.	Ancaq	nə	qədər	xatirə	danışsalar,	xoşbəxt	günlərini	yada	salsalar	da,
şəhərin	üz​ləşdiyi	faciə	yaddan	çıxmır	və	komendant	da	Sovet	ordusunun	zabiti
kimi,	günahkarlıq	xəcalətindən	uzaqlaşa	bilmirdi.	Atası	bunu	anlayır	və	qəsdən
söhbəti	öz	nəsil-şəcərələrinin	üstünə	gətirirdi.	Bakıda	onun	kötüyündən	çox	qədim
izlərin	hələ	də	qalmaqda	olduğundan	danışırdı.	Ancaq	ən	maraqlısı	Mahirə
xanımın	əhvalatlarıydı.	Volodya	az-az	gördüyü	atasını	daha	çox	eşitmək	istəyirdi
və	şübhəsiz,	burda	ən	maraqlı	mövzu	elmi	fəaliyyəti	idi.	Alim	adı	daşıyan	bir
qanmazı	Akademiyanın	pillələrində	üzüaşağı	qovub	tutmaq	istəməsindən
başlamış,	erməni	alimlərinə	cavablarına,	qoşduğu	ayamalara,	yazdığı
parodiyalara	qədər...	Komendant	sanki	atasını	yenidən	kəşf	edirdi	və	qəhqəhəsi
otağı	doldururdu.	Bakıya	gələndən	bəri	ilk	dəfə	şəhərin	faciəsini	unudub	ürəkdən
gülürdü.
Vladimir	gedəndən	sonra	Mahirə	xanım	düşdü	ərinin	üstünə:
–	Hələ	də	uşaq	xasiyyətindən	əl	çəkməmisən.	O	sənin	oğlundur,	bizim	oğullarımız
kimi.	Əmr	yerinə	yetirir,	nə	günahı?
Ziyad	bəy	yaşı	artdıqca	tərsliyi	çoxalan,	bəzən	lazımsız	mübahisələrə	girişən,
onunla	gənclik	əylən​cələrinin	haqq-hesabını	çəkməyə	qalxan	xanımdan	ögey
oğluna	bu	mehribanlığı	gözləmirdi.	Bununla	belə,	inadından	əl	çəkmək	fikrində
deyildi.
–	Yaxşı,	mən	necə	çıxacağam	camaatın	qarşısına?
–	Camaat	anlamır	bəyəm?	Oğlun	əmrə	tabedir.
–	Yaman	da	möhkəm	məntiqin	var!
–	Burda	olmasının	camaata	xeyri	dəyər.	Başa	düşür	ki,	o	da	bu	xalqdandır.
–	Başa	düşür...	Görürəm!	Dünən	Neftçaladan	gələn	bir	dəstə	alimi	yolda	yarım
saat	yubandıqlarına	görə	salıblar	Bayıl	saxlama	məntəqəsinə,	sabahı	ayaq	üstə
açıblar.	Bizim	Köçərli	də	aralarında.
–	Vay,	vay!	O	yaşlı	adamdır,	şəkəri	də	bir	yandan.
–	Kimin	əmridir:	mənim	oğlumun!	Biabırçılıqdır...
	
***
Bəli,	Bakının	yeni	komendantı	onun	oğluydu!..	Bu	xə ​bər	tezliklə	bütün	şəhərə
yayılmışdı.	Kimdir	görəsən	bu?	Onun	belə	bir	oğlunun	olduğunu	bilməyənlər	və
şübhə	ilə	yanaşanlar	da	vardı.	Qafqaz	və	Mərkəzi	Asiya	xalqlarının	adlarını,
soyadlarını	düşünüb,	gələn	komendantın	hardan	olduğunu	aydınlaşdırmağa
çalışırdılar.	Az-az	rast	gəlinən	bir	soyaddı,	ancaq	bu	qədər	türk	xalqı	var,	bəlkə
başqa	birində	də	var	bu	familiya.	O	boyda	Sovet	ordusunun	içindən	məhz
azərbaycanlı	alimin	oğlunun	seçilib	Bakıya	göndərilməsi	kimsəyə	inandırıcı
görünmürdü.	Burda	bir	qəsd,	oyun	da	ola	bilərdi.	Başqa	bir	Şıxlı	tapılar	Sovet
ordusunda.	Bakıda	onun	müharibə	vaxtı,	ölüm	məngənəsində	bir	rus	gözəlinə	aşiq
olduğunu	bilənlər	çox	deyildi.	Bu	barədə	söz	düşəndə	zarafata	salırdı:	bəyəm
hesab	aparmağa,	harda,	kimlə	görüşdüyümüzü	düşünməyə	vaxtımız	vardı?
...Komendant	Daxili	İşlər	Nazirliyinin	ikinci	mərtəbə ​sində	oturur.	Müharibənin	və
elmin	uzun,	çətin	yollarında	həmişə	addımlarını	inamla,	çəkin​mədən	atmış
akademik	onun	kabinetinin	qabağında	birdən-birə	divarların	başına	fırlandığını
hiss	elədi.	Bunu	köməkçi	zabitə	hiss	etdirməmək	üçün	divar	boyu	düzülmüş
kreslolardan	birinə	çökdü.	Zabit	paltosunun	açıq	yaxasından	onun	döşündəki	Qızıl
Ulduzu	görmüşdü.	Akademik	yalnız	qələbənin	il ​dö​nümlərində	yadına	düşən	döyüş
ordenlərinin	geniş	si ​nəsinin	yarısını	tutan	lentlərini	də	taxmışdı.	Komendantın
köməkçisi	bunu	da	görən	kimi	gələnin	sıradan	birisi	olmadığını	hiss	elədi,	hətta
onun	rənginin	dəyişdiyini	görüb,	su	da	gətirdi.	Akademik	əlinin	işarəsiylə
razılığını	bildirdi.	Bu	görüş	Konovalovla,	Saxarovla	və	ya	erməni	tarixçiləriylə
görüşlərə	bənzəməz...	Həmin	görüşlərə	ovunun	üstünə	atılmağa	tələsən	bir	aslan
kimi	gedir,	ancaq	indi	qarşılaşacağı	onun	ovu	deyil,	oğludur,	taleyinin	bir
parçasıdır.
***
Son	illər	Şimali	Qafqaza	getməyə	vaxt	tapa	bilmir.	İstirahət	yada	düşmür.	Beş-altı
günlük	fürsət	tapsa,	onu	Peterburq,	İstanbul	arxivlərində	keçirir.	İstanbuldan	orta
əsrlərin	siyahıyaalma	dəftərlərini	gətirib.	Hansı	vilayətdə	neçə	kənd	olub?	Hər
kənddə	nə	qədər	əhali	yaşayırmış,	hansı	millətdən,	hansı	dindən	olublar	və	s.
hamısı	yazılıb.	Bu	dəftərlər	Qarabağın	və	indiki	Ermənistanın	orta	əsrlərdəki
əhalisinin	kimliyini	və	torpaqlarının	kimlərə	məxsus	olduğunu	aydın	göstərir.
Görək	bu	torpaq	“tapu”ları	bulunandan	sonra	ermənilər	bu	yerlərə	necə	iddia	edə
bilər?
Kimliyindən,	hansı	millətdən	olmasından,	rüt​bəsindən	asılı	olmayaraq,	əsgərlərlə,
zabitlərlə	mehriban	danışardı:
–	Komendanta	de	ki,	atan	gəlib.
Əsgərin	qapını	açıb	içəri	girməsi	ilə	çıxması	bir	oldu;	onun	ardınca	tələm-tələsik
çıxan	iki	zabit	qəbul	otağının	ortasında	dayanan	adama	maraqla	baxaraq	salam
verib	keçdilər	və	komendant	qapıda	göründü.	Akademik	komendantın	öz	otağından
çıxmasına	imkan	vermədən	irəli	yeridi,	oğlu	qapını	geniş	açıb	ona	yol	göstərdi,
qapını	bağlayandan	sonra	atasının	boynuna	sarıldı.	Oğul	nə	qədər	həyəcanlıydısa,
ata	o	qədər	təmkinli	və	soyuqdu.	Hər	halda	kənardan	görünən	beləydi.	Oğlu	ona
sarılsa	da,	o	yalnız	sağ	əlini	qaldırıb	bir-iki	dəfə	oğlunun	kürəyinə	toxundurdu.
Rəsmiydi,	sanki	dünən	gecə	evdə	oğlunu	mehribanlıqla	qarşılayan	adam	deyildi.
Komendant	ayrılıb	əliylə	pəncərənin	yanında,	yumru	masanın	başındakı	kreslonu
göstərdi:
–	Buyur!	Niyə	əziyyət	çəkmisən.	Axşam	yenə	gələcək​dim.	Dünən	söhbət	edə
bilmədik.
–	Hər	günün	öz	hökmü	var.	Bu	qış	görüşəcəyimizə	ümidimi	üzmüşdüm.	Şəhidlərin
arasında	da	ola	bi ​lər ​dim.
–	Berlinədək	yol	getmisən.	Sənə	nemes	gülləsi	bir	şey	eləyə	bilməyibsə,	öz
ordumuzun	gülləsi	neyliyəcəkdi?
–	“Öz	ordumuz”	deyirsən?	Bakıya	girən	o	uzun	saçlı	narkomanlar	və	ya	kazak
muzdlulardımı	bizim	ordu?	Sən	malı	mala	qarışdırma!	Mən	əsl	əs ​gərlə,	gözünü
qan	örtmüş,	“ubeyte	etix	turkov!”	deyib,	tankı	uşağın,	böyüyün	üstünə	sürən	muzdlu
qatilləri	bir-birindən	ayıra	bilməmək	qədər	qocalmamışam!	Müharibə	45	ildir
qurtarıb,	ancaq	ordudan	ayrılmamışam.	Yaxşı	tanıyıram	Öz	Ordumu.	Bakını
dağıdan,	dinc	əhalini	tankların	altında	qoyub	asfalta	suvayan,	meyitləri	xalqdan
gizlətmək	üçün	maşın-maşın	şəhərdən	çıxarıb	dənizə	tökən,	dünyanın	xəbəri
olmasın	deyə,	televiziyanın	enerji	blokunu	partladan	“bizim	ordu”	deyil.	Bu,
düşmən	şəhərini	işğal	planlaşmasıyla	görülən	işlərdir.	Bakını	dağıdanlar,	on
gündən	əvvəldən	Bakıda	oturub	iki	saatdan	bir	televizorda	banlaya-banlaya	xalqın
başının	altına	yastıq	qoyub,	“arxayın	olun,	ordu	Bakıya	girməyəcək”	deyən	Yazov,
Bakatin,	Girenko,	Kryuçkov,	mənim	tələbə	dostum	Primakov	unudublar	ki,	Bakı
da	Sovet	şəhəridir,	Azərbaycan	da	Sovet	İttifaqının	tərkibindədir.	Ordu	öz
vətəndaşıyla	belə	rəftar	eləməz!	Başa	düşmədilər	ki,	bununla	başçılıq	elədikləri
ölkəni	qara	günə	qoydular.	Namusu	olan	heç	bir	azərbaycanlı	bundan	belə	bu
ordunu	öz	ordusu,	Moskva	hakimiyyətini	öz	hakimiyyəti	saymaz...
Vladimir	qarşısında	oturanı	yaxşı	tanıyırdı.	Bir	yerdə	yaşamasalar	da,	xasiyyətinə
bələddir,	öz	yazdıqlarından,	üstəlik	haqqında	yazılanlardan	əlinə	nə	keçibsə,
hamısını	gizli	bir	iftixar	hissiylə	oxumuşdu,	əsəbiləşəndə	qarşısında	dayanmağın
mənasızlığını	da	yaxşı	bilirdi.	Dostlarına	tez-tez	mənim	atam	kimi	kişi	dünyaya
gəlməyib	və	gəlməyəcək!”	–	deyirdi.	Düzünə	qalsa,	atasının	tufan	kimi	hər	şeyi
süpürüb	atmasından	xoşu	gəlirdi,	çünki	inadkarlıqda	elə	özü	də	onun	kimidir;	buna
görə	də	indi	atasına	etiraz	etməyin	mənasız	olduğunu	anlayırdı;	düz	deyir,	səhv
deyir	–	bu	başqa	məsələ;	çaşıb	mübahisəyə	girişmək	aradakı	körpüləri	biryolluq
yandırar.	Sakitcə	ürəyini	boşaltmasını	gözləməkdən	başqa	çarəsinin	olmadığını
yaxşı	anlayırdı.
Di	gəl,	atası	sakitləşənə	oxşamırdı.	Onsuz	da	böyük	bir	haqsızlıqla	qarşılaşmış,
Rusiya	mətbuatında	hər	gün	üstünə	erməni	yalanının	püskürdüldüyü	xalqının	bu
yalan	və	haqsızlıq	qarşısında	acizliyi,	SSRİ-nin	dörd	tərəfində	yaşayan	veteran
dostlarıyla	görüşlərdə	və	ümumiyyətlə,	ötən	müharibədən	danışılan	hər	yerdə
haqqında	qürurla	söz	açdığı,	müharibənin	taleyini	həll	etmiş	və	təəssüf	ki,
xidmətləri	dəyərləndirilməyən	doğma	şəhərinin	bu	cür	amansızlıqla	dağıdılması
Ziyad	bəyi	yandırırdı.	Bu	ağrını	bölüşməyə	adam	tapa	bilməməsi	də	ayrı	bir
dərddi.	Ölkə	rəhbərliyinə	nəsə	yazmağın	mənası	qalmamışdı;	onlar	bu	addımı
bilərəkdən,	erməni	tərəfin	təbliğatı	və	təzyiqiylə	atmışdılar,	illərlə	beyinlərinə
yeridilmiş	fikirləri	bir	söhbətlə	silib	təmizləmək	olmazdı.	Qorbaçova	yazılan
məktublar	və	teleqramlar	qırx	arşın	quyunun	dibinə	düşürdü.	Leninin
mavzoleyindən	səs	gəlir,	ondan	yox.	Azərbaycan	rəhbərliyini	bu	cinayətin	şəriki
sayır,	çünki	hər	nə	qədər	boyun	qaçırsalar	da	onlar	ordunun	şəhərə	soxulacağından
xəbərsiz	ola	bilməzdilər,	qabaqcadan	məlumatlanıbmışlar	və	ya	bəlkə	də	özləri
dəvət	edibmiş	ordunu.	O	ki	qaldı	Xalq	Cəbhəsinə,	onlar	da	bu	işdə	özlərini
dünyadan	xəbərsiz,	uzaqdan	daş	atmaqla	işini	bitmiş	sayan	küçə	uşaqları	kimi
apardılar;	bir	neçə	yerə	bölünüblər,	hərəsi	bir	yana	dartır,	əlinə	quşatan	almamış
dılğırlara	komandir	paltarı	geyindirib	salıblar	ortalığa.	Moskvadan	baxan	da	elə
bilir,	Azərbaycan	Xalq	Cəbhəsi	təpədən-dırnağa	silahlanıb,	bu	gün-sabah	SSRİ-ni
yıxa	bilər,	tez	üstünü	almaq	lazımdır	ki,	sərhədləri	söküb	İran	Azərbaycanını	da
Bakıya	qatıb	erməninin	gününü	qaraltmasın	və	ya	gəlib	Moskvanı	da	ələ
keçirməsin.	Mayor	Mahmudov,	podpolkovnik	Sultanov,	polkovnik	Mazıyev...	Gör
kimlərlə	oturub-durmusan	akademik;	Mozdokdan	Berlinə	kimi	nemesin	burnunu
ova-ova	getdin,	birini	it-bata	salsalar	da,	hər	halda,	iki	dəfə	Stalinin	əmriylə
Sovet	İttifaqı	Qəhrəmanlığına	layiq	görüldün,	ancaq	kapitan	rütbəsindəydin,
Vətəni	qorumaq	haqqında	düşünürdün,	rütbə	haqqında	yox,	burdasa	ağzından	süd
iyi	gələnlər,	riyaziyyat	və	zoologiya	müəllimləri,	əsgər	getməmək	üçün	xəstəlik
kağızı	düzəltdirənlər	hərəsi	bir	zabit	paltarı	geyinib	düşüb	ortalığa.	Bakı
dərzilərinin	işi	düzəlib.	General,	marşal	forması	tikdirə	bilsələr,	utanmadan	onu
da	geyərdilər.	Mirzə	Xəzərin	“Azadlıq”ı	da	olmasa,	ümumiyyətlə,	Azərbaycanda
nə	baş	verdiyindən	dünya	xəbər	tutmaz.	Sumqayıt	öz	əməlləriydi,	özləri	təşkil
eləmişdilər	deyə,	qabaqcadan	bütün	mətbuatı	doldurmuşdular	ora,	dünya
indiyədək	“Sumqayıtda	azərbaycanlılar	erməniləri	qırdılar!”	–	deyib	durur,	amma
kimsə	“gör	azərbaycanlıları	nə	günə	salıblar”	deyib	səsini	çıxarmır...
Oğlu	bunları	bilməliydi.	Zabitdir,	əmrə	tabedir,	düzdür,	ancaq	damarlarında
mənim	qanım	axırsa,	haqqı	tapdalaya	bilməz,	nəyin	necə	olduğunu	bilməlidir	və
yeri	gələndə	səsini	ucaltmağı,	sözünü	deməyi	də	bacarmalıdır...	Bilməlidir	ki,
Sovet	ordusunun	bütün	topu,	mərmisi	onun	atasına	atılıb,	bütün	tanklar,	təyyarələr,
gəmilər	atasının	üstünə	gəlib,	bədəndə	iynə	kimi	daim	hərəkətdə	olan	güllələr
onun	atasının	ürəyinə	dolub.	Gərək	bunları	bilsin	və	imtina	eləsin	Bakının
komendantı	olmaqdan,	“mən	də	bu	millətdənəm,	ona	qarşı	vəhşilik	törədən	orduda
mən	qala	bilmərəm!”	desin,	istefa	versin.	Rusiyada	qala	bilməsə,	gəlsin,	daş	atsın
Bakı	karxanalarında,	maşallah,	güclüdür,	acından	ölməz.
–	Sən	gəlməməliydin	Bakıya!	Sənin	familiyan	bunlarla	yanaşı	çəkilməməliydi!..
–	Mən	zabitəm,	ata!	Bunun	nə	demək	olduğunu	sən	hamıdan	yaxşı	bilirsən.
–	Zabit	olanda	adam	öz	millətinin	faciəsinə	dö​zər?
–	Mən	Bakıya	orduyla	girməmişəm.	İndi	gətirib​lər	məni!
–	Başımı	qaldırıb	gəzə	bilmərəm.	Sən	bir	bizim	kitablarını	qürurla	oxuduğumuz,
hər	çıxışını	heyranlıqla	din​lədiyimiz,	əsl	patriot	saydığımız	alimimizə	bax!	Bu	da
zay	çıxdı...	Üstünə	öz	oğlunu	göndərdilər,	səsini	qısıb	oturur.	Kimə	deyəcəyəm	ki,
mən	səsimi	qısmamışam.	Sözümü	deyəcəyim	bütün	kürsüləri	əlimdən	alıblar,	öz
doğma	oğlumun	əliylə	susdurmaq	istəyirlər	məni...
Vladimir	Bakıya	gəldiyi	ilk	gündən	atasıyla	bu	müba ​hisənin	olacağını	bilirdi.
Bakıda	yaşamağa	illər	uzunu	necə	can	atdığı	təkcə	özünə	bəlliydi.	Bu	şəhərin	adı
gə ​lən​də	ürəyi	titrəyir,	“kaş	orda	xidmət	etmək	imkanım	ola,	birdən-birə	polkovnik
formasında	çıxam	atamın	qabağına”	düşünürdü.	Bu,	təkcə	öz	vətənində	məşhur
olan	atasını	sevindirmək	istəyi	deyildi,	bu	arzunun	arxasında	həm	də	atasından
gizli	bir	narazılıq	vardı.	Əlbəttə,	yetimlik	ancaq	onun	alnına	yazılmamışdı	və
yaşadığı	yerlər	belə	uşaqlarla	doluydu,	bunun	sıxıntısını	adlamaq	çətin	deyil,
onlar	hamısı	müharibənin,	yarımçıq	eşqlərin,	vətənə	qurban	gedən	sevgilərin	və
nakam	ailələrin	övladlarıydı.	Bu	dərd	çəkiləndir.	Əksinə,	müharibədəki	böyük
qələbənin	hələ	ölkədə	hakim	olan	coşqunluğu	içində	ona	bənzər	uşaqlar	özlərini
daha	ürəkli	hiss	edirlər	–	ataları	Vətən	yolunda	qurban	gedənlərə	kim	nə	deyə
bilər?	Əsas	sıxıntı	və	dərd	sonra,	uşaqlıq	illərini	ləzzətlə	yaşadığın	bir	vaxtda,
parkın	içindəki	su	köşkünün	qabağında,	burdakı	adamların	hamısından	seçilən,	uca
boylu,	o	qədər	də	yaşlı	olmayan	yaraşıqlı,	şux	bir	kişiylə	görüşən	anasının	“Tanış
ol,	kimliyini	sonra	deyəcəyəm	sənə!”	–	dediyi	vaxtdan	başlamışdı.	Əvvəlcə
adamın	sinəsindəki	Qızıl	Ulduz	çəkmişdi	diqqətini;	sanki	kişinin	üzü	hündür
ağacların	arasından	düşən	gün	işığında	bərq	vuran	ulduzdan	işıqlanırdı;	ona	elə
gəlmişdi	ki,	bu	adam	nədənsə	onlara	saymazyana,	üstdən	aşağı	baxır.	Ancaq	sonra
gördü	ki,	o	elə	hamını	və	bütün	ətrafı	hardansa	çox-çox	kənardan	və	ucadan	seyr
edir,	sanki	ayrı	bir	aləmdən	təsadüfən	düşdüyü	bir	mü​hitdədir	və	ətrafda	baş
verənlərə	etinasızlıqla	göz	qoymaqdan	başqa	çarəsi	qalmayıb	və	bu	dünyanın
işlərinin	ona	heç	bir	aidiyyəti	yoxdur.	Kişinin	üzündə	o	gün	gördüyü	qəribə	ifadəni
ömrü	boyu	unutmadı.	Təbəssümdü,	istehzaydı,	qüssəli	bir	təəssüfdü	–	ayırmaq
mümkün	deyildi.	Yad	adam	anasının	təqdimatını	yetərli	saymamışdı:	“Niyə	sonra?
İndi	demək	olmur	bəyəm.	Uşaq	deyil	ki!”
Həmin	gün	desəydilər,	Ay	öz	məhvərindən	çıxıb	və	elə	bu	gecə	Yerlə	toqquşsa,
onu	bu	qədər	təəccübləndirməzdi.	Çünki	bu	yaşına	qədər	ona	atasının	sağ	olması
və	onunla	görüşə	biləcəkləri	barədə	bircə	kəlmə	də	söz	deyən	ol ​mamışdı...
İnansın,	inanmasın,	sevinsin,	kədərlənsin,	bil ​mirdi;	ümu​miyyətlə	nə	deyəcəyini,	nə
deməli	olduğunu	anlamırdı,	eləcə	donub	qalmışdı	və	küt	nəzərlərlə	bu	yad	adama
baxırdı.	Baxmağına	baxırdı,	ancaq	onu	görüb-görmədiyini	də	bilmirdi.
Qarşısındakı	nəhəng	birdən-birə,	uzun	müddət	nəm	yerdə	qaldığından	rəngləri
qarışan	şəklə	dönmüşdü.	Kişi	onu	güclü	qollarının	arasına	alıb	öpmüşdü.	Bu
öpüşdən	əti	çimçəşsə	də,	özgəlik	duymamışdı,	əksinə,	qəribə	bir	duyğuyla	bu
kişinin	doğrudan	da	doğma	adam	olduğunu	hiss	eləmişdi.
Sonra	demək	olar	ki,	hər	gün	görüşdülər,	bilmədi	bu	adamın	həyatlarına
qoşulmasına	sevinsin,	yoxsa	qəzəblənsin.	Restoranda	atası	içir	və	ağır	müharibə
xatirələrindən	danışırdı.	Bu	xatirələrin	bir	hissəsi	də	anasıyla,	ilk	tanışlıqları	və
bərabər	xidmətləriylə	bağlıydı.	Başqa	nə	deyəcəkdilər?	Müharibənin	minlərlə
taleyə	vurduğu	möhürlərdən	biri...	Anası	tərxis	olunub	vətənə	dönmüş,	atası
Berlində	qulluğunu	davam	etdirmişdi.	Anası	ona	ancaq	cəbhədə,	bu	gündən
sabaha	ümid	olmayan	günlərdə	lazımmış.	Burada,	Yesentukidə	görüşləri	də
təsadüfdü,	yoxsa	əlaqələri	davam	edirmiş	–	bunu	da	bilmirdi...	Müharibədə,
qürbətdə	hansı	qeyri-adi	bir	sevgi	yaşandığını	nə	atası	deyə	bilər,	nə	anası...
Arada	ancaq	üfürüldükcə	közərən	xatirələr	qalmışdı.	Körpə	deyildi,	müharibə	və
ordakı	qeyri-adi	hadisələr	haqqında	çox	şey	eşitmişdi,	ata-anasının	cəbhə
sevgisini	də,	ayrı	düşmələrini	də	anlamaq	çətin	deyildi,	ancaq	anasının	ata	barədə
heç	nə	deməməsini,	onun	da	başqaları	kimi	atasını	müharibədə	itirmiş	uşaqlardan
biri	kimi	yaşamasına	imkan	verdiyini	heç	cür	başa	düşə	bilmirdi.
...Desin	ki,	ordu	sizin	deyilsə,	heç	mən	də	sizin	deyiləm?	Nə	olsun	dağılmış
Berlində	anamla	rastlaşıb	öz	hisslərinizi	söndürmək	üçün	gələcəyin	yarımçıq	bir
taleyini	yaratmısınız,	nə	olsun	damarımda	sənin	qanın	axır	və	sənin	familiyanı
daşıyıram,	atalıq	təkcə	bundanmı	ibarətdir?	Bəs	ata	həsrəti	ilə	yaşadığım	uşaqlıq
illərimin	hesabını	kimdən	sorum,	anamın	əziyyətini	kimin	ayağına	yazım;	araq
düşkünü	olan	atalığımın	qəzəbli	baxışlarından	gizlənməyə	yer	axtardığım	vaxtların
qorxusunu	necə	unudum?
Ancaq	bu	suallar	yeni	deyildi.	Şimali	Qafqaza	hər	gə ​lişində	onlarla	görüşən,
Bakıdan	ara-sıra	zəng	vuran	atası	ilə	bu	barədə	çox	danışmışdılar.	Danışdıqca
məlum	olurdu	ki,	bu	sualların	cavabı	yoxdur,	bu	yaralar	heç	vaxt	sağalmayacaq,
düzünə	qalanda,	atasının	cəbhə	xatirələrini	dinləyəndə	hansı	ölümlərdən
adladığını	və	bədənində	30	il	qəlpə	gəzdirdiyini,	ölkənin	qəhrəmanı	ola-ola
Moskvada	tələbəliyini	ehtiyac	içində	başa	vurduğunu	öyrəndikcə	ona	daha	çox
bağlanır	və	hətta	yazığı	gəlirdi.	Yaşıla	çalan	gözlərindəki	dərin	kədər	onu
titrədirdi,	elə	bilirdi,	bu	kədərin	bir	günahkarı	da	odur.
Yalnız	atasıyla	tanış	olandan	sonra,	onun	anasıyla	söh​bətlərini	dinləyəndə
anlamışdı	ki,	əslində	bu	adam	elə	şəxsi	həyatında	da	qəhrəman	xarakterinə	uyğun
yaşayıb.	Bircə	ay	da	olsa	göndərdiyi	alimenti	kəsməyib,	həm	də	bu	alimentin
məbləği	kifayət	qədər	yüksək	olub,	anasının	sızlaya-sızlaya	yaşamasının	səbəbi	də
pulsuzluqdan	daha	çox	Bakıdan	gələn	pulların	içki	düşkünü	olan	ikinci	ərinin
qarnına	axmasıymış...
Bunları	və	atasının	layiq	görüldüyü	ikinci	Qızıl	Ulduzla	bağlı	qəzəbli	xatirələrini
dinlədikcə	xasiyyətcə	atasına	nə	qədər	bənzər	olduğu	özünü	də	təəccübləndirirdi.
Ancaq	indi	ürəyini	dolduran	başqa	bir	duyğuydu.	Açıq	deməsə	də,	atasının
sözlərinə	haqq	qazandırmaqdan	başqa	bir	çarəsinin	olmadığını	anlayırdı.
Qarşısında	oturan	sadəcə	bir	alim,	bir	qəhrəman,	onun	atası	deyil;	Bakını	bir
şəxsə	çevirmək	olsa,	həmin	şəxs	elə	onun	atası	olardı.	Və	həmin	adam	indi
oturmuşdu	onunla	üzbəüz.	Yalnız	Bakıya	gələndən,	onun	küləkli	havasını,	evlərin
bozarmış,	güllələrdən	deşik-deşik	divarlarını,	ara	vermədən	çalxalanan	dənizini,
Qız	qalasını,	Qala	divarlarını	görəndən	sonra	bu	şəhərin	eyniylə	onun	atasına
bənzədiyini	anlamışdı.	Sərtliyi	və	dözümüylə...	“Ordunu	mənim	üstümə
göndəriblər”	sözü	dəqiqdir.	Təkcə	atasına	görə	yox,	bu	ölkənin	xilası	üçün	gənclik
illərini	fəda	eləmiş	bir	qəhrəmanın	xətrinə	Bakıya	toxunmaq	olmazdı.	Ancaq	bunu
atasına	deyə	bilmirdi.	Çarəsizliklə:
–	Mənim	nə	günahım,	ata,	mən	neyləyə	bilərdim?!	–	deyib	dururdu.
Atanın	sözü	qətiydi:
–	Sən	gəlməməliydin	bura!	Adi	bir	şeyi	başa	düşmürsən.	O	boyda	ordunu	ələk-
vələk	eləyib	xüsusi	olaraq	səni	tapıblar	bura	göndərməyə.	Mənim	xalqın
qabağında	olduğumu,	daha	doğrusu,	millətin	mənə	inandığını	bilirlər	və	istəyiblər
ki,	burda	atayla	oğul	üz-üzə	dayansın.	Biri	işğalçı,	biri	öz	xalqının	haqqını
qoruyan.	Səni	göndəriblər	ki,	məni	öldürəsən!	Başa	düşürsən?	Səni	qəsdən
göndəriblər!	Mənim	acığıma!	Düşmənlərim	göndərib.	Elm	meydanında	cavabımı
verə	bilməyənlər,	haqqımda	ölüm	hökmü	çıxarsalar	da,	bu	hökmü	yerinə	yetirə
bilməyənlər	qisaslarını	bu	cür	alırlar.	Oğlunu	atanın	üstünə	göndərməklə!	Yəni:
“Səni	də	tanıyırıq,	akademik.	Moskvanın	adamısan.	“Mən	xalqımlayam!”	deməklə
özünü	sığortalama.	Sən	belə	de ​yir ​sən,	oğlun	da	bu	işğalçı	orduda	qulluq	edir!”
Vəziyyətinin	nə	qədər	dolaşıq	olduğu	indi	çatırdı	Vla ​dimirə:
–	Yenə	deyirəm.	Mən	20	yanvarda	burda	olmamışam.
–	Nə	fərqi?	Burda	olmamısan,	düzdür,	ancaq	bu	cina ​yətkar	ordunun	zabitisən,
yoxsa	yox?	Baş	verənlərin	mə ​su​liyyətini	sən	də	daşıyırsan,	yoxsa	yox?
Vladimir	nə	düşündüsə,	səsinin	tonu	dəyişildi:
–	Bəlkə	tərsinə!	Mənim	burda	olmağım	işin	xeyrinədir?
–	Hansı	xeyirdən	danışırsan!	Bu	cinayətin	başında	Yazov,	Kryuçkov,	Bakatin,	yəni
orduyla	KQB	və	daxili	işlər	nazirliyi	dayanırsa,	sən	nə	edə	bilərsən?	Başa	düş,
tək	mənə	görə	yox,	həm	də	özün	üçün,	vicdan	rahatlığı	üçün	ko​mendantlıqdan
imtina	edib	qayıtmalısan.	Razılaşmasalar,	istefa	verərsən,	ordudan	tərxis
olunarsan.	Acından	ölməzsən.	Maaşım	çox	olmasa	da,	bölərəm	səninlə.
–	Səninlə	danışmaq	mümkün	deyil,	ata.	İstəyirsən	mən	gedim,	yerimə	bir	eşşək
gəlsin?
Ziyad	bəyin	səsi	yüksəldi:
–	Sən	eşşək	olmadığına	görədir	ki,	hər	axşam	saxlama	mən​təqələri	adamla	dolu
olur?
–	Onların	təhlükəsizliyi	üçündür,	ata.	Gecənin	o	vaxtı	Allah	bilir	kimlərlə	rastlaşa
bilərlər.	Bir	ağılsız	əsgər	təxribat	törədər,	məsuliyyət	qalar	mənim	boynuma.
–	Amma	indi	sənin	də	məsuliyyətin	mənim	boynumdadır!
Komendant	atasının	bu	kinayəli	atmacasına	gülümsədi.
–	Axı	sən	məni	general	görmək	istəyirdin.
Akademik	yerindən	qalxıb	qapıya	yönəldi:
–	Mən	səni	şərəfli	bir	ordunun	generalı	görmək	istə ​yirdim.	Millətimizin	qanını
tökən	ordunun	yox!	Mənim	dediklərimi	düşün!
Oğlunun	üzünə	baxmadan	iri	addımlarla	otaqdan	çıxdı.
	
***
İki	gün	sonra	axşam	saat	onda	qapının	zəngi	çalındı.	Vladimir	xanımı	və	qızıyla
dayanmışdı	qapının	ağzında.
Akademik	təəccüblə:
–	Sən	ailənlə	gəlmisən?	Bəs	o	gün	niyə	demədin?
Oğlu	güldü:
–	İmkan	verdin	ki!
Birinci	gün	ev	sahibəsinin	“sarı	cücə”	dediyi	nəvəsi	gözəl	bir	qızdı.
Akademik	onu	köksünə	sıxıb:
–	Aman,	sarışka	da	gəlibmiş!..	–	dedi.
Nəvəsinin	ardınca	gəlini	də	Ziyad	bəyin	boynuna	sarıldı.	Atasıyla	olan
söhbətlərini	Vladimir	ona	danışmışdı.	Gəlin	ürəyində	qayınatasına	haqq
qazandırırdı.
Komendant	atasına:
–	Mənə	Bakıya	gəlmək	təklif	olunanda	“ailəmlə	gedəcə ​yəm”	demişdim.	Bütün
qulluq	illərimdə	ailəm	həmişə	yanımda	olub.	Əziyyətimi	bölüşüblər	mənimlə,	–
dedi.
–	Gərək	ertədən	gələydiniz,	–	dedi	Mahirə	xanım.
Vladimir:
–	Bağışlayın,	gec	gəldiyimizi	bilirik,	ancaq	işdən	tez	çıxmaq	olmur.	Gərək	sizi	bu
vaxtlar	narahat	edəcəyimizə	izn	verəsiniz.
–	Siz	gəlməyinizdə	olun.	Xoşdur,	–	dedi	Mahirə	xanım.
Komendant	iş	yerindəki	ağır	söhbəti	yumşaltmaq	niyyətin​dəydi.	Çiynindən	aşırdığı
çantasından	araq,	kolbasa	çıxartdı:
–	Mahirə	xanım.	Bir	axşamlığa	atamın	içməsinə	icazə	verin,	–	dedi.
Mahirə	xanım	mətbəxə	tələsdi:
–	O,	heç	məndən	soruşur	ki!
Akademik	narazılıqla	başını	yelləyirdi.	Yəni	“içmək	istəyirsən	iç,	daha	bu	icazə
dəsgahı	nədir?”
Bir	azdan	yüngül	bir	axşam	süfrəsi	açıldı.
Gecə	yarıdan	keçmişdi.	Ancaq	komendant	getmək	istəmirdi.	Söhbəti	balkonda
davam	etdirirdilər.	İçki	atasının	orduya	və	onun	komendantlığına	mövqeyini
dəyişməsə	də,	gecənin	bu	vaxtında	bir	yerdə	olmalarından	duyduğu	sevinci
gizlətmirdi.	Bir	ara	sahilin	sozalmış	işıqlarına	baxa-baxa	susdu.	Bundan	sonra
gözünü	gecədən	çəkib	diqqətlə	ona	baxdı.	Dedikləri	oğlu	üçün	gözlənilməzdi:
–	Bilirsən,	səni	qınayıram,	ancaq	başa	düşürəm	ki,	səninlə	yanaşı	mən	də
günahkaram.
–	Sənin	heç	bir	günahın	yoxdur,	ata!
–	Günahkaram!	Günahkaram!	Mübahisə	eləmə!	Sənin	komendantlıq	sürprizini
özüm	hazırlamışam	özümə...
Vladimir	heç	nə	başa	düşmürdü...
Atası	dənizin	qaranlığına	baxa-baxa	sanki	öz-özüylə	danışırdı:
–	20	Yanvar	ərəfəsində	Azərbaycan	rəhbərliyi,	Moskvadan	gələnlər	guya	xalqın
rəyini	öyrənirlər	deyə,	bir	neçə	dəfə	hərəkatın	liderləriylə,	yerli	ziyalılarla
görüşmüşdülər.	Gözdən	pərdə	asmaq	cəhdiydi.	Əsas	təşəbbüskar	da	Moskvanın
burdakı	canişini,	ikinci	katib	Polyaniçko	idi.	Sanki	dünya	müharibəsinə
hazırlaşırdılar	və	ya	Ali	Baş	Komandanın	fövqəladə	yığıncağıydı.	Mənim
çağırıldığım	gö​rüşdə	Yazovdan	əlavə	Bakatin,	Kryuçkov,	Şatalin	də	iştirak	edirdi.
Yazovdan	“Yeni	müharibə	təhlükəsimi	var,	bu	istiqamətdən	hansı	dövlət	hücum
edəcək	SSRİ-yə?”	–	deyə	soruşdum.	Artıq-əskik	bir	şey	deməsini	gözləyirdim	ki,
ürəyimi	boşaldım.	Ancaq	o,	söhbəti	yayındırdı.	Guya	Bakıda	hərbi	sənaye	ilə
bağlı	hansısa	müşavirə	keçirməyə	gəliblərmiş...	Sonra	Dağlıq	Qarabağ
münaqişəsinin	həlli	yolları	ilə	bağlı	fikirlərimlə	maraqlandı.	Nə	isə.	Çox	uzun
mübahisələr	getdi.	Dağılışmaq	istəyirdik	ki,	birdən	sənin	son	görüşümüzdə
dediklərini	xatırladım.	Üzümü	Şatalinə	tutub,	“Məni	bir	şey	maraqlandırır,	–
dedim.	–	Sizdə	rütbə	çox	bahadır?”	Hamı	çaşqınlıqla	mənə	doğru	çevrildi.	“Sizi
başa	düşmədim!”	–	deyə	Şatalin	mızıldandı.	Əlimə	fürsət	düşmüşdü.	“Mənim
oğlum	on	ildir	podpolkovnik	rütbəsində	qalır,	böyür-başında	hamıya	rütbə
verirsiniz,	ona	nə	olub?	Familiyası	xoşunuza	gəlmir?”–	deyə	səsimi	qaldırdım.
Onun	əvəzinə	Yazov	dilləndi;	sənin	harda	qulluq	elədiyinlə	maraqlandı,
“İstəyirsən	onu	bizim	nazirliyə	gətirim	və	tezliklə	general	olsun!”	–	dedi.	Razılıq
vermədim.	Deməsinlər	fürsətdən	istifadə	edir.	Daxili	işlər	nazirinin	səsi	çıxmırdı.
Ancaq	sonra	hiss	elədim	ki,	zəng	vurub	bəzi	tapşırıqlar	verdi.
Vladimir	təəccüblə	atasına	baxırdı:
–	Sən	doğrudan	da	qəhrəmansan,	ata!	O	ulduzdan	bir-ikisi	də	müharibədən	sonrakı
fəaliyyətinə	düşür...	Mən	də	elə	bilmişdim	öz	şikayətimə	baxıblar.	Demə	sənin
işinmiş.	Birdən-birə	bütün	hissə	ayağa	qalxdı	və	mənim	məsələm	bir	gündə	həll
olundu.	Dəqiq!	20	yanvar	ərəfəsiydi...
Ziyad	bəy	peşmançılıqla	pıçıldadı:
–	O	əhvalat	olmasa,	bu	gün	bizi	üz-üzə	qoya	bilməzdilər.
Bundan	sonra	hər	iki-üç	gündən	bir	axşamlar	bu	balkonda	baş-başa	verib
dərdləşirdilər.	Bir	yerdə	olmaq	çox​dankı	arzularıydı,	ancaq	Bakının	ağır
günlərində	ələ	düşdüyündən	bir	yerdə	olmaq	xoşbəxtliyini	tam	ürəklə	ya ​şaya
bilmirdilər...	Ata	da,	oğul	da	fövqəladə	vəziyyətin	tezliklə	ləğv	edilməsini
istəyirdi.
	
***
Komendanta	bir	qəzet	redaktorunun	gəldiyini	dedilər.	“Buraxın!”	əmr	elədi,	onsuz
da	ölkədə	bütün	qəzetlər	bağlanıb,	mətbəələrdə	hərbi	senzor	qoyulub,	gəlsin,
görək	istəyi	nədir?
Altayın	rəngi	qaralmışdı.	O	günlərdə	bütün	bakılılar	beləydi.	Bıçaq	vursan	qanları
çıxmazdı.
–	Mən	müxalifətyönlü	qəzetin	baş	redaktoruyam.
–	Eşidirəm.	Buyurun,	yoldaş	redaktor.
–	Əsgərlər	redaksiyamızı	dağıdıblar.	Buna	bir	şey	de ​mirəm,	çünki	hesab
sorulacaq	birisi	yoxdur.	Heç	olmasa,	qəzetimizi	buraxmağa	icazə	verin.	Bütöv	bir
respublikanı	xəbərsiz	qoymaq	olmaz.
–	Bütün	qəzetlər	bağlanıb,	sizinki	də	o	sırada.
–	Bütün	qəzetlər	dövlətindir,	biz	müstəqilik.	Qonşu	respublikalarda,	Pribaltikada
onlarla	müstəqil	qəzet	çıxır.	Köhnə	nömrələrimizdən	bir-ikisini	gətirmişəm,
istəsəniz,	baxa	bilərsiniz.
Komendant	qəzeti	aldı.	Altay	əlavə	etdi:
–	İki	dildədir.	Rusca	materiallara	baxa	bilərsiniz.	Qarabağ	boyda	vilayətdə
Azərbaycan	dilində	bir	dənə	qəzet	buraxılmır,	buna	görə	də	daha	çox	Qarabağla
bağlı	yazılar	veririk.
Komendant	qəzetə	gözucu	nəzər	salıb:
–	Amma	burada	ordu	əleyhinə	yazılar	da	var.
Baş	redaktor	bu	sözü	gözləyirdi:
–	Onlar	istintaqla	sübut	olunmuş	məsələlərdir.	Qarabağda	bir	generalın	qeyri-
qanuni	şəkildə	ermənilərə	yardım	etməsi	barədədir.	Konkret	bir	faktdan	söhbət
gedir,	bütöv	ordudan	yox.
Onun	nə	demək	istədiyinə	redaktorun	dəqiq	cavabı	Vladimirin	xoşuna	gəldi.
–	Qəzeti	buraxmağa	icazə	versək,	ordunun	Bakıya	gir ​məsi	haqqında	bir	şey
yazmayacaqsınız	ki?
–	Bu	barədə	sizə	məlumat	verərlər.
–	Kim?
Altayın	üzündən	solğun	bir	təbəssüm	keçdi.	Bayaqdan	bu	anı	gözləyirdi.	Bilirdi	ki,
qəzetin	çıxmasına	icazənin	verilməsi	komendantın	öz	atasına	münasibətindən	çox
asılıdır.	Dedi:
–	Biri	sizin	atanız!	Akademik	Ziyad	Şıxlı.
Komendant	əlindəki	qəzeti	yerə	qoyub	kreslonu	ona	doğru	fırladı:
–	Atamın	qəzetə	nə	dəxli	var?
–	Sonuncu	səhifəyə	baxın.	Redaksiya	Heyətinin	üzv​lə ​rindən	biri	atanızdır.
Azərbaycanın	məşhur	insanları	–	alimləri,	yazıçıları,	ictimai-siyasi	xadimləri	ilə
bir	yerdə	təsis	etmişik	bu	qəzeti.	Onlar	olan	yerdə	nə	savaşa	çağırış,	nə	ordu
əleyhinə	təbliğat	ola	bilər.	Atanızın	orduya	münasibətini	bilirsiniz,	yəqin.	Bir
işimiz	də	siyasi	və	mədəni	maarifçilikdir.	Əlinizdəki	nömrədə	atanızın	1937-ci	il
repressiya	qurbanları	haqqında	yazısı	da	var.
Komendantın	nə	düşündüyünü	bilmirdi.	Amma	söhbə ​tin	gedişindən	anlamışdı	ki,
mətbuat	üçün	çox	önəmli	olan	bir	icazəni	ala	biləcək,	tilsim	qırılacaq	və	yolu
intizarla	gözlənilən	qəzet	yenidən	xalqın	dərdlərini	dilə	gətirəcək.
Qəzeti	o	yan-bu	yana	çevirən	komendant	dedi:
–	Mən	bu	işləri	dərindən	bilməsəm	də,	anladığıma	görə,	qəzetin	məsuliyyəti
onların	yox,	baş	redaktorun	boynundadır.	Ara	qarışdıran	və	ordu	əleyhinə	bir	şey
yazılmayacaq.	Mətbəədə	hərbi	senzor	oturur.	Çapa	o	icazə	verəcək.	Gedin,
buraxın	qəzeti.
Telefonla	mətbəədəki	nümayəndəsinə	tapşırıq	verdi:	“Sənə	müraciət	edəcəklər.
Qəzetin	buraxılmasına	icazə	vermişəm.	Yazılara	özünüz	nəzarət	edərsiniz”.
İcazə	aldığının	sevinci	içərisində	ayağa	qalxdı.	Qapıdan	çıxmazdan	öncə	geri
çevrildi;	komendantın	bir	atmacasını	cavabsız	qoymağı	özünə	sığışdırmadı:
–	Atanız	minlərlə,	bəlkə	yüz	minlərlə	gəncin	mənəvi	atasıdır.	Mənim	böyük
dostumdur	o.	Qarabağ	savaşının	da,	Sovet	ordusunun	Bakıya	yeridilməsinin	bizim
xalqa	qarşı	ədalətsizlik	və	cinayət	olduğunu	da	ondan	gözəl	yazan	yoxdur.	Siz
dolayı	şəkildə	Xalq	Cəbhəsinə	işarə	vurdunuz.	Mən	Xalq	Cəbhəsini
yaradanlardanam,	onun	İdarə	Heyətinin	üzvüyəm.	Xalq	Cəbhəsi	siyasi	bir
təşkilatdır.	Siyasi	təşkilatı	dağıtmaq	üçün	ordu	göndərmək	lazım	deyildi...
Komendant	sakitcə:
–	Mən	də	şəhərin	komendantıyam,	əhalinin	çö​rə ​yini,	işığını,	suyunu
çatdırmalıyam.	Şəhər	rəh​bər ​liyinin	əvəzinə	zibili	də	mən	təmizlətdirirəm	kü​-
çələrdən.	Siyasətlə	məşğul	olmuram,	–	dedi.
Bir	gün	sonra	fövqəladə	vəziyyətdə	olan	şəhərdə	oxucuların	dörd	gözlə
gözlədikləri	qəzet	yayıldı.
–	Bu	sizin	xidmətinizdir,	–	deyə	Altay	qəzet	fəaliyyətə	başlayan	kimi	redaksiyaya
gəlmiş	aka ​demikə	çatdırdı,	oğlu	ilə	görüşünü	təfərrüatı	ilə	da ​​nışdı	ona...	Lakin	bu
xəbər	akademikin	halını	dəyişdirmədi.	Onun	dərdi	oğlunun	tezliklə	Rusiyaya
qayıtması,	şəhərdə	komendant	saatının	götürülməsi	idi.
	
***
Demək	olar	ki,	iki	gündən	bir	gördüyü	işlər	və	bu	iş ​lərin	nə	qədər	çətinliklə	başa
gəlməsi	haqqında	atasına	məlumat	verirdi.	Bu	işə	bir	az	da	yumor	qatırdı:
–	Ata,	Bakının	son	iki	günü	haqqında	raportumu	qəbul	edərsənmi?
Nə	söz	ola	bilər?	Ata	Bakıyla	nəfəs	alır,	bu	föv​qəladəlik	həyatının	tez	bitməsini
və	XI	Qırmızı	ordu	töküntülərinin	tezliklə	rədd	olub	getmələrini	arzulayır.	Raporta
marağının	birinci	səbəbi	budur,	ikinci	səbəb	də	camaatın	vəziyyətidir.	Şəhərin	min
dənə	dərdi	var,	hamısının	da	məsuliyyəti	qalıb	komendantın,	yəni	onun	oğlunun
boynuna.	Vladimir	şikayətini	gizlətmirdi:	“Sanki	şəhər	rəhbərliyinin	əlinə	işlə ​mə ​-
mək	fürsəti	düşüb.	Əlləri	əllərinin	üs ​tündə	müqəv​vaya	dönüblər.	İş	o	yerə	çatıb	ki,
şə ​hə ​rin	zibilini	də	mən	təmizlətdirirəm.	–	Sonra	gü​lümsəyərək	əlavə	edir:	–	Əl ​-
bət​tə,	daşıtdıracağam,	bura	atamın	şəhəridir,	mənim	öz	şəhərimdir.	Ancaq	gərək
bunların	da	canında	bir	tərpəniş	olsun!	Elə	bil	ordunun	şəhərə	girməsinə
sevinirlər:	qoy	əsgərlər	işləsin,	biz	də	tamaşa	edək!..”
Burda	atasının	gül	ağzı	açılırdı.	Rusiyada	doğulmuş,	ağzının	senzurası	olmayan
əsgər	mühitində	böyümüş	Vladimir	onun	dilindən	indiyədək	eşitmədiyi
çoxmərtəbə	və	qatı	rus	söyüşlərini	eşidəndə	qulaqlarını	tutur	və	gülməkdən
uğunub	gedirdi.
Atasının	ürəyindən	keçənləri	bilir	və	bu	narahatlığa	say​ğıyla	yanaşırdı;	eyni
zamanda,	atasıyla	bu	axşamkı	gö​​rüşün	Allahın	onlara	verdiyi	bir	fürsət,	həm	də
bəlkə	son	fürsət	olduğunu	da	dəyərləndirir	və	bu	görüşlərin	tez	bitməsini
istəmirdi.
Bu	günlər	həm	də	qızının	həyatı,	gələcəyi	üçün	çox	önəmlidir;	Bakı	meriyasıyla
üzbəüzdəki	mək​təbə	gedir.	Elə	yaşadıqları	ev	də	oradadır,	axşamlar	atasıgilə
piyada	gəlib-gedirlər.	Qız	babasının	onu	çox	sevdiyini	bilir,	bununla	qürur	duyur.
Hər	kəsin	tanıdığı,	sevdiyi	qəhrəmanın	bir	neçə	dəfə	məktəbə,	onun	dalınca
gəlməsi,	dərsləriylə	maraqlanması,	gəzməyə	çıxarması	isə	babasının	sevə-sevə
“sarışka”	dediyi	nəvə	üçün	əsl	bayramdır.	Babanın	gəlişi	sinifdə	və	məktəbdə
“komendantın	qızı”	kimi	özəl	statusu	olan	“sarışka”nı	bir	az	da	qanadlandırmışdı.
O,	babasının	məşhur	tarixçi	olduğunu	bilir	və	gözlənilməz	suallarla	onu
Azərbaycan	tarixi	haqqında	danışdırmaqdan	ləzzət	alırdı;	bu	ləzzətin	bir	səbəbi	də
oydu	ki,	babasının	da	bu	mövzuda	həvəslə	və	sanki	bu	sualları	gözləyirmişcəsinə
danışdığını	hiss	edirdi.
Amma	bu	ailə,	ata-oğul,	baba-nəvə	incəliklərinə	baxmayaraq,	evdəki	söhbətlərin
başlıca	mövzusu	ermənilərin	torpaq	iddiası,	Moskvanın	onlara	yardım	eləməsi	və
SSRİ-nin	sürətlə	dağılmağa	doğru	getməsiydi.	Akademik	bunun	labüd	olduğunu
söyləyir	və	Qorbaçovun	vəzifəyə	məhz	bu	məqsədlə	gətirildiyinə	əmindir.	Onun
əvəzinə	bizim	ağsaqqal	seçilsəydi,	bu	ölkənin	dağılmasına	imkan	verməzdi.
Ancaq	onun	birinciliyinə	imkan	verməzdilər.	Sta ​lindən	gözləri	qorxub.	Elə
bilirlər,	qafqazlı	liderlərin	hamısı	Stalin	kimi	olar.
Vladimir	atasıyla	razılaşmırdı.	Əksinə,	indi	rusların	bir	hissəsi	ölkəni	Stalin	kimi
güclü	bir	əlin	idarə	etməsini	arzulayır.	Atasından	fərqli	olaraq,	o,	SSRİ-nin
dağılmasını	istəmirdi:	“Dünya	birliyə	doğru	gedərkən	bura	niyə	dağılsın?
Dünyanın	altıda	birini	Avropa	kimi	birləşdirsələr,	dünyadakı	münasibətlər
dəyişilər.	Onda	bu	həyasız	qonşuların	da	səsi	kəsilər.	SSRİ	dağılsa	da,	Moskva
Ermənistanı	əldən	buraxmayacaq,	ermənilər	Rusiyadan	gələn	yardım	hesabına
daha	da	aqressivləşəcək.	Müharibə	böyüyəcək.	Boş	əllə	nə	edə	bilərsiniz	siz?”
Atası	oğlunun	təhlillərinə	diqqətlə	qulaq	asır,	qonşuların	aqressiyası	ilə	bağlı
dedikləriylə	razılaşmaqla	bərabər,	Rusiya	təəssübkeşliyini	də	görürdü.	“Başqa
necə	ola	bilər?	Anasının	təsiridir”.
Vladimir	sözarası	anasını	da	yada	salırdı.	Daha	doğrusu,	anasına	verə	bilmədiyi
sualların	cavabını	atasından	qoparmağa	çalışır	və	illərlə	davam	etmiş
müşahidələrini	də	gizlətmirdi:	“Düzdür	ikinci	dəfə	ərə	getdi,	ancaq	xoş ​bəxt
olmadı.	Sənin	kimi	bir	adamdan	sonra	o,	kimi	sevə	bilərdi?”
Bu	sözlərdə	həm	də	onun	özünün	atasına	sevgisi	giz​lənirdi...
	
***
1990-cı	il	20	yanvar	faciəsindən	bir	il	keçdi,	ancaq	Bakıdan	matəm	ovqatı
dağılmadı.	Ordunun	susdurduğu,	əlini-qolunu	bağladığı	şəhər	qaralmış	ocağa
bənzəyirdi.	Tərkibində	olduğu	dövlət	ona	xəyanət	etmiş	və	onun	ruhunu
öldürmüşdü.	Dağıdılan	yolları,	yandırılan	evləri	bərpa	etmək	olardı,	ancaq
Moskvaya	olan	ümidləri	bərpa	etmək	mümkün	deyildi.
Akademik	yazı	masasından	ayrılmırdı.	Repressiya	haqqında	əsərini	tamamlamaq
üzrəykən	yeni	repressiya	dalğasının	vurması	onun	bütün	planlarını	pozmuşdu.	37-
nin	dalınca	bu	günləri	yazmalı	idi.
Vəzirov	getmiş,	yerinə	Mütəllibov	gəlmişdi,	ancaq	Qarabağ	məsələsinin	həlli
üçün	ciddi	bir	addım	atılmırdı.	Əksinə	Bakıdakı	fövqəladə	vəziyyətdən	istifadə
edərək	Dağlıq	Qarabağda	xüsusi	idarəetmə	sistemi	yaradılmışdı	və	bunun	nə
demək	olduğunu	akademik	hamıdan	yaxşı	bilirdi.	Bu	yolla	vilayəti	öncə	Bakıdan
qoparacaq,	sonra	Ermənistana	təs ​lim	edəcəkdilər.	Buna	baxmayaraq,	Azərbaycan
rəhbərliyi	hələ	də	satqın	bir	itaətkarlıqla	Mosk​vanın	ətəyindən	bərk-bərk	yapışmış
və	hələ	də	Qor ​baçovun	qanun	daxilində	hərəkət	edəcəyinə,	res ​publikanın	torpaq
bütövlüyünü	qoruyacağına	ümid	edirdi.	1991-ci	ilin	martında	rəhbərlik	öz	şə ​rəfsiz
itaətkarlığını	“referendum”	deyilən	saxta	bir	yolla	rəsmiləşdirdi.	Guya
Azərbaycan	SSRİ-nin	tərkibindən	çıxmaq	istəmir,	ancaq	xalq	ayaq	üstə	idi	və	ən
ucqar	kəndlərdə	də	xalq	hərəkatının	özəkləri	yaradılırdı.
Hər	həftə	qəzetdə	yeni	yazıları	çıxırdı.	Və	hər	kəs	qır ​mızı	ordunun	və	qırmızı
imperiyanın	20-30-cu	illərdə	törətdiyi	vəhşiliklər	haqqında	oxuyarkən	müəllifin
həm	də	Bakıda	sərhədsiz	hakimiyyəti	olan	indiki	işğal	ordusunu	nəzərdə	tutduğunu
anlayırdı.
Hər	həftə	qəzetdə	“Baş	redaktordan”	köşəsindən	gedən	yazıları	da	oxuyur	və	gənc
dostunun	köhnəlmiş	rejimin	eybəcərlik​lə ​​rini,	pula	söykənən	dünya	siya ​sətinin	iç
üzünü,	məmurların	fəaliyyət​sizliyini,	milli	müqavimət	duyğusunun	zəyifliyini
göstə ​rən,	bir-birindən	sərt	mənəvi	prob​lemlər	qaldıran	yazıları	içini	qürurla
doldurur.	Ancaq	görüşəndə	Altay	ona	başqa	yazılarından	da	danışırdı.	Prezident
ailəsinin	vertolyota	doluşub	qaçmaq	əhvalatı	haqqında	pyesi	ona	ləzzət	verirdi
Altay	qüssə	ilə:	“Başqa	bir	pyesim	şəhid	oldu.	Yanvarın	18-də	ilk	tamaşası	idi,
19-da	ordu	şəhərə	girdi	və	bütün	tamaşalar	bağlandı”	–	dedi.
Ancaq	Ziyad	bəyə	görə	daha	mühüm	məsələ	gənc	dostunun	Azərbaycan	SSR	Ali
Sovetinə	deputat	seçilməsiydi,	yetkin	yaşına	gəlib	çatmışdı	və	xalqın	sözünü	deyə
bilirdi.
–	Özümün	Moskvaya,	SSRİ	Ali	Sovetinə	seçil ​mə ​mə ​yimə	bərk	hirslənmişdim,
çünki	seçicilər	bü​tün​lüklə	məni	dəstəkləyirdi...	Ancaq	sənin	seçilmə ​yin	hirsimi
yatırdı.
–	Ziyad	bəy,	Moskva,	orda	küt	bağlamış	erməni	mafiyası	və	onların	Bakıdakı
qohumları,	əlaltıları	imkan	verərdilər	siz	ora	seçiləsiz?	Mən	təsəvvür	edirəm	siz
o	kürsüdən	rus	dilinin	bütün	yağlı	sözlərini	işə	salanda	Qorbaçov	nə	günə	düşərdi.
Onu	Saxarovdan	pis	vəziyyətə	salardınız!
Ziyad	bəy	özünü	yox,	xalqının	orda	layiqli	təmsil	olunmasını	düşünürdü:
–	Mən	səngərlərə	öyrəşmiş	adamam.	Şöhrət	üçün	yox,	savaş	üçün	bir	fürsət	idi.
Ora	söz	deyən,	düşmənin	ağzını	yuma	bilən	adam	göndərməkdənsə,	yaylığının
ucunu	düyünləməklə	guya	ermənilərin	və	Moskva	rəhbərliyinin	dilini-ağzını
bağlayan	az	savadlı	qadınları	göndəriblər.	Biabırçılıq!	Milləti	rəzil	günə
qoyublar.	Hamı	ilə	bacarsaq	da	içimizdəki	düşmənlə	bacara	bilmirik.	Eybi	yox,
mən	izlərinə	düşmüşəm,	bu	peyğəmbər,	imam	övladlarının	adlarını	daşıyanların
“basdırdığı”	kimlik	sənədlərinin	hamısını	çırpacam	üzlərinə!	Qancıq	uşağı!
	
	
***
1991-ci	ilin	avqust	ayının	20-də	tezdən	telefonu	zəng	çaldı.
–	Ata,	sabahın	xeyir!
–	Sabahın	xeyir,	polkovnik!	–	hərbçi	salamlaşması	üçün	darıxdığı	hiss	olunurdu.	–
Belə	tezdən	xeyirdimi?
–	Raport	vermək	istəyirəm.	Sənin	arzun	yerinə	yetdi...
–	Nə	oldu?	Gedirsən?
–	Xəbərin	yoxdur?	Moskvada	çevriliş	olub.
–	Nə	çevriliş?	Gələn	kimlərdir?
–	Tanıdığın	adamlardır.	Qorbaçovun	islahatlarını	rədd	edib,	SSRİ-ni	bərpa	etmək
istəyirlər.
–	Bizim	rəhbərlik	nə	deyir?
–	Rəhbərlik	İrandadır.	Ordan	tələm-tələsik	bəya ​nat	verib	çevrilişi	dəstəkləyir.
–	Başları	xarabdı.	Anlamırlar	ki,	bu	bir	oyun	ola	bilər?	Qorbaçov	bizə	düşmən
olsa	da,	dünya	onun	bu	şəkildə	yı ​xılmasına	imkan	verməz,	çünki	hələ	tapşırıqları
başa	çatdırmayıb.	Almaniya	birləşdi,	ancaq	SSRİ	də	dağılmalıdır.
–	Hər	halda,	belə	görünür	ki,	mən	tezliklə	Bakı	ilə	vidalaşacağam.
–	Sən	getmək	istəsəydin,	altı	ay	əvvəl	gedərdin;	dövlət	çevrilişini	gözləməyə
ehtiyac	yox	idi.	İndi	özünü	günahsız	uşaq	kimi	aparma!
Telefonun	o	başında	komendant	güldü	və	atasından	soruşdu:
–	Şəhərdə	mitinqlər	başlanıb,	nə	etməliyik?	Məs ​ləhət​ləşməli	adam	qalmayıb.
–	Sən	mane	olma!
–	Xalq	Cəbhəsi	usta	tərpənib.	Mitinqi	konstitusiyanı	müdafiə	adına	keçirir.	Etiraza
yer	qalmayıb!
–	Lap	gözəl.	Qoy	xalq	sözünü	desin.
Oğlu	susdu.
Avqustun	26-da	xalq,	öndə	Altayla	dostları	olmaqla	maşınların,	tankların	üstündən
aşıb	əsgərlərin	donuq	ba ​xışları	altında	“Qayıtdıq!”	nidaları	ilə	Azadlıq
meydanına	girdi.	Uğursuz	çevriliş	cəhdi	SSRİ-nin	dağılmasını	sü​​rətləndirdi.
Martda	referendumda	SSRİ-nin	tərkibində	qal ​maq	üçün	dilənmişdilər,	indi	nə
eləsinlər?
Dörd	gün	sonra	meydan	mitinqlərinin	təsiri	ilə	Azər ​baycanın	müstəqillik
bəyannaməsi	qəbul	edildi.	Sentyabrın	birində	SSRİ	Ali	Sovetinin,	Altayın	və
respublika	Ali	Sovetinin	müxalifətdən	olan	bir	neçə	digər	deputatının	iştirakıyla
keçirilən	sonuncu	sessiyasında	bu	birliyə	rəsmən	xitam	verildi.	Rəhbərliyin	xalqın
dediyi	ilə	oturub-durmaqdan	başqa	yolu	qalmadı.
Sentyabrın	7-də	komendant	saatı	və	fövqəladə	vəziyyət	ləğv	edildi,	Vladimir
əmrini	alıb	sabaha	kimi	atasıyla	bərabər	Azərbaycanın	gələcəyi	barədə
dərdləşdilər.	Tez​dən	ailəsi	ilə	bərabər	Yesentukiyə	qayıtdı.	Ayrılarkən	nəvəsi
babasının	boynuna	sarılıb:
–	Baba,	sənin	yanında	xoşbəxt	idik,	sənsiz	çox	darıxacağam!	–	dedi...
	
	
	
	
Zİyad	bəyİn	gündəlİyİndən
	
	
“Müstəqillik	bayramı	yaxınlaşır.	Abşeronun	üstünü	yay	uzunu	boz	kül	pərdəsi	kimi
tutan	ilğımın	dağılıb	getməsi,	göylərin	tər-təmizliyinin,	maviliyinin	payızla	birgə
yenidən	qayıtması	ovqatımı	da	dəyişib,	son	illər	sim	kimi	dartılaraq,	daim	gərgin
olan	əsəblərim	gözlənilmədən	sakitləşib.	Çoxdan	xiffətini	çəkdiyim	iş	mühitinə
qayıtmaq	və	yarımçıq	qalmış	əsərlərimi	tamamlamaq	istəyirəm.	İnstitutun	başdan
aşan	işləri	olmasa,	qapını	içəridən	bağlayıb	axşamadək	çalışardım	və	ya	qeyd
dəftərçəmi	yığışdırıb	Astaraya,	Göyçaya	gedərdim.	Məndən	söruşan	gərək,
xalaoglu,	sən	kimsən	–	alim,	yoxsa	siyasətçi?	Uzağa	gedə	bilmirsən,	anladıq,	at
kimi	çidarlayıblar	səni	iclas	salonlarına.	Bəs	Abşeron,	o	ki,	uzaqda	deyil!	İlin	bu
çağında	yaylaq	sərinliyinə	bürünən,	xəzrisi,	gilavarı	ilə	ürəyə	dinclik	gətirən
Abşeron	bağlarının	birinə	çəkilib	gecə-gündüz	çalışmaq	da	çətindir?	Pəncərədən
bayıra	baxıram	və	axırıncı	dəfə	dəniz	sahilinə	nə	vaxt	çıxdığımı,	Akademiyanın
bağında	nə	vaxt	on-on	beş	dəqiqə	sakit,	tələsmədən	dolaşdığımı	xatırlaya
bilmirəm.	Belə	də	həyat	olar?	Zarafat	deyil,	on	ildir	gecəmiz-gündüzümüz	yoxdur.
Amma	heç	nə	istədiyimiz	kimi	getmir...
Qarabağı	itirmişik.	Müvəqqəti	itirmişik,	deyirik,	lakin	bu	müvəqqətinin	nə	vaxt
bitəcəyini	kimsə	bilmir.	Ancaq	bu	xəmir	çox	su	aparacaq.	Bəlkə	heç	bizim
ömrümüz	çatmadı.	İşləmək	lazımdır.	Ancaq	ipin	ucunu	itirmişəm.	Nədən
başlamalı?	Bu	sualın	cavabını	tapsam,	işlərim	tezliklə	yoluna	düşər.
Bayaqdan	pəncərədən	aşağı	baxıram.	Yarpaq	tö​kümü	vaxtı	bu	bağda	gəzərkən
yaşadıqlarımı	anlatmaq	çətindir;	payız	əsintisinin	qanadında	uçuşan	və	paslı
dəmir	pəncəyə	bənzəyən	yarpaqlar	ayaqlarının	altında	xışıldayır	və	adama	böyük
bir	şəhərin	mərkəzində	olduğunu	unutdurur.	Bu	çinarlar	da	mənimlə	birgə	yaşa
dolur	və	indi	yüksəlib	az	qala	iş	otağımın	yerləşdiyi	yeddinci	mərtəbə	səviyyəsinə
çatmışlar.	Əvvəllər	heç	ağaclar	bu	qədər	qan-qırmızı	olmurdu.	Sanki	son	illərin
qanlı	hadisələri	yarpaqları	da	utandırıb,	qızartmışdır.	Dünyanın	biganələyini	və
ədalətsizliyini	təbiət	də	hiss	edir.
Özümü	danlaya-danlaya	qalmışam.	Bu	o	demək	deyil	ki,	bu	illərdə	əlimi-əlimin
üstünə	qoyub	oturmuşam.	Əksinə,	nəfəs	dərmədən	çalışdım,	repressiya	haqda
kitablar	buraxdım.	Xarici	ölkələrdə	səfərlər,	cəbhədə	əsgərlərlə	görüşlər,	Milli
Məclisə	seçkilər,	millət	vəkilliyi...	Az	işdir	bəyəm?	Ancaq,	düzünə	qalsa,
məqalələrimin	bir	çoxunu	məcburiyyət	üzün​dən	yazıram,	dünyanın	çoxdan	bilməli
olduğu	köhnə	həqiqətləri	nə	qədər	təkrarlayasan,	yalana,	böhtana	nə	qədər	cavab
verəsən?	Ağına-bozuna	baxmadan	iftira	üyüdən,	dünyanın	xəbərsizliyindən
istifadə	edib	bütün	tarixi	saxtalaşdıran	adamlara,	özlərini	alim	adlandıran
parabeyin	düşmənlərə	nə	qədər	düz	yol	göstərəsən?	Onsuz	da	Allahın	bacısı	oğlu
gələ	və	yazdıqlarının	hamısı	Quran	ayəsi	kimi,	inkaredilməz	həqiqət	ola,	yenə
düşmən,	lətifələrdəki	deyingən	və	inad	arvadlar	kimi,	dediyini	deyəcək,	çünki
onlar	həqiqət	axtarmır,	onlara	həqiqət	lazım	deyil.	Vicdanları	qarşısında	hesabat
verəsi	olsalar,	məlum	olacaq	ki,	nəyin	düz,	nəyin	əyri	olduğunu	onlar	da	bilir.
Bilirlər,	ancaq	bildikləri	düzü	yox,	öz	mühitlərinin,	böyüklərinin	tələb	etdiyi
yalanları	deyirlər.	Yalan	şəxsi	müstəvidə	onların	çörək	ağacı,	ictimai	müstəvidə
milli	ideologiyalarıdır.	Bir	dövlət	öz	özülünü	saxta	ideologiya	və	uydurma	tarix
üzərində	qurandan	və	illər	uzunu	bunu	dünyanın	beyninə	hər	vasitə	ilə	yeridəndən
sonra	sözün	ona	nə	təsiri	ola	bilər?
Dəfələrlə	demişəm,	mən	elmin	siyasət	alətinə	çevril ​məsini	və	əl	quzusuna
dönməsini	qəbul	et​mirəm;	bu	işlərə	ürək	ağrısıyla	baxıram,	yeri	gələn​də,	bildiyim
həqiqətlər	uğrunda	vuruşmağı	da	bacarıram,	bundan	ləzzət	alıram.	Lakin	indi	məni
düşündürən	gündəlik	siyasət	yox,	elmi	işlərim,	yarımçıq	və	çap	olunmamış
kitablarımdır.
Cavanlar	bizim	nələr	çəkdiyimizi	anlamırlar.	İndiki	mü​barizələr	bir	yana,	mən
ömrüm	boyu	fa ​şizmlə	vuruş ​mağımdan	da	ləzzət	almış,	ölkəni	xilas	etməyimlə,	dö​-
şümdəki	Qızıl	Ulduzla	qürur	duymuşam.	Sonra	uğrunda	vuruşduğum	SSRİ
faşizmdən	az	seçilən	yol	tutdu,	mənim	xal ​qıma	xəyanət	elədi	və	şükür	ki,	bunun
cəzasını	da	çəkdi.	Yoxdur	artıq.	Rusiyaya	zorla	birləşdirilmiş,	işğal	edil ​miş
ölkələr,	xalqlar	ayrılıb	müstəqillik	yolunu	tutdular.	Tarixin	məntiqinə	uyğun,
qaçılmaz	bir	sonluqdur,	ədalətin	bərpasıdır.	Bu	müstəqillik	mübarizəsinin
fəallarından	və	nüfuzlu	liderlərindən	biri	olmaqdan	gözəl	bir	şey	təsəvvürə	gətirə
bilmirəm.
Bir-birini	əvəz	edən	ölkə	başçılarının	fərasətsizliyi,	beynəl ​xalq	basqılar
nəticəsində	müharibədə	ağır	itkilər	verdik,	ancaq	xalq	müstəqillik	yolundan	dön​-
mədi.	Vaxtilə	Siyasi	Büro	üzvlüyünə	və	ölkənin	ən	yüksək	vəzifələrindən	birinə
yüksəlmiş,	sonra	Qorbaçovun	qısqanclığı	üzündən,	eynilə	Nərimanov	kimi,
Moskvada	vurulmuş,	lakin	yalnız	özünəməxsus	bir	ustalıqla	onu	gözləyən	ölümdən
yayınıb	vətəninə	–	Bakıya	və	burda	öz	yetişdirdiklərindən	də	üz	görməyəndə
doğulduğu	əyalət	şəhərinə	sığınan	ağsaqqalın	ölkəni	fəlakətdən	xilas	etmək	üçün
Bakıya	dəvət	edilməsinin	əsas	təşəbbüskarlarından	biri	mən	oldum.	Bu,	doğru,
yoxsa	yanlış	addım	idi,	deməyə	çətinlik	çəkirəm.	Seçim	qalmamışdı.	Ona	güvənir
və	hər	şeyin	tezliklə	yaxşılığa	doğru	dəyişiləcəyinə	inanıram.	İnşallah,	həyat
yanılmadığımı	göstərir.	Bəyəm	o	gəlməsə,	mən	indi	belə	arxayınlıqla	elm
haqqında	düşünə,	əsas	işimlə	məşğul	ola	bilərdim?	Bəzi	ağzıgöyçək	liderciklər,
illərlə	dəhlizlərdə,	çayxanalarda	boşboğazlıqla	məşğul	olub	elmi	işlərini	bir
tərəfə	çıxara	bilmədiklərinə	görə	Akademiyanı	gözdən	salmaq	üçün	bacardıqlarını
elədilər.	İmkanları	olsa,	o	boyda	tarixi	binaları	da	satardılar.	Belələri	hardan
biləcək	elmin	dəyərini?	Evdə	bişməyib,	qonşudan	gəlməyib!	İnsan	da	bu	qədər
nankor	olar,	çörəyini	yediyi	elm	mərkəzini	belə	amansızca	dağıtmaq	istəyər?
Elçibəy	də	yuma	bilmədi	onların	ağzını...	Əlbəttə,	Ağsaqqal	onların	tayı	deyil,
elmin,	alimin,	yazıçının,	mədəniyyətin	nə	demək	olduğunu	yaxşı	bilir.	Elə	Sovet
dövründə	də	beləydi!	Bu	nadanlar	qanmırlar	ki,	elm,	ədəbiyyat,	sənət	bu	gün
xalqın	mövcudluğunun	və	mübarizəsinin	özülündə	dayanır;	bunu	dərk	etməmək	də
cahilliyin	və	ya	milli	düşüncə	yoxsulluğunun	başqa	bir	şəklidir.
Təəssüf	ki,	son	illərdə	bəzi	ümidlərimizi	özümüz	öz	əlimizlə	dəfn	etdik.	Qarabağın
əldən	get​məsi	xalqın	belini	əydi.	Axı	bunlar	ölkə	idarə	edə	bilməzdilər.	Qorbaçov
elə	bil	qəsdən	irəli	verirdi	Vəzirovla	Mütəllibovu.	Biz	axı	hamını	tanıyırdıq,
kimin	nə	yuvanın	quşu	olduğunu,	nə	iş	görə	biləcəyini	əvvəlcədən	deyirdik.
Mənim	köhnə	dostum	Elçibəy	nə	yatdı	ki,	nə	yuxu	görsün!	İdeallarının	və	yolunun
düzgünlüyü	ermənipərəst	böyük	güclərə	sərf	etmirdi;	gərək	bunu	başa	düşəydi	və
buna	uyğun	hərəkət	edəydi.
Xalq	Cəbhəsinin	hakimiyyətə	gəlməsinə	sevinmişdim,	ancaq	elə	ilk	addımlardan
ümidlərimin	doğrulmadığını	gördüm.	Kənarda	dayanıb	irad	tutmaqla	iş	aşmaz	və
sidq	ürəklə	kömək	etməyə	çalışırdım.	Elçibəyin	mənə	sayğısına	sübhə	ola
bilməzdi.	Son	görüşümüzdə	özü	çıxdı	qapıya.	Birbaşa	mətləbə	keçdim.	Aramızda
təxminən	belə	bir	dialoq	oldu.
Mən:
–	İlk	işin	Qarabağ	müharibəsini	bitirmək	olmalıdır.
Elçibəy:
–	Bitirəcəyik!
Mən:
–	Bu	yolla?	–	Əsəblərim	yerindən	oynamışdı.	–	Siz	ney​ləyirsiniz?	Beş-altı
generalımız	var.	Allahın	bizə	hə ​diy​yəsidir.	Onu	niyə	qoymursunuz	işləməyə?
Elçibəy:
–	General	sərhədləri	bərkitməkdən,	müdafiə	tədbirlərin​dən,	səngərdən	danışırdı.
Xalq	buna	dö​zər?	Biz	vaxt	itir ​mədən	Qarabağı	təmizləməliyik.
Mən:
–	Yaxşı	arzudur,	ancaq	peşəkar	hərbçinin	sözünü	qulaqardına	vurmayın;	böyük
təcrübəsi	var.	Onun	əleyhinə	mitinq	keçirməkdənsə	imkan	verin,	qoyun	öz	bildiyi
kimi	qursun	ordunu.	Ordusuz	bir	iş	görmək	olmaz.
Elçibəy:
–	Siz	mürəkkəbləşdirirsiniz	məsələni,	bəy!	General	mə ​sələsi	məndən	əvvəl	olub.
Mən:
–	Amma	ona	qarşı	mitinqi	sənin	cəbhəçilərin	edib.	O	ge ​neral	sənə	lazım	olacaq.
Elçibəy:
–	Bu,	xalq	müharibəsidir,	bəy.
Mən:
–	Xalqı	qarışdırma	bu	işə!
Elçibəy:
–	Xalq	onsuz	da	işin	içindədir.
Mən:
–	Silahsız	xalq	neyləyəcək!	Bir	halda	ki,	savaşı	tez	bitirmək	istəyirsən,	onda	yenə
bu	işi	peşəkar	hərbçiyə	tapşır.	Danışaram	onunla.	Ora	dağlıq	yerdir,	çevik	hərəkət
edən,	yüngül	texnikası	olan	bir	neçə	mobil	dəstə	məsələni	həll	edər.	Mən	də
qoşula	bilərəm.
Elçibəy	güldü:
–	Sizə	icazə	vermərik!
–	Mən	zarafat	eləmirəm.	Mənə	200	nəfər	usta	motosiklet	sürən,	200	qayıqlı
motosiklet	və	mükəmməl	silahlanmış	atıcı	ver,	qalanı	ilə	işin	olmasın.
Prezident	arxayınlıqla:
–	Bu	işi	bizim	yeni	müdafiə	nazirimizlə	görərsiz.
Mən:
–	Kimdir	o?
Elçibəy:
–	Cəbhəçiləri	qoyub	başqasına	tapşırmarıq	bu	işi.
Mən:
–	Sən	generalları	uşaq-muşağın	ayağına	vermə!	Olmadı	da!	Hər	şeyi	oyun-
oyuncağa	çevirmək	olmaz.	Demokratiya	ayrıdır,	dəmokratiya	ayrı.	İş	o	yerə	gəlib
ki,	Elmlər	Akademiyasını	da	ləğv	edib	satışa	çıxarmaq	istəyirsiniz.
Elçibəy:
–	Bu,	adicə	bir	təklifdir.
–	Amma	hökumət	başındakılardan	belə	bir	təklif	eşi ​dilirsə,	bu	bütün	elmimizi,
alimlərimizi	gözdən	salır...	Ordudur,	elmdir	–	peşəkar	işidir.	Cəbhəçi	oldu-
olmadı...
Bunu	deyib	vidalaşmadan	çıxıb	getdim...
Mənə	qalsa,	gərək	Elçibəy	prezident	olmayaydı.	Fikir,	ideya	sahibi	olmaq	ayrıdır,
müharibə	edən	ölkəni	idarə	etmək	ayrı...
Yaxşı	ki,	vaxtında	ayıldı,	Ağsaqqala	güvənərək	onu	Ba ​kıya	dəvət	etdi,	özünü	onun
tələbəsi	elan	edənlər	tə ​rə ​findən	yetərincə	müdafiə	olunmadığından,	qəfildən	ha ​-
kimiyyəti	tərk	edib	doğulduğu	kəndə	qayıtdı...
Neçə	gündür	düşünürəm.	Qədim	və	ya	orta	əsrlər	tari ​xiylə	bağlı	yarımçıq	işlərimi
tamamlamaq...	Çox	vacibdir.	Ancaq	məgər	öz	yaşadığımız,	bu	yazdıqlarım	da
tarix	deyil?	Sabah	da	bu	günün	həqiqətlərini	üzə	çıxarmağa	çalışacaqlar.	Bunun
özü	də	diqqətdən	kənarda	qalmamalıdır.	Sabah	xalq	çaşıb	qalacaq.	Əsl	həqiqəti
tapmaqda	çətinlik	çəkəcək.	Başa	düşməyəcək	ki,	bu	qısa	ömürlü	rəhbərlərin	hərəsi
öz	tarixini	yazdırır.	Özünü	haqlı	sayır.	Bu	da	elə	erməni	saxtakarlığı	kimi	bir
şeydir...
Kaş	Ağsaqqal	Moskvadan	qayıdan	kimi	köhnə	yetişdir ​mələri	kənara	çəkilib,	onu
gətirəydilər	hakimiyyətə.	Onda	başımız	bu	bəlaları	çəkməzdi.
Sağlı,	sollu,	iqtidarlı,	müxalifətli	bütün	iddialıları	di ​şinə	vuran	xalq	ümidini
Ağsaqqala	bağlamışdı.	“O	ağıllıdır,	təcrübəlidir,	hamının	dilini	bilir.	Gəlsə,
düşmənə	də	öz	yerini	göstərər”.	Əyalətə	gedib	onun	Bakıya	gəlməsinin	vacib
olduğunu	deyəndə	xalqın	bu	rəyini	və	düşdüyümüz	çətin	vəziyyəti	nəzərə
almışdım...
Gəlməsə,	fəlakətlərimiz	daha	böyük	ola	bilərdi.	Bu,	birmənalı	belədir.	Kimsə
başqa	bir	alternativ	deyə	bilməz.
Ölkədə	mərkəzdənqaçmanın,	bölücülüyün	qarşısı	alınsa	da,	müstəqillik	uğrunda
fədakarlıq	etmiş	gənclərin	bir	araya	gələ	bilməməsi,	milli	birliyin	olmaması,	ən
əsası	Ağsaqqalı	Bakıya	dəvət	edib	prezident	seçilməsinə	şərait	yaradanların	onun
arxasından	qaçmaları	qəlbən	sevdiyi	bu	yaşlı	insanın	böyür-başının	tədricən,
cildini	dəyişmiş	köhnə	kommunistlərlə	və	Moskva	aşiqləri	ilə	sarılmasına	səbəb
oldu.	Bu,	məni	qorxudur.	Ona	irad	tutmaq	çətin	məsələdir.	Əyalətdəki	uzun
söhbətlərdə	anlamışdım	ki,	Moskvada	olduğu	illərdə	dostunu	düşmənindən
seçmiş,	kimlərin	ona	xəyanət	elədiyini	dəqiq	müşahidə	etmişdir.
Hələ	o	xəyanətkarların,	müstəqillik	əleyhinə	olanların	yenidən	dirçəlməsi	heç	bir
məntiqə	sığmır.	Bu	azmış	kimi,	ölkədə	rüşvətxor	və	dövlət	parası	hesabına	adam
olanların	bir	çoxu	deputat	seçilmişdir.	Ancaq	əyalətdə	ürək	açıqlığı	və	cəsarətlə
dediyimiz	hər	şeyi	burda	demək	olmur.	Onsuz	da	qayğısı	başından	aşır.	Biz	də
əlavə	problemlər	yaratmamalıyıq.
Doğrusu,	bəzən	vəzifələri	hansı	məntiqlə	böldüyünü	anlamaqda	çətinlik	çəkirəm.
Biri	elə	bizim	Məclisin	sədri.	Bəyəm	tanımırıq	onu?	Tələbələri	nə	danışırlar
haqqında.	Rüşvəti	tualetdə	alırdı,	deyirlər.	İndi	gəlib	o	boyda	Məclisə	sədrlik
eləyir.	Mən	də	düz	eləyib	səsimi	qaldırdım.	Partiya	yoldaşlarımız	narazı	qalsa	da,
deməliydim.	Yoxsa	ürəyim	partlardı.	İlk	dəfəydi	Ağsaqqal	mənə	elə	sərt	nəzərlə,
narazılıqla	baxırdı.	Ancaq	özü	də	belə	məsələlərdə	güzəştə	gedən	deyil.	Yəqin	ki,
məni	başa	düşər...
Amma	onu	sevməyən,	işini	bəyənməyən,	hətta	Bakıya	gəlməzdən	öncə	yaranmış
qarışıqlıqlarda	barmağı	olduğunu	deyənlər	də	çoxdur.	Belə	danışanları	başa
salmaq	asandır.	Ancaq	cəbhəçilərin	hamısının	ağzını	yummaq	olmur.	Xüsusən
köhnə	əsgərlərin,	öz	dedikləri	kimi,	qazilərin.	“Sizin	Ağsaqqal	dediyiniz	gələn
kimi	bizi	niyə	geri	çağırdı?	Yeni	hərbi	birləşmələr	yaratmadan	könüllüləri	geri
çağırmaq	xəyanət	deyildimi?	Bəlkə	bu	elə	Dağlıq	Qarabağ	ətrafındakı	yeddi
rayonu	ermənilərə	vermək	üçündü?”
Deməyə	söz	də	tapmıram.	Məncə,	bu	xəyanət	deyil,	səhvdir.	Tələsdi.	Öz	nüfuzuna
arxayın	oldu.	Ermənilərlə	tezliklə	dil	tapacağına,	hər	şeyi	danışıq	yolu	ilə
qaydaya	salacağına	inandı.	Axı	Dağlıq	Qarabağın	erməni	separatçıları	da	onun
yetirmələri	idi.	Onun	razılığıyla	dırmaşmışdılar	vəzifə	mərtəbəsinə.
...20-ci	yüzilin	göz	önündə	baş	verən,	hər	kəsin	həya ​tından	keçən	və	sanki	hamının
bildiyi	yaxın	tarixi	araşdırdıqca,	uzaq	əsrlərin	uzaq	olayları,	hökmdarları	və	mü​-
haribələri	unudulur.	Onlarca	böyük	savaşın	tarixini	yazsam	və	özüm	o	savaşlardan
birinin	qəhrəmanı	olsam	da,	indi	çaşıb	qalmışam,	cavabsız	suallar	burulğanından
çıxa	bilmirəm.	Neçə	ildir	bizi	məhv	etmək	üçün	qurulmuş	bu	qurğulardan	xilas
yollarını	düşünürəm	və	yaxın	vaxtlara	qədər	ölkənin	müxtəlif	idarələrinin
başçılarını	öz	inandığım	yola	istiqamətləndirməklə	müharibənin	taleyini	həll
etməyə	ümidliydim.	Faşişt	Almaniyasının	əzilməsində	10	milyonlarla	insanın
itkisini,	gözəl	şəhərlərin	göz	önündə	daş	və	kül	yığınına	döndüyünü	görən	insan
oğlu	bir	daha	bu	faciələrin	təkrarlanmasını	istəməz.	Avropada	və	dünyada
dövlətlərin	bir	araya	gəlməsi,	sosialist	düşərgəsinin	dağılması	qanlı
toqquşmaların	qarşısını	almalıdır.	Lakin	SSRİ-nin	başsız	rəhbərliyi	bu	boyda
ittifaqı	əsl	qardaşlıq	birliyinə	döndərməkdənsə,	yenə	rus	hegemonluğunun	at
oynatdığı	xırda	savaşlar	ocağına	çevirdi.	“Nə	yardan	doyur,	nə	əldən	qoyur”	buna
deyərlər.	İdarə	edə	bilmir,	əzir,	dağıdır,	çökdürür,	özü	öz	əlləriylə	ayrılığın
təməlini	qoyur,	sonra	da	öz	torpağında	sakit	yaşamaq	istəyən	xalqları	bir-birinin
üstünə	qaldırır.	Bu	fəlakət	hələ	20-ci	illərdən	başlanmışdı.	Kirov	kimdi	ki,
Azərbaycan	torpaqlarının	bir	hissəsi	olan	Zəngəzuru	qonşulara	bağışlasın,	bir
hissəsində	də	Dağlıq	Qarabağ	adlı	muxtariyyət	yaratsın.
Ömrü	boyu	ədalətdən	yüksək	dəyər	tanımadım.	Ömrüm	boyu	nə	yazdımsa,	tarixi
bəlgələrə	söykəndim.	Ancaq	birdən-birə	anladım	ki,	böyük	dövlətlərə	və	böyük
güclərə	həqiqətlərin	tarixi	yox,	onlara	sərf	edən	tarix	lazımdır....
Dünyanın	kor-korluğu,	yaşımın	çoxaldığına	baxma ​ya ​raq,	hərdən	içimdə	köhnə
savaş	eşqini	oyadır.	Təsəv​vürümdə	bu	münaqişəni	bitirmənin	aydın	bir	yolu
canlanmışdı	və	peşəkar	hərbçi	üçün	bunun	bir	neçə	günün	işi	olduğunu
həmsöhbətlərimə	inandırmağa	çalışırdım.	Lakin	sonra,	sanki	qəsdən
Azərbaycanda,	siyasətdən	başlamış	orduya	qədər,	bütün	məsələlər	işbilməzlərin
ötür-ötür	oyununa	çevrildi,	münaqişə	daha	da	dərinləşdi.
Düzünü	deyim	ki,	onsuz	da	Məclisdəki	o	mənasız	mü​bahisələrin,	yaxud	bu
hadisələrin	heç	birindən	elmi	araşdırmalardan	aldığım	ləzzəti	ala	bilmirəm.
Ətrafımda	baş	verən	olayların,	ziddiyyətlərin,	xəyanətlərin,	hətta	öz	millətinə
qarşı	çevrilmiş	gizlin	niyyətlərin	də	əsl	səbəbini	və	mahiyyətini	öyrənəndə
keçmişi	daha	yaxşı	dərk	edirik.	İnsanın	tarixdən	ibrət	almaması	yüz	illər	boyu	yer
üzündə	nizam	yaratmaq	istəyən	müdriklərin	ən	böyük	qayğılarından	və
ağrılarından	biri	olub.	Maraqlarım	dəyişilir,	indi	günümün	çox	hissəsi	tarixin
fəlsəfəsi,	dinlərin	tarixi,	ekologiya,	astronomiya,	yerdən	kənar	dünyalar	və
sivilizasiyalar	kimi	bir-birindən	uzaq	sahələrdə	araşdırma	aparmağa	sərf	olunur.
Bu	sahələrin	hər	birində	az-çox	iş	də	görmüşəm,	amma	vaxt	axtarıram	ki,	onları
sahmana	salım.	Qədim	tarixlərdən	sonra	Sovet	dövrünün	tarixiylə
maraqlanmağım,	o	uzaq	keçmişdən	gözlənilmədən	bu	yaxın	zamanın	tarixinə
qayıtmağım	təsadüfi	deyil,	bunu	özüm	də	anlayıram;	özümdən	asılı	olmayan	bu
keçid	xalqımızın	həyatında	indi	də	davam	edən	bir	çox	faciələrin	köklərini,
səbəblərini,	sifarişçi	və	icraçılarını	anlamaqda	yardım	edir.	O	qədim	qırğınlarla
bugünkü	oyunlar	və	faciələr	arasındakı	bağlılığı	hər	adam	görüb	dərk	edə	bilməz.
Şərin,	hiylənin,	yalanın,	qan	tökmələrin	cildi	dəyişsə	də,	mahiyyətini	dəyişmədən
yüzilləri,	minilləri	aşıb	gəlməsi,	elmin	bu	qədər	böyük	sıçrayışıyla	müqayisədə
insan	fitrətinin	bu	qədər	qorxulu	mühafizəkarlığı	adamı	çaş-baş	qoyur;	bəlkə
günlərlə,	aylarla	susmağımın	bir	səbəbi	də	bunları	yazmağın	çətinliyidir.	Nədən
başlayasan,	qardaş,	necə	yazasan?	Müharibə	bitməmiş	bu	açıqlamalar	nə	nəticə
verə	bilər,	beyinlərə	yeridilmiş	ehkamların	dağıdılmasını	zehni	zorlanmış	və
vicdan	tərəzisi	unutdurulmuş	toplum	necə	qəbul	edər?	Nəhayət,	“bunları	bilə-bilə
öz	ömrünü	bu	yola	niyə	fəda	eləmisən?”	sualına	cavab	verməli	olacaqsan.
Başladımsa,	açıq	yazmalıyam.
Söz	verdiyim	kimi,	bu	gün	savaşda,	vəzifə	kür ​süsündə,	Milli	Məclisdə,	hətta
ədəbiyyatda	düşmən	dəyirmanına	su	tökən	dönmələrin,	gəvşirmə ​lərin	kimliyini	üzə
çıxarmalıyam.	Bu	maskalanmış	adamlar	gizli	yolla	gen	savaşını	genişləndirir,
ekoloji	fəlakətə	yol	açırlar.
Mən	əsgərəm,	səngərdən	çıxdımsa,	düşmənlə	əlbəyaxa	döyüşə	girməliyəm.	Başqa
yol	bilmirəm.	Bu	günə	elə	o	əl ​bəyaxa	döyüşlərdən	keçə-keçə	gəlmişəm.	Payız
meşəsi,	tökülən	yarpaqlar,	süngü	döyüşü...	Allah,	sən	məni	hardan	hara	aparırsan?
Akademiyanın	bağı	hara,	Avropanın	qanlı	səngərləri	hara?
...Yanımda	partlayan	mərmi	məni	torpaq	püs ​kürməsiylə	birgə	havaya	qaldırıb	yerə
çırpdı,	başımın	səngərin	divarındakı	daşa	dəyməsiylə	huşumu	itirdim,	ağlım
başından	çıxdı.	Handan-hana	bir	möcüzəylə	gözümü	açanda	çaşdım.	Çünki	üstümə
yıxılmış	yekəpər	alman	məni	boğazlayaraq	boğmağa	çalışırdı.	“Nəhayət,	sıra
mənə	də	çatdı,	ölüm	məni	də	tapdı!”	deyə	düşünürdüm.	Sanki	bir	əsarətdən
qurtarırdım,	rahatdım,	o	anlarda	hiss	elədim	ki,	məni	Vətənlə	birləşdirən	tək	bir
şey	varsa,	o	da	başımın	üstündəki	göydür	və	ixtiyarsız	baxışlarım	göyə	çevrildi.
Üstümdə	mərminin	zərbindən	göyə	qalxmış	tozun-torpağın	içində	sarı	yarpaqlar
fırlanırdı.	Ömrünü	bitirmiş	sarı	yarpaqlar...	Amma	mən	hələ	gənc	idim,	bu
yarpaqlar	kimi	torpağa	qarışıb	itmək	istəmirdim.	Belə	vaxtda	ölməkmi	olar?
Ancaq	əsgər	üçün	bütün	zamanlar	bir	andaca	ölüm	zamanına	çevrilə	bilər.	İndi	o
zaman	bu	yekəpər	və	dinc	faşistin	simasında	üstümə	çökərək,	güclü	barmaqlarını
xirtdəyimə	keçirib	məni	boğmaqdaydı,	onsuz	da	çiynimdə	durmayan	başımı
bədənimdən	qoparmağa	tələsirdi.	Bu	döyüşlərdə	yüzlərlə	çinar	boylu	dostumu
itirmişdim,	sağ	olsun	alman,	onlarla	görüşdürəcəkdi	məni.	Ancaq	“komandir,
səndəmi	səngəri	tərk	edib	gəldin?”	sualına	nə	cavab	verər,	onların	yanında	öz
ölümümə	necə	haqq	qazandıra	bilərəm?	Gücüm	tükənmişdi,	silkələnən	beynimdə
hər	şey	qarışmaqdaydı.	Düşmənə	müqavimət	göstərən	qolum	boşalıb	yanıma
düşdü	və	qəfildən	əlim	soyuq	bir	şeyə	toxundu	və	bir	anda	ayıldım	–	bu,	çəkməyə
keçirtdiyim	nizə-bıçağın	dəstəyiydi,	bir	anda	bütün	gücüm	qoluma	toplandı	və
döyüş	bıçağını	dartıb	nəfəsimi	kəsməkdə	olan	düşmənin	kürəyinə	sapladım...	Bu,
müharibədə	həya ​tımın	tükəndiyi	anlarda,	möcüzəylə	xilas	olduğum	real
ölümlərdən	biriydi.	Çoxdandı	yadıma	düşmürdü.	İndi	xatırlanırsa,	deməli,	bunun
da	tarixdə	olduğu	kimi,	bizə	bəlli	olmayan	zərurətlərlə	anlaşılmaz	bir	bağlılığı
var.	Bəlkə	Allah	o	gün	məni	ölümdən	məhz	elə	bu	gün	pəncərənin	qabağında
dayanıb	bu	təmiz	göyləri	bir	daha	seyr	etmək	üçün	qurtarıb?!	Bəlkə	də	tariximizi
xatırlatmaq	üçün	verib	bu	fürsəti?	Bəlkə	də	bu	gün	dünyanı	bürümüş	yalanların
içindən	sıyrılıb	bu	məzlum	millətin	başını	xarab	edən,	gözünü	tutan	bu	söz,	təbliğat
yarışının	riyakarlığını	anladım.	Bunu	dəyərləndirməmək	elə	savaşda	o	düşmənin
əlində	boğulub	ölmək	kimi	bir	şeydir”.
***
...Ziyad	bəy	bu	sətirlərdən	sonra	gündəliyini	yazdığı	ümumi	dəftəri	qatlayıb
masanın	siyirtməsinə	qoydu.	Bədənindən	bir	istilik	keçdi,	qalxıb	pəncərəyə
yaxınlaşdı,	bir	xeyli	saralan	çinarlara	tamaşa	elədi,	sonra	geri	dönüb	kitab
rəfindəki	qovluqlardan	bir-ikisini	götürüb	masanın	üstünə	qoydu.	Onun	həm	elmi,
həm	də	bədii	əsərlərinin	əlyazmaları	və	yeni	əsərləri	üçün	hazırlıq	materialları
burdaydı.	Qovluqları	tək-tək	açıb	baxır,	vərəqləri	aşıra-aşıra	yeni	kitabına	ipucu
axtarırdı.	Hər	dəfə	yeni	əsərə	köhnə	əlyazmalarını	qurdalamaqdan	başlardı.
	
Birinci	qovluq
	
Burada	1937-ci	ilin	qanlı	hadisələriylə	bağlı	çap	etdirdiyi	məqalələr,	bu	mövzuda
yazdığı	və	“Terror”	adıyla	yenidən	nəşr	etdirdiyi	kitabının	əlyazması	vardı.
Bundan	əlavə,	arxivdə	işlədiyi	günlərin	ovqatından	doğulmuş	qeydlərini,
Qarabağla	bağlı	Moskva	rəhbərliyinə,	Rusiya	mətbuatına	yazdığı	məktubların,
məqalələrin	qaralamalarını	da	bu	qovluqda	saxlayırdı.	Ancaq	ən	mühümü	arxivdə
son	vaxtlarda	gördüyü,	yəqin	ki,	tapdığı	da	demək	olar,	və	üzünü	çıxartdığı
sənədlərdi.	Onların	üstündə	əsir	və	ələ	düşməsini	istəmirdi;	yəqin	ona	arxivlərin
qapısını	açanlar	da	bu	sənədlərin	ələ	düşməsini	istəməzdilər.	Onlar	da	öz
canından	və	ya	vəzifələrini	itirməkdən	qorxardılar.	Bunu	düşünərkən	duruxdu.
Niyə	hər	şeyin	bir	tərəfini	düşünür,	hər	şeyə	öz	ağlı	və	məntiqiylə	qiymət	verir.
Doğrudanmı	bu	materiallar	təsadüfən	keçib	onun	əlinə?	Dünyanın	altının-üstünün
hər	cür	gizlinindən	xəbərdar	olan	bir	qurum	akademikə	verdiyi	qovluqların
hansında	hansı	sənəd	olduğunu	bilmir?	Tərəddüdləri	səbəbsiz	deyildi.	Bir	səbəbi
buydu	ki,	arxivdə	materiallar	onun	düşündüyü	kimi	ideal	bir	sistemlə
düzülməmişdi;	bu	qovluqda	gəzdiyin	material	bəzən	tamam	başqa	qovluqdan
çıxırdı,	çünki	aidiyyəti	genişdi	və	hər	qovluğun	məzmunuyla	bir	cür	bağlılığı
vardı.	İkincisi	də	vaxt	keçir,	burda	da	işçilər	dəyişilir	və	izlər	qarışır,	hər	şeyin
əvvəlki	gizliliyini	saxlamaq	olmur.
Bunlarla	yanaşı,	Ziyad	bəyi	düşündürən	başqa	və	bəlkə	də	indiyədək	ağlına
gələnlərdən	daha	mühüm	bir	məsələ	vardı.	Onu	həyəcanlandıran	və	bu	sənədləri
qovluğunun	alt	qatında	gizlədib,	axtarışlarını	davam	etdirməsinə	onu	vadar	edən
sual	gecə-gündüz	beynində	fırlanırdı.	Bəlkə	bu	sənədlərin	izi ​nə	düşməsi	heç
təsadüfi	deyil,	buna	qeyri-adi,	mistik,	taleyin	ona	xoş	münasibəti	kimi	də	baxmaq
olmaz?	Bəlkə	bu	sənədlər	elə	bu	idarənin	özündə	çalışan	tanımadığı	adamlar,
yaxud	hansısa	gizli	qüvvə	tərəfindən	qəsdən	qoyulub	onun	araşdırdığı	qovluqların
arasına?	Xoş	niyyətlə,	bəd	niyyətlə?	Buna	cavab	vermək	çətindir?	Düşmənlə	üz-
üzə	olan	millətə	yeni	bir	cəbhə	açmaq	məsuliyyətli	işdir.	Millət	bu	həqiqətləri
bilməlidir	və	gec-tez	biləcək.	Ancaq	bu​nun	zamanı	dəqiq	ayarlanmalıdır.	Yoxsa
qaş	düzəldən	yerdə	vurub	gözü	də	çıxararsan.
Bu	düşüncələr	onu	üzürdü.	Demə,	yazma,	gizli	saxla,	qoy	millətin	daha	dərin
bataqlığa	düşsün.	Bəs	buna	nə	deyəcəksən?
Yaxşı,	yazmağın	nəyi	dəyişəcək?	Bu	gün	həqiqəti	axtaran	varmı?	Həqiqətin	gücü
nəyə	çatacaq?	Yəqin	bu	gizlinləri	səndən	başqa	bilənlər	də	var.	Bəs	onlar	niyə
susur?	Deməli,	bu	gün	ayrı	yol	tapmırlar	və	heç	sən	də	tapa	bilməyəcəksən	o
yolu...
Qovluğu	bağlayıb	yenə	qoydu	əvvəlki	yerinə.
	
İkinci	qovluq
	
Bu	qovluqda	bədii	əsərlərindən	seçmələr	vardı.	Şeir ​lər,	esselər,	tamamlamadığı
hekayələr,	şairlərə	parodi ​yalar...	Ədəbiyyat	yönlü	qəzet	və	jurnallarda	çap
etdirirdi	və	tezliklə	səsi-sorağı	yayılırdı.	Çətin	oxunan	qədim	mətnlərdən
yorulanda	və	ya	tarix	haqqında	dolaşıq	bil ​giləri	fikrində	sahmana	saldığı
günlərdə,	özü	dediyi	kimi,	dincəlmək	üçün	şeirlər,	parodiyalar	yazırdı.	Təbii	ki,
bunu	yazıçıların	yanında	dilə	gətirmirdi.
Qovluqdakı	iri	həcmli	bir	“roman-povest”	onun	özünü	də	təəccübləndirirdi.	Ona
yad	olan	bir	üslubda	və	çox	qısa	müddətdə	yazmışdı.	“Zurnaçı	bəyin	başına
gələnlər”.	Bu	adı	uydurarkən	kimi	nəzərdə	tutmuşdu,	bu	sarkazm	kimə
tuşlanmışdı?	Özü	də	çətinlik	çəkirdi	cavab	verməyə.	Növbəti	elmi	əsə ​rini
yazmağa	hazırlaşarkən	Avropada	XVIII-XIX	əsrlərdə	geniş	yayılmış	yumoristik
sərgüzəşt	və	ya	macəra	əsərlərinə	bənzər	və	təbii	ki,	birbaşa	dilə	gətirə	bilmədiyi
bir	sıra	mətləblərin	yer	aldığı,	öz	dediyi	kimi,	bu	“əndrəbadi	roman”	qəfildən
doğulmuşdu.
İndi	çevirdiyi	vərəqlər	onu	heyrətləndirirdi.	Ömrü	boyu	kənar	dillərdə	yazılmış
mənbələri	araşdıran,	elmi	üslubda	yazan	bir	adamın	bədii	dilinin	bu	qədər
rəngarəngliyi,	məcazlarla	dolu	olması	və	alleqorikliyi	ağlasığan	bir	iş	deyildi.
Romanı	çap	etdirmək	haqqında	düşünmürdü.	Anlamayacaqdılar	onu...	Buna	görə
də	artıq	neçənci	dəfəydi	bir-iki	vərəqini	çevirəndən	və	qeyri-adi	bir	şey	yazdığına
tam	əmin	olandan	sonra	qovluğu	bağlayıb	yerinə	qoyurdu.
	
Üçüncü	qovluq
	
“Nağıl-roman”	adlandırdığı	bir	yazısına	son	nöq​təni	qoymamışdı,	bilmək	olmurdu
könlünün	xoş	vaxtına	düşəndə	davam	etdirəcək,	yoxsa	elə	bu	cür	yarımçıq
qalacaq.	Nağılın	tamamlanmamasının	səbəbini	tək	özü	bilirdi.	Bu	türlü	adamları
tanımaq	qolay	deyil,	baxarsan	sənə	yarımçıq	görünən	onun	gözündə	bütövdür	və
ya	tərsinə.	Bəlkə	də	oxucuların	xasiyyətini	nəzərə	almışdı.	Başqa	yerə	yozarlar.
Elə	bilərlər,	bu	boyda	müharibə	qəhrəmanı	sözünü	açıq	deməyə	cəsarət	eləmir,
nağıl	adına	uydurmaların	arxasında	gizlənir.	Belə	tənqidi	qəbul	eləməz.
Pərdələnməyə	nə	ehtiyacı?	Sözünü	hər	yerdə	şax	deyir.	Bəzi	köhnə	yazılarını	nə
vaxt	və	nə	məqsədlə	qələmə	aldığını	xatırlamaqda	çətinlik	çəkir.	Məsələn,	bu
nağılı	hansı	ildə	başladığını	yerli-dibli	unudub.	Nəyə	görə	yazmışdı	bunu,	bu
əhvalatı	harda	eşitmişdi,	niyə	bitirməmişdi?	Xeyli	sorğu-sual	çıxırdı	ortaya.	O
qədər	də	ürəyindən	olmayan	yazıları	bitirə	bilməməsi	anlaşılandı.	Köhnə
xasiyyətiydi.	Elə	ki	qələm	xış	kimi	daşa	ilişir,	ha	dartırsan,	irəli	getmir,	onu	bir
kənara	qoyub	digər	işlərinlə	məşğul	olmaqdan	başqa	çarən	qalmır...	Xatırladığı
bir	şey	vardı	ki,	roman	qələmə	alanda	onun	yazdıqları	inandırıcı	görünməzdi,	o
boyda	SSRİ	də	belə	hadisələr	ola	bilməzdi.	Buna	görə	də	öz	dövrünün
faciələrindən	birini	tarix	müstəvisində	açmaq	və	o	vaxt	xırda	görünən	məsələlərin
müəyyən	müddətdən	sonra	dünyanı	silkələyən	fəlakətə	çevriləcəyini	göstərmək
istəmişdi...	Ancaq	indi	bu	məsələlər	dünya	boyu	müzakirə	mövzusuna	çevrilmişdi
və	artıq	onu	nağıllaşdırmağa	da	heç	bir	ehtiyac	qalmamışdı.	Özündən	asılı
olmadan	“nağılı”	vərəqləməyə,	hadisələri	keç ​mişdən	bu	günə	adlatmağa	başladı.
Onun	əlində	belə	şeylər	asan	işdi.	Başladısa,	bitirməyincə	sakitləşməz.
	
“...İnsanın	zaman	və	məkan	anlayışı	qatma-qarışıq	bir	şeydir	və	bir	yönüynən
təbiətə,	Aya,	Günəşə	bağlı	olsa	da,	digər	tərəfi	dünyadakı	söz	və	güc	sahiblərinin
iradəsini	göstərir.	Hökmdarların	taxta	çıxmağı,	peyğəmbərlərin	dünyaya	gəlişi	və
ya	hər	hansı	dinin	elanı	yeni	bir	tarixin	başlanğıcı	sayılıb.	Buna	görə	də	tarix
sayğacı	hər	coğrafiyada	bir	şəklə	düşüb,	adamlar	bu	dolanbacda	çaşa-çaşa	çox
şeyin	doğru	olanını	unudublar.	Tarixi	daim	üzüyuxarı	qalxan	bir	yol	kimi
düşünürük;	sanki	gəlib	insanlığın	ən	uca	məqamına	yetişmişik,	bizdən	geridə
qalanların	hamısı	təkcə	zaman	etibarı	ilə	deyil,	həm	də	keyfiyyəti	və	dəyərinə	görə
bu	gündən	aşağıdadır.	Əslində	isə	bəlkə	də	doğru	olanlar	bizim	ağlımızın	kəsdiyi
çərçivədən	kə ​narda	və	daha	mürəkkəbdir.	Keçmişin	içində	gələcək,	gələcəyin
içində	keçmiş,	dünyada	saysız	zərrələr,	zərrə ​lərdə	saysız	dünyalar,	yer	üzündən
əsib	keçən	rüzgarlar	düşüncələrimizə,	düşüncələrimiz	başsız	rüzgarlara	bən​zəyir;
aşılmayan	dağı,	keçilməyən	sərhədi	yox!	İnsanların,	millətlərin,	ölkələrin	yolları
milyonlarla	xalça	ilməsi	kimi	iç-içə,	çalın-çarpaz,	əriş-arğacdır;	keçmiş	–	bu
günün	nağılıdır,	bu	gün	–	gələcəyin.	Hər	nağılın	kökünü	axtarsan	qədimlik	anlayışı
yetməz,	neçə-neçə	ölkəyə	gedib	çıxarsan.	İnsanın	böyüklük	iddiaları	və	hər	şeyə
sahiblənmək	ehtirası	yaranışdan	bəri	saysız	qan	çayları	yaradıb.	Hər	kəs	öz
iştahına,	dünyaya	sığmayan	nəfsinə	yeni	bir	parıltılı	ad	uydursa	da,	çuxanın	altında
eyni	cılız	bədənlərdir,	işin	içi	dəyişilməmişdir.	Çayır	zoğ	atıb	yayılanda	ana
kökünü	tapmaq	çətinləşdiyi	kimi,	bu	olayların	ilk	rüşeymini	bulmaq	da	müşküldür.
...Biri	var	idi,	biri	yox	idi.	Balaca	ölkələrdən	birində	bir	nazir	vardı.	Əsl	adının
Şirbala	olduğunu	kimsə	xa ​tırlamırdı.	Pis	xətlə	və	səliqəsiz	yazılmış	doğum
şəhadət​naməsində	isə	“bala”	“bəla”	kimi	oxunurdu,	ya	da	elə	uşaqlıqdan
əzizləmək	anlamında	belə	demişdilər	və	yəqin	elə	kimliyində	də	belə	yazılmışdı.
Ancaq	bu	kimliyə	baxan	kimdi?	Hansı	bir	ağıllı	adamsa	bu	adı	xalqın	dilinə
uyğunlaşdırmışdı	və	indi	bütün	ölkə	onu	Aslan	nazir	kimi	tanıyırdı.	Nağıl	ayağı
yüyrək	olar	deyirlər.	Ancaq	Şirbəla	Allahverdiyevə	çatanda	zaman	donmuşdu.
Millət	gözünü	açandan	onu	nazir	kürsüsündə	görmüşdü,	artıq	çoxdan	bəri	kürsünü
onsuz,	onu	kürsüsüz	təsəvvür	eləmirdi.	Sanki	tarix	də	elə	Aslan	nazirdən
başlanmışdı.	Ondan	əvvəlki	tarix	yaddaşlardan	silinmişdi,	heç	kim	xatırlaya
bilmirdi,	çünki	heç	kimə	lazım	deyildi.	Nazirlik	də	çox	yekəydi,	təkcə	bir-
birindən	dəbdəbəli	dövlət	qurumlarının	yox,	həm	də	hər	bir	vətəndaşın	qorxu-ürkü
bilmədən	yaşaması,	qorunması	bu	nazirlikdən	asılıydı.	Ölkənin	bütün	bilgiləri
Aslan	nazirin	əlindəydi.	Birini	işə	götürürlər	–	ondan	izin	alınır,	birini	işdən
çıxarırlar	–	o	razılıq	verir.	Küləklər	hardan	hara	əsir,	ölkəyə	xaricdən	kimlər
tələsir;	amma	bunların	hamısından	çox	ölkə	daxilində	vətəndaş	nə	ilə	nəfəs	alır,	nə
düşünür?	Yüz	minlərlə	əsaslı-əsassız	dosye...	Bütün	iplər	əlində.	Kimi	istəsən
qaralasın,	kimi	istəsən	qaradan	ağa	çıxarsın.	Gizlinlər	xəzinəsi,	şantajlar
akademiyası,	xof	maşını...	Buna	görə	də	sözünün	qabağına	söz	deyən	yoxdur.
Bizim	Aslan	qəhrəmanımız	ürəyində	özünü	bütün	başqa	nazirlərdən	üstün	sayır...
Ölkəyə	çoxdan	bəri	şəxsi	mülkiyyəti	kimi	baxır.	Kim	tərəfindən,	nə	vaxt	təyin
edilib	bu	görəvə,	nə	vaxtdan	bu	kürsünü	öz	nəhəng	kölgəsində	saxlayır?	–	xalq	bir
yana,	özü	də	unutmuşdu;	daha	doğrusu,	bununla	heç	maraqlanmırdı	da;	illərin	sayı
nəyinə	gərək,	kimə	hesabat	verəcəkdi,	onsuz	da	şəxsi	yazarları	günü-gününə	hər
şeyi	tarixə	köçürürlər,	ölkədə	və	saraylarda	pişiklərin	asqırması,	siçanların
sevişməsi,	kimin	gündə	neçə	manat	qazanması,	kimin	kimə	nifrət	etməsi,	telefon
danışıqları,	gənclərin	intim	pıçıltıları,	evlərin	içi,	pərdələrin	arxası,	kişilərin
arvadlarıyla	yatıb-durmasına	qədər	hər	şey	nəzarətlərindəydi.	Onların	darı	dələn
gözlərindən	və	cəlladın	qılıncı	kimi	iti	qələmlərindən	heç	nə	yayınmır;	əsas	budur
ki,	işlərin	bu	şəkildə	gedişatı	və	onun	hakimiyyətinin	Fatma	nənənin	hanası	sayaq
uzandıqca	uzanaraq,	nəhəng	bir	qaya	kimi	ölkənin	üstünə	çöküb	yavaş-yavaş
camaatın	öz	dövlətinə	olan	son	ümidlərini	də	xıncımlaması	daha	heç	kimi
maraqlandırmırdı;	maraqlananların	aqibətini	görmüşdülər,	azacıq	cəsarətə	gəlib
bu	barədə	söz	açanlar	susdurulmuşdu	və	indi	daha	hamı	xoşbəxt	bir	susqunluq
içindəydi.	Hakimiyyətlə	xalq	arasında	zərrəcə	uyumsuzluq,	anlaşılmazlıq
qalmamışdı.	Su	töküldüyü	qabın	şəklini	almışdı	və	nə	vaxtsa	hərəkətli,	axar	bir
şey	olduğu	unudulmuşdu.	Dostuyla-tanışıyla,	böyüklü-kiçikli	çevrəsi-çətəsiylə
birgə	ömür	sürmüş,	günlər	görmüşdü.	Daha	doğrusu,	özləri	gün	görmüş,	xalqa	gün
göstərməmişdilər.
Hərdən	adama	elə	gəlirdi	ki,	Aslan	nazir	bu	ölkədə	ondan	yuxarı	vəzifəlilərin	də
olduğunu	unudub.
Özünü	ölkənin	sahibi	kimi	aparırdı	və	yuxarıdakıların	susması	da	adamları
heyrətləndirirdi.	İş	o	yerə	çatmışdı	ki,	onun	həmkarları,	yəni	vəzifəcə	onunla	eyni
səviyyədə	olanlar	da	Allahın	bu	şərindən	və	bəlasından	qorunub,	başlarını
salamat	saxlamaq	üçün	ona	xərac	verirdilər.	Elə	bir	şey	deyildi	bu	ölkə	üçün:
qəpik-quruş,	beş	yüz	min,	bir	milyon…
Ona	idarəçilik	dərsi	verənlər	başdan	öyrətmişdilər:	dünya	belə	gəlib,	belə	də
gedəcək.	Sən	Allah	deyilsən	ki,	hər	dərdin	dərmanını	biləsən.	Düzünü	bilmək
istəyirsənsə,	buna	heç	Allahın	da	imkanı	olmayıb,	ya	da	özü	qəsdən	çox	şeyi
buraxıb	bu	cahil,	yaxşı	nədir,	pis	nədir	bilməyən	camaatın	və	vaxtın	öhdəsinə.	Üz
versən,	xalq	başına	çıxar.	Vədənin	öz	yeri,	hədənin	öz	yeri.	Təbəə	və	ya
vətəndaşla	ünsiyyətin	ən	yaxşı	yolu	ümid	verməkdir.	Başlanğıcda	dünyanı	uçurub
yenidən	quracağın	və	kasıbların	dayağı,	haqqın	bayrağı,	yıxılanların	dirəyi,
kimsəsizlərin	köməyi	olacağın	haqda	şüarları	ölkə	boyu	yay,	guya	dəridən-
qabıqdan	çıxıb	gecə-gündüz	işləyirsən	desinlər,	heç	kimə	güzəşt	eləmə,	avam
camaatı	özünə	inandır,	bundan	sonra	necə	istəyirsən	yaşa!
“Xalqa	qan	uddurmuşdu,	zülm	ərşə	dirənmişdi”,	demək	düz	olmaz.	Haqsızlığı	çox
olsa	da,	hələ	qapısına	tikan	əkdirməmişdi.	Bu	boyda	pulu	niyə	yığır?	Olmasın
iyirmi-otuz	min.	Bir	reklamçılar	şəbəkəsi	saxlamağa	nə	var	ki?	Ölkə	boyu	gəzib
sənin	başqa	nazirlərə	bənzəməməyin,	xeyirxahlığın,	xalqa	yanmağın,	əvəzsizliyin
barədə	dastanlar	yaysınlar!..	Ancaq	özüynən	yanaşı	mədhiyyələr	də	qocalmışdı.
Gözünü	açıb	diqqətlə	baxsa	nə	özünü	tanıyardı,	nə	ölkəni.	Nazirlik	sarayından
çıxmadan	bunu	necə	görə	bilərdi?	Onun	kölgəsində	boy	atanlar,	hökumətin	qol-
budağına	doluşmuş	qohum-qardaşı	elə	bir	dəmir	hasar	çəkmişdilər	ki,	nə
sirinsimiş	mahnılardan	üzlərə	qonan	istehzaları	görür,	nə	də	ölənlərini	gordan
çıxaran	söyüşləri	eşidə	bilirdi.
Böyür-başındakı	müavinlər,	müşavirlər	bir-biri ​nin	ağzına	tüpürübmüş	kimi,	eyni
şeyi	təkrar	edir ​dilər:	“Aslan	nazirimiz,	nazirliyimiz	cənnəti	itə ​ləyib,	dayanıb	onun
qapısında,	işçilərimiz	sizi	sevir	desək,	düz	olmaz;	sizin	başınıza	and	içir.	Sizə
tapınır,	salam	əvəzinə	sizin	adınızı	zikr	edir,	“Onsuz	bir	günümüz	olmasın”,	deyir.
Bu	avam	xalq	başa	düşmür	ki,	nə	qədər	biz	yanınızdayıq,	əlinizin	və	ayağınızın
altındayıq,	nə	qədər	sizdə	belə	bilikli,	iş	bilən,	it	döyən,	boşboğaz,	cəngavər
sürüsü,	bağışlayın	müavinlər,	məmurlar,	qullar,	ayaqyalayanlar,	dalsilənlər,	daş
qoyduğunuz	yerə	daşş...q	qoyanlar	var,	qızıldan	qiymətli	başınızdan	bir	tük	əskik
olmaz.	Biz	ev-eşik	üzü	görmədik,	ömrümüzü	sizə	qulluqda	keçirtdik.	Allahın
izniylə	bundan	sonra	da	belə	olacaq”.
Nazir	də	bozarıb	demirdi	ki,	ay	itin	qarnından	çıxanlar,	sizə	o	vəzifəni,	süfrəmin
qırıntılarıyla	dolanmaq	sə ​lahiyyətini	mən	vermişəm,	sabah	qulağınızdan	tutub
vızıldadaram	zibilliyə,	görüm	onda	Allahın	izniylə	necə	qalırsınız	mənim
yanımda...
Neyləsin,	hirslənməyi	çoxdan	unutmuşdu.	Bütün	işlərin	yağ	kimi	getdiyi	bir
nazirlikdə,	adın	Şirbəla	olsun,	ya	Aslan	nazir,	fərqi	yoxdur,	niyə	hirslənməlisən
ki?	Qulağı	dolmuşdu	it	ağzından	axana	bənzəyən	sözlərlə;	ağlına	mıx	kimi
batmışdı	ki,	nazirin	üslubu	elə	bundan	ibarətdir:	başdasansa,	qarşındakı	sənin
kiçiyin,	yəni	itin,	küçüyün	olmalıdır;	dünyanın	hər	yerində	iqtidara	bu	cür	ehtiram
bəslənir,	hər	yerdə	nazirlər	əsir-yesirlə	belə	danışırlar.	Hərdən,	çox	nadir
hallarda,	qəflətən	beynində	uzaq	gənclik	illərinin	işartıları	közərəndə	bu	sözlərdən
qusmağı	gəlir	və	“Allah,	bu	qoyunları	hardan	düçar	etmisən	mənə?”	deyə	öz
halına	yanırdı.	Ancaq	bu	ovqatı	işıldaquş	kimi	tez	sönürdü.	“Şükür,	belə	etibarlı
əlaltılarım,	qoşunum	var!”	–	deyə	sakitləşirdi.	Axır	vaxtlar	bütün	sədaqət,
mədhiyyə	nəğmələri	bitib-tükənəndən,	daha	doğrusu,	çevrəsindəkilər	özləri	öz
dediklərindən	iyrənməyə	və	Aslan	nazirin	də	onlardan	iyrəndiyindən	şübhəyə
düşəndə	sədaqətlərini	göstərmək	üçün	olmayan	yerdən,	“nazirlik	uğrunda
mübarizə”	komediyası,	yanpörtü	və	ya	gizli	yollarla	Aslanı	devirəcək	siçanlara,
yəni	“murdar	və	xa ​ricə	satılmış”	müxalifətin	barmağıyla	idarə	edilən	qəzet
tənqidlərinə	qarşı	müvəffəqiyyətli	və	Aslan	nazirin	uzaq​görən,	dahiyanə
təfəkkürünün	məhsulu	olan	mübarizə	tamaşası	uydurur	və	ölkədə	nə	qədər	boy
göstərən,	gözə	görünən,	ağıllı,	əyilməz,	haqqı	görən,	şəxsiyyətini	qoru​maq	və
adam	kimi	yaşamaq	istəyən	biçarə	yetişirdisə,	aman	vermədən	südün	qaymağı
kimi	yığıb	zərərsizləşdirir	və	bunu	böyük	tarixi	qələbə,	millətin	gələcəyinə	xidmət
kimi	xalqa	sırıyır,	mədhiyyə	qazanları	yenidən	qaynayır,	mirzələr	gecə-gündüz	bu
şanlı	tarixlərə	parlaq	əbədiyyət	donu	biçirdilər.	Ağzıgöyçəklərin	ağzını	yummaq
olmur.	Onlar	bu	türlü	şedevrlərə	“ədəbsiz	ədəbiyyat”	deyirdilər.	Yazdıqları
bəxşeyişsiz,	yəni	qızılsız	və	ya	qızıl	qiymətində	ənamsız	qalmayanlar	elə	bilirdi,
hər	qızıl	qələmin	yazdığı	söz	də	qızıldır...	“Şükür,	möhtəşəm	nazirliyimizdə	qurd
quzuyla	otlayır”	deyirdilər.	Kimsə	səsin	çıxarıb	soruşmurdu	ki,	bu	ölkədə	qurd
qalıbmı?	Kimsə	bağırmırdı	ki,	“quzu	quzuyla	otlayır”	deyin,	“xalq	yavaş-yavaş
quzulaşır,	qoyunlaşır”	deyin.
Özünü	din	xadimi	sayanlar	çoxdandı	Allahı	yada	sal ​maq	məsələsini	ertələyirdilər.
Beyinlərə	istirahət	ver ​mişdilər	ki,	Allahın	zülmə	əyilməyi	günah	saymasını,	zül ​mə
üsyan	eləməkdən	qorxmanın	da	elə	kafirlik	kimi	bir	şey	olduğunu	düşünəndə
cəhənnəmin	qır	qazanında	yanacaqlarını	xatırlayıb	isti	aşlarına	soyuq	su
qatmasınlar.
Ədalətsizliyə	dözməyənlər,	qurulan	torlardan	yaxa	qurtara	bilənlər	imkan
düşdükcə	ölkəni	tərk	edib	gedirdilər.
Öz	hördüyü	qəfəsdə	arın-arxayın	yaşayan,	cah-cəlalının	heç	vaxt	dağılmayacağına
əmin	olan,	ölümü	çoxdan	unudan	və	özünü	əbədi	sayan	cənab	Hökmdar,	Padşah,
Şeyx,	Şah,	Prezident,	Baş	bakanın	(Aslan	nazir	xəyalında	bu	titulların	və
vəzifələrin	hamısını	özünə	yaraşdırır	və	xəyalən	özünü	o	məqamlarda	görürdü)
rahatlığını	pozan	tək	bir	adam	vardısa,	o	da	öz	doğmaca	oğlu	Kamran	idi.	Düzdür,
əyan-əşrəf	ata-oğul	arasındakı	qovğadan	xəbərsizdi,	ancaq	kim	deyə	bilər	ki,
günlərin	birində	bu	sirr	saraya,	ordan	ölkəyə	yayılmayacaq?	Bunu	da	yola	vermək
olardı,	dərdin	böyüyü	bu	deyil,	dərdin	böyüyü	oğlunun	özünü	dövlət	işində
görməməsi,	yaxın	və	xoşbəxt	gələcəkdə	bu	ölkədə	bütün	hakimiyyət	zirvələrinin
yalnız	bəlli	adamlara	məxsus	olacağını	və	ya	irsi	keçəcəyini	qəbul	etməməsiydi.
Aslan	nazirin	bütün	öyüd-nəsihətləri,	oğlunu	yola	gətirmək	cəhdləri	səmərəsiz
qaldı	və	o,	axırda	“ailə	onu	sakitləşdirər,	ipə-sapa	yatar”	deyə	xanımıyla
məsləhətləşib,	tanıdıqları	ailələrin	qızlarını	sonalamağa,	seçməyə	başladılar.	Bir
yandan	da	təkcə	oğlunu	görmək	yetərli	deyildi,	gözüylə	oğlunun	oğlunu	da	gör ​mək
istəyirdi	ki,	nazirliyin	uzaq	gələcəkdə	də	başqa	əllərə	keçməyəcəyinə,	yəni	bu
əmin-amanlığın	pozulmayacağına	arxayın	olsun...
Evlənmək	nazirin	əmriylə	qəbul	olunan	yeni	bir	qayda	deyildi;	Allahın	hökmüydü
və	oğlu	bu	hökmü	xoş	qarşıladı;	atasının	öz	birinci	müavininin	qızına	işarəsini
qulaq	ardına	vuraraq	çoxdan	gözaltı	elədiyi	Sunayın	adını	verdi.	Birinci
müavininin	qızı	olmasın,	baş	tacirin	və	ya	ölkənin	pul	kisəsinin	qızı	olsun!	Əsas
oğlunun	əl-ayağını	yığışdırmaqdır.	Ölkə	tarixinin	ən	təmtəraqlı	toyu	günlərlə
uzandı.	Başqa	necə	ola	bilərdi?	Bəylə	gəlin	ölkə	seçilmişlərinin,	qohum-
əqrəbanın	təbriklərini	və	qiymətli	hədiyyələri	qəbul	etdikləri	günlərdə	bu	şərəfə
məmləkətin	bu	başından	o	başına	sayı-hesabı	bilinməyən	məclislər	quruldu,
sağlıqlar	deyildi.	Dağ	kimi	yeməklər	yeyildi,	çay	kimi	içkilər	içildi.	Zarafat	deyil,
ölkənin	bərkgedən	nazirlərindən	birinin	oğlu	evlənirdi.	Dövlətin	gündəlik
qayğıları,	qəza,	yanğın,	cürbəcür	təbii	fəlakətlər	yaddan	çıxmışdı.	Hətta	adamlar
əzizlərinin	öldüyünü	gizlətdilər	ki,	möhtərəm	Aslan	nazirin	və	onun	hörmətli
gələcək	varisinin	qaşları	çatılmasın,	üzərinə	tel	boyda	kölgə	düşməsin.	Günah
öləndədir.	Ölkənin	belə	bir	xoşbəxt	çağında	ağıllı	adam	da	şənliklərə	qarışmadan,
bu	gözəl	dünyanı	qoyub	başqa	bir	dünyaya	köçər?	Ölmək	istəyirsən,	get
Mazandarana,	day	Avropada	nə	işin	var!
Axır	ki,	şənliklər	bitdi.	Bəylə	gəlini	xüsusi	olaraq	onların	şərəfinə	bu	gün	üçün
tikilmiş	imarətə	gətirdilər.	Toy	hədiyyəsi	olan	möhtəşəm	evin	tikintisinə	və	onun
qiymətli	əşyalarına	sərf	edilmiş	vəsait	bütün	ağla	gələn	rəqəmləri	vurub
keçmişdi...	Bir	baxan	bir	də	baxım	deyərdi.	Yay-qış	otaqlarının	ləzzətini
çıxarmağa,	yemək,	ziyafət	və	qonaq	salonlarında,	hovuz	və	hamamlarında
dincəlməyə,	bağ-bağatının	hər	tərəfini	gəzib-görməyə	günlərlə	vaxt	lazım	olardı.
Ancaq	təzə	evlənənləri	belə	şeylər	ilgiləndirməz.	Onlara	bir	pərdə	arxası	da	yetər
ki,	kam	alıb,	kam	versinlər.	Kamranın	seçimi	də	elə-belə	seçimlərdən	deyildi.
Ata-anasının,	bacılarının	bəh-bəhlə	təriflədikləri	qızlar	bunun	əlinə	su	tökməyə
yaramazdı.	Aya	deyir:	sən	çıxma,	mən	çıxım,	Günə	deyir:	sən	çıxma,	mən	çıxım.
Doğrudan	da,	bir-birinə	yaraşırdılar.	Çünki	Kamran	da	qızların	ağlını	başından
alan	yaraşıqlı,	boy-buxunlu	bir	gəncdi.	Və	hər	nə	qədər	qapalı	qapılar	arxasında
danışsalar	da,	onun	öz	çevrəsi	ilə	barışmadığı	barədə	qırıq-qırıq	söz-söhbət
yayılmışdı,	ona	ümid	yeri	kimi	baxanlar	vardı.
Bəylə	gəlin	uşaqlıqdan	bir-birini	tanıyırdılar;	söz	alıb	söz	verməsələr	də,	gizli
istəklərini	sezməmiş	deyildilər.
Pul	pulu	gətirər	deyərlər.	Gəlinin	cehizini	bir	karvan	çəkməzdi.	Baş	tacir
utanmasa,	özü	də	bu	karvana	qoşulub	gələrdi.	Gözünün	ağı-qarası	qızını	Aslan
nazirin	oğluna	verdiyinə	nə	qədər	sevinirdisə,	onu	yola	salmaq,	evini	həmişəlik
tərk	etdiyini	düşünmək	o	qədər	çətin	idi.	Ancaq	qızı	könülsüz	getmirdi.	Əsas	onun
Kamranı	bəyənməsi	və	atasının	təklifinə	tərəddüdsüz	cavab	verməsiydi.	Aslan
nazirlə	qohum	olması	elə	bir	hadisə	idi	ki,	qısa	bir	müddətdə	qızına	verdiyi
cehizin	on	mislini	qazandıracaqdı	ona.	Ölkədə	belə	vərdiş	eləmişdilər,	belə
düşünürdülər.	Bu	qədər	nüfuz	sahibi	olan	bir	nazirlə	qohumdursa,	sözünün	üstünə
söz	deyilməz.	Onsuz	da	mal-dövlətdən	gözü	doyub,	qazanc	dalınca	getmir.	Allaha
şükür,	dünyanın	varını	da,	yoxunu	da	görüb.	Lazım	olsa,	bir	neçə	belə	karvan
verərdi.	Təki	övladı	xoşbəxt	olsun.
Dünya	dəyişilib.	Kürsüdə	yox,	puldadır	hakimiy​yət.	Ordunun,	xəfiyyənin,
siyasətin,	təbliğatın	əli	çatmayan	yerlərə	pulun	əli	çatır.
Adı	rüşvət	olmasa	da,	mahiyyəti	rüşvət	olan	hədiyyələr	paylayır,	ölkələrin
ürəyinəcən,	ailələrin	dərinliyinəcən	işləyən	gizli	təşkilatlar,	yalançı	yardım
mərkəzləri,	ala-bəzək	inqilablar,	terror	dəstələri	göbələk	kimi	artır,	ölkələr
param-parça	edilir,	din	və	mədəniyyətlər	qarışır,	kürəsəl	bəlalar	və	xəstəliklər
gündə	bir	ölkəni	vurur...
İldə	beş	dəfə	qapısını	döyən	vergi	və	əldəgöz	polis	olmasa,	heç	bu	ölkədə
hakimiyyətin	varlığı,	yoxluğu	bilinməz.	Lakin	vergi	və	nəyə	qulluq	elədiyi	bəlli
olmayan	müfəttiş	sürüləri	zəhlə	tökür.	Baş	tacirin	hörümçək	toru	kimi	ölkəni
bürümüş	ticarət	şəbəkəsi,	maşın	karvanları	bu	yoxlamalardan	kənardır;	o,	dövlət
içində	dövlətdir,	buna	görə	də	qızını	Aslan	nazirin	oğluna	verməsi,	sadəcə,	iki
ailənin	yaxınlaşması	deyildi,	iki	“dövlətin”	izdivacı	idi.	Hər	iki	tərəfin	qanını
təzələyir,	gücünü	artırırdı.
Ancaq	bu	qohumluğun	bir	tərəfi	də	vardı.	Baş	tacirin	evi	birdən-birə	boşalmışdı.
Salonlarda	yel	vurur	yen​​gələr	oynayırdı.	Sən	demə,	bu	mülklərin	hamısına	can
verən	sevimli	qızı	Sunay	imiş.	Toy	bitən	kimi	səs	kə ​sildi	və	dünənədək	işıqları
göz	qamaşdıran,	səs-küyü	pəncərələrdən	daşıb	dünyaya	yayılan	imarətin	üstünə
ölü	sükutu	çökdü.	Ərinin	nə	çəkdiyini	görən	xanım	“darıxma,	tezliklə	nəvələrin
bəzəyər	buraları”	deyə	təskinlik	verirdi.
Su	axıb	başqa	qaba	dolmuşdu.	Baş	tacir	səssizliyə	qərq	olub,	təkliyini	işdə-gücdə
unutmağa	çalışanda	Aslan	nazir	ipə-sapa	yatmayan	oğlunu	nəhayət	evə	bağladığına
sevinirdi.
	
***
Gecə	yarısı	yengələr	bəyi	zorla	öz	otağına	itələdilər:	“Gəlinin	gözünü	yolda
qoymaq	günahdır!”	Dinclik	gəti ​rən,	ehtiras	saçan	gecə	işığında	səma	rənginə
bənzər	bir	rəngə	boyanmış	və	ayrı	bir	dünyaya	sərhəd	çəkən	tül	pərdələrin	önündə
gəlin	heykəl	kimi	dikilib	qalmışdı,	yəni	gözləyirdi.	Bir	sərv	ağacı	kimi	burda
bitib,	burda	boy	atmışdı	sanki.	Üzünün	işığı	tül	duvaqdan	süzülürdü.	Bir-birini	çox
görmüşdülər.	Ailə	qonaqlıqlarında	dəfə ​lərlə	söhbətləşmişdilər.	Diqqətlə	baxsan,
aralarında	bir	bənzəyiş	də	görərdin	və	gəlinin	anası	bunu	qürurla	dilə	gətirir	və
qudasına	“sən	Allah,	gör	balalarımız	bir-birinə	necə	oxşayır”	deyərdi.	Buna	görə
də	gəlinliyə	namizədləri	bir-bir	lağa	qoyub,	rədd	edən	Kamran	baş	tacirin	qızının
adı	çəkiləndə	dayanmışdı.	Bu	ani	nəfəsdərmə	onun	razılığı	kimi	qəbul	edilmişdi
və	anası:	“dünyanı	gəzib	dolansan,	ondan	gözəlini	tapa	bilməzsən,	oğul”	demişdi.
İndi	həmin	dünya	gözəli	halalıydı	və	onu	göz​ləyirdi.	Bu	gecə	iki	gəncin	illər	uzunu
xəyal	etdikləri	o	sirli	olay	baş	verəcəkdi;	nağıllarda	deyilən	kimi,	inci	deşiləcək,
alınmaz	bir	qala	alınacaq,	sevgililər	öz	kamına	çatacaq,	üç	gün-üç	gecə	ailə
arasına	çıxmadan,	elə	burda,	bir-birinə	qovuşmağın	xoşbəxtliyini	yaşayacaqlar.	El
arasında	deyilən	kimi,	ay	bacaya	gəlmiş,	vaxt	çatmışdı.	Gəlinin	duvağını	açıb	əli
ilə	başını	yuxarı	qaldırdı.	Belindən	qucaqlayıb,	divarlardan	da	gizlənirmiş	kimi,
Sunayı	pərdənin	arxasına	çəkdi	və	başladı	soyundurmağa.	İki	atəş	üz-üzəydi	və
sanki	tez	soyunmasalar	paltarları	Əslinin	donu	kimi	od	tutub	yanacaqdı.	Arada
pıçıltılar	gəzirdi:	“Xoş	gəldin”.	“Çox	gözlədin	məni?”	“İstəmədin,	gəlmədin”.
“Yox,	elə	demə...”
Bu	qədər	düymə	olar	paltarda?	Açılmır,	don	sıyrılıb	başdan	çıxır	və	Allahın	iki
şah	əsəri	sarmaşaraq	enli	yatağa	yıxılır.	Bəyin	toxunmasıyla	qızılgül	kimi
pardaxlanan	dodaqlar,	döşlər	ilahi	çeşməsidir.	İndi	artıq	arada	heç	bir	maneə
yoxdur.	Gəlinin	bədəni	titrəyərək	sevgilisini	çağırır,	əlləri	onu	özünə	çəkir,
ayaqları	ona	sarılır...	Bu	bəyin	də	həsrətlə	gözlədiyi	andır.	Qıza	sarılır,	öpür,
əzizləyir,	yanır	ona	sa ​hiblənmək	arzusu	ilə,	onda	əriyib	itmək	həsrəti	ilə	qıvrılır
və	birdən	hiss	edir	ki,	bədəni	onun	istəyinə	uymur,	yəni	gəlini	qadın	etmək	iqtidarı
yoxdur.	Onu	tər	basır,	ehtirası	başına	vurur,	daha	bərk	sarılır	qıza,	ancaq
sonucsuz...
Yorulub	yan-yana	uzanırlar.	Sunay	onun	sıxıntısını	an​layır.	Qarşıda	uzun	bir	gecə
var...	Di	gəl,	sabaha	kimi	davam	edən	sarışmalar,	bəyin	yatmış	bədənini	oyatmaq
cəhdi	boşa	çıxır.	Gəlin	oğlanların	“bağlanması”	haqqında	çox	eşidib,	“keçib
gedəcək”	deyərək	başını	sevgilisinin	sinəsinə	qoyub	uyuyur.
Məsələ	ikisinə	aid	olsa,	kimsə	duyuq	düşmədən	bu	minvalla	günlərcə	gözləyə
bilərlər.	Lakin	bu	gecəyə	neçə	göz	baxır.	Bağlı	qapılara	neçə	qulaq	dirənib.	Qız
evi	şübhə	doğurmayan	bakirəliyin,	oğlan	evi	dünənə	kimi	uşaq	saydığı	övladının
ərlik-ərənliyinin	sevincini	bölüşmək	istəyir.	Bu	yengələr	də	bir	yandan,	sanki
içlərinə	civə	doldurubsan.	Bir	yerdə	dayana	bilmirlər,	qulaqları	gəlin	otağındadır.
Elə	bil	özlərini	yıxacaqlar	döşəyin	üstünə.	Başqalarına	gülməli	görünər,	qoy
gülsünlər,	ancaq	bu	məmləkətin	adamları	bəy	evinə	bakirə	gəlməyən	qızı	eşşəyə
tərsinə	mindirib	geri	göndərir.	Araya	narazılıq,	bəzən	qan	düşür,	bu	dava	on
illərlə	davam	edir.	Bəy	heç	razı	olmasın	bu	ənənəylə.	Desin	ki,	başınız	xarabdır,
bu	mənim	sevgilimdir.	Toyu	gözləməyə	səbrim	çatmayıb,	fəth	etmişəm	qalanı...
Yox,	siz	özbaşınasınız?	Bu	işi	öz	başına	yapan	gəlinə	necə	etibar	eləmək	olar,
necə	inandıra	bilərsən	ki,	bu	işi	səninlə,	sənin	təkidinlə	görüb.	Bəs	sən	özün!
Deyiklini	evinə	gətirənə	qədər,	izdivac	bağlamamış,	bu	addımı	necə	ata	bilərsən?
Bir	sözlə,	çuvalda	gizlədiləsi	cida	deyil.	Ancaq	bura	Aslan	nazirin	mülküdür,
sirri-səsi	hələm-hələm	dışarıya	çıxmaz.	Birinci	dəfə	deyil	ki!	Bir	də,	maşallah,
Kamrana	nə	olub!	Yumruğuyla	divarı	deşər.	Toyda	çox	yoruldu.	İstirahət	eləsin,
hər	şey	yoluna	düşər.
Bəli,	beləliklə,	toyun	səhəri	günü	bəy	evinin	hə ​yətində	güllələr	atılmadı,	gəlinin
bakirəlik	nişanəsi	qız	evinə	göndərilmədi.
İki	ailənin	intizarla	gözlədiyi	xəbər	ikinci	axşam	da	gəlmədi.	Birinci	gün	günahı
yorğunluqda,	ilk	görüşün	utan​caqlığında	görən	bəy	ikinci	gecə	iqtidarsızlığını	dərk
edincə	çaşqınlığı	artdı.	Sıxıntılar	üst-üstə	gəlir	və	onu	daha	dərinə	batırırdı.
Pərtliyini	gəlindən	gizlədə	bilmirdi.	Yengələr	həyəcanlarını	Kamranın	anasına
çatdırdılar.
Ailə	həkimi	bu	xəbərə	inanmadı.	Bəy	onun	nə ​zarətində	böyüyüb,	naxoş	ola
bilməzdi.	Onun	təklifi	ilə	bəyə	uyğun	görünən	seçmə	yeməklər	verildi,	şərbətlər
içirdildi.
Bunun	təsiri	olmayanda	ölkənin	məşhur	hə ​kim​ləri	giz​licə	gəlib	getdilər.
Şübhələnəcək	bir	şey	yoxdur.	Bəy	öküz	kimi	sağlamdır.	Uşaqlıqdan	bəri
zədələndiyini	də	xatırlamır.	Harda,	hansı	əsəb	telləri	düyün	düşmüşdü,	beyindən
gələn	xətt	harda	qırılmışdı?	Aydınlaşdırmaq	çətindi.	Beləcə	çarəsizlik	içində
qalan	həkimlər	yeməklərin,	fikir	dağıdan	söhbətlərin	xeyirsizliyini	görüb	çəkilib
getdilər.	Bəy	sarayda	görünməyə	utanır,	tam	atasının	istədiyi	ki ​mi	heç	nəyə
qarışmır,	heç	bir	işə	irad	tutmurdu.	Sunay	bu	günlərdə	sevgilisinə	daha	çox
bağlanmışdı.	Onunla	bir	əzab	çəkir	və	gənc	bədəninin	cavabsız	istəkləri	onu	gün​-
dən-günə	soldururdu.
Axırda	ucqar	dağ	kəndindən	bir	ara	həkimi	gə ​tirdilər.	Qarı	bəyi	görəndə	çaşdı.
Ömrü	boyu	yağ-bal	içində	yaşamış	belə	bir	oğlanın	bağlanması	inandırıcı	deyildi.
Ancaq	qarı	günahı	elə	bu	bolluqda	gördü.	Kimlərin	əlindən	çıxdığı	bilinməyən
yeməklərdən	şübhələndi.	“Ay	balam,	gavur	köpəyuşağının	gön​dərdiyi
zəhrimarların	yaraşığnan	bükülməsinə,	şə ​k​linə,	bəzəkli	torbasına	baxıb,	qarnınızı
niyə	doldurursunuz	nə	cür	düzəldil ​diyini	bilmədiyiniz	kolbasa-molbasaynan?	Öz
mal-qaramıza,	ətimizə,	çörəyi ​mizə,	suyumuza,	meyvəmizə	nə	olub?	Doğulan
gündən	uşağı	ana	südünə	həsrət	qoymaq,	səsi	çıxan	kimi	qarnını	dərmanla
doldurmaq	nə	deməkdir?	Budey	axırı	belə	olur!	Bu	bəy	birinci	deyil	ki!	Məni	ora-
bura	dartmaqdan	əldən	salıblar.	“Filankəsin	oğlunu	bağlayıblar...”	Nə	bağlamaq,
canım?	Bu	köh​nənin	söz-söhbətidir.	İndikilərki	əsl	xəstəlikdir.	Özü	də	xətrinizə
dəyməsin,	toxluq,	harınlıq,	sizin	diliniznən	desək,	importnı	yemək	xəstəliyi!”
İmpotent	dedikləri	də	elə	importnı	kimi	bir	şeydir.
Dodaqaltı	danışa-danışa	balaca	su	hovuzunu	ilmanqı	su	ilə	doldurtdurub
Kamranın	anasından	aldığı	bir	kisə	qızılı	tökdü	suya.	Bəyi	hovuza	saldı,	bədəni
piləyə	dönənə	kimi	sudan	çıxmasına	imkan	vermədi.	Ancaq	qızıl	suyunun	da	təsiri
olmadı.	Di	gəl	qarı	da	inadından	hələm-hələm	əl	çəkənə	oxşamırdı.	Çəkdiyi
zəhmət	boşa	getdikcə	əsəbiləşir	və	arada	bəylə	ərkyana	zarafatlaşırdı.	Sonra
xətrinə	dəyməkdən	qorxub,	“darıxma,	bu	xəstəlik	mənim	əlimdən	qaça	bilməz”
deyib	onun	könlünü	alırdı.	Arada	bir	gün	bəyin	bədəninə	10-12	zəli	düzdü.	Gözəl
qızlara	ovxalatdırdı	və	onlardan	öyrəndi	ki,	Kamranın	bədənində	“hər	şey	yerli
yerindədir”.
Şəhərin	baş	axundu	da	kənarda	qalmadı.	Bir	neçə	dua	yazdı.	Birini	suya	salıb
içəcəkdi,	birini	boynundan,	birini	Allah	bilir	harasından	asacaqdı.
Bunun	dalınca	bəyin	anası	bütün	xeyir-şər	işlərdə	məs ​ləhətləşdiyi	məşhur
falabaxan	Rəşxəndəni	çağırtdırdı.	Falçı	qurğuşun	əridib	suya	tökməkdən
başlayaraq,	qəhvə	falına	qədər,	bütün	bacarığını	işə	saldı,	haldan-hala	düşdü,
hökmünü	belə	verdi:	“Oğlunun	düşməni	çoxdur,	xanım,	ölümünə	caduluyublar	onu.
Şükür,	niyyətləri	baş	tutmayıb.	Ya	üç	saat,	ya	üç	gün,	ya	üç	ay	sonra	bəy	salındığı
quyudan	çıxacaq”.
...Yerin	də	qulağı	var.	Günün	birində	hücrəsindən	çıxmayan,	xalqın	ölmüş	hesab
elədiyi,	bütün	dünyanı	gəzib	dolandığından	hamının	Qoca	Səyyah	dediyi	kişidən
bir	ismarıc	gəldi.	“Cavanlara	əziyyət	verməsinlər,	dava-dərmanla	üzməsinlər
onları,	günah	o	haram	mülklərdədir.	Bağlanan	o	evin	bəxtidir.	Qoy	çıxsınlar
ordan,	gəzib-do​lansınlar,	ya	da	çobanlara	qoşulub	yaylaqlara	qalxsınlar...”
Başqa	yol	qalmamışdı.
	
***
Sunayla	Kamranın	içində	fikir	qasırğaları,	sevinc,	kədər,	peşmanlıq,	şübhə,	ümid
bir-birini	əvəz	elədikcə,	vaxtın	necə	keçdiyini	hiss	eləməmişdilər.	Yazın	oğlan
çağı,	elin	yaylağa	qalxdığı	vaxtıydı.	Aslan	nazir	dağda,	dəniz	sahilində,	çayların
və	göllərin	qırağında	iqamətgahlar	tikdirmişdi,	daha	doğrusu,	“dostları”	yarışa
giribmiş	kimi,	harda	bir	gözəl	yer	vardısa,	orda	onun	üçün	bir	yurd	salmışdılar.
Hətta	itlər	də	unudulmamışdı.	Hər	mülkdə	elə	it	damları	vardı	ki,	ölkənin	böyük
alimləri	görsələr,	bağırları	çatlardı;	çünki	bu	damlara	alimlərin	yaşadığı	evlərdən
daha	çox	para	xərclənmişdi.
Memarlar	dünyanı	gəzir,	harda	gözəl	bir	imarət	gör ​sələr,	ekizini	ölkənin	içində
yaradırdılar.	Tarix	kitabları	itib-batsa,	bu	binalar	gələcək	nəsilləri	çaş-baş
qoyardı:	bu	ölkə	kimin	olub;	eyni	vaxtda	neçə	mədəniyyət	keçib	bur ​dan?	Kimə
başa	sala	bilərsən	ki,	bu	ölkənin	başçıları	eyni	vaxtda	həm	Çin,	həm	İtaliya,	həm
fin,	həm	rus,	həm	ingilis,	həm	alman,	həm	hind,	həm	türk	saraylarında	yaşamışlar.
Saraylardakı	mebellər,	qab-qacaq,	ən	xırda	bər-bəzəklər	də	memarlıq	üslubuna
uyğunlaşdırılmışdı.	Kamrana	qalsa,	həvəslə	Quş	adasındakı	evə	gedərdi.	Quş	və
balıq	ovu	üçün	darıxmışdı.	Lakin	ov	mövsümü	keçib	getmişdi.	Dənizin	isti,
rütubətli	günləri	başlamışdı,	buna	görə	də	mövsüm	üçün	ən	yaxşı	yerlərdən	birinə
–	Altundaş	qalasına	getməyi	qərarlaşdırdı.	Ada	istəyirsən	–	bura	da	ada	kimi	bir
yerdir;	buludların	üstündə,	qayalar	arasında,	havasının,	suyunun	əvəzi	yoxdur.	İlin
bu	vaxtında	mərmər	qayalar	canlanır,	gülə-çiçəyə	bürünür,	rahatlığını	pozan
tapılmaz.	Buranı	məsləhət	görənlərdən	biri	də	falçı	qarı	idi:	“Yaxşı	yer	seçmisiniz
xanım,	o	dağ	ziyarətgahdır.	Alplar	piri	var	orda,	Qısır	bulaq	var.	Allahın	hökmü
ilə	niyyətimiz	qəbul	olunar”.
Xanımın	ürəyi	əsirdi.	Həm	oğlunu,	gəlinini	yaylağa	gön​dərirdi,	həm	də	falçı
qarının	dediyi	üç	ayın	tezlikcə	tamamlanacağının	narahatlığını	keçirirdi.	O	qarıya
inanırdı.	Dəfələrlə	yoxlamışdı	sözünü,	indi	də	üç	ayın	tamamında	hökmən	bir
möcüzə	olacağına,	tilsimin	qırılacağına	və	ailəsinin	sıxıntısına,	oğlunu	utandıran
bu	bəlaya	son	qoyulacağına	əmin	idi.
Bu	həkim,	fala	baxan,	dua	yazan	sürüsünü	rədd	eləməyə	Kamranın	bəhanəsi
qalmamışdı.	Bununla	belə,	ətrafındakı	adamlar,	canıyananlıqla	danışan	qohumlar,
süni	kədəri	aşıb-daşan	gözlər,	arxasınca	sürünən	pıçıltılar	dözülməzdi.	Elə	bilirdi
sarayın	havasında,	suyundadır	iqtidarsızlıq.	Gücünü	alan	da	bu	havadır.
Sunay	gündən-günə	zəifləyirdi.	Ötən	axşam	doyunca	ağlamışdı:	“Boşa	məni!
Günahkar	mənəm.	Qəlbin	götürmür	məni.	Ürəksiz	evlənmənin	axırı	belə	olur”.
Sevgilisi	onu	sakitləşdirmişdi:	“Səni	özüm	bəyənmişəm.	Boşanmaq	sözünü	də
unut”.
Gəlinin	sözünün	kökünü	bilmirdi.	Bilmirdi	ki,	bu	fikir	qayınanadan	gəlir:	“Biz
uşağımızın	düşməni	deyilik,	neçə	ay	belə	davam	edəcək?	Qız	çürüyür	axı	orda!”
Düzünə	qalsa,	qayınana	da	nə	deyəcəyini,	nə	edə ​cəyini	bilmirdi.	Qızı	başqa	evdə
olsa,	çoxdan	qaytarardı,	ancaq	nə	Aslan	nazirə	belə	bir	sifət	göstərə	bilər,	nə	də
qızına	söz	demək	olardı:	“Qismətim	belədir,	cənazəm	çıxar	burdan”.
May	ayının	gözəl	günlərindən	birində	qalaya	çatdılar.	Çoxdan	bəri	ilk	dəfə
Sunayın	üzü	gülürdü:	“Oy,	bura	nə	gözəldir!”
Adı	qala	olsa	da,	burda	imarəti	dövrələyib	zindana	çevirən	divar	yoxdur.	Dağ
bütövlüklə	qalaya	bənzəyir.	Ev	bir	əl	kimi	göyə	yüksələn	qayanın	ovucunda
qızılgülə	bənzəyir,	sanki	dağlar	buludlara	uzadır	onu.
Kamran	da	sıxıntıdan	çıxmışdı.	Otaqların	geniş	pən​cərələri	gözəlliyə	açılır	və
özünü	birbaşa	cənnətin	ortasında	hiss	edirsən.	Gecədən	qopub	evə	girmədilər.
Qayanın	qaşında,	ocağın	qırağında	otur ​dular.	Yemək	yada	düşmürdü.	Ulduz
salxımları	göyü	aşsüzənə	döndərmişdi.	On	beş	günlük	Ay	az	qala	Günəş	qədər
işıqlı	idi,	o	qədər	işıqlı	idi	ki,	bənzətməyə	söz	tapa	bilməzdin;	deyilənə	görə	bu
ilin	bu	günü	super	böyüklüyə	çatıb,	nadir	hallarda	görünən	bir	dolğunluq	qazanan
Ay	gəlib	başlarının	üstündə	dayanmışdı	və	sanki	sonrakı	yolunu	getmək
niyyətindən	əl	çəkmişdi.	Sunay	başını	qaldırıb	Aya	baxanda	geriyə	qanrıldı	və
başı	sevgilisinin	sinəsinə	söykəndi.	Saçlarının	ətri	Ay	işığı	ilə	bir	axdı	bəyin	içinə
və	Kamran	bədənində	anlaşılmaz	bir	gizilti	duydu,	sonra	gəlin	döndü	və	əlləri	də
Ay	işığı	kimi	sarıldı	sevgilisinə.	Gecənin	sərin	havası	üşüdürdü.	Xidmətçinin
verdiyi	şallara	büründülər.	Ocaqdan	və	bu	sehrli	işığa	bürünmüş	gözəllikdən
ayrılmaq	istəmirdilər.	Bəyə	elə	gəldi	ki,	Ayın	sehrli,	südə	bənzər	işığı	yavaş-
yavaş	onun	içinə	dolur,	damarlarından	axır.	Bir	azdan	gözündən,	ağzından
daşdanacaq.
“Bu	yerlərdə,	doğrudan	da,	bir	müqəddəslik	var,	Sunayım!”	–	dedi.
“Sən	də	inanırsan	belə	şeylərə?”
Toydan	sonra	bəy	ilk	dəfə	özünü	belə	dinc	və	rahat	hiss	edirdi,	sanki	bütün	gücü
bu	Ay	işığındaymış.	Şəhərdə	çatışmayan	da	elə	bu	işığıymış	və	indi	uşaq	kimi
əmmək	istəyirdi	bu	işığı.
Ocaq	başından	yalnız	Ay	dağların	üstünə	əyiləndə	qalxdılar.	Sərinlik	canlarına
işləmişdi.	İsti	yorğan-döşək	və	sarılaraq	bir-birini	isitmək...	Ürəklərindən	keçən
buydu.
Sarışdılar	və	ayrılmadılar.	Bəy	Ayın	işığından	gücünü	geri	almışdı.	Neçə	ayda
çəkdiyi	sıxıntı	yoxa	çıxmışdı.	Damarlarından	axan	və	sakitləşmək	bilməyən
doyumsuz	güc	aylar	uzunu	harda	gizlənmişdi?	Sanki	bir	zarafat	idi,	keçib	getmişdi.
Sunay	astaca:	“Öldürəcəksən	məni”	–	dedi.	Bəyin	səsi	açılmışdı:	“Yox,	ölümdən
qayıdırıq!”
Nə	ziyarətə,	nə	Qısır	bulağının	suyuna	ehtiyac	qaldı.	Sadəcə	Alplar	pirinin
üstündə	qurban	kəsildi,	bulaq	başında	süfrə	açıldı.
Nazir	oğlu	həyatından	keçən	bu	sıxıntını	az-az	rastlanılan	bir	ruh	durumu	sayır	və
buna	görə	üzülür,	utanırdı...	Yuxarı	mövqeli	ailələrə	yaxın	həkimlər	isə	heç	kimə
sirr	verməsə	də,	yaxşı	bilirdilər	ki,	toylardan	sonrakı	bu	bağlanma	təzə	hadisə
deyil,	olub,	yəqin	yenə	olacaq,	ancaq	onları	təəccübləndirən	buna	bənzər
xəstəliyin	ildən-ilə	yayğınlaşmasıydı.	Həkimlər	zarafatla,	yoxsa	özlərinə	bəlli
olan	bir	məntiqlə	buna	“iqtidar	iqtidarsızlığı”	və	ya	“iqtidar	xəstəliyi”	deyirdi.
Son	vaxtlar	evlənən	nazir,	oliqarx,	bankir,	milyoner	uşaqlarının	çoxunun	Kamranla
eyni	tale	yaşadığı	onları	da	təəccübləndirirdi...	Üstəlik	bu	zümrənin	özəl
həkimxanasının	dünyanın	altından-üstündən	xəbərdar	loğmanları	onu	da	bilirdi	ki,
bu	bağlılığın	çözülməsiylə,	zəngin	ailələrin	ərköyün	balalarının	öz	kamlarına
çatmasıyla	iş	bitmir,	bundan	sonra	harınlıq	mərəzinin	daha	çətin	bir	dövrü
başlanır.	Bu	da	həmin	bəzəkli,	zər-ziba	dünyasının	mayadan	məhrumluğu,	qoşa
çiçəklərin	bir-birini	mayalandıra	bilməməsi,	qızıl	saraylara	xoşbəxtcəsinə	uça-
uça	gələn	gəlinlərin	sığallı-mığallı	gül	balalardan	döl	tuta	bilməməsiydi.
Bəzi	ölkələrdə	bu	müşkülat	ailə,	zümrə	səviy​yəsini	aşıb	dövlət	məsələsinə
çevrilmişdi,	bu	dərdə	dərman	tapmaq	və	nəsillərin	gələcəyini	sual	altına	düşürən
bu	bəlanın	həlli	üçün	baməzə	adları	olan	bəzəkli	institutlar	yaradılmış,	ora	içdən
və	dışdan	görkəmli	alimlər	cəlb	edilmişdi.	Nədən	bəşəriyyətin	bir	hissəsi	doğub-
törəmək	qabiliyyətini	itirir,	nədən	vəhşi	qəbilələrdə	bir	ailədə	on-onbeş	uşaq
olduğu	halda,	inkişaf	etmiş	və	heç	bir	ərzaq	və	yaşayış	çətinliyi	olmayan
ölkələrdə	bir	uşaq	sahibi	olmaq	da	əlçatmaz	arzuya	dönür?	İndi	də	alimlərin	üzü
dönmüşdü	bu	tərəfə.	Çözüm	bulan	həkimləri	dünyanın	ən	böyük	mükafatları
gözləyirdi.	Yüzlərlə	cavab	vardı	–	ekologiyadan	tutmuş	havaya,	suya,	yeməklərin
tərkibinə	qədər.	Anaların	harınlığı,	öz	döşlərinin	yumruluğunu,	qarınlarının
şümallığını	qorumaq	niyyətilə	(kimdən	ötrü?)	uşaqlarına	süd	verməməsi	və	bunun
bir	neçə	nəsil	sonra	ciddi	fəsad	törətməsi,	hakimiyyətin	və	ölkənin	qorunması
uğrunda	mübarizələrdə,	mətbuat	savaşlarında	yaşanan	streslər	də	bu	izahatların
içindəydi.	Ancaq	söz	yox,	bunlar	hələ	yalnız	fərziyyələrdi.	Elm	doğru-düzgün
cavabı	nə	zaman	tapacaqdı,	bilən	yoxdu.	Cavab	öz	yerində,	ancaq	vaxt	gözləmir
və	hər	yeni	ailə	öz	soyunun	daşıyıcısını,	davamçısını	görmək	istəyir...
İndi	budur,	içdikləri	sevgi	şərabından	hələ	ayılıb	özlərinə	gəlməmiş	bəylə	gəlin
hər	gün	yeni	suallara	cavab	verməli	olurlar	və	bir	azdan	bu	sual	onların	özlərini
də	narahat	etməyə	başlayır.	Aylar	keçdi,	lakin	gəlin	uşağa	qalmadı.	Bir	nəslin
davamı	şübhəsiz,	ciddi	məsələdir,	ancaq	burda	hakimiyyətin	mühüm	bir	qanadının
“etibarlı	əllərdə”	olmasından	söz	gedir.	Çünki	bu	ölkə	hər	nə	qədər	dünyaya	özünü
layiq,	demokratik	dövlət	kimi	təqdim	eləsə,	Ana	Yasasında	hakimiyyətin
mənbəyinin	xalq	olduğu	qızıl	hərflərlə	yazılsa	da,	xalq	axırıncı	dəfə	nə	vaxt
normal	seçki	keçirildiyini	unutmuşdu.	Parlamentdə	nümayəndəlik	də,	bəzən	nazir
kürsüləri	də	ailənin	bir	üzvündən	digər	üzvünə	ötürülürdü	və	beləliklə,	hakimiyyət
ölkədə	özü	üçün	təhlükəsiz	bir	şərait	yaratmışdı	və	hər	şey	özəl	qanunlarla	idarə
olunurdu.	Öz	aralarında	alışıb-verişir,	öz	aralarında	konflikt	girdabında	boğulur,
sirlərin	mühafizə	divarından	kənara	çıxmasını	istəmirdilər.	Hərdən	xalqın	içində
Kefli	İsgəndərlik	edib	bir-iki	acı	və	ya	doğru,	həqiqətə	bənzər	söz	deyən	olanda
qızıl	şəhərciyin	qapıları	açılır,	ordan	zər	paqonlu	generallar	axışıb	xalqı
məhəbbət	və	mərhəmətlə	xışmalayıb	yenidən	dönürdülər	öz	mağaralarına.	Buna
görə	də	yeni	nəsil	və	ya	varis	məsələsi	ölüm-dirim	sualı	qədər	zəruri	idi.	Yalanın,
zorakılığın,	pulun	üstündə	qurulmuş	bütöv	bir	sistemin,	maddi	varlığından	tutmuş,
ideoloji	quraşdırmayadək	dağılmaz	görünən	tifaqın	bir	anda	dağılacağını	hansı
məmur	istər	ki?!	Bunun	dalınca	xalqın	haqlı	ədalət	məhkəməsinin	qurulacağıydı.
Amma	zirək	varislər	miqdarı	bilinməyən	sərvət	sayəsində,	yəni	hamını	pulla	ala-
ala	ölkədə	qəbiristanın	həsəd	aparacağı	sabitliyi	və	susqunluğu	daha	bir	neçə
onillik	davam	etdirə	bilərdi.	Yoğunlar	daha	da	yoğunlaşar,	naziklər	daha	da
nazikləşər,	yəni	heç	kimin	tükü	tərpənməz.	Tük	tərpənməyən	yerdə	aydındır	ki,
başqa	şeylər	də	tərpənməz...	Heç	kim	bilmirdi	ki,	tükü	tərpənməmək	yoluxucudur
və	bu	vəziyyəti	bir	müddət	davam	etdirə	bilsən,	milli	impotensiya,	yəni	kütləvi
qısırlıq	dövrü	başlanacaq.	Həkimlər	və	hətta	qədim	latın	alimləri	və	şəxsən	böyük
İbn	Sina	da	dirilib	gəlsə,	heç	nə	başa	düşməyəcək;	alimanə	təbabət	dilində	çox
şey	desələr	də,	məhz	bu	iki	kəlməni	dillərinə	gətirə	bilməyəcəklər.	Milli
impotensiya!	Bilmirlər	ki,	soysuzluq	və	sonsuzluq	–	hərəkətsizlikdən,	düşüncənin
və	ruhun	iflicindən	başlanır.
Üstündən	quş	səkməyən	hasarlar	küləklərin	səhər-axşam	mehinin,	bahar
rüzgarının,	hər	cür	hava	axınının	yolunu	kəsmişdi	və	bağlardakı	bütün	üzüm	və
əncir	növləri	qurumuşdu.	Bunu	etiraf	elədilər-eləmədilər,	qızıl	kazarmalar	qısırlıq
fəlakətiylə	üz-üzəydi	və	bunun	ən	vahiməli	tərəfi	də	bəzi	hakim	ailələrdən	hələ	də
çağa	səsinin	gəlməməsiydi.
Gündən-günə	böyüyən	vahimə	bəyi	yenidən	şəhərə	qaytarmışdı.	Bu	dəfə	baş
həkimin	sirr	olaraq	Aslan	nazirə	pıçıldadığı	diaqnoz	mübahisə	yeri	qoymurdu:
uşaqları	olmayacaq.	Gəlinin	heç	bir	günahı	yoxdur.	Səbəb	bəyin	toxumunun
duruluğudur.	Nazir	əlinə	qılınc	götürüb	öl ​kənin	bütün	uşaqlarını	qılıncdan
keçirmək	istəyirdi.	Bu	həkimlərin	də	başları	xarab	olub.	Gündə	bir	xəstəlik	icad
edirlər.	Toxumun	duruluğu	nə	deməkdir?	Ömrü	boyu	yağ-bal	içində	yaşamış,
boylu-buxunlu,	sağlam	bir	gəncin	uşağı	niyə	olmasın?	Hardan	çıxdı	bu,	niyə
əvvəllər	belə	şey	olmurdu?	Bir	korluq	görməyib,	əziyyət	çəkməyib...	Həkim	onun
bu,	sualdan	çox	oğlunu	müdafiə	cəhdinə	bənzər,	nitqini	üzündə	yalnız	onu	yaxından
tanıyan	adamların	sezə	biləcəyi	acı	bir	təbəssümlə	dinləyirdi.	Atanın	həyəcanını
başa	düşürdü.	Baş	həkim	ona	demək	istəyirdi	ki,	təəssüf	ki,	oğlunu	bu	xəstəliyə
salan	elə	sənin	dediyin	kimi,	yağ-bal	içində	yaşaması	olub.	Bu,	harınlıq,
qudurğanlıq	xəstəliyidir.	Yeməyin	də	brendini,	necə	yapıldığını	bilmədiyiniz	əlvan
paketlərdə	gələnini,	böyük	ölkələrdən	idxal	edilənini	axtaranda,	dədə-baba
yeməklərimizi	bəyən​məyəndə	gözləməliydiniz	bu	nəticəni!	Bəli!	Durulur,	sperma
da,	ilik	də,	beyin	də	durulur,	xarab	olur.	Mənşəyini	bilmədiyiniz	zir-zibildən,
hibridləşdirilmiş	meyvədən,	almadan,	kartofdan,	süni	yumurtadan	və	süddən...
Sintetik	qida	məhsulları	uşaq	yarada	bilən	hüceyrələri	on	dəfə	azaldır.	Bu
milyonlarla	hüceyrənin	ölüb	sıradan	çıxması	deməkdir.	Ehtiyac	duymadan
yaşamağınla	öyünmə!	Bu	xəstəliyin	səbəbi	elə	odur.	Harınlıq	xəstəliyidir	bu!
Allah	da	qudurğanlığın,	özünü	xalqdan	yuxarı	tutmağın,	onun	işinə	əl	aparmağın,
təbiətin	nizamını	pozmağın	cəzasını	bu	cür	verir!
Baş	həkim	belə	düşünür	və	bu	düşüncələrini	yumşaq	bir	şəkildə	nazirə	çatdırdı.
Ehtiyat	edir,	nazirin	xətrinə	dəyməkdən	qorxurdu.	Nazir	onu	anlayırdı.	Hər	gün
tıxışdırdıqları	süni	ərzağın	bir	gün	problem	yarada	biləcəyi	heç	ağlının	ucundan
da	keçməmişdi.	Ancaq	sonra	bütün	etibarlı	loğmanların	ağzını	arayıb	öyrəndi	ki,
sən	demə,	belə	bir	xəstəlik	varmış.	Mənşəyi,	səbəbi	nə	olur	olsun!	Oğlunun
mayası	insan	yaratmaq	gücündə	deyil.	Durulaşıb,	çürüyüb...	nə	istəyirsən	de...
sonuc	birdir!	İqtidar	yerindədir,	daha	pərtlik	yaratmaz,	inşallah,	ancaq	uşaq
gözləməsin.
Yasa	çevrilən	bu	bəd	xəbər	Baş	həkim	üçün	gözlənilməz	deyildi.	Zərif	və
iqtidarpərəst	ürəyi	nazirin	üzüntüsünə	dözmədi:	“Tək	ölümə	çarə	yoxdur,	cənab
nazir,	inşallah	bir	şey	fikirləşərik”.
Aslan	nazirin	qəzəbi	kədərinə	qarışmış	gözləri	təəc ​cüblə	ona	çevrildi.	Ürəyinə
gələn	qara-qura	fikirlər	damarlarını	partladacaqdı	sanki:
–	Bunun	nə	çarəsi	olacaq?	Allahın	işinə	kim	əl	apara	bilər?
Baş	həkim	halını	pozmadan:
–	Dünyada	çoxdan	bəri	belə	hallarda	süni	mayalamadan	istifadə	edirlər.
Nazirin	hövsələsi	daralmışdı:
–	Nə	süni	mayalama?	Ərin	toxumu	yaramayandan	sonra	neyləmək	olar?
–	Bu,	təbabətdə	yeni	inqilablardan	biridir,	cənab	nazir.	Bir	çox	ölkələrdə	banklar
yaradılıb.
–	Sənin	başın	xarab	olub,	deyəsən.	Bankın	bura	nə	aidiyyəti?
–	Mən	toxum	bankını	nəzərdə	tuturam,	uşaq	əmələ	gə ​tir ​mək	üçün	lazım	olan	kişi
spermasının	saxlandığı	banklar...	Milli	banklar	da	var,	millətlərarası	banklar	da.
Baş	həkim	öz-özünə	düşünürdü	ki,	sizin	yığdığınız	və	dünya	banklarında
qoruduğunuz	pullar	da	elə	o	sperma	kimi	bir	şeydir,	buna	görə	də	adı	gözəl
tapıblar:	sperma	bankı.	Toxum	bankı	deyib	camaatı	çaşdırsalar	da	əsl	adı	belədir!
–	Bizdə	də	tətbiq	olunur	bu?	Bizdə	də	var	belə	bir	bank?
Baş	həkim	qürurla:
–	Çoxdan!	–	dedi.	–	Məxfilik	qorunmaq	şərtilə,	alınan	toxum	ana	bətninə
yerləşdirilir.	Ölkəmizdə	bu	yolla	dünyaya	gəlmiş	uşaqların	dəqiq	sayını	da	deyə
bilərəm.	–	Bir	az	susub	əlavə	elədi:	–	Banka	müraciət	eləmək	istəməsəniz,	başqa
variant	da	var.
–	O	nə	variantdır?
–	Donordan	da	istifadə	eləmək	olar.
Nazir	sərt	bir	tövrlə:
–	Olmaz!	–	dedi.
Baş	həkim	sözünün	qəbul	ediləcəyinə	əmin	bir	halda:
–	Sirr	tam	qorunur.	Donor	kimə	yardım	etdiyini	bil ​mədiyi	kimi,	yardım	edilən	də
toxum	sahibini	tanımır...
Hər	şeylə	maraqlanan	nazir	nədənsə	belə	uşaqların	sayını	soruşmadı,	aldığı	bu
məlumat	o	qədər	gözlənilməz	olmuşdu	ki,	başqa	təfərrüatlarla	maraqlanmağa
hövsələsi	çatmamışdı.	Başını	tutub	oturmuş	və	bəlkə	Baş	həkimi	də	unutmuşdu.
Bir	xeyli	beləcə	tərpənməz	və	səssiz-səmirsiz	qalandan	sonra	başını	qaldırıb
diqqətlə	həkimə	baxdı	və:
–	Yaxşı,	qərarımı	deyərəm	sənə.	Söhbətimiz	bu	otaqdan	çıxsa,	başın	göydə
fırlanacaq!
Baş	həkim:
–	Başqa	necə	ola	bilər?	Bunu	heç	gənclərin	özləri	də	bilmə ​yəcək,	bu	da	bir
müalicə	müdaxiləsidir,	heç	nədən	şübhələnməyəcəklər...	–	deyərək	otaqdan	çıxdı.
Tədarükünü	görməliydi.	“Nazir	bilmir	ki,	çevrə ​sində	olan	adamlardan	neçəsinin
sevərək	bağrına	basdığı	körpə	məhz	bu	yolla	dünyaya	gəlib.	Yaxşıdır,	ya	pisdir	bu
iş?	Hökm	vermək	çətindir.	Bir	yandan	baxanda	doğrudan	da	inqilabdır,	bir	çox
ailənin	həsrətinə	son	qoyur,	ailənin	dağılmaq	təhlükəsinin	qarşısını	alır.	Lakin
nəslin	qorunması	baxımından	bu	bir	fəlakət	və	ya	bir	çox	fəlakətlərin
başlanğıcıdır...	Çünki	bu	yolla	doğulub	böyüyən	uşaqların	kökünün	hara,	hansı
insana,	hansı	irqə,	hansı	soya	bağlı	olduğunu	kimsə	müəyyənləşdirə	bilməz.	Bəlkə
heç	bu	maya	də	təbii	deyil.	İndi	süni	insan	yaratmaq	yarışına	giriblər.	Bəlkə
insanları	da	meyvə	kimi	hibrid,	qarışıq	toxumdan	almaq	istədilər.	Onda	nə
olacaq?	Kim	çıxacaq	bu	yazıq	anaların	qarnından?
İki	ay	sonra	Sunay	ərinin	boynunu	qucaqlayıb,	sevinə-sevinə	“hamiləyəm”	dedi.
İllər	keçdi.	Aslan	nazir	dünyasını	dəyişdi.	Oğlu	heç	bir	mane ​əsiz,	Allahın	hökmü
beləymiş	kimi,	keçdi	yüksək	vəzifəyə.	Öz	belindən	gəldiyinə	şübhəsi	olmayan	oğlu
da	yavaş-yavaş	böyüyüb	qoşuldu	yuxarı	dairələrin	uşaqlarına,	yaşıdlarına.	Bütün
seçilmiş	məmur	ailələrində	olduğu	kimi,	uşaqlar	ata-ana	mehrindən	daha	çox,
dayə	mehribanlığı	görmüşdülər.	Onları	inandırmışdılar	ki,	ataları	olmasa,	dövlətin
işləri	getməz,	buna	görə	də	hər	zaman	məşğuldurlar.	Zarafat	deyil,	bu	boyda
dövlət	onların	qartımış,	daha	doğrusu	yorulmuş	çiyinləri	üstündə	qərar	tutub.
Sabah	özləri	gedəndə	bacarar-bacarmaz	demədən,	uşaqlarını	soxacaqlar	öz
yerlərinə.	Amma	bu	yeni	nəsil	də	qəribədir,	görkəmləri	heç	açmır	adamı.	Bir	az
da	indiki	futbol	komandalarına	bənzəyirlər:	yerlidən	çox,	gəlmə.	Sarı,	qara,
qızılı...	Bir	millətin	övladları,	amma	hərəsi	bir	rəngdə.	Gənclikdən	bədənləri	lət
bağlamış,	kəlpeysər,	şişman,	döşləri	qadın	döşü	kimi	sallaq,	gözləri	süzgün,	əlləri
nazik	və	tərli...	Bir	sözlə,	erkəkliklə	qadınlıq	arasında	bir	varlıq.	Bunlar	da
cəhənnəm.	Danışıq	ədaları	lap	müdhişdir.	Ana	dillərində	sanki	məcburiyyət
üzündən	və	elə	eybəcər,	qarışıq	ləhcələrlə	danışırlar	ki,	adamın	dəymişi
qalmışkən	kalı	tökülür...”
	
Burda	akademikin	əsəri	qırılmışdı...
Bu	hekayəni	gözdən	keçirib	qurtaranda	birdən	qovluqları	vərəqləməyinin	səbəbini
tapdı.	Terror	və	repressiyalar	haqqında	kitabdan	sonra	onu	mənəvi	terror	daha
çox	düşündürürdü.	Gen	savaşı!	Bütün	dünyanı	fəlakətə	aparan,	qiyaməti
yaxınlaşdıran	səssiz	savaş...	Birdən-birə	anladı	ki,	bu	kitabları	ayırmağın	mənası
yoxdur,	çünki	adını	nə	qoyursan-qoy:	bütün	bu	savaşlar,	repressiyalar	milləti
düşünülmüş	və	planlı	şəkildə	məhv	etməkdir...
	
	
	
	
AYDINLA	SÖHBƏT
	
	
Dostları	və	yetirmələri	onun	bu	qədər	gücü,	enerjini	hardan	aldığına
heyrətlənirdilər.	Bəziləri	zarafatla:	“Onun	enerji	mənbəyi	öz	qə ​zəbidir”	–	deyirdi.
Bəziləri	isə	onun	gücünün	ziddiy​yətli	xarakteriylə	bağlı	olduğuna	inanırdı.	Çünki
yetirmələrini	göyə	qaldırmağı	bacardığı	kimi,	bir	səhvlərinə	görə	silib	ata	da
bilərdi.	Bir	insanın	içində	bir	neçə	insan	birləşmişdi.	Təkbaşına	bir	institutun	işini
görürdü.
İnstitutda	akademikin	ara-sıra	beş-on	gün,	necə	de ​yərlər,	qeybə	çəkilməsinə
öyrəncəliydilər.	Yenə	səfərdən	dönmüş	və	gələn	kimi	institut	dəhlizləri
canlanmışdı.	İlk	növbədə	şöbə	müdirlərini	yığmışdı.
–	Aral	gölünün	taleyini	müzakirə	edirdik.	Bu	dəfə	Nukusda	yığışmışdıq,	–	dedi.
Türküstanın	başının	üstünü	almış	bu	fəlakətlə	bağlı	beynəl ​xalq	komitənin	üzvü
olduğunu	bilirdilər,	bu	haqda	çox	yazmışdı.	Ancaq	ölkə	daxilindəki	çətin	vəziyyət
hamının	əl-qolunu	bağlamışdı.	Buna	baxmayaraq,	Ziyad	bəy	imkan	tapıb	getmişdi.
Əməkdaşların	baxışındakı	sualı	sezmək	çətin	deyildi	və	gözləmədən	özü	açdı
sözü:
–	Başımızda	bu	qədər	dərd	varkən,	Aral	hardan	çıxdı?	–	deyənlər	olur.	Onları
başa	düşürəm.	Ancaq	bu	gün	hər	bir	ekoloji	hadisəyə	ciddi	yanaşmaq	lazımdır.	O
da	ola	Aral	gölünün	quruması.
İran	tarixi	şöbəsinin	müdiri:
–	Aralın	quruması	bizə	də	təsir	göstərirmi?
–	Əlbəttə	göstərir.	Bizə	də,	İrana	da.	Ancaq	hətta	bizə	təsiri	olmasa	da,	Mərkəzi
Asiya	xalqlarının	başının	üstünü	almış	fəlakətə	biganə	qala	bilmərik...	Hələ
Urmiyə	gölünün	də	qurumaq	qorxusu	var.	Bu	fəlakətlərin	türk	dünyası	üçün	nə
demək	olduğunu	bilirsiniz?
	
***
Akademikə	hər	şeyi	bəyəndirmək	olmurdu.	Bəzi	işçilərinin	tənbəlliyi	onu
bezdirmişdi	və	onları	demək	olar	ki,	adam	yerinə	qoymurdu.	İstehza	ilə	danışır,
üstdən	aşağı	baxırdı.	Dostları	çoxdu,	bir	yandan	da	ölkədə	baş	verən	dəyişikliklə
bağlı	yanına	gəlib-gedənlərin	arası	kəsilmirdi.
Akademik	Mirzəzadənin	adını	eşidəndə	qalxıb	qapıda	qarşıladı	onu.	Gələn	də
onun	kimi	tanınan,	öz	sahəsinin	dünyaca	şöhrətli	alimi	idi.
Gec-gec	görüşdüklərindən	söhbətləri	umu-küsü	ilə	başladı,	sonra	Ziyad	bəy:
–	Kitabını	bəyəndim,	Aydın	–	dedi.
Qonaq	yüngülvari	təbəssümlə:
–	Sənin	yolunu	davam	etdirirəm.	İndi	də	fəlsəfəyə	girişmişəm.
Ziyad	bəy	etiraz	etdi:
–	Amma	mən	hələ	fəlsəfəylə	məşğul	olmuram.
–	Sənin	məşğul	olmadığın	sahə	var	ki!	Özünü	istismar	edirsən.	Gördüm,	indi	də
ekologiyanın	dərdinə	qalırsan.	Hardan	çıxdı	bu	Aral	məsələsi?
–	Aral	məsələsi	yeni	çıxmayıb.	Biz	hələ	bunun	nə	boyda	faciə	olduğunu	bilmirik.
Mənim	üçün	bu,	keçmiş	dövlətlərdən	birinin	tarixini	yazmaqdan	daha	vacibdir.
Hələ	Urmiyə	qorxusu	da	var.	Bu,	səni	də	narahat	elə ​məlidir.	Bizdən	daha	yaxınsan
cənuba!	Qan	çəkməlidir.
Aydın	müəllim	sakitcə:
–	Başa	düşürəm,	–	dedi.
–	Aral	dünyanın,	ilk	növbədə	türk	aləminin	faciəsidir.	Orda	Aral,	cənubda
Urmiyə.	İki	fəlakət	ocağı	yetişdirilir	Türküstan	və	Azərbaycan	üçün.	Guya	Xəzərin
çirklənməsi,	ermənilərin	mis	mə ​dənlərinin	zəhərini	Araza	axıtmaları,	Kürün
Gürcüstandan	keçəndən	sonra	hətta	suvarmaya	da	yararsız	hala	düşməsi,	Sumqayıt
kimya	zavodlarının	Abşerona	yağdırdığı	yandırıcı	turşular	az	idi,	Aralın,
Urmiyənin	duzu	da	bir	yandan.	Bilirsən,	Aydın,	bu	iki	gölün	duzu	bütün	türk
sivilizasiyasının	sonu	ola	bilər.	Hamımız	qalarıq	duzun	altında.	Bu	problemlərlə
yaxından	tanış	olandan	sonra	tarix	yadımdan	çıxıb.	Bu	günü,	gələcəyi	olmayan
xalqı	tarix	nağılıyla	sakitləşdirmək	və	ya	qorumaq	olmaz.	Çox	düşünürəm	bu
haqda.	Bir	var	təbiət	yavaş-yavaş	dəyişilə,	bir	də	var	fəlakəti	süni	şəkildə
yaradalar...	Özün	yaxşı	bilirsən,	indi	təbii	fəlakət	dediyimizin	çoxu	təbii	deyil.
Atom	silahları,	zəlzələlər,	iqlim	dəyişiklikləri,	quraqlıq,	havanın	korlanması...
Cahil	insan	öz	oturduğu	budağı	kəsir.
Aydın	müəllim	onun	sözünü	təsdiqlədi:
–	Hələ	sən	Qarabağ	müharibəsinin	gətirdiyi	ekoloji	bəlaları	demirsən...
–	Ay	sağ	ol!	Onu	demirəm,	çünki	deməkdən	dilimiz	qabar	olub.	Ancaq	dünya	kar-
kordur.	Bizimkilər	anlamır	ki,	bu	məsələ	savaşsız	həll	olunmaz!	Ümidim
Ağsaqqala	idi.	Ancaq	o	da	tərəddüd	eləyir.	Nəyi	gözləyir,	bilmirəm.
Aydın	onun	sözünü	kəsdi:
–	Bilirsən!	Niyə	bilmirsən?!	Hakimiyyət	partiyasını	yaradanlardan	birisən!	İclas-
zad	keçirmirsiniz?	Bir	gün	özündən	soruş	da!
–	Bizim	soruşmağımıza	ehtiyac	yoxdur.	Özü	hər	şeyi	açıq	deyir.	Qərb	və	Rusiya
müharibəyə	imkan	vermir.	Gördün	bu	Füzuli	istiqamətində	savaşda	bizim
uğurlarımız	necə	hay-küyə	səbəb	oldu.	Bütün	dünya	qalxır	ki,	savaşı	kəsməsən,
sizi	boğacağıq.
Aydının	səsi	yüksəldi:
–	Onsuz	da	boğuluruq.	Bundan	da	pis	nə	ola	bilər.	Məncə,	xaricin	dediyinə	uymaq
olmaz.
–	Onda	bunu	da	göndərərlər	o	birilərinin	dalınca...
Aydın	əlindəki	qələmi	oynada-oynada	dedi:
–	İndi	gəldin	mətləb	üstünə.	Hamı	Vətəni	qorumaqdan	çox	öz	canını	və	ya
iqtidarını	qorumaq	haqqında	düşünür.	Belə	olmaz...
Ziyad	bəy	fikirli-fikirli	danışır,	sanki	bəzi	sözləri	dilinin	ucundan	qaytarırdı:
–	Görüşlərini	sən	də	izləyirsən.	Məncə,	o	neft	amilini	qabartmaqla	və	xarici
səfərləriylə	böyük	dövlətlərin	fikrini	dəyişməyə	çalışır.
–	Sən	də	uşaq	kimi	inanırsan	ki,	bu	mümkündür?
–	Yox.	Mən	öz	fikrimi	demişəm.	Əvvəlkilərə	də	demişdim.	Bununla	da	söhbətimiz
olub.
Aydın	müəllim	birdən-birə	söhbəti	dəyişdi.	Bununla	sanki	“bu	dərdləşmə	heç	nəyi
dəyişməyəcək”	demək	istəyirdi:
–	Yaxşı,	təzə	nə	yazırsan?
Ziyad	bəy	üçün	yeni	yazdıqları	da	elə	müharibə	qədər	ağır	mövzudaydı:
–	Son	dönəmlər	repressiya	tarixi	ilə	məşğulam.	Bu	işin	dərinliyinə	endikcə	dəli
oluram.	Hədəf	bilirsən	nədir?
İkisi	də	rusdilli	universitet	bitirmişdi,	ancaq	ana	dilində	gözəl	danışır	və
yazırdılar	və	elə	indi	də	Ziyad	bəyin	masasının	üstündə	bir	neçə	lüğət	var	idi.
Aydın	müəllimin	cavabı	qısa	oldu:
–	Repressiyanı	bu	müharibədən	ayıra	bilməzsən!
Ziyad	bəy	dedi:
–	Əlbəttə!	Başqa	cür	baxmaq	olmaz,	hədəf	də,	məqsəd	də	birdir.	Yüz	illərdir
təkcə	insanımızı	deyil,	təbiətimizi	də	hədəfə	çeviriblər.	Üzdə	görülən	savaşlardan
başqa	gizli	savaş	da	gedir	və	heç	cür	də	qarşısını	almaq	olmur.
Aydın	müəllim	onunla	razılaşmadı:
–	Müharibə	sənin	başını	xarab	edib,	dostum.	Hansı	gizli	savaşdan	danışırsan?
Burda	gizli	olan	nədir	ki?
Ziyad	bəy	halını	pozmadı:
–	Başım	yerindədir,	narahat	olma.	Bolşevik	terroru	haqqında	kitabımda	hər	şeyi
deyə	bilməmişəm.	Görür ​müsən	ortaya	necə	yeni-yeni	mövzular	atılır:	müsəlman
terroru,	islam	fundamentalizmi...	Mənə	belə	gəlir	ki,	hədəf	İslam	dünyasının
düşünən	beyni	və	vuran	əli	olan	türklərdir.
Aydın	müəllim	güldü:
–	Deyəsən,	öz	məqalələrini	danışırsan	mənə.
–	İndi	məni	düşündürən	budur:	Gen	savaşı...	Bu	gün	dünyada	gedən	qlobal
müharibə	məhz	bitkilərin,	heyvanların,	insanın	geninə	qarşı	yönəldilib.	Söh​bətin
nədən	getdiyini	bilirsən.
–	Təbiətə	müdaxilə	dünyanı	fəlakətə	aparır.
–	Əlbəttə,	əsas	da	elə	təbiətdir.	Hamı	bilir	ki,	“insan	təbiəti	ram	etməlidir”	şüarı
əbləhanə	bir	şeydir.	İnsan	kai ​natın	bir	zərrəsi	ola-ola	onu	necə	ram	edə	bilər.	Ram
etmək	Allahın	nizamını	pozmaq	deməkdir.	Təbiəti	ram	etmək	yox,	onu	bilmək,
qorumaq,	onunla	bir	ahəng	içində	yaşamaq	lazımdır.	Bu	işin	görünən	tərəfidir.
İnsan	təkcə	təbiətə	qarşı	deyil,	həm	də	özünü	məhvə	aparır.	Buğdadan-meyvəyə
genlər	dəyişdirilir.	Hər	şey	mutantlaşacaq.	Bazar	üçün.
Aydın	müəllim	onu	təsdiqləyərək	dedi:
–	Dünən	bir	məlumat	oxudum.	Alimlər	sürətli	toyuq	yetişdirilməsinə	qarşıdır.	Sən
demə,	bu	toyuğu	yeyən	kişinin	döşləri	böyüyür.
Ziyad	bəy	güldü:
–	Buna	görə	kişilərin	bir	çoxu	getdikcə	qadına	bənzəyir.	Bu	cəhənnəm,	indi	kişi
sperması	da	ticarət	obyektidir;	ölkədən	ölkəyə	insan	toxumu	ixrac	edilir.	Bunun
sonrası	necə	olacaq?
Aydın	müəllim	təbəssümlə:
–	Deyirsən,	dünyada	it	yiyəsini	tanımayacaq?
–	Ona	bənzər	bir	xaos	olacaq.
–	Fizikada	belə	bir	şey	var:	deyirlər,	xaos	da	öz	qanunlarını	yaradır.	Yəni	xaosdan
qorxmayaq.
–	Bu,	nizamlana	bilən	xaos	deyil,	Aydın.	Dünya	bir	yana,	mən	özümüzü	düşünürəm.
İki	yüz	ildir,	bəlkə	ondan	da	artıq,	Azərbaycanın	genetik	mənzərəsi	dəyişdirilir.
Bu	köçlər,	repressiyalar,	bir	xalqı	neçə	yerə	parçalamaq	nə	üçündür?	İnsan
sivilizasiyasının	mərkəzlərindən	birində	genetik	kök	qurudulur.
–	Amma	sən	emosionallığı	və	vətənpərvərliyi	bir	kənara	qoyub	alim	kimi
baxmalısan	məsələyə.
Ziyad	bəyin	mövqeyi	dəyişilməzdi:
–	Məsələ	bu	yerə	gəlib	çatanda	elm	mənasız	bir	şeyə	çevrilir.	İnsanlarımız	hansı
qidanı	yeyir,	hansı	havanı	udur,	hansı	suyu	içir?	Niyə	anaların	südü	quruyur,	nəsil
cırlaşır,	ruhi	xəstələrin,	eşcinsəllərin	sayı	artır?	Başımızın	üstündəki	göylər	niyə
yay	uzunu	kül	rəngindədir?
–	Bu	təsvirindən	sonra	belə	təsəvvür	etmək	olar	ki,	biz	əsl	cəhənnəmdə	yaşayırıq.
Ziyad	bəy	gülümsədi:
–	Allah	eləməsin.	Biz	cənnətdə	yaşayırıq,	ancaq	onu	cəhənnəmə	çevirmək
istəyirlər.	Ən	qorxulusu	budur	ki,	repressiyanı	törədən	dövlət	dağılsa	da,	onun
qalıqları	hələ	də	içimizdədir.	Adlar	dəyişdirilib,	maskalar	yenilənib,	köhnə	niyyət
qalır.	Aramızda	millətçi,	demokrat,	bu	xalqdan	ötrü	şəhid	olmağa	hazır	olan,
mücahid...	–	hamısını	saymaqla	qurtarmaq	olmaz	–	adıyla	yerləşdirilmiş,	vəzifə
tapşırılmış	nə	qədər	xain	var.	Kökü	bu	gün	bizimlə	savaşanlara	bağlı	olanlar	var,
bilirsən?
–	Qəzetlər	hər	gün	yazır	belə	şeyləri...
–	Qəzetlərin	yazdığı	ayrı,	sənədlərdəki	danılmaz	faktlar	ayrı...
Aydın	müəllim	saatına	baxdı,	söhbətə	yekun	vurmaq	üçün	dedi:
–	Azərbaycandakı	repressiya	hadisələri	dünyanın	üstünü	almış	insan	faciəsinin	bir
parçasıdır.	Lokal	yanaşsan	çaşıb	qalarsan.
Ziyad	bəy	bir	söz	demədi.	Daha	doğrusu,	dostunun	tələsdiyini	görüb	mübahisəyə
girişmədi.
	
***
Neft	şirkətinin	prezidenti	Ziyad	bəyi	gülər	üzlə	qarşıladı.	Bu	səmimi	bir	münasibət
idi.	Kənddən,	kasıb	bir	ailədən	çıxmış	və	yalnız	bir	təsadüf	üzündən	bu	vəzifəyə
təyin	edilmiş	adam	üçün	dünya	şöhrətli	alimin	gəlişi	gözlənilməz	bir	iş	idi.
Allahına	və	oturduğu	kürsüyə	şükür	edirdi	ki,	bu	boyda	kişini	onun	qəbuluna
gətirib.	Şərait,	neftin	onu	ölkənin	gözə	görünməz	sahiblərindən	birinə	çevirməsi
sürprizlərlə	qarşılaşdırırdı	onu.
Qabaqcadan	cavabını	düşünürdü.	Ortada	xahiş-filan	olsa,	nə	deyəcək:	“Baş	üstə,
akademik”.	Yox,	bu	uşaqlıq	olar!	“İmkan	yoxdur,	vallah”.	Bu	da	yekəxanalıq	olar.
“Mənə	bir	gün	vaxt	verin,	qoy	araşdırım!”	Bu,	başdan	eləmək	olar.	“Siz
dövlətimizə	və	şəxsən	cənab	preziden​timizə	sədaqətli	adamsınız,	siz	gələn	yerdə
imkansızlığı	da	imkana	çevirmək	borcumuzdur!”	Bu,	başqa	məsələ!	Qonağa
hörmət	bir	yana,	həm	də	dövlət	adamı	olduğunu,	ölkə	başçısının	mənafeyini
düşündüyünü	göstərirsən.
Katibə	çay	gətirir.	Şirkət	prezidenti	gəlib	akademikin	qarşısında	oturur.	Bir	cümlə
yazını	səhvsiz	yaza	bilməz,	ancaq	indi	bu	boyda	alim	onu	şərəfləndirəcək:
“Filankəs	müəllim,	bilirsən,	mənim	bir	qohumum	sizin	işçinizdir...”
Ancaq	Ziyad	bəy	tələsmirdi;	qədim	binanın	üçüncü	qatında,	dəniz	səmtindəki
küncdə	yerləşən	bu	otaqdan	açılan	mənzərə	ona	bir	anlığa	harda	olduğunu
unutdurmuşdu.	Sol	tərəfə	baxırsan	Qala	divarları,	İçərişəhər	və	hələ	qarşısını
hündür	binaların	kəsə	bilmədiyi	Qız	qalası.	Sağ	tərəfə	baxırsan,	məşhur	Bayıl
burnu,	qarşıda	Xəzər.	Sakit	sularda	hərəkətsiz	görünən	gəmiləri	ilə	birgə,	dəniz
ürəkdə	bir	əbədiyyət,	yəni	heç	nəyin	heç	vaxt	dəyişilməyəcəyi	ovqatı	yaradır.
Sanki	bu	dünyada	və	sahildə	gözə	dəyən	nə	varsa,	sonsuzadək	dəyişilmədən	belə
qalacaq.
–	Çayınızı	için.
Səs	onu	otağa	qaytarır	və	nə	üçün	ora	gəldiyini	xatırlayır.
–	Cəsur!	–	Şirkət	prezidenti	belə	birbaşa	və	hədələyici	ton	gözləmirdi.
Akademikin	səsi	ötkəm	idi:	–	Bakı	camaatının	sənə	bir	borcu	var?
Prezidentin	üzündən	təbəssüm	çəkilməmişdi.
–	Sizi	başa	düşmədim,	müəllim.	Bəyəm	ağzımdan	elə	bir	söz	çıxıb?
–	Bəlkə	xarici	şirkətlərə	borcu	var	bu	xalqın?
Prezident	udqundu:
–	Xarici	şirkət	belə	bir	söz	deyə	bilməz.
Akademik	kükrədi:
–	Onda	niyə	zəhərli	maddələri	gətirib	Qızıldaşın,	Şonqarın	böyründə	basdırırlar?
–	Elə	şey	ola	bilməz.
–	Cəsur,	sən	uşaq-muşaq	başı	aldada	bilərsən.	Mən	bilmədiyim	şeyi	danışmaram!
Kənd	camaatı	yığışıb	gəlmişdi	yanıma.	O	kanteynerləri	hardan	gətirirlər?	Niyə
Abşeronda	basdırırlar	onu?	Başqa	yer	tapa	bilmirlər?
Şirkət	rəhbəri	konteyner	məsələsini	inkar	etməyin	mümkünsüzlüyünü	anladı:
–	Mən	bilən,	orda	zəhərli	bir	şey	basdırılmır.
–	Zəhərli	deyilsə,	dur,	maşına	oturub	gedək.	Görüm	o	konteyner	qəbiristanına
yaxın	düşə	bilərsən?	Xəbərin	var	ki,	indi	Qızıldaşda,	Şonqarda	göyərti	də	bitmir.
Gedək,	görüm	o	qoxuya	bir	dəqiqə	dözə	bilərsən?	Yazıq	deyil	bu	camaat?	Həm
neftini	çıxaracaqsan,	həm	də	zəhərdə	boğacaqsan.
–	Akademik,	biz	orda	zəhərli	maddə	basdırılmasına	icazə	verməmişik!
–	Ancaq	nəyə	isə	icazə	vermisən!	Hansı	ad	altında,	bilmirəm.	Bu	sözlərlə	avam
camaatı	aldada	bilərsən,	məni	yox.	Bəlkə	səni	də	aldadırlar.	Heç	özün
yoxlamısanmı	orda	nə	basdırılır?	Onsuz	da	daş	karxanalarının,	tikintilərin	tozu
Bakının	nəfəsini	daraldıb.	Küləkli	havalarda	gözümüzü	aça	bilmirik.	Hansı	ağılla
bu	zəhər	qəbiristanını	da	Bakının	yeni	bir	bəlasına	çevirirsiniz?
–	Müəllim!
“Müəllim”	artıq	ayaq	üstəydi:
–	Millətə	yazığınız	gəlsin!	Heç	nəyi	pula,	qazanca	qurban	vermək	olmaz!	Nə
qədər	ki,	xalq	bu	rəzalətdən	xəbər	tutmayıb,	bağlayın	bu	ölüm	xəndəyini.	Məndən
xəbərdarlıq...
Əl	vermədən	çıxıb	getdi.	Şirkət	prezidenti	ardınca	çıxsa	da,	Ziyad	bəy	ona	məhəl
qoymadan	iri	addımlarla	liftin	qabağından	ötüb	pillələrlə	aşağı	endi.
Öz-özünə	“sən	bir	Don	Kixotsan!”	deyə	düşünürdü.	İndi	qalxıb	ölkə	başçısına
zəng	vuracaq	ki,	filankəs	gəlmişdi,	bizi	təhqir	elədi.	Sizin	arxanızca	danışmaqdan
da	çəkinmədi.
	
***
Gecə	sabaha	kimi	yatmamışdı.	Beyni	silkələnirdi.	Evlərinin	yuxarı	tərəfində,
Bakının	başı	üstündə	yan-yana	nəhəng	beton	qabırğalar	gündən-günə	böyüyürdü.
Sanki	üç	dənə	nəhəng	balinanın	skeletini	qoymuşdular	yan-yana.	Görəsən	bu
şəhərin	bir	baş	planı,	baş	memarı	var?	Görmürlər	bu	binalar	şəhəri	əzəcək,
bunların	yeri	bura	deyil?	Sonra	da	özü	özünə	cavab	verirdi:	“Kimdir	baş	memar
və	ya	şəhər	başçısı?	Onlar	da	əmr	quludur.	Ancaq	əmri	verənlər	də	bunu	görə
bilərdi...”	Başlayıblar,	tikirlər,	cəhənnəm.	Ancaq	görəsən	araşdırıblarmı	bura	pul
qoyan	firmaların	arxalarında	kimlər	dayanır?
...Burda	şəhərin	başı	üstündə	inşaat	işi	başlanan	gündən	qonşuların	yuxusu	ərşə
çəkilmişdi.	Bir	il,	bəlkə	də	daha	uzun	müddət	yerə	dirəklər	çalındı,	elə	bil
adamların	beyninə	mıx	çalırdılar.	İndi	də	qaynaq	aparatları	kəsib	tökür	əsəbləri.
Böyür-başda	yaşayanlar	da	yaşlı	adamlardır.	Alimlər	evinin,	Qəhrəmanlar	evinin
şöhrətli,	fədakar	insanları...	Bu	adamlar	neçə	müddət	yuxusuz	qala	bilərlər?	Bir
neçə	müharibə	veteranı	yığışıb	gedibmiş	tikinti	meydançasına	ki,	ay	bala,	Allah
sizə	insaf	versin,	heç	olmasa	gecələr	işləməyin,	gözümüzü	yuma	bilək.
Ancaq	orda	it	yiyəsini	tanımır.	Həm	də	bu	qoca-qaltağ,	başı	gora	əsən	kişiləri
orda	kim	tanıyacaq,	kim	əhəmiyyət	verəcək?.	Onsuz	da	hövsələsi	daralmış	Ziyad
bəy	qonşularını	dinləyib	dəli	oldu:	“Bu	qədər	qudurublar,	sizi	də	eşitmirlər?”
Ancaq	öz	cəhdi	də	nəticə	vermədi.	Tikintinin	bəlli	bir	böyüyü	yoxdur	ki,	onunla
danışasan.	Qaldırıcı	kranların	ara	verməyən	it	zingiltisiylə	fırlanması,	qaynaq
aparatlarının	qıjıltısı	bütün	qonşuları	dəlixanalıq	edəcək...
Ağacdan	fiqur	yonmaq	üçün	saxladığı	baltanı	götürüb	həyətdəki	transformatorun
yanına	gəldi.	Qonşular	maraqla	onun	nə	edəcəyini	gözləyirdilər.	Ziyad	bəy
tikintiyə	işığın	burdan	aparıldığını	bilirmiş.	əlinə	rezin	əlcəyini	geyib	baltanı
qaldırdı	və	neçə	gündən	bəri	içinə	yığılmış	qəzəblə	kabelə	endirdi	və	bir	anda
tikintidəki	bütün	qaynaq	aparatları	susdu,	qaldırıcı	kranların	işıqları	söndü.
Dünyaya	çoxdan	yadırğadıqları	bir	sakitlik	çökdü.	Qonşular	bir	həftə	rahat
yatdılar...
“Don	Kixotsan,	bəli!	–	deyirdi	öz-özünə.	–	Ancaq	bu	xalqın	hələ	Don	Kixotlara,
Kefli	İsgəndərlərə	çox	ehtiyacı	var...”
	
	
	
	
İKİNCİ	BÖLMƏ
	
	
	
VƏTƏNƏ	DÖNÜŞ
	
	
Bir	ailənin	və	buna	bənzər	minlərlə	ailənin	suçu	yurd	sevdası,	azadlıq	və
müstəqilliyi	hər	şeydən	yüksək	tut​ma ​ları,	doğulub	yaşadıqları	yerlərin	ruhunu	və
xatirəsini	yadellilərdən	qorumaq	istəyidir.	Bir	gecədə	vaqonlara	doldurularaq
sürülmələrinə,	qalan	bütün	ömürlərini	qürbətdə	çü​rütmələrinə	hökumətin
uydurduğu	səbəblərin	hamısının	bir	adı	var:	Allahsızlıq.
Atalar	ölüb	getmiş,	oğullar	yaşa	dolmuşdu,	nə ​vələrin	ərsəyə	gəlib	dünyanı	dərk
edən	və	öz	qədərləri	ilə	bağlı	böyükləri	sorğu-suala	tutan	çağlarıydı.	Əvvəlki
nəsillər	o	qədər	faciələr	yaşamış,	o	qədər	qorxu,	haqsızlıq	görmüşdü	ki,	“bizim
günahımız	nədir?”	deyə	soruşmağa	cəsarəti	qalmamışdı.	Başda	yoldaş	Bığı	bəy
olmaqla	şanlı	partiya	və	hökumət	belə	məsləhət	görürsə,	belə	də	olmalı	imiş!	Hər
hansı	başqa	fikir	dövlətin	iradəsinə	qarşı	çıxmaqdır.	Əsl	sovet	vətəndaşının,	başı
yerində	olan	adamın	partiyanın	qərarlarına	şübhə	ilə	yanaşmasının,	onu	təftiş
etməsinin	nəticəsini	hamı	bilirdi:	“Əks	inqilabçılıq”,	“Xalq	düşmənçiliyi”.
Ancaq	80-ci	illər	gəlişi	ilə	buzları	əritmiş,	pə ​rəstişkarlıq	və	ehkamçılığın
gizlinləri	üstündən	bər-bəzəkli	pərdələri	cırıb	atmışdı.
Ölkənin	qanlı	qırğınlarla,	xəyanətlərlə,	milli	düş ​mən​çiliklə	dolu	keçmişinin,
alayarımçıq	olsa	da,	təh​lili	yavaş-yavaş	əya ​lətlərə,	ailələrə	də	yayılırdı;	hətta
bütün	dünyadan	gizlədilərək	bu	sonsuz	və	min	illər	boyu	yaşanılmayan	çöllərin
dərinliyinə	atılmış	sürgün	əhlinin	insan	gücünün	fövqündə	olan	zəhməti	ilə	indi-
indi	yaradılmış	qəsəbə	və	kəndlərinə	də	gəlib	çatır,	adamların	qırışığı	açılırdı.
Bunun	göstərgələrindən	biri	hədd-buluğa	çatan	yeni ​yetmə ​lərin	imkan	düşən	kimi
vətənə,	babalarının	doğulduğu	və	indi	boş	qalmış,	adını	eşidib	üzünü	görmədikləri
kəndlərə	can	atmaları,	öz	vətənlərinin	ali	məktəblərində	oxumaq	istəkləri	idi.
Görünür	adamları	da	quşlar,	balıqlar	kimi	yozumu	çətin	olan	sirli	bir	instinkt	idarə
edir.	Lap	xarabalığa	çevrilsin,	daldalanmağa	salamat	guşəsi	qalmasın,	yolları
dağılsın,	gedib-gəlmək	it	əzabına	dönsün,	fərqi	yoxdur,	vətən	vətəndir.
Böyüklərdən	eşitdikləri	xatirələri	ilə,	nəsil-nəsil	doğmalara	qucaq	açmış
qəbiristanları	ilə,	dağı,	daşı,	havası,	suyu	ilə	çəkir.	Uzun	və	ağır	sürgün	illərində
yurd	xatirələri	böyüklərə	güc	verib,	uşaqların	ən	şirin	və	dönə-dönə	dinlədikləri
nağılları	olub.
Murad	da	bu	nağıllarla	böyümüşdü.	Orta	mək​təbin	buraxılış	sinfində	ürəyini
atasına	açmışdı:
–	Qismət	olsa,	vətəndə	oxuyacağam,	bəlkə	sonra	orda	da	işlədim.	Lap	elə	gedib
öz	kəndimizdə	ocağımızı	təzədən	yandıraram.
–	Qızılqayada	kim	qalıb	ki,	oğul?!	Sən	dağda	yaşamamısan,	şəraitini	bilmirsən,	nə
iş	görə	bilərsən	oralarda?
–	Axı	özün	deyirdin	kəndimizdən	köçürülənlərin	bəzi ​ləri	son	illərdə	geri	qayıdır.
–	Mən	də	ordan-burdan	eşidirəm,	düzdü,	yalandı,	bil ​mirəm.	Qayıdanlar	var,
deyirlər,	ancaq	rayon	mərkəzində	qalırlar.	Çünki	sərhədçilər	hələ	də	icazə
vermirlər	köhnə	yerlərində	ev	tikib	məskunlaşmağa.	Hökumət	idarələrinə	ayaq
döyməkdən	canları	boğaza	yığılıb.
–	Mən	universiteti	qurtarana	icazə	verərlər.
–	Allah	ağzından	eşitsin!
Əlican	kişi	ürəyində	oğlunun	qərarına	sevinirdi.	Ancaq	razılıq	verməyə
tələsmirdi,	bir	yandan	da	arvadı	Mü​nəvvəri	yola	gətirmək	olmurdu:
–	Mən	oğlumun	niyyətini	gözündə	qoya	bil ​mərəm,	ancaq...	–	deyən	Münəvvərin
yerli-yataqlı	fikirləri	Əlicanın	düşüncələrini	alt-üst	edirdi:	–	Get	deyirsən,	getsin!
Gözünə	böyük	görünür	oğlun,	fi ​kir ​ləşmirsən	ha	vaxt	böyüdü.	17	yaşlı	uşağı	tək-
tənha	ta ​nımadığı	bir	şəhərə	buraxmağa	ürəyin	necə	gəlir?	Qohum	yox,	qardaş	yox,
harda	qalacaq,	kim	baxacaq	ona?
Düz	sözə	nə	deyəsən?	Kənardan	onları	dinləyən	Muradın	da	cavabı	hazırdı:
–	Narahat	olma,	ana,	küçədə	qalmaram,	universitetin	yataqxanası	da	olar	yəqin
ki...	Oxumağımda	çətinliyim	olmayacaq,	bilirsən,	yəni	təqaüd	də	alacam,	hətta
ucuzvari	bir	otaq	da	kirəliyə	bilərəm.	Ehtiyacım	olsa,	gecələr	işləyərəm.	Oxumaq
istəyən	gərək	bu	əziyyətlərə	dözsün.	İllər	uzunu	burda	“bizim	dağlar”	deyib
sızıldamısınız.	Beynimizdə	sizin	söhbətlərdən	yaranmış	xəyali	bir	vətən	var.
Böyüklərimiz	nə	çəkiblər	orda,	fərqi	yoxdur,	bizim	təsəvvürümüzdə	o	boşaldılan
yerlər	bir	cənnətdir.	Mən	də	gedib	tapacağam	o	cənnəti,	görüm	orda	nə	sirr	var	ki,
illərdən	sonra	da	unudulmur.
Haqq	dünyasına	qovuşmuş	babasının	söhbətlə ​rinin	Muradın	yaddaşında	dərin	iz
buraxması	və	bəlkə	də	elə	buna	görə	vətəndə	oxumaq	istəməsi	Müsavat	hökuməti
zamanında	Ərdəbildə	dini	təhsil	alsa	da,	o	dövrdə	dünyada	baş	verən	hadisələrin
təsiri	altında	mütərəqqi	düşüncəli,	ayıq	bir	adam	kimi	yetişmiş,	Bakı	mə ​dənində
işləyən	bir	qohumunun	söhbətlərindən	milli	hökumətə	ürəyində	böyük	rəğbəti	olan
və	o	hökumətin	tez	yıxılmasından	dərin	sarsıntı	keçirən	Əlican	kişiyə	xoş	gəlirdi.
Məktəb	rusca	olsa	da,	evdə	uşaqlarla	ancaq	azərbaycanca	danışırdı,	dili
unutmalarına	imkan	verməmişdi.	Son	vaxtlar	kənd	camaatının	tələbiylə	məktəbdə
ayrıca	Azərbaycan	dili	fənnini	də	proqrama	salmış ​dılar.	Necə	deyərlər,	uşaqların
vətən	sevgisi	yerindəydi.	Sürgündə	taledən	qisas	almağın	bir	yolu	da	bu	idi:
“Məni	hara	atırsan	at,	kökümü	unutmaram”.	Buna	görə	də	imkan	düşdükcə
övladlarının	qulaqlarını	böyüdükləri	yerin	xatirələri,	yadda	qalan	əhvalatları	ilə
doldurardılar.	Tək	Murad	deyildi,	digər	oğulları	Fikrət,	Fərhad	və	Nicatın,	qızları
Nisan	və	Aycanın	hamısı	uzaq	Azərbaycan	haqqında	söhbətlərə	həmişə	aludəlik
və	dərin	bir	həsrətlə	qulaq	asardılar,	bu	söhbətlər	onların	ən	gözəl	nağılları	idi.
Sinifdən-sinfə	keçdikcə,	özəlliklə	Bakıdan	gətirilən	dərsliklərdən	və	əllərinə
düşən	başqa	kitablardan	baba	yurdu	haqqında	nə	varsa,	acgözlüklə	öyrənirdilər.
Məsələn,	hamısı	bilirdi	ki,	Nisanın	adını	babası	qoyub,	təkcə	aprel	ayında
doğulduğuna	görə	yox,	həm	də	vaxtilə	özünün	də	iştirakçısı	olduğu	milli	hərəkat
nəticəsində	Azərbaycan	Xalq	Cümhuriyyətinin	1920-ci	ilin	faciəli	tarixi	ilə	bağlı
olduğuna	görə.	Atası	Azərbaycanda	adlarının	yasaq	edilməsini	nəzərə	almadan,	öz
nəvələrinə	Əhməd	Cavad,	Hüseyn	Cavid	adlı	şairlərdən,	milli	hökuməti
dəstəklədiyinə	görə	Bakıda	öldürülən	və	ya	Sibirə	sürülən	ziyalıların	qohum-
əqrəbalarının	hələ	indiyə	kimi	Qazaxıstanda	yaşadığından	danışar,	bu	yolla
özlərinin	sürgündə	olduqlarının	ağrısını	azaltmağa,	tez-tez	eşitdiyi	suallara	dolayı
yolla	cavab	verməyə	çalışar	və	Nisanın	yadında	qalsın	deyə,	Əhməd	Cavaddan
misallar	çəkərdi.
	
Mən	hər	gələn	nisan	üçün,
Pək	çox	həsrətlər	saxlaram.
Hər	gələn	bir	mayıs	üçün,
Vətən	ağlar,	mən	ağlaram.
	
Qazaxıstan	və	Sibir	böyükdür,	yolsuz-izsiz	yerdə	məskunlaş ​mışdılar,	ancaq	Allah
istəyəndə	havadan,	sudan,	buludlardan	da	xəbər	göndərilir.	Məsələn,	Çu
vilayətində	yurd	salmış	azərbaycanlıların	Qazaxıstanın	başqa	bölgələrində,
Qırğızıstanda,	Özbəkistanın	Amu-Dərya	rayonunda	yaşayan	həmyerliləri	ilə
əlaqələri	vardı.	Ürəkləri	əsə-əsə	qohum	əqrəbalarını	soraqlaşıb	tapır	və	bu
ağlasığmaz	vəhşiliyin,	nifrətin	səbəbini	dərk	etməyə	çalışırdılar.	Çünki	bəzi
ailələri	sürgünə	göndərməklə	ürəkləri	soyumamışdı,	həm	də	onları	pərən-pərən
salmışdılar,	ər	bir	yerə	gedəndə	arvadı	başqa	yerə	göndərmişdilər.	Bir	qardaş	Öz​-
bə ​kistana,	bir	qardaş	Sibirə;	ata	Həştərxana,	oğul	Qaraqandaya...	Sadalamaqla
bitirmək	olmaz.
Qonşular	danışırdı	ki,	Stalin	Orta	Asiyada	yaşayan	özbəklərin	də	başına	bu
faciəni	gətirmişdir.	On​ları	da	tərsinə,	Qafqaz	tərəflərə	göndərmişlər.
Özbəkistandan	basmaçı	nəsli	adına	sürülənlər	Rusiyanın	cənubundakı	Noqay	və
Kalmık	səhralarına,	Ukraynaya	dağıdılırmış.
Naxçıvandan	Əlicangillə	eyni	vaxtda	sürülmüş	qonşu	bir	hadisəni	tez-tez
təkrarlardı	və	hər	dəfə	də	söhbəti	doluxsunmuş	vəziyyətdə	və	ya	gizlətmək
istəmədiyi	göz	yaşları	ilə	qurtarardı.	Əri	gecə	ilə	alıb	aparırlar	və	ondan	bir	neçə
həftə	sonra	da	yoldaşını,	uşaqlarını	və	ailənin	digər	üzvlərini	sürürlər.	Bir-
birindən	həmişəlik	ayrı	salmaq	istəyirlər,	ancaq	Allahın	hansı	bir	möcüzəsi	iləsə
əri	aparan	yük	qatarı	yollarda	ləngiyir.	Yol	bağlıymış,	qatar	xarab	imiş	–	kim	bilir.
Qazaxıstanda	bir	stansiyada	dayananda	qadınla	eyni	vaqonda	gedən	qonşular
qabları	su	ilə	doldurmağa	düşür	və	təsadüfən	onun	ərini	görür.	O	da	su
götürürmüş.	Görüşüb	ağlaşırlar	və	qonşu	“sənin	arvad-uşağın	bizimlə	bir
vaqondadır,	bu	suyu	da	onlara	aparıram”	deyir.	Bu	su	hadisəsi	sürgündə	ailəni
təzədən	qovuşdurur.
Əlican	milli	hökumətin	qurucusu	Məhəmməd	Əmin	Rəsul ​zadənin	ailəsinin	də
Qazaxıstanda,	Qaraqanda	tərəflərdə	olduğunu	təkrarlayaraq,	sanki	bununla
uşaqlarına	çatdırmaq	istəyirdi	ki,	görürsünüz,	biz	tək	deyilik,	nə	qədər	millətini
sevən	insan	varsa,	hamısı	qürbətdə,	susuz	səhralardadır.	Bu	söhbətdə	ağrı-acıyla
yanaşı,	həm	də	bir	qürur	vardı.	Onların	kəndindən	olan	yaşlı	adamların	çoxu	milli
hökumətin	tərəfdarı	olmuş	və	1927-28-ci	illərə	qədər	sovet	hökumətinə
müqavimət	göstərərək,	heç	kimə	boyun	əymədən,	gizli	dəstələr	şəklində	dağlarda
vuruşmuşdular	və	on	il	sonra	“dağ	kəndləridir,	sərhədin	böyründə	gələcəyi
yoxdur”	bəhanəsi	ilə	köçürülmələrinin	bir	səbəbi	də	bəlkə	elə	bu	idi.	Yaşlılar
bunu	bilir	və	Azərbaycanda	gizlətsələr	də,	burda	uşaqlarına	həvəslə	danışırdılar.
Adı	dillər	əzbəri	olan	və	igidlikdə	Qaçaq	Nəbi ​dən,	Qaçaq	Kərəmdən	də	irəli	olan
Qaçaq	Həsənlə	dostluğunu	Əlicanın	atası	az	qala	“Koroğlu”	dastanı	kimi	həvəslə
danışardı	nəvələrinə.	Çu	vilayətinin	sonu	görünməyən	çöllərində	doğulub
böyüsələr	də,	nəvələrin	xəyalında	bir	dağlar	aləmi	və	o	aləmdə	10	il	sovet
hökumətinə	boyun	əymədən,	qəhrəmanlıqla	vuruşan	bir	yerliləri	vardı.	Qaçaq
Həsən	doğma	kəndində	mühasirədən	çıxıb	Cənubi	Azərbaycana	keçməzdən	əvvəl
bir	müddət	Moran,	Avarağ	tərəflərə	çəkilmiş,	gündüz	onları	izləyən	sovet
hərbçilərindən	intiqam	alaraq,	gecələr	meşələrdə	gizlənmiş,	sonda	üstünə	gələn
gücün	böyüklüyünü	görüb	İran	tərəfə	adlamışdı.	Bu	üzdəki	həmin	o	axırıncı
gecəsini	Əlicangildə,	yeddi	atlısı	ilə	birlikdə	qonaq	olmuş,	onun	görüşünə	gələn
kənd	ağsaqqalları	ilə	sabaha	kimi	söhbət	etmişdi.	O	boyda	igid	bir	də	bu	üzə
qayıtmayacağını	duyubmuş	və	buna	görə	də	onlardan	ayrılmaq	istəmirmiş...	O
söhbətlərin	bəzisi	o	qədər	təkrarlanmışdı	ki,	uşaqlar	əzbər	bilirdi.	Gənclərin
israrla	vətənə	can	atmalarında	bütün	bu	xatirələrin	də	təsiri	az	deyildi.	Ancaq
Muradı	Bakıya	üz	tutmağa	vadar	edən	başqa	səbəblər	də	vardı...	Son	illər	burda
da	millət	söhbətini	körükləyir,	ağır	illərdə	çiyin-çiyinə,	mehribanlıqla	eyni	taleyi
paylaşmış	adamları	bir-birinə	qarşı	itiləyirdilər.	Bunu	orta	məktəbi	bitirərkən
qızıl	medal	söhbətində	də	hiss	etmişdi...
	
***
Muradın	Bakıya	gedəcəyini	eşidən	kimi	Əlicanın	qonşuları	tökülüşüb	gəlmişdi.
Sürgün	qonşuları	da	elə-belə	adamlar	deyildi.	Qazaxıstanın	susuz	çöllərində
respublikanın	yaşıllığa	bürünmüş,	suları	çağlayan,	ən	abad	və	qabaqcıl
qəsəbələrindən	birini	quran	kişilərdi.	Bir	ay,	qırx	gün	yük	vaqonunda	min	zülmlə
gəlib	bitib-tükənənə	oxşamayan	yolun	sonunda	sanki	cəhənnəmin	ortasına,	ilan-
çayanın	arasına	buraxmışdılar,	qoy	ölüm-dirim	savaşını	burda	davam	etdirsinlər.
Qışda	Sibirin	soyuğuna	şükür	elətdirən	küləkli-çovğunlu	çöllərdə	belə	abad
qəsəbə	indi	məclisə	yığışan	adamların	özlərinin,	atalarının,	qardaşlarının	göz
yaşları	və	alın	təri	üstündə	qurulmuşdu.	Öncə	paltar-palazdan	daldanacaq
düzəltmişdilər,	sonra	əli	iş	tutan,	gücü	çatan	çiy	kərpic	kəsib	dörd	divar	hörərək,
qarğı-qamışla	üstünü	örtüb	sanki	bir	saraya	girirmiş	kimi	sığınmışdılar	ora.	Tanış
olub-olmadığından,	hardan	və	niyə	gəldiyindən	asılı	olmadan,	isinişərək	bir-
birinə	kömək	etmiş,	bir-birinə	dayaq	duraraq	ölümün	cəngindən	xilas	olmaq
uğrunda	dözülməz	bir	mübarizəyə	başlamışdılar.	Yarım	əsr	sonra	düz	küçələr	boyu
sıralanmış	daş	imarətlərə	baxanda	buraların	bir	vaxtlar	ilan	mələyən	çöllər
olduğuna	inanmaq	istəmirsən.	İnsanın	nəyə	qadir	olduğunu	təkcə	bu	kəndin
abadlığı	göstərmir,	həm	də	lüt-üryan,	ac-susuz,	aylarla	üz-üzə	qaldığı	şaxtaya,
aclığa	boyun	əyməmək	gücü	göstərir.
Azərbaycandan,	Krımdan,	Qafqazın	şimalından,	Tatarıstandan	gəlmiş	türklər,
yazıq	türklər,	hər	yerdə	sıxışdırılan,	düşmən	görülən,	ancaq	dözən,	sınmayan	və
yaşayan,	bu	yaşamağı	ilə	düşmənlərinin	gözünə	tikan	kimi	batan,	çiləkeş	türklər	bu
qəsəbənin	qurucuları	idi,	ancaq	aralarında	almanlar,	hətta	koreyalılar	da	vardı.	Bu
çöllərdə	özünü,	ailəsini,	uşaqlarını	qorumaq	üçün	dözdükləri	zülmlər,	çəkdikləri
ağlasığmaz	əziyyətlər	onları	doğmalaşdırmışdı.	Yer	kürəsinin	üstündə
yaşadıqlarını	bilir	və	ya	təsəvvür	edirdilər,	ancaq	onların	həyatı	ayrı	bir	planetdə
yaşamaqdan	o	qədər	də	fərqli	sayılmazdı.	Elə	burda	da	dünyadan	qopub
unudulmuş,	ölümə	tərk	edilmiş	bir	həyatın	yox,	həyatsızlığın	içində	idilər.
Şəhərlərlə,	çöllərin	uzaq	yaşayış	yerləri	ilə	indi-indi	əlaqə	qurulurdusa,	bu,
onların	öz	xidməti	idi.	Onlar	axtarır,	onları	axtaran	yoxdu,	onlar	vətən	deyib
sızıldayır,	vətən	onları	rədd	etmişdi	və	unutmuşdu.	Belə	də	sevgi	olar?	Səni
çoxdan	unutmuş,	adını	yasaq	etmiş,	geriyə	yolunu	qapatmış,	alnının	ortasına	və
xatirənə	“satqın”	və	“xalq	düşməni”	damğasını	vurmuş	bir	məmləkətin	həsrətini
necə	çəkmək	olar,	görəsən?	Amma	burdakılar	hamısı	həmin	həsrətlə	qovrulurdu.
Sürgündəki	qonşuluq	başqa	yerlərdəkinə	bənzəməz.	Qohum-qardaşını	əvəz	edir,
dünyada	onlardan	başqa	insan	olduğunu	da	xatırladır	və	ürəyi	ümidlə,	işıqla
doldurur.	Səhra	cəhənnəminə	dözüb,	onu	canlandıraraq	addım-addım	bağ-
baxçaya,	əkin-biçin	yerlərinə	çevirməkdə	köməklərinə	çatan	başqa	bir	duyğu	da
vardı;	təxmini	adı	Qisasdı	bu	duyğunun;	bəlkə	qisas,	bəlkə	nə	vaxtsa	ədalətin
qələbə	çalacağına	inam,	bəlkə	bir	gün	onları	vətənindən	didərgin	salanların
məhkəmələrində	düşmənlərindən	cavab	sormaq	fürsətini	gözləmələri.	Ola	bilməz
Allah	bu	boyda	haqsızlığa	dözənlərin	öz	düşmənlərindən	“bizim	təqsirimiz	nə
idi?”	sualına	cavab	almaq	imkanını	da	əsirgəsin!	O	sualı	hökmən	verəcəkdilər!
Yoxsa	cəllad	cəzasız	şəkildə	necə	millətin	ölümünə	fərman	versin,	onlara
güvənilməyən	damğası	vursun,	ölüm	düşərgələrinə	yola	salsın,	“nə	bişirdim,	nə
yapdım,	hazırca	kökə	tapdım”	məsəlində	deyildiyi	kimi	tərk	edilmiş	torpaqları
başqa	millətlərin	və	ya	yuxarıdakıların	qohum-əqrəbalarına	–	erməniyə,	rusa,
gürcüyə,	kim	olur-olsun,	təki	xaçpərəst	olsun	–	paylasın,	onun	kimi	insan	olan
türkün	kökünü	kəsmək	arzusuyla	yaşasın	və	heç	bir	cəza	almasın!	Bu	mümkün
deyil!..
Tale	bu	adamları	o	qədər	yaxınlaşdırmışdı	ki,	bəzən	kimin	hansı	millətdən
olduğunu	da	unudurdular,	bunlar	hamısı	Sürgün	millətinin	övladlarıydı...
Pasportlarında	millət	sorğusunun	qabağında	“dərd	milləti”,	“ayrılıq	milləti”	də
yaza	bilərdilər.
Uzun	müddət	bir	kamerada	yaşamış	məhkumlara	bənzəyirdilər.	İllər	uzunu	bu
qürbət	kamerasında	o	qədər	sıx	ünsiyyətləri	olmuşdu,	uzaqlarda	qalmış
həyatlarından	o	qədər	danışmışdılar	ki,	bir-birinin	yeddi	arxa	dönəni	haqqında	da
hər	şeyi	xırda	detallarına	qədər	bilirdilər.
Sol	çiyində	oturan	Mirhəsən	Masallı	rayonunun	Ərki ​van	kəndindəndi,	nəsilbənəsil
Ərdəbildə,	Nəcəfdə	təh​sil	almış,	bölgədə	yaxşı	tanınan,	hörmətli	bir	ruhani	ailə ​-
sindəndi.	Əlican	kişinin	də	qürbətdə	içkin	adamlarındandı.	İlk	tanışlığında	Əlican
onun	sürgün	edilməsinə	təəc ​cüblənmişdi:
–	Sizi	niyə	qoşublar	bu	karvana,	seyid?	Bizim	kimi	İranla	sərhəddə	yaşamırsınız,
qohum-qardaşınızın	yarısı	o	tayda	qalmayıb;	nə	adla	vətənindən	didərgin	salıblar
sizi?
–	Ağzında	“seyid”	deyirsən,	qonşu!	Bizə	də	bir	quyruq	qoşdular.	Sürgün
olunanların	damğası	bir	deyil	ki!	Gör	nə	qədər	olmayan	günah	qoşublar	adlarına.
Biri	“müsavatçı”,	biri	“milli	hökumətin	tərəfdarı”,	biri	“Şura	hökumətinə	tabe
olmayan”,	biri	“millətçi”,	biri	“türkçü”,	biri	sizin	kimi	“sərhəd	uşağı	–
güvənilməyən”,	biri	“xaricdə	qohumu	olan”,	biri	“antisovet	təbliğatı	aparan”,	biri
də	bizim	kimi	Quran	oxuyan!	Daha	Quran	oxuyan	qalıb	ki!	Tək-tük	qalan	da
qorxusundan	Allahın	kitabını	gizlətdi.	Kimin	əlində	ərəb	əlifbası	ilə	kitab
görsələr,	işi	bitir.	Anlamırsan	əlifbanın	günahı	nədir?	Qonşu	kənddən	bir	rus	dili
müəllimini	aparmışdılar	ki,	niyə	dini	təbliğ	edirsən.	Heç	bir	təbliğatla	məşğul
olmadığına	inandıra	bilməmişdi;	demə	məktəbdə,	dəftərinin	arasından	ərəb
əlifbası	ilə	yazılmış	bir-iki	vərəq	çıxıbmış.	Az	qala	tutacaqdılar	yazığı.	Sonra
gülməli	bir	iş	oldu,	müəllim:	“ay	kişilər,	bu	vərəqlər	Qurandan	deyil,	Puşkinin
şeirləridir.	Rus	dilini	daha	tez	anlasınlar	deyə	şairin	bir	sıra	şeirlərini	ərəb
əlifbasına	köçürmüşəm.	Qoy	yoxluyub	baxsınlar...”	–	demişdi.	Doğrudan	da
yoxlatdırmışdılar	və	əl	çəkmişdilər	kişidən.	Dədəm,	babam	hamısı	savadlı	olub,
amma	köhnə	üsulla	oxuyublar.	O	vaxt	Sovet	məktəbi	vardı	bəyəm?	Başa
düşmürəm,	bunlar	bizim	yüz	illərlə	davam	edib	gələn	köhnə	təhsili	niyə	qəbul
eləmir?	Heç	çar	vaxtında	belə	qadağalar	qoyulmamışdı.	Neçə	arxadönənin	yığdığı
kitabxanamız	vardı,	hamısını	yandırdılar.
Əlican	bütün	hirsini	bir	qarğışa	sığışdırmışdı:
–	Allah	ocaqlarını	söndürsün,	söndürdülər	bizim	ocaqlarımızı...
Sonra	nə	düşündüsə,	dostuna	gözlənilməz	bir	sual	verdi:
–	Mirhəsən,	imkan	olsa,	qayıdarsan	Masallıya?
–	Günü	sabah!	Deyirlər,	Masallı	böyüyüb,	abadlaşıb.
Əlican	aralarındakı	köhnə	zarafatını	təkrarladı:
–	Masallı	da	bizim	suyumuzu	içir...
–	Nə	olsun?	Sizin	də	yolunuz	bizim	kənddən	keçir.
–	Təzə	çəkilib	sizin	kənddən	yol!	Yoxsa	bizim	o	tərəf​lərdə	nə	işimiz	vardı?
–	İnşallah,	qayıtsaq,	məndən	icazə	almamış	keçə	bilməzsən	öz	kəndinizə!
Əlican	kişinin	qonşularının	hərəsinin	bir	cür	tale-qədər	hekayəti	vardı:	biri
ağlabatan,	biri	ağlabatmayan,	biri	hamının	yaşadığı	bilinən,	biri	inanılmaz
dərəcədə	qeyri-adi	nağıl	kimi...
Sağ	əldə	oturan	Mətin	Əhmədoğlunun	yaşı	altmışa	yaxınlaşsa	da,	hələ	gənclik
şuxluğunu	itirməmiş	orta	boylu,	sarışın	saçlı,	ala	gözlü	bir	kişiydi.	Əslən
Türkiyədəndir.	Başına	gələnləri	qəsəbədə	hamı	bilirdi.	Bura	lap	gənc	yaşlarında
düşmüş	və	həyatını	bir	yolluq	“Yeni	gün”	kolxozuna	bağlamışdı;	daha	doğrusu,
qəsəbənin	əsasını	qoyanlar	burda	1937-38-ci	illərdə	köç	salmışdısa,	o,	İkinci
Dünya	müharibəsinin	sonunda	Axısxa	türklərinin	ardınca	gəlmişdi.	Onları	axtara-
axtara.	Yaşıdları	hərdən	ərklə	sataşardılar	ona:	“Bu	adamla	işiniz	olmasın,	–
deyərdilər,	–	özü-özünü	sürgün	eləyib...”
Türkiyənin	SSRİ	ilə	sərhəd	kəndlərinin	birində	yaşayırmış.	İkinci	Dünya
müharibəsi	illərində	bığ	yeri	yenicə	tərləyən	yeniyetmə	oğlan	olsa	da,	zi ​rək​liyi,
ağlı-dərrakəsi	ilə	ad	çıxarıbmış.	Bir	gün	kəndin	muxtarı	İbrahim	əfəndi	onu	yanına
çağırtdırır;	başqa	ağsaqqallar	və	Mətinin	atası	Əhməd	da	burdaymış.
İbrahim	əfəndi:
–	Dəliqanlı,	atanla	da	məsləhətləşdik,	–	deyə	təsdiq	əlaməti	gözləyirmiş	kimi,
üzünü	Əhmədə	çevirir:	–	Sərhədi	keçib	Gürcüstandan	bizə	bir	xəbər	gətirməlisən.
Sonra	gözünü	dolandırıb	qapıya	yaxın,	kətillərin	birinin	üstün​də	oturmuş	Bəkiri
göstərərək:	“Bəkirlə	bir	yerdə!”	deyir.
Bəkir	Mətindən	5-6	yaş	böyük,	igidliyi,	cəsa ​rə ​tiylə	ad	çıxarmış	birisiydi.	Sonralar
Mətin	öyrənə ​cəkdi	ki,	bu	seçim	təsadüfi	deyilmiş,	onun	gizlincə	Gürcüstana,
Axalkalaya	gedib-gəldiyini	bilənlər	varmış.	Bu	işin	onlara	tapşırılmasının	bir
səbəbi	də	Bəkirin	uşaqlığının	Qars	ətrafındakı	malakan	kəndlərinin	birində
keçməsi	olubmuş,	onlardan	rus	dilini	öyrənibmiş...
İbrahim	əfəndi	sözü	uzatmamışdı:	“Qalanını	atan	izah	edər	sənə,	Allah	üstünüzdə
olsun!”
Gürcüstana	göndərilmənin	səbəbini	evdə	atasından	öyrənir:	“O	taydakı
qohumlarımızdan	xəbər	tutub	qayıdarsınız.	Sənin	də	Bəkirlə	getməyini	mən	təklif
eləmişəm,	oğlum”.
Sərhədin	o	üzündə,	rusların	işğalı	altındakı	qohumların	bir ​dən-birə	yada	düşməsi
və	əlimyandı	onlardan	xəbər	tutmaq	istəyinin	səbəbini	atası	belə	izah	etmişdi:
“Hamısı	bizim	camaatdır.	Araya	sər ​həd	düşsə	də,	xalq	bir-birini	unutmayıb,	ancaq
son	günlərdə	orda	nəsə	olub.	Xalxın	işığı	gəlmir.	100-200	evlik	köylərdə,
qəsəbələrdə	gecələr	bir	şam	işığı	da	görünmür.	Azan	səsi	eşidilmir.	Başlarına	nə
gəldi?	Neçə	gündür	ürəyimiz	partlayır,	qulağımızı	radiodan	ayırmırıq,	ancaq	heç
bir	xəbər	yoxdur,	elə	bil,	yerin	dibinə	çəkiliblər”.
Yerli	camaat	sərhədin	açıq	yerlərini	bilirdi.	Daha	doğrusu,	yeni	başlamışdılar
aranı	məftillə	bağlamağa;	onu	da	hələ	bitirməmişdilər.	Müharibəyə	qədər	hələ	ara
açıqdı,	qohum-əqrəbadan	xəbər	tutmaq	olurdu.	Müharibə	Sovetləri	ayıltdı,	tez-
tələsik	ölkəni	çəpərləməyə	başladılar.	Ancaq	məftil	çəkilməyən	qayalarda	xəlvət
cığırlar	vardı.	Cəsarətliləri	Kür	aşağı	üzüb	gəlirdi.
Bəkirlə	sərhədi	adlamış	və	qohumlarının	yaşadığı	kəndləri	görəndə	dəhşətə
gəlmişdilər,	sanki	bir	hava	xortumu	gəlib	ancaq	adamları	sorub	aparmışdı.	Evlər,
bağ-bağat,	həyətin	inəyi,	camışı,	qo​yunu,	iti,	pişiyi	yerindədir,	amma	adamlar	yoxa
çıxıb,	bəzi	tövlələrdən	mal-qara	səsi	gəlirdi.	İtlər	həyətlərdə	zəncir	gəmirir,	ancaq
bu,	boş	yurddakı	ölü	səssizliyini,	insansızlıq	vahiməsini	daha	da	artırırdı.	Bir
kənd,	iki	kənd...	xəbər	tutmaq	ümidi	ilə	mahalın	axırınacan	getmişdilər.	Ancaq	ins-
cins	görməmişdilər,	rastlaşdıqları	adamlar	da	qonşu	er ​mə ​ni,	gürcü	kəndlərinin
adamlarıydı.
–	Kirvə,	bizim	camaata	nə	olub,	hara	gediblər?	–	deyə	Bəkir	soruşdu.	Erməninin
üzündə	istehzalı	bir	təbəssüm	var	idi.	Sevincini	gizlədə	bilmirdi:
–	Köçmədilər,	matax,	köçürtdülər.	Siz	nə	yaxşı	üzülüb	qalmısınız.
Bəkir	hələ	işin	əslini	bilməsə	də,	axısxalıların	başında	nə	isə	bir	bəla	olduğunu
hiss	elədi.	Bu	boyda	mahalın	birdən-birə	öz	xoşuyla	harasa	getməsi	və	ya	qeybə
çəkilmiş	kimi	yox	olması	mümkün	deyildi.	Türkiyə	sərhədindəki	kəndlərin
köçürüləcəyi	çoxdan	danışılırdı	və	bunu	qohumları	da	deyirdilər.	Qafqaz
sovetləşəndən	sonra	sərhədin	bu	tayından	o	tayına,	o	tayından	bu	tayına	da	çox
köçənlər	olmuşdu	və	ayrı	düşən	qohum-qardaşın	ürək	sızıldadan	xatirələri	Qars,
Ərdəhan,	İqdır	camaatı	arasında	bu	günədək	davam	edirdi.	Ancaq	indi	bu
məsələlər	müzakirə	yeri	deyildi.	Özünü	o	yerə	qoymadan	ermənilərə	“biz
Batumdaydıx,	heş	nədən	xavarımız	olmuyub!”	–	dedi.
Erməni	nə	söyləyəcəyini	bilirdi:	“Onda	vaxt	itirməyin,	bəlkə	çata	bildiniz.	O
boyda	xalxı	iki-üç	günə	yola	sala	bilməzlər,	gedin,	burda	ələ	keçsəniz,	yaxçi
olmaz”.
Çaşıb	qalmışdılar,	geriyə	–	Türkiyəyə	qayıtsınlar,	yoxsa	qohumlarının	dalınca
getsinlər.	Əlbəttə,	asan	yol	və	ağıllı	qərar	qayıtmaqdı.	Ancaq	bir	neçə	müşkül	var
idi	ki,	yollarını	kəsirdi.	Birincisi,	ermənilərə	güvənmək	olmazdı,	bəlkə
danışıqlarından	onların	yerli	adam	olmadığını	anlamışdılar	və	ayrılıb	gedən	kimi
xəbər	verəcəklər,	milisi	tökəcəklər	dallarınca;	ikincisi,	sərhədçilər	qarşı	tərəfdən
boşalan	kəndlərə	marağın	artacağını	bilib	sərhəddə	nəzarəti	gücləndirmiş
olardılar.	Ətrafın	boşluğundan	onlar	daha	tez	gözə	dəyərdi.	Bundan	da	o	qədər
ehtiyat	etmirdilər,	gündüzlər	evlərdə	gizlənib	gecə	yol	gedər,	gəldikləri	kimi	də
qayıdardılar.	Di	gəl,	onları	yola	salan	adamlara	nə	deyəcəkdilər?	“Sizə	vəziyyəti
öyrənib	gəlin	demişdik,	nə	xəbər	tutdunuz,	qohum-əqrəbalardan	heç	olmasa,
bircəciyini	görə	bildinizmi,	heç	olmasa,	bircə	nəfər	türk	gördünüzmü?	Nə	olsun
qonşu	dedi?	Kimdir	qonşu?	Erməninin	sözünəmi	inandınız?	Bəlkə	uşaqlı-böyüklü
hamısını	öldürmüşlər,	heç	şahid	də	saxlamamışlar.	Erməniləri	də	qəsdən	iz
azdırmaq	üçün	buraxmışlar	küçələrə.	Böyüyün	sözünə	bucürmü	baxallar?!”
“Yox,	qayıtmaq	olmaz!”	–	deyə	Mətin	əlavə	etdi.	–	Barı	bir-iki	tanış	görüb
vəziyyəti	öyrənək,	niyə	evlərindən	çıxarılıblar,	hara	gedəcəklər?	–	bilək,	sonra
qayıdaq.
Bu	qərarla	tez	ordan	uzaqlaşdılar.
Bu	zalım	ermənilər	də	elə	bil	planı	özləri	cızmışdılar.	Doğrudan	da,	Tiflisdən
Poyluya	qədər,	dəmir	yolu	uc-uca	calanmış,	qarışqa	sürüsü	kimi	qapqara	yük
vaqonları	ilə	dolu	idi.	Qatarlar	sayı	yüz	mindən	artıq	olan	Axısxa	türklərini
daşıyıb	aparmaqla	məşğuldu.	Ancaq	Bəkirlə	Mətin	yetişə	bildikləri	qatarlarda
qohumlarını	tapa	bilmədilər.	Köçə	sərhədə	yaxın	kəndlərdən	başlamışdılar	və
onlar	ilk	qatarlarla	getmişdilər.	Amma	daha	fərqi	qalmamışdı	–	ilk	qatar,	son
qatar;	sərhədin	o	üzü,	bu	üzü,	ikisi	də	türkdür,	qohum-əqrəbadır...	Kimlik	sənədi
soruşan	yoxdur	–	türksən,	vəssalam;	onları	da	vaqonların	birinə	basmışdılar.
Ehtiyacı	ödəməyə,	bayıra	çıxmağa	yer	yox,	arvad-uşaq,	gəlin-qız	böyüklərin
yanında	pərdənin	arxasına	neçə	keçsin?	Bağırsaqlar	quruyub,	qarın	şişib
partlamağa	qalır.	Ölənlər	yol	boyu	Allaha	əmanət	edilir:	“Bəndə	sənindir,	özün
bilərsən!”	Dözməyib	qatardan	tullananlar	sıxıntıdan	qurtarsalar	da,	qurd-quşdan
qurtara	bilmirdilər.
Bəkirlə	Mətin	də	qohumlarını	tapmaq	ümidiylə	bu	cəhənnəm	köçünə
qoşulmuşdular.	Sürgünə	gön​dərmisən,	göndər,	ay	İmperator	cəllad,	Allah	cəzanı
versin,	heç	olmasa,	sürgündə	el	bir	yerdə	yerləşsin!	Yox!	Xalqı	Mərkəzi	Asiya
boyu	səpələyirlər,	Öz​bəkistan,	Qırğızıstan,	Şərqi	Qazaxıstan,	Sibir...
Türkiyəli	iki	gənc	öz	qohumlarını	yolun	sonunda	tapıb,	onlarla	birlikdə,	burda,
Qazaxıstanın	Çinlə	qonşu	vilayətlərindən	birində,	“siz	harda,	biz	orda!”	deyib
qalmış,	özlərini	sonu	görünməyən	qürbət	həyatına	məhkum	etmişdilər.	Sonra	elə	öz
qohumlarından	olan	qızlarla	ailə	qurmuş	və	Türkiyə	ilə	əlaqələri	biryolluq
üzülmüşdü...
Mətin	Əlican	kişinin	yaxın	dostlarından	olmaqla,	həm	də	Muradın	kirvəsiydi.
Yolasalmaya	gələnlərdən	biri	də	Ermənistanın	Ağbaba	mahalından,	Amasya
rayonunun	Qaraçan​tey	nəslindəndir.	Ermənilərin	onların	kəndinə,	nə ​sillərinə
çəkdirdiyindən	danışıqlarını	yazan	olsa,	üç-dörd	kitaba	sığmazdı.	Stalinin
ölümündən	sonra	qaraçanteylilər	bəraət	alıb	qayıtsalar	da,	öz	dediyi	kimi,	Cəfər
babanın	son	yadigarı	olan	kiçik	oğlu	axısxalı	xanımından,	uşaqlarından	ayrıla
bilməmiş,	“Yeni	gün”ün	gününü	ağardanlardan	biri	olmuşdu.
Şərqi	Qazaxıstan	onlara	vətəndir.	Yaz	gələndə	çöllər	yaşıllaşır,	ot	qurşağa	qalxır,
düzənliklərin	sonsuzluğu,	gül-çiçək	dənizinin	doyumsuz	ətri	adamı	bihuş	edir.	Cə ​-
nubdan,	Şərqdən,	Alataudan,	Altaylardan	əsən	yellər	qürbət	dərdini	unutdurur,
ancaq	dalınca	gələn	yay	hər	şeyi	ütüb	külə	döndərir.	Qışda	çovğundan	başını	çölə
çıxara	bilmirsən.	Buranın	bir	ümumtürk	qəbiristanı	ola	biləcəyini	düşünürdülər.
Qazaxıstan	böyükdür,	yüz	min	belə	düşərgə	yarat,	sonra	yüz	mini	də	qəbiristana
dönsün,	bu	sonsuzluqda	itib	gedəcək,	dünyanın	xəbəri	də	olmayacaq,	ancaq	onlar
doldurulduğu	bu	qazanda	bişdilər,	möhkəmləndilər,	ölən-öldü,	ancaq	qalan
ölənlərin	işini	də	çiyinlərinə	aldı,	hardansa	su	çəkib	gətirdilər,	taxıl	əkib	bağ-
bağat	saldılar	və	günün	birində	adları	bütün	Qazaxıstan	mətbuatında	hallanmağa
başladı.	Tərif-tərif	dalınca,	orden-medaldan	ucuz	nə	var	ki,	yağdırırlar	kəndin
başına,	sanki	yaralarına	basacaqlar,	dərdin	ürəklərində	açdığı	deşikləri	ordenlə
qapadacaqlar.	Bir	kənddən	doqquz	Sosialist	Əməyi	Qəhrəmanı	çıxdı.	Camaat
arifdi:	“Lap	bütün	qəsəbəni	əmək	qəhrəmanı	eləyin,	günahınız	yuyulmaz!”
Adamlar	ürək	ağrılarını	gəldiyi	ellərin	torpaqlarına	bənzər	torpaqla,	orda	da,
burda	da	eyni	olan	işlə,	alın	təri	ilə	ovudur,	yollar	boyu	sıralanan	qovaqlarla,
həyətlərdəki	tut,	şaftalı,	alma,	ərik	ağacları	ilə	tərk	edilmiş	yurdlarının	bənzərini
yaratmağa	çalışırdılar.	Əlican	kişi	hətta	həyətinin	bir	küncündə	daşları	üst-üstə
qalaqlayıb	bir	şırran	düzəltmiş,	bununla	kənd	bulağının	xatirəsini	diri	saxlamağa
çalışmışdı.
O	gecə	hər	kəs	min	dəfələrlə	olduğu	kimi,	yenə,	xəyalən,	öz	köhnə	yurduna	döndü.
Muradın	Vətən	torpağında	oxuması,	oranın	havasını	udması,	öz	millətinin	arasında
olması	sanki	buna	imkanı	olmayanların	da	yarasına	su	çiləyəcək,	onların	da
dərdini	ovudacaqdı.	Bunu	ismarıclardan	da	görmək	olardı:	“İmkan	düşəndə	bizim
səmtə	də	get,	oralardan	bizə	bir	xəbər	çatdır,	şəkillər	çək,	gələndə	gətirərsən,
yollar	açılır,	inşallah,	biz	də	gəlib-gedəcəyik”.
Qonaqlar	dağılandan	sonra	Əlican	kişi	oğluna	son	tapşırığını	verdi:	“Ömrünün
sonuna	yaxın	rəhmətlik	dədəm	yuxarılarda	havanın	yumşaldığını,	tutatut	dövrünün
bitdiyini	görüb	ürəklənmişdi,	köçdən	qabaq,	evimizdəki,	Allah	bilir,	neçə	nəslin
qoruyub	saxladığı	kitabları	qorxudan	meşədə	basdırdığını	deyirdi,	daha	doğrusu,
bu	əhvalat	gecə-gündüz	yandırırdı	onu.	“Bir	kitablığımız	vardı,	atama	da
böyüklərindən	qalmışdı,	allahsızlıq	illərində	dinə,	peyğəmbərə,	müqəddəs	kitaba
hörmət	qalmadı.	Əllərinə	keçsə,	o	kitabı	da	yandırardılar,	bizi	də.	Otağımızın
birini	hörüb,	gizlədib	saxlaya	bilmişdim,	ancaq	köçürüləcəyimizi	biləndə	əlacım
üzüldü;	gətirə	bilməzdim”.	Özünün	qayıdacağına	ümidi	itəndə	yerini	də	demişdi
mənə:	“Kəndimizin	qabaq-qənşərindəki	meşədə,	qoz	və	çinar	ağaclarının	arasında
yastı	bir	qaya	parçası	var,	kol-kosdan	görünmür,	kimsə	çıxarıb	apara,	yerini
dəyişə	bilməz,	güc	çatan	deyil.	Daşın	güney	böyründə	basdırmışam	kitabları.	Şəkk
gedən	yer	deyil,	inşallah,	toxunan	olmaz.	Qonşulardan	Quran	kitablarını
qəbiristanda	basdıran	da	oldu,	mən	ürək	eləmədim,	yerin	də	qulağı	var,	deyirlər.
Eşidib	qə ​biristana	əl	uzadar,	ruhları	incidərdilər.	Qara	cildləmiş	və	cünglərdən
seçilməyən	bir	dəftərini	isə	lap	axırıncı	gün,	köç	qabağı	kəndin	yanında,	kənar
adamların	əlinin	yet​mədiyi	Ocağa	qoymuşam.	Qədimdən	ürəyində	Allah	xofu	olan
kimsə	ora	toxun​mazdı.	Mollalar,	axundlar	kitablarını	bu	ziyarətgaha	vəsiyyət
edərdi.	O	kitabları,	dəftəri	tapa	bilsən,	onun	da	ruhu	sevinər,	mənim	də!”
Murad	ürəyi	əsə-əsə	atasına	qulaq	asırdı.	Ağlı	kəsəndən	babasının	yanında
olmuşdu,	babası	əkin-biçinə	onu	özüylə	aparmağı	xoşlardı,	onunla	bö​yüklər	kimi
danışar,	yoldaşlıq	edərdi.	Sən	demə,	babasının	ondan	gizli	qalan	dərdi	də	varmış!
Nəvəsi	ilə	bölüşə	bilməyəndə,	daha	doğrusu,	heç	kimin	aşa	bilməyəcəyi	bir
divarın,	sərhədin	içində	dərdi	ilə	baş-başa	qalanda	babası	ondan	uzaqlaşırdı.	Ora
babasının	öz	aləmi	idi,	ora	heç	kimi	yaxın	buraxmamışdı...
–	Sən	bütün	bunları	bilə-bilə	məni	niyə	buraxmaq	istəmirdin,	dədə?
–	Bu	hökumətə	etibar	yoxdur!	Gedib	ilişəcəyindən	qorxurdum,	beynin	qandır
hələ...
–	Beynim	qan-zad	deyil,	dədə!	Bizim	qəsəbə	də	bir	siyasət	məktəbidir,	hər
qonşudan	bir	şey	öy​rənirsən,	mən	oxumağa	gedirəm,	qisas	almağa	yox!
–	Yaxşı,	sən	deyən	olsun,	ancaq	bu	şərtnən,	ilk	imkan	düşən	kimi	gedərsən	kəndə,
daha	doğrusu,	xaraba	kəndə.	İndi	o	tərəflərdə	adam	azdır,	etibarlı	bir	dost	tapsan,
meşədə	dədəm	deyən	yeri	qazıb,	kitabları	çıxararsınız.	Çıxarıb	hökumətə	xəbər
verərsən.	Yəqin	aralarında	başqa	kitablar	da	var,	elm,	tarix,	ədəbiyyat...
Az	qala	ali	məktəbi	unutmuşdu	Murad.	Bütün	tərəddüdlər	arxada	qalmışdı,
babasının	son	istəyini	yerinə	yetirmək	Bakıda	oxumaqdan	daha	vacib	görünürdü.
***
1986-cı	ilin	yayında	Murad	artıq	Bakıdaydı.	Ona	qalsa,	bö​yüklərinin	getdiyi
şəkildə	dönərdi	bura,	elə	onlar	kimi,	yük	vaqonunda,	bütün	Türküstanı	dolaşaraq,
hər	stansiyada	ləngiyə-ləngiyə.	Ancaq	bu	mümkün	deyildi,	həmişə	sürgün	qatarları
üzü	Sibirə	gedib,	geri	qayıdanı	olmayıb.	Geriyə	yalnız	ölümün	cəngindən
qurtaranların	övladları,	həm	də	başqa	mühitdə	böyüdüklərindən,	yadlaşmış,	ürkə-
ürkə,	tək-tək	qayıdırdılar.	O	yadlaşmamışdı	və	Qazaxıstan	çöllərindən	sonra
Bakının	gurluğundan	heyrətlənmişdi.	Balaca	çeşmə	başından	okean	sahilinə
düşmüş	kimiydi,	yeni	gələn	adamın	beynini	yoran	bir	uğultu	içində,	lakin	bu
uğultudan	güclü	olan	bir	duyğu	var...	Vətən	sevgisi	bütün	səsləri	boğur,	bütün
xoşagəlməyən	şeylərə	gözəllik	qatır.
Rəssam	olacaqdı,	Yenigündə	qonşularının	xəyal ​larında	yaşayan	və	dəfələrlə
eşitdiyindən,	onun	da	xəyalında	canlanan	yerləri	şəkillərə	köçürəcəkdi:	görmədən,
bilmədən.	Bir	xatirələr	sərgisi	açacaqdı,	bu	zülmə	və	haqsızlığa	rənglərin	üsyanı
olacaqdı,	sonra	gedib	babalarının	yaşadığı	kəndi	naturadan	çəkəcəkdi,	hamısını
Qazaxıstana	aparacaqdı.	Sürgün	qurbanlarının	yaşadıqlarını	öz	tablolarında	ölkə-
ölkə	gəzdirəcəkdi...	Bütün	bunlar	arzu	idi.	İnsanın	hansı	işi	onun	arzusunca	olur	ki!
Rəssamlıq	məktəbinə	sənədlərini	qəbul	etmə ​dilər.	Azər ​bay​canca	kəlmə	kəsməyən,
ancaq	azər ​bay​canlıya	bən​zəyən	kürən	saçlı	bir	qadın	bütün	sənəd	verən	uşaqlara
qəribə	bir	ikrahla	baxırdı.	Murad	onun	gözündəki	zəhərin	qanına	işlədiyini	hiss
edirdi,	sualları	da	beləcə	zəhər	saçırdı.	Doğulduğu	yer?	Orda	rəssamlıq	məktəbi
yoxdur	bəyəm?	Hardan	düşmüsünüz	ora?	Nə?	Sürgün?	“Xalq	düşmənləri”...
Murad	əsəbiləşmişdi:
–	Nə	xalq	düşməni,	canım,	qurtarmadı	bu	yalançı	ittihamlar?	Stalin	öldü,	Bağırov
öldü,	bu	söhbət	də	qurtardı.	Qazaxıstana,	Sibirə	sürülən	repressiya	qurbanlarının
çoxunun	bu	düşmən	anlayışına	dəxli	yoxdur.	Ermənistandan,	Gürcüstandan
çıxarılanların	günahı	da	ancaq	türk	olmalarıdır.	Ziyalılarımız,	sərhəd	boyu
yaşayanlarımız,	din	xa ​dimləri,	milli	hökuməti	quranlar,	onların	övladları...	Kim
bunların	hamısını	düşmən	saya	bilər?	Onların	hamısı	bəraət	alıb,	həm	də	indi	yox,
illər	öncə!
–	Varmı	bəraət	kağızın?
–	Nə	kağız,	xanım,	sürülən	babam	olub,	bəraəti	də	o	alıb.	Mən	normal	Sovet
vətəndaşıyam!	Sizin	kimi!	Heç	bir	fərqimiz	yoxdur!
Bu	sözlə	elə	bil	qadına	od	qoydu:
–	Necə	yəni	mənim	kimi,	bəlkə	mənə	bir	dərs	də	de ​yəsən?
Qadın	donquldana-donquldana	onun	sənədlərini	götürdü,	ancaq	qabiliyyət
imtahanında	yolu	kəsildi.	Nə	özü	ilə	gətirdiyi	şəkillərə,	nə	yoxlama	zamanı
çəkdiyi	natürmorta	ciddi	yanaşıldı.
Geriyə	qayıda	bilməzdi,	yaxşı	ki,	rəssamlığın	qabiliyyət	imtahanı	iyun	ayının
ortalarında,	başqa	ali	məktəblərin	imtahanlarından	xeyli	əvvəl	olmuşdu.
Sənədlərini	götürüb	tərəddüd	edə-edə	Bakı	Dövlət	Universitetinə	verdi	və	heç	bir
çətinlik	çəkmədən	tarix	fakültəsinə	qəbul	olundu.
Düzünə	qalanda,	daha	ali	məktəbə	girib-gir ​mə ​məyi	vecinə	deyildi,	öz	yerini
tapmışdı,	ana	dilində	danışan	nəhəng	bir	şəhər,	küçələrində	boş-boşuna	veyillənsə
belə,	gözündə	ən	böyük	məktəb	idi.	Universitetin	qarşısında,	Akademiya	bağında
səhərdən-axşama	mübahisə	edən	gənclər	onun	gözləntisinin	üstündə	idi.
Qazaxıstan	çöllərində	də	türklərin	arasında	yaşamışdı,	di	gəl,	orda	bir	məhkumluq
xofu	vardı.	Bu	heç	bir	var-dovlətlə,	xoş	yaşayışla,	toy-düyünlə,	yeyib-içməklə
unudulan	ovqat	deyil.
Öz	uzaq	qəsəbələrini	Bakının	azadlığı	ilə	tutuşduranda	çaşıb	qalırdı;	sevinsin,
kədərlənsin,	neylə ​sin?	Əlbəttə,	daha	çox	sevinir,	həm	də	lap	ürəkdən	sevinir,	eyni
zamanda,	içini	qüssə	bürüyür;	səbəbi	sadədir,	sabahdan-axşama	deyib-gülən,
işləyən,	im​​tahan	verən,	mübahisələrdən	yorulmayan,	dünyanın	o	başındakı	bir
futbol	yarışını	yarım	gün	dartışmağa	hazır	olan,	tanınan	müğənnilərin	nə	yeyib-
içdiklərinə,	nə	geydiklərinə	qədər	bütün	həyat	təfərrüatlarını	bilən	tay-tuşlarının	o
sürgün	həyatı,	daha	doğrusu,	orda	gözüyolda	yaşayan,	uzaqdan-uzağa	vətənlə	nəfəs
alan	on	minlərlə	insan	haqqında	heç	bir	bilgisi	yoxdur.	Hamı	bir-biri	ilə
maraqlanır:	hansı	fakültəyə	girmək	istəyirsən,	hansı	məktəbi	bitirmisən?	Onun
Qazaxıstandan	gəlməsinə	təəccüblənirlər:	“Orta	məktəbi	orda	bitirmisən?”,
“Qohumlarınız	var	orda?”,	“Azərbaycanlı	çoxdur?”
Bəli,	gənclər	orda	öz	soylarından	olan	insanların	varlığını	bilmirlər.	Bunu
bilmirlərsə,	onların	talelərini,	nə	çəkdiklərini,	öz	həyatlarını	ölümün	cəngindən
alıb	davam	etdirdiklərini	hardan	biləcəklər?
Sözün	açığını	desək,	Bakıya	düşəndən	sonra	babasının	vəsiy​yətini	də,	kökünün
bağlı	olduğu	yerləri	də,	qonşuların	verdiyi	sifarişləri	də	unutmuşdu,	imtahanları
verib	qurtaranadək	bu	barə ​də	düşünmək	istəmirdi,	bu	qayğıları	sonrakı	günlərə
saxlamışdı.
İmtahan	verən	kimi	teleqram	vurub	atasını	muştuluqladı.	Əsas	Azərbaycanda
oxumaqdır,	sonra	qalan	işlərlə	məşğul	olmağa	gen-bol	vaxt	olacaq.
İstər-istəməz,	tanış	adlara,	tanış	sözlərə	daha	həs ​​sas	yanaşmalı	olursan.
Ətrafdakıların	“hansı	rayondansan”	sual-cavabında	bir	sözə	diksindi.	Cavab
verən	gənc	deyəsən	yanındakı	dostlarının	da	əvəzinə	Muradın	böyüklərinin
doğulub-yaşadığı	rayonun	adını	çəkmişdi.	“Bizim	də	əslimiz	ordandır”,	–	deyə
söhbətə	qarışmışdı.	“Bəs	“Qazaxıstandan	gəlmişəm!”	deyirdin?”	Şahin	adlı	oğlan
sual	dolu	baxışlarını	ona	zillədi.	“Nə	olsun?	Qazaxıstanda	doğulmuşam,	ancaq
babam	sizin	yerdəndir!	Ordan	gedib,	daha	doğrusu,	ordan	yola	salıblar”,	–	dedi.
Şahin	ayıq	oğlandı,	söhbətin	kimlərdən	getdiyini	anladı.	“Belə	de!	Bəlkə	də	elə
bizim	kənddən	sürülənlərdənsiniz?	Bizimkiləri	də	didərgin	salıblar;	indi-indi	tək-
tək	qayıdanlar	var”.
“İcazə	verillər?”
“Hə,	daha	maneçilik	yoxdur,	ancaq	qayıdan	azdır”.
Hələ	heç	universitetə	girməmiş	yerliləri	ilə	tanış	olması	da	Allahın	işiydi.	Bir
neçə	gün	sonra	yeni	tanışları	onu	oteldən	çıxarıb	öz	yanlarına,	kirayə	qaldıqları
mənzilə	apardılar.	Tibb	Universitetinin	arxasında	Samsun	adlı	bir	erməninin
həyətinə.	Geniş	bir	otaqdır,	qabağında	balaca	mətbəxi	var.	Həyətin	ortasında	su
gecə-gündüz	açıqdır,	şırhaşırla	axır	və	Muradı	təəccübləndirir.	Bu	ev	sahibi	demir
ki,	su	heyifdir.	Hamam,	ayaqyolu	ümumidir,	ancaq	onsuz	da	bura	gecədən-gecəyə,
yatmağa	gəlirlər.	Ayın	axırında	bəlli	oldu	ki,	Şahin	jurnalistikaya,	o	biri	iki	dostu
hüquq	fakültəsinə	giriblər,	ancaq	söz	yox,	hamıdan	çox	onun	qəbul	olunmasına
sevinirlər.
Elə	həmin	günlərdə	birdən	Şahin	gülə-gülə	onu	qucaqladı:
–	Dost,	atam	sizin	nəsli	yaxşı	tanıyırmış,	hətta	evinizin	yerini	də	xatırlayır,	çox
təkid	edir	ki,	rayona	gedəndə	səni	də	özümlə	aparım.
Murada	bundan	böyük	bəxşeyiş	ola	bilməzdi,	ancaq	öncə	qonşularının	ismarıcını
yerinə	yetirməli,	sonra	Qazaxıstana	gedib	pasport,	qeydiyyat	işlərini	sahmana
salmalı	və	bu	dəfə	uzun	müddətə,	bəlkə	də	həmişəlik	Vətənə	gəlməli	idi.
	
***
Ata-anasının	yanına	böyük	həyəcanla	qayıtdı.	Tilsim	qırılmışdı.	Kəndin	ali
təhsilliləri	çox	olsa	da,	Muradın	Bakıda	oxuyacağı	ayrı	bir	əhvalatdı,	Vətənlə
araya	yeni	körpü	salınırdı.	Əlican	kişi	ondan	heç	nə	soruşmadı,	oğlu	imtahandan
çıxan	kimi	Qazaxıstana	gəlib,	köhnə	yurdlarına	getsəydi,	özü	deyərdi.	Beləcə	ikisi
üçün	də	son	dərəcə	maraqlı	olan	və	sanki	ailələrinin	taleyinə	yeni	bir	qapı	açacaq
mövzuya	toxunmadılar.	Murad	hazırlaşıb	avqustun	axırlarında,	artıq	tələbə	kimi,
Bakıya	qayıtdı.
Dərslər	ağır,	müəllimlər	əzazil,	bircə	dərs	də	buraxa	bilməzsən.	“Birinci	kursda
bünövrə	yaxşı	qoyulmadısa,	sonrakı	kurslara	gəlməsəz	də	olar,	nə	qədər	oxusaz
da,	heç	nə	anlamayacaqsız”	–	deyə	onları	qorxudurlar.	Rus	bölməsində	oxusa	da,
müəl ​limlərin	çoxu	azərbaycanlıdır	və	Qazaxıstandan	gəldiyini	biləndə
münasibətlər	dəyişilirdi.	Bu	qayğıkeşliyin	hansı	köklərlə,	hansı	duyğularla	bağlı
olduğunu	dərk	edəndə	Murad	kövrəlirdi.	Tək-tək	kənar	müəllimlər	də	vardı,
azərbaycanlı	soyadı	eşidəndə	elə	bilirdin	kimsə	onun	atasını	söyür,	əlbəttə,	bunu
hiss	edən	və	hətta	dekanlığa	şikayət	etmək	istəyən	tələbələr	də	vardı.	Murad
onları	sakitləşdirirdi:	“Müəllimlərimiz	haqlıdır,	demək	istəyirlər	ki,	Azər ​baycan
bölməsi	ola-ola	sizin	burda	nə	işiniz	var?	Mənə	baxmayın,	qürbətdə	başqa	imkan
yox	idi,	amma	sizi	və	valideynlərinizi	anlaya	bilmirəm.	Öz	mək​təblərimizdə	niyə
oxutdurmayıblar	sizi?”
Söz	yox	ki,	onun	bu	atmacalarına	fikir	vermirdilər,	versələr	də	nəyi	dəyişəcəklər?
O	illərdə	dil	məsələsi	ali	məktəb	tələbələrinin	əsas	müzakirə	və	hətta	millətin
ölüm-dirim	məsələsi	qədər	zəruri	sayılan	mövzulardandı.	Bəzi	ali	mək​təblərin	rus
bölmələrində	oxuyan	erməni,	rus	tələ ​bələrin	həyasızlığı	haqqında	söhbətlər	tələbə
auditoriyasına	alov	kimi	düşürdü:	“Bəy	dediyin	nədir,	bəyənmədiyin	nə?	Mənim
ölkəmdə	yaşayıb	mil ​lətimə,	dilimə,	tariximə	üstdən	aşağı	baxmaq	haqqını	–	haqq
yox,	şərəfsizliyini	–	kim	verib	sizə?	Gəmidə	oturub	gəmiçi	ilə	dalaşmaq	cəsarətini
hardan	tapmısınız?”
Bir	neçə	il	əvvəl	institutların	birində	tələbələrin	fikir	vermə ​yəcəyinə	arxayın	olub
institut	qəzetində	“brəza”	dili	haqqında	yazıların	verilməsi,	cavanları	gecdən	gec
qəzəbləndirmişdi.	Gör	necə	arın-arxayın	yaşayan,	sinəmdə	at	oynadan	düşməndir
ki,	“azərb”	sözünü	bu	cür	təhqir	edə	bilir,	camaatı	heçə	sayır.
Murad	belə	mübahisələrə	qarışmır,	qarışanda	da	qəzeti	o	şəkildə	buraxanları
qınamırdı:	Dilinin	qədrini	bil!	Kim	öz	adının	belə	ixtisar	formasına	dözər	–
Azərb.	Bu	sözün	kökü	Azərdir,	sən	də	Azər	yaz,	yoxsa	Azərb.	nə	deməkdir.	Əvvəl
özün-özünə,	dilinə,	torpağına	hörmət	bəslə	ki,	qarşındakılar	da	sənə	baxsınlar.
Yataqxanada	yer	almışdı.	Yanvar	imtahanlarına	qədər	vaxt	göz	qırpımında	keçdi;
Yenigündən	sonra	Bakı	həyatı	onu	qoynuna	elə	aldı	ki,	heç	özünə	gəlib	ata	yurdu
haqqında	düşünməyə	imkanı	qalmadı.	Ancaq	universitet,	özəlliklə	də	yataqxana
həyatı	elə	bir	güzgüdür	ki,	təkcə	ölkədə	yox,	bütün	dünyada	baş	verənləri	izlədir.
Hər	yataqxananın	kiçik	də	olsa,	bir	iclas	salonu	var	ki,	axşamlar	orda	dünyanın
bütün	gəlib-gedəcəyi	müzakirə	olunur.	Bu	söhbətlərin,	mübahisələrin	ümumi
ruhunda	Muradın	qürbət	ellərdə	həsrətini	çəkdiyi	çox	mətləblər	yatır.	Hökumət	nə
qədər	güclü	olsa	da,	bu	tipli	söhbətlərin	nəticələri	haqqında	nə	qədər	qorxulu
əhvalatlar	bilsələr	də,	tələbələrin	vecinə	deyil,	onlar	bu	qorxudan	çox-çox
yuxarıda	dayanırdı.	Yaşlı	müəllimlər	onlara	verilən	sualları	dinləyəndə	“yaxşı	ki,
siz	37-ci	ili	görməmisiz!”	deyirlər.	Bilmirlər	ki,	37-nin	acılarını	bu	günə	kimi
çəkən	və	yalnız	uzun	illər	sonra	Vətənə	ehtiyatla	qayıdanlar	da	var.	Ölkədə
başlanan	aşkarlıq	və	yenidənqurma	siyasəti	tələbələr	arasındakı	üsyankarlıq
ovqatını	alovlandırmış,	xalqın	ürəyini	mübarizə	həvəsi	ilə	və	gələcək	barədə
ümidlərlə	doldurmuşdu.
Muradı	yaşıdlarının	keçmişə	münasibəti	daha	çox	maraqlandırırdı,	bu
bədbəxtlərin	çoxu,	daha	doğrusu,	əksəriyyəti	on	minlərlə	həmvətəninin	sürgün
yerlərindəki	acı	taleyindən	xəbərsizdilər.	Ancaq	bütünlükdə	1918-20-ci	illərin
milli	hökumətinə,	onun	qurucularına	böyük	sevgi	var.	1937-ci	ilin	qurbanlarına
qarşı	aparılmış	rəsmi	təbliğat	mənasını	itirmişdir.	Moskvanın	sosialist	xülyaları
boşa	çıxmış,	qoyulan	maya	batmışdı.	Gəncliyin	milli	ruhu	sovet	ideologiyasının
yalanlarına	uymamışdı;	ək​si ​nə,	milli	hökumətə,	onun	qurucularına	hər	bir	mənfi
münasibət	cavanları	həyəcanlandırır,	onların	etiraz	səsi	yüksəlirdi.
Azərbaycanın	parçalanması,	torpaqlarımızın	bir	his ​sə ​sində	Ermənistan	adlı
dövlətin	qurulması,	Təb​riz,	Kərkük,	Borçalı,	Dərbənd...	hər	gün	dildə,	ağızda
dolaşan	söhbətlərin	əsas	mövzularıdır.	Bu	mövzuların	müzakirəsi	cansıxıcı
mühazirələri	dinləməkdən	daha	maraqlıdır.	Bunlar	Muradın	qürbətdə	alışdığı
mövzulardı,	ancaq	orda	bu	barədə	ehtiyatla,	qorxa-qorxa	danışırdılar,	burda	isə
uşaqdan	böyüyə,	evlərdən	rəsmi	yerlərə,	hər	yerdə	və	hər	kəs	bu	ba ​rədə	gündəlik
qayğısı,	çörək	yeməyi,	su	içməyi	kimi	danışırdı.
Dərslər	yayda	tanış	olduğu	həmyerliləri	ilə	tez-tez	görüşməyə	imkan	vermirdi,
amma	Şahin	hər	dəfə	rayona	getmək	məsələsini	xatırladır,	oralarla	bağlı	yeni
əhvalatlar	danışır,	“yayda	hökmən	gedəcəyik”	deyirdi.	Bir	gün	trolleybus
dayanacağında	rastlaşdılar.	Şahinlə	Rahim	harasa	tələsirdi;	“gəl	gedək	bizimlə”
deyə	onu	da	dartıb	8	nömrəli	trolleybusa	mindirdilər.
–	Hara	tələsirsiniz?	–	soruşdu.
Rahim:
–	Universitetdə	görüşdür.	Bizim	fakültə	təşkil	edib,	maraqlı	olacaq.
Salonda	yer	tapıb	oturdular,	bir	azdan	aralar	da	doldu.	Şahin	bic-bic	gülümsəyib,
özünəxas	bir	yumorla	“qürbətdən	gəlmisən,	heç	kimi	tanımırsan,	məlumat	üçün
deyim	ki,	görüşdüyümüzün	biri	akademikdir,	akademik	Ziyad	Şıxlı,	digəri	də	Altay
Qızılbaş,	şair.	Əlavə	olaraq	hüzurunuzda	onu	da	ərz	edim	ki,	şair	bizim	yerlidir”.
Murad	pıçıldadı:
–	Bəyəm	qızılbaşlardan	indiyədək	gəlib	çatan	var?
Şahinin	gözləri	güldü:
–	Bizim	tərəflərdə	hamı	qızılbaşdır...
Qazaxıstanda	neçə	millətin	arasında	böyümüş	Murad	üçün	bütün	azərbaycanlılar
yerliydi.	Ancaq	qürbətdə	gördükləri	ona	vətənin	içində	balaca	bir	ocaq	da
olduğunu	xatırladır,	ora	ilə	bağlı	olan	hər	şeyə	daha	artıq	maraq	göstərməyə	vadar
edir.
Qonaqların	divarları	silkələyən	bir	coşqu	ilə	qar ​şılanması	Muradı
təəccübləndirdi.	Pıçıltı	ilə	Şahin​dən	bunun	səbəbini	soruşdu.	Şahin	onun	qulağına
dedi:	“Birinci	səbəb,	gördüyün	kimi,	onların	əsl	xalq	adamı	olmalarıdır.	Özlərini
tələbələrdən	biri	kimi	sadə	və	sərbəst	aparmalarıdır.	Sonra	on-onbeş	başqa	səbəb
də	var	ki,	onları	sənə	görüşdən	sonra	başa	salaram”,	deyə	astaca	güldü.
Qonaqlar	görüşdəki	coşquya,	hay-küyə	sakit	baxırdılar,	sanki	bu	həyəcanı	artırıb-
azaltmaq	onların	öz	əlindəydi.
Murad	yenə	Şahinə	doğru	əyildi:
–	Mən	Altay	Qızılbaş	dediyiniz	şairi	hardasa	gör ​müşəm.
Şahin:
–	Onu	görməyən,	tanımayan	yoxdur.	Hər	gün	gö​rüşlərdədir.	Xalqın	sevgisini
qazanmaq	hər	adamın	işi	deyil.
–	Yox,	hardansa	kənardan	tanıyıram,	–	sonra	birdən,	–	heç	belə	bir	şeyi	unutmaq
olar?	Bizim	kən​də	gəlmişdi!
Şahin	təəccübləndi:
–	Hara,	Qazaxıstana?
Murad:
–	Hə,	4-5	il	əvvəl	məktəbdə	görüşümüz	olmuşdu.	Bizim	evdə	çörək	yemişdilər.
Evimizdə	şəkli	də	var.
Bu	xatirə	ilə	şair	onun	doğma	adamına	çevrildi.	Şeir	oxuyan	tələbələrin	suallarına
cavab	ve ​rər ​kən	müəllimlər	kimi	ehtiyatla,	hər	şeyi	yüz	ölçüb	bir	biçməklə
danışmırdı.	Gəncləri	düşündürən	məsələlərə	inamla,	cəsarətlə	cavab	verməsi
salonu	titrədən	alqışlarla	qarşılanırdı.	Sinəsi	Qızıl	Ulduzlu	alim	isə	oturanları
milli	düşüncənin	ayrı	bir	qatına	qaldırır,	ayrı	ruha	kökləyirdi...
	
	
	
	
	
BABA	OCAĞINDA
	
	
Universitetdəki	görüşdən	sonra	Muradın	baba	yurduna	getmək	həvəsi	daha	da
artdı,	ancaq	nə	qədər	tələssələr	də,	imtahanların	qurtarmasını	gözləməkdən	başqa
yolları	yox	idi.	Yalnız	iyunun	sonunda	Şahinlə	bir	neçə	üzünü	görmədiyi,	ancaq
adlarını	eşitdiyi	yaşıdlarının	əhatəsində	rayona	yola	düşdülər.	Muğanda	bir
kanaldan	keçəndən	sonra	Şahin	yolun	sağındakı	qapısız,	pəncərəsiz	ikimərtəbəli
binanı	göstərərək	dedi:
–	Yaxşı	ki,	indi	gəlirsən,	bir	neçə	il	əvvəl	burdan	keçə	bilməz​din.	Heç	biz	də	keçə
bilmirdik.	Anamızı	ağladırdı	sərhədçilər.	Elə	bil,	qəsdən	bizi	görməyə	gözü
olmayan	əsgərləri	göndərirdilər	bura.
Ancaq	elə	ki,	dağ	ətəyindəki	şəhərdən	üzü	günbatana,	qarşıda	pillə-pillə	ucalan	və
buludlara	qovuşub	qaralan	dağlara	doğru	döndülər,	mənzərə	də,	hava	da,	Muradın
ovqatı	da	dəyişildi.
Çöllər	qabardı,	ətrafdakı	kurqanların	və	kurqana	bənzər	təpələrin	sayı	artdı,	bu
təpələr	sıxlaşıb	düz	yolları	büküm-büküm	elədi.	Bu	yol	babasını,	atasını	aparıb
geri	gətirməyən	yol	idi.	Ona	elə	gəlirdi	ki,	evlərində	bu	dağların,	bu	yamacların,
yolu	tunelə	çevirən	ağacların	hər	biri	haqqında	eşidib.	Hər	100-150	metrdən	bir
yol	burulur,	önünə	yeni	bir	gözəllik	sərilir.	Əllə	əkilmiş	kimi	seyrək	palıdlıq
getdikcə	sıxlaşıb	keçilməz	olur,	ara-sıra	meşə	seyrələndə,	döngələrdən	ən	arxada
ucalan	zirvələr	görünür.	Şahin	onu	qorxutmaq	üçün,	o	zirvələri	göstərib	“ora
gedəcəyik!”	deyir.
Murad	dostunu	tanıyır:	“Ordan	da	o	yana	keçək,	nə	olacaq	ki?”
Asfalt	qurtardı,	torpaq	yol	başlandı,	axşam	üstü	üç	tərəfdən	qayalar	və	meşəli
yamaclarla	dövrələnmiş,	dağların	sevgi	ilə	ovcunda	saxladığı	kəndə	gəldilər.	Bu
kənddə	Muradın	da	qohumları	olmalı	idi,	ancaq	Şahinin	dediyinə	görə,	geri
qayıdan	az	idi.
Uçqunlardan	da	göründüyü	kimi,	vaxtı	ilə	balaca	bir	şəhərcik	olmuş	yaşayış
məskəninin	yerində	cəmi	10-15	ev	tikilmişdi,	qalan	həyətləri	kol-kos	basıb,
evlərin	ruhu	uçub	quru	qəfəsi	qalıb,	bir	də	nəhəng	qoz	ağacları	budaqları	ilə	uçuq
divarları	gizləyərək,	adamı	kövrəldən	bir	etibarla	kimsəsiz	həyətlərə	keşik	çəkir,
köhnə	bostan	yerlərini	böyürtkən,	yemişan	kolları	basıb...
İlkin	gələnlər	hökumətə	bel	bağlamadığından	yüngül,	çərçivə	evlər	tikiblər,	yəni
uçurtsalar	da	qoy	uçurtsunlar,	amma	sonra	gələnlərin	mülkləri	daşdandır	və	şəhər
evlərindən	seçilməz.
Mirələm	kişi	öncə	Şahini,	sonra	Muradı	qucaqladı:	“Sənin	gəlişin	şah	gəlişinə
döndü,	ay	bala!	Keçən	yaydan	gözləyirik	yolunu.	Şahindən	telefonla	səni	soruşub
dururuq,	“təkdir,	qərib	ellərdən	gəlib,	ondan	muğayət	ol”	deyirik.
Ailədəki	mehribanlıq,	onun	böyüklərini	–	babasını,	atasını	tanımaları,	uzaq	illərin
xatirələri	Muradı	həyə ​canlandırır.	Ancaq	o,	babasının	vəsiyyəti	haqqında	söhbət
açmır.	Qonağın	sorağını	eşitmişdilər,	hər	gün	onun	sorağına	gəlir,	qonşulara,
qohumlara	qonaq	çağırırdılar.	Bir	neçə	gün	sonra	ara	sakitləşəndə	Murad	“bir	bel
götür,	meşəyə	gedəcəyik”	deyəndə	Şahin	heyrətləndi	və	bic	təbəssümü	qondu
üzünə.
–	Hansı	meşəyə?	–	deyə	soruşdu,	sonra	gülə-gülə	əlavə	elədi:	–	Bu	kəndin
havasında	nəsə	var,	cəmi	bir	neçə	gündür	gəlmisən,	sənin	də	başını	xarab	elədi,
yazıq	uşaq!
Amma	Murad	ciddiydi:
–	Kənd	yeri	deyilən	haradır,	ora.
–	Xəzinə	axtarırsan?
–	Xəzinədən	daha	qiymətli	bir	şey...
Şahin	adamdan	söz	çəkməyənə	qədər	sakitləşən	deyildi.	Ancaq	Muraddan	bundan
artıq	bir	şöz	eşitməyəcəyini	hiss	edib	susdu,	evdən	bir	az	pendir-çörək	götürdü,
“soruşsalar,	bulaq	üstə	getmişdik”	deyə,	beli	də	bir	boş	kisəyə	büküb	yola
düzəldi.	Evləri	kəndin	qırağında	idi	və	bir	neçə	dəqiqə	sonra	artıq	meşədə	idilər.
Murad	vəsiyyətdə	deyilən	yeri	özü	tapmaq	istəyirdi,	ancaq	dəqiqləşdirmək	üçün
Şahindən	“İri	çinar	ağacı	hardadır?”	deyə	soruşdu.	Şahin	marağını	boğub:	“Bu
cığır	düz	ora	aparır”,	–	dedi.
...Gələcəyin	jurnalistinin	(rayon	qəzetində	bir	neçə	məqalə	çap	elətdirmişdi)
maraqlı	hadisələr	gözündən	yayınmırdı.	Kənarda	dayanıb	dostunun	tələm-tələsik
yer	qazmasına	tamaşa	edir,	ürə ​yində	Muradın	Qazaxıstandan	gəlib	Azərbaycan
meşə ​lərində	xəzinə	tapması	üzərinə	süjet	hazırlayırdı.	Jurnalist	üçün	bundan	gözəl
mövzu	olmazdı	ki!
Muradsa	öz	işində	idi,	hətta	“niyə	kömək	elə ​mirsən?”	deyə	Şahinə	hirslənmək
belə	yadına	düşmürdü.	Sağa-sola	baxmadan	qazırdı.	Babasının	və ​siyyətindəki	yeri
düz	tapdığına	əmindi,	sanki	gizli	bir	səs	bunu	pıçıldayır,	gizli	bir	əl	onunla	birgə
torpağı	qazırdı.	Beli	bir	vuranda	iki,	üç	bellik	torpaq	atırdı	kənara.	Torpaq	əlində
qova	dönüb,	nəfəsi	genişlənib,	isti	havada	alnına	tər	də	gəlmir.	Birdən	belin
nəyəsə	ilişdiyini	hiss	elədi,	diz	çöküb	qazdığı	yeri	əli	ilə	eşələməyə	başladı.
Şahin	sataşmasından	əl	çəkməmişdi:	“Təbriklər,	tapmısan!”
Lakin	Muradın	rənginin	ağardığını	görüb	susdu,	özü	də	əyilib	dostuna	kömək
eləməyə	başladı.	Belin	ilişdiyi	yeri	təmizləyəndə	Muradın	əlinə	köhnə	bir	palazın
ucu	və	bir	kitab	cildi	gəldi,	dərindən	nəfəs	alıb,	“şükür,	tapdım	babamın
xəzinəsini”,	dedi.
Şahin	məsələnin	zarafatlıq	olmadığını	anlamışdı,	çünki	30-cu	illərdə	ərəb	əlifbası
ilə	yazılmış	kitablara	qarşı	inkvizisiyaya	bənzər,	səfeh	və	ya	qəsdli	müharibə	elan
edilərkən	evlərində	köhnədən	qalma	nə	kitab	varsa	meşələrdə,	bağlarda	torpağa
basdırılması	haqqında	çox	eşitmişdi.	Bu	çevrə	camaatının	əvvəldən	kitaba
maraqlı	olduğunu,	yaşlı	qohum-əqrəbalarının	hamısının	Ərdəbildə,	Təbrizdə,	Nə ​-
cəf​də	oxuduğunu	bilirdi.	Nə	var	ki,	əl	atsan,	Təb​rizə	çatar,	Bakıdan	daha	yaxındır.
Kitabları	necə	gəldi	gizlətmişdilər,	əsas	odur	ki,	allahsızların,	mə ​dəniyyət
düşməni	bolşevik	gədələrinin,	buralara	xainliklə,	bilincli	şəkildə	göndərilən	rus
və	erməni	başçıların,	NKVD	rəisi	Sevoyanın	əlinə	keçməsin,	ondansa,	elə	gülləni
öz	əlləri	ilə	başlarına	çaxsalar,	daha	yaxşı	olar.
Bu	barədə	çox	eşitsə	də,	hələ	kimsənin	gəlib	bu	meşələrdən	kitab	çıxarıb
apardığını	xatırlamır	və	indi	belə	bir	hadisənin	şahidi	olacağına	sevinməklə
yanaşı,	maraqla	kitabın	yarım	əsr	ərzində	torpağın	altında	necə	qaldığını
öyrənmək	istəyirdi.
Qıraqları	yeyilsə,	üstündəki	yazılar	oxunmaz	olsa	da,	cild	salamatdır,	vərəqlərin
qıraqları	xəzələ	dönsə	də,	çox	hissəsi	çürüməyib,	ancaq	yazılar	oxunmur.	İndi
artıq	Muraddan	çox	Şahin	bütöv	bir	kitab	tapmaq	həvəsi	ilə	əlləşir,	qazdıqları
yeri	genişləndirir,	arxeoloqlar	deyən	kimi,	ölçüləri	bəlli	olan	bir	sahədə	qazıntı
aparırdılar.	Şahin	böyüklərin	söhbətlərindən	evlərdə	Quranla	yanaşı,	qədim
kitabların	saxlanıldığı	barədə	çox	eşitmişdi,	ürəyindən	keçirdi	ki,	kaş	burda
Əlyazmalar	İnstitutuna	bəlli	olmayan	bir	kitab	tapılaydı.	Sensasiyadan	ötrü	ürəyi
gedirdi.
Palazın	uclarını	axtara-axtara	çuxurun	dövrəsini,	enini-uzununu	müəyyənləşdirmək
çətin	olmadı,	görünür,	palazdan	başqa	kisələr	də	basdırılıb	burda.	Hamısının
üstünü	örtməyə	palaz	çatmamışdı,	elə-belə	torpaqlayıb	rahatlanmışdılar.	Lakin
palazın	arasında	nəmin,	suyun	çürütdüyü,	qurd-quşun	yeyib,	deşik-deşik	etdiyi,	son
baharın	palıd	yarpaqlarına	dönmüş	on-onbeş	vərəqdən	başqa	heç	nə	yox	idi.
Kitablar	burda	çürüyüb	yoxa	çıxa,	torpağa	çevrilə	bilməzdi.	Qalın	cildli	kitab
bərk	bağlananda	nəmli	torpaqda	belə	uzun	müddət	qala	bilir.	Əlli	il	nə	böyük
vaxtdır	ki!	Kitabları	aparmışdılar...
İkisinin	də	gözündən	yaş	axırdı.	Vərəqlər	arasında	bir	neçə	üzlük	də	vardı.	Adlar
vardı,	kitablar	yox.	Muradın	bütün	ümidi	itdi,	qazdığı	çuxurun	dibində	elə	oturdu
ki,	sanki	üstünün	torpaqlanmasını	gözləyirdi.
Evə	yaxınlaşanda	beli	çəpərin	iç	üzünə	söykəyən	Şahin,	“belə	görurəm	sənin
torpaq	qazmaq	işlərinə	böyük	həvəsin	var,	qoy	qalsın	burda,	birdən	yenə	lazım
olar”	–	deyib	güldü.	Sonra	Murada	rəsmi	agenturaların	necə	dəqiq	işləməsi
barədə	bir	olay	danışdı.	Yaşa	dolmuş	bir	kəndli	şəhərdə	yaşayan	yeganə	oğluna
yazır	ki,	əlim	bel	tutmur,	beş-on	günlüyə	gəl,	həyəti	bellə.	Bir	neçə	gündən	sonra
oğlundan	teleqram	gəlir:	“Ata,	amandır,	həyəti	belləmə,	mən	bütün	meyitləri	orda
basdırmışam”.
Teleqram	gələn	günün	ertəsi,	sübh	tezdən	orqan	işçiləri	tökülüb	gəlirlər;	kişiyə	heç
nə	izah	etmədən	bağı	qazmağa	başlayırlar.	Bu	başdan	o	başa	qazıb,	belləyib
qurtarırlar,	bir	şey	tapa	bilməyib	çıxıb	gedirlər.	Ertəsi	gün	oğlundan	ikinci
teleqram	gəlir:	“Bağışla,	ata,	sənə	başqa	cür	kömək	eləyə	bilmədim.	İndi	həyətə
nə	səpmək	istəyirsən,	səp!”	Belə	baxıram,	sən	də	əziz	dostum,	bir	az	qalsan	bu
kənddə,	həyətimizi	də	belləyib	qurtaracaqsan!”.
Lakin	bu	zarafatlar	da	Muradın	qırışığını	açmadı.	Sakitcə	keçib	yuyundular.	Günü
necə	keçirdiklərini	soruşan	olmadı...
	
***
Köhnə	kənd	yerindəki	qədim	ziyarətgaha	hərə	bir	ad	vermişdi.	Biri	Dərviş	ocağı,
biri	Seyidxurrəm,	biri	Piribaba.	Əsas	budur	ki,	camaat	bu	Pirin	gücünə	və
möcüzəsinə	inanırdı.	Uzaq	ellərdən	tanıyan,	bilən	bura	ziyarətə	gəlirdi;	amma
axırıncı	dəfə	onun	içinə	nə	vaxt	girilmişdi,	kimsə	xatırlaya	bilməzdi.	Diqqətlə
baxmasan,	balaca	taxta	kümənin	içinə	açılan	qapı	da	seçilməzdi.	Bina	çoxdan
heyva	və	zoğal	pöhrəliklərinin	arasında	görünməz	olmuşdu.
Şahingilin	kəndindən	fərqli	olaraq,	buranın	camaatı	geri	dön​məmişdi.	Gələnlər
var	idisə	də,	rayon	mərkəzində	ev	tikib	orda	yerləşmişdi.	Çünki	kəndin	əkin-biçin
sahələrinin	çoxu	məftilin	o	üzündə,	bitərəf	sahə	deyilən	ərazidə	qalmışdı.	Kənd
camaatı	yaydan-yaya	gəlib	sərhəd	tellərinin	böyründəcə	çadır	qurub	beş-on	gün
havalarını	dəyişib	geri	qayıdırdı.	Murad	yalnız	ağacların	düzülüşü	ilə	və	daş
döşənmiş	yollarla	ayrılan	köhnə	ev	yerlərinin	arasında	ürəyi	əsə-əsə	dolanırdı.
Dolmuş	gözlərlə	ətrafına	baxa-baxa,	qocalıb	kollaşmış	gilas	ağaclarının
qızarmaqda	olan	meyvələrindən	qopara-qopara	uzun-uzadı	xaraba	kəndin	arasında
gəzib	dolandı.	Böyüklərinin	yerinə	də	gəzir,	onların	yerinə	də	baxırdı.	Allah	bilir,
neçə	arxadan	dönənlərinin	acılı-şirinli	günlərinə	şahid	olmuşdu	bu	yerlər.
Həyətlərin	gicitkan,	gəndəlaş,	böyürtkən	kolları	adama	boy	vermir.	Kəndin	alt
tərəfindəki	bulaq	böyür-başını	alça	kolları	tutmuş	bir	qayanın	dibindən	çıxır.
Bumbuz	suyu	üzünə	çırpa-çırpa	doyunca	yuyundu.	Üzündəki	kədərlə	yanaşı,
nəslinə	çəkdirilən	zülmləri	yumaq	istəyirdi	sanki!	Sonra	daşdan	süzülən	suyun
altında	ovcunu	nova	döndərib	doyunca	içdi,	dişlərinin	sızıltısı	içinə	işləyənə	kimi.
Qəti	əmindir	ki,	indi	uzaq	Qazaxıstanın	isti	çöllərində	atasının	da	ürəyi	sərinlənir,
babasının	da	ruhu	sevinir,	onların	əli	çatmayan	bu	yerləri	nəvəsinin	gördüyünə	və
hər	yay	bəlkə	yüz	dəfə	“ax,	Qaya	bulağın	bir	kasa	suyu	olaydı!”	–	deyib
qovrulduqlarının	əvəzini	çıxdığına	görə.	Susuzluğu	yatan	deyildi.	Şahin	də	bulağın
gözünə	əyildi,	“əla	sudur!”	deyib,	kənara	çəkildi.	Murad	bir	də	su	içəndən	sonra
Şahinə:	“bizim	həyətimiz	buralarda	olmalıdır”	–	deyə	yavaş-yavaş	yuxarı
addımlamağa	başladı.
Bunu	atasının	danışığına	əsasən	deyirdi.	Qoz	ağacları,	yarım	əsr	öncə	sökülmüş
evin	yarımçıq	divarlarının	yola	baxan	səmtindəki	daşda	qazılmış	yazı	yanılmağına
imkan	verməzdi.	Ev	özü	olmasa	da,	pillələri	qalırdı.	Ayaq	izləri	həkk	olunub	bu
daş	hörgüyə.	Üzünü	söykəyib	o	ayaqların	gücünü,	ümidini	qoruyan	həmin	izləri
öpmək	istərdi.
–	Şahin!
–	Eşidirəm!
–	Bu	dağlar	nəyiynən	çəkir	adamı?	Sirri,	sehri	nədədir	buraların?
–	Düşünməmişəm	bu	barədə...
–	Sən	ümumiyyətlə	nə	barədəsə	düşünürsən?	Mən	də	düşünməmişdim,	ancaq	indi
düşünürəm.	Qazaxıstanda	hər	gün	“Vətən!”	deyib	sızıldayan	insanların	hərəsinin
xəyalında	belə	bir	balaca	kəndi,	dağı-dərəsi,	balaca	keçmişi	var...	Orda	qızıldan
don	geyindirsələr	də,	ömürləri	boyu	geriyə,	öz	ilk	ocaqlarına,	göbəkləri	kəsildiyi
yerə	can	atırlar.
–	Bəlkə	elə	göbək	məsələsindədir	bunun	sirri...
–	Mənim	göbəyim	burda	kəsilməyib.	Bəs	məni	çəkən,	qanımı	qaynadan	nədir?
–	Görüşünə	getdiyimiz	şair	də	bu	dağlarda	sənin	hisslərini	yaşayıb	yəqin,	onun	bir
sözü	var:	“Qanın	yaddaşı	tarixin	və	kitabların	yaddaşından	daha	qə ​dimdir”	–
deyir.	Yəqin	sirr	elə	bundadır,	ona	görə	də	gələcək	müharibələr	qanın	işğalından
başlanacaq!
Murad	gülümsədi:
–	Jurnalist	fantaziyanı	işə	salma!
Şahin	bərkdən	güldü:
–	Dünyanın	ehtiyacı	var	mənim	fantaziyama,	sonra	bu	işlərlə	siz	tarixçilər	məşğul
olacaqsınız.	Dediyim	sözü	unutma!
Muradı	elə	bil	ildırım	vurdu:
–	Bəlkə	bizim	kəndləri	elə	buna	görə	boşaldıblar!	Burda	yaşayan	uzun	ömürlü,
sağlam	adamların	kökünü	kəsmək	üçün!	Yaddaşlarını	itirmək	üçün?!
–	Ay	sağ	ol,	bu	yerin	sirrini	görürsən?	Möcüzəsini	sənə	göstərdi,	ağıllanırsan
yavaş-yavaş.	Həm	ictimai,	həm	də	elmi	problemdir...	Dedim	axı,	sözümü	unutma!
Söz	yox,	bu	bir	zarafatdır,	amma	elə	bil	Muradın	gözündən	qalın	bir	pərdə
götürüldü	və	indiyədək	bu	məsələlər	barədə	düşünmədiyinə	heyrətləndi.
Söhbətləşə-söhbətləşə	rayon	mərkəzinə	gedən	yoldan	ayrılıb	qayaların	arasına
burulmuşdular.	Şahin	burda	da	qazıntı	aparacaqlarından	qorxurdu,	kənd	camaatı
belə	şeyi	qəbul	eləməz.	Əl	dəymədiyindən,	açılmadığından	balaca	türbənin
qapısını	mamır	basmışdı.	Şahin:
–	Bu	da	sənin	ziyarətgahın,	nə	niyyətin	varsa,	eləyə	bilərsən,	–	dedi.
–	Heç	bir	niyyətim	yoxdur,	kəndə	gələndən	nə	elə ​mişəmsə,	hamısı	babamın
vəsiyyətidir!	İçəri	keç ​məliyik!
–	Mən	qorxuram,	qardaş.	Görmürsən	hər	yanı	kol-kos	basıb,	Allah	bilir	qapını
neçə	ilan	qoruyur.
Murad	onu	kənara	itələdi:
–	Sən	girmə!
Meşədə	kitablar	tapılmayandan	sonra	bütün	ümidi	bu	ziyarət​gaha	qalmışdı.
Qapını	özünə	doğru	çəkib	açdı.	İçəri	Şahinin	dediyindən	fərqli	olaraq	təmiz	və
quruydu.	Qalın	taxtalardan	ikiqatlı	dam	bura	yağış,	qar	düşməsinə	imkan
verməmişdi.	Ortada	bir	sanduqə	vardı,	üstünü	oxuya	bilmədi.	Ərəb	əlifbasından
xəbərləri	olsa	da,	bu	yazı	üsulu	mürəkkəbdir	və	hər	adam	baş	çıxara	bilməz.
Şahin:
–	Burda	yatan	hər	kimsə,	Allah	rəhmət	eləsin.	Bu	məzar ​ların	çoxu	hansısa	təriqət
nümayəndələrinə,	müridlərə	və	ya	savaş	qəhrəmanlarına	aiddir,	–	dedi.
Baş	daşının	arxasında,	küncdə	qalın	yerli	taxtadan	düzəldil ​miş,	küncləri	hələ	də
rəngini	qoruyub	saxlayan	dəmir	lövhələrlə	haşiyələnmiş	iri	bir	sandıq	vardı.
Murad	yaxınlaşıb	ehtiyatla	sandığın	qapağını	qaldırdı.	Elə	bilirdi	min	illik	bir
tarixin	qapısını	açır.	Sandıq	köhnə	dəftər-kitabla	doluydu.	Çoxu	nəmdən	bir-birinə
yapışsa	da,	mətnləri	oxunurdu.	Daş	şəbəkəli	nazik	pəncərədən	düşən	işıqda
kitabları	tək-tək	qaldırıb	baxır	və	bir	kənara	yığırdı.	Hamısı	dinə	aiddi.
Sandıqda	qara	cildli	bir	dəftər	görəndə	çaşdı,	qışqırmaqdan	özünü	zorla	saxladı.
Birinci	səhifədəki	yazı	aydın	oxunurdu.	Bəli,	bu	babasının	vəsiyyət	etdiyi	dəftərdi;
“axır	ki	tapdım”	–	deyib	öz-özünə	pıçıldadı.	Şahinin	“nəyi	axtarırdın,	nəyi
tapdın?”	sualına	cavab	vermədən,	başqa	kitabları	da	gözdən	keçirib,	sonra
hamısını	səliqəylə	sandığa	yığdı.	Qara	dəftəri	götürüb	qapıdan	çıxdı.
Şahin:	–	Məni	dəli	edəcək	bu	oğlan!	–	deyib,	don​quldana-donquldana	onun
ardınca	getdi.
Ətrafda	heç	kimin	olmamasına	sevinirdilər.	Bura	hər	adamın	rahat	girib-çıxacağı
yer	deyil.	Gələnlər	də	məzarın	başına	dolanıb,	çəpərin	içindəki	ağacların
budaqlarına	parça	bağlayıb	gedərdilər.	Balaca	ziyarətgahın	qapısını	açıb	içəri
girmək	kimsənin	ağlına	gəlməz.	Düşər-düşməzi	olar!
Köhnə	kənddən	çıxandan	sonra	Murad	Şahini	qucaqladı:
–	Sənə	minnətdaram,	babamın	vəsiyyətini	yerinə	yetirdim!
Şahin:
–	Aç	görək,	nə	yazılıb	orda.	Gör	vəsiyyətnamə	deyil	ki!	Yəqin	Quran	ayələrini
köçürüb.
Bu	atmacadan	sonra	Murad	ayaq	saxladı,	ağacın	altında	oturub	dəftəri	açdı.	Dəftər
ərəb	əlifbası	ilə	və	o	qədər	də	aydın	olmayan	bir	əl	xəttilə	yazılmışdı.	Oxuya
bilmədi...	“Babam	“etibarlı	adama	oxut”	demişdi.	İndi	etibarlı	adamı	hardan
tapım”.
Kim	bilir,	dəftərdə	nə	yazılıb,	bəlkə	də	çox	bəsit	söz​lərdir.	Ancaq	heç	bir	sirri,
mənası	olmasa	belə,	vəsiyyətə	əməl	etməliydi.	Bəlkə	də	heç	kimi	axtarmadan,
belə	mətnləri	oxumaq	üçün	köhnə	əlifba	bilgisini	artırmalıydı...
Qara	dəftərdə	onun	gözlədiyinin	əksinə,	qeyri-adi	bir	şey	yox	idi.	Birinci	səhifədə
aydın	latın	qrafikasıyla	“el	ağzından	toplanmışdır”	yazılmışdı.	Doğrudan	da,
dəftərin	əvvəlində	bu	yerlərin	el	ədəbiyyatından	nümunələr	yazılmışdı.	Bunların
çoxu	Qaçaq	Həsən	haqqında	əhvalatlardı.	Muradın	bun​ların	heç	birindən	xəbəri
yoxdu.	Dəftərin	yarıdan	sonrası	ərəb	əlifbasıylaydı.
	
***
Bakıya	qayıtmaq	məsələsi	olmasaydı	Murad	böyük​lərinin	xatirəsini	yaşadan	bu
yerlərdən	ayrılmazdı.
Bu	tək	özünün	yaşantısı	deyil,	atasının,	babasının	xa ​tirələri	ilə,	evdə	aldığı	tərbiyə
ilə	bağlıdır.	Ancaq	sən	demə,	bu	cür	düşünən	tək	o	deyilmiş;	kəndə,	ocağa	can
atanların	və	buranın	cazibəsindən	ayrılmaq	istəməyənlərin	çoxluğu	onu
sevindirirdi.
...Bakıya	bazar	günü	çıxacaqlar.	Şənbə	gəlincə	neçə	gündən	bəri	qu	desən	qulaq
tutulan	yerləri,	daha	doğrusu,	bulaqların	başını	qalabalıq	gördü.	Şahindən,	“bu	gün
nə	çox	adam	var	buralarda,	xeyirdimi?”	–	deyə	soruşdu.	Şahin,	“yay	uzunu,	şənbə,
bazar	günləri	belə	olur.	İmkan	tapan	qayıdır,	bir-iki	günlüyə	havasını,	suyunu
dəyişir”,	–	dedi.
Rejimin	möhkəm	vaxtında,	ara	açılmamış	adamlar	Salyandan	bəri	ötə	bilmirdilər.
Şahinin	Muğanda	qoyulan	xırda	əngəldən	şika ​yət​lən​məsi	Murada	qəribə	gəlir.	Bəs
xalq	düşməni	kimi	sürgünə	göndərilənlər,	Komidə,	Yamal	yarımadasında,
Kustanayda,	Qaraqandada,	Çu	vilayətində,	Sibirdə,	Maqadanda,	Çukotkada
vətənsizliyə	məhkum	edilənlər,	geri	gəlməyə	gümanı	qalmayanlar,	onların
övladları	nə	etsin?
...Bulaq	üstə	palaz	sərib	oturanlara	salam	verdilər.	Gələnlər	xorla	aldılar	salamı.
Süfrənin	başında	oturmuş,	quzu	dərisindən	yumru	papaq	qoymuş	65-70	yaşlı,	tunc
kimi	qaralmış	sifəti	olan	kişi	Şahindən,	“yanındakı	kimdir,	bacı	oğlu”,	–	deyə
soruşdu.
Şahin:
–	Bizlərdəndir,	ancaq	uzaqdan	gəlib,	–	dedi.
–	Hardan?
Şahinin	baxışları	Murada	çevrildi,	yəni	özün	cavab	ver,	sənin	dilmancın	deyiləm
ki...
Murad:
–	Qazaxıstana	sürgün	edilənlərdənəm,	–	dedi.
Kişinin	gözü	yol	çəkdi:
–	Hə,	bildim.	Onlar	bizdən	əvvəl	gediblər.	1938-də.	Kimlər ​dənsən?
–	Tanımazsınız.
–	Niyə	tanımırıq,	ay	bala,	hansı	kənddənsiniz?
–	Elə	bu	kənddən!
Kişinin	səsi	yüksəldi:
–	Olmaya	Sultanəlinin	nəvələrindənsən?	Onlara	oxşayırsan.
Murad	çaşdı	və	sevindi.
–	Onun	nəvəsiyəm,	Əlicanın	oğlu.
Kişi	yerindən	sıçradı	və	Muradı	qucaqladı:
–	Ay	xoş	gəlibsən!	Əmimin	əziz	nəvəsi!	Gözümün	işığı!
Kişinin	onu	qucaqlamış	güclü	bədəni	əsdi	və	gözünün	yaşını	saxlaya	bilmədi.
Süfrədən	qalxan	adamlar	onları	əhatəyə	almasa,	Muradı	buraxmazdı.
Tək-tək	Muradı	qucaqlayıb	görüşdülər,	zorla	ikisini	də	süfrəyə	dartdılar.	Bunlar
50-ci	illərin	əv​vəllərində	köçürülənlərdəndi.	Həm	də	Qazaxıstana	yox,	Şirvana.
“Bunlara	nə	var	ki!	Allahın	xoşbəxtidirlər!	–	deyə	düşündü.	–	Kaş	bizim	də	belə,
ara-sıra	qayıdıb	buraları	görmək	fürsətimiz	olaydı”.
Sorğu-sual,	söhbət	uzandı,	sonra	Şirvana	qonaq	ge ​də ​cək​ləri ​nə	söz	verib
ayrıldılar.
Bünyatalı	kişinin	ailəsi	ilə	bu	görüş	onun	üçün	babasının	dəftərini	tapmaq	kimi	bir
iş	idi.
Qarşıda	nə	olacaq,	vətənində	necə	üzlər	görəcək,	bu	barədə	düşünmək	istəmir;
çünki	xoşbəxtdir,	evsiz-eşiksiz,	səliqəsiz	yataqxana	otağı,	ancaq	hətta	bunun	özü
olmasa	belə,	küçələrdə	yatsa,	ac-susuz	qalsa,	yenə	rahatdır.	Doğma	dildə	danışır,
doğma	üzlər	görür,	sanki	bir	Cənnət	planetinə	düşüb.	Bura	gəldiyi	yolla	bütün
ailəsini	dartıb	gətirəcəkdi...
	
BAKININ	AĞIR	GÜNLƏRİ
	
	
Kursdan-kursa	keçdikcə	Muradın	yükü	yün​gülləşdi	və	şəhərin	gur	həyatına
qarışmaq	imkanı	artdı,	fikirləri	duruldu,	gələcək	həyatını	onların	öz	taleyini
yaşayan	insanlara	həsr	etmək	arzusu	möhkəmləndi,	repressiya	qurbanları	ilə	bağlı
görülən	işlər	getdikcə	daha	çox	maraqlandırmağa	başladı	onu.
Bakı	yavaş-yavaş	qaynayırdı.	Tələbə	mühiti,	iştirakçısı	olduğu	görüşlər,	hətta
küçə-bazar	söhbətləri	–	Milli	şüurun	yeni	intibahından	xəbər	verirdi.	Xalq
oyanmışdı,	Moskvadan	və	Baltik	respublikalarından	sonra	yenidənqurma	və	söz
azadlığı	havası	cənuba	doğru	enməkdə	idi.
Universitetdəki	görüşdən	sonra	hüquq	fakül ​təsinin	yuxarı	kurs	tələbələri	ilə	tanış
olmuşdular.	Düzünə	qalsa	onların	hər	biri	bir	inqilabçı,	və ​tən	fədaisi	idi.
Ağızlarından	od	püskürürdü.	“Rusiya	işğalına	son	qoyulmalıdır!”	“Azərbaycan
bir ​ləş ​məlidir!”	“Niyə	Stalin	Ukraynaya,	Belarusiyaya	bir ​ləşmək	imkanı	verdi,
Azərbaycana	vermədi?”,	”Niyə	Güney	Azərbaycanı	qanında	boğub	Pişəvərini
qətlə	yetirdilər.”	“Biz	Turandan	çıxmışıq,	Turanı	qur ​malıyıq”.
Bu	söhbətlərin	alternativi	kimi	Türk-Slavyan	qohumluğu,	bunun	əhəmiyyəti,
Avrasiya	ideyası	ilə	bağlı	Moskvada	nəşr	edilən	kitabların	müzakirələri	də
eşidilirdi	.
Belə	mübahisəli	məclislərin	birində	Rahim	onu	Altay	Qızılbaşın	hüquq
fakültəsində	oxuyan	qardaşı	Əli	ilə	tanış	eləmişdi.	Əli	dostlarının	danışığından
qiyabən	tanıyırmış	onu.	Girişsiz-filansız	həyəcanla	danışırdı:
–	Murad,	bilirsən	nə	olacaq?	Ürəyimizin	başından	keçən	tikanlı	məftil	ayıbının,
sərhəd	dəm-dəsgahının	bir	gün	yerli-dibli	silindiyini	təsəvvür	elə,	elə	bil	dağları
zəncirdən	açıb	buraxırsan.	Torpağın	sinəsini	param-parça	edən	ikiyüzillik	yara
sağalır.	Adamların	qəddi	düzəlir,	nəfəsi	açılır.	Sürülər	yaylaqlar	boyu	yayılır.
Atlar	qanad	açır.	Tezdən	kənddən	çıx,	atını,	maşınını	sür	Ərdəbilə,	bazarlığını	elə,
günortaya	geri	dön.	Bir	əlimiz	Təbrizdə,	bir	əlimiz	Bakıda.	Gör	xaraba	qalmış
kəndlərimiz	qısa	müddətdə	necə	çiçəklənər!
–	Sən	lap	nağdlaşdırmısan!
–	Görmürsən,	dünya	necə	sürətlə	dəyişilir.	Dörd-beş	il	əvvəl	SSRİ-də
respublikaların	müstəqillikdən,	azadlıqdan	danışmasını	kim	ağlına	gətirə	bilərdi.
Murad	duruxdu:
–	Bunun	düşər-düşməzi	olmasa	yaxşıdır.	Almatının	Bakıda	təkrar	olunacağından
qorxuram.
Əli	nikbin	idi:
–	İnşallah,	o	faciə	təkrar	olunmaz.	Bunların	hazır	ssenariləri	çoxdur.	Allah	bilir,
bəxtimizə	hansı	düşəcək.	XII	Qızıl	ordu	hardan	gələcək.
Murad	:
–	XII	Qızıl	ordu	çoxdan	burdadır.
Əli	güldü:
–	Burdakıları	əhliləşdirmişik.	Yeni	işğal	yeni	vəh​​şilərin	əli	ilə	həyata	keçirilir.
Vidalaşarkən	Murad	yeni	tanışının	qolundan	tutub:
–	Bir	xahişim	var,	–	dedi.	–	Mənə	qardaşının	kitabını	gətir.	Əldən-ələ	ötürürlər,
mənə	oxumaq	növbəsi	çatmır.
Əli	gülə-gülə	dedi:
–	Elə	bilirsən	məndə	qalıb?	Amma	sənin	xətrinə	özündən	alaram.
Dediyi	kimi	sabahı	gün	kitabı	gətirdi.	Və	Murad	Bakıda	havanın	dəyişilməsinin
bir	səbəbini	də	anladı.
	
***
Yox,	Bakıya	rus	katib	göndərmədilər.	Bura	bir	təcrübəli,	vicdanlı,	işini	sevən,
yerli	xalqa	sayğıyla	yanaşan,	ədalətli	rus	göndərsəydilər	nə	vardı	ki!..	Bakının	öz
rusbaşlıları	Moskva	məmurlarından	yüz	dəfə	ruspərəst	və	mərkəzin	ayağın
yalayanlardır.	Bakının	üstünə	öncə	Dağlıq	Qarabağı	qaldırdılar.	Murad	anladı	ki,
onun	əsl	universiteti	və	yazmalı	olduğu	tarix	indi	başlanır.
Xoşbəxtlikdən	universitetin	rektoru	zamanın	axarını	duyan	adamdı.	Meydanlara
tələbə	axınının	qarşısını	ala	bilməyəcəyini	görəndə	özü	də	onlara	qoşulmuşdu,
onlarla	bərabər	tonqal	başında	oturur	və	bu	yolla	tələbələrini	qoruyurdu.
Universitet	hərəkatın	əsas	qüvvələrindən	biri	olsa	da	tələbələrin	həbsə	atılmasına
imkan	vermir,	başqa	ali	məktəblərdə	olduğu	kimi,	fəalları	universitetdən
qovmurdu.	Mitinqlər	qurtaran	kimi	dərslər	ciddi	qrafiklə	davam	etdirilirdi.
Universiteti	ondan	bir	il	tez	qurtaran	Şahin	Altay	Qızılbaşın	buraxdığı
“Azərbaycan”	qəzetində	işə	düzəlmişdi.
Bir	dəfə	Şahinin	yanına	gedəndə	dəhlizdə	baş	redaktorla	üz-üzə	gəldi.
Şahin	tez-tələsik	onu	təqdim	etdi:
–	Qazaxıstanda	yaşayanlardandır.	Siz	onların	kən​dində	olmusuz.
–	Hansı	kənddə?
–	“Yeni	gün”də	–	bu	dəfə	Murad	özü	cavab	verdi.
Altay	bəy	duruxdu	və	sonra:
–	Yadımdadır,	–	dedi.	–	Bişkekdən	gəlmişdim.	Gözəl	kənddir.	Məktəbdə
görüşümüz	olmuşdu.	Bir	evdə	çörək	kəsmişdik	–	Əlican	kişinin	evində.
Murad	utana-utana:
–	Mən	Əlicanın	oğluyam,	–	dedi.
Altay	bəy	diqqətlə	ona	baxdı,	sonra	çiynindən	qucaqlayıb	özünə	doğru	çəkdi:
–	İndi	tələsirəm,	Sahin,	bir	arxayın	vaxtda	bizi	görüş ​dürmək	qaldı	sənin	boynunda.
Lakin	faciə	faciə	dalınca	gəldi.	Ermənistandan	türkazər	əhalisinin	köçürülməsi,
Qarabağ	müha ​ribəsi,	Bakıda	föv​qə ​ladə	vəziyyətlər,	Sovet	ordusunun	Azərbaycana
qanlı	basqını,	20	Yanvar,	ardı-arası	kəsilməyən	qan	və	qırğınlar,	Altay	bəyin
günlərlə	davam	edən	xarici	səfərləri	göz	açmağa	imkan	vermədi.
1990-cı	ilin	payızında	Əhmədlidə	onun	seçicilərlə	gö​rüşündə	dostları	ilə	birgə
iştirak	etdi,	ancaq	yenə	söhbət	edə	bilmədilər.
Bir	də	aspiranturaya	daxil	olandan	sonra,	Ziyad	bəyin	yanında	rastlaşdılar.
Ziyad	bəyə	işarə	edən	Altay:
–	Belə	elmi	rəhbər	hər	adamın	qismətinə	düşməz!	Bir	dəfə	bizi	apararsan	dağlara,
qoy	repressiyanın	ordakı	izlərini	görsün!	–	dedi.
Bu	boyda	qırğınlar	görmüş	və	bu	qədər	dəyərli	insanlar	itirmiş	şəhərdə	bir
soyqırım	muzeyinin	olmaması	ona	qəribə	gəlir.	Bakı,	sanki	burda	axan	qanlardan,
itirdiyi	dəyərli	insanların	faciələrindən	xəbərsiz	yaşayır.	Gedənlər	unudulur.	Nə
haqlarında	yazan	var,	nə	yaşadıqları	evlərin	divarından	bir	lövhə	asan.	Təkcə	bir
dərnək	varmış,	repressiya	qurbanlarının	hüquqlarını	müdafiə	adına.	Onun	da
yerini	tapa	bilmədi,	lakin	günlərin	birində	təsadüfən	ona	yardımçı	olan	bir	adamla
rastlaşdı.
Çayxanada	oturub	ətrafdakı	binaları	tək-tək	gös ​​​​tə ​rərək	onların	hansı	milyonçuya
aid	olduğu,	sonra	kim​lərin,	hansı	təşkilatların	əlinə	keçdiyini	izah	edir,	binaların
tikilmə	tarixindən,	sahibinin	taleyindən	maraqlı	əhvalatlar	danışırdı.	Çılğın,
danışdıqca	əsəbiləşən,	tez-tez	yanındakı	çantaya	əl	atıb	ordan	müxtəlif	kağızlar
çıxararaq	başının	üstündə	silkələyən,	yanındakılara	göstərən	birisiydi.
Danışığından	belə	bəlli	olur	ki,	hökumətdən	narazılığının	əsas	səbəbi	illərlə
müraciət	etməsinə,	yazmasına	baxmayaraq,	babasının	mülklərindən	heç	olmasa,	ən
balacasının	vərəsə	haqqının	ona	verilməməsidir.
Yaxındakı	masalardan	birinin	arxasında	oturdu	və	imkan	düşən	kimi	Vasiflə	tanış
oldu.	Nə	qədər	əsəbi	danışsa	da,	Vasifin	üzündəki	əsilzadəliyi	seç ​məmək	mümkün
deyildi.	Muradı	maraqlandıran	suallara	o	da	cavab	verə	bilmədi,	çünki	dərnəyin
üzvləri	o	qədər	də	çox	deyildi.	Repressiya	qurbanlarının	övladları	hələ	də	üzə
çıxmağa	ehtiyat	edirdilər.	Bəlkə	də	dərnəyin	onlara	bir	şey	verəcəyinə	inanmır	və
burda	vaxt	itirmək	istəmirdilər.	Onsuz	da	buz	qırılmış,	otuz	illik	qurbanların
siyahısı	çıxardılmış	və	ailələrin	müraciətləri	nəticəsində	öldürülənlərin	çoxuna
bəraət	verilmişdi.	Uzun	illər	“xalq	düşməni”	damğasının	ağırlığını	daşımış
adamlar	üçün	bu,	böyük	sevincdir,	hər	şeyi	əvəz	edirdi.	Sanki	uzun	illərin	ölüm
cəzasından	sonra	azadlığa	çıxmışdılar	və	havanın,	suyun,	doğma	şəhərdə	sərbəst
gəzməyin	ləzzəti	yetərli	idi...
Bu	arada	Murad	ərəb	əlifbasını	öyrənməyə	başlamışdı.	Nə ​dənsə,	ziyarətgahda
tapdığı	dəftəri	başqasına	etibar	edə	bilmirdi,	sanki	dünyanın	bütün	sirlərinin	açarı
orda	idi.
Əlifbanı	öyrənmək	çətin	deyildi.	İki	ay	sonra	kitab	yazılarını	asta-asta
höccələyirdi.	Di	gəl,	əlyazmasını	oxumaq	mümkün	deyildi.	Görünür,	bu	iş	üçün
çeşidli	xətlərə	bələd	olmaq	və	müəyyən	təcrübə	də	lazımdır.	Dəftər	bəlkə	də
qəsdən	çətin	oxunan	bir	xətlə	yazılmışdı.	Üstəlik,	yarım	əsrin	isti-soyuğu,	nəmi
onu	soldurmuşdu	və	yalnız	mütəxəssislər	bu	işin	öhdəsindən	gələ	bilərdi.	Dəftərdə
nə	yazıldığını	bilmədiyindən,	hər	adama	göstərmək	istəmirdi.	Havanın
dəyişilməsinə	baxmayaraq,	rejim	həmin	köhnə	rejimdir	və	ailəsinin	taleyi	onu	hər
şeyə	ehtiyatla	yanaşmağa	məcbur	edir.	Nəsildən	nəslə	ötürülmüş	qədim	kitablar
tapılmayandan	sonra	bu	dəftər	marağını	itirmişdi	onun	üçün.	Böyüklərindən
kiminsə	xatirəsi	və	ya	vəsiyyəti	olacaqdı,	vaxtı	gələndə	özü	oxuyar...	İndi	əsas
arzusu	ali	məktəbi	bitirib	Bakıda	qalmaq	və	gələcəkdə	imkan	olsa,	ata-anasını	da
köçürüb	Vətənə	qaytarmaq	idi.
Bu	arada	repressiya	qurbanları	dərnəyində	keçi ​riləcək	bir	görüşün	xəbərini
duydu,	daha	doğrusu,	yenə	elə	həmin	çayxananın	yanından	ötərkən,	yenə	elə	həmin
masanın	arxasında	oturmuş	Vasif	əl	edib	onu	çağırdı,	sonra	onu	gözləmədən	özü
durub	yaxınlaşdı	və	“şənbə	günü	şəhər	kitabxanasında	bir	görüşümüz	var,	sənin
üçün	də	maraqlı	olar,	gəl”	–	dedi.
Görüş	30-cu	illərdə	SSRİ	rəhbərliyi	tərəfindən	Azər ​baycanda	aparılmış	kütləvi
qırğına	həsr	edilmişdi	və	əsas	məruzəçi	artıq	universitetdə	bir	dəfə	gördüyü
məşhur	akademik	Ziyad	Şıxlıydı.	Qədim	və	orta	yüzillər	tarixinin	araşdırıcısı	indi
birdən-birə	yaxın	tariximizi	mövzu	seçmişdi	və	danışığından	aydın	olurdu	ki,
burda	da,	ən	uzaq	tarixlərin	incələnməsində	üzləşdiyi	çətinliklərə	bənzər	maneələr
çıxır	qarşısına.	Ölkədə	nüfuzlu	şəxslərdən	biri	olsa	da,	o	acı	taleləri	qoruyan
arxivlərin	üzünə	necə	zorla,	məcburiyyətlə,	candərdi	açıldığından	danışırdı.	Üzə
çıxartdığı,	bildiyi	həqiqətləri	çəkinmədən,	cəsarətlə	deyirdi:
–	30-cu	illərin	arxivləri	məni	qədim	tarixdən	ayırdı.	Bu	gün	baş	verənlər	keçmişi
və	hətta	qan	töküb	faşistləri	udduğumuz	müharibəni	də	unutdurur.	Müharibədən
sonra	özümüzü	xoşbəxt	sayırdıq.	Yeni	bir	həyat	başlanmışdı.	Sən	demə,	qatilləri
qorumaq	üçün	qurban	getmişik.	Mənim	millətimin	düşmənləri	Stalin,	Beriya,
Mikoyan	oturmuşdular	Kremldə,	mən	də	onlar	üçün	sinəmi	sipər	eləmişdim.
Özümü	vermişdim	güllə	qabağına.	Gəncliyim	Avropa	xarabasında	səngərdən-
səngərə	sürünürdü.	Ya	ix	mat...
Söyüşü	tamamlamadı.	Rusların	ana	söyüşünün	akademikin	dilindən	düşmədiyini
hamı	bilirdi.	Onu	da	bilirdilər	ki,	hirslənəndə	böyük	rəsmi	məclislərdə	də	bu
yolla	ürəyini	soyutmaqdan	çəkinməz.	Mil ​lətinin	böyük	itkilərini	sonadək
araşdırmaq	və	üzə	çıxarmaqda	israrlı	olduğundan,	bu	yolda	heç	kimin	onun
qarşısını	kəsə	bilməyəcəyindən	danışırdı.	Bilincli	şəkildə,	daha	doğrusu,	qəsdən
onun	mil ​lətini	başsız	qoymaq	siyasəti	aparılmışdı	və	bu	siyasət	otuzuncu	illərlə
məhdudlaşmırdı.	“Almanlarla	müha ​ribədə	üzləşdiyimiz	bir	çox	hadisə	və	sonrakı
müşa ​hidələrimiz	bu	repressiyanın	hələ	də	dayanmadığını	göstərir.
Azərbaycanlıların	indi	Ermənistan	adlanan	ərazidən	ara	vermədən	çıxarılması,
Axısxa	türklərinin	deportasiyası	iki	əsrə	yaxın	Qafqazda	gedən	qanlı	cinayətin,	bir
milləti	yox	etmək	cinayətinin	ayrı-ayrı	epizodlarıdır.	Bu	gün	belə	otuzuncu	illər
repressiyasının	arxivlərini	açmaq,	sənədləri	üzə	çıxarmaq	müşkül	bir	məsələdir.
Millətə	öz	tarixini	və	faciələrini	unutdurmaq	dövlət	siyasətinə	çevrilib.	Bunu	hər
kəs	bilməlidir.”
Uca	boylu,	şux	qamətli,	ala	gözləri	ilə	Atatürkü	xatırladan	bu	adam	ilk	baxışdan
Muradın	ürəyinə	yatmışdı.	Bakıya	gələndən	sonra	ilk	dəfəydi	ki,	xalqın	bəxtinə
düşmüş	cəhənnəm	əzabları	barədə	bu	qədər	aydın	və	cəsarətli	danışıq	eşidirdi	və
bu	danışığın	bir	hissəsi	də	Rusiya,	Qazaxıstan,	Özbəkistan	və	Qırğızıstanın	çeşidli
guşələrinə	səpələnmiş	sürgün	camaatına,	onun	öz	ailəsinə	aid	idi.	Buna	görə
müzakirədə	özünü	saxlaya	bilmədi,	tarix	fakültəsinin	tələbəsi	kimi	söz	alıb,
Qazaxıstandakı	kəndlərindən	və	ora	sürülmüş	ailələrdən	danışdı;	onların	taleyinin
tədqiqat	üçün	maraqlı	olacağını	nəzərə	alıb	alimi	doğulub,	boya-başa	çatdığı
kəndə	dəvət	etdi.
Yığıncağın	sonunda	akademik	salona	göz	gəz​dirib	onu	yanına	çağırdı:
–	Akademiyaya	gəl,	söhbət	edək.	Universiteti	yaxşı	qurtarsan,	səni	öz	yanıma
aspiranturaya	götü​rərəm!
Murad	qulaqlarına	inanmırdı,	həyəcandan	dili	tutulmuşdu.	Görkəmli	alim	onun
cavabını	gözləmədən:	“Elmi	işini	də	elə	deportasiya	tarixinə	həsr	edərsən!”	–
dedi.
Növbəti	həftə	Murad	unuda	bilmədiyi	bu	söh​bətin	təsiri	altında,	ancaq	çəkinə-
çəkinə,	daha	doğrusu,	neçə	gündən	bəri	xəyalında	qurduğu	planların,	ümidlərinin
dağılacağından	qorxa-qorxa	Akademiyaya	getdi.	Qəbul	otağında	gözləyəndə	Ziyad
Şıxlının	qonaqlarını	və	yanına	girib-çıxan	işçilərini	görəndə	görüşməkdən	ümidini
üzdü	və	gəldiyinə	peşman	oldu.	Onsuz	da	tərəddüdlə	gəlmişdi,	qayıdıb	getmək
istəyirdi.	Lakin	qəfildən	akademikin	özü	otaqdan	çıxdı,	onu	diqqətlə	gözdən
keçirib	yorğun	təbəssümlə:	“Gəlmisən?”	–	dedi	və	geri	qayıdıb	onu	otağa	çağırdı.
Alimin	ona	çoxdanın	tanışı	kimi,	belə	ciddiyyətlə	yanaşması	Murad	üçün
gözlənilməz	idi.
Onun	doğulduğu	yerlə,	oxuduğu	fakültəylə,	vali ​​deyn​ləriylə,	ana	dilini	mükəmməl
bilməsinin	səbəb​ləriylə	maraqlandı.	Murad:
–	Evimizdə	başqa	dildə	danışmırlar,	–	dedi.
–	Hələ	ki	arxivlərin	hamısı	məhv	edilməyib.	Yaxın	ta ​riximizdə	oynanan	qanlı
oyunları	üzə	çıxarmaq	borcumuzdur.	Böyüklərinin	taleyini	araşdırmaq
burdakılardan	daha	çox	sənin	boynuna	düşür.	Danışığından	gördüm	ki,	ağıllı
oğlansan.
Murad	utana-utana	təşəkkürünü	bildirdi.	Alimin	tə ​şəkkür	gözləmədiyi	açıq-aydın
görünürdü:
–	Yadından	çıxarma,	yalnız	güllə	ilə	və	ya	mü​haribədə	öldür ​mürlər	xalqı.	Biz
faşizmə	qalib	gəldik,	ancaq	bizə	qarşı	aparılan	müharibə	hələ	qur ​tar ​mayıb.	Bu
müharibəni	hər	adam	görə	bilməz,	onun	silahları	səssizdir.	Molla	Nəsrəddin
demiş:	“Səsi	sonra	çıxacaq!”	Erməni	də	pas	atmış	silahlardan	biridir,	başqa
müasir	silahlar	da	var:	unutqanlıq,	yadlaşdırma,	gen	və	dil	düşmənçiliyi	...	hara
baxırsan,	qan	iyi	gəlir.	Dünya	bir	dəstə	lotunun	əlindədir.	Ən	çox	əzilən	də	bizik,
millətin	ağlı	kəsənləri.	–	Akademik	öz	yaşıdıyla	danışırmış	kimi	danışırdı.	–
Gənclərimizə	ümidim	böyükdür.	Bu	müharibəni	yalnız	elmlə	udmaq	olar.
Murad	taleyinə	şükür	eləyirdi.	Allah	onu	belə	bir	adamla	rastlaşdırmışdı.
Akademik	onu	tariximizin	hansı	dövrünə	yönəltmək	istədiyini	başa	salandan	sonra
aspiranturanın	elan	ediləcəyi	vaxtadək	nə	iş	görməli	olduğunu	izah	elədi,	onun	tez
və	səviyyəli	yazmalı	olduğunu	xüsusi	vurğuladı.	Sözünə	sərt	yekun	vurdu:
–	Dediklərimi	nəzərə	al.	Bura	baş	girləmək	yeri	deyil.	Mənim	də	xasiyyətimi	hamı
bilir.	Güzəşt	adlı	şey	yoxdur.	Gecə-gündüz	çalışacaqsan!
Murad	deyə	bilmədi	ki,	Qazaxıstanda	kəndin	ağır	həyatı	onu	uşaqlıqdan	çətin
işlərə	öyrədib	və	atası	da	uşaqlarına	güzəştə	gedən	deyildi.	Bakıya	qaçmaqda	bir
məqsədi	də	onun	tələbkarlığından	yayınmaq	olub:	“İndi	sizə	rast	gələndə	atama
haqq	qazandırır	və	sevinirəm”,	–	ürəyindən	keçdi.
Alim:
–	Həftənin	tək	günləri	işim	çox	olur,	ikinci,	ya	dördüncü	günlərdən	birində
gələrsən,	plan	tutarıq.
Muradın	çiynindən	yük	götürülmüşdü.
Həftənin	ikinci	günü	yenə	alimin	qəbul	otağında	idi.	Aralı	qapıdan	onun	bərkdən
danışığı	eşidilirdi:
–	Sizi	hardan	tapıb	yığıblar	bura?	On	ilə	bir	dissertasiyanı	yaza	bilmirsən,	bu
necə	elmi	işçilikdir?
Qapı	aralananda	Muradı	gördü	və	sanki	həmən	hirs ​lənən	adam	deyilmiş	kimi,
“gəl”	işarəsi	verdi.	Qanının	arasına	girdiyi	aspirant	onun	yanından	sürüşüb,
pörtmüş	halda	otaqdan	çıxdı,	ancaq	alimin	hirsi	soyumamışdı.	Bəlkə	Murada	da
dərs	verirdi:
–	İşə	bax,	gör	elmimizi	kimlərə	tapşırırlar.	Haradan	yığılıb	bu	havayıyeyənlər?	İki
eşşəyin	arpasını	bölə	bilmir,	alim	olmaq	istəyir.	Akademiya	qalacaq	bu	mama
uşaqlarının	ümidinə.
Sonra	Akademiya	rəhbərliyiylə	mübahisənin	davamı	kimi	ürəyini	boşaltdı:
–	Mən	həmkarlarıma	açıq	deyirəm.	Sizi	elm	maraqlandırırsa,	bu	vərdişinizdən	əl
çəkin!
“Həmkarlar”	kim	idi,	görəsən?
Akademikin	elmimizin	gələcəyi	ilə	bağlı	qayğısını	onunla	paylaşması	bu
məqamda	daha	çox	tapşırıq	kimi	səslənirdi:
–	Ya	gərək	millətin	ən	istedadlı	gənclərini	yığıb	əsl	elm	ocağı	yaradaq,	ya	da	bu
institutlar	yuxarıdakıların	ailə	üzvlərinin	bəzənib-düzənib	gəldikləri	seyrəngaha
çevrilsin...	Beş-on	ailənin	Akademiyası...
Alim,	sanki	ona	bəslədiyi	ümidlə,	bir	az	əvvəl	otağından	çıxmış	“mama
uşaqları”ndan	qisas	alacaqdı.	Bu	açıq	söhbətlər	Murada	cəsarət	verirdi:
Ürəkləndi:
–	Babamdan	qalma	bir	dəftər	var,	köhnə	əlif​bay​ladır.	Sizdə	bunu	oxuyan
tapılarmı?	Mən	bu	əlifbanı	yeni	öyrənirəm.
Alim	əlini	uzadıb:
–	Ver,	görüm	nə	tapmısan!	–	deyə	dəftəri	ondan	aldı.	Açan	kimi:	–	Bu	öz
dilimizdədir,	niyə	oxuya	bilmirsən,	–	soruşdu?
–	Çətin	xətlə	yazılıb.
Alim	dəftəri	o	üz-bu	üzünə	çevirib	baxdı.	Sonra	təbəs ​sümlə	gözünü	onun	gözünə
zilləyərək:
–	Özümçün	oxuyum,	yoxsa	sən	də	dinləmək	istə ​yirsən?
Murad	qızardı.	Bu	boyda	akademikə	necə	desin	ki,	mənim	dərdim	orda	nə
yazıldığını	bilməkdir.	Söz	yox	ki,	alim	onun	ürəyindən	keçənləri	duymuşdu.
Dəftərin	kimə	aid	olduğunu,	əlinə	hardan	düşdüyünü	soruşub	öyrənəndən	sonra
Qurban	adlı	işçisini	çağırtdırdı:
–	Bu	cavan	oğlanla	tanış	ol.	Aspirantımız	olacaq!	Məncə,	bu	dəftərdə	elə	bir	gizli
şey...	–	sonra	sözünə	ara	verib	–	dövlət	sirri-filan	yoxdur.	Oxumağına	kömək	elə.
Yaxud	özün	indiki	əlifbaya	çevirib	ver	ona...	–	dedi.
	
	
	
	
	
KÖHNƏ	DƏFTƏRİN	YAZISI
	
	
“Yer	üzündə	olmuş	və	olacaq	bütün	mövcudatın,	göy​lərdə	gördüyümüz	və
görmədi ​yimiz	bütün	aləmlərin	tərtibi	və	yaranışı	uca	Allahın	hökmünə	bağlıdır.
Yaradan	və	Yaşadan	odur!	Öz	tükənməz	xəzinəsini	açıb	insanlığın	istifadəsinə
verən,	onun	dili	və	sevgisiylə	özünü	tanıtdıran	Böyük	Allah	yaratmaqla
kifayətlənmədi,	yaratdığına	xüsusi	bir	məna	verdi,	birdən-birə	insan	göz	açıb
gördüyü	hər	şeyin	mükəmməl	və	pozulmaz	bir	nizam	içində	olduğunu	və	əsas
işinin	bu	nizama	bağlı	yaşamaqdan,	bu	nizamı	qorumaqdan	ibarət	olduğunu	anladı;
ruhunu	gözəlliyə	kökləmək	istədi.	Ancaq	gözümüzü	açıb-yumunca	keçən	qısa
ömrümüzü	baltalayan	zalımların	zülmü	bitmədi.	Hamımızı	dabanbasma	izləyən
Əzraili	unudub	bir-birinin	peşinə	düşən	insanlar	Allah	qarşısında	cavab
verəcəklərini	yaddan	çıxartdılar.	Dünyanın	qurtaracağında,	dağın	başında,	aza
qane	ola-ola	günümüzü	sovub,	uşaqlarımızı	böyütməyimizi	də	bizə	çox	görür,
balaca	yuvalarımızı	da	başımıza	uçurmaq	istəyirlər.	Dinini,	məzhəbini,	dilini
bilmədiklərimizin	biri	gedir,	biri	gəlir.	Onsuz	da	qara	olan	günümüzü	daha	da
qaraldıblar.	Buna	da	dözmək	olardı.	Məlumumuzdur	ki,	insan	dünyaya	daim	yağ-
bal	içində	üzməyə	gəlməyib!	Bu	həyat	sənə	verilibsə,	onun	hər	üzünə	şükür
eləyəcəksən.	Ancaq	bu	dəfə	haqsızlığın	hədəfi	olan,	incidilən	biz	deyilik,
Allahımızdır;	dinimiz,	peyğəmbərimizdir.	Elə	bil	dünyanın	sonudur.	Bunları
bilməsək,	şərin	meydanını	daha	da	genişləndirmiş	olarıq.	Bunları	yazıb	nəvə-
nəticələrimizə	çatdırmalıyıq	ki,	imkanları	əl	verdikcə,	kafirə	boyun	əyməsinlər,
zülmlə	barışmasınlar.	Baxıb	görsünlər	ki,	xalqımız	harda	günah	işlədib,	harda
səhv	eləyib	ki,	indi	onun	cəzasını	çəkir.	Bu	səhvi	düzəltməsək,	tövbə	edib	haqq
yoluna	qayıtmasaq,	Allah	bizi	bağışlamaz	və	düşdüyümüz	bəlalardan	xilas	ola
bilmərik.
İnşallah,	bu	dəftər	anlamaz	əlinə	keçməz,	öz	yerini	tapar.	Təzə	bir	şey	deyil.
Şeytan	çoxdan	adamların	başını	xarab	eləyib.	Günlərin	birində	mənim	də	qapımı
döymüşdü.	“Xoş	gəlmisən!”	deməkdən	başqa	çarəm	yox	idi.	Onsuz	da
sovetləşmədən	bəri	ayaq	çəkmirlər	bizim	kəndlərimizdən.	Başımıza	çox	oyun
açıb,	bizə	çox	zülm	ediblər.	Hələ	onu	demirəm	ki,	Bakıdan	gələn	böyük	vəzifə
sahiblərindən	biri,	kəndin	gələcək	köçürülmə	planlarını	qura-qura	gözaltı
ailələrimizə	də	göz	qoyurmuş.	Bu	boyda	vəzifə	sahibinin	belə	ucqar	dağ	kəndinə
dalbadal	bir	neçə	dəfə	gəlməsi	inandırıcı	bir	iş	deyil.	Sonra	məlum	oldu	ki	ilk
gəlişində	kəndin	ayağındakı	bulaqdan	su	içərkən	gözü	qonşumuz	Mirheydərin	qızı
Lətifəyə	düşübmüş.	Sonra	deyəsən	xəlvətcə	rayon	rəhbərlərini	elçi	də	salıbmış.
Ancaq	Mirheydər	tərs	adamdır,	“bizi	hökumətin	düşməni	sayıb	qızımıza	elçi	düşə
bilməzlər”,	deyə	Lətifəni	vermir.	Ağlımıza	gəlməzdi	ki,	belə	yekə	vəzifə	sahibi
olan	uşaq	kimi	gəlib	bulaq	başından	qız	qaçırtdıra	bilər.	Nə	isə,	başqa	qızların
gözünün	qabağında	uşağı	maşına	basıb	aparmışdılar.	Sən	demə,	qıza	doğrudan	da
vurulubmuş.	Ağıllı	adamdır.	Şəhərdə	hardan	tapacaqdı	Lətifə	kimi	bir	su
sonasını?	Üstəlik	tərbiyəsinə	də	söz	ola	bilməzdi.	Sonra	eşitdik	ki,	ağıllı-başlı	toy
edib	evlənib	onunla.	Ancaq	bu	qohumluqdan	sonra	da	əl	çəkmədi	bizim
camaatdan...	Hey	qaçaq	peşindəydilər,	casus	axtarırdılar,	düşmən	gəzir,	xəzinə
tapmaq	üçün	dağ-daşda	ağlımıza	gəlməyən	yerləri	uçurub	dağıdırdılar.	Daha	dağa-
daşa	da	şübhəynən	baxırdıq.
Gələnin	çoxu	birinci	mənim	qapımı	döyür,	“ağsaqqal	sənsən,	hamı	sənin	ağzına
baxır,	səni	eşidir”	–	deyirlər.	Din	xadimliyi	və	ya	alimlik	bir	yana,	məscidə
getmək,	ibadət	eləmək,	əlinə	Quran	almaq,	oruc-namaz...	hamısı	qadağandır.
Gecələr	dodağımızı	tərpədib	dua	oxumuruq	ki,	kənardan	görüb	xəbər	verən
olmasın.
Bu	dəfə	gələn	NKVD	sədri	Sevoyan	qaçaq-quldurdan	yox,	birbaşa	imanımızdan
söz	açdı.	“Allahsızlar	cəmiyyəti”nin	böyüklərindənmiş	sən	demə...	Allah,	sən	özün
keç	günahımızdan.	Allahsız	deməyə	necə	dilləri	gəlir	bunların?	Bunlar	kimdir	ki,
o	boyda	Yaradanı	inkar	edirlər?	Özləri	bir	dənə	qarışqa	yaratsın,	sonra	bu	boyda
məxluqatın	yaradıcısına	şübhəynən	baxsınlar.	Neçə-neçə	din,	yüzlərlə	Allah
rəsulu,	minlərlə	nəbi...	hamısı	yalan	oldu?	Kitabxanalar	dolusu	kitablar	yazıldı
Allahın	şəninə!	İnsan	özünü	Allahda	tapdı,	ona	bel	bağladı,	onunla	böyüdü,	onunla
şərəfləndi,	onun	sevgisiylə,	gecə-gündüz	bilmədən,	şərə,	haqsızlığa	qarşı
vuruşdu...	Bunlar	hamısı	yalanmış,	qarşımda	oturan	bu	...torbası	doğru!	Ancaq
çarəmiz	nədir?	Hələ	ki,	fürsət	bunların	əlindədir.	Nədən	başlayacaq,	nə
deyəcəklər,	hamısı	məlumdur...	Belələrini	az	görməmişik!	Çox	gəliblər.	Rus,
erməni,	cuhud...	Hansı	gavur	qaldı	qapımızı	döyməsin.	Xüsusən	bu	cuhudlarnan
ermənilər	dilimizdə	elə	danışırlar	ki,	məəttəl	qalırsan.	NKVD-nin	sədri	Sevoyan
isə	millətin	qanını	içməyə	hazırdır.
Milisi,	söz	gətirənləri	azlıq	edirmiş,	ürəyi	dincəl ​mir,	arada	arvad	paltarı	geyinib
qadın	məclislərinə	də	gedirmiş.	Mən	əhəmiyyət	vermirəm.	Nə	fərqi?	Erməni,
türk?	Elə	türk,	müsəlman	var	ki,	rusun	atasına	rəhmət	oxutdurur.	Ancaq	bu
erməninin	elədiyini	şeytan	da	eləməz!
Bizdən	əvvəl	gedənlərdən	artıq	deyilik	ki!	Allah	bizə	də	bu	taleyi	yazıb.
Aramızda	deyişməyə	bənzər	bir	söhbət	oldu.	Yazdıqlarım	yadımda	qalanlardır.
Qonaq:
–	Deyirlər,	sən	bu	tərəflərin	ən	böyük	din	ali ​misən.
Mən:
–	Əstəğfürullah,	kimin	böyük,	kimin	kiçik	oldu​​ğunu	biz	bilmərik,	üləmalar	bilər.
Ancaq	mən	sovetlərdən	əvvəl	dini	təhsil	almışam,	Ərdəbildə,	Nəcəfdə...	Çar
hökuməti	vaxtı	mədrəsələrdə	oxumaq	qadağan	deyildi...
Qonaq:
–	Həsrətini	çəkirsən	çar	hökumətinin?
Mən:
–	Həsrətini	çəkməli	nəyi	vardı	ki?	Məktəb	yox,	mədrəsə	yox!	Mindəbir	mənim
kimisinə	qismət	olurdu	ora-bura	gedib	oxumaq.	İndi	Allaha	şükür,	məktəbimiz	var.
Hətta	yaşlılar	da	axşamlar	yığışıb	savad	alırlar.
Qonaq:
–	Bu	ətraflarda	çoxdur	sənin	kimi	dini	təhsillilər?
Mən:
–	Camaat	ehtiyac	içindəydi.	Oxumaq	yada	düşmürdü.
Qonaq:
–	Əlaqələriniz	qalır	təhsil	aldığınız	yerlərlə?
Mən:
–	Nə	əlaqəm	olacaq?
Qonaq:
–	Hər	halda,	gedib-gələnlər	var.
Mən:
–	Sovet	hökumətinin	ilk	illərinə	baxma,	hərc-mərclik	bitmə ​mişdi.	Aşkarlıq
deyilən	o	illərdə	sər ​həd	açıqdı.
Qonaq:
–	Peşmansan	sərhədlərin	bağlanmasına?
Mən:
–	Doğrusunu	desəm,	sərhədlərin	bağlanması	bizim	dağ	əha ​lisinin	əlini-qolunu
bağladı,	camaatın	çörəyi	kəsildi.	Çünki	xeyir-şərimiz,	alış-verişimiz	oraylaydı.
Ancaq	peşmançılığa	sə ​bəb	yoxdur!	İndi	heyvan-qaranı	arxayınçılıqla	örüşə
buraxırıq.	O	illərdə	harda	rastlarına	çıxsa,	dəstələyib	aparırdılar.
Qonaq:
–	Qohumların	çoxdur	orda?
Mən:
–	Hesablamamışam.	Əlaqə	üzülüb.	Yalan	deyə	bilmərəm,	vaxtilə	qohum	da	vardı,
dost	da...
Qonaq:
–	Orayla	əlaqənin	cinayət	olduğunu	bilirsən	yəqin?
Mən:
–	Bilirəm.	Mən	əlaqədən	danışmıram.	Qohum-əqrəbadan	danışıram.	Yoxdur
desəm,	inanarsan?	Ailələr	var	ki,	yarısı	orda,	yarısı	burda	qalıb.
Qonaq:
–	Proletariatın	dahi	rəhbəri	Lenin	sosialist	inqilabını	ona	görə	eləmədi	ki,
kommunizm	qurucularının	bir	gözü	şahlıq	rejimində	olsun.	Bu	bizim	ideologiyaya
ziddir.
Bu	sözləri	deyə-deyə	bayaq	evimə	girəndə	başqa	adamlardan	seçilməyən
Sevoyanın	paltarının	rəngi	dəyişilirdi,	indi	onun	bütün	paltarı	dəmir	rəngi	alır	və
dəmirə	çevrilirdi.	Mənə	elə	gəlirdi,	bu	paltarın	içindəki	də	canlı	deyil,	danışmağı
bacaran	bir	maşındır.	Bayaqdan	onun	nə	qalife	şalvarına	və	onun	üstündən	bərk-
bərk	çəkilmiş	ulduzlu	kəmərinə,	nə	çiynindəki	paqonuna,	nə	kəmərindən	sallanan
tapançasına	fikir	vermişdim.	Qonaq-qonaqdır,	kimliyinin	nə	dəxli	var?	Ancaq
gözüm	görə-görə	qonağın	üzünün	şüşələnməsi	və	səsinin	dəyişməsindən	səhv
elədiyimi	anladım.	Daha	sözümü	dəyişə	bilməzdim:
–	Sovet	hökuməti	orda	yaşayanların	bizim	qo​hum-əqrəba	olduğunu	yaxşı	bilir.
Özümüz	ayrılmamışıq	ki,	müharibədə	ayırıblar.	Biz	bu	dövlətin	vətəndaşıyıq.
Ancaq	bacı-qardaşımızı	da	unuda	bilmərik.	Unutmalı	deyilik.	Məncə,	heç	sovet
hö​kumətinə	də	sərf	eləməz.	Ordakı	qohumlarımız	bu	hökumətin	təbliğatçısıdır.
Yoldaş	Stalin	özü	də	bunu	çox	yaxşı	bilir.
Sevoyan	bu	söhbəti	davam	etdirmədi,	qabağına	qoyulan	çayı	qurtumladı	və
mövzunu	dəyişdirdi.
Biz	sərhəddə,	hökumət	adamlarının	dediyi	kimi,	ölkənin	çox	mühüm	məntəqəsində
yaşadığımızdan	və ​zifə	sahiblərinin	bir	ayağı	burdadır	və	illər	uzunu	onların
xasiyyətinə	bələd	olmuşduq.	Başa	düşürdüm	ki,	sərhəddən,	mənim	o	tayda
qohumumun	olub-olmamasından	başlasa	da,	bu	adam	hələ	niyə	gəldiyini	açıb
deməyib,	guya	onu	ciddi	şəkildə	narahat	eləyən	xırda	məsələləri	ortaya	atmaqla,
ağzımızı	arayır	ki,	başımıza	yumruğunu	vuranda	deməyə	sözümüz	olmasın.	Çay
süzülmüş	piyaləni	süfrəyə	qoyub	bumbuz	gözlərini	mənə	zillədi.
–	Deyirlər,	Qaçaq	Həsənlə	sənin	də	dostluğun	olub.	İrana	keçməzdən	əvvəl	bir
neçə	gün	qonağın	olub.
Qəza	mərkəzindən	gələnlərdən	bu	ittihamları	əvvəllər	də	eşitmişdim,	bilirdim	ki,
bu	da	bir	qorxutmaq	yoludur,	əllərində	ciddi	bir	əsas	olsa,	elə-belə	ortaya	söz
atmaqla	dayanmazdılar.	Buna	görə	də	bu	şübhəyə	birdəfəlik	son	qoymalıydım.
Mən:
–	Onu	deyən	səndən	başqa,	qələt	eləyir,	başını	da	divara	döyür.
Qonaq	belə	sərt	cavab	gözləmirmiş:
–	Bu	camaat	arasında	gəzən	sözdür.	Axırda	milisin	qabağından	qaçıb	buralara
sığınıbmış.
Mən:
–	Buralar	–	mənim	evimə	sığışmaz.	Dağı	var,	meşəsi	var,	neçə	kəndi	var...
Qonaq	cibindən	səliqəylə	kəsilmiş	qəzet	parçası	çıxarıb	arasını	tənbəkiylə
doldurub	dodaqlarının	arasında	yaşlayaraq	eşməyə	başladı;	sanki	bununla,
“görürsünüz,	biz	də	elə	bu	kənd	camaatı	kimi	ucuz	tənbəki	çəkirik”	demək
istəyirdi:
–	Hörmətli	axund,	kəndlərinizin	dindarlarına	başa	salmalısınız	ki,	heç	kim
ölkəmizin	marksizm-leninizm	ideologiyasının	təbliğindən	kənarda	qala	bilməz.
Mən:
–	Maarif	işinə	biz	cani-dildən	tərəfdarıq	və	kömək	eləməyə	hazırıq.	Bunun
camaatın	imanına	nə	zərəri	ola	bilər?
Qonaq:
–	Sizin	maarif	dediyinizlə	bizimki	düz	gəlmir.	Köhnə	əlifbayla	vidalaşdığımız
kimi,	köhnə	kitablarla	da	vidalaşmalıyıq.
Mən:
–	Axı	köhnə	əlifbayla	yazılanların	çoxunun	dinə	aidiyyəti	yoxdur.	Müsəlman
alimləri	elm	sa ​həsində	misilsiz	əsərlər	yazıblar.	Bəs	onlar	nə	olsun?	Bu	ateizm
deyil,	din	düşmənçiliyi	də	deyil,	elm	düşmənçiliyidir.
Qonaq:
–	Bu	tərəflərdə	hörməti	olan	adamsan.	Yoxsa	bu	söz​lərinin	altından	çıxa
bilməzdin.
–	Hər	şey	Allahın	iradəsinə	bağlıdır.	Onun	məs ​ləhəti	necədirsə,	elə	olacaq.
Qonaq:
–	Siz	ruhanilərin	gözünü	qan	örtüb.	Şura	höku​mətindən	qorxunuz	yoxdur.
Yatmısınız	fil	qulağında.
Mən:
–	Onu	düz	deyirsən.	Əsl	ruhanilər	dünya	işləri	ilə	az	maraqlanır.	O	işlərlə
hökumət	adamları	məşğuldur.	Bizə	axirətimiz	yetər.
Qonaq:
–	Amma	axirətin	yolu	da	bizim	əlimizdən	keçir.	Elə	olmasa,	Allah	insanı	yaradıb
bu	dünyaya	göndərməzdi...	Elə	ata	belindən	göndərərdi	birbaşa	axirətə	və	ya	ana
bətnindən	yolu	bu	dünyaya	yox,	o	dünyaya	açardı.	Amma	hamı	o	dünyadan	əvvəl
bu	dünyaya	gəlir.	Bu	dünyanın	da	ən	ağıllı	adamı	proletariatın	dahi	rəhbəri,	yoldaş
Lenindir.	Əgər	o	dinin	xeyrini	görsəydi,	din	əleyhinə	komitə	yaratmazdı.
Qonaq	din	əleyhinə	deyəndə	dodaqaltı,	öz-özümə,	“ay	sənin	Leninin	gorbagor
olsun!”	deyə	pıçıldadım.
Qonaq:
–	O	komitə	və	“Allahsızlar	cəmiyyəti”	olmasaydı,	indi	bizim	Şura	hökuməti
qalmışdı	savadsız	mollaların	əlində.
Mən:
–	Əsl	ruhani	hakimiyyət	istəməz.	İbadət	yer ​lərini	əlindən	almayın,	Allahına	şükür
edər	və	hö​kumətdən	də	razı	qalar.	Üstümüzü	unlu	görüb	adımıza	dəyirmançı
deməyin.	Lenin	yoldaşın	dinə	qarşı	mübarizəsindən	bizim	də	xəbərimiz	var.	O,
dünyanın	xilasını	dinin	kökünü	kəsməkdə	görürdü	və	bu	işə	də	başlamışdı	islama
qarşı	mübarizədən.	Yoldaş	Trotskiyə	tapşırmışdı	ki,	ən	qısa	müddətdə	Qafqazda
on	min	dindarı	məhv	etdirsin.	Yerdə	qalanlar	da	göndərilsin	gedər-gəlməzə.	Bütün
məscidlər	dağıdılsın,	ziyarətgahların	izi-tozu	qalmasın...	Bu	da	Allaha	xoş
getmədi.	Bu	sözü	deməsəydi,	bəlkə	indiyə	kimi	yaşayırdı...
Qonaq:
–	Amma	görürsünüz,	hələ	sizə	toxunmamışıq.	Halbuki	sizin	kəndlər	Qafqazda
islamın	ən	qatı	yerlərindəndir.
Mən:
–	Bu	kəndlərdə	islam	adına	nə	qaldı	ki!	Mənə	hələ	indi	agah	olur	ki,	tanınmış	din
alimlərimizin	bir-birinin	dalınca	yoxa	çıxmasının	səbəbi	nədir.	Deyəsən,	Əzrail
indi	də	məni	nişanlayıb.
Qonaq:
–	Əzrail	deyilən	sizin	uydurmanızdır.	Dövlət	proq​​ramlarında	Əzrail	deyilən	bir
şey	yoxdur.	Azər ​​​baycanın	Allahsızlar	Cəmiyyəti	partiya	və	hö​kumə ​timizin	rəhbər
tapşırıqlarını	əldə	bayraq	edərək,	məscidləri	biryolluq	kürüyüb	Xəzərə	tö​kəcək.
Mən	başa	düşdüm	ki,	burda	yumşaq	danışmağın	xeyri	yoxdur:
–	Şura	hökumətində	məsciddən	başqa	Allah	evi,	din	ocağı	yoxdur?	Kremlin
böyür-başı	kilsə	deyil	bəyəm?
Qonaq:
–	Onlara	da	növbə	çatacaq.	İslamın	azan	səsi	batandan	sonra	kilsə	zəngləri	də
susacaq.
Mən:
–	Hörmətli	qonaq,	bizim	kənd	allahsızlıq	yarışında	hamıdan	irəlidir.	Qabağına
ruhani	paltarında	çıxanlara	baxma.	Onların	çoxu	Sovet	hökuməti	gəlməmişdən
əvvəl	də	allahsız	olub.	İndi	isə	kənd	camaatının	çoxu	hərəyə	30	qəpik	verib
allahsızlıq	vəsiqəsini	cibinə	qoyandan	sonra	lap	gül	vurublar,	Allahla	bütün	haq-
hesabı	çürüdüblər.	Sənin	əziyyət	çəkib	o	boyda	yol	gəlməyinə	ehtiyac	qalmayıb.
Mədrəsəmiz	tövləyə,	ibadətgahımız	toyuq-cücə	hininə	çevrilib.
Qonaq:
–	Bəs	kəndin	üstündə	yamacdakı	o	məscidə	nə	deyəcəksən?
Mən:
–	O,	bütün	Qafqazda	ən	qədim	islam	abidəsidir.	Tarixin	bir	parçasıdır.	Onu	da
dağıtsanız,	göylər	uçub	yerə	tökülər.	Dünya	cəhənnəmə	dönər!..
Qonaq:
–	Bəsdi	bu	cənnət,	cəhənnəm	yalanları	ilə	camaatı	aldatdınız.	Sovet	hökuməti
çoxdan	cəhənnəmin	odunu	söndürüb.	Get​məkdən	qorxunuz	olmasın.
Mən:
–	Cəhənnəmdə	söndürüləsi	bir	şey	yoxdur,	hörmətli	qonaq.	Cəhənnəmə	hərə	öz
oduyla	gedir.	Buna	görə	də	indi	cəhənnəm	zəbanələri	daha	da	quduzlaşıb.
Qonaq:
–	Allahsızlar	Cəmiyyətinin	əli	uzundur;	sabah,	biri	gün	gəlib	bura	da	çatar.
Məndən	xəbərdarlıq	etməkdir.
Mən:
–	Allah	razı	olsun.	Öl	deyərsiniz,	ölərik,	qal	de ​yərsiniz,	qalarıq.
Qonaq:
–	Kommunizmin	möhtəşəm	karvanını	saxlamaq	olmaz,	axund!	O	yoldadır,	gəlir.
Sizin	dağların	o	üzündən	ayaq	səsləri	eşidilir.	Nə	din,	nə	axirət?	Marksizmdən
böyük	din	yoxdur.
Mən:
–	İstər	islam	olsun,	istər	xaçpərəstlik	–	sizə	ney​ləyib?	Kommunizmi	yollarda	din
ləngidir?	Gə ​lir?	Lap	yaxşı!	Xoş	gəlir!	Biz	nə	deyə	bilərik?	Gəlsin	də!	İslamın	sizə
nə	zərəri	dəyib?	Deyirsiniz	qanun	olsun.	İslam	da	bunu	deyir.	Ədalət	olsun,
məktəb	olsun,	elm-sənət	inkişaf	eləsin,	bunların	hamısı	dində	də	var!	Din	də
istəyir	ki,	cəmiyyətdə	düzgünlük	və	halallıq	olsun.	İnsanı	insan	edən	əxlaq,
mərhəmət,	əl	tutmaq,	yaxşılıq	etmək...	mən	biləni,	bizim	ölkənin	siyasətiynən	üst-
üstə	düşür.	Elmlər,	məsələn,	tarix,	ədəbiyyat,	mədəniyyət	yüz	illər	boyu	dinin
sayəsində	qorunub	saxlanılıb.	Səninlə	açıq	danışıram.	Ömrümü	yaşamışam,
ölümdən	qorxum	yoxdur.	Deyək	ki,	mənim	xəlvətcə	öz	evimdə	ibadət	eləməyimin
dövlətə	nə	zərəri	dəyə	bilər?	Məscidlərə,	Allah	evlərinə	toxunmaq	camaatın
ürəyinə	bıçaq	soxmaqdır,	bunnan	hökumətin	gücü	artmaz.
Qonaq:
–	Allah	evi	dediyiniz	çox	yerdə	şeytan	ocağına	dönüb.	O	yıxılmayana	qədər
məktəblər	ucalmaz.
Şeytan	ocağı	sözü	məni	hövsələdən	çıxartdı:
–	Ancaq	mənə	elə	gəlir	ki,	sizi	məscid	maraqlandırmadığı	kimi,	məktəb	də
maraqlandırmır.	Yəni	türk	uşaqlarının	oxuyub-oxumaması	qətiyyən	düşündürmür
sizi.	Sizi	narahat	edən	bu	dağlarda	yaşayan	adamların	imanına,	dininə,	adət-
ənənəsinə,	öz	qədim	həyat	tərzinə	bağlı	olmasıdır.	Şəhərdən	gələnlər	tez-tez	burda
adamların	neçə	il	yaşadıqlarını	soruşurlar,	sanki	başqa	dərdləri	yoxdur.	Bəli,
burda	kişilər	uzun	yaşayırlar.	Çünki	yedikləri,	içdikləri	halal	və	təmizdir.	Hətta
düşüncələri	də	halaldır.	Ruhanilik	də	bəhanədir.	Siz	bu	torpağın	gücünü	bilirsiniz.
Bizi	sürgün	eləmək	istəyirsiniz,	edin.	Amma	nəzərə	almırsınız	ki,	biz	getsək,
xeyir-bərəkət	də	bizimlə	gedəcək.
Mübahisə	qurtardığı	yerdə	mənim	gözlənilmədən	belə	kük​rəyib	ürəyimi
boşaltmağım,	açıq	danışmağım,	yaxud	da	qonağın	gizli	saxladığı	bəzi	məsələləri
açıb-tökməyim	onu	düşüncəyə	qərq	eləmişdi.
Qonaq:
–	Qulaq	as,	axund!	Səsin	özünə	xoş	gəlməsin.	Başqa	heç	bir	sənəd-sübut	lazım
deyil,	elə	mənnən	danışdıqlarına	görə	səni	həbs	etdirərəm	və	bir	daha	nə	bu
kəndin,	nə	o	antisovet	təbliğat	yuvası	məscidin	üzünü	görərdin.	Amma	sənə
toxunmuram.	Demisən	deməmiş	olasan.	Bağışlayıram	səni!	Ona	görə	yox	ki,	sənə
hörmət	edirəm,	ya	da	bir	fincan	çayını	içmişəm.	Ona	görə	ki,	bu	gün	sənə	təşəkkür
eləməyə	gəlmişdim.	Ötən	qış	mənim	bu	sərhəddən	qayıdan	bir	işçimi	ölümdən
qurtarmışdın.	İndiyədək	fürsət	düşməmişdi.
Məni	maraq	bürüdü:
–	Əsgərlərə,	milisə,	qonaqlara	kömək	etmək	borcumuzdur.	Bunu	“sağ	ol”	üçün,
“təşəkkür”	üçün	elə ​mirik.	Onlar	da	bir	ailə ​nin,	bir	ata-ananın	övladlarıdır.	Gənc,
nabələd...
Qonaq:
–	Kömək	ayrı	şeydir.	Sən	mənim	milisimi	ölümdən	qurtarmısan.	Yolu	azıbmış.	Sən
olmasan,	donub	qalacaqmış	qarın	içində...
–	Yadımdadır.	Zastavaya	gedərkən	tufana	düşüb	yolu	azmışdı.	Düşmüşdü	şəpəyə.
Qonaq:
–	Şəpə	nədir?
–	Küləyin	sovurub	yığdığı	qar	qalağı	yolları	tutur.	Bəzi	yerlərdə	qalınlığı	üç-dörd
metrə	çatır.	Nabələd	adam	düşsə,	çıxa	bilməz.	İşçin	niyə	o	çovğunda	yola
çıxıbmış,	bilmədim.	Mən	də	qonşu	kənddən	gəlirdim.	Güclü	atım	vardı,	məni
yolda	qoymazdı.	Təsadüfən	rastlaşmasaq,	əsgər	orda	məhv	olub	gedəcəkdi.
Qonaq	ayağa	qalxıb:
–	Bu	əhvalatı	hamı	bilir.	Buna	görə	sənə	borcum	vardı,	onu	verirəm,	bundan	sonra
məndən	mərhəmət	gözləmə.	Xəbərin	olsun	ki,	iki-üç	günə	sizi	burdan	köçürəcəyik.
Mən	yerimdə	donub	qaldım:
–	Hara	köçürəcəksiniz?
–	Onu	deyə	bilmərəm.
Qapıdan	çıxanda	Qəza	sovet	sədrinin	həyətdə	gəzişərək	onu	gözlədiyini	gördüm.
Söhbətimizə	mane	olmaq	istəməyibmiş.
Ertəsi	gün	sərhədçilər	əllərində	bel,	külüng	kəndə	doluşanda	dünənki	qonaq	da
ətrafında	bir	neçə	nəfər	gəlib	qoşuldu	onlara.	Bunu	görəndə	atımı	arxa	yolla	qonşu
kəndə	sürdüm.	İslam	aləminin	qədim	məscidlərindən	birinin	necə	dağıldığını
görsəm,	gözüm	kor	olar,	ürəyim	dayanardı.
Axşam	qayıdanda	iki	yas	qarışmışdı	bir-birinə.	Dağılmış	məscid	də	göz	dağı	kimi
ortadaydı.	Elə	bil	kəndin	papağını	götürüb,	başını	yerə	soxmuşdular.	Yüz	illər
boyu	bu	kəndin	ürəyinə	insaf,	mərhəmət	dolduran	azan	susmuşdu.
Divarlara	külüng	vuran	əsgərlərə	yalvaran,	diz	çöküb	ayaqlarına	düşən,	əllərindən
tutub	işləmələrinə	mane	olmaq	istəyən	molla	Ələmdar	axırda	yorulub	elə
uçuqların	arasındaca	yerə	çökmüşdü.	Ancaq	əsgərlər	gedəndən	sonra	yaxınlaşanda
görüblər	ki,	məscidlə	birgə	onun	da	ömrü	bitib.
Bir	neçə	gündən	sonra	köçürülmə	başladı.	Yəqin	sabah-birigün	növbə	bizə
çatacaq.
Bir	gün	bu	şərin	axırı	çatanda	kənd	geri	qayıdar	və	o	məscid	yenidən	bərpa
olunar.	Biz	görməsək	də,	övladlarımız	görər.	Çünki	insan	oğlu	allahsız	yaşaya
bilməz.	İnsan	varsa,	onun	Allahı	da	var,	Allaha	doğru	aparan	yolu	da,	dini	də...
Çünki	hər	şeyin	kökü	və	əsası	Allahdır.	Həyat	da,	düşüncə	də	ondan	başlanır.
Ruhumuz,	əxlaqımız,	vicdanımız,	yaşamaq	və	yaratmaq	həvəsimiz	varsa,	hamısı
Allahdandır.	O	bütün	zamanların	və	bütün	mövcudatın,	canlı	və	cansız	aləmlərin
hakimidir.
Onu	inkar	etmək	dünyanın	nizamını	pozar	və	kainatı	bir	şüursuzluq	zülmətinə	qərq
edər.	Ateist	adlanan	şeytanların	da	istəyi	budur.	Çünki	şüursuzları	idarə	etmək
asandır.
Yalnız	əxlaqsız	və	köksüz	dövlətlərdə	din	inkar	edilir,	Allaha	şübhə	toxumu
səpilir.	İnsanı	düz​günlüyə	və	halallığa	səsləyən	Allah	sevgisi,	axirət	inamı
cəmiyyətə	güc	və	vuruşmaq	qabiliyyəti	verir.
Cinayətkarlara,	zülmkarlara,	hakimiyyəti	zəbt	etmiş	şeytan	ailələrinə	bu	sərf
eləmir.
Allahsızlığın	təbliği	onlara	inkişaf	üçün	yox,	öz	cinayətlərinə	don	geyindirmək
üçün	lazımdır.
Dünyada	ən	böyük	həqiqət	də,	ən	böyük	reallıq	da	Allahdır.	O	bizim	içimizdə	və
çölümüzdə,	gözlə	görünən	və	görünməyən	hər	şeydədir.	Ürəyimizin	ən	dərin
qatlarında	bir	maya	kimi,	toxum	kimi	yaşayan	da,	fəzanın	ən	uzaq	nöqtələrindən
gələn	işıq	şüası	da	odur.	Biz	ondan	gəlib	ona	qayıdırıq.	Bütün	yollar	Allahındır.
İstər	sürgün	yolu	olsun,	istər	zindan	yolu.	Biz	Allaha	məhəbbətimizi	qoruduqca,
Allah	da	bizi	qoruyacaq.	Çünki	bütün	həqiqətlərin	zirvəsi	Allaha	məhəbbətdir.
Bu	yazılanlar	həm	də	mənim	vəsiyyətim	olsun.	Vəsiyyət	son	günə	saxlanılmaz.
İnsan	özündən	sonrakılara	ismarıcını	ömrü	boyu	gördüyü	işlərlə	çatdırır.	Ancaq
bədbəxtlikdən,	bizə	adam	kimi	yaşamaq	imkanı	vermədilər.	O	dünyamdan	nigaran
deyiləm.	Bu	dünyamı	imanla	yaşadım.	Birindən	alacağım,	birinə	verəcəyim	yox!
Nə	qazandımsa,	halallıqla	qazandım,	tək	qayğım	övladlarımdır.	Balalarım,	bizi
burdan	hara	atsalar	da,	imkan	düşsə,	qayıdın	vətənə!	Dünya	dəyişilər,	inşallah,
arzunuz	gözünüzdə	qalmaz.	Harda	ölsəm,	məni	orda	dəfn	edərsiniz.	Gorbagor
olmaq	istəmirəm.
Qohumlarımızın	çoxu	sərhədin	o	üzündə,	İran	tərəfdə	qaldı.	Elə	orda	da	əzilən
bizik.
Dünyanın	gedişatı	adamı	xoflandırır,	ciyərim	yanır...	Özümdən	yana	yox,
balalarımız	üçün	qorxuram.	Allah	düşmənin	evini	yıxsın,	bizim	evimizi	yıxdılar!
Torpaqlarımızda	şeytan	at	oynadır.	Gündə	bir	ad	qoysalar	da,	mahiyyəti	işğaldır.
Başqasının	əlinə	baxan	millətin	gələcəyi	yoxdur.	Düzlə	əyrinin,	xeyirlə	şərin	yeri
dəyişik	düşüb,	dünyanın	nizamı	pozulub.	Param-parça	olmağımız	azmış	kimi,
əlimiz-qolumuz	bağlandı.	Bundan	sonra	nə	olacaq,	Allah	bilir...
Bizi	yurdumuzdan	niyə	köçürürlər,	nə	günahın	sahibiyik?	Bu	nə	qəsddir?
Ocaqlarımızı	niyə	söndürürlər?	Çətinliklə	də	olsa,	yurd	salıb	yaşadığımız	dağlar
niyə	bunların	gözünə	girdi?	Türkün	kökünü	kəsməkdən	başqa	arzuları	yoxdur
bunların.	Deyəsən,	bizim	yer-yurdumuzu	öz	qısır	millətiynən	doldurmaq	istəyir
Stalin.	Kitabımıza,	yazılanlarımıza	da	ucdantutma	din,	geriqalmışlıq	damğası
vurub	məhv	elədilər.	Bizi	dünyaya	köksüz,	cahil,	yazıq	bir	millət	kimi	tanıtmaq
istəyirlər.	Bunu	yaddan	çıxartmayın!
Bizə	zülm	edənləri	heç	vaxt	bağışlamayın.	Bunlar	hökm	sürdükcə,	böyüklərimizin
ruhu	sevinməz.	Allah	hamımıza	rəhm	eləsin!
Cismimizin	və	ya	ruhumuzun	bu	dağlara	qayıdacağı	günə	ümidim	sonsuzdur.
Ancaq	bundan	ötrü	gərək	ara	vermədən,	əzmlə	mü​barizə	aparasınız.	Hamımıza
şüur	və	güc	verən	böyük	yaradana	min-min	alqış	olsun.	Amin!”
...Akademik	Qurbanın	səliqəylə	yazdığı	bu	mətni	göz​dən	keçirəndən	sonra
Murada,	“Sənin	ciddi	bir	tarixçi	olmaqdan	başqa	yolun	qalmır.	Yoxsa	babanın
ruhu	səni	bağışlamaz!”	–	dedi.
	
	
	
TALE	ORTAQLARI
	
	
Muradın	fikrincə	repressiya	qurbanları	dər ​nəyi	də	bir	universitet	idi.	Burda	ayrı
bir	dünya	vardı	və	təəssüf	ki,	öz	sakit	həyatını	yaşayanların	çoxu	bundan
xəbərsizdi.	Qazaxıstanda	dinlədiklərinin	davamını	dərnəkdə	eşidirdi.	Bu	söh​-
bətlər	millətin	yaxşısına	da,	pisinə	də	güzgü	tuturdu	və	onu	həyata	başqa	gözlə
baxmağa	vadar	edirdi.
Niyə	biz	dəyişildik,	tarixin	qurucularından	olan	mərd	və	qorxmaz	millət	hara
getdi?
Bəlkə	bu	qırğınlar	elə	o	tarixi	unutdurmaqdan	yanaymış.	Bura	yığışanların
hərəsinin	bir	dərdi	var.	Biri	babasının	yeddi	mərtəbəli	mülkünün	yanından	keçib
hər	gün	ürək	ağrısı	ilə	və	həm	də	gizli	bir	qürurla	bu	binanı	seyr	edəndən	sonra
çarəsizliklə	fəhlə	yataqxanasında	gecələməyə	gedirdi;	biri	bolşevik	gədələrinin	və
ermənilərin	güllələtdirdiyi	böyüklərinin	evində,	mülkündə	indi	o	güllələnmə
hökmü	verənlərin	övladlarının	yaşadığını	görməyin	onun	üçün	ölüm	olduğunu,
amma	ölmədiyini	təkrar	edə-edə,	qıvrıla-qıvrıla	yolun	sonuna	yaxınlaşırdı;	biri
babasının	İsveçrə	banklarında	yatan	pullarını	geri	almaq	yollarını	düşünür,
beynəlxalq	hüququn	qəsdən	varislik	tarixini	qısaltdığından	şikayətlənirdi;	biri
Bakıdakı	baba	mülklərinə	iddia	edənlərə	haqq	qazandırır	və	hesab	edirdi	ki,	əldə
mülkiyyət	şəhadətnaməsi	və	vərəsəlik	kağızı	varsa,	bu	mülklər	hökmən
qaytarılmalıdır...
Şəhərdə	həyat	çay	kimi	gurultuyla	axıb	gedir,	bəzən	adama	elə	gəlir	ki,	camaat
1990-cı	ilin	qırğınını	da,	mü​haribəni	və	itirilən	torpaqlarını	da	unudub,	qaçqınlar
belə,	hansı	rayondan	nə	vaxt	qovulduqlarının	fərqində	de ​yillər.	Dərnəyin
sızıltıları,	qan-yaş	dolu	xatirələri	ilə	şəhərin	toxluğu	və	hər	şeylə	barışması
qətiyyən	uyuşmurdu.
Elə	bil	Muradın	sözünə	bənd	imişlər.	Milyonçu	Nağıyev	haqqında	kitab	yazmaq
üçün	material	toplayan	qadın:
–	Düz	deyirsən,	qardaş	–	dedi.	–	Kimsə	kimsənin	dərdini	dinləmir.	Gör	bu	şəhəri
quran	kişiləri	yada	salan	var?	Təzə	bir	zümrə	peyda	olub	–	oliqarx.	İçərişəhərə,
mərkəzdəki	tarixi	binalara,	bizim	dədələrimizin	mülklərinə	elə	yiyələnirlər	ki,
sanki	öz	əlləriylə	tikiblər...	Hamımız	Sona	xanım	Tağıyevanın	günündəyik.	Sovet
hökuməti	hər	şeylərini,	bütün	mal-mülklərini	alıb,	heç	olmasa,	onmetrəlik	bir
zirzəmi	verməmişdi	onlara.
	
***
Universiteti	qurtaran	kimi	Ziyad	bəyin	təkidiylə	aspiranturaya	imtahan	verib	qəbul
olmuşdu.	Elmi	rəhbəri	ilə	mənbələri	müəyyənləşdirmiş,	elmi-nəzəri	əsasları
bəlirləmişdilər.	Qalırdı	kitabxanadan	çıxmadan	oxumaq	və	yazmaq.	Di	gəl,
Bakının	canlı	həyatından	qopmaq	da	çətindi.	Uzaq	Qazaxıstandakı	kəndləri	indi
ona	sonsuz	bozqırlarda	dolaşan	bir	yalquzaq	kimi	kədərli	və	çarəsiz	görünürdü.
Günlərini	bütünlüklə	udan	tələbə	həyatından	sonra	əl-qolu	açılmışdı.	İmkan	düşən
kimi	teatrlara	qaçır,	muzeylərə	baş	vururdu.	Hələ	günlərini	bir	ritmə,	ahəngə	sala
və	özünə	iş	rejimi	yarada	bilmirdi.	Bu	gün	də	kitabxanaya	gedərkən	Nizamı
Gəncəvinin	möhtəşəm	heykəlinin	yanında	ayaq	saxladı.	Hər	dəfə	burdan	keçərkən
dahi	şairin	önündə	ayaq	saxlar	və	abidəyə	doyunca	tamaşa	edərdi.	Bu	heykəldə
antik	dövr	mədəniyyətini	xatırladan	bir	güc	və	sehr	vardı.	Bir	yandan	da	Şairə	baş
əyirmiş	kimi	yerə	baş	qoyan	bu	şam	ağacı...	Burda	sanki	Abşeron	üzümünə
çevrilib;	o	boyda	gövdəsi	tənək	kimi	əyilib	və	dahi	Nizaminin	ayaqlarına	doğru
uzanıb.	Vətən	sevgisinin	kökünü	bu	bağda	daha	yaxşı	hiss	edir.	Sağda	daşa
dönmüş	tarix	–	İçəri	Şəhərin	sarsılmaz	divarları,	başqa	bir	dünyaya	açılan	Qoşa
Qala	qapısı,	öndə	bu	millətin	hərəsi	bir	əsrdən	boylanan	böyük	övladları...	Dərd
və	düşüncənin	daşa	dönmüş	şəkilləri...	Böyük	söz	ustalarının	ürəyi	qürurla
dolduran	sırasına	və	binanın	göz	sevindirən	kaşı	fasadına,	naxışlarına	baxanda
birdən-birə	indiyədək	Ədəbiyyat	Tarixi	muzeyinə	baş	çəkmədiyinin	xə ​caləti	doldu
içinə.	“Neçə	vaxtdır	Bakıdasan,	amma	böyüklərimizin	ruhunu	sevindirmək	yadına
düşmür”...	Bu	düşüncəylə	pillələrlə	enib	muzeyə	getdi...	Özünü	nə	qədər	danlasa
da,	sürgün	ailəsinin	uşağı	olduğunu	unuda	bilmir,	burdan	qovulmuşluq	içini	sıxır.
Həsədmi,	qəzəbmi,	ədalətsizliyə	qarşı	üs ​yanmı,	nifrətmi...	adını	aydınlaşdıra
bilmədiyi	bir	duyğu	Bakıda	yaşadığı	illər	ərzində	hələ	də	onu	tərk	etməmişdir.
“Niyə	indiyədək	bu	muzeyə	baş	çəkməyib?”	Cavab	elə	o	qarışıq	münasibətdə	idi.
Böyüklüyünə	şübhə	etmədiyi	məşhurları	sona	qədər	sevə	bilmirdi.	Ona	elə	gəlirdi
ki,	babasının,	atasının	gördüyü	zülmlərdə	bunların	da	payı	var.	Bəlkə	birbaşa
günahkar	deyillər,	olsun	ki,	heç	aidiyyətləri	də	yoxdur	o	köçə,	cinayətlərə.	Ancaq
inamı	beləydi	ki,	ağsaqqallar	təkcə	öz	əməllərinin	və	əsərlərinin	deyil,	həm	də
şahidi	olduqları	tarixin	məsuliyyətini	daşıyırlar;	buna	görə	də	yanlış	olaraq	bəzən
heç	o	böyük	ədiblərə	aidiyyəti	olmayan	acı	olaylarda	da	onları	suçlu	sayırdı...
Yaxın	tarixə	gəlincə,	ikili	həyat	tərzi,	yəni	bir	qardaşın	orda	cəhənnəm	əzablarının
içində	yaşadığı	halda,	digərinin	burda	sinəsinə	ordenlər	düzə-düzə	yağ-bal	içində
kef	çəkməsi	onun	halını	pozur,	nə	deyəcəyini,	nə	edəcəyini	unudurdu.
“Nə	vaxta	qədər	bu	üzüntü	ilə	yaşayacaqsan?	Bütün	böyüklərimizə	belə	şübhə	ilə
yanaşmaq	olmaz,	əlləri	qana	bulaşmış	olsaydı,	belə	böyük	hörmət,	xalq	sevgisi
qazana	bilməzdilər”,	–	düşünürdü.
Hər	halda	o	dövrün	hadisələrini	araşdıracaqsa,	bütün	muzey​lərə	baxmalıdır.	Bu
düşüncə	ilə	pillələrlə	ikinci	mərtəbəyə	qalxdı.
Giriş	bileti	alandan	sonra	pillələrlə	ikinci	qata	qalxdı.	Ekspozisiya	salonunun
önündə	dayanmış	qızlar	“buyurun”	deyib	muzeyə	baxışın	hardan	başlandığına
işarə	etdilər.	Birinci	salondakı	qız	onun	salamını	alıb	muzeyi	tanıtmağa	başladı.
Öncə	ümumi	bilgilər:	muzey	filanıncı	ildə	açılıb,	neçə	otaqdır,	inqilaba	qədər
burda	hansı	müəssisə	yerləşib,	erməni-bolşevik	birlikləri	1918-ci	ilin	mart
qırğınında	hansı	vəhşilikləri	törədiblər	və	s.	Murad	indiyədək	bil ​mədiyi
məlumatları	dinləyə-dinləyə	muzeyə	gəldiyinə	sevinirdi.	Salonlarda	bələdçilər
dəyişilir,	hər	salonun,	yəni	hər	dövrün,	hər	ədəbi	şəxsiyyət	və	ədəbi	dövrün	öz
biliciləri,	öz	mütəxəssisləri	var...	Tələsmirdilər.	Az	sonra	Murad	bunun	səbəbini
anladı.	İrəlidə	məktəblilər	vardı.	Görünür,	məktəb	proqramına	uyğun	şagirdləri	bu
muzeyə	gətirmək	də	bir	ənənədir;	gözəl	ənənədir	Aydın	məsələdir	ki,	şagirdlərin
onun	kimi	repressiya	taleyi	yaşayanlardan	və	onun	içindəki	ziddiyyətli
duyğulardan	xəbəri	yoxdur	və	muzeydən	heyranlıqla	ayrılacaqlar.	Düzünə	qalsa,
elə	özü	də	heyranlıq	içində	idi.	Burda	ədəbiyyat	həm	də	tarixin	güzgüsüydü,	içi
Azərbaycan-türk	tarixinin	və	ədəbiyyatının	böyüklüyündən	qaynaqlanan	qəribə	bir
işıqla	dolmuşdu...	Böyük	şairlərin	əlyazmaları,	şəxsi	əşyaları,	şəkilləri,	keçdikləri
çətin	həyat	yolları	onlarla	cild	kitabın	verə	biləcəyindən	daha	artıq	məlumat	verir.
Öz	dövrünün	çətinlik	və	ağır	sınaqlarından	çıxmış	insanların	qısa	ömürdə	bu
qədər	böyük	əsərlər	yazmaları,	belə	böyük	xalq	məhəbbəti	qazanmaları	onun
özünə	inamını	artırır.
Qızlar	ilhamla,	sözlərini	onun	beyninə	həkk	etmək	istəyir ​mişcəsinə	danışırdılar.
İkinci	otağa	keçəndə	Murad	hiss	elədi	ki,	bura	təsadüfən	gəlməyib,	bu	da	Allahın
işidir;	böyüklər	haqqında	düşüncələri	aydınlaşacaq,	şübhələri	dağılacaq.	Sonuncu
otağın	bələdçisi	orta	yaşlı,	üzündə	son	baharın	ilk	əsintiləri	oynasa	da	gözəlliyini
qoruyub	saxlamış	bir	qadın	idi.	Yanında	özü	danışmasa	da	sakitcə	onlara	göz
qoyan	bir	qız	da	vardı.	“Bir-birinə	necə	də	oxşayırlar,	bəlkə	də	qızıdır...”	deyə
düşündü.	Ancaq	qızının	burda	nə	işi	var?	Bələdçi	ani	olaraq	onun	diqqətini	hiss
elədi	və	“qızımdır!”	dedi;	yəni	fikrin	məndə	olsun,	qız	burda	işləmir	və	mənim
danışığımla	muzeyin	tanıtdırılması	başa	çatır.	Murad	utanmasa	bələdçiyə	deyərdi
ki,	muzeyin	ən	dəyərli	eksponatlarından	biri	və	ya	ən	əsas	tanıtdırılmalı	olan	sizin
qızınızdır.	Söz	yox	bu	düşüncənin	özü	də	bir	zarafatdı	və	doğulan	kimi	də
unuduldu.
Ürəyində	muzey	bələdçisinin	qızını	uzaq	qə ​səbələrində	qalmış	ilk	sevgilisi
İntizarla	müqayisə	elədi.	İki-üç	il	əvvəl	bu	hissi	heç	yaxına	da	buraxmazdı.	Ancaq
Qazaxıstana	son	gedişindən	xeyli	vaxt	keçmişdi.	Və	hərdən	ona	elə	gəlirdi	ki,
orda	yaşadığı	həyatda	İntizar	adlı	qız	da	qatma-qarışıq	bir	yuxu	imiş	və	dağılıb
getmişdir.	Önündəki	qız	isə	muzey	divarlarından	asılmış	miniatürlər	qədər	zərifdi,
Allah	tərəfindən	sevgi	ilə,	xoş	ovqatla	yaradılmışdı,	dodaqları	butadan	yeni
çırtlayan	qızılgül	rəngindəydi.	Allanmış	yanaqlarında	nəfəs	toxunmamış	bir
təmizlik	və	təravət	vardı,	yaşıla	çalan	iri	gözləri	dəniz	kimi	dalğalanır,	baxışları
adamın	içindən	keçirdi.	Saçlarını	yığdığından	boyun-boğazı	aydın	görünürdü	və
qulaqlarından	asılmış	uzun	sırğalarının	parıltısı	bu	bəyaz	fonda	qəribə	rəsmlər
çəkirdi.
Qız	qonağın	ona	baxdığını	sezdi,	ancaq	özünü	o	yerə	qoymadı.
Muzeydəki	böyük	ruhun	səbəbi	dahilərin	yadigarları	və	xatirəsi	ilə	yanaşı,	həm	də
bu	bələdçinin	qızıdır.	Bu,	Muradın	düşüncəsiydi.
Gəzinti	bitəndə	bələdçi	onu	rəy	yazmağa	dəvət	edib	yer	göstərdi.	Rəy	kitabını	qızı
gətirdi.	Sanki	“anamın	sözünü	yerə	salma!”	–	demək	istəyirdi.	Əlbəttə,	yazacaqdı.
Bu	da	vaxtı	uzatmağa	bir	bəhanə	idi.	Öncə	vərəqləri	çevirib	bir	neçə	rəyi	oxudu.
“Bizim	millət	qısa	yazmağı	bacarmır!”	–	deyə	fikirləşdi.	Və	o	dəqiqə	də	səhvini
anladı.	Bu	muzeyə	baxandan	sonra	tez-tələsik,	başdansovdu	bir	şey	yazmaq	olmaz.
Və	kitabda	hökmən	burda	xidmət	edənlərin	zəhməti	də	göstərilməlidir.	Buna	görə
də	utana-utana	bələdçinin	adını	soruşdu.
Bələdçi:
–	Adım	Səhərdir,	–	dedi	və	sonra	zərif	təbəssümlə	əlavə	etdi:	–	Səhər	xanım.
–	Gözəl	məlumat	verdiniz,	sağ	olun.	Muzeyə	indiyədək	gəlmədiyimə
təəssüflənirəm.
–	İnşallah,	yenə	gələrsiniz!	–	dedi	Səhər	xanım.
–	Bunu	mənim	cahilliyim	saymayın!	–	Murad	əlavə	etdi.	–	Günah	Bakını	yaxşı
tanımamağımdadır.
Səhər	xanımın	söhbəti	davam	etdirməkdən	başqa	yolu	qalmamışdı:
–	Niyə,	işiniz	çoxdur?
–	İşləmirəm,	aspirantam.	Oxumaqdan	baş	açılmır.
Murad	təəssüratını	yazdı,	sonda	Səhər	xanıma	təşək​kürünü	bildirməyi	də
unutmadı.	Aspirant	olduğunu	biləndə	Səhər	xanım	onu	muzeydə	keçirilən
tədbirlərə,	elmi	konfranslara	dəvət	elədi.	Murad	“hökmən	gələcəyəm”	desə	də,
bilirdi	ki,	gəlməyəcək.	Burdan	çıxan	kimi	başı	qarışacaq	və	muzey	unudulacaq.
***
Öz	böyüklərinin,	görüşdüyü	adamların	söhbət​lərini	unutmurdu,	yəqin	ki,	ömrünün
sonuna ​dək	davam	edəcək	bir	tale	yaxınlığı,	mənəvi	qohumluq	duyğusu	ilə	gəldiyi
repressiya	qurbanları	birliyində	əsl	sürpriz	hesab	etdiyi	bir	hadisə	də	baş
vermişdi:	Məhəmməd	Əmin	Rəsulzadənin	nəvəsi	ilə	tanış	olmuşdu.	Bu	tanışlığın
gözlənilməzliyi	və	ona	verdiyi	sevincin	səbəbi	sadə	idi.	Çünki	uşaqlıq	illərindən
kənd	məclislərində	vətəninin	ən	çox	xatırlanan	böyüklərindən	biri	Rəsulzadə
olmuşdu.	Sonralar	məktəbdə	də	bu	adı	çox	eşitdi.	Bir	müəllimin	dilindən	xalqın
düşməni	kimi,	digər	müəllimin	dilindən	milli	hökumətin	qurucusu	kimi.	Ancaq	bu
gözlənilməz	çevrilməni	sezməmək	də	olmazdı.	İldən-ilə	düşmən	münasibət
bəsləyənlər	azalır	və	ya	onların	pis	qələmə	verdikləri	şeirlər	rəngini	dəyişir,
qaralar	ağarır,	düşmən	dediklərinin	xalqın	əsl	dostu,	qəhrəmanları	olduğu	ortaya
çıxırdı.	Etiraf	elədilər-eləmədilər,	havanın	dəyişildiyini	gizləmək	olmazdı.
Raislə	elə	ilk	söhbətlərindən	onun	keçdiyi	ağır,	sarsıntılarla	dolu	yol	bütün	eniş-
yoxuşu,	daş-kəsəyi	ilə	həm	də	onun	yoluna	qoşulmuş,	onun	içindən	keçmişdi.
Qaraqandada	yaşanmış	zülmləri	anlamaq	da	çətin	deyildi,	ancaq	babasının	son
ana	kimi	adı	dilindən	düşməyən	bir	millət	atasının	Azərbaycanda	gördüyü	yadlıq,
həqarətli	münasibət	heç	bir	ölçüyə	sığmırdı.	Adamı	üzən,	alçaldan,	yandıran,
millətin	unutqanlığına,	qədirbilməzliyinə	heyrət	oyandıran	bir	hadisə	idi.
Qürbətdən	gəlib	yurdundakı	qürbətə	düşmüşdü.
Babasının	evi	şəhərin	mərkəzində,	tarixi	bir	binada	yerləşirdi.	Rəsulzadənin	adı
üzə	çıxıb,	siyasi-ictimai	mühitə	qayıdan	kimi	o	vaxt	Novxanıdakı	mülkü	satandan
sonra	halal	pulla	alınmış	və	üstündə	hökumətin	heç	bir	minnəti	olmayan	mənzil
sahibinə	qaytarılmalıydı.	Milli	hökumətin	yıxılmasından	sonra	onun	həbs	edilən,
asılan,	doğranan,	diri-diri	quyulara	tökülən,	yurdundan	didərgin	salınan	bütün
qurucularının	evləri	müsadirə	edilib	bolşeviklərə,	neft	mədənlərində	işləmək	adı
ilə	Serebrovski	və	Leninin	xaricdən	Bakıya	daşıdıqları	qatı	rus	şovinistlərinə,	ağ
qvardiyaçılara,	bolşeviklərə	paylanmışdı.	Bəlkə,	hələ	də	onların	əlindədir.	Neçə
əl	dəyişilib,	zaman	da	dəyişilib,	Allah	haqqı	qaytarıb	qoyub	öz	yerinə.	On	illərlə
zillət	içində	yaşayanlar	öz	vətənlərinə,	vətəndəki	halal	evlərinə	qayıtmaq
istəyirlər.	Bu,	Allahın	və	tarixin	hökmüdür.	Çox	sadə	bir	yolla	şəhər	başçısı
çağırıb	indi	orda	yaşayan	sakinlərə	ev	verər,	sürgündən	dönəni	də	öz	köhnə	və
halal	mənzilinə	qaytarar.	Orda	haramlıqla	yaşayan	erməni,	yaxud	yəhudi
razılaşmasa,	bu	əzabkeşə	yeni	bir	mənzil	verilər	ki,	babasının,	ulu	babasının	var-
dövlət	içində	ömür	sürdüyü	bu	şəhərdə	yarı	tox-yarı	ac	da	olsa,	qohum-əqrəba
arasında	yaşaya	bilsin.	Yox!	Mümkün	deyil!	Kimsə	qabağa	düşüb	ədaləti	bərpa
edə	bilmir.	Çünki	bu	işi	görməli	olanların	çoxu	sovet	tərbiyəsi	alıb	və	əslinə
qalanda	Rəsulzadələrin	kimliyini	də	bilmirlər.	Canlarına	kölə	ruhu	çöküb,
dərilərindən	qorxurlar.	Yüzminlərlə	insanın	ürəyinə	işləmiş	yaraya	məlhəm	olmağı
bacarmırlar.
Raisin	atası	da	gəlibmiş.	Bu	düyünü	çözə	bil ​mədən	geri	dönüb.	Qürbətdəki	yadlıq,
ədalətsizlik	dözüləndir.	Vətəndə	isə	insanı	çürüdür.	Olub-qalan	ümidi	də	məhv
olub	gedir.	Amma	nəvə	qalmışdı...	Tələbə	yataqxanasında,	tanış	rəssamların
emalatxa ​nasında,	siçovulların	adamın	üstünə	atıldığı	zirzəmilərdə...	Çünki	rəssam
idi	və	fırçası	Abşeronun,	Azərbaycanın	rənglərinə	bulaşanda	canlanırdı.
Repressiya	Qurbanları	Birliyində	Murad	fərqli	bir	mühitə	düşmüşdü.	Tarix
kitablarının	vermədiyi	dərsləri	burda	almışdı.	Və	anlamışdı	ki,	onun	ailəsinin,
qonşularının	faciə	saydıqları	həyat	şükürlüymüş.	Millətin	yoxedilmə	planları	hələ
də	gizlin	saxlanılır,	açılmasına	imkan	verilmir.	Bu	yerdə	akademikin	son
zamanlarda	qırmızı	terrordan,	repressiyadan	tez-tez	söz	açmasının,	bununla
yanaşı,	aspirantları	arasında	onu	seçərək	hər	zaman	qayğı	göstərməsinin	əsl
kökünü	başa	düşmüşdü.	Anlamışdı	ki,	Ziyad	bəyin	ondan	istədiyi	elmi	iş	tarixlə
yanaşı	bir	hüquq	və	ədalət	əsəri	olmalıdır.	O,	elmi	rəhbərinin	yolunu	davam
etdirməlidir,	öz	ailəsi	də	daxil	olmaqla	rejim	qurbanlarının,	heç	olmasa,	bir
qisminin	qaraldılmış	taleyinə	işıq	tutmalıdır.	Bu	qırğın	iki	yüz	ildir	davam	edir.
Arazın	güneyində	bir	cür,	quzeyində	başqa	cür.	Bunu	açmağa,	yazmağa	bir	ömür
yetməz.	Bəlkə	ayrıca	bir	institut	və	ya	akademiya	yaradılmalıdır.	Türk	faciələrini
araşdırma	akademiyası	və	ya	Azərbaycandakı	allahsızlıq	akademiyası	da	demək
olar.	Adını	nə	qoyursan,	qoy!	Məsələn,	indi	bu	boyda	Azərbaycanda	bilən	varmı
onun	böyüklərinin	yaşadığı	balaca	dağ	rayonunda	1926-27-ci	illərdə	güclü	bir
antisovet	üsyanı	olub,	xalq	necə	ayaqlanıb,	o	boyda	Sovetlərin	qabağında	kişi
kimi	necə	dayanıb,	necə	qəhrəmanlar	yetişib	və	çarəsizliyin	qurbanı	olub,	qırılan
qırılıb,	müqavimətin	mənasızlığını	görənlər	sərhədi	adlayıb	keçiblər	o	taya,	sonra
onlardan	neçəsinin	adı	dünyanın	uzaq-uzaq	guşələrindən	gəlib,	bəziləri	də	başqa
ad	altında	qayıdıb,	Rusiyanın	çeşidli	bölgələrində	çalışmağa	məcbur	olub.	Kim
bilir,	bəlkə	də	bu	bölgənin	belə	gözdən	kənarda	saxlanılmasının	səbəbi	elə	o	xalq
üsyanıdır.	O	vaxtdan	Cavad	xanın	Gəncəsi	kimi	adı	düşüb	qara	siyahıya.	Guya
təhlükəsizlik	tədbirləri	adı	altında	sərhəd	boyu	kəndlərin	boşaldılması	başlanıb.
Köç...	ara	verməyən,	amansız	sürgünlər.	İnsan	bu	dağların	gur	çayları	deyil	ki,
axdıqca	tükənməsin.	İnsan	axanda	azalır,	yorulur,	tükənir,	bitir.	Necə	ki,	dağ
kəndlərində	çinar	və	qoz	ağaclarından	və	bir	də	boş	evlərin	uçuq	divarlarından
başqa	heç	nə	qalmayıb.	Öncə	İranla	sərhəddən	yüzlərlə	təsərrüfat	qoparıldı,	ancaq
ürəkləri	soyumadı.	Cəlladın	qılıncı	itidir.	1936-cı	ilin	dekabrında	Bağırov
məktubla	Stalinə	məlumat	verir	–	bu	bölgədən	700	ailənin	SSRİ-nin	başqa
bölgələrinə,	300	ailənin	Azərbaycanın	aran	rayonlarına	köçürüldüyü	barədə.
Kağızda	yazmağa	nə	var?	Köçürüldü!	O	köçürülənlərdən	biri	də	onun	ailəsi
olmuşdu.	Ancaq	iş	bununla	bitməyəcəkdi	və	İkinci	Dünya	savaşı	başlamasaydı,
Stalinlə	Beriya	Qafqazda	bir	dənə	türk	qoymayacaqdılar.	Vəssalam.	İndi	alim
qardaş,	tarixçi	dost,	gəl	yaz	bu	ailənin	birinin	faciə	və	göz	yaşı	dastanını,	görüm,
bu	boyda	İtki	və	Ayrılıq	dramını	yaza	bilərsənmi?
Ziyad	bəy	aspirantını	dinlədikcə	seçimində	yanılmadığına	sevinirdi.
–	Sən	elmi	işini	yaz	qurtar,	müdafiə	elə,	sonra	Qazaxıstandakı	həyatınız	haqqında
ayrıca	bir	kitab	yazarsan.
Murad	rəhbərinin	nəyə	işarə	elədiyini	bilirdi:	yəni	diqqətini	yayındırma,	əsas
işini	gör	qurtar.
Amma	hər	gün	yeni	səhifələri	açılan	qanlı	cina ​yətlərə	kənar	iş	kimi	baxa	bilmirdi.
–	Ustad,	məndən	asılı	deyil	və	görünür,	bu	da	taleyin	işidir	–	Qazaxıstandakı
ailəmi	burda	Repressiya	Qurbanları	Birliyi	əvəz	edir.	Orda	ayrı	bir	mühit	var	və
təəssüf	ki,	ətrafımızda	öz	dinc	həyatını	yaşayanların	çoxu	bundan	xəbərsizdir.	Tək
Qazaxıstan	deyil,	orda	Azərbaycandan	Həştərxana,	Selefkiyə,	Komiyə,	Maqadana,
Yamal	yarımadasına,	Qaraqandaya,	Sibirə,	hətta	uzaq	Çukot	yarımadasına	qədər
uzanan	sürgün	yollarının	canlı	şahidləri	və	ya	acısını	yaşayanlar	var.	Bu	dövlətin
və	millətimizin	yaxşısını	da,	pisini	də	orda	çox	yaxşı	görmək	olur.	O	birlik	20-ci
yüzil	türk	düşmənçiliyinin	mini	güzgüsüdür.	O	adamları	dinlədikdən	sonra
ətrafımızda	baş	verənlərə	ayrı	gözlə	baxmalı	oluram.
Ziyad	bəy	acı	təbəssümlə:
–	Yaxşı,	ayrı	gözlə	baxanda	Bakı	necə	görünür?	–	dedi.
Murad:
–	Mənim	atamın,	babamın	söhbətlərindəki	Bakı	baş ​qaydı.	Gələndən	burda	mərd,
qorxmaz	millətimi	axtarıram.	O	hardadır?
Akademik	ciddiləşdi:
–	Yaxşı	sualdır,	ancaq	sən	cavabı	bilirsən.	O	millət	bir	qayaydı.	1828-ci	ildən	üzü
bəri	onu	qəlpə-qəlpə	qoparıb	kiçiltdilər.	Qalanların	da	bir	hissəsi	güllələndi,	ya
da	20-30-cu	illərdən	başlayaraq	sən	gələn	yerlərə	getdilər.	Cırlaşdıq!	Onların
yetişib	əvvəlkilərin	yerini	tutmasına	vaxt	lazımdır.	Əgər	imkan	versələr!	Çünki
dünyanın	Stalinləri	və	Bağırovları	ayrı	adlar	altında,	ayrı	geyimlərdə	yaşamaqda
davam	edirlər.
Bu	söhbətlər	Murad	üçün	həm	də	özünü	təqdim	imkanı	idi:
–	Akademik,	bağışlayın,	məncə,	bu	yalnız	Stalin	və	Bağırov	məsələsi	deyil.	Bu
düşmənçiliyin	kö​kü	Səlib	yürüşlərinə	qədər	uzanır,	bəlkə	ondan	da	qədimlərə.
Dinlərin	yaranışından	başlanan	ziddiyyətlərə	qədər.	Yəqin	ki,	xristianlığı	yaymaq
çağırışları	da	belə	başlanmışdır.	Bu	gün	Şərq	iş,	demokratiya	və	dinclik	arzusu	ilə
Qərbə	köçür.	O	vaxt	tərsinə	idi.	Qərb	qazanc	və	öyrənmək	üçün	Şərqə	üz
tutmuşdu.
Əslində	bu,	o	qədər	də	yeni	məsələ	deyildi.	Dünya	tarixiylə	məşğul	olan	hər	kəs
bu	Şərq-Qərb	qarşıdurmasının	kökünü	və	məqsədini	çox	yaxşı	bilir.	Sanki,	yüz
illər	keçməyib,	dünya	dəyişilməyib,	sivilizasiyalar	bir-birini	əvəz	eləməyib.	Yenə
də	Qərbin	özündən	başqalarını	saymazlığı,	Şərqin	nifrəti	davam	etməkdədir.
Dəyişən	yalnız	qabıqdır.	İçəridəki	zəhər	elə	min	ilin	o	başındakı	zəhərdir.
“Mən	özümlə	gecə	qaranlığına	bənzər	çox	sayda	əsgər	gö​türərək	Məkkəyə
gedərəm.	Bu	şəhəri	alaram,	orda	insan	oğulla ​rı ​nın	ən	yaxşısına	(İsa	Məsihə)	bir
taxt	ucaldaram.	Sonra	Yerusəlimə	gedərəm.	Bütün	Şərqi	və	Qərbi	zəbt	edərəm	və
hər	yerə	xristianlığı	yayaram”.	(Bizans	imperatoru	Nikifor	Fokinin	963-cü	ildə
Konstantinopol	sirkində	hərbi	komandirlərə	müraciətindən).
Kir	İohan	adlanan	Bizans	imperatoru	972-ci	ildə	öz	dağıdıcı,	qanlı	müharibələri
nəticəsində	300	müsəlman	şəhəri	və	qalasını	tamamilə	məhv	edərək	Bağdada
gəlib	çatmışdı.
Min	ilin	o	başında,	1095-ci	ildə	Fransanın	Klermon	şəhərində	Papa	II	Urvan
müqəddəs	torpağın	kafirlərdən	azad	edilməsi	çağırışı	ilə	xristian	dövlətlərinə
müraciət	etdi.	Bu	niyyətlə	Klermon	Şurası	yaradıldı.	Min	ilin	bu	başında
Əfqanıstan,	Fələstin,	Misir,	İraq	və	Suriyada	islam	fundamentalizminin	kökünü
kəsmək	məqsədi	ilə	Avropa	ölkələri	arasında	sazişlər	bağlanır,	çağırışlar	səslənir.
Öncə	islama	sayğısızlıq	edərək	onu	qəzəbləndirir,	terrora	əl	atmağa	məcbur	edir,
sonra	öz	yaratdığı	terrorla	mübarizə	adına	hücum	edərək	qədim	mədəniyyət
ocaqlarını	məhv	edirlər.
Min	ilin	o	başında	yenə	Fransadan	keşiş	Pyerlə	Cəngavər	Volter	20	min	nəfərlik
ordu	ilə	Qüdsü	müsəlmanlardan	təmizləmək	üçün	Avropadan	Asiyaya	adlayır.
Lakin	Anadolunun	Qərb	yaxasında,	İznikdə	Səlcuqlar	tərəfindən	darmadağın
edilir.	Ardınca	I	Bremen	110	min	döyüşçü	ilə	yürüş	edir.	Urfaya	qədər	irəliləyir
və	bundan	sonra	ermənilərin	satqınlığı	və	xəyanəti	nəticəsində	1099-cu	ildə
Qüdsü	alır.	Sonralar	türk	səddini	aşa	bilmədiklərinə	görə	bu	yürüşlər	daha	çox
Aralıq	dənizi	ilə	gəmilərlə	davam	etdirildi.
Böyüklərinin	gücü	çatmayanda	Avropanın	“günahsızlarını”,	yəni	uşaqları	da
gəmilərə	doldurub	Qüdsə	hücuma	aparırlar.	Fərsizlikdən	doğrudan	da	günahsız
olan	bu	uşaqların	bir	hissəsini	Aralıq	də ​nizində	qərq	etmiş,	bir	hissəsini	də	Misir
sultanına	satmışdılar.
Min	il	sonra	Aralıq	dənizində	hər	gün	Şərqdən	Qərbə	üz	tutan	müsəlman	uşaqları
boğulur.	Avropa	yolları	işğala	yox,	ziyarətə	yox,	bir	tikə	çörək	dalınca	gələn
müsəlmanlarla	doludur.
Öz	araşdırdığı	dövrlərə	dair	olayların	aspirantını	bu	qədər	həyəcanlandırması	və
elmi	işə	marağını	artırması	akademiki	sevindirirdi.
	
SEVGİ	GÖZLƏNİLMƏDƏN	GƏLİR
	
	
Murad	elmi	rəhbərinin	yanından	duyğulanmış	və	yüklən​miş	çıxsa	da,	həyətdəki
çinar	xiyabanı	beynini	açdı,	yüngülləşdi	və	asta-asta	metroya	tərəf	addımlamağa
başladı.
Qarşıdan	gələn	qızı	hardan	tanıyır	görəsən?	Təbiətinə	zidd	olsa	da,	gözünü	ondan
çəkə	bilmirdi.	Qız	da	gülümsədi.	Bu	təbəssümü	unutmaq	olar?	Muzey	bələdçisi
Səhər	xanımın	qızıydı.
–	Salam.
–	Salam,	necəsiniz?	Məni	tanıdınız?
Qız	təbəssümlə:
–	Tanıdım,	muzeydə	rastlaşmışdıq,	–	dedi.
–	Siz	də	Akademiyada	işləyirsiniz?
Qız	güldü:
–	Məni	elə	böyütməyin!	Hələ	tələbəyəm.	Univer ​sitetdə	oxuyuram...
–	Elə	bilmişdim	muzeydə	işləyirsiniz...
–	Anam	orda	işləyir.	Siz	gələndə	təsadüfən	ordaydım.	Bəs	siz	nə	iş	görürsünüz?
–	Minimumları	verməyə	hazırlaşıram.	Kitabxanadan	çıxmıram.
–	Bu	binada?	–	qız	soruşdu.
–	Hə,	burda.
–	Akademiyanın	ətrafı	çox	gözəldir.	Dərsdən	sonra	rəfiqə ​lərimlə	bu	bağda
gəzişməyi	xoşlayırıq.	Amma	sizi	burda	ilk	dəfə	görürəm.
Murad	cəsarətləndi:
–	Bundan	sonra	mən	də	çıxacağam	gəzməyə....
Qızın	gülüşü	çağladı:
–	Elə	demək	istəmirdim.	Deyirəm	yəni,	görünür,	binadan	bayıra	çıxmırsınız.
–	Bundan	sonra	çıxaram!	Adını	bilmədiyim	bir	qızı	da	göz​ləyərəm.
Qız	onun	işarəsini	sakit	qəbul	etdi:
–	Adım	Ayseldir...
İkisi	də	hiss	eləmədən	zarafata	salıb	bundan	sonra	burda	görüşməyi	vədələşmişdi.
Sonrakı	gün	saat	üçün	yarısında	Murad	bağda	dolaşa-dolaşa	onu	gözləyirdi.
***
Çinar	xiyabanlarında	bir	sevgi	havası	var,	sanki	ağacların	ağ	gövdələri	işıq	saçır.
Gün	işığıyla	kölgəliklərin	naxışları	dünyanın	ən	qəribə	xalçasına	bənzəyir.	Bu
işığın	süzülüb	gəldiyi	ucalıqları	axtarsan,	ayağın	yerdən	üzülər.	Qanadlı	bir	ovqata
bürünərsən.
İnsanla	insan	arasında	təbiətdən	gözəl	körpü	ola	bilməz.	Hovuzda	çağlayan	sular,
havada	uçuşub	ayağının	altına	tökülən	yarpaqlar,	quşların	səsi.	İkisini	də	eyni
şeyləri	düşünməyə,	eyni	yönə	baxmağa	məcbur	edirdi.	Yeni	tanış	olanlar	üçün	ilk
mövzunu	da	təbiət	verir.
Ayselin	sözlərini	xatırlayan	Murad:
–	Mən	də	xoşlayıram	bu	bağı,	–	deyir.
Aysel:
–	Bir	də	Sahil	bağını	xoşlayıram.
Murad	zarafatla:
–	Gəzməyə	vaxtınız	olmasa	da,	hər	gün	bu	bağdan	keçib	get​məyə	məcbursunuz.
Mən	də	sizi	metroya	qədər	ötürərəm.
Aysel	güldü.
–	Burda	rastlaşmağa	bir	söz	deyə	bilmərəm.	Sizin	ərazidir,	ancaq	mən	metroya
getmirəm.
–	Yaxşı,	avtobus	dayanacağına	ötürərəm.
–	Avtobusa	da	getmirəm.	Öz	maşınımızla	gedi ​rəm.	Cavid	bağının	yanında
gözləyir.
–	Lap	gözəl,	onda	maşına	kimi	ötürərəm.
Aysel	bir	söz	demədi.
Onun	danışığına	rus	kəlmələrinin	qarışması	Murada	qəribə	gəlirdi.	Sürgün
mühitindən	sonra	adam	yurdunda	hər	şeyin	qatqısız,	təmiz	olmasını	arzulayır.
Aysellə	nə	barədə	danışacağını	bilmir.	Aralarında	hansı	ortaq	mövzular	var	ki,
yalnız	bu	bağdan,	muzeydən	və	dərsdən	danışaraq	bir-iki	gün	yoldaşlıq	edə
bilərdilər.	Qızı	yolun	o	üzündəki	kafeyə	və	yaxınlıqdakı	kino-teatra	dəvət	etmək
yaxşı	düşməzdi.	Ən	uyğunu	elə	bu	bağda	dolaşmaqdı.	Aysel	Muradın	da	iş	yeri
olan	əzəmətli	elm	məbədini	göstərərək:
–	Babam	da	akademik	olub,–	deyərək	adı	bütün	öl ​kədə	məş ​hur	olan	bir	alimin
adını	çəkdi.–	Amma	mən	görməmişdim	onu.	Babamın	vəfatından	sonra	anadan
olmuşam.
Eşitdiyi	ad	Muradı	çaşdırdı.	O	boyda	alimin	nəvəsinin	bu	qədər	sadəliyi	və	indi
bağda	onunla	köhnə	tanışı	kimi	söhbət	etməsi	ona	qəribə	gəldi;	lakin	özünü	o	yerə
qoymadı.
Ayselin	gözü	yol	çəkdi:
–	Kaş	mən	də	görmüş	olaydım	onu!	–	Sonra	üzünü	Murada	tutub:	–	Siz	heç
özünüzdən	danışmırsınız,	–	dedi.
–	Özümdən	nə	danışım?	Qürbətdən	gəlmiş	bir	adamam.
Aysel	təəccüblə:
–	Nə	qürbət?	Ciddi	deyirsiniz?	Hansı	rayonu	nəzərdə	tutursunuz?
–	Heç	bir	rayonu.
Aysel	güldü:
–	Göydən	düşmüsüz?
Murad	eyni	ahənglə:
–	Yerdən	çıxmışam,	–	dedi.	Sonra	qızın	xətrinə	dəy​mək​dən	ehtiyat	edərək	əlavə
etdi:	–	Bu	bir	zarafat	olsa	da,	həqiqətə	yaxındır.	Çünki	çox	uzaqdan,	sürgündən
gəl ​mişəm.	Ora	gedənlərdən	hamı	əlini	üzür.	Sürgünə	getməklə,	yerin	altına	getməyi
bir	görürdülər.	Bu	tilsimi	qırıb	Bakıya	gəlmək	elə	yerdən	çıxmaq	kimi	bir	şeydi.
Aysel	ayaq	saxladı:
–	Nə	sürgün?
Bu	sual	Murada	öz	həyatı	haqqında	qısaca	da	olsa	Ayselə	danışmaq	və	onunla
keçirdiyi	vaxtı	uzatmaq	imkanı	vermişdi.
Yanından	keçdikləri	oturacağı	göstərib,	“oturaq	burda!”	–	dedi.
Aysel	etiraz	etmədən	yumru	meydanın	kənarında	şam	ağacının	altındakı
oturacaqda	əyləşdi.
Murad:
–	Babam	30-cu	illərdə	sürgünə	göndərilənlərdəndi.
Ayselin	sualına	ehtiyac	qalmadı.
Muradın	ata-anasının	uzaq	Qazaxıstanda	yaşadığından	və	Bakıya	oxumağa
çətinliklə	gəldiyindən,	müdafiə	edəndən	sonra	yenidən	ora	qayıtmaq	istə ​diyindən
danışığı	qızı	maraqlandırmışdı.	Diqqət​lə	qulaq	asır	və	yeni	tanış	olduğu	bu	gəncə
xoş	münasibətinin	səbəbini	anlamağa	çalışırdı.	Murad	öz	yaşıdlarından,
universitetdəki	tanışlarından	daha	ciddi	və	yetkindi.	Qır-saqqız	olub	yaxadan
yapışanlardan	və	ya	harınlıqdan	yerə-göyə	sığmayan	zəngin	gənclərdən	seçilirdi.
Qazaxıstandakı	ata-anası,	sürgünə	gedənlərin	min	cür	əziy​yətlə	qurduğu	qəsəbələri
və	Bakıya	necə	gəldiyi	barədə	danı ​şarkən	gözlərində	kədər	çağlayırdı	və	ara-sıra
baxanda	bu	kədər	qızı	da	bürüyürdü.	Həmin	anlarda	Murad	yaşından	böyük
görünürdü.
Qız	özünü	saxlaya	bilməyib:
–	Yazıq	Murad!	Nələr	çəkmisən,	–	dedi.
Murad:
–	Mən	yox,	o	günləri	görən	xalqımız	yazıqdır.
Yanındakı	oğlanın,	elmlə	məşğul	olsa	da,	daha	çox	idmançıya	bənzəməsi	Ayselin
gözündən	yayınmadı.	Uca	boylu,	qəddi-qamətli.	Uzun	qaşlarının	altından	baxan
göz​lərində	qəribə	bir	uşaq	saflığı	və	doğmalıq	vardı.	Üzü	möhkəm	xarakterindən
xəbər	verir	və	güvən	hissi	oyadırdı.
Bu	söhbət	sanki	onları	uzaqlaşdırırdı.	Aysel	bunun	səbəbini	anlayırdı.	Tale	və
köhnə	sistem	onların	nəsillərinə	eyni	gözlə	baxmamışdı.	Bölgünün	ədalətsizliyini
gizlə ​mək	mümkün	deyil.	Bir	ailə	burada	dövlətin	sevimlisi	olaraq	hər	cür	qayğı
görəndə,	elm	və	şöhrət	pillələri	ilə	yüksələndə,	böyük	binaların	geniş
kabinetlərində	uşaqlarının	gələcək,	toxunulmaz	həyatını	təmin	edəndə,	xalqın
başqa	bir	parçası	ucsuz-bucaqsız,	şaxtalı	çöllərdə	ibtidai	üsullarla	çöp	üstə	çöp
qoya-qoya	yaşayışını	sıfırdan	başlamışdı.	Çox	acı	və	sərt	bir	təzaddır.	Adlaması
çətin	olan	bir	uçurum	var	arada.	Yəqin	yenicə	tanış	olduğu	bu	aspirant	oğlanın
onun	diqqətini	cəlb	etməsinin	bir	səbəbi	də	elə	budur.	Bu	da	həyatın	sirlərindən
biridir.	Çevrəsi	ölkənin	imkanlı	ailələrinin	uşaqları	ilə	dolu	idi.	Bir	çoxları	da
yəhudi,	erməni	arvadlardan	doğulmuşdu.	Pasportuna	baxmasan,	hansı	millətdən
olduğunu	ayırd	eləmək	çətindir.	Ancaq	onların	heç	birinə	Aysellə	beş	dəqiqəliyə
bu	oturacaqda	oturmaq	və	bu	bağda	yanaşı	addımlamaq	nəsib	olmamışdı.	Onların
bəziləri,	nədənsə,	Ayselə	öz	rəfiqələrini	xatırladır.	Naz-qəmzəli,	qız	ədası	ilə
danışan,	mədəni	və	müasir	görünmək	adına	xanım	kimi	əzilib-büzülən...	Ancaq
böyründə	oturan	Murad	etibarlı	və	mərd	adama	bənzəyir.	Görünür,	çöllərin	havası
və	nəslinin	keçdiyi	yolların	acı	xatirələri	onu	erkən	kişiləşdirmişdir.	Hansı
bölgənin	ləhcəsinə	bənzədiyini	seçmək	mümkün	olmayan	danışığında	da	bir
qətiyyət	və	ötkəmlik	var.
Aysel	saatına	baxaraq:
–	Mən	qaçım,	–	dedi.	–	Siz	gəlməsəniz	də	olar.
“Siz	gəlməyin!”	deməkdir	bu	söz	–	deyə	düşündü	Murad	qalxıb	qızın	uzanan
əlindən	tutdu.	Ancaq	onu	yola	salmağa	cəhd	eləmədi.	“Sürücünün	görməsini
istəmir!”
Aysel	bir-iki	addım	ayrılandan	sonra	geri	çevrilib:
–	Tanışlığımıza	sevindim,	–	dedi.
Yenidən	görüşüb-görüşməyəcəkləri	barədə	heç	nə	danışmadılar.
***
Ertəsi	gün	günortaya	yaxın	Murad	kağız-qələmi	bir	tərəfə	itələyib	tez-tez	saatına
baxırdı.	Oxuduğu	kitabdan	heç	nə	anlamırdı:	“Bəlkə	heç	dərsi	yoxdur,	heç	burdan
keçib	getməyəcək	bu	gün?	“Səni	ötürərəm”	deməklə	onu	ürkütdüm	yəqin.	Səbrin
olsun,	görüş	vədəsi	almamısan	ki!	Hara	belə	tə ​ləsirsən?”	–	deyə	düşünsə	də,
ayaqları	onu	bağa	dartırdı.	Və	nədənsə	Ayselin	yenə	eyni	vaxtda,	eyni	yolla
gələcəyinə	arxayındı.
Aradakı	fərqi	görürdü,	ancaq	buna	əhəmiyyət	vermirdi,	dostluğuna	mane	ola
bilməz.	“Hansı	zə ​manədə	yaşayırıq?”	Onun	da	babası	xalq	arasından	çıxıb,	xalq
adamı	olub.	Böyük	alim	olması	onu	kökündən	qoparmamışdı.
Repressiya	qurbanlarının	çoxu	elə	Ayselin	babası	kimi	ziyalı	və	tanınmış	adamlar
olub.	Birinin	bəxti	çəkib,	birininki	yox.	Tale	bunlara	doğma	olub,	bizə	ögey...	Nə
etməli?!
Bu	düşüncələrlə	həyətə	enib	sağa	döndü	və	uni ​versitetə	doğru	addımlamağa
başladı.	Qəribədir	ki,	“rəfiqələrimlə	bu	bağda	gəzməyi	xoşlayırıq!”	deyən	qız	bu
gün	də	tək,	yoldaşlarından	ayrı	gəlirdi	və	Muradı	görəndə	addımlarını	yeyinlətdi.
Ürəyində	Muradın	onu	gözləyəcəyinə	əminlik	olsa	da,	onu	gördüyünə
təəccüblənirmiş	kimi:
–	Yenə	burdasız?	–	deyə	soruşdu.
Murad	da	eyni	ovqatla	qısaca:
–	Dünəndən!	–	dedi.
–	Gecəni	də	evə	getməmisiz?
Bu	ərkyanalıq	Muradı	ürəkləndirdi:
–	Özüm	getsəm	də,	ürəyim	burda	qalıb.
–	Sabaha	kimi	neyləyib	burda?
–	Universitetdə	dərslərin	qurtarmasını	gözləyib.
Qızın	qəhqəhəsi	də	ağappaqdı	və	çinarların	bəyaz	gövdələrinə	dolaşa-dolaşa
uzaqlaşdı.
–	Yaman	hazırcavabsınız	haa!
–	Başqaları	ilə	danışmağa	söz	tapa	bilmirəm.
–	Yəni	deyirsiz	məni	görəndə	diliniz	açılır?	–	qız	zarafat	ahəngini	dəyişmirdi.
–	Siz	hər	şeyi	məndən	yaxşı	görürsünüz!	–	Murad	da	güldü.
Uzun	illərin	tanışı	kimi	bir-birini	yarım	sözdən,	bircə	baxışdan	anlayırdılar.
	
***
...Günorta	görüşləri	bir	vərdişə,	daha	doğrusu,	ehtiyaca	çevrildi.	Demək	olar	ki,
hər	gün	Murad	qızı	universitetin	qabağında	qarşılayıb	bağdan	keçirərək	Cavidin
heykəlinə	qədər	yola	salır.	Sonrakı	günlərin	birində	Aysel:
–	Elmi	rəhbəriniz	bilsə,	universitetlə	aranı	kəs ​dirəcək,	istəməyəcək	tələbələr
burdan	keçsin,	–	dedi.
–	Niyə?
–	Aspirantı	elmi	işini	unudub,	hər	gün	bir	tələbəni	qarşılayıb	yola	salmaqla
məşğuldur.
–	Elm	heç	nə	itirməz.	Bağın	o	başında	qarşılayıb	bu	başında	yola	salmağa	nə
qədər	vaxt	gedir	ki?	Bir	adama	görə	yolu	bağlamazlar.
–	Baxır	hansı	adam,	–	dedi	Aysel.	–	O	nüfuzlu	adamdır.	İstəsə,	bu	gün	bağlatdıra
bilər.
–	Sizin	də	ürəyinizdən	olar?
Aysel:
–	Boynuma	qoymayın,	ürəyim	sizi	görmək	is ​tə ​yir.
“Vəhşi	ki	vəhşi!	Qazaxıstan	çöllərindən	necə	gəl ​misənsə,	eləcə	də	qalmısan,	–
deyə	Murad	özünü	danladı.	–	Bu	qız	səndən	səmimidir.	Cəsarətin	çatmır	ki,	“mən
sizə	vurulmuşam,	hər	gün	dəqiqələri	saya-saya	dərsdən	çıxmağınızı	gözləyirəm.
Sizi	görməsəm,	heç	bir	işlə	məş ​ğul	ola	bilmərəm”,	–	deyəsən”.
Bu	düşüncə	ilə	özündən	asılı	olmadan	yanaşı	addımlayan	Ayselin	əlini	tutdu.	Bu
ilk	dəfə	idi.
–	Mən	muzeyə	də,	universitetə	də,	bu	bağa	da	çox	minnətdaram	sizə	görə.
Aysel	əlini	çəkmədən:
–	Heç	dəxli	var?!	Daha	universitetə,	bağa	niyə,	elə	birbaşa	mənim	özümə
minnətdar	olun!
–	Əsas	sizin	bilməyinizdir.
Aysel:
–	Mən	heç	nə	bilmirəm,	–	deyib	əlini	çəkdi	və	sözü	dəyişdi:	–	Şənbə	günü
muzeydə	anamgilin	təd​biri	var,	mən	də	olacağam,	gəlsəniz	sevinərəm.
–	Kimlə	gəlsəm?	–	Murad	sözü	dolandırdı.
Aysel	həssasdı:
–	“Gəlsən”	demək	istəyirəm.
–	Doğrudan	sevinərsən?
Rəsmiyyət	unudulmuşdu.
–	Hələ	bilmirsən?	Deməli,	heç	vaxt	bilməyə ​cək​sən!	–	Aysel	özünü	incimiş	kimi
göstərib	addımlarını	yeyinlətdi.
Murad	çatıb	əlindən	tutdu	və	daha	buraxmadı.	Hə ​mişəki	yerlərində	oturdular.
...Muzeyə	deyilən	vaxtdan	tez	gəldi.	Aysel	nə	demişdisə	Səhər	xanım	Muradı
köhnə	tanış	kimi,	mehribanlıqla	qarşıladı:
–	Aysel	sizi	çox	tərifləyir,	–	dedi.
Aysel	ona	gözaltı	baxıb:
–	Evlərindən	aralı	düşüb,	Bakıda	qəriblik	çəkir.
Murad	söz	altında	qalmadı:
–	Evdən	ayrı	düşmüşəm,	amma	elimə	qayıtmışam.
–	Doğrusu	budur!	–	dedi	Səhər	xanım:	–	Sürgün	olunanların	hamısı	qayıtmalıdır
ellərinə.
Ayselin	mehribanlığı,	dostcasına	rəftarı	və	bütün	bunları	anasından	gizlətmədən
etməsi	evdə	Murad	haqqında	danışıq	olduğunu	göstərir	və	ona	xoş	gəlirdi.
Cəlil	Məmmədquluzadənin	doğum	gününə	həsr	olunmuş	görüşün	axırında	Aysel
anasından	icazə	istədi:
–	İcazə	verirsənsə,	Muradla	sahilə	çıxaq,	ürəyim	sıxıldı	burda	oturmaqdan.
Anası	etiraz	etmədi:
–	Get,	get.	Muzey	eksponatı	olmayacaqsan	ki!
Murad	öz-özünə	“muzey	eksponatı	olsa	yalnız	gözəllik	ilahəsi	olardı!”	deyə
düşündü.
***
Bir	axşam	sahildə	gəzişərkən	Ayselə:
–	Qazaxıstana	getmək	istəyirəm.	Çoxdan	gözlə ​yirlər,	–	dedi.
Aysel	fikrə	getdi:
–	Nə	vaxt?
–	Bu	yay.
–	Neçə	günlüyə?
–	Bilmirəm.	1	ay,	2	ay...
–	3	ay,	1	il,	–	deyə	Aysel	onun	ahəngi	ilə	davam	etdi.
–	Yox,	o	qədər	çəkməz!	–	Murad	gülümsədi.
–	Bir	ay	azdır	bəyəm?
–	Guya	darıxacaqsan?
Aysel	yarızarafat,	yarıciddi:
–	O	dəqiqə	görünür	ki,	səhrada	böyümüsən.	Yonulmamış	bir	çobansan!
Murad:
–	Şəhərdə	böyüyənlərin	nəyi	artıqdı	ki?
–	Həssaslığı.
Murad:
–	Məndən	həssas	olacaqlar?	Axı	hələ	sözümü	sonadək	de ​məmişəm.	Mən	tək
getmək	istəmirəm.
–	Kimlə	gedəcəksən?
–	Aysellə.
–	Yəni,	mənimlə?	Çox	sağ	ol.	Mən	yad	kişilərə	qoşulub	qonaq	gedənə
bənzəyirəm?	Belə	tanıyırsan	məni?
–	Mənə	etibar	eləmirsən?
Aysel:
–	Etibarın	nə	aidiyyəti	buna?	Zarafata	salma!
Murad	ayaq	saxlayıb	Ayselin	qolundan	tutub	özünə	yaxınlaşdırdı.
–	Səni	sevdiyimi	bilmirsən?	Gərək	sözlə	deyim?
Ayselin	cingiltili	gülüşü	yayıldı:
–	Əlbəttə	deməlisən,	dəfələrlə,	hər	gün!
–	Yaxşı,	səni	sevirəm!	Sevirəm!	Çox	sevirəm!	İndi	gedərsən	mənimlə?
Aysel:
–	Gedərəm,	ancaq	bu	paltar	yaraşmaz.
–	Bəs	necə	paltar	olmalıdır?	Yaxşı,	çöldə	işləməyə	kombinezon	alaram	sənə.
–	Onu	özün	geyinərsən.	Mənə	ancaq	gəlinlik	paltarı	yaraşar,	–	deyərək	əlini
Muradın	əlindən	qoparmağa	çalışdı.
–	Vay-vay,	–	deyə	Murad	birdən	onu	qucaqlayıb	yanağından	öpdü.	–	Doğrudan	da
yonulmamışam.	Sən	demiş,	əsl	çöl	adamıyam.
Aysel	pıçıldadı:	“Mən	sevirəm	çöl	adamını!”
	
***
Öncə	Qazaxıstana	gedəcəyini	zarafatla	desə	də,	həmin	axşamdan	sonra	bu	səfərin
vacibliyini	anladı.
Getdi	və	ilk	növbədə	ata-anasına	evlənmək	istə ​diyini	bildirdi.
Anası	pərt	oldu:	“Burda	gözaltın	var.	Özümüzə	bab	adamdır!”	–	dedi.	Ancaq	tez
yumşaldı:	–	Nə	edək,	allah	bilən	məsləhətdir.	Ürəyin	tutursa,	nə	vaxt	istəsən
gələrik,	elçilik	də	edərik,	toy	da.
Bakıya	dönərkən	Muradın	fikri	qəti	idi:	“Mü​dafiəni	gözləmə ​dən	evlənəcəyəm”
Ayselin	tərbiyəsi,	xarakteri,	ən	başlıcası	onu	başa	düşməsi	və	öz	zümrəsinin
seçmə	oğlanlarını	qoyub	ona	bağlanması,	bir	yandan	da	anasının	yüksək
mədəniyyəti	tərəddüdə	yer	qoymamışdı.	“Anasını	gör,	qızını	al”	sözünə
inanmamaq	haqqı	yoxdu.
Muradın	ata-anasının	elçiliyə	gələcəyi	xəbəri	Aysel	üçün	göz​lənilməzdi.	Hələlik
toy	haqda	düşünmək	istəmirdi.	Söhbət​lərinə	zarafat	kimi	baxırdı.	Ancaq	anası
onun	tərəddüdlərinə	son	qoymuşdu:	“Murad	layiqli	oğlandır.	Ürəyinə	yatırsa,	yox
demə.	Təzədən	sürgünə	getməyəcək	ki!	Akademiyada	işləyəcək”.
Gənclərin	xoşbəxt	günləri	başlanmışdı.
	
***
1920-1950-ci	illərdə	Cənubi	Qafqaz	türklərinin	köçə	zorlanması...
Muradın	araşdırma	dairəsi	belə	idi.	Akademiya	kitabxanası,	milli	kitabxana,	elmi
rəhbərinin	yardımı	ilə	buraxıldığı	arxivlər.	O	dövrlə	bağlı	qarşısına	nə
çıxmışdısa,	gözdən	keçirmiş,	qeydlər	götürmüşdü.	Dissertasiyasını	tamamlamağa
yetərincə	materialı	vardı.	Əsərinin	bir	fəslini	o	illərdə	Azərbaycandan	sürgün
edilənlərin	sonrakı	taleyinə	həsr	edəcəkdi.
Oxuduqca	çox	da	uzaq	olmayan	tarixin	qaranlığa	gömülmüş	və	ya	qəsdən
gizlədilmiş	səhifələri	aydınlaşır,	ağlı	kəsəndən	onu	narahat	eləmiş	bir	çox	sualın
cavabı	ortaya	çıxırdı.	Hətta	birbaşa	onun	ailəsinin,	özünün	taleyi	ilə	bağlı
olmasaydı	belə,	bu	illərə	sakit	yanaşa	bilməzdi.	Göz	önündə	açılan	mənzərə
dəhşətli	idi,	insanlıq	tarixinin	utancverici	olayları	dissertasiyalıq,	elmi	işlik
deyildi.	Geniş	bir	dənizə	baş	vurmuşdu,	üzüb	sahilə	çıxmaq	olmurdu.
Bəlkə	də	bu	mövzuya	girişməkdə	səhv	eləmişdi,	bir	başqası	Moskvanın
qərarlarını	və	o	qərarların	əyalətlərdə	necə	yerinə	yetirildiyini,	QULAQ-ın	sorub
apardığı	insan	selinin	statistikası	və	ümumi	coğrafiyasını	yazmaqla	işini	bitirərdi.
Ancaq	o,	təkcə	sənədləri	və	ordakı	quru	rəqəmləri	görmürdü.	Neçə	min	alman,
neçə	min	tatar,	neçə	min	fin,	neçə	min	ukraynalı,	neçə	min	Azərbaycan	türkü	həbs
və	sürgün	edilmişdi...	30,	yaxud	40	min	deyib	keçməyə	nə	var	ki?	İnsanlar	rəqəmə
çevriləndə	ağacdan,	daşdan,	kibrit	qutusundan,	araq	şüşəsindən,	kitab	səhifəsindən
fərqləri	qalmır.	Ancaq	bu	rəqəmlərdəki	on	minlərdən	tək	birinin	taleyini	göz
önünə	gətirsən,	sarsılarsan.	Yurdundan	qoparılan	hər	insanın	yaşantısı	bir	faciə
əsəridir	və	cildlərlə	kitaba	sığmaz.	Quru	statistika	ilə	yaşadığı	həyatın	fərqini	və
aradakı	təzadın	nə	demək	olduğunu	bildiyindən	fikrini	toplamaq	çətinləşirdi.
...Qovluqdakı	növbəti	səhifəni	aşıranda	gözü	böyüdü.	Ayselin	tanış	soyadı
diqqətini	çəkdi	və	ürəyi	döyünməyə	başladı.	Düzdür,	baxdığı	qəzetlərdə	bu	soyada
tez-tez	rastlaşmışdı,	ancaq	qəzetlərin	çoxu	dəlmə-deşikdi.	Kimlərinsə	oğru	əlləri
qəzet	materiallarını	səliqə	ilə	kəsib	götürmüşdü.	Qəzetlərə	əsaslansan,	məşhur
alimin	həmin	illərdəki	mövqeyini	müəyyənləşdirmək	çətindir.	Ancaq	burda	hər
şey	aydın	yazılmışdı	və	oxumadan	keçə	bilməzdi.	Qorxurdu,	ancaq	oxumalıydı.
Ürəyində	Allaha	yalvarırdı	ki,	tanış	olduğu	və	sevdiyi	bu	ailənin	keçmişindən
ürək	bulandıran	bir	məlumata	rast	gəlməsin.	Sürgün	həyatını	görməyən,
repressiyanı	öz	ailəsinin	taleyində	yaşamayan	bir	başqası	bu	səhifələrə	fikir
verməyə	də	bilərdi,	ancaq	o,	bunu	bacarmazdı.	Oxudu	və	oxuduqca	xəyalında
qurduğu	xoşbəxtlik	sarayının	necə	ləngər	vurduğunu	hiss	elədi.	Birbaşa	onun
ailəsinə	aidiyyəti	yoxdu,	ailəsinin	hökmü	kənddə	və	daha	öncədən	verilmişdi,
ancaq	nə	olsun?	Bağırov	bəzi	məşhurları	çağırdı,	danışdılar	və	yeni	bir	ziyalı
dəstəsi	həbs	olundu,	sürgün	edildi,	sorğu-sualsız	güllələndi...
Stalinə	qarşı	qəsd,	dövlət	çevrilişi	cəhdi,	antisovet	fəaliyyət.	Nə	qədər	olar?	Hər
dəfə	yuxarıdan	aşağıya	minlərlə	insan	qırılıb	gedir.	Ancaq	gərək	xalqın	sevdiyi
möhtərəm	şəxslər	əllərini	o	qan	çaylarında	yumayaydılar.	Adlarına	ləkə
düşməyəydi.	Dostları,	tanışları	haqqında	böhtan	deməyəydilər.	Millətin
sevdiklərinin	sözü	ilə	millətini	sevənlər	güllələnir.	Tarixin	bu	üzü	də	var.	Murdar
üzü...	Halbuki	Bakıda	oxuduğu	sanballı	nəşrlərdə	bu	adam	millətini	sevən	və	onun
yolunda	hər	cəfaya	hazır	olan,	elmdə	etdiyi	yeniliklərlə	xalqının	adını	ucaldan,	hər
yerdə	duz-çörəklə	qarşılanan	bir	şəxsiyyət	kimi	təqdim	olunur.
Murad	sarsılmışdı.
Ayselə	heç	nə	demədi.
Onun	nə	günahı?
O	raportlar	yazanda	bəlkə	heç	Ayselin	anası	da	dünyaya	gəlməmişdi.	Ancaq	hər
dəfə	onun	üzünə	baxanda	Qazaxıstan	çöllərinə	səpələnmiş	günahsız	insanları
düşünürdü.
Keçib	gedər...
Amma	keçib	getmir	və	ürəyini	ovmaqda	davam	edirdi.
Ata-anasının	gözü	yolda	qaldı.
	
	
	
	
	
Güneydə	qəza
	
	
Meşkindən	gündoğana,	Savalana	və	indi	üs ​tündən	Quzey	Azərbaycanla	sərhədin
keç ​diyi	Kömürgöy,	Qızyurdu	dağ	silsiləsinə	doğru	baxanda	göz	önündə	açılan
görünüş	adamın	ayağını	yerdən	üzür.	Əgər	cənnət	müqəddəs	kitablarda	yazıldığı
kimidirsə	və	ya	Cənnət	adlı	bir	planet	varsa,	o,	elə	belə	olmalıdır;	yaxud	bu
vadilər	həmin	cənnətə	bənzəyirdi.	Bəlkə	yayın	ortasında	buralar	saralıb-solacaq,
yaxud	qışda	qar	altında	qalacaq	və	indiki	gözəlliyini	itirəcək,	ancaq	hələ	bahardır,
daşların	da	cana	gələn,	üstündə	yüz	rəngə	çalan	çiçəklər	bitirən	çağıdır.	Savalanın
geniş	sinəsindən	başlanan	kiçik	dağ	çaylarının	hansına	qoşulub	getsən,	ətraf	öz
meyvə	bağları,	lələk	kimi	yerə	sancılmış	qovaqları,	arxları,	bostanları,	insan
əlinin	bərəkətindən	nişanə	olan	terrasları	ilə	səni	heyran	qoyacaq.	Bu	çay
yataqları,	həm	də	zirvələrə	və	zirvələrin	o	üzündəki	torpaqlara	aparan	yolların
yön	bulduğu	və	uzanıb	getdiyi	yerlərdir.
Sürülərin	yaylağa	qalxan	vaxtında	bu	vadilər	və	yollar	daha	da	canlanır,	insanlar
min	illərin	səssiz	çağırışlarına	qoşulub	payızda	tərk	etdikləri	obalarına	doğru
dikəlirlər.	Ətəklərdə	ot	çalını	qurtarsa	da,	yamacların	yaşıllığı	hələ	təzə-tərdir.
Yolun	üst	tərəfində	yerdən	yumruq	kimi	çıxan	daşa	söykənmiş	iki	çoban	nil,
yamşan,	qarağac	ağaclarının	arasına	səpələnmiş	sürüyə	göz	qoyur.	Gün	boyu
belədir:	otarmaq	imkanı	olmayanda	sürünü	sıxışdırıb	yola	tökür,	sürüb	darlıqdan
çıxarır,	sonra	imkan	düşən	kimi	yenə	belə	yayılmasını,	otlaya-otlaya	irəliləməsini
gözləyirlər.
Yolla	dolana-dolana	gələn	iki	maşın	çoxdan	diq​qət​lərini	çəkmişdi,	hara	yön
aldıqlarını	görmək	istəyirdilər.	Maşınlar	bir	neçə	dəfə	dayanıb,	sonra	yenidən
hərəkətə	gəlmişdilər.	İndi	yenə	yolun	alt	tərəfindəki	şamlıqda	dəryaz	çalan
adamların	yanında	dayanmışdılar,	maşından	enənlər	şəkil	çəkir,	söhbətləşirdilər.
Bəlkə	elə	son	dayanacaqları	da	oraydı	və	bir	azdan	geri	dönəcəkdilər.	Ancaq	bu
dəfə	maşındakıların	diqqəti	onlara	yönəldi.	Hələ	onların	kim	olduğunu,	nə
məqsədlə	gəldiklərini	bilməyən,	45-50	yaş	arasındakı	çoban	yanındakı
yoldaşından	gözlənilməz	bir	soru	sordu:
–	Şirzad,	eşidirsən?
–	Eşidirəm!
–	Maşınları	gördüm,	yadıma	düşdü	ki,	son	zamanlar	əcnəbilər	yaman	dadanıblar
bizim	dağlara.
–	Burda	nə	axtarıllar,	əmioğlu?
–	Tülkü	dalınca	gəlməzlər	ki!	Tülkü	elə	Amerikada	da	çoxdur.	Yəqin	qızıl
axtarıllar.	Onları	neftdən,	qızıldan	başqa	bir	şey	maraqlandırmaz.
Araya	sükut	çökdü.
Bu	dəfə	Şirzad	çağırdı.
–	Qılıncxan!
–	Fikrim	səndədir.
–	Bəs	sən	necə	düşünürsən?	Niyə	ayaq	açıblar	buralara?
Qılıncxan	bir	daha	maşının	ətrafında	nə	barədəsə	söhbət	edən	qonaqlara	baxıb
cavab	verdi:
–	Qəribə	adamsan!	Sən	bilmirsənsə,	mən	hardan	biləcəm?	Mən	də	bu	it	uşağının
nə	axtardığı	ilə	maraqlanmışam.	Yəqin	gələcəkdə	Şurəviyə	hücum	edəcəklər.
İndidən	yollarını	öyrənillər,	ya	da	sən	demiş,	qızıl	axtarıllar.	Sən	yerin	altını
deyirsən,	niyə	demirsən	ki,	burda	yerin	üstündə	də	nə	qədər	istəsən,	qızıl	var.	Bu
kəndlərin	arasında	təpələrin	hansını	qurdalayırlar,	altından	qızıl	çıxır.	Yəqin
sorağı	gedib	onlara	da	çatıb.	Bunlara	nə	var	ki!	Aparatlarını	tuşlayan	kimi
tapıllar.
Söhbətin	bu	yerində	gördülər	ki,	maşınların	yanındakı	adamlardan	üç	nəfər	ayrılıb
onlara	yaxınlaşır.	Gəlsinlər,	nə	olacaq?	Yaylaq,	qışlaq	arası	o	qədər	qonaq,	o
qədər	dağçı	turist	görüblər	ki!..	Az	qala	eyni	vaxtda	“xoş	gəlmisiniz”	dedilər.
Görkəmindən	yerli	olduğu	bilinən	adam	qonaqlara	nə	isə	izah	edirdi,	yəqin
deyirdi	ki,	çobanlar	sizi	salamlayır.
Qonaqlardan	biri	türkcə	“hoş	bulduk”	desə	də,	ləhcə ​sindən	türk	olmadığı
bilinirdi.	Əl	verib	gö​rüşdülər.	Yerli	adam	“qonaqlar	sizin	halınızı	soruşur”,	–
dedi.
–	Sağ	olsunlar.	Yaxşıyıq.	Hardan	gəliblər?	–	Şirzad	maraqlandı.
–	Amerikadan.
Qılıncxan	marağını	boğa	bilmədi:
–	Xeyir	olsun,	nə	işləri	var	burda?	Bizim	dağlara	xaricilər	tez-tez	gəlməz.
Qonaqlar	onun	fikrini	təsdiq	etdilər:
–	Bilirik,	bilirik,	ancaq	biz	turist	deyilik.
Qonaqların	nisbətən	yaşlı	olanı:
–	Mən	aliməm.	Bu	da	mənin	assistentim,	–	deyərək	yanındakı	yoldaşını	göstərdi.
Bir	onlara,	bir	də	assistentinə	baxdı.	Gözündə	bir	razılıq	ifadəsi	vardı,	sanki.
“Görürsən	hara	gəlmişik?”	–	deyərək,	səfərlərinin	önəmini	nəzərə	çarpdırmaq
istəyirdi.
–	Siz	qardaşsınız?	–	deyə	soruşdu.
–	Yox,	qardaş	deyilik.	Qohumuq.
Alim:
–	Bəlkə	bir	şəkil	çəkdirək?
–	Noolar?	Əskiyimiz	çıxmaz!	–	hazırcavablığını	gös ​tərdi.
Qonaqlar	onlara	baxa-baxa	nəyisə	müzakirə	edir ​dilər.	Türkcə	biləni,	“Siz	narahat
olmayın,	qonaqlar	sizin	simanızdan	danışırlar”.
Şirzad	əsəbiləşdi...
–	Üzümüzə	nə	olub	bizim?	Çöldə	yanıb	qaralsa	da,	üz	qaralığımız	yoxdur.
Qonaq:
–	Məni	düz	anlamadın...
Çoban	çoxdandır	güzgüyə	baxmırdı.	Arada	su	içməyə	əyiləndə	əksini	görməsə,
yəqin	şəklini	də	tanımazdı.	Boylu-buxunlu,	görkəmlərindən	güc	və	sağlamlıq
yağan	çobanlar	diqqəti	nə	ilə	çəkmişdilər?	Bu	dağlarda	yüzlərlə	belə	çoban	var.
Əzələli,	azacıq	uzunsov	sifətləri,	düz	burunları,	gicgahlara	doğru	qartal	qanadı
kimi	əyilən	uzun	qaşları,	bir	az	alaya	çalan	iri	gözləri,	möhkəm	xarakterdən	xəbər
verən	mütənasib,	azacıq	enli	çənələri,	sıx	qara	saçları.	Yəni	bu	yerin
adamlarından	biri!
Tərcüməçi	izah	etdi:
–	Alim	qonağımız	neçə	illərdir	dünyanı	dolanır,	tarixçidir,	insanın	ilk	beşikləri,
ilk	ocaqları	ilə	maraqlanır.
Qılıncxan	zarafatla:
–	Onlar	bunu	çoxdan	öyrəniblər,	hətta	bizim	meymundan	əmələ	gəlməyimizi	də
sübut	ediblər.
Tərcüməçi	onun	sözlərini	çevirəndə	qonaq	güldü.
Şirzad	əmisi	oğlunun	fikrini	davam	etdirdi:
–	Yəqin	burda	ilk	insanları	–	yəni	meymundan	çox	da	fərqli	olmayan	adamları
axtarırlar.
Bu	sözlərin	tərcüməsini	dinləyəndə	alimin	gülüşü	kə ​sildi.
–	Əksinə,	biz	burda	qanı	qarışmamış,	ali	insanlar	gördük.
Şirzad	etiraz	etdi:
–	Niyə,	bizdə	də	qanı	qarışıqlar	var.	Kənar	mil ​lətlərin	qızlarını	alıb	gətirmək
bizimkilərin	köhnə	adətidir.
Söhbətin	bu	yerə	gəldiyini	görən	qonaq	fikrini	izah	etmədən	ayrılmasının	düzgün
anlaşılmayacağını	hiss	etdi:
–	Biz	müqəddəs	kitablarda	yazılanların	izi	ilə	gəzirik.	İnsan	oğlunun	ilk	dəfə	ayaq
basdığı	yerlər	hardadır?	Bunu	tapmaq	istəyirik.	Axtara-axtara	gəlib	bura	–
Savalan	ətəyinə	çıxmışıq.	Amma	bu	coğrafiyanın	kitablarda	yazılanla	düz
gəlməsindən	daha	vacib	burda	yaşayan	insanlardır.	Genləri	qarışmamış,	təmiz
qanlı	insanlar...
Qılıncxan	gözaltı	Şirzada	baxırdı.	Deyilənlər	ağlına	batmasa	da,	sürüləri
otardıqları	bu	yaylaqların	əcnəbilərin	gözündə	xüsusi	bir	dəyəri	olduğunu	başa
düşmüşdü.	Yəqin	bütün	işğallarına	elə	bu	cür	bəhanələrlə	başlayıblar.	Onu	da
anlamışdı	ki,	insanın	qiyməti	hansı	ölkədə,	hansı	şəhərdə	yaşamasında,	hansı
məktəbi	bitirməsində	deyil,	şeytandan	və	şər	işlərdən	uzaq	olmasında,	Allahın
yazısına	uyğun	yaşamasındadır.	Fikir	sağlamlığını	bu	dağdakından	daha	gözəl
harda	qoruyub	saxlamaq	olar?	Bəlkə	Savalanın	müqəddəsliyi	də	elə	bu	alimlərin
sözü	ilə,	yəni	insanın	ilk	beşiklərindən	biri	olması	ilə	bağlıdır...
Bu	əhvalatı	Rüstəm	İranda,	Meşkində	qonaq	olarkən	eşitmiş	və	günlərin	birində
söhbət	əsnasında	akademik	Ziyad	Şıxlıya	danışmışdı.	Dostu	dinləmiş	və
etinazsızlıqla	zəri	ona	uzadıb:
–	At,	nağıl	danışma,	–	demişdi.	–	Xayaların	qapı	arasında	qalan	kimi,	Allah
yadına	düşür.
Rüstəm	bu	söhbəti	davam	etdirməyin	mənasız​lığını	anlamışdı.
Bir	neçə	ay	keçdi.	Akademik	arxivdə	işlərinin	bir	qismini	yekunlaşdırmış,
məqalələrini	toplayıb	nəşriyyata	vermiş	və	rahatlaşmışdı.	Yenə	bir	nərd	masası
arxasında	qəfildən	Rüstəmin	danışdığı	əhvalat	yadına	düşdü.
–	Amerikan	alimlərinin	Savalanda	axtarışlarından	danışmışdın,	yadındadır?
Rüstəm:
–	O	cür	əhvalatı	unutmaq	olmaz,	–	dedi.	–	Özünə	baxma!
Akademik	onun	atmacasına	əhəmiyyət	vermədi.
–	Gedirəm	Naxçıvana.	Ordan	keçib	Tehrana,	konfransa	gedəcəyəm.	Fürsət	olsa,
daha	doğrusu	razılıq	versələr	cənubu	başdan-başa	gəzmək	istəyirəm.	Bəlkə
bərabər	gedək?!	Amerikanların	baxdığı	yer ​lərə	biz	də	baxarıq.	Görək	axtardıqları
nədir.
–	Nə	vaxt	gedirsən?
–	İki	gün	sonra.
–	Jurnalın	növbəti	sayını	verməliyəm	mətbəəyə.	Məni	məzur	qıl!	Yoxsa	həvəslə
gedərdim	səninlə.
	
***
Tehranda	dəfələrlə	olmuşdu.	Lakin	Naxçıvan–Təbriz	yolu	ilə	ilk	dəfə	gedirdi.
Ürəyində	uzun	müharibə	yollarından	sonra	sağ-salamat	evə	döndüyü	zamanlarda
olduğu	kimi	bir	qalib	ovqatı	vardı.	Çünki	lap	son	illərə	qədər	belə	rahatlıqla
Arazdan	aşağıya	adlayıb	kitablarında	dəfələrlə	əriş-arğac	dolaşdığı	yollardan
sakitcə	keçib	gedə	biləcəyi	ağlına	gəlməzdi.	Ancaq	bundan	da	həyəcanlısı
Təbrizin	Gəncədən,	Şəkidən,	Ordubaddan	seçilməyən	bir	tərzdə	öz	kökü	üstündə
dimdik	dayanaraq	elə	onların	şirin	ləhcəsi	ilə	danışması	və	küçələrində	başqa	bir
dilin	eşidilməməsi	idi.
Təbrizdən	yeni	çıxmışdılar	ki	bir	məqam	maşını	avtobusu	saxlatdırdı.	Salona
qalxan	birisi	ilk	sırada	oturmuş	Ziyad	bəyi	görən	kimi	“məni	sizin	ardınızca
göndəriblər,	sizə	ayrıca	maşın	ayırıblar,	bir	yerdə	gedəcəyik”	–	dedi.	Akademik
“Avtobus	çox	rahatdır”	–	deyə	düşmək	istəməsə	də	maşının	sürücüsü	təkid	elədi,
“məni	işdən	qovarlar...”
Uzaqdan	Savalanın	qarlı	zirvələrinin	göründüyü	bir	yerdə	yenə	yadına	Rüstəmin
Meşkində	eşitdiyi	əhvalat,	Amerikalıların	ilk	insan	beşiyini	axtara-axtara	gəlib
buralara	çıxması	düşdü.	Vaxt	olsa	maşını	o	yolla	sürdürərdi.	Ancaq	indi	konfransa
yetişməlidir.	Elə	bu	yolun	keçdiyi	vadilərdə	də	insanı	sehrləyən	bir	qədimlik
havası	var...	Düşüncələr	onu	yenidən	bu	yerlərin	uzaq	keçmişinə	aparmışdı.	Ancaq
qəfildən	maşının	yoldan	çıxdığını	hiss	etdi.	Gözü	dağlarda	olsa	da,	tez	sürücüyə
doğru	çevrildi.	Onun	yuxulaya	biləcəyi	ağlına	gəlməmişdi.	Əlini	sükana	uzatdı.
Lakin	sürücü	yatmamışdı	və	cidd-cəhdlə	sükanı	sağa-sola	döndərirdi,	anlamaq
olmurdu,	yenidən	yola	çıxmaq	istəyir,	yoxsa,	maşının	üzünü	yamacın	ətəyindən
axan	çaya	doğru	çevirmək	istəyir.	Artıq	istiqaməti	dəyişib	maşını	geri	döndərmək
gec	idi	və	uçurumun	başında	sürücü	öz	qapısını	açıb	maşından	yerə	aşırıldı,
maşınsa	uçurumun	başındakı	bir	ağacla	yandakı	iri	daşın	arasına	soxulub	durdu.
Həmin	anlarda	akademik	bədəninin	xıncımlanacağını,	iri	sümüklərinin	quru
çubuqlar	kimi	şaqqa-şaqla	sınacağını	göz​ləyirdi.	Kim	bilir,	ölüm	bu	əzilmənin
hansı	anında	gələcəkdi.	Bir	neçə	anda	beynindən	buna	bənzər	çox	şeylər	keçdi.
Ölüm	qorxulu	görünmürdü,	təkcə	şikəst	olmasın...
Sonra	nə	baş	verdiyini	duymadı.	Başının	üs ​tün​dən	topa-topa	ağ	buludlar	keçirdi.
Sanki	Savalanın	zirvələri	parça-parça	uçub	gedirdi.	Kimsə	onu	silkələyir,	yavaşca
üzünə	toxunur:	“Bəradər,	ayıl-ayıl,	Allaha	şükür	elə	ki,	salamatsan”.
Yanındakının	sözlərini	də	anlamağa	çalışırdı:
–	Allahın	möcüzəsidir.	Bu	maşından	salamat	çıxmaq	olar?
Nə	baş	verib	görəsən,	bəlkə	artıq	o	dünyadadır.	O	zırpı	alman	onu	boğa
bilməmişdi.	Barmağı	çəkməsinə	keçirdiyi	iri	bıçağa	toxunanda	birdən	bütün	gücü
bir	qoluna	yığılmışdı.	Axı	onu	öldürmüşdü,	bəs	üstündəki	bu	ağırlıq	nədir?	Əli
ayağına	tərəf	uzandı,	əlli	ildən	sonra	yenidən	çəkməsindəki	bıçağını	çıxarmaq
istəyirdi.	Qolunun	ağrısız	hərəkətinə	sevindi	və	dağdan	əsən	sərinlik	köksünü
doldurdu.	Yerindən	dikəlməyə	çalışdı.
–	Tələsmə	qardaş,	qoy	həkim	gəlsin,	sonra	qalxarsan.
–	Həkim?	Nə	həkim?
“...Cəbhədə	doktor	var,	tibb	bacıları	var,	başlarına	bomba	yağsa	da,	özlərini
yetirirlər.”
Ancaq	bomba	səsi	eşidilmirdi.
Başını	pəncərəyə	doğru	çevirəndə	gözü	yenə	dağların	qarlı	zirvəsinə	sataşdı	və
hər	şeyi	anladı.	O,	bu	yolla	Tehrana	getməli	idi.
–	Mənə	nə	olub?
–	Heç	nə	olmayıb,	qardaş.
Köməkləşib	ambulansa	qoydular.	Ağır	adamdır,	kömə ​yə	gələnlərin	gücü	çatmırdı.
Gözü	ətrafdakı	yerli	adamlara	sataşdı	və	anladı	ki,	onu	xilas	edib	bu	maşını
çağıranlar,	gündən	qaralmış	bu	gözəl	sifətlər	yaddaşına	əbədilik	həkk	olundu,
eynilə	cəbhə	dostlarının	siması	kimi...
Fikri	yavaş-yavaş	aydınlaşanda:
–	Sürücü	hanı?	–	deyə	soruşdu.
Onun	gəzmək	həvəsinə	bir	insanın	qurban	get​məsini	istə ​məzdi,	ancaq
nigarançılığına	son	qoydular:
–	Salamatdır.
–	Bəs	mənə	nə	olub?
–	Əziklərin	var,	xəstəxanada	yoxlayacaqlar.
–	Təbrizə	qaytarın	məni.
–	Qorxulu	bir	şey	yoxdur.	Bizə	Tehrana	getmək	tapşırılıb.
Ombasının	və	başının	ağrısı	bədəninə	yayılır	və	nitqini	itirirdi.
Tehran	həkimləri	onu	diqqətlə	yoxladılar.	Çaşqınlıq	içində	nə	qərara	gələcəklərini
bilmirdilər.	Çünki	maşının	yoldan	çıxdığı	yerin	və	əzilən	maşının	şəkilləri
əllərində	idi.	O	yamacda	yoldan	çıxan	maşını	uçuruma	yuvarlanmaqdan	heç	nə
saxlaya	bilməzdi.	Necə	olmuşdu	ki,	maşın	o	tək	ağacın	üstünə	düşmüşdü.	Ağacın
yanından	keçsə	və	əslində	keçməli	idi	də,	qarşısında	başqa	maneə	qalmayacaq	və
düz	uçurumun	dibinə	yuvarlanacaqdı.	Ancaq	hansı	möcüzəyləsə	maşın	istiqamətini
sağa	dəyişərək	ağacla	qayanın	arasına	pərçimlənmişdi.	Bəlkə	də	otların	arasında
gözə	dəyməyən	yarmaçalardan,	daşlardan	biri	maşının	yönünü	dəyişib.	Bir	də	ki,
bu	iri	bədənli	adamın	heç	bir	ciddi	zədə	almaması	əsl	möcüzə	idi.	Başında
silkələnmə	vardı	və	müharibədən	başında	qalan	qəlpəni	tərpətmişdi.	Bir	də
ombasında	qorxulu	olmayan	əzintilər	vardı.	Bir	neçə	günə	yaxşılaşardı.
Xəbər	tez	yayıldı.	Konfrans	təşkilatçılarının,	Teh​randa	yaşayan	türk-azəri
ziyalılarının	biri	gəldi,	biri	getdi.	Azərbaycan	səfiri	hər	gün	baş	çəkirdi	ona.
Səfirin	ilk	gəlişində	aralarında	maraqlı	bir	söhbət	də	olmuşdu.	Səfir:
–	Ustad,	axı	mən	sizi	xəbərdar	eləmişdim.	Bizim	Akademiyanın	Rəyasət	Heyətinə
zəng	vurub	bildirmişdim	ki,	konfransa	gəlməyiniz	məsləhət	deyil.	Burda	sizə	qarşı
ciddi	bir	kampaniya	gedir	və	hətta	sui-qəsd	söz-söhbəti	də	var.
Akademik	təəccüblə:
–	Sənin	adından	mənə	bir	söz	deyilməyib.	Zəng	vurduğundan	da	xəbərim	olmayıb.
Səfir:
–	Naxçıvandan	gəldiyini	də	bilməmişəm.	Bilsəy​dim,	özüm	qarşılayardım	səni.
Kim	qarşılayıb,	sürücü	kim	olub,	bilmirik.
Köhnə	dostu	Doktor	Cavad	Heyyət	də	hər	gün	baş	çəkir,	həkimlərlə	söhbət	edir,
müalicənin	gedişini	izləyirdi.
İkinci	dəfə	gələndə	soruşdu:
–	Həkimlə	nə	qovğan	olub	arada?
Ziyad	bəy	gülümsədi:
–	Xırda	şeydi...
–	Yenə	də	olsun.
Ziyad	bəy	gizlətmədi:
–	Gecədən	xeyli	keçmiş	əlində	iynə	bir	həkim	girdi	otağa	ki,	“iynənin	vaxtıdır,
qolunu	çirmə!”	Baxdım,	üzü	xoşuma	gəlmədi.	“Hayes?”	–	deyə	so​ruşdum.	Başı	ilə
təsdiq	etdi.	“İynə	vurdurmaq	istəmirəm”	–	dedim.	Yox	e,	cumur	irəli,	qoluma	əl
uza ​dır.	Tutub	qolunu	burdum,	iynə	əlindən	düşdü.	“Durub	öldürərəm	səni,	rədd
ol!”	–	dedim.	İynəni	də	götürüb	tez	çıxdı.
Cavad	Heyyət	güldü:
–	Düz	tapmısan,	dünən	növbətçi	həkim	erməni	olub.	–	dedi.	–	Ancaq	necə	həkim
olması	və	gecənin	o	vaxtı	vuracağı	iynənin	tərkibi	barədə	bir	şey	deyə	bilmərəm.
Hər	halda	düz	eləmisən.
Bakıdan	tanıdığı	İran	Azərbaycanı	tarixçisi	Rəsul	da	yastığının	başındaydı:
–	Həkimlərlə	danışmışıq,	elə	bir	ciddi	zədə	yox​​dur.	Xırda	beyin	silkələnməsi
olub,	o	da	keçib	gedəcək.
Ziyad	bəy	böyük	bir	bəladan	qurtardığına	sevinirdi	və	həkim​lərin	dediklərini
zarafata	saldı:
–	Başım	onsuz	da	xarab	idi.
–	Əstəğfürullah!	–Rəsul	ona	etiraz	etdi.	–	Nə	qə ​dər	qalsan,	gözümüz	üstündə	yerin
var.	Ancaq	inciməsən,	bir	söz	deyərəm.
–	De	görüm!	Nə	incimək,	canım.
–	Maşına	və	ya	təyyarəyə	minə	bilərsənsə,	qalma	burda!	Onsuz	da	konfransa
qatıla	bilmədin.	Müalicəni	Bakıda	davam	etdirərsən.
Ziyad	bəy	fikrə	getdi:
–	Nədən	narahatsan?
–	Sürücünün	izi	tapılmadı.	Kimdir,	nəçidir,	məlu​mat	verən	yox​dur.	Ürəyimə	min
fikir	gəlir.	Bura	Tehrandır,	bizə	xeyri	dəy​məz.
–	Deyirsən,	Quranın	tərcüməçisinə	də	əl	qaldırarlar?!
Rəsul	güldü:
–	Onları	qorxudan	da	elə	budur.	Sənin	islamı	və	islam	tarixini	mükəmməl
bilməyin...
Ziyad	bəy:
–	Sənin	kitablarından	da	xəbərdaram.	İranda	çoxlarını	yuxudan	oyatmısan.
Doğrudan	da,	Rəsulun	araşdırmaları	fars	tarixşünaslarının	bir	çox	yalanlarını
ortaya	çıxarmış	və	oxucular	arasında	geniş	yayılmışdı.	Rəsul	təvazökarlıqla
mövzunu	dəyişməyə	çalışdı.
–	Bəzi	ustadlarımızın	Bakıdan	köçüb	gəlmələrinə	üzüldüm.
–	Kimi	deyirsən?	Son	vaxtlar	çox	dəyərli	alim​lər	köçüb	gəlib.	Qulamhüseyin
Beqdeli,	Həmid	Məmmədzadə.
–	Mən	doktor	Zöhrabini	nəzərdə	tuturam.	İran	türk​lərinin	tarixi	haqqında	kitabı
çıxan	kimi	yer	yerindən	oynadı.	Burda	bəziləri	türkün	tarixini	düzgün	yazanların
qanını	içməyə	hazırdır.	Buna	görə	də	Şəbüstərdəki	evində	öldürdülər.
Akademik	təəccüblə:
–	Demək,	mən	səhv	etməmişəm.	Dəfələrlə	de ​mişəm	ki,	o	sağlam	adam	idi.	Belə
tez	ölməzdi.	Onu	öldürüblər.
–	Öldürüldüyünə	heç	bir	şübhəmiz	yoxdur.	Əli ​mizdə	şəkillər	də	var.	Bədənində
bütün	vəhşilik​lərin	izi	qalır.
Bunu	deyib	cibindən	bir	foto	çıxardı:
–	Bunu	bizim	gənclər	ölüm	xəbəri	çıxan	kimi	çəkiblər.
Ziyad	bəy	gözünə	inanmadı:
–	İnsana	qarşı	belə	vəhşilik	edərlər?
Zöhrabinin	çılpaq	bədənində	işgəncə	və	küt	zərbə	yerləri	aydın	görünürdü.	Ziyad
bəy	narahatçılıqla:
–	Bəs	niyə	cibində	gəzdirirsən	bu	fotonu?	–	dedi.
Rəsul	gülümsədi:
–	Zöhrabidən	artıq	deyilik!	Bu	boyda	ölkədə	cibimdən	etibarlı	yer	tapa	bilmirəm.
Ertəsi	gün	tez
dən	həkimlərin	təkidinə	baxmayaraq,	Ziyad	Şıxlı	xəstəxanadan	çıxdı.
***
O	günlərdə	İranda	Bakıdan	dəvət	edilmiş	məşhur	fizik	həbsdə	yatırdı.	İran	İslam
Cümhuriyyətinin	iç	üzünü	göstərən	maraqlı	bir	tarixçəydi.	Rəşid	müəllimin	Bakıda
atom	fizikası	ilə	bağlı	müəyyən	araşdırmalar	apardığı	laboratoriyası	vardı.	İran	öz
atom	sənayesini	yaradanda	bu	sahədə	çalışan	alimlər	sırasında	onu	da	işə	dəvət
edir.	Bakılı	alim	bir	neçə	il	ərzində	qonşu	ölkədə	Bakıda	başladığı	işləri	davam
etdirir,	yeni	elmi	laboratoriya	qurur.	Müqavilə	müddəti	bitəndən	sonra	bütün
təkidlərə	baxmayaraq,	vətəninə	dönür.	Lakin	onun	yerini	dolduran	tapılmır.	Zəng
vurub	yenidən	dəvət	edirlər,	getmir.	Sonra	isə	bir	neçə	günlüyə	gedib	bəzi
məsləhətlər	verməsini	xahiş	edirlər.	Rəşid	müəllim	də	inanıb	gedir,	yardım	edir,
geri	qayıdanda	həbs	olunur.	Ən	maraqlısı	İran	tərəfin	bu	həbsi	əsaslandırma
şəklidir.	Guya	Rəşid	müəllim	İrandan	texnologiya	yeniliklərini	öyrənib	Bakıya
gətirirmiş.	“Hansı	texnologiya	yeniliyindən	söhbət	gedir?	Bu	sahənin	yaradıcısı
mənəm.	Nə	varsa,	Bakıdan	mən	gətirmişəm,	geriyə	nə	apara	bilərəm?	Özüm
qurduğum	bu	laboratoriyadan	hansı	sirri	çalıb	apara	bilərəm?”	–	deyə	üsyan
qaldırır	Rəşid	müəllim.
Yəqin	tarixçi	həmkarının	Ziyad	Şıxlını	Bakıya	tələs ​dirməsinin	bir	səbəbi	də	bu
imiş.
Evə	döndükdən	sonra	yaxın	dostlarına	bu	qəzanın	təsadüfi	olmadığını	etiraf	etdi.
Qəza	xəbərindən	ən	çox	üzülənlərdən	biri	Rüs ​təmdi.	Ziyad	bəyin	gəldiyini	eşidən
kimi	görüşünə	tələsdi.	Ancaq	akademik	onu	heç	nə	olmayıbmış	kimi	acı
təbəssümlə	qarşıladı.	Bu	təbəssümün	arxasında	uzaq	müharibə	xatirələri,
cəbhədəki	itkilər,	elmində	cəbhə	kimi	gərgin	hücum	və	müdafiə	üsulları	dayanırdı.
Gözlənilməz	qəzanı	bu	savaş	xronologiyasının	hansı	səhifəsinə	yazacağını
bilmirdi.
Rüstəm	günahkar	adam	kimi	danışırdı.	Çünki	onun	bu	səfərə	getməsini	ən	çox
istəyən	və	təkid	edən	o	olmuşdu.	İndi	də	dönə-dönə	eyni	sualları	verirdi.
–	Deyirsən,	sürücü	yoxa	çıxdı?
Akademik:
–	Hər	halda	mən	onun	haqqında	heç	nə	öyrənə	bil ​mədim.
Rüstəm:
–	Bəs	erməni	olduğunu	kim	dedi?
Ziyad	bəy:
–	Qulağım	çaldı.	Düzünü	deyim,	mən	heç	onun	erməni	olduğuna	da	inanmıram.
Mən	biləni	qəsdən	ortaya	atmışdılar	bu	sözü...
Rüstəm:
–	Bəlkə	kürd	olub?
Ziyad	bəy:
–	Nə	bilim?	Onların	nə	dəxli	var	bu	işə?	Həm	də	kürdü	bizdən	ayırmaq	olur	ki?
Rüstəm:
–	Sualdır	verirəm	də!	Kürd	deyəndə	PKK-nı	nəzərdə	tuturam.	Aralarında	o	qədər
maskalanmış	daşnak	var	ki...	Deyəsən,	1988-ci	ilin	siyahısı	yadından	çıxıb.
Ziyad	bəy:
–	İnanırsan,	Rüstəm,	mən	bu	hadisəyə	qədər	həmin	siyahını	unutmuşdum.
Rüstəm:
–	Ölüm	siyahısını	unutmaq	olmaz!
Ziyad	bəy:
–	O	qəzadan	sonra	gözümü	açdığım	ilk	dəqi ​qələrdə	elə	bildim	müharibənin	son
günlərində,	Berlində	yaralanmışam.	Sonra	anladım	ki,	orda	atılan	güllə	məni
Savalanda	yaxalayıb.	Ölümün	yaxınlaşdığını	hiss	etdim.	Sonra	da	anladım	ki,	bu
əcəl	işi	deyil.	Bəlkə	də	İranda	hazırlanan	bu	qəza	hansısa	başqa	bir	tamaşanın	ilk
pərdəsidir.
Rüstəm	coşdu:
–	Ey,	qəhrəman,	sənə	kimsənin	əli	qalxmaz.	Özünü	er ​kək,	normal	insan	sayan	bir
kimsə	sənə	xəyanət	eləməz!	İrana	baxma,	orda	hər	şey	ola	bilər,	gedək	nərdimizi
ataq.
	
	
	
Tərəddüd
	
	
Ayseli	əl	içində	böyütmüşdülər.	Hara	getsə,	diqqət	mərkəzində,	qayğısız.	Bütün
ölkədə	tanınan	bir	şəxsiy​yətin	nəvəsi	olmaq	zarafat	iş	deyil.	Xalqın	sevgisi	öz
yerində,	əsas	hakimiyyətin	münasibətidir.	Yuxarıda	kim	oturur	otursun,	belə	ailələr
həmişə	qayğı	görüb,	diqqət	mərkəzində	olub.	Aysel	də	ağlı	kəsəndən	bu
seçilmişlik	havasında,	xoşbəxt	yaşayıb.
Ancaq	maraqlıdır,	diqqət,	şöhrət,	ehtiyac	duymadan	yaşamaq	Ayseli
harınlaşdırmayıb.	Özünü	başqalarından	yuxarı	tutmaq,	kimliyini	gözə	soxub
lovğalanmaq	ağlına	gəlməz.	Əksinə,	ona	elə	gəlir	ki,	hamıdan	daha	sadə	və
başıaşağı	olmalıdır.
Eynşteynin	Amerikaya	köçdükdən	sonra	dediyi	sözü	xatırlayırdı.	“Paltarın	ucuz
olsun,	ya	dəbdəbəli	–	onsuz	da	hamı	sənin	atanı,	babanı	tanıyır.	Bu	sənə	yetər.	Nə
qədər	sadə	olsan,	özünü	başqalarından	ayırmasan,	o	qədər	sayğı	görərsən”.	Bu
düşüncələrinin	doğru	olduğunu	dəfələrlə	görmüşdü.	Orta	məktəbdə	də,
universitetdə	də	yoldaşları	başına	and	içirdilər.
Fakültədə	barmaqla	göstərilən	iki-üç	gözəl	qızdan	biri	olması	vecinə	deyil.	Anası
demiş,	bəxti	gözəl	olsun!	Amma	nə	anası	Səhər	xanımın,	nə	özünün	bəxtdən
gileylənməyə	haqqı	vardı.	Yaxın	ailələrdən	söz	eşitdirənlər	öz	yerində,	ancaq
universitetdə	də	onunla	tanış	olmaq	istəyənləri	sayıb	qurtarmaq	olmazdı.	Səhər
xanıma	söz	atanlar	da	vardı:	“Nə	saxlayırsan,	prezident	oğluna	verəcəksən?”
Səhər	xanım	özünü	sındırmırdı:
–	Nədir,	prezidentlərin	oğulları	ondan	artıqdır?	Ondan	ağıllısı	ilə	evlənirlər?
Hələ	gör	o	bəyənir	böyük	vəzifə	sahiblərinin	uşaqlarını?
Doğru	deyirdi.	Ölkənin	məşhur	ailələrinin	birinin	öv​ladı	olduğundan,	Aysel	üçün
vəzifə,	var-dövlət	ciddi	əhə ​miyyət	daşımırdı.	Şükür	elə	ki,	bu	ailənin	övladısan,
ancaq	bu	sənin	xidmətin	deyil,	Allahın	işidir.	Dağda,	bir	çoban	ailəsində	də
doğula	bilərdin!	Bu	şöhrət,	bu	ev-eşik	sənin	deyil,	babanındır.	Onun	şöhrət
paltarını	daşımağa	gücün	çatmaz.
Babasının	zəhmətlə	yüksəlməsi,	ən	şöhrətli	vaxtında	da	ayağının	torpaqdan
üzülməməsi,	milli	duruşu	barədə	illər	uzunu	eşidib-duyduqları	Ayselin	xarakterinə
oxşar	ailələrin	uşaqlarından	fərqli	bir	saflıq	və	gözəllik	vermişdi.	Əxlaqındakı
qüsursuzluq,	yaşından	böyük	yetkinlik,	alicənablıq	zahiri	gözəlliyini	üstələyirdi.
Səhər	xanımın	qızına	ailə	qurmaqla	bağlı	tək​liflərinin	çoxaldığı	vaxtda	Muradla
tanış	olmuşdu.	Həm	birinci,	həm	sonrakı	görüşlərində	onu	çə ​kindirəcək,	rahatsız
edəcək	bir	şey	duymamışdı.	Yeni	tanışlıq	saf	niyyətlidirsə,	səni	zənginləşdirir.
Mu​radın	yar-yaraşığı	öz	yerində,	həm	də	ciddi	oğlana	oxşayır.	Daha	mühüm	olan
onun	ailəsinin,	özünün	taleyidir.	Bakıda	təkdir,	darıxır,	qayğıya,	ünsiyyətə	ehtiyacı
var.	Ancaq	şəhər	doludur	kənardan	gəlmiş,	ehtiyac	içində	yaşayan	belə	yalqız
gənclərlə.	Muradı	onlardan	ayıran	nədir	görəsən?	Bəlkə	həyatın	sərt	üzünü
görməsi,	bəlkə	elm	yolunu	tutması?	Cavab	verə	bilmir.
Ən	qəribəsi	onun	üzündə	babasını	xatırladan	cizgilərin	olmasıydı.	Ətrafında
fırlanan	və	çoxu	əziy​yət	görməmiş,	kişilik	məktəbi	keçməmiş	pərəs ​tişkarları	ilə
Murad	arasındakı	fərqi	hiss	edir	və	bu	fərq	görüşdən-görüşə	böyüyür.
Ancaq	günün	birində	Muradı	həmişəki	yerində	gör ​mədi.	İşi	ola	bilər,	gecikə	bilər
düşüncəsi	ilə	xiyabanda	bir-iki	dəfə	o	yan,	bu	yana	getdi	və	oğlanın
gəlmədiyindən	sıxıldığını	hiss	elədi.	Onun	gülə-gülə	yaxınlaşmasına,	elə	ilk
sözlərindən	onu	Bakı	həyatından	uzaq,	fərqli	bir	dünyaya	aparmasına	öyrəşmişdi
və	o	söhbətlər	üçün	darıxmağa	başlamışdı.	Buna	baxmayaraq,	özünü	o	yerə
qoymadan	“gəlməyib,	deməli,	vacib	bir	işi	var”	–	deyə	həmişə	oturduqları
oturacaqda	əyləşdi.
Yalnız	yüngül	əsintinin	bağın	xiyabanları	bo​yu	süpürüb	apardığı	saralmış	çinar
yarpaqları	diq​qətini	çəkəndə	yadına	düşdü	ki,	burda	Muradla	ilk	görüşündən	xeyli
vaxt	keçmişdir.	Yaşlı	bir	qadın	çinarların	arasında,	bağın	sıx	yerində	otlardan	tə ​-
mizlənmiş	balaca	meydançaya	yaxınlaşdı,	torbada	gətirdiyi	dəni	və	çörək
qırıntısını	ovuc-ovuc	səpib	uzaqlaşdı.	Bayaqdan	bağın	üstündə	dövrə	vuran
göyərçinlər	sanki	çoxdan	bəri	bu	xeyirxahlarını	gözləyirmişlər,	budaqların
arasından	süzüb	dəstəylə	bu	balaca	meydançaya	endilər.	Qızarmış	ələ	bənzəyən
çinar	yarpaqları	quş	qanadlarının	hənirinə	bənd	imiş	və	göyərçinlərin	dalınca
uçub	onların	üstünə	tökülüşürdü.	Göyərçinlər	çörək	qırıntılarını	dənləyə-dənləyə
tez-tez	uçub	yerlərini	dəyişir,	qanadlarıyla	meydançaya	tökülən	yarpaqları	havaya
qaldırır	və	öz	süfrələrinin	xəzanla	örtülməsinə	imkan	vermirdilər.	Ayseli	heyrət
götürmüşdü:	“Nə	gözəl	mənzərədir,	ilahi!	Niyə	indiyədək	heç	fikir	verməmişəm?”
Yeyib	doyandan	sonra	cüt-cüt	meydançadan	uzaqlaşan	göyərçinlər	ürəyində	qəribə
bir	qibtə	doğurdu.	“Allahın	quşu	da	yalqız	qalmaq	istəmir...”
Maraqlıdır	ki,	ətrafdakı	oturacaqlarda	dincəlib	fikrə	gedənlər	də	bu	gün	tək-tək
adamlardı.	Ayağa	qalxdı,	sanki	külək	də	göyərçin	qanadları	ilə	güc ​lənmişdi	və
indi	ara	yollara	tökülən	yarpaqları	qabağında	süpürə-süpürə	ağacların	altındakı
çəmənliyi	örtürdü.	Yarpaqlar	da	bir	ilişik	yeri	tapmayana	qədər	dayana	bilmirdi.
Nədənsə,	rüzgarın	qovaladığı	bu	yarpaqlarla	Murad	arasında	bir	bənzəyiş	gördü,
gözü	doldu	və	bağdan	çıxıb	maşına	doğru	addımladı.
Murad	sonrakı	iki	gündə	də	gəlmədi.
Növbəti	gün	yenə	onu	görməyəndə,	“Bəlkə	xəstədir,	başına	bir	iş	gəlib”	–	deyərək
bağda	göz​ləmədi.	Mərmər	sütunların	arasından	keçib	Muradın	institutuna	qalxdı
və	dəhlizdə	qarşısına	çıxan	ilk	qadından	soruşaraq	onun	otağını	tapdı.
Günün	ikinci	yarısında	elmi	işçilər	ya	kitabxanaya	enir,	ya	dağılışıb	gedirlər.	Yarı
açıq	qapıdan	Muradı	gördü.	Özünü	unutmuş	vəziyyətdə	pəncərədən	çölə	baxırdı.
Otaqda	başqa	kimsə	yox	idi.
–	Aysel?
Bu	səsdən	onu	gözləmədiyini	ayırd	etmək	çətin	deyildi.
Aysel:
–	Mən	də	elə	bilirəm	sənin	ciddi	işin	var,	çıxa	bilmirsən.
Murad	ona	yer	göstərdi:
–	Otur.
Balaca	otaqda	dörd	masa	vardı.	Muradla	üz-üzə	oturdu:
–	Nə	olub?	Başın	nəyə	qarışıb?
Murad	nə	deyəcəyini	bilmirdi.	Nəhəng	binanın	yeddinci	mərtəbəsində,	səssizliklə
dolu	otaqların	birində	üz-üzə	oturduğu	anlarda	Ayseli	dərindən	sevdiyini	anladı.
Bu	üç	günü	aşağı	enməmək	üçün	çox	bəhanələr	uydurmuşdu.	Hətta	liftlə	birinci
qata	enib,	sonra	yenidən	otağına	qayıtmışdı.	Çinarların	küləkdə	yellənən	yuxarı
budaqlarına	baxanda	onu	ağlamaq	tutmuşdu.	Özünü	lənətləmişdi.	30-cu	illərin
qəzetlərindəki	yazıları	qurdalamaq	onun	nəyinə	lazımmış	axı?	O	yazıların
imzalarını	niyə	gözdən	keçirmişdi?	İndiyədək	yüzlərlə	adam	oxuyub,	nə	dəyişilib?
Dövlətin	xüsusi	qayğıyla	qoruduğu	tanınmış	ziyalıların	şöhrətindən,	hörmətindən
nə	əskilib?	Guya	sən	hamıdan	ağıllısan?	Həm	də	bunun	Ayselə	nə	dəxli?	Onunla
açıq	danışa	bilərsən.	İntəhası	Ayselin	ağlına	bələddi,	bilirdi	ki,	söhbət	açılsa,	qız
bu	məsələlərə	elə	yöndən	yanaşacaq	ki,	Muradın	fikirləri	alt-üst	olacaq.	Bu
söhbətə	hazır	deyildi.	Oxuduğu	bir-iki	yazıya	əsasən	hökm	çıxarmaq	istəmirdi.	O
dövrü	diqqətlə	öyrənəcək	və	bütün	öyrəndiklərini	Aysellə	bölüşəcəkdi.	Bəlkə
onda	hər	şey	başqa	cür	görünəcəkdi.
–	Arxivlərdə	ilişib	qalmışdım.
–	Bu	gün	arxivdə	deyilsən!	Boş-bekar	oturmusan	burada.
Murad	gözlərini	ondan	qaçırmadı	və	Aysel	onun	göz​lərindəki	maneəni	gördü.
Anladı	ki,	Murad	nə	mübahisəyə,	nə	də	xoş	danışığa	hazırdır.	Eləcə	susub
durmalıdır.	Özünün	belə	halları	az	olmamışdı.	Qalxdı:
–	Görürəm,	cavab	verməyə	həvəsin	yoxdur,	amma	danışmalıyıq.	Məni	üç	gün
gözlətmisən,	bunun	cavabını	verməlisən,	yoxsa	yox?	Sabah	iş	günü	deyil,	saat	11-
də	gəl	muzeyin	yanına,	sahilə	çıxıb	söhbət	edərik...
Murad	sorğu-sualın	bitdiyinə	sevindi.	Sabaha	fikirlərini	toparlayar.
Və	ertəsi	gün	görüşdülər.	Lakin	sahilə	getmədilər.
Ayselin	üzündə	dünənki	pərtlikdən	əsər-əlamət	qalmamışdı:
–	Anama	səninlə	görüşüb	danışmaq	istədiyimi	dedim.	“Rahat	söhbət	etmək
istəyirsinizsə,	yerini	deyim	sizə!	Bağa	getməyə	hazırlaşırıq,	özümüzük,	Murad	da
gedər	bizimlə”.	–	dedi.	–	Gedirsən?
“Yox!”	deməyə	yer	qalmamışdı.
	
***
Ancaq	bağ	onun	tərəddüdlərini	azaltmadı.	Səhər	xanım	doğrudan	da	səmimi
insandı.	Arı	bala	yığışan	kimi	yığışan	insanların	çoxu	atasının	vəfatından	sonra
dağılıb	getmişdi.	Öz	mühitindən	olmayan	sakit,	ilin	yarısını	ekspedisiyada	olan	bir
geoloqla	ailə	qurmuşdu.	Əri	dağda	sürüşüb	qəzaya	düşəndən	sonra	iki	qızıyla
qalmışdı.
Səhər	xanım	Muradı	bağa	onlardan	öncə	gəlmiş	böyük	qızı	və	yeznəsi	ilə	tanış
etdi.
–	Danışmışdım	sizə,	Muraddır.	Qazaxıstanda	yaşayırlar.	İndi	Bakıda
aspiranturada	oxuyur.
Yeznə	az	danışan,	ancaq	mehriban	adamdı.	Və	elə	tanış	olandan	Murada	ürəyi
qızdı	və	onu	da	qoşdu	kabab	bişirmə	işinə.
Aysel	altdan-altdan	göz	qoyur,	“işlə-işlə”	deyə	ona	sataşır	və	bir	yerdə
olmalarından	duyduğu	sevinci	gizlətmirdi.	Ancaq	Murad	hələ	də	özünə	gələ
bilməmişdi.	Qum	üstündə	10-15	üzüm	kolu	və	bir-iki	əncir	ağacı	olan	Abşeron
bağlarından	birinə	gedəcəklərini	düşünmüşdü.	Ancaq	Səhər	xanımın	bağı
İnqilabdan	əvvəl	Bakı	milyonerinin	mülkü	olmuş,	sonra	kommunist	liderlərinin
birinin	əlinə	keçmiş,	onun	güllələnməsindən	sonra	məşhur	alimə	verilmiş	bir
imarətdi.	İri	ağaclar	buranı	bağdan	çox	bir	meşə	parçasına	bənzədirdi.
Səhər	xanım	bağın	tarixçəsindən	danışanda	Muradın	canından	üşütmə	keçdi:
“Başqasının	min	həvəslə	tikdiyi	bir	evdə	necə	rahat	yaşamaq	olar?”
Sonra	öz	sadəlövhlüyünə	güldü.	Böyük	şəhərlərdə	kim	öz	əliylə	tikdiyi	evdə
yaşayır	ki?	Dövlət	təklif	edəndən	sonra	niyə	götürməməli	idi?
Qazaxıstanda	öz	kəndlərinin	necə	qurulduğu	haqda	böyüklərin	danışıqlarını
xatırladı.	Qamış	və	çiy	kərpicdən	tikilən	balaca	çovusdanlar...	nəmli,	soyuq
daxmalar...
“Bizi	burdan	qoparıb	atır,	sonra	varlığımızı	da	unudurlar...”
Yeməkdən	sonra	Aysel	“gəl,	bağımızı	göstərim”	dedi.	Anasıyla	bacısının	başı
qarışıq	olduğunu	görüb	Muradın	qoluna	girdi:	“Bax,	bu	tut	ağacını	babam	öz
əliylə	əkib”.	Ağac	qol-budaq	atıb	bağın	bir	tərəfini	qanadının	altına	almışdı.
Abşeron	tutuna	bənzəmirdi.	“Kənddən	gətiribmiş,	barmaq	kimi	uzun,	ağ,	qənd	kimi
şirin	tutdur”.
Murad	“eyniylə	bizim	kənddəki	kimi”	–	deyə	düşündü.	Qız	“ətrafa	baxmaq
istəyirsənsə,	yuxarı	qalxaq”	–	deyə	onu	pilləkənə	doğru	çəkdi.	Həyətin	bir
qırağında	çardaq,	bakılılar	demiş,	giləfrəngi	vardı.
Giləfrəngidən	bir-birindən	gözəl,	dəbdəbəli	ev​lər	görünürdü.	Yad	ölkələrin
memarlığını	Abşe ​rona	köçürmək	yarışı	gedirmiş	sanki.	Bircə	Qazax	çöllərinin
alaçığı	çatışmır.	Özgələrə	heyranlıq	bizimkilərin	köhnə	xəstəliyidir.
Giləfrəngi	səliqəliydi.	Yerə	kilim	atılmış,	cod	üzlüklü	yastıqlar	düzülmüşdü.
Kilimin	üstündə	yanpörtü	oturub	yastıqlardan	birini	qoltuğunun	altına	çəkdi.	İndi
aralarındakı	fərqi	daha	yaxşı	hiss	edir:	“O	ev,	bu	bağ,	maşın,	şöhrət...	hər	kəs
barmaqla	göstərir.	Mən	kiməm,	nəyim	var?	Onu	bu	həyatından	qoparıb
Qazaxıstana	aparacaqsan,	yoxsa	kirayə	qaldığın	daxmaya	köçürəcəksən?
“Filankəsin	nəvəsi	bu	evdə	yaşayır!”	–	deyəcəklər.	Aysel	qəbul	edərmi	bunu?
Qəbul	etsə	də,	nə	qədər	tablaşa	bilər?	Mən	necə	dözərəm?
Aşağıdan	Səhər	xanımın	Aysellə	asta	danışığı	eşidilirdi:
–	Qonağı	tək	qoymusan,	bəlkə	bir	şey	istəyir.
–	Ora	çıxmağa	utanıram...
–	Onda	Muradı	bura	dəvət	eləməyinin	anlamı	nədir?	Fikrin	aydın	olmalıdır.
–	Mənim	fikrim	qətidir.
Muradın	bədəni	əsdi.	Bir	həftə	əvvəl	olsaydı,	sevin​cin​dən	bağırardı,	ancaq	indi
tər	basdı	onu.	Ayselə	nə	deyəcək​di?	Bu	fikirlər	içində	bağın	sərin	havası	onu
mürgülətdi.
Üzü	qıdıqlanır.	“Ayseldirmi?”	Doğrudan	da	yanında	oturan	Ayseldi.	Əlində
tutduğu	üzüm	salxımını	onun	dodaqlarına	toxundurub	ayıltmaq	istəyir.	Dikəldi.	Bir
anlığa	Ayseli	bağrına	basıb	yanında	uzan​dırmaq	keçdi	ürəyindən.	Qız	bunu	hiss
edirmiş	kimi	barmağını	dodaqlarına	yapışdırıb	“sus”	işarəsi	verdi.
–	Üzüm	ye!	–	Bir	az	ara	verib,	–	indi	de	görüm,	neçə	günü	məndən	niyə	qaçırdın?
–	deyə	soruşdu.
–	Səndən	yox,	özümdən.
–	Özün	elə	qaçmalı	adamsan.	Belə	getsə,	məni	də	qaçıracaqsan.	–	Aysel	bunu
deyib	ayağa	qalxdı:	–	Anam	da	durub-oturub	səndən	razılıq	edir.	Bilmirəm	nəyini
bəyənir	sənin?
Pillələrlə	aşağı	endilər,	daha	bu	mövzuya	qayıtmadılar.
Muradın	çiynindən	dağ	götürüldü.
	
Muradın	Ayselə	məktubu
	
	
“Sənə	necə	müraciət	edəcəyimi	bilmirəm.	Əzizim,	canım,	ürəyim!	Hamısı	sənə
sevgimin,	ürəyimə	köçürdüyüm	rəsminin	yanında	solğundur.	Ayselim!	Mə ​nim	üçün
vətən	olmuş	Qazaxıstandan	əsl	vətənimə	gəl ​dik​dən	sonra	duyduğum	yadlığı	sən
büsbütün	unutdurdun.	Mən	səni	sevdim	və	sənin	simanda	ailəmə	ögey	ana	olmuş
vətənimi	də	sevdim.	Səndən	sonra	Bakının	küçələri	doğmalaşdı.	Adamlar
qohumuma-qardaşıma	çevrildi.	Bütün	həyatımı	sənə	qurban	verməyə	hazıram.
Ancaq	mən	sənə,	sənin	gözəlliyinə	layiq	deyiləm.	Sən	adı	xalqın	dilindən
düşməyən,	bir	dünya	şöhrətli	alimin	nəvəsi,	mən	isə	Qazaxıstanda	sürgün	həyatı
yaşayan	və	bu	dövlətin	yeni	bəraət	verdiyi	bir	ailənin	Bakıda	xırdaca	bir
sığınacağı	da	olmayan	elm	həvəskarı.	Buna	baxmayaraq,	sevgimizə	güvənir	və
xoşbəxt	olacağımıza	inanırdım.	Bu	haqda	çox	danışmışdıq.	Lakin	həyatın
amansızlığı	davam	edir.	O	deyir	ki,	sənin	ailənin	xoşbəxt	olmağa	və	rahat
yaşamağa	haqqı	yoxdur...
Xeyli	vaxtdır	mövzumla	əlaqədar	30-cu	illərin	qəzet​lərini	vərəqləyəndə	babanın
adı	ilə	bağlı	yazılara	rast	gə ​lirdim.	Öncə	əhəmiyyət	vermirdim.	Mürəkkəb	dövr
olub.	Hamı	hamını	ittiham	edib.	Ancaq	arxivlərdə	elə	sənədlər	gördüm	ki,	sakit
oxumaq	mümkün	deyil.	İndiyə	qədər	inanmırdım,	indi	inanıram.	30-cu	illərdə
sənin	babanın	da	əli	qana	batıb.	O	da	repressiyaya	imza	atanlardan,	dolayı	yolla
Moskvanın	Azərbaycandakı	siyasətini	–	o	siyasət	ki	mənim	ailəmi	bədbəxt	günə
qoyub,	vətənindən	didərgin	salıb	–	müdafiə	edənlərdən	biridir.
Bəzi	yazıların	surətini	çıxarmışam.	Nə	vaxt	istə ​sən,	verərəm,	baxarsan.
Deyə	bilərsən	bunun	bizim	münasibətimizə	nə	dəxli?
Mən	də	neçə	gündür	düşünürəm.	Tərəddüd	ürə ​yimi	üzür.	Qorxuram	ki,	biz	ailə
qurandan	sonra	sən	üzə	vurmasan	belə,	özünü	bizim	evdə	həmişə	günahkar	hiss
edə,	sıxıntı	çəkəsən.
Bu	məni	öldürər.
Mən	ömrümü	bu	dövrün	araşdırılmasına	həsr	etmək	istəyirəm.	Nə	yazacağamsa,
elə	biləcəksən,	sizin	ailəni	də	nəzərdə	tuturam.	Ata-anamı	da	qə ​rarımın
düzgünlüyünə	inandırmağa	çalışacağam.
Əbədi	məhəbbətlə:	Murad”.
	
***
Görünür,	hər	işdə	gözə	görünməyən	və	izahı	çətin	olan	bir	qanunauyğunluq	var.
İllərlə	gizli	qalan	sirrin	açılması	bir	bəndin	qırılmasına	bənzəyir.	Sonra
məlumatların	qabağını	kəsmək	olmur.	Hadisələr	sürətlə	əvəzlənir	və	hamısı	da	bir
istiqamətə!	İllərlə,	aylarla	yada	düşməyən	məsələ	indi	qəzetlərin	baş	müzakirə
mövzularından	birinə	çevrilmişdi;	otuzuncu	illərdə	hansı	ziyalı	özünü	necə
aparmışdır?	Ailələrinin	sonrakı	taleyi	necə	olmuşdur?
Son	illərdə	mətbuatın	bir	işi	də	goreşənlikdir.	Tarixdə	bir	toxunulmaz	nöqtə
qalmadı,	bütün	məbədləri	yıxıb	dağıtdılar,	müqəddəsliklər	lağ	mövzusuna
çevrildi.
Ziyad	bəy	bunu	millətin	mənəvi	və	tarixi	dayaqlarını	sarsıtmaq	sayırdı;	düşmən
layihəsi	hesab	edirdi.	Yoxsa	bircə	dənə	tarix	kitabının	üzünü	açmamış	uşaq-
muşağın,	deyək	ki,	dünənə	kimi	qürur	mənbəyi	kimi	baxdığı	Babəklə,	yaxud	Şah
İsmayıl	Xətai	ilə	nə	işi?	Bunu	yazanlara	deyən	gərək	ki,	bala,	sən	get	öncə	öz
“papulya”nın	tərcümeyi-halını,	nəslinin	tarixini	öyrən,	gör	kimlərə	xidmət	ediblər,
hansı	əyri	işlərə	imza	atıblar,	sonra	o	uzaq	keçmişlərə	boylan.	Murad	bəzən	bunu
alim	qısqanclığı	sayırdı.	“Öz	araşdırdığı	dövrlərə	başqasının	girişməsini	istəmir”.
Hətta	özündə	cəsarət	tapıb	utana-utana	elmi	rəhbərinə	işarə	də	vurdu:
“Mübahisəlidir,	nə	olsun?	Bəlkə	gənclərin	əllərində	bir	əsasları	var?	Bəlkə
keçmişə	pərəstiş	vərdişini	qırmaqla	əlinə	kürsü	keçən	kimi	milləti	unudanlara	və
özlərini	ölümsüz	hesab	edənlərə	bir	mesaj	verirlər?!”
Ancaq	Ziyad	bəyin	mövqeyi	dəyişilməzdi.	“Bunların	yazılarından	erməni	pulunun
iyi	gəlir!”
Bir	gün	də	aspirant	yoldaşları	Qızılgüllə	İlqarın	söh​bətinin	üstünə	çıxdı.	Qızılgül
bir	çox	oğlandan	daha	sərt	yanaşırdı	məsələyə:
–	Bu	məqalədə	nə	yazıblarsa,	düzdür.	Hələ	az	yazıblar.	Neçə	müddətdir	səni
inandırmağa	çalışıram	ki,	bu	müqəddəsləşdirilən	adamlar	Stalin,	Bağırov	rejimi
ilə	o	birilərdən	daha	artıq	bağlı	olublar.	Günahları	daha	çoxdur.	Kim	hökumətə
daha	çox	əyilibsə,	daha	çox	pay	alıb,	ucaldılıb.	Ələ	kitablarını,	gör	o	dövrün
ideologiyasından	kənar	nə	qalacaq?”
İlqarın	da	öz	məntiqi	vardı:
–	Hansı	sənətkar	dövrünün	ideologiyasından	kənar	qalıb	ki?
–	Mən	sənə	başqa	şey	deyirəm,	ay	başına	dönüm!	Xəya ​nətdən,	qələm	dostlarının
ölümünə	imza	atmaqdan	danışıram...
Adı	hallandırılan	böyüklərdən	biri	də	Ayselin	babası	idi.	Murad	dostlarına	hiss
etdirməsə	də,	özünü	bu	söhbətlərdən	kənarda	saxlaya	bilməzdi.
Qızılgül	qəzəbli	idi:
–	Sözü	ora-bura	atma,	İlqar.	Mən	maksimalistəm	və	yazılanlara	haqq
qazandırıram.	Nə	tökərsən	aşına,	o	da	çıxar	qaşığına.	Dünyada	heç	nə	gizli	qalmır
və	ataların	pislikləri	övladların	başında	çatlayır,	onların	yoluna	çıxır.
İlqar:
–	Çıxsın	e,	sözüm	yoxdur,	ancaq	indi	bunun	vaxtı	deyil.
Qızılgül:
–	Həqiqətin	növbəsi	nə	vaxt	gələcək?	Düz	sözü	demək	üçün	sıra	gözləmək
lazımdır?	Ona	qalsa,	insanlar	gərək	min	illər	boyu	söz	demək	məqamı	gözləyə-
gözləyə	susub	duraydılar.	Ədəbiyyat	dərs ​lik​lərini	aç,	30-cu	ildə	güllələnənlərlə
onların	güllə ​lənməsinə	imza	atanları	yanaşı	görəcəksən.	İkisini	də	eyni	sevgi	ilə
öyrədirlər.	İmza	atanları	daha	çox!..	Səncə,	bu	normal	işdir?	Həm	Stalinin
tərənnümçüsü	ol,	həm	də	müstəqil	dövlətdə,	yenə	sovet	rejimində	olduğu	kimi,	göz
bəbəyi	ol,	qorun!	Bu	ədalətdir?	Müstəqillik	uğrunda	canından	keçənlər
unutdurulsun,	qapı	arxasında	qalsın,	Müstəqillik	düşmənlərinin,	saray	şairlərinin
zəif	əsərləri	uşaqlarımıza	ədəbiyyat	nümunəsi	kimi	öyrədilsin...	Mən	belə
prinsipsizliyi	qəbul	edə	bilmirəm.	Hərdən	ürəyimə	şübhə	dolur	ki,	bunun	özü	də
bir	qəsddir.
İlqar:
–	Yaxşı,	səni	başa	düşürəm.	Həqiqət	deyilsin,	ancaq	babaların	cəzasını	nəvələr
niyə	çəkməlidir?	Baba	səhv	eləyib,	sağlığında	mənəvi	əzabını	da	çəkib.
Dostunun	bu	sözləri	Muradın	ürəyindən	xəbər	verirdi.
Qızılgül:
–	Bura	bax,	İlqar,	bu	qədər	liberal	olmaq	olmaz!	Allah	özü	hər	şeyi	nizamlayıb.
30-cu	illərdə	satqınlıq	edib,	yağ-bal	içində	üzənlər	elə	bilirdilər	yaşadıqları
səltənət	əbədidir.	Onlar	daim	yuxarı	başda	oturacaqlar.	Deputatlıq,	orden,	medal,
heykəl,	fəxri	xiyabanlar,	muzeylər...	Bütün	bunlara	şirniklənənlər	anlamırdı	ki,
güllələtdirdiklərinin,	vətəndən	sürgün	elətdirdiklərinin	də	Allahı	var?	Görürsən,
yerlər	necə	dəyişilir.	On	il	əvvəl	döşündə	Sosialist	Əməyi	Qəhrəmanının	qızıl
ulduzunu	qürurla	gəzdirənlərin,	hik​kəsi	yerə-göyə	sığmayanların	uşaqları	başlarını
soxmağa	yer	axtarır,	ya	da	özlərini	Xalq	Cəbhəsinə	soxmaqla	dədələrinin	günahını
yumağa	çalışırlar.	Yadında	saxla,	onlar	Xalq	Cəbhəsinə	də	xəyanət	edəcəklər.
Çünki	mayaları	çürükdür.
İlqar	acı-acı	güldü:
–	Onlara	görə	başımızı	niyə	ağrıdırıq,	bilmirəm?	Sən	də	elə	danışırsan	ki,	elə	bil
cəhənnəmdən	çıxıb	cənnətə	düşmüsən.	Adam	da	bu	qədər	sadəlövh	olar?	Ay
əzizim,	bir	gözünü	aç	ətrafına	diqqətlə	bax,	müstəqilliyin	xeyrini	görən	yenə
onların	övladlarıdır.	Dünən	sovet	bayrağının	altında	otururdular,	bu	gün	üçrəngli
bayrağın.	Bax,	gör	vuruşa-vuruşa	min	cür	əziyyətlə	yox	yerdən	dövlət	quranların
birinin	heykəli	var?	Gör,	Rəsulzadəyə	münasibət	necədir,	gör,	repressiya
qurbanlarının,	köhnə	rejimlə	barışmayanların	övladları	nə	haldadır.
Murad	bu	dartışmanı	yumşaltmaq	üçün	bərkdən:
–	Biri	elə	mən,	gözünüzün	qabağındayam,	acından	günorta	qalxıram	yerdən.	Dədə-
baba	yurdlarımıza	buraxmırlar	ki,	ailəmi	köçürüb	gətirəm.
Gülüşdülər,	mübahisə	kəsildi	və	Muradın	fikri	yenidən	Ayselə	qayıtdı:	“Görəsən,
məktubuna	necə	baxacaq?	Hər	halda	yazmağa	daha	uyğun	vaxt	seçə	bilərdi.	Elə
biləcək	qəzet	yazılarının	təsirinə	düşmüşəm”.
	
***
Murad	məktubu	verəndən	sonra	bir	daha	Aysellə	üz-üzə	gəlməyəcəyini	düşünürdü.
Ancaq	günortadan	sonra	Aysel	gözlənilmədən	qapını	açıb	içəri	girdi.	Bəlkə	də
piyada	gəldiyindən	rəngi	ağarmışdı,	ancaq	üzündə	heç	bir	həyəcan	hiss	olunmurdu.
Salamlaşıb	Muradla	üz-üzə	oturdu.
–	Məktubunu	da,	qəzetdə	çıxan	məqaləni	də	oxudum.	Heç	üzülmə,	mən	də
üzülmürəm.	Bu	söhbətin	nə	vaxtsa	ortaya	çıxacağını	bilirdim.	Bizim	üçün
gözlənilməz	hadisə	deyil,	babamızın	şöhrət	və	hörmət	yükünü	daşımışıq,	qeybət
yükünü	də	daşıyarıq.	“Kiminin	əvvəli,	kiminin	axırı”	–	deyiblər,	ancaq	biz	bunu	öz
axırımız	saymırıq.	Yəqin	babamın	da	səhvləri	olub,	ancaq	babam	o	addımları
atmasaydı	və	özü	də	qurban	gedənlərdən	olsaydı,	sonra	vətəni	üçün	o	boyda	işləri
də	görə	bilməzdi.	37-dən	sonra	göstərdiyi	xidmətləri	xatırla.	Öz	səhvlərini	özü
hamıdan	öncə	görüb	və	əzabını	da	çəkib.	Stalinə	inanmışdı,	bəlkə	də	sevmişdi
onu.	Bəlkə	də	Qafqazdan	olduğuna	görə.	Stalinin	cəlladlığı	ortadadır,	ancaq	guya
ondan	sonra	dünya	cənnətə	döndü,	yoxsa	indi	dünyanı	idarə	edənlər	ondan	çox
fərqlənir,	ondan	az	qan	tökürlər?	Cavab	verməsəydim,	elə	biləcəkdin	məktubun
məni	sındırdı,	səndən	incidim.	Yox,	biz	qan	düşmənləri	deyilik,	şəraitin
qurbanlarıyıq.	Bilirsən	məni	nə	ağrıdır?	Anamın	sənə	inanmağı!	Mən	öz	sevgimi
demirəm,	ancaq	anam	məndən	artıq	sənə	inanırdı...
Bu	yerdə	özünü	saxlaya	bilməyib	ağladı.
Murad	yaxınlaşıb	onu	sakitləşdirmək	istədi.	Aysel	əlini	çəkib	“Lazım	deyil!”	–
dedi.	Bu	iki	kəlmə	məhkəmə	qərarından	daha	ağır	idi.
Murad:
–	Mən	sənə	yalnız	tərəddüdlərimi	yazdım,	Aysel.	Mənə	kömək	edəcəyini
düşündüm.
Aysel	göz	yaşlarını	silərək:
–	Nə	yardım	edim	sənə?	Qərarını	vermisən...
Və	çıxıb	getdi.
***
Akademik	Ziyad	Şıxlının	repressiya	qurbanları	haqqındakı	kitabı	ziyalılar
arasında	geniş	söz-söhbət	doğurdu.	Əldən-ələ	gəzdi.	30-cu	illərin	müsibətlərini
görmüş	hər	kəsin	ailəsində	bu	kitab	bir	bəraət	kağızına	döndü.
Murad	kitabı	ilk	oxuyanlardan	biriydi.
–	Müəllim,	tariximizin	böyük	bir	boşluğunu	doldurubsunuz,	təbrik	edirəm!	Mənim
dissertasiyama	söz	qalmayıb.	Hər	şeyi	özünüz	yazıbsınız.
Akademik:
–	Mən	ziyalıların	taleyini	yazmışam.	Bunun	sənə	nə	aidiyyəti?	Sən	20-30-cu
illərin	Azərbaycan	kəndini	yazacaqsan.	Araşdırmaq,	öyrənmək	üçün	nə	qədər
desən,	maraqlı	sənədlər	var.	Ömür	çatmır!
Murad:
–	Amma	sizin	kimi	güclü	adamlar	bir	ömrə	bir	neçə	ömür	sığışdırır.
Akademik	özünə	məxsus	gülüşlə:
–	Bura	bax,	aspirant	bəy,	bu	komplimentlərini	bağda	görüşdüyün	xanıma	deyərsən.
Murad	heyrətə	gəldi.	Rəhbəri	onun	Aysellə	görüşdüyünü	hardan	bilirdi?
–	İnanın,	kompliment	demirəm.	Siz	bu	boyda	işləri	necə	çatdırırsınız?	Heyrət
edirəm.
Ziyad	bəy	ciddiləşib	susdu.	Sonra	fikirli-fikirli	dedi:
–	İndi	ki	maraqlanırsan,	deyim.	Mən	Aristoteli	indi	başa	düşürəm.	Yer	üzündə	elə
sirlər	var	ki,	onu	tarix	kitabları	aça	və	sübut	edə	bilməz.	Düz	olmaq	yetərli	deyil,
tarix	dəlil,	sübut	istəyir.	Məsələn,	nədənsə	mənə	elə	gəlir	ki,	sizin	kəndlərin
köçürülməsi	ilə	ilk	insan	məskənlərinin	Savalan	ətəklərində	axtarılması	arasında
bir	əlaqə	var.
Murad	az	qala	yarımçıq	kəsdi	onun	sözünü:
–	Onda	gərək	qəzaya	düşməyinizi	də	bu	zəncirə	qoşasınız.
Akademik:
–	Bəlkə	də!	Amma	bunları	necə	yazasan?	Bunu	de ​mək​nən	sənin	sualına	cavab
verirəm.	Tarixi	bir	kə ​nara	qoyub	ara-sıra	bədii	yazılar	yazmağımın	səbəbi	də	bu​-
dur.	Məsələn,	indi	Rusiyanın	başladığı	bu	Qarabağ	mü​haribəsinin	təfərrüatlı
tarixini	necə	yazasan?	Amma	burda	insanlıq	faciələrinin	yüzlərlə	bir-birindən
ağrılı	süjetləri	çalın-çarpaz	hörülüb.
Müstəqilliyə	bəslənən	ümidlər	sarsılmışdır.	Rusiyanın	Cənubi	Qafqazı	işğalından
sonra	param-parça	olmuş	xalq	yağışdan	çıxıb	yağmura	düşmüşdü.	Moskvanın
Kirovun	əli	ilə	1923-cü	ildə	Azərbaycanda	basdırdığı	Dağlıq	Qarabağ	bombası
indi	partlamışdı.	Danışıqlar,	yazılar,	etirazlar,	mitinqlər...	hay-küy	başdan	aşır,
ancaq	nəticə	yoxdur.	Başçılar	bir-birinin	dalınca	getmişdilər.	Tanıdığı	adamlardı,
çəkinmədən	sözünü	deyə	bilirdi.	Təəssüf	ki,	deyilənlərin	nəticəsi	görünmürdü.	Hər
gedən	də	sonra	şikayətlənir	ki,	imkan	vermədiniz,	mən	qələbənin	qapısını	açıb
içəri	girmək	üzrəydim	ki,	ətəyimi	dartıb,	qolumdan	tutub	saxladılar.	Siz	də	onlarla
bir	yerdə.	Qarşılıqlı	ittihamlar,	yeni	gələnlərin	yeri	gəldi-gəlmədi,	özündən
əvvəlkiləri	günahlandırması,	hakimiyyət	davaları	hər	şeyi	oyuncağa	çevirmişdi.
Müharibə	yada	düşmürdü.	Bütün	bacarıqlı	hərbçilər	qalıb	bir	kənarda,	siyasi
oyunbazlar	düşüb	ortaya.
Onu	məsələnin	fəlsəfi	tərəfi	daha	çox	maraqlandırırdı.	Bu	adamlar	harda
yetişdirilmiş	və	yüksək	vəzifələrə	necə	gətirilmişdilər.	Necə	olur	bir-bi ​rindən	bu
qədər	fərqli	olan	adamlar	yuxarı	başa	keçən	kimi	bir	qəlibdən	çıxma	robota
çevrilir,	hamısı	eyni	səhvləri	təkrar	edir?
Müqavimətsizlik	toxumu	nə	zaman	səpildi?	Assimilyasiyaya	meyillik	əyilməz	bir
xalqın	qanına	necə	yeridildi?	Buna	nail	olmaq	üçün	ideoloji	narkotikdən	başqa
hansı	genetik	və	bioloji	vasitələrdən	istifadə	olunmuşdu?
Yeni	aspirantının	diqqətini	bu	mövzulara	yönəl ​dərkən	niyyəti	deportasiya	işinin
məqsədlərini,	daha	doğrusu,	köç	coğrafiyasının	arxasında	həm	də	genetik	savaşın
dayandığını	vurğulamaqdı.
Bu	heç	kimin	fikir	vermədiyi,	bəlkə	də	şübhə ​lənmədiyi	bir	sahəydi,	ancaq	dəlil,
sübut	gizli	bir	gen	savaşının	getdiyini	yüzə-yüz	təsdiqləyirdi.
“Yox,	Savalanda	ilk	insan	yurdlarını	axtarmaq	işin	yalnız	üzdən	görünən	tərəfidir.
Bu,	Bibliya	rəvayətlərinə	tarixi	reallıq	donu	biçməkdir.	Onları	düşündürən	ayrı
şeydir.	Bu,	təxminən	neft,	qaz	axtarışına	bənzər	bir	işdir.	Təkcə	enerji	mənbəyi
axtarmırlar,	həm	də	genetik	enerjinin	güclü	olduğu	bölgələri	axtarırlar.	Bir	yandan
da	özlərini	zorla	bu	torpaqlara	bağlamağa	çalışırlar.	Görünür,	Savalan	çevrəsi
insanın	genetik	fondunun	ən	təmiz	qaldığı	yerlərdəndir.	Əgər	dünyanın	atlası
varsa,	orda	hər	şey	olduğu	kimi	düzgün	göstərilirsə,	Savalan	çevrəsi	və
bütövlükdə	Azərbaycan	genekologiyası	baxımından	təmiz	yerlərdən	biri	sayılardı.
İki	yüz	ildir	gedən	savaşlar	bu	fondu	zəiflətmək,	qarışdırmaq	və	yox	etməkdən
başqa	nə	məqsəd	daşıya	bilər?	Azərbaycanın	dağ	yerlərindən	əhalinin	kütləvi
köçürülməsi	və	20-ci	yüzilin	əvvəlindən	axırına	ara	verməyən	qırğınların	əsas
səbəbi	də	budur.	Əslində	türk	dünyasının	başı	üstünü	almış	ekoloji	fəlakət	də
bununla	bağlıdır.	Aral	və	Urmiyənin	qurudulması,	Qazaxıstanda	atom	sınaqları,
Xəzərin	çirkləndirilməsi,	bütün	zəhərli	kimya	şəhərlərinin	türk	coğrafiyasında
yerləşdirilməsi	bu	genetik	savaşın	müxtəlif	cəbhələri	və	mərhələləridir.	Ancaq
indi	müstəqilik.	Heç	olmasa	indi	havamıza,	suyumuza,	qəbul	etdiyimiz	qidanın	və
dərmanın	keyfiyyətinə	nəzarət	etməliyik.
	
***
Növbəti	məqaləsindən	sonra	Akademiyanın	prezidenti	onu	dəvət	elətdirdi.	Və
birbaşa	mətləbə	keçdi.
–	Bu	iqtidarı	hakimiyyətə	gətirənlərdən,	“dövləti	uşaq-muşağın	əlindən	xilas
etməliyik”	deyənlərdən	biri	sən	deyilsən?
Ziyad	Şıxlı	sözün	hara	gələcəyini	hiss	eləmişdi.
–	Nə	olub?	Sözünü	de!	Yenə	nə	çatıb	qulağına?
Ondan	cavan	olan	prezidentlə	ərkyana	danışırdı.
–	Deyirlər,	xalqın	böyük	alimi	yaratdığı	partiyanın	siyasətini	niyə	müdafiə	eləmir?
–	O	siyasəti	müdafiə	eləmədiyimi	harda	görüblər?	Belə	söz	deyiblərsə,	siyasətdən
başları	çıxmır.
–	Məqalələrini	oxuyub	danışırlar.
–	Mənim	məqalələrimdə	siyasət	yoxdur	və	ölkə ​nin	idarə	olunmasında	səhv
axtarmıram.	Baxmayaraq	ki,	səhv​lər	başdan	aşır,	ancaq	bu	barədə	danışmaq
istəsəm,	məqalə	yazmaram,	Kişinin	özünə	deyər,	fikrimi	özünə	çatdıraram.
Çəkinəcək	bir	işim	yoxdur!	Məqalələrim	elm	haqqındadır,	əhalinin	sağlamlığı,
qəbul	etdiyimiz	qidaların	ekoloji	təmizliyi	haqqında...
–	Yaxşı	eləyirsən,	kim	sənə	nə	deyə	bilər?	Nə	yeyib,	nə	içmək	hər	kəsin	öz	işidir.
Mən	başqa	şeydən	danışıram.
–	Nədir	o	başqa	şey?
Prezident	ona	doğru	əyilərək:
–	Biotexnologiyaların	tarix	elminə	nə	dəxli	var?
Ziyad	Şıxlı	gülümsədi,	prezidentin	nə	deyəcəyi	məlum	idi.
–	Onun	arxasında	böyük	elmi	kəşflər	dayanır.	Gen	quru​​luşlarının	açılması	və
genlərin	daşıdığı	informasiyala ​rın	oxunması,	genetik	aparata	müdaxilə,	genlərin
köçürül ​məsi,	dəyişdirilməsi	–	dəhşətli	hadisələrdir.	Elə	mikroorqanizmlər
tapıblar	ki,	heç	bir	təbiət	qanununa	uymur.	Oksigensiz	yaşayır,	yüksək
temperaturda	məhv	olmur.
–	Qardaşım,	mən	fil	qulağında	yatmıram,	bütün	bunların	bizə,	yəni	sənlə	mənə	nə
aidiyyəti	var?
Ziyad	bəy	özündən	çıxdı:
–	Səni	bilmirəm,	mənə	aidiyyəti	var.	Dünyanı	dəyişmək,	təbiəti	ram	etmək,	insanı
ölümsüzləş ​dir ​mək.	Çox	danışılır	bu	barədə,	amma	nəticəsini	düşünmürlər.
Bilmirlər	ki,	Allah	insanın	bu	həya ​sızlığını	hansı	sürprizlərlə	qarşılayacaq.
Avropalıların	başı	xarabdır.	Bir	azdan	bir	uşağın	iki	anası	olacaq.	On	min	il	əvvəl
nəsli	kəsilmiş	mamontu	təzədən	dirildəcəklər.	Yəqin	hələ	bütün	ölmüş	Roma
papalarını	da	həyata	qaytaracaqlar.	Ana	bətnindən	kənarda	insan	yetişdirəcəklər,
ata-ana	anlayışı	olmayacaq.	Hər	şey	mutonlaşır,	ancaq	bunlar	da	heç,	qoy	bunu
dünya	düşünsün.	Mən	bunları	demirəm,	mən	deyirəm	ki,	ölkəyə	taxılın,	ətin,
toyuğun,	dərmanın	hardan	gətirildiyinə	və	keyfiyyətinə	nəzarət	edək.	Dövlətin	pulu
verilirsə,	ekoloji	cəhətdən	təmiz	ərzaq	alaq.	Çürük	toyuqlarla	xərçəng	xəstəliyi
yaymayaq,	gərəksiz	dərmanlarla	bədənimizin	təbii	müqavimətini	öldürməyək,	taxıl
əvəzinə	toyuq	dəni	satmayaq	camaata!	Günah	iş	görürəm?	Mən	deyirəm	ki,	böyük
fermalarımız	boş	qalıb,	niyə	onları	bərpa	etmirik?	İranın	almasına	o	qədər	dərman
vururlar	ki,	bir	dilimi	üç	gün	boğaz	ağrıdır.	Mən	deyirəm	onlara	bu	qədər	pul
verib	gətirtdirməyək,	öz	meyvəmizi	qoymayaq	ağacda	çürüsün.
–	Bazardır,	qardaşım,	bazar!
Ziyad	bəy	qarşısındakının	vəzifəsini	nəzərə	alan	deyildi:
–	Bu,	bazar	deyil,	qardaşım,	bir	dəstə	adamın	alverxanasıdır!	Bəyəm	sərbəst	alver
var?	Bir	neçə	adam	necə	istəyir,	elə	də	idarə	edir	iqtisadiyyatı.	Qazanc	xətrinə
camaatın	məhsulunu	əlində	çürüdürlər.
–	Bunu	mənə	niyə	deyirsən?	Milli	Məclisin	deputatı	sənsən,	mən	yox!
–	Elə	bilirsən	demirəm?	İndi	söhbət	açıldığına	görə	sənə	dedim.	Bilirsən	Şimali
Qafqazda	mənə	nə	danışırdılar?	“Sizin	taxıl	biznesi	ilə	məşğul	olanlarda	vicdan
yoxdur.	Aldıqlarının	yarısı	toyuq	dəni	olsun,	təki	ucuz	olsun,	amma	öz
respublikasına	baha	qiymətə	satsın,	öz	xalqına	toyuq	dəni	yedizdirib,	para
qazansın.”	Adam	utandığından	yerə	girmək	istəyir.
Akademiyanın	prezidenti	təmkinli	idi:
–	Hər	halda	ehtiyatlı	ol.	Gedib	yuxarıya	başqa	cür	çatdırırlar.	Ağsaqqalı
incidərsən.
–	Ağsaqqal	məni	tanımır?	Ona	nə	qədər	sayğım	olduğunu	bilmir?	Ancaq	gərək
ətrafında	nələr	baş	verdiyini,	onun	kölgə ​sindəkilərin	quldura	çevrildiyini	də
görsün?
–	Elə	bilirsən	görmür?	Ancaq	hamını	düşmən	eləyə	bilməz.
Akademik:
–	İçimizdəki	düşmənləri	də	görməliyik.	Nə	bi ​lirsən,	bəlkə	bu	ərzaq,	dərman
işğalının	dalında	da	erməni	qarışıqları,	ya	da	adını	dəyişmiş	düşmənlər	dayanır?
Prezident	bu	söhbəti	davam	etdirməyin	mənasız​lığını	anlamışdı.	Ziyad	bəyin
xasiyyətinə	yaxşı	bələddir.	Bilir	ki,	bir	az	da	danışdırsa,	dayandırmaq	olmayacaq.
Mövzunu	dəyişir:
–	Çağırmaqda	məqsədim	ayrıdır.	Son	kitabına	görə	minnət​daram.	Oxuyuram	və
millətimizə	yazığım	gəlir.
–	Çox	sağ	ol.	37-də	başımıza	o	müsibətləri	gəti ​rənlərin	kökü	kəsilməyib	hələ!
Mənim	dediyim	budur.	Ayağa	qalxdı	və	tələsmədən	iri	addımlarla	otaqdan	çıxdı.
Haqqında	yazdığı	yararsız	ərzaq	məhsulları	və	ölkəyə	gətirilən	keyfiyyətsiz
dərmanlara	münasibəti	yuxarıdakıları	niyə	narahat	eləməli	idi?	Bəyəm	onlar	bu
millətdən	deyil?	Belə	bir	ticarət,	yəni	xalqın	sağlamlığını	və	gələcəyini	qazanca
qurban	vermək	dünyanın	ən	ibtidai	insanının	da	ağlına	gəlməz.
Lakin	akademiya	rəhbəri	ciddi	xəbərdarlıq	almasa,	narazılıq	eşitməsə,	bu	söhbəti
açmazdı.
Hər	halda,	havadan	danışmır.	Akademiyanın	prezidenti	ağıllı	adamdır	və	Qarabağ
savaşı	ilə	yanaşı,	ölkədə	başqa,	gizli	savaş	cəbhələrinin	açıldığını	da	inkar	edə
bilməz.
	
***
Ön	cərgədə	oturan	həmkarı	Altay	Qızılbaş	ilə	yı ​ğıncaq	başlanmamış
dərdləşmələri,	ölkədəki	vəziyyəti	müzakirə	eləmələri	vərdişə	çevrilmişdi.
Bu	gün	Altayın	fikri	uzaqda	idi.	Heç	onu	görmürdü.	Ziyad	Şıxlı	uzun	barmaqlarını
onun	kürəyinə	dirəyərək:
–	Nə	olub?	Niyə	mısmırığını	sallamısan?	–	deyə	söhbətə	körpü	saldı.
–	Görmürsünüz,	sədr	elə	bil	qapıçıdır,	seçmişik	ki,	ancaq	bizim	vurduğumuz
topları	tutsun.	Heç	bir	təklifə	xoş	münasibət	bildirmir.	“Baxarıq,	öyrənərik”
demir.	Yox!	Bunun	işi	ancaq	hamını	acılayıb	mikrofonunu	söndürməkdən	ibarətdir.
–	Yaxşı,	bəs	mən	bunun	sədr	olmasına	qarşı	çıxanda	siz	niyə	danışmırdınız?	İndi
baxarsan,	görüm	o	məni	susdura	bilər,	yoxsa	yox!	Bilirsən	əlimdəki	nədir?	Ana
südünün	əvəzləyicisi,	bizim	dildə	desək,	sıyıq.	Yalnız	körpələrə	vermək	olar;	on
bir	ayı	tamam	olana	kimi,	amma	bunu	bizim	əsgərlərə	yedizdirirlər.	Guya	bunu
yeyəndən	sonra	əsgərin	yerindən	tər ​pənməyə	gücü	də	olacaq.	Bir	də	Braziliya
kofesi,	Belçika	şokoladı...	Müharibədən,	Sovet	ordusundan	heç	nə	öyrənməyiblər.
İsti	borşu	içib,	üstündən	də	yüz	qram	araq	vurub	cumurduq	düşməni	boğazlamağa,
amma	bizimkilər	sanki	körpə	böyüdür.
–	Hörmətli	akademik!	–	Altayın	əlinə	fürsət	düşmüşdü.	–	Bu	işlə	sizin	də
yaradılmasında	xüsusi	rol	oynadığınız	partiya	məşğuldur.	Bunu	mənə	niyə
deyirsiniz?	Sözünüz	var,	düyməni	basın,	mikrofona	deyin!	Mane	olsalar,	kürsü	var,
ora	çıxa	bilərsiniz.
İclas	başlanandan	on-onbeş	dəqiqə	sonra	akademik	artıq	kürsüdə	idi.
Əvvəlki	iqtidarı	sevmirdi,	ancaq	indiki	durum	da	xoşuna	gəlmirdi,	qoy	onun	özünü
günahlandırsınlar.	“Bu	partiyanı	yaradan​lardan,	Ağsaqqalı	başımıza	gətirənlərdən
biri	sənsən”	desinlər,	nə	olsun,	məsuliyyətdən	qaçmır.	Millətin	taleyi	müza ​kirə
edilərkən	o,	heç	vaxt	güzəşt	bilməyib,	burda	kimə	güzəştə	gedəcəkdi?	Əhalinin
ehtiyacından	tutmuş,	ordunun	ərzaqla	təminatınadək.	Əyintilərin	hamısını
deyəcək...
Sədr	rəng	verib,	rəng	alsa	da,	onun	çıxışını	kəs ​məyə	cəsarət	etmirdi.	Xasiyyətini
bilirdi.	Məclis ​dəkiləri	ildırım	vurmuşdu	elə	bil.	Rəhbərliyə	ən	yaxın	adamlardan
biri	ölkədəki	korrupsiyanı	çox	sərt	şəkildə	və	ünvanları	göstərərək	tənqid	edirdi.
Özü	bilirdi	ki,	bu	çıxış	elə	belə	qalmayacaq,	hər	yerdə,	mətbuatda	müzakirə
ediləcək.	Balkonlardan	jurnalistlər	qulaqlarını	şəkləyiblər,	bir	cəsarətli	söz,
orijinal	fikir,	özəlliklə	iqtidar	əleyhinə	fikir	eşitmək	istəyirlər	ki,	sabah	qəzet
manjetlərini	bəzəsinlər...	Deməli,	lazım	olan	ünvanlara	çatar	və	təsirsiz	qalmaz.
Bəlkə	işə	bir	xeyri	dəydi.
***
Doğrudan	da,	zarafatla	“əliqırıq”	dediyi	yeni	oli ​qarxlar	nəsli	ölkə	iqtisadiyyatını
nəzarətə	götürməkdə	idi.	Bir	neçəsi	xırda	ticarətdən	gəlmişdi.	İranla	aranın
açıldığı	illərdə	dəmir,	mis,	ağac	–	əllərinə	nə	keçirdisə,	ya	da	Rusiyadan	nə
qopara	bilirdilərsə,	cənub	taya	ötürüb	mayalanmış,	sonra	tədricən	başqa	ölkələrlə
də	ticarət	şəbəkəsi	qurmuşdular.	Köhnənin	komsomolu,	pivə	satanı,	idman
müəllimi	birdən-birə	dönüb	milyoner	olmuşdu.	Ağır	günlərdə	iqtidardakılara
yardım	etdiklərinə	görə	indi	dövlət	bankları	üzlərinə	açıq	idi	və	istənilən	qədər
kredit	götürüb	böyük	tikinti,	ticarət,	yükdaşıma	şirkətləri	qurmuş,	kürəklərində
iqtidardakıların	himayədar	əlini	duyduqca	tədricən	qanun	dışında	ipə-sapa
yatmayan	bir	gücə	çevrilmişdilər.	Kapitalizm	adına	bic	bir	uşaq	doğulurdu,	əlinin,
ağlının	gücüylə	yetişən	əsl	iş	adamlarının	yerini	dövlətin	və	şəraitin	yox	yerdən
cücərdib,	böyütdüyü	təsadüfi	işbazlar	tutmuşdu.	Gözlənilməz	imkan	onları	bir-
birinə	bağlamışdı.	Daha	doğrusu,	onlar	bir-birindən	doğulmuşdular.	İlkin	bağlılıq,
qohumluluq	daha	da	möhkəmlənmiş	və	dövlət	içində	dövlətə	çevrilmişdi.
Savaş,	hakimiyyət	içindəki	çalxalanmalar,	mil ​lətin	başının	öz	torpaqlarını
qorumaq	qayğısına	qarışması	bunlar	üçün	dədələrinin	də	yuxusuna	girməyən	bir
şərait	yaratmışdı.	Bu	qarışıqlıqda	su​dan-çörəyə,	dərmandan-silaha	–	ölkəyə	gələn
hər	şey	onların	nəzarətində	idi.
“Ağsaqqal	bunları	görürdümü?	Yəqin	görürdü!	Nə	əvvəlki	illərdə,	nə	indi	heç	bir
əyinti	və	kriminal	onun	gözündən	yayınmır,	ancaq	savaş	və	ölkənin	təməldən
yenidən	qurulması	şəraitində	bu	anormal	sistemi	dağıda	bilməzdi.	Ölkə	yaşamalı
idi.	Dövlət	büdcəsi	boş	olanda	ümid	bu	“əliqırıqlara”	qalır.	Hansı	yolla	olur-
olsun,	ölkə	bu	böhran	vəziyyətində	də	keçinməli	idi.	Hər	şeyi	yüksək	ədalət	və
milli	dövlətçilik	meyarları	baxımından	dəyərləndirmək,	ağı	qaradan	seçmək
zamanı	gələcək	və	onda	bütün	daşlar	yerinə	oturacaq”	–	deyə	düşünürdü.
Bu	barədə	qulağına	çatan	narazılıqlara	“qoy	bir	savaş	bitsin,	hər	şey	yerini
tapacaq!”	–	deyirdi.	Savaş	isə	bitmirdi.
Ağsaqqalın	iş	prinsiplərinə	uyğun	olmayan,	onun	Moskvadan	geri	dönə	biləcəyini
ağıllarına	gətirmədən	əleyhinə	çalışan,	hətta	onu	“siyasi	meyit”	adlandıran
adamları	yenidən	ətrafına	yığması,	irəli	çəkməsi	barədə	işarələrə,	yeni
komandasının	şika ​yətlərinə	cavabı	gecikməzdi:	“Kimlə	işləyim?	Cəbhənin
adamları	özlərini	dondurdular.	Amma	biz	ölkənin	donmasına	imkan	verə
bilməzdik.	Mən	yenidən	köhnə	kommunistlərlə	işləməyə	məcbur	oldum,	hətta
mənə	xəyanət	edənləri	də,	iş	qabiliyyəti	varsa	kənarda	qoymadım,	çağırıb
ətrafıma	yığdım.”	Bunu	“qoy	əlimin	altında	xəcalətdən	ölə-ölə	işləsinlər!”	kimi	də
başa	düşmək	olardı.	“Xəya ​nətkarın	anasını	ağlatmağın	bir	yolu	da	budur...”	–
deyənlər	də	vardı.
Ziyad	bəyin	sərt	və	güzəştsiz	çıxışlarından	narazı	olanları	da	sakitləşdirirdi:
–	Onunla	işiniz	olmasın,	xasiyyətini	bilirsiniz.	Pis	niyyətlə	danışmaz,	mən	özüm
başa	salaram	onu.
Akademikin	ağzından	çıxan	söz	ildırım	sürəti	ilə	ölkəyə	yayılırdı.	Bu	demokratiya
yox,	dəmokratiya	dedimi,	hamı	demokratiya	çağırışlarının	kefliliklə	bağlılığını
axtarmağa	başlayırdı.	Dedikləri	söz	olaraq	qalmır,	qazanc	yollarında	kimlərəsə
əngəl	yaradırdı.	Söz	“ağır	günlərində	ağsaqqalın	yanında	olmuşam...”	deyə
saymazyanalıqla	meydan	açan	für ​sətgirlərin	bazarını	bağlayır,	müştərini	ayıq	salır;
əsgərə	verilən	keyfiyyətsiz	çörək,	körpə	sıyığı	ticarətinin	hansı	səviyyədən	idarə
olunduğu	ortaya	çıxır.	Bu,	elə-belə	tənqid	deyil,	doğrudan	da	oliqarxların	əlini
qırmaqdı.
Haram	biznes	sahiblərinin	narahatlığına	Abşeronu	zəhərli	tullantılar	yerinə
çevirən	neft	şirkətlərinin	təm​silçiləri	və	onların	Bakıdakı	şərikləri	də	qoşulur,	bu
tən​qidlərin	tezlikcə	kütləvi	etiraza	çevriləcəyindən	qorxurdular:	“Bu	ipə-sapa
yatmayan	akademik	bizə	mane	olur”.
Ancaq	alim	təkcə	ölkə	içində	deyil,	ölkədən	çox-çox	uzaqlarda	da	elmi	siyasətə
qurban	verənlərin,	ölkə	sər ​vətini	xaricilərin	ayağı	altına	atanların,	döv​lət
sərmayəsini	atalarının	haqqı	kimi	yeyənlərin	yuxusunu	qaçırır.	Alimin
araşdırmaları	birdən-birə	göz	önündə	ağlasığmaz	dərəcədə	mürəkkəb	olan	bir
mənzərə	açır.	Bölgə	tarixi	haqqında	erməni	tarixçi ​lərinə	və	onların
qalmaqallarına	uymuş	rus,	fransız,	alman	tarixçilərinin	uydurma	konsep​siyaları
darmadağın	edilir,	qonşuların	əridib	erməni	tarixinə	qarışdırmaq	istədikləri
Qafqaz	Albaniyası	parlaqlığı	ilə	ortaya	çıxarılır,	Naxçıvan	və	Qafqazda
ermənilərin	məskunlaşma	tarixi	və	səbəbləri	aydınlaşdırılır,	xristianlığın	Cənubi
Qafqazdakı	tarixi,	Sumqayıt	olaylarının	mahiyyəti	təkzibi	mümkün	olmayan	dəlil-
sübutla	yazılıb	dünya	siyasətbazlarına	təqdim	edilir.	Azərbaycan	sözünü	eşidəndə
dəli	olan,	böyük	bir	xalqı	tarix	səhnəsindən	silməyə,	Qafqazdan	yox	etməyə
çalışan	qonşuların	Ziyad	bəyə	qarşı	qarayaxma	təbliğatı	sərrast	elmi	dəlillərlə
heçə	çıxarılır.
Vaxtilə	onu	ələ	almaq	cəhdləri	çox	olmuşdu,	İrə ​vanın	mər ​kəzində	mülk,	maşın,
böyük	miqdarda	pullar...	Amma	bu	təkliflə	gələnlər	onun	otağından	şil-küt
vəziyyətdə,	suları	süzülə-süzülə	çıxmışdılar.	Cavab	birmənalı	idi:	“Mən	orda
yaşasam	da	yenə	indiyədək	yazdığım	kimi	yazacağam,	yəni	həqiqəti...”
Müxtəlif	ölkə	tarixçilərini	də	erməni	diasporu	və	pulunun	təsiri	ilə	azərbaycanlı
akademikə	qarşı	qaldırmağa	çalışırdılar.	Onun	ən	kəsərli	əsərlərinə	oğurluq
damğası	vurmağa	cəhd	göstərir,	yalan	üstünə	yalan	uydururdular.
Ancaq	alim	yorulmadan,	dəyişilməz	bir	aramla	çalışır	və	tez-tez	öz	balaca
batalyonu	ilə	düşmən	ordusuna	qarşı	dayandığı	cəbhə	illərini	xatırlayır.
Nə	qədər	böhtan	atırlar	atsınlar,	onun	əsərlərini	oxuyan,	tər ​çümeyi-halıyla	tanış
olan	ciddi	alimlər	qarşısında	papağını	çıxarmağa	məcbur	idilər.	Elə	bir
qəhrəmanlıq	yolu	keçən,	ölümlərdən	adlayan,	belə	əsərlər	yazan	bir	insana	dil
uzatmağı	günah	sayırdılar.	Ancaq	qonşu	respublikanın	tarixçiləri	uzun
mübarizədən	sonra	onun	elmi	dəlilləri	qarşısında	gücsüz	qalanda	başqa	yollar
axtarırdılar.
Erməni	“elminin”	bir	dayağı	da	terrordur.	Bunun	ilk	işarəsi	1988-ci	ildəki	siyahı
ilə	verilmişdi...
	
***
Bütün	yollar	gəlib	bir	nöqtədə	birləşirdi.	Akademik	bir	dağ	kimi	ortadaydı	və	bir-
birindən	xəbərsiz	bir	neçə	dəstəni	düşündürürdü.	Xarici	şirkətlər,	yerli	pul
düşkünləri,	ticarət	mafiyası,	oliqarxlar,	cəhalət	bayquşları,	üstəgəl,	ermənilər	və
onların	Bakıdakı	uzantıları...	İdeal	bir	münaqişə	və	fürsət	burulğanı	yaranmışdı.
Üstəlik,	bəzi	vəzifəlilərlə	açıq	tənqidi	dialoq	belə	bir	təsəvvür	yarada	bilərdi	ki,
hakimiyyət	də	onu	qorumur	və	onun	varlığı	hakimiyyəti	də	narahat	edir.	Yaxşıyla
pisin,	ağla	qaranın	sınırları	qarışmışdı.	Dünənin	ateisti	bu	gün	–	ilahiyyatçı,
dünənin	türk	düşməni	–	bu	gün	türkçü,	dünənin	İranşünası	–	bu	gün	Turançı	olub;
üstəlik	bir	sürü	həvəskar,	axına	qoşulub	gələn	tarixbaz,	səriştəsiz	etnoqraf	və
etimoloq	peyda	olub;	diqqətlə	baxsan	nə	əvvəlki	mövqeləri	səmimi	idi,	nə	indi
səmimidirlər,	heç	nədən	başları	çıxmır,	“qulaq	ədəbiyyatı”	əsasında	danışırlar.	Bu
cür	oyunbazlıqlar	akademiki	hövsələdən	çıxarır	və	belə	məsələlərdə	hətta	ən
yaxın	dostlarına	da	güzəştə	getmir.
20-ci	yüzil	boyu	davam	etmiş	repressiya,	sürgün	və	köçür ​mələr,	Güney
Azərbaycandakı	assimilyasiya,	Dərbənd,	Borçalı,	İraq,	Suriya	türklərinin	durumu,
millətin	gələcəyi	ilə	bağlı	qayğılar	ortadaykən	bir	də,	müstəqillik	əldə	edildikdən
sonra	qarşılaşdığı	və	ya	bəlkə	də	süni	surətdə	yaradılan	sorunlar	yüklənmişdi
çiyninə.	Bütün	ziyalılar	bu	gündəydi.	Həlli	çox	asan	olan	və	yalnız	milli
səbatsızlıq	üzündən	yubadılan	işlər	onu	əsəbiləşdirirdi.	Bütün	bunlar	milli
düşüncənin	hələ	də	yetərli	bir	səviyyəyə	yüksəlmədiyini	göstərir.
	
***
Səhər	tezdən	gənc	alimləri	və	aspirantları	yığmışdı.	Belə	yığıncaqlarda	adətən
Milli	Məclisdə,	başqa	görüşlərdə	içinə	dolmuş	hirsi	öz	yetirmələrinə	boşaldardı.
“Niyə	tənbəlsiniz?”,	“Niyə	əsəriniz	hazır	deyil?”,	“Müharibə	şəraitində	olan
ölkənin	alimi	beləmi	çalışar?”
Ancaq	bu	gün	sakit	idi:	“Ağır	günlərdən	keçirik,	Akademiyanı	qoruya	bildik.	Onu
da	hərraca	çıxarmaq	istəyənlər	vardı,	həm	də	bunlar	bizim	öz	yetir ​mələrimizdi.
Elmdən	güclü	silah	olmadığını	bilsələr	də,	alimlərə	qarşı	savaşdan	əl	çəkmirlər.
Tariximizin,	ədəbiyyatımızın	da	bizə	ehtiyacı	var.	Şərqin	böyük	ölkələrinin	–
Çinin,	Hindistanın,	Misirin,	Türkiyənin,	İranın	arxivlərində	bizə	aid	olan	və	ya
keçmişimizlə	bağlı	çoxlu	əlyazma	var.	Onları	sizdən	başqa	kim	tapıb	üzə	çıxara
bilər?	Yatmaq	lazım	deyil,	iş	planlarınıza	yenidən	baxacağam.	Tək-tək	hər
birinizin	hesabatını	dinləyəcəyəm.”
Toplantıdan	sonra	Muradı	saxladı.
–	Arxivdə	işlərin	necə	gedir?
–	Maraqlı	materiallar	toplamışam.	Qiymət	ver ​mək​də,	doğruluğunu,	əyriliyini
müəyyən	etməkdə	çətinlik	çəkirəm.	Ancaq	hansı	qovluğu	vərəq​lə ​yi ​rəmsə,	gözüm
sizin	dediyiniz	qara	siyahını	axtarır.	Mən	də	sizin	kimi	belə	bir	siyahının	olduğuna
inanıram.
Akademik	diqqətlə	ona	baxdı.	Muradın	bu	mövzuya	qayıtması	gözlənilməz
olmuşdu.
Müstəqillik	yolunda	canını	qurban	verənlər,	20	Yanvarın,	Qarabağ	müharibəsinin
şəhidləri,	terror	qurbanı	olan	dostlar,	elm	və	dövlət	xadimləri,	ölkənin	say-seçmə
övladlarının	bir	vertolyota	doldurulub	ölümə	göndərilməsi...	dərd-dərd	üstə
gəlmiş,	bir	terror	o	birisini	unutdurmuşdu.
Birdən-birə	ona	elə	gəldi	ki,	30-cu	illər	ötüb	keçməyib.	Qəhrəman	şair	demiş,
“Davam	edir	37!”	Üzünü	aspirantına	tutub,	“daha	o	siyahını	axtarmağa	dəyməz,	–
dedi.	–	Çünki	onu	yazanlar	bu	gün	də	yaşayırlar.	Cildlər	dəyişilir,	mahiyyət
dəyişilmir.	Onlar	yaşadıqca	nə	siyahı	tamamlanacaq,	nə	terror	bitəcək”.
	
***
Aysellə	son	görüşündən	sonra	Muradın	içini	dolduran	narahatlıq	daha	da	artır:
“repressiyalar	yüzlərlə	xoşbəxt	ocağı	dağıdıb,	külünü	göyə	sovurub;	bəs	sən
səadətini	niyə	qurban	verməlisən.	Gördün	akademik	nə	dedi?	“Üz	dəyişilir,	iç
əvvəlkidi.	Cəlladlar	dünən	əlibaltalı	idi,	bu	gün	baltanı	daş-qaşla	bəzədilmiş
telefonlar	əvəz	edir.	Dünən	diktatorlar	baş	kəsirdi,	bu	gün	demokratlar	onları	mat
qoyur.	İnsan	qəssabxanasının	suçunu	ayrı-ayrı	adam​ların	boynuna	yıxmaq	heç	nəyi
dəyişmir.	Bütün	düşüncə	və	idarəetmə	sistemləri	dövlət	adından	danışan,
əmmaməli,	şlyapalı,	araqçınlı,	başıaçıq	Şeyxlər,	Şahlar,	Sultanlar,	Baş	nazirlər,
Prezidentlər,	Dini	tədqiqat	dəllalları	tarix	məhkəməsi	qarşısında	dayanmalıdır.”
Sən	tarixçisən,	onları	bir	kənara	qoyub	öz	sev​diklərin	üçün	məhkəmə	qurursan.	Nə
təqsiri	var	Ayselin?	Onun	babası	nə	edə	bilərdi?	Sadəlövh	uşaq	kimi	aparma
özünü”.
...Bəzən	təsadüflər	insanın	bütün	taleyini	dəyişir.
Akademiyanın	qarşısında	qəfildən	şair	Altay	Qızılbaşla	üz-üzə	gəldi.	Maşından
yenicə	düşmüşdü.	Onu	doğması	kimi	qucaqladı:
–	Qanı	niyə	qaradır	çöllər	oğlunun?
“Çöllər	oğlu”	sözü	onu	titrətdi.	Az	qala	unutmuşdu	“Yeni	gün”	uşaqlarının	sözünü.
Birdən-birə	Murada	elə	gəldi	ki,	indi	ona	əzab	verən	suala	cavab	verə	biləcək,
onu	anlaya	biləcək	tək	bir	adam	varsa,	o	da	təsadüfən	gəlib	dayanıb	qarşısında.
–	Sizin	məsləhətinizə	ehtiyacım	var.
–	Buyur!
Muradın	qoluna	girib	binanın	yan	tərəfinə	doğru	addımladı.	Bir	başa	mətləbə
keçmək	çətin	gəldi	Murada:
–	Siz	37-ci	ilin	repressiya	sənədlərində,	ittihamlarda	imzası	olan	ziyalılarımıza
necə	baxırsız?
–	Faciə	qurbanı	kimi...
–	Dostlarını	satıb	yaşayanlara	da?
Altay	bəy	bu	məsələlər	haqqında	çox	düşünmüşdü,	öncə	o	imza	sahiblərinə	çox
sərt	yanaşsa	da	zaman	içində	fikri	də ​yişmişdi.	İndi	həmin	hadisələr	bir	az	fərqli
müstəvidə	görünürdü	ona.	Aydın	məsələdir	ki,	Moskva	üçün	yaxşı	və	ya	pis
azərbaycanlı	ifadəsi	yoxdur.	Nə	qədər	yaxşıdırsa,	ağıllıdırsa,	istedadlıdırsa	o
qədər	arzuolunmazdır...
–	O	qəssabxanada	ölümdən	yayınmaq	müvəqqəti	aldanışdı.	Qurban	gedən	cismən
öldürülürdü,	onun	əleyhinə	yazan	–	ruhən.	Repressiyanın	növbəti	dal ​ğası
dostlarını	satıb	qalanları	da	aparacaqdı.	Mü​haribə	mane	oldu.	Bir	mərhələnin
hökm	kəsəni	növ​bəti	mərhələnin	müttəhiminə	çevrilir.
Sonra	ayaq	saxlayıb	Murada	doğru	döndü,
–	Səni	kim	maraqlandırır?
Sözü	uzatmağın	mənası	qalmamışdı:
–	Bakıda	Ziyad	bəydən	və	sizdən	başqa	məs ​ləhət	almalı	adamım	yoxdur.	37-ci
ildə	yazılan	mək​tublarda	mənə	çox	doğma	olan	qızın	babasının	imzasına	rast
gəldim.
Altay	gülümsədi	və	onun	ahəngi	ilə	cümləni	tamamladı:	–	...və	sevdiyim	qızdan
uzaqlaşmaq	qərarına	gəl ​dim...
Muradın	etirafdan	başqa	yolu	qalmamışdı:
–	Bəli...
Akademiyanın	böyründən	universitetə	doğru	uza ​nan	nazik	bağarası	yolun	sağ-
solunda	yemişana,	zirincə	bən​zəyən,	üstündə	qırmızı	meyvələri	olan	kollaşmış
ağaclara	baxan	Altay	sanki	bu	söhbəti	unutdu:
–	Gör	nə	zövqlə	seçiblər!	Bir	neçə	belə	ağaca	baxmaq	bəs	edir	ki,	Bakının	səs-
küyünü	unudasan,	özünü	dağlarda	hiss	edəsən,	–	dedi.
Vəhşi	dağ	kollarının	əkildiyi	bu	guşəyə	baxmaq	sanki	onun	fikirlərini	daha	da
qətiləşdirdi:
–	Belə	bir	addım	ata	bilməzsən!	Əsl	sevgi	ömrə	bir	dəfə	gəlir.	Bu	bir.	İkincisi,
atanın,	babanın	cəzasını	övlad	çəkməli	deyil.	Sən	zamanın	günahını	beş-altı
adamın	çiyninə	yükləmə!	Tanıdığım	onlarla	adam	var	ki,	37-də	bir	cür,	17-18
sonra	isə	tam	tərsinə	yazaraq	səhvini	etiraf	etmişdir.	Adını	çəkdiyin	adamın	37-
dən	sonra	gördüyü	böyük	işlər	ona	elə	bir	sevgi	qazandırıb	ki,	vaxtı	ilə	elədiyi
günahlar	bu	sevgini	dəyişə	bilməz.	O,	sanki	özünə	bəraət	üçün	gecə-gündüz	bil ​-
mədən	çalışmış,	günahlarını	bağışlatmaq	üçün	nə	mümkünsə	eləmişdi.	Bu	gün
demək	asandır.	Düzünü	axtarsan	repressiya	qurbanları	kiminsə	məktubuna	görə
yox,	yeni	rejimi	qəbul	etmədiklərinə	görə	günahlandırılırdı.	Bir	də	ki,	o	sənədlərə
ekspert	gözü	ilə	baxan	olmayıb,	bəzən	ziyalıların	öz	xəbəri	olmadan	atılıb
imzaları	saxta	ittihamlara.
Ayaq	saxladı:
–	İnandıra	bildimmi	səni?
Murad	başı	ilə	təsdiq	etdi.
Altay	Muradın	gözləmədiyi,	amma	ürəyindən	olan	bir	şəkildə	söhbəti	tamamladı:
–	Elçilik	mənim	boynuma,	ata-ananı	Bakıya	dəvət	etsən	birgə	gedərik...
	
	
	
Həbs
	
	
Arxiv	materialları,	çox	da	uzaq	olmayan	ta ​rixdə	törədilmiş	və	bir	dalğası	da	onun
ailəsini	yurdundan	qoparıb	atmış	cinayətlər	Muradın	fikrini	dağlardakı	xaraba
kəndlərlə	Qazaxıstan	bozqırları	arasında	qoymuşdu;	oranı-buranı	düşünə-düşünə,
çabalaya-çabalaya	qalmışdı.	Ürəyinin	ağrısını	yazdığı	məqalələrlə	azaltmağa
çalışırdı.	Bu	yol	elmi	rəhbərinin	yolunun	davamıydı.	Ancaq	o,	20-30-cu	illərin
hadisələri	ilə	yanaşı,	tez-tez	repressiyaya	uğramış	ailələrin	hələ	də	davam	edən
faciələrini,	hələ	də	yuvalarına	dönə	bilməmələrini	dilə	gətirir,	ədalətsizliyin
müstəqil	dövlətdə	də	davam	etdiyinə	qarşı	səsini	yüksəldirdi.	Repressiya
Qurbanları	dər ​nəyi	onu	ölkənin	ictimai-siyasi	həyatına	qoşmuşdu.	Siyasi
partiyalara	girmək	istəmir,	düşünür	ki,	Qarabağ	torpaqları	qaytarılmadan	diqqəti
daxili	münaqişələrə,	hakimiyyət	uğrunda	savaşlara	yönəltmək	vətən	savaşını
unutdurmaq	və	milli	işə	xəyanətdir.	Görünür,	bu	siyasəti	körükləyənlər	də	var,
ancaq	iqtidarın	Qarabağ	kartını	öz	toxunulmazlığı	üçün	qalxana	çevirməsinə	də
dözmək	olmazdı.	Bu	yolu	seçən	hakimiyyət	sağalmaz	xəstəliyə	tutular.
Dərnəyin	sonuncu	yığıncağı	Məmməd	Əmin	Rəzul ​zadənin	seçilmiş	əsərlərinin	ilk
cildlərinin	mü​zakirəsinə	həsr	olunmuşdu.	Respublika	günü	öncəsi	keçirilən	bu
təqdimatdan	sonra	Şahinlə	rayona	getməyi	qərarlaşdırıblar.	İndi	dağların	gözəl
vaxtıdır	və	fürsəti	buraxmaq	olmaz.	Murad	yay	aylarını	keçirməyə	uyğun	bir	yer
tapıb	ata-anasını	Qazaxıstandan	dəvət	etmək	istəyir.	Bu	fikir	o	qədər	cazibədardır
ki,	ayağı	yerə	dəymir,	günləri	sayır.
Müzakirənin	şirin	yerində	dərnəyin	girişində	səs-küy	qopdu	və	polis	işçiləri	içəri
doluşdu.
–	Nə	olub?	–	yığıncağın	aparıcısı	soruşdu.
Əhəmiyyət	verən	olmadı.	Oturanları	itələyə-itələyə	küçədə	dayanan	avtobusa
doldurdular.	Hara	aparıldıqlarını	sonra	öyrə ​nəcəkdi.	Murad	heç	nə	anlaya	bilmir,
onlar	hara,	Mütəşəkkil	Cinayətkarlıqla	Mübarizə	İdarəsi	hara?	Kitab
müzakirəsində	hansı	cinayət	ola	bilərdi?
Gətirilənlər	tək-tək,	uzun-uzadı	dindirilirdi.	Murad	arxayındı,	siyasətə	qarışmır,
yazılarında,	çıxışlarında	ölçü-biçi	gözləyəndir,	üstəlik,	uşaq	deyil,	bu	gün-sabah
alim	olacaq.	Ciddi	bir	əsas	olmadan	onları	nə	haqla	polisə	gətirə	bilərdilər?	Bu
sualları	qarşısındakı	zabiti	özündən	çıxardı:
–	Sizin	nə	işlə	məşğul	olduğunuzu	bilirik.	Repressiya	haqq	olub	onlara.	Sizi	də
dallarınca	göndərə	bilərik.
Murad	güldü:
–	Buna	ehtiyac	yoxdur.	Mən	elə	ordan	gəlmişəm.
Polis	söyüşünü	dişinin	arasında	sıxıb	dayandı.	Lakin	yarıbükülü	iri	əlləri	onun
paltarında	gəzir,	ya	zəlzələdən,	ya	vəlvələdən,	Muradın	nə	qısaqollu	yay
köynəyində,	nə	yüngül	cins	şalvarında	cib	tapılmır.	Tərs-tərs	onun	üzünə	baxır.
Yəni	“sən	nə	vecsiz	adamsan,	cibsiz	də	şalvar	olar?”
Amma	diqqətlə	axtarsaydı,	yan	tərəfdə	kəmərin	altında	gizli	cibin	zəncirini	tapa
bilərdi,	ancaq	onu	ikiəlli	açmalı	idi.	O	isə	açıq	ciblərə	sürətlə	girməyə	və	ordan
gözlənilməz	əşyalar	çıxarmağa	öyrəşmişdi.
Bunlar	küçədə	rastlaşdığı	dinc,	mədəni	polislərə	bən​zəmirlər.	Kəlpeysər,
yekəqarın,	üzlərində	yad	və	kobud	bir	ifadə	var.	Danışmasalar,	bu	yerin	adamı
olduqlarına	inanmazsan.	Bəlkə	elə	doğrudan	da	yabançıdır,	işğalçı	ordunun
içində,	xüsusi	olaraq,	camaatla	bu	cür	rəftar	üçün	gətiriliblər.
Murad	gülüşünü	kəsib	səbirlə	soruşdu:
–	Nə	istəyirsiniz	bizdən?
Polis:
–	Bizim	nə	istədiyimizi	görəcəksiniz!	Əvvəl	sən	de	görüm,	siz	nə	istəyirsiniz	bu
hökumətdən?
Murad:
–	Ay	rəis,	bizim	hökumətlə	nə	işimiz?	Dərnəyimiz	haqqında	məlumatınız	var?
Polis:
–	Kimin	nə	işlə	məşğul	olduğunu	yaxşı	bilirik.
Murad:
–	Onda	bu	qədər	adamı	niyə	yığıb	bura	gətiribsiz?
Polis:
–	Tələsmə!	Biləcəksən	nə	üçün	gətirildiyini.
Murad:
–	Dərnəyə	basqı	haqqında	bir	icazə	kağızı	var	əlinizdə?
Polis:
–	Nə	icazə?	Bizim	icazəmiz	sənin	kimiləri	boğazlayıb	bura	soxmaqdır.
Murad	özünü	saxlaya	bilmədi.
–	Danışığına	fikir	ver!
Polis:
–	Mənə	danışıq	öyrətmə,	küçük.
Murad:
–	Məni	təhqir	etməyə	haqqın	yoxdur.
Polis:
–	Nəyə	haqqımın	olmadığını	yaxşı	bilirəm.	Mənim	işim	sizin	kimilərin	burnunu
əzməkdir.
Sonra	ətrafa	boylanıb	heç	kimin	görmədiyinə	arxayın	olub:
–	Sənin	türkün	də,	Rəsulzadən	də,	sən	də	vecimə	deyilsiniz.	Çox	danışarsan,
qabırğalarını	qıraram	sənin,	–	dedi.
Muradın	ürəyində	şübhə	yeri	qalmamışdı.	“Damarında	bu	xalqın	qanı	axan	adam
belə	danışmaz.
Budur	bax,	gizli	savaş.	Qida	ilə,	dərmanla	aparılan	uzun	əməliyyatlara	ehtiyac
yoxdur.	Hazır	yeni	cins	“azər ​baycanlı”	polis	geyimində	dayanıb	qarşısında.
Dünənə	kimi	küçələrdə	dilənən	və	özünü	qaraçı	sayanlardandır.	Bu	gün	kin,	nifrət
saçır.
İfadələr	alınandan	sonra	tutulanların	çoxu	sərbəst	buraxıldı.	Fəal	üzvlərdən	bir
neçəsi,	o	cümlədən,	Murad	saxlanıldı.	“Aspirantlığını,	Akademiyada	çalışdığını
eşidib	yumşalarlar,	bəlkə	üzr	də	istəyərlər”,	deyə	düşünsə	də,	əksinə,	bunu
biləndən	sonra	üzlərdəki	istehzalı	ifadə	bir	az	da	dərinləşdi.
İttiham	ağlasığmazdı:	“İqtidara	böhtan	atmaq.	Dövlətin	etibarını	sarsıdan	və
konstitusiya	ilə	qadağan	olunmuş	təbliğat	aparmaq”.
Murada	qarşı	əlavə	bir	maddə	də	vardı:	“Polisə	mü​qavimət”.
Harda?	Nə	zaman?	Necə?
Soruşub	özünü	yormaq	əbəsdir.	Yan	otaqdan	sıravi	bir	polis	çıxır.	Çiynindən
sallanan	paqonu	göstərərək:	“Sən	Azərbaycan	polisinin	paqonunu	qoparmısan!	–
deyir.	–	Şahid	ortada,	sübut	ortada”.
Sərbəst	buraxılan	tanışlardan	Şahinə	və	instituta	xəbər	vermələrini	xahiş	etdi.
Televiziya	və	mətbuat	işə	düşdü.	Dərnəyə	basqını	televiziyaya,	qeyri-hökumət
təşkilatlarına	növbəti	təzyiq	kimi	qiymətləndirən	məqalələr	yazıldı.
Şahin	televiziya	ilə	məsələnin	tezlikcə	araşdırılması	üçün	DİN-ə	ayrıca	müraciət
etdi.
Bu	xəbər	akademik	Ziyad	Şıxlını	hövsələdən	çıxardı.	Maşını	düz	Şüvəlana
sürdürdü.	Rəis	onu	hörmətlə	otağına	dəvət	etdi.	Muradı	da	ora	gətirtdi.
Xəcalətindən	elmi	rəhbərə	nə	deyəcəyini	bilmir.
–	Nə	günah	işlətmisən?	Hansı	qancığın	qarnından	çıxan	soxub	səni	bura?
Murad	olanları	danışdıqca	Ziyad	bəy	rəng	verib,	rəng	alır.	Axırda	istehza	ilə:
–	Cibindən	narkotik-zad	tapmadılar	ki?
Murad	elmi	rəhbərinin	nəyə	işarə	etdiyini	anladı.
–	Cibimin	yerini	tapa	bilmədilər.
Akademik	üzünü	rəisə	tutdu:
–	Bu	məsələ	aydınlaşana	qədər	sən	muğayat	ol	Muraddan.
Rəis:
–	Baş	üstə,	–	deyib	hörmətli	qonağını	maşına	kimi	ötürdü.
Ziyad	Şıxlı	birbaşa	Daxili	İşlər	Nazirliyinə	gəldi.	Nazir	adını	eşidən	kimi	qəbul
elədi	onu.	Əhvalatdan	xəbərdardı.
“İş	sürətləndiriləcək,	hər	şey	qanun	daxilində	tezlikcə	həll	ediləcək.	Aspirantı
xüsusi	nəzarətə	götürülüb.	Hör ​mətli	akademik	narahat	olmasın...”	Burda	da
hörmətli	qonağı	qapıya	kimi	yola	saldılar.
Bir	gün	sonra	Muradı	yenə	görüş	otağına	çağırdılar.	Elmi	rəhbəri	işi	başından
aşan,	ağır	adamdı,	bir	sözünü	iki	eləməzlər,	bura	gəlib	sözünü	dedisə,	işi	bitmiş
sayır,	aradan	bir	gün	keçmiş,	yenidən	gəlməz.	“Bəlkə	nə	isə	gözlənilməz	bir	səbəb
var”.	Başqa	kim	ola	bilər?	Bir	anda	Bakıdan	görüşünə	gələ	biləcək	bütün	dostları,
ilk	növbədə	Şahin	keçdi	ağlından.	Ancaq	görüş	otağında	gələcəyini	heç	cür	ağlına
gətirmədiyi	Aysel	gözləyirdi	onu.	Üstünə	yüyürüb	boynuna	sarıldı	Muradın.	Sanki
son	sözünü	deyib	gedən	qız	deyildi.	“Niyə	həbs	ediblər	səni?	Qəzetdə	oxudum
dərnəyə	basqın	olduğunu	və	sənin	də	həbs	edildiyini	biləndə	dəli	oldum...”
Divarlar	Muradın	başına	fırlanırdı,	bu	qədər	ürəkdən	sevdiyi,	Bakıya	dönüşünün
ən	böyük	sevinci,	xoşbəxtliyi	hesab	etdiyi	qızı	incitdiyinin	xəcalətindən	nə
edəcəyini,	nə	deyəcəyini	bilmirdi.
–	Yaxşı	ki,	gəldin...
“Necə	oldu	gəldin?”	Gözləmə	otağında	Muradın	gə ​lişinədək	bu	sualı	Aysel	yüz
dəfə	vermişdi	özünə.	“Özünü	ucuz	tutursan!”	Bu	fikrinə	hirslənirdi:	“Bura
insanların	dəyər	və	qiymətinin	ayaq	altına	atıldığı,	buxovlandığı	yerdir;	sənsə
yenə	özünü,	öz	eqonu	düşünürsən.	Ayrılmısınız,	düzdür,	ancaq	sevgin	yerindədir,
əksinə,	görmədiyin	günlərdə	ürəyin	partlayırdı	ondan	ötrü,	Allaha	yalvarırdın	ki,
kaş	yenə	bağda	üz-üzə	gələk;	zəng	vurmağa,	yanına	getməyə	bəhanə	gəzirdin.	Anan
halını	duyan	kimi	“o	sənin	bəxtindir,	uşaqlıq	edib,	hər	xırda	şeydən	araya	inciklik
salma!”	demişdi.	Düzdür,	o,	Muradın	babasıyla	bağlı	dediyindən	xəbərsizdi,	bunu
gizlətmisən,	ancaq	hətta	açıb	desən	də,	ananın	fikrini	dəyişə	bilməzdim;	“sevgi
olan	yerdə	belə	söz-söhbət	boş	şeydir,	meh	kimi	ürəyinin	közünü	daha	da
alovlandıracaq.	Tale	qisməti	hər	gün	çıxmır	insanın	qarşısına...”	Bəli,	günlər
keçdikcə	o,	bu	sevgiyə	tale	qisməti	kimi	baxır	və	Muradın	da	bunu	anlayıb
yenidən	onun	yanına	gələcəyini	gözləyirdi.
Görüşmədikləri	vaxtda	Aysel	onları	ayrı	salan,	daha	doğrusu,	Muradın	fikrini
dəyişən	repressiya	illəri	və	o	illərdə	babasının	fəaliyyəti	barədə	çox	düşünmüş,
özünü	Muradın	yerinə	qoymağa	çalışmış	və	tərəfkeşlik	etməsə,	ona	haqq
qazandırmaqdan	başqa	yol	olmadığını	anlamışdı.	Xalq	üzə	vurmasa	da,	ailəsinin
üstündə	ağır	bir	suç,	üzqaralıq	vardı.	Təkcə	onun	ailəsi	yox,	onlarla	bənzər	ailələr
otuzuncu	illərin	ləkəsini	daşıyır,	o	illərin	şöhrəti	töhmətə	dönüb	asılacaq	o
ailələrin	sonrakı	nəsillərinin	boynundan.	Halbuki,	bu	nəsillərin	heç	bir	günahı
yoxdur	və	keçmiş	hadisələrə	münasibətdə	onun	fikri	Muradın	fikrindən	heç	nəylə
fərqlənmir	və	Muradı	başa	düşmək	də	çətin	deyildir.	Bu	barədə	o	qədər
düşünmüşdü	ki,	hətta	bir	dəfə	yuxusunda	Muradın	doğulduğu	kəndi,	Qazaxıstan
çöllərini	də	görmüşdü.	Elə	o	yuxudan	sonra	düşünmüşdü	ki,	bu	sıxıntıdan	çıxmağın
bir	yolu	da	həyatında	həmişəlik	dəyişiklik	edərək,	Muradla	birgə	Qazaxıstana
getmək,	bir	müddət	o	insanların	həyatına	qoşulmaq,	onların	ağrılarına,	vətən
həsrətinə,	amansız	tale	qismətinə	şərik	olmaqdı...	Onun	səviyyəsində	olan	bir
ailənin	rahatlıqla,	qayğı	görmədən,	ərköyünlüklə	böyümüş	bir	qızının	öz	sevgisi
yolunda	bu	qədər	fədakarlıq	edə	biləcəyi,	hələ	bu	azmış	kimi,	ailəsinin	çiyninə
iyrənc	və	cinayətkar	mühitin,	Stalin	rejiminin	qoyduğu	yükü	yüngülləşdirmək
yollarını	fikirləşməsi	və	bundan	ötrü	yalnız	Muradın	söhbətlərindən	təsəvvür
etdiyi	naməlum	və	çətin	bir	yola	belə	getməyə	hazır	olması	kimsənin	ağlına
sığmazdı.	Kurs	yoldaşlarına,	rəfiqələrinə	desə,	onu	dəli	sayardılar.	Ancaq	o,	bu
qərarını	heç	kimlə,	hətta	Muradla	da	bölüşməmişdi...
Əslində,	Səhər	xanım	da	ayıq	adamdı,	atasının	şöhrətini	və	rahat	yaşayışlarını	o
illərə	borclu	olduqlarını	bilsə	də,	ömrü	boyu	repressiya	qurbanlarının
tərəfindəydi,	Moskva	hakimiyyətinə	nifrətini	gizlətmirdi.	Aysel	bunları
unutmamışdı,	ancaq	bir	suala	cavab	tapmaqda	çətinlik	çəkirdi:	görəsən,	otuzuncu
illərin	mətbuatında,	arxivlərdə	Muradın	rastlaşdığı	materiallardan	ata-anasının
xəbəri	olubmu?	Olubsa,	nə	hisslər	keçirib,	hansı	sarsıntılardan	keçiblər,
münasibətlərində	nə	isə	dəyişilibmi?	Təəssüflənirdi	ki,	bu	suallar	yalnız	indi
meydana	çıxıb	və	atasıyla	bu	barədə	danışmaq,	bölüşmək	imkanı	olmayıb.	Çünki
atasının	hər	sözünə	Quran	ayəsi	kimi	inanırdı.	Sevgisinə	bəraət	qazandırmaq
istədiyindən,	yoxsa	atasının	ədalətli	bir	adam	olduğunu	bildiyindən,	son	günlərdə
ondan	uzaqlaşmaq	istədiyinə	görə	Murada	olan	hirsi	soyuyurdu;	hətta	haqq
qazandırmağa	çalışırdı	ona.	Əksinə,	öz	nəslinin,	ailəsinin	təəssübünü	çəkməsi,
həqiqəti	üzə	çıxarmaq	istəməsi	və	bu	məsələdə	hətta	öz	sevgisinə	boyun
əyməməsi,	şəxsi	xoşbəxtliyindən	keçməyə	hazır	olması	Muradın	əsl	kişi
xarakterini	ortaya	çıxarmışdı	və	Ayseli	ona	daha	möhkəm	bağlamışdı.
–	Gəlməyə	bilməzdim!
–	Bağışla!	Özün	deyirdin	axı,	“sən	çölün	vəhşisi,	yonulmamışın	birisən!”
–	Deyirdim!	Yenə	deyirəm!	Sözümü	dəyişmə ​mişəm!	Ancaq	indi	bu	barədə
danışmayaq!	Neçə	gün	saxlayacaqlar	səni	burda?
–	Bilmirəm!	Heç	nə	demirlər!
–	Yaxşı	oldu!	Ağlın	başına	gələr!
–	Ağlımı	sən	gedəndən	itirmişdim.
–	Dedim	axı,	o	barədə	sonra	danışarıq.	De	görüm,	mən	ney​ləyə	bilərəm?
–	Çox	sağ	ol!	Ehtiyac	yoxdur.	Elmi	rəhbərim	gəlmişdi.	Yəqin	sözünü	eşidərlər...
–	Bizim	tanışlarımızı	da	qoşmaq	olar	bu	işə!
–	Mən	biləni,	elə	olsa,	çəlişkəlik	düşər	araya.	Bir	az	gözləyək...
–	Ziyad	müəllimlə	biz	də	görüşüb	məsləhətləşdik.	Darıxma!
–	Darıxmıram...
Bundan	sonra	demək	olar	ki,	hər	iki	gündən	bir	Aysel	Murada	baş	çəkdi,	yemək
gətirdi.	Onun	kimliyini	bilənlər	qapıda	qarşısını	kəsməyə	cəsarət	etmirdilər.
Murad	dəfələrlə	cəhd	eləsə	də,	Aysel	ayrılıqları	barədə	danışmağa	imkan	vermədi
və	özü	də	son	düşüncələrini	paylaşmadı.	“Bura	yeri	deyil,	çıxar,	arxayın
danışarıq,	ona	sürpriz	və	ya	azadlığa	çıxma	hədiyyəsi	olar...”	–	deyə	düşünürdü.
Bilmirdi	ki,	sonra	ürəyindəkiləri	açıb	deməyə	fürsət	olmayacaq,	bir	gün	görəcək
ki,	Murad	ona	heç	nə	demədən	yoxa	çıxıb,	yəni	Bakı	ilə	vidalaşıb	yenidən
“sürgünə”	qayıdıb...
	
***
Bir	neçə	gün	də	keçdi.	Muradın	hələ	də	həbsdə	saxlanılması	Ziyad	Şıxlını
əsəbiləşdirir.	Bu	dəfə	də	Baş	Prokurora	zəng	vurub	onunla	görüşdü.
–	Nədən	ötrü	gəldiyimi	bilmiş	olarsan.
–	Yox,	hörmətli	akademik,	bilmirəm.	Sizi	buralarda	görmək	xoşdur.	Nədən	ötrü
gəlirsinizsə,	gəlin.
–	Mənim	aspirantımı	tutublar.	Günahsız	olduğuna	əminəm.
Prokuror	güldü:
–	Ay	Ziyad	müəllim,	siz	dünyanın	altını-üstünü	bilən	adamsız,	günahsız	adamı	da
tutarlar?
–	Mən	də	ona	görə	gəlmişəm	ki,	onun	tutulmasının	səbəbi	tez	araşdırılsın.	Daxili
İşlər	naziri	ilə	də	görüşdüm.	Ancaq	indiyədək	nəticəsi	yoxdur.	Məhkəmə	qərarı
olmadan	Akademiyanın	aspirantı,	mənim	yetirməm	niyə	yatmalıdır?	Sənə	deputat
sorğusu	gətirmişəm.
Əlindəki	qəzetin	arasından	çıxartdığı	məktubu	baş	prokurora	uzatdı.
Prokuror	məktubu	gözdən	keçirib	dedi:
–	Vallah,	buna	ehtiyac	yoxdur.	Ancaq	yazmısınızsa,	daha	yaxşı.	Günü	bu	gün	işlə
maraqlanıb	sizə	zəng	vuracağam.
Ziyad	bəy	hirsini	zorla	boğurdu.
–	Bu	da	Daxili	İşlər	nazirinin	verdiyi	sözdən	olmasın.
Baş	Prokuror	onu	sakitləşdirməyə	çalışır.
–	Nazirimiz	sözünə	dəqiq	adamdır.	Lakin	aradan	on	gün	ötdüsə,	iş	bizim
nəzarətimizə	keçir.
Ziyad	bəyin	səsi	yüksəldi:
–	Lap	yaxşı.	Səndən	də	xəbər	çıxmasa,	birbaşa	Prezidentin	yanına	gedəcəyəm.	Və
deyəcəyəm	ki,	öz	bizneslərinə	başı	qarışmış	prokurorla	naziri	niyə	saxlayırsınız
orda?
Baş	Prokuror	akademikin	xasiyyətini	bilir	və	dediyini	edə	biləcəyinə	inanır.
–	İnşallah,	iş	o	qədər	böyüməz.	Cənab	Prezidentə	əziyyət	verməzsiz.	Onsuz	da	iş
başından	aşır.
–	Bu	artıq	səndən	asılıdır.	Elə	et	ki,	vaxtını	almayaq.
Qarşılarındakı	çay	soyumuşdu.	Ziyad	bəy	nəza ​kət	xətrinə	soyuq	çaydan	bir	qurtum
alıb	qalxdı.	Sonra	nəyisə	xatırlayıb	yenidən	Baş	Prokurora	doğru	döndü:
–	Onu	da	deyim	ki,	Murad	başqa	ölkənin	vətən​daşıdır.	Vaxtilə	burdan	Qazaxıstana
sürülmüş	bir	ailənin	övladıdır.	Orda	çəkdikləri	bəs	edər	onlara.	Onları
Repressiya	Qurbanları	dərnəyindən	tutub	aparmışlar.	Dərnəkdə	nə	danışıq	ola
bilərdi	ki?
Prokuror	onun	uzanan	əlini	tutub:
–	Söhbətə	görə	adam	tutmazlar...	–	dedi.
Ziyad	bəy	onun	sözünü	kəsdi:
–	Mən	Ayda	yaşamıram.	Ölkədə	nə	baş	verdiyini	sən	də	yaxşı	bilirsən...
***
Doğrudan	da,	ölkə	Prezidentinə	məktub	göndər ​məyə	və	ya	qəbuluna	getməyə
ehtiyac	qalmadı.	Bir	gün	sonra	Murad	yüngül	cərimə	ilə	həbsdən	buraxıldı.
Qazaxıstanda	eyni	taleyi	yaşayan	adamlar	arasında,	çöllərin	sərt	havasına	bənzər
mühitdə	böyüyən	və	Bakıya	gələndən	sonra	ailəsindən	ayrı	yaşadığı	illərdə
həyatın	hər	üzünü	görmüş	adam	üçün	təcridxanada	5-10	günlük	saxlanılmaq	boş
şeydi.	Yüz	belə	əziyyətə	dözməyə	hazırdı.	Vətənə	gəldikdən	sonra	xəyalında
yaşatdığı	Azərbaycandan	fərqli	bir	mühitə	düşmüş,	gənclik	həsrətlərinə	uyğun
gəlməyən	çox	şey	görmüşdü.	Lakin	bunların	heç	biri	ürəyindəki	böyük	vətən
sevgisini	azalda	bilməz.	Dərnəyə	hücum,	həbs	son	illər	millətinin	çəkdiyi
əzablarla	müqayisədə	kiçik	şeylərdi.	İntəhası,	fikrindəki	suallara	cavab	tapmaq
çətinləşib.	Onun	düşüncəsinə	görə,	Azərbaycan	müstəqil	olandan	sonra	hər	kəs
qardaşlıq	duyğusu	içində	yaşamalı,	ölkədə	bir	sevgi	havası	dolaşmalı	idi.	Ancaq
dərnəkdə	üzləşdiyi	adamlara	nifrət	hissi	onu	heyrətə	salmışdı.	Kimə	idi	bu	nifrət?
Repressiya	qurbanlarına,	dərnəyə	toplaşanlara,	Məmməd	Əmin	Rəsulzadəyə,
yoxsa	kitabı	hazırlayanlara?	Bəlkə	bunların	hamısına?	Niyə?	Rəsulzadənin	adı
onları	niyə	əsəbiləşdirir?	Ədalət,	haqq	axtarışı	belə	olmur.	Bu	açaq-aşkar	bir
anlaşılmazlıq	və	ya	düşmənçilikdir.	Bir	polis	mayorunun	türkü,	Rəsulzadəni,
repressiya	olunanları	söyməyə	necə	cəsarət	etdiyini	anlaya	bilmir.	Ola	bilsin,	bu
bir	qanmazdır,	çölün	eşşəyidir...	Ancaq	vəzifəsinin	boynuna	qoyduğu	bir
məsuliyyət	var.	Burnunu	belə	yerlərə	soxmamalıdır.	Bu	adam	belə	bir	cəsarət
edirsə,	deməli,	işlər	düz	getmir;	deməli	onun	arxasında	dayananlar	var.
Birdən-birə	Bakıdakı	həyatı	da,	gördüyü	işlər	də	bir	başaldatmaya	çevrildi.
Yatırdı,	dururdu,	oxuyurdu,	yazırdı,	o	söyüşü	unuda	bilmirdi.	O	bir	cümlə	beynini
deşirdi,	elə	bil	anasına,	bacısına	söymüşdülər,	elə	bil	yox,	doğrudan	da	namusuna
sataşmışdılar.	Millətə	və	onun	böyüklərinə	həqarət	etmək,	söyüş	söymək	elə
insanın	namusuna	toxunmaq	kimi	bir	şeydir.	Birdən-birə	anladı	ki,	müxtəlif
etnosların	mədəniyyət	mərkəzlərində	buraxılan	qəzetlərdə	türkün,	yəni	birbaşa
Azərbaycanın	əleyhinə	gedən	yazılar	göydəndüşmə	deyil.	Bu	da	elə	o	söyüşün	bir
üzüdür	və	yəqin	bir	yerdən	idarə	olunur.
Sözünü	kimə	desin?	İçinə	dolmuş	bu	ağrıları	kimlə	bölüşsün?	Elmi	rəhbərinin
ondan	ötrü	hansı	qapıları	döydüyünü	və	nə	qədər	əsəbiləşdiyini	bilir.	Ancaq
ondan	başqa	kiminlə	açıq	danışa	bilərdi?
–	Gəl-gəl,	qəhrəman.	Görüm	dustaqxana	həyatın	necə	keçib?	Deyəsən,	yaxşı
baxıblar	sənə?
Muradın	üzünü	acı	təbəssüm	bürüdü	və	astaca:
–	Hə,	yaxşı	baxıblar!	–	dedi,	yəni	lənət	olsun	onların	yaxşı	baxmasına.	Sonra
ciddiləşdi:	–	Sizə	təşəkkür	edirəm.	Siz	olmasanız,	bu	işlərin	nə	ilə	bitəcəyini
anlamaq	çətin	deyil.
Ziyad	bəy	həmişə	olduğu	kimi,	ünvanına	deyilən	razılıqdan	qaçdı,	aspirantının
sözünü	ağzında	qoydu:
–	Yaxşı,	bu	minnətdarlığını	saxla.	Tutulmağının	sə ​bə ​bini	öyrəndinmi?
–	Nə	səbəb	olacaq?	O	səbəbi	mən	də	axtarıram.	Hər	halda,	Rəsulzadənin	kitabının
müzakirəsinə	imkan	ver ​mədilər.
Akademik	tutuldu:
–	Belə	fikirlər	hardan	gəlir	ağlına?	Adını	çək​diyin	ki ​tab	burda	nəşr	olunmur?	Bu
əsasdır,	yoxsa	onun	müza ​kirəsi?	Dərnəkdən	başqa	neçə	yerdə	təqdimatı	olub	o
kitabın?	Prezidentin	sərəncamı	var	Rəsulzadənin	adının	əbədiləşdirilməsi
haqqında.
Murad	onunla	razılaşmaya	bilməzdi.
–	Onda	belə	çıxır	ki,	narazılığın	səbəbi	dərnəkdir.
Akademik	onu	dinləyə-dinləyə	nə	haqdasa	düşünür,	aspirantını	sakitləşdirmək
üçün	söz	axtarır:
–	Fikir	vermə.	Prezidentlə	görüşəndə	özünə	danışaram	bu	əhvalatı,	belə
təxribatlara	dözməz.
Murad	ürəklənmişdi.	Həbs	olunması	neçə	vaxtdan	bəri	ürə ​yində	yığılmış
fikirlərini	dilə	gətirməyə	bəhanə	olmuşdu:
–	Ziyad	müəllim,	xoşunuza	gəlmirsə	də,	de ​mə ​liyəm,	siz	mənə	valideynlərimdən
sonra	ən	əziz	adamsınız.	Bilirəm,	ölkə	rəh​bərini	çox	istəyirsiniz.	Ancaq	ola
bilməz	ki,	ölkədə	bu	qədər	özbaşınalıq	olsun	və	onun	bundan	xəbəri	olmasın.
–	Onun	nə	boyda	qayğıları,	işi	olduğunu	bilmirsən?	Dağılan,	müharibə	şəraitində
olan	bir	dövləti	ayağa	qaldırmaq	asandır?	Millətə	çörək	vermək,	bu	qədər	qaçqını
saxlamaq,	yedizdirmək	lazımdır.	Düşünəndə	adamın	başı	şişir.	Elə	bilirsən	onu
istəməyən	azdır?	Bir	anlığa	ölkəyə	gəlib-gedənləri,	səfərlərini	gözünün	önünə
gətir.	Gör	dözə	bilərsənmi	bu	yükə?	Cavan	olsan	da,	tab	gətirə	bilməzsən.	Beş	gün
həbsdə	qalan	kimi	hər	şeyi	çaş-baş	görürsən.
Murad	anladı	ki,	akademikin	hirslənməsinə	baxmayaraq,	ürəyini	boşaltmaq	üçün
bundan	uyğun	vaxt	tapmayacaq.	Ziyad	bəy	nüfuzlu	adamdır.	Sözünü	deyəndir	və
ona	qulaq	asırlar.	O	boyda	Məclisdə	danışmaq	imkanı	var.
–	Əziz	Ziyad	müəllim...
Akademik	gülümsədi:
–	Milli	Məclisin	kürsüsündən	danışırsan	elə	bil.
Muradın	səsinin	rəngi	və	ahəngi	dəyişilmədi:
–	Mən	Bakıdan	gedirəm.	Qayıdıram	Qazaxıstana!
–	Başın	xarab	olub?
–	Yox,	başım	yerindədir,	ancaq	həbsdə	olduğum	gün​lərdə	dediklərimi	çox	ölçüb-
biçmişəm.	Başqa	yolum	qalmayıb.
–	Nə	olub?	Qızlar	bəyənmir	səni?	Yoxsa	dissertasiyanı	bitirməyə	gücün	çatmadı?
Murad	gülümsədi:
–	Yox!	O	məsələlər	qaydasındadır.	Mən	saxtakarlıq	eləyə	bilmirəm.	Mövzumu
bitirsəm	və	həqiqəti	yazsam,	sizin	kömə ​yinizlə	müdafiə	etsəm	də,	Attestasiya
Komissiyası	təsdiq	etməyəcək	bu	işi.	Başqa	cür	də	yaza	bilmərəm.
–	Açıq	de,	görüm	qarnının	altında	nə	var,	nə	yazmaq	istəyirsən?
–	Məni	qorxudan	bitməmiş	bir	prosesdən	yazmağımdır.	Burda	bir	nəticəyə	gəlmək
çətindir.	Özünüz	də	hər	şeyi	görürsünüz.	Şüvəlan	gözümü	açdı.	Yeri	gəlmişkən	onu
deyim	ki,	bizim	türmələr	əsl	narkotika	bazarıdır.	Vaxtilə	türmədə	işləmiş	birinə
rast	gəldim,	dedi,	məni	dustaqlar	arasında	narkotika	alverinə	mane	olduğuma	görə
atdılar	işdən.	İkincisi,	elə	bil,	düşmən	əsirliyində	idim.	Dindirmələr,	təzyiqlər,
söyüşlər...	Mənə	özlərindən	biri	kimi	baxmırdılar.	Bu	yadlıq	hardan	gəlir?
–	Bu	yadlıq	deyil,	qanunun	tələbidir.
–	Axı	qanunun	iki	üzü	ola	bilməz.	Qanun	qanuna	uyğun	yaşayanların	əlində,
dilində	güclüdür.	Addımbaşı	qanuna	tüpürənlər	hansı	haqla	ədalətdən,	dövlət
mənafeyindən	danışa	bilərlər.	Əsl	komediyadır	e,	müəllim.
Ziyad	bəy	söhbəti	ayrı	istiqamətə	döndərməyə	çalışdı.
–	İndi	bildim	səni	niyə	tutublar.	Dərnək,	Rəsul ​za ​dənin	kitabı	bəhanədir.	Səbəb
sənin	belə	danışmağındır.
–	Mənim	də	ağlıma	gəlir	bu	fikir.	Ancaq	mən	küçədə-bazarda	danışmıram	ki!
Sizinlə	hər	şeyi	danışmaq	olar.	Siz	əvvəlki	iqtidarlara	boyun	əyməyən,	“Ağsaqqal
gəlsin,	hər	şey	yoluna	düşəcək!”	–	deyən	adamsınız.	Nəticə	nə	oldu?
–	Nəticə	zaman	istəyir.
–	Təməl	əyri	olanda	zaman	heç	nəyi	düzəldə	bil ​mir.	Başından	böyük	danışmaq
olmasın.	Ancaq	susa	bilmirəm.	Biz	kimlə	savaşırıq,	Ziyad	müəllim?	Düşmən	təkcə
cəbhənin	o	üzündə	deyil.	Həm	də	içimizdədir.	Bizə	nifrət	edirlər,	görməyə	gözləri
yoxdur,	imkan	düşən	kimi	əzirlər	bizi.	Düşmən	olmasa,	məni	söyə,	millətimi	təhqir
edə	bilər?	Beli	bağlı	olmasa,	kim	belə	qələt	edə	bilər,	türkü	təhqir	edən	qəzetlər
buraxa	bilər?	Müstəqil	olduq	ki,	millətimin	adına,	soyadına,	tarixinə,
mədəniyyətinə	vurulan	Stalin	yamaqlarını	ataq.	Əksinə,	indi	o	yamaqlara	bəzəklər
vurulur.	Dərsliklərdə,	tarix	kitablarında	hökm	sürən	özbaşınalığı	hamı	görür.
Ziyad	bəyin	yaralı	yerinə	toxunmuşdu.
–	Bunu	biz	də	deyirik.	Məclisdə	də	müzakirə	edilir.	Yavaş-yavaş	yoluna	düşəcək.
–	Yox,	Ziyad	müəllim,	bu	cür	getsə,	heç	nə	yoluna	düşməyəcək.	O	gün	bir	qəzetdə
anası,	arvadı	erməni	olanların	siyahısı	verilmişdi.	Gördünüz?
–	Nə	olsun?	Özgə	millətlərin	xanımlarına	tamah	salmaq	bizimkilərin	köhnə
şakəridir.
–	Amma	hər	axşam	telefonla	erməni	dayıları	ilə	danışan	uşaqların	sabah	əsgər
gedib	dayıları	ilə	vuruşacağını	necə	təsəvvür	edirsiniz?	Bakıda	otuz	min	erməni
var	deyirlər,	yəqin	bir	az	da	çoxdur.	Yaşayırlar,	kefləri	kökdür.	Yeznələri,
övladları	yuxarı	vəzifələrdə.	Müharibə	gedən	hansı	ölkədə	belə	məsul	vəzifələr
düşmən	qarnından	çıxanlara	etibar	edilir?	Bunları	biləndən,	ölkə	iqtisadiyyatının
kimlərin	əlində	olduğunu	görəndən	sonra	türk	sözünün	yasaqlanmasına
təəccüblənmirəm.	Rahatlığınızı	əlinizdən	alan	məsələlər	–	genetik	savaş,	ərzaq,
ekologiya	müharibəsi	bu	gün	tam	açıqlığı	ilə	davam	edirsə,	təsadüfi	deyil.
Şüvəlanda	özümü	taleləri	haqqında	yazdığınız	insanların	durumunda	gördüm	və
anladım	ki,	axtardığınız	siyahı	hər	il	böyüyür.	Dövlətimin	məmuru	indi	də	mənə
37-ci	ilin	havası	ilə	baxır,	“sənin	burda	nə	işin	var?”	deyir.	Stalin,	Mikoyan
təfəkkürü	ilə	deyir	bunu.	Mağara	düşüncəsi	ilə,	işğalçı	ehtirası	ilə	və
çəkinmədən!..	Təkcə	sizin	himayədarlığınızla	iş	bitməz.	Məhkumluqdan	gəldim,
amma	vətənimdə	də	məhkumluq	damğası	vuruldu	adıma.
Son	cümləni	deyərkən	Muradın	ötkəm	səsi	qırıldı.	Çiyinləri	titrədi	və	üzünü	tutub
ağladı.	Akademik	qalxıb	əlini	onun	çiyninə	qoydu.
–	Səni	belə	zəif	bilməzdim.
Murad	qırıq-qırıq	səslə:
–	Sizin	zəhmətiniz	batmayacaq.	Mən	elmi	işimi	orda,	sürgün	olunduğum
məmləkətdə	davam	etdirəcəyəm.	Vətənin	qeyrətini	uzaqdan	da	çəkmək	olar.	O,
bizi	sevmir,	bizim	olmaq	istəmir!..
Ertəsi	gün	katibə	Muradın	işdən	çıxmaq	ərizəsini	Ziyad	bəyin	masası	üstünə
qoydu.
Akademik	ərizəni	oxuyaraq	bərkdən	“Muradı	çağırın!”	dedi.	Murad	tapılmadı.
Murad	gecə	Bişkekə	uçmuşdu.
Ziyad	bəy	ərizəni	qatlayıb	cibinə	qoydu	və	qalxıb	asta-asta	pillələrlə	endi,	maşına
oturub	Prezident	Aparatına	getdi.	Beyni	deşilirdi.
	
Könüllü	sürgün
	
	
Muradın	bu	dəfəki	gəlişinin	əvvəlkilərə	bən​zə ​mədiyi	Əlican	kişinin	gözündən	ya ​-
yın​madı.	Bir	qutu	kitab,	xeyli	kağız-kuğuz,	qeyd	dəftərləri,	əyin-baş...	əməllicə
yüklənmişdi.	Rən​ginin	soluxmasını,	sınıxmağını	başa	düşmək	olar,	tək	yaşayır,	öz
dediyi	kimi,	ağır	mövzuya	girişib,	elmi	rəhbəri	çox	tələbkardır...	Ancaq
dalğınlığının,	sir-sifətinin	açılmamasının	bir	səbəbi	olmalıydı.	Muradı	belə
görməyə	alışmamışdı.	O,	hələm-hələm	ruhdan	düşən,	əziyyətə	boyun	əyən,	ürəyini
qəm-kədərə	qapdıran	deyildi.	Hər	gəlişi	evi	bayram	havasıyla,	xoş	ovqatla
doldurar,	zarafatdan,	Bakıda	başına	gələnləri	bəzəyib	danışmaqdan	yorulmazdı.
Susqunluğuna	öyrəşməmişdilər.
Həyatında	nə	isə	bir	dəyişiklik	olduğunu	sezmək	çətin	deyildi.	Ancaq	bu	barədə
danışıb	nə	baş	verdiyini	aydınlaşdırmadan,	Almatıya	getmiş	və	yalnız	bir	həftə
sonra	–	bu	dəfə	qırışığı	açılmış,	üzünün	buludları	dağılmış	halda	–	kəndə
qayıtmışdı.
–	Nə	oldu,	ay	bala,	niyə	getmişdin	Almatıya,	işlərin	düzəldimi?
–	Düzəldi,	dədə,	Almatı	Universitetinin	dissertantı	oldum.
–	Bəs	Bakı?	Axı	orda	müdafiə	edəcəkdin?	Həm	orda,	həm	burda...	Haça-paça
qalarsan	ki!..
–	Qalmaram,	dədə,	hələ	ki,	Bakıya	qayıtmayacağam.	İşlərimi	burda	davam
etdirəcəyəm.
–	Bu	çölün	düzündə	elmi	əsər	yazmaq	olar?	O	boyda	Akademiyanı	qoyub
gəlməyinin	bir	səbəbi	var	hər	halda...
–	Səbəbini	deyəcəyəm,	əlbəttə!	Ancaq	əsas	odur	ki,	elmdən	ayrılmıram.	Əvvəla,
Bakıdan	lazım	olan	bütün	sənədləri,	mənbələri	götürmüşəm,	qalır	oturub	yazmaq.
İkincisi	də	repressiya	tarixini	öyrənən	adam	gərək	elə	o	tarixin	canlı	şahidlərinin
arasında	olsun...
–	Bəs	Almatıda	nə	dedilər	buna?
–	Nə	deyəcəklər?	Razılıqla	qəbul	etdilər.	“Bu,	bizim	tariximizin	də	bir
parçasıdır”	dedilər.	Həm	də	sevindilər	ki,	Azərbaycan-Qazaxıstan	əla ​qə ​lərini
öyrənən	bir	mütə ​xəs ​sisləri	olacaq.	“Sənin	univer ​sitetdə	yerin	hazırdır,	müdafiə
edən	kimi	müəllimliyə	başlaya	bilərsən”	dedilər.	İstəsəm,	indi	də	işə	götürərdilər.
Ancaq	çox	vaxtım	gedərdi,	elmi	işim	yubanardı.	Əvvəlcə	yazıb	bitirmək
istəyirəm...
Oğlunun	sözü	ağlabatandı.	Buna	görə	də	dərinə	getmə ​di.	Bakıda	bir	incikliyi
olubsa,	onu	da	məqamı	gələndə	söyləyər...
Murad	ayrılıb	otağına	çəkiləndən	sonra	Münəvvər	də	ərini	sakitləşdirdi:
–	Çox	üstünə	getmə!	Onsuz	da	söz	gizləyən	deyil...	Kəm​hövsələ	olma!
Qayıtmağına	sevinirəm!	Burda	daha	rahat	olar.	Onda	o	səbəbi	də	sən	öy​rənərsən.
“Biz	Bakıya,	elçiliyə	gəlməyə	hazırlaşmışdıq.	Nə	oldu?”	deyə	maraqlan.
Onları	razı	salan	bir	şey	vardı,	o	da	Muradın	sanki,	aradan	illər	keçməyibmiş	kimi
kənddə	özünü	rahat	hiss	etməsi,	gələn	gündən	camaata	qaynayıb-qarışmasıydı.
Otağına	qapılıb	saatlarla	yazıb-pozur,	kənd	arasında	adam​larla	söhbət	edir,
məktəbdə	müəllimlərlə	görüşür,	arada	həyət-bacada	ev	işlərinə	də	əl	yetirirdi.	Ev
canlanmış,	işıqları	gurlaşmışdı.
Uşaqlıq,	yeniyetməlik	xasiyyətlərini	də	tərgit​mə ​mişdi.	Gələn	gündən,	yenə
əvvəllər	olduğu	kimi,	həyətdəki	ürgəyə	qulluq	eləməyə	başlamışdı.	Əv​vəlki	atları
qocaldığından	bu	ürgəni	yeni-yeni	əhliləş ​dirirdilər.	Allah	Muradı	yetirmişdi.
Atasına	qalsa,	bu	iş	uzanardı,	ancaq	Murada	bu,	yazı-pozu	işinin	davamı	kimi
ləzzət	verirdi.	Yəhərə	alışmamış	atı	nazlaya-nazlaya,	sağına-soluna	keçəndən,
qəndlə,	konfetlə	başını	qatandan	sonra	yəhərləyir	və	quş	kimi	qonurdu	belinə.	At
da	belindəkinin	özünə	arxayınlığını,	yəhərdə	möhkəm	oturduğunu	və	əllərinin
gücünü	hiss	edir,	kənd	arası	yolların	sonundanca	qanad	açır	çöllərə	doğru.	Murad
bu	çöllərin	genişliyindən,	ətrindən,	üzünə	çırpılan	küləklərindən,	çıxanda-batanda
nəhəng	qızmar	məc ​meyi	kimi	üfüqü	tutan	günəşindən	ötrü	darıxmışdı.	Ürgə	onun	bu
həsrətini	duyubmuş	kimi	uçur	və	uçduqca	öz	sahibinin	yəhərdə	yüngülləşdiyini
hiss	edir,	ayaqları	yerdən	üzülmüş	kimi	yerlə	göy	arasında	tarixin	ən	uzun	xəttini
cızan	bir	oxa	çevrilirdi.	Muradın	düşüncəsiydi	bu.	At	çölün	genişliyinə
qanadlananda	o,	nədənsə	özünü	minillərlə	Asiya	bozqırlarının	dərinliklərindən
qalxıb	üzü	günbatana	şığıyan	orduların	bir	əsgəri,	köçlərin	bir	düşünürü	sayırdı.
Ruhu	Bakının	sıxıntılarından	qurtarmışdı.	Ancaq	ürgə	nə	qədər	bərk	qaçır-qaçsın,
onun	Aysel	haqqındakı	düşüncələrini	arxada	buraxa,	onu	bircə	anlığa	bu	xoş,
ancaq	ümidsiz	fikirdən,	xatirədən,	çöllərdə	elə	bu	atın	özü	kimi	qanadlanan
sevgisindən	ayıra	bilmirdi.
Anasının	“deyikli”	dediyi	Dilbər	qohumlarından	olan	bir	zabitə	ərə	getmişdi	və
deyilənə	görə,	Çimkənddə	yaşa ​yırdılar.	Ürəyindən	bir	sızıltı	keç ​sə	də,	anası	ilə
mü​bahisəyə	son	qoyulmuşdu	və	çiynindən	dağ	götürülmüşdü.	Kənd	öz	həyatını
yaşayırdı	və	ixtiyarlardan	başqa,	kimsənin	ürəyində	dövlətin	döyülmüşü,
incidilmişi,	suçlanıb	kənara,	yəni	bu	çöllərə	atılmışı	olmanın	sıxıntısı	qalmamışdı.
İnsan	üçün	də	çətini	fidan	kimi	kök	atmaqdır.	Kök	atanadək	qurumadısa,	harda
olur-olsun,	böyüyüb	bar-bəhrəsini	verəcək...
Muradın	Bakıda	aspiranturanı	yarımçıq	qoymasının	səbəbləri	barədə	heç	nə
deməməsi,	bu	barədə	sorğu-sualdan	inadlı	şəkildə	yayınması	ata-anasını
şübhələndirsə	də,	övladlarının	yenidən	öz	ocaqlarına,	köhnə	yaşayış	tərzinə
qayıtması	ürəklərindən	olmuşdu.	Belə	görünür	ki,	baş	verənlərin	hamısını	özü
düzüb-qoşur.	Bakıdan	məhz	ona	görə	qayıtmışdır	ki,	yaxında,	Almatıda	müdafiə
eləsin.	Elmi	işini	sürgün	edilmiş	adamların	arasında,	onların	dərdlərini	daha
yaxından	duyduğu	bir	yerdə	yazıb	bitirsin.	Lakin	həm	Əlicanın,	həm	Münəvvərin
ürəklərinin	dərin	qatında	bir	şübhə	közərirdi.	Son	gəlişində	dil-ağıza	qoymadan
Bakıda	tanış	olduğu	ailədən	bəhs	edən,	ata-anasını	tezliklə	Azərbaycanda	hər
kəsin	tanıdığı	böyük	alimin	nəvəsinə	elçiliyə	göndərəcəyi	barədə	danışmaqdan
yorulmayan	Muradın	bu	dəfə,	həmin	söhbətlər	olmamış	kimi	susqunluğu	kəndə
elə-belə	qayıtmadığını	göstərir.	Atası	Muradın	köhnə	vərdişlə	yenə	düzlərdə	at
səyirtməsinin	də	təsadüf	olmadığı	fikrindəydi.	Ürəyinə	dammışdı	ki,	oğlu	hansı	bir
sıxıntıdansa	uzaqlaşmağa,	onu	incidən	bir	düşüncədən	xilas	olmağa	çalışır.	Onu	da
bilirdi	ki,	at	qanadlanıb	insanın	ayağını	torpaqdan	üzsə	də,	insanı	öz	içindəki
dərddən	qoparıb	ayıra	bilməz.	Ona	görə	də	sözünü	bəhanəyə	yer	qoymayacaq	bir
şəkildə,	kəsəsinə	dedi.
–	Yaxşı,	nə	vaxt	gedirik	elçiliyə?
Murad	güldü:
–	Deyəsən,	elçi	getmək	həvəsin	o	qədər	güclüdür	ki,	mən	yox	desəm	də,	təsiri
olmayacaq.	Amma	məncə,	siz	Bakıya	getməyə	bəhanə	axtarırsınız.
Atasının	səsi	sərtləşdi.
–	Belə	məsələlərlə	zarafat	olmaz.	Tanıdığımız	məşhur	bir	ailədən	danışırdın.	İndi
birdən-birə	hər	şeyi	atıb	geri	dönməyində	dalağım	sancır.	Millətinin	qarşısında	o
boyda	xidmətləri	olan	adamın	ailəsinə	yol	tapıb	sonra	aradan	çıxmaq	sənə
yaraşmaz.	Bizimlə	açıq	danış,	görək	nə	baş	verib.
Murad:
–	Düz	deyirsən,	dədə!	Elə	bir	ailənin	övladını	aldatmaq,	xəyanət	eləmək	olmaz!
Mən	buna	yol	verə	bilmərəm.	Bəs	onlar	necə?
Əlican	şübhələrində	yanılmadığını	hiss	etdi	və	Muradla	sorğu-sualını	onun	ürəyini
öyrənənə	qədər	davam	etdirdi.
Murad	onu	aylar	uzunu	narahat	etmiş,	Aysellə	arala ​rına	so​yuq​luq	salmış	arxiv
materialları,	qızın	ba ​basının	37-ci	il	hadisə ​lərində	tutduğu	mövqe	ilə	bağlı
bildiyini	atasına	danışdı.	Həbs	edildiyini	demədi.	Aysellə	evlənmək	fikrini
dəyişdiyinin	və	buna	görə	elçiliyə	ehtiyac	qalmadığının	səbəbi	buydu.	Həyəcanla,
Amerikanı	yeni	kəşf	edibmiş	kimi	danışırdı.	Bu	kənddə	yaşayanların,	ata-
babasının	37-ci	ildə	çəkdikləri	ağrılarla	öz	sevdiyindən	uzaq	düşmək
məcburiyyətinin	kədəri	qarışmışdı	bir-birinə.	Ancaq	Muradı	təəccübləndirən	bir
məsələ	var	idi.	Onun	bu	qədər	hissiyyatla	söylədiyini	atası	çox	sakit	qarşılayırdı.
Axırda	üzünü	Murada	tutub	soruşdu:
–	Sözünü	deyib	qurtardın?	Elə	buna	görə	qayıtmaq	istəmirsən	Bakıya?
–	Hə!	Buna	görə!	–	dedi	Murad.
Atası	bir	xeyli	düşünəndən	sonra	üzünü	oğluna	tutdu:
–	Düşüncən	səhvdir	oğul!	37-ci	il,	orda	Azər ​baycanın	bir	çox	ziyalılarının
mövqeyi,	bizim	taleyimiz	və	bütün	bunlardan	xəbərsiz	qız	uşağı...	Bunların	bir-
biriylə	nə	əlaqəsi?	Allah	ədalətlidir!	Məzlumun	ahı	yerdə	qalmır.	Stalin	necə
çıxarılır	tarix	səhifəsindən?	Adı	silinir,	dünyaya	hökm	etdiyi	vaxtlar	unudulur,
cəsədi	mavzoleydən	atılır,	biz	də	öz	həyatımızı	yaşayırıq.	Yollarımız	da	açıqdır.
İstəsək,	vətənə	də	qayıda	bilərik.	O	vaxt	hamı	qurbanlıq	idi.	Biz	də,	ziyalılar	da.
Fiziki	ağrılar	keçib	gedir,	vicdan	ağrısı	unudulmur.	Sən	nə	biləsən	o	vaxtkı
yazıçılarımız,	alimlərimiz	sağlığında	nə	zülmlərdən,	dərdlərdən	keçiblər?	Bütün
sonrakı	həyatlarını	günahlarını	yumaq	üçün	çalışıblar.	Hamımız	oyundaydıq.	Necə
istəyirdilər,	o	cür	idarə	edirdilər.	Birinə	qol	çəkdirirdilər,	başqasını	həmin
kağızlara	əsaslanıb	güllələyirdilər.	Sənədə	qol	çək,	ya	çəkmə,	onsuz	da	hökm
yerinə	yetiriləcək,	çünki	millətin	qaymağı	yığılmalıdır.	O	cəhənnəm	teatrında
hərəyə	bir	rol	verilmişdi.	Nə	bütün	öldürülənlər	və	sürgün	edilənlər	mələkdir,	nə
də	o	kağızlara	imza	atanlar	cinayətkar.	Əsas	qızın	özüdür.	Könlü	varsa,	sizi	bu
məsələlərə	qarışdırmaq	olmaz.	Sənin	tərəddüdün	ancaq	buna	görədirsə,	biz	elə	bu
gündən	hazırlaşırıq	Bakıya	getməyə.	Elçiliyimizi	də	edəcəyik,	Allahın
qismətidirsə,	qızı	da	alacağıq.
Atasının	söhbəti	də	eynilə	Altayın	məsləhəti	kimi,	Muradın	tərəddüdlərini	əzib
keçirdi.	Bakıda	başqa	dostlarının	münasibəti	də	eynilə	atasının	dediyi	kimiydi	–
nəvəni	bu	məsələyə	qatmaq	doğru	deyil.	37-ci	ildə	baş	vermiş	olaylara	görə	90-cı
illərdə	öz	sevgisini	qurban	vermək	hər	kəsə	ağılsızlıq	kimi	görünür.	Ona	görə	də
atası	ilə	razılaşmaqdan	başqa	yolu	qalmadı,	eyni	zamanda,	onlara	qoşulub	Bakıya
qayıtmaq	da	istəmədi.	Şahinə	zəng	vurub	ata-anasının	qarşılanıb,	istədikləri
yerlərə	aparılacaqlarına	arxayın	olub,	bir	həftə	sonra	valideynlərini	Bişkek
təyyarə	limanından	Bakıya	yola	saldı.	İnzibati	cəhətdən	Almatıya	bağlı	olsalar	da
Bişkek	daha	yaxındır	və	Bakıya	gediş-gəliş	üçün	daha	uyğundur.	Sonra	Ayselə
zəng	vurdu:
–	Bizimkilər	gəlir.
–	Xeyir	olsun?
–	Necə	yəni	xeyir	olsun?	Elçiliyə.
–	Xəbərsiz	getməyin	bəs	deyil,	hələ	bir	elçi	də	gön​də ​rirsən?
–	Narazılığını	elçilərə	bildirərsən,	mənə	yox!
Telefonun	o	başında	Aysel	güldü.
–	Çox	arxayın	danışırsan.
–	Bura	gələndən	sonra	mənə	uçurum	kimi	görünən	çox	şey	mənasını	itirdi	və	elçi
göndərməkdən	başqa	çarəm	qalmadı.	Özümdən	çox	sənə	arxayınam.
Ayselin	səsi	yüksəldi:
–	Ay,	ay,	ay!	Çoxbilmiş.	Belə	sözlərlə	məni	yumşaldacağını	düşünürsən?
–	Özün	demişdin:	“qismətdən	qaçmaq	olmaz!”
	
SEVGİ	CƏZASI
	
Ata-anası	iki	həftədən	artıqdı	getmişlər.	O	ge ​dən...	Nə	bir	zəng,	nə	bir	soraq!..	Nə
oldu,	nə	baş	verdi?	Yalnız	bir	dəfə	dağdan,	Qızıldaş	kəndindən,	bu	gün	artıq	hər
daşı,	ağacı	ilə	Muradın	xəyalında	canlı	olan	doğma	yerlərdən	zəng	vurmuşdu.	O
dağlarla	bu	çöllər	arasında	rabitənin	mümkünlüyü	uzaq	planetlərlə	danışmaq
qədər	ağlasığmaz	görünür.	Ancaq	səs	çox	aydın	gəlirdi,	yanında	danışırmış	kimi...
Ata-anasına	doğma	olan	o	yerlərdə	qutsal	bir	əşyaya	toxunurmuş	kimi	toxunmuşdu
hər	şeyə,	hər	yana	ziyarətə	gedirmiş	kimi	əsə-əsə	getmişdi:	o	ilk	təəssüratı	hələ	də
canlıdır...	Böyüklərin	danışıqlarından	beyninə	həkk	olunmuş	yerlərdi.	Gör	orda
doğulmuş	ata-anası	nə	çəkir	indi?!
Elçilik	barədə	soruşmağa	utanmışdı.	Yarım	əsrdən	artıq	sür ​gündə	yaşamış
adamların	öz	xaraba	yurdlarına	qayıtmasının	nə	demək	olduğunu	anlayır	və	başa
düşürdü	ki,	onların	bu	ağrıyla	sevincin	qarışığı	ilə	dolu	günlərinə	əlavə	qayğıları
qatmaq	günahdır.	Onu	da	bilirdi	ki,	atası	o	vaxtdan	bəri	Azərbaycana	getməsə	də,
kimin	qapısını	döyəcəyini	bilir,	böyük	bir	həyat	akademiyası	keçib,	adamlarla	dil
tapmağı	bacarır	və	Aysel	fikrini	dəyişməyibsə,	barmağına	nişan	üzüyü	taxmayana,
ola	bilsin,	hətta	toyun	vaxtını	bəlirləməyənə	qədər	əl	çəkən,	geri	qayıdan	deyil.
Allah	eləməsin,	bircə	qapını	göstərib,	“Siz	kim,	biz	kim”	deməsinlər!	Belə
hadisələr	o	qədər	olub	ki,	ömrü	boyu	“xalq,	xalq!”	deyən	bir	məşhurun	qızını
oğluna	istəməyə	getmiş	və	kənddəki	şəraitinə,	var	dövlətinə	və	camaat	arasındakı
hörmətinə	görə	heç	o	məşhurdan	geri	qalmayan	oğul	atasına	“bizim	kəndə
verilməli	qızımız	yoxdur!”	deyib	az	qala	qovublar	qapıdan.	Ağsaqqal	hər	onu
televizorda	görəndə	ekrana	tüpürürmüş,	“Bu	xalqı	bəyənməyə-bəyənməyə	nə	haqla
xalqa	sevgisindən	danışır.	Niyə	unudub	ki,	özü	də	kənddən	çıxıb,	ayaqyalın,
başaçıq	gedib	şəhərə?	Niyə	unudub	o	günləri?	Şəhərli	olmaqla	nəyi	artıq	olub
bizdən?	Dördüncü	mərtəbədə	dörd	otaqlı	mənzili	var,	sağlığına	qismət,	ancaq
gəlib	mənim	bu	kənd	sarayıma	da	baxsın.	Pulunun	çoxluğuna	güvənir?	İnəyimi-
camışımı,	sürümü	pula	çevirsəm,	ondan	beş	qat	varlı	olaram.	Qızını	vermədi,
oğlumun	arzusunu	gözündə	qoydu,	öz	arzusu	da	gözündə	qalar!”
Allah	eləməsin,	atamın	qulağına	kəndçiliklə,	sürgünlə	bağlı	sayğısız	bir	söz	dəysə,
nəinki	Aysel	adını	dilimə	gətirməyi	qadağan	edər	mənə,	hətta	bir	daha
Azərbaycana	buraxmaz...
Bu	qatma-qarışıq	düşüncələr	içərisində	ona	ümid	ve ​rən	iki	adam	da	vardı:	Səhər
xanım	və	Altay.	Onlara	güvənirdi.	İlk	tanışlığından	inanmışdı	Səhər	xanıma.
Ayseli	çox	sevməsi	bir	yana,	anadır,	sevməlidir,	həm	də	müdrik	bir	qadındır,
atasının	şöhrəti	halını	dəyişməyib	və	gənclərin	sevgilərinə	ilk	gündən	anlaşıqlı
yanaşmış	və	söz-söhbət	zamanı	həmişə	Muradın	tərəfini	saxlamışdır.	Fikrini
birdən-birə	dəyişməz,	Muradın	qəfildən	Qazaxıstana	qayıtmasından	inciyər,
gələcək	yerləri,	yolları	barədə	mübahisə	edər,	ancaq	ayrılmalarına	imkan	verməz.
Murad	bu	düşüncəylə	atın	başını	buraxdı.	Bir	neçə	saatdı	çöllərdəydi	və	artıq
kəndə	qayıtmaq	vaxtıydı...
Çu	vadisi	tərəfdən	bir	maşın	kəndə	tərəf	irə ​li ​ləyirdi.	Bu	yol	Bişkekdən	gələn,
Qırğızıstanla	Qazaxıstanın	sınır	boyu	bölgələrini	birləşdirən	əsas	yoldur,	gediş-
gəlişlidir.
Yaxşı	sınaq	imkanıydı,	sürücüyə	göstərəcək	ki,	hələ	insanın	bu	etibarlı	dostu
birinciliyi	əldən	ver ​məyə	hazırlaşmır	və	bu	çöllərin	sahibi	o	maşın	yox,	bu	atdır...
Qəribə	qoşalaşmaydı	və	doğrudan	da	maşının	sürətinə	baxmayaraq,	at	ondan	bir
boy	irəlidəydi...
Birdən	qulağına	tanış	bir	səs	gəldi:
–	Muraaaad!
Qanrılıb	baxdı.	Maşının	arxa	şüşəsindən	bir	yaylıq	yel ​lənirdi.	Yaylığa	qarışıb
bayrağa	çevrilən	Ayselin	saçlarıydı.	Cilovu	çəkib	atdan	nə	zaman	yerə	sıçradığını
bil ​mədi.	Maşın	da	dayandı.	Qapını	açıb	düşən	anasıyla,	atasıyla	qucaqlaşdı.
Aysel,	bir	əli	ma ​şının	qapısında,	gü​lüm​səyirdi.
Murad	sevindiyindən	özünü	itirmişdi.	Nə	deyə ​cəyini	bilmirdi:
–	Sən	necə	gəlib	çıxmısan	bura?
–	Özü	gəlməyib,	onu	mən	gətirmişəm!
Bu,	o	biri	qapını	açıb	düşən	qadının	səsiydi.	Ayselin	anasının,	Səhər	xanımın	səsi.
Bu	sözlərdə	qəribə	bir	qürur	və	ötkəmlik	vardı,	yəni	biz	qərarımızı	özümüz
veririk;	ortada	sözümüz,	vədimiz	varsa,	kimsə	qarşımızı	kəsə	bilməz.
Yaxınlaşıb	Muradı	qucaqladı.
Murad	gözünə	inanmırdı.	Çaşqınlıqla:
–	Hamınız	xoş	gəlmisiniz!	–	dedi.
Səhər	xanım	gülə-gülə:
–	Ata-anan	səndən	güclü	adamlardır.	Üstəlik	qapımıza	elə	adamlarla	gəldilər	ki,
tərəddüdə	yer	qalmadı.	Hətta	bizi	buralara	göndərə	bildilər.
Əlican:
–	Allah	sizdən	razı	olsun.	Oğlum	da	sağ	olsun	ki,	bizi	sizin	kimi	gözəl	insanların
qapısına	göndərdi.	İnşallah,	xoşbəxt	olarlar.
Sonra	“yolda	dayanmayaq”	deyib,	hamını	maşına	dəvət	edəndə	Murad	Ayselə
“Bəlkə,	səni	tərkimə	alım?”	dedi.
Aysel,	üzündəki	təbəssümü	pozmadı	və	boyun	qaçırmadı.
–	Olar,	–	dedi,	–	uşaqkən	atam	məni	atçılıq	mək​təbinə	aparmışdı.
–	Onda	qalx!	–	deyə	Murad	onun	ayağını	üzəngiyə	keçir ​məsinə	və	yəhərə
qalxmasına	kömək	etdi.
Əlican	kişi	qapını	örtüb:
–	Yaxşı,	biz	getdik,	siz	gəzə-gəzə	gələrsiniz!	–	dedi.
Maşın	aralanandan	sonra	Murad	da	yəhərdə	Ay​seldən	irəlidə	özünə	yer	edib,
“qucaqla	məni!”	–	dedi.
Aysel	güldü:
–	Qucaqlamıram!
Murad	cilovu	buraxdı:
–	Bərk-bərk	qucaqla!
Aysel	qışqırıb	zərif	əliylə	onun	kürəyinə	bir	yumruq	vurdu,	sonra	bərk-bərk	sarıldı
Murada.
Murad	sualını	təkrar	etdi:
–	Doğrudan,	sən	necə	gəlib	çıxmısan	bura?
Aysel	üzünü	onun	kürəyinə	söykəyib	yavaşca:
–	Ziyad	bəy,	Altay	Qızılbaş,	valideynlərin,	yeri	gəl ​mişkən	deyim	ki,	onları	çox
bəyəndim,	insan	nə	qədər	saf	və	imanlı	ola	bilər!	–	anamı	da,	məni	də	inandırdılar
ki,	səni	cəza ​landırmanın	ən	gözəl	yolu	budur.	Bir	də	dedilər	ki,	o	vəhşini	bir
əhliləşdirən	olmasa	Qazaxıstan	çöllərində	məhv	olub	gedər.	Yazıqdır!	Yəqin	elmi
rəhbərin	toyumuza	da	gələcək.	Yəqin	onun	da	deyəcəkləri	var...	Bir	sözlə,
gəlmişəm	sənin	yanında	qalmağa!	Babamın	elədiklərinin	cəzası	kimi...
Muradı	göz	yaşları	boğdu.	Ayseli	bağrına	basardı,	ancaq	dönmək	imkanı	yoxdu.
Sağ	əlini	geri	uzadıb	çöl ​lərinə	və	həyatına	xoşbəxtlik	gətirən	sevgilisini	sıxdı	və
“Bu	cəsarətlə	ata-anama	qoşulub	gəlmisənsə,	sənə	cəza	çəkdirmərəm!”	–	dedi.
At	onları	bir	həftə	sonra	kəndə	səs	salacaq	toylarına	doğru	aparırdı...
***
Ziyad	Şıxlının	son	məqaləsi	geri	çəkilmədiyini	gös ​tərirdi.	Ekologiya	fəlakəti	də
savaş	fəlakəti	ilə	qoşa	gəlir.	Genləri	dəyişdirilmiş	ərzağı	ölkəyə	gətirənlər	ekoloji
cəhətdən	təmiz	və	daha	ucuz	yerli	malların	qarşısını	almaqla	ikiqat	cinayət
işləyirlər.	Ailə	nizamlanması	adı	altında	millətin	artımının	qarşısı	alınır.
Televiziyalarda	ge ​niş	təbliğatı	aparılan	qidaları	yeyən	ananın	südü	quruyur.
Doğmaq	qabiliyyətini	itirir,	immunitet	azalır,	ruhi	xəstələrin	sayı	artır.	Bunlar
təsadüfi	deyil,	gen	və	qida	savaşıdır.	Milləti	pula	qurban	verənlər	məhkəmə
qarşısında	dayanmalıdır.	Onları	da,	əsillərini-nəsillərini	də	yaxşı	tanıyırıq,	lazım
olsa	hər	şeyi	aşıb	tökərik	ortalığa.
Bu,	nəzərdə	tutulan	silsilə	məqalələrin	birincisi,	yəni	kitabın	ilk	bölümü	idi.
Axşam	Rusiyadan	oğlu	zəng	vurdu.
–	Ata,	darıxmışam	səndən	ötrü.	Bu	yay	sizə	qonaq	gəlmək	istəyirik.
–	Sarışkanı	gətirməyi	unutma.	Mən	də	darıxmışam	sizin	üçün.
–	Ata,	sağlamlığın	yerindədir?
–	Şikayətim	yoxdur.
–	Amma	səsin	xoşuma	gəlmədi.
–	Narahat	olma,	oğlum.
***
Neçə	vaxtdan	bəri	ona	dinclik	verməyən	fikirlərini	deyib	ürəyini	boşaltmışdı.
Müharibə	şəraitində	olan	ölkənin	ordusundakı	korrupsiyadan,	əlindəki	dəlil-
sübutu	göstərə-göstərə,	danışarkən	millət	vəkilləri	bir-birinə	dəydi.
Təkzibolunmaz	faktlardı.	Məclis	sədrinin	onun	çıxışını	yarımçıq	kəsmək	cəhdləri
baş	tutmadı.	Heç	çevrilib	sədrə	tərəf	baxmadı	da...	Daha	doğrusu,	ona	əhəmiyyət
vermədən	sözünü	axıra	kimi	dedi	və	tələsmədən,	Məclisdəkilərin	heyrətli
baxışları	altında	kürsüdən	enib	öz	yerində	oturdu.
...Üstündən	yarım	ay	keçmişdi.	Məclisin	növbəti	yığıncağında	masasının	üstü
məktublarla	doluydu.	Sonuncu	sərt	çıxışının	əks-sədası	olaraq	gələn	yazılarda
ölkədəki	vəziyyət,	yerli	başçıların	qudurğanlığı,	milləti	qorxu-ürküsüz	soyan
məmurlar	haqqında	içini	qəzəblə	dolduran	şikayətlər	gəlmişdi.	“Alçaqlar!	Biz
müstəqilliyi	buna	görə	qazandıq	ki,	siz	millətin	qanını	sorasınız?”	–	deyə
qışqırmaq	istəyirdi.	Ancaq	səbrini	basdı.	“Qurban	olsunlar	Ağsaqqala!	Sonuncu
görüşümüzdə	ölkədəki	vəziyyət	barədə	bildiklərimi	ona	dedim.	Gördüm	ki,	özü	də
hər	şeyi	bilir.	“Bəs	bu	rəzalətin	qarşısı	niyə	alınmır?”–	deyə	soruşdum.	Rəngi
qaraldı,	ovqatı	pozuldu.	O	boyda	kişi	qalıb	xırda	yırtıcılar	sürüsünün	arasında.
Nədənsə	sözümə	axıradək	qulaq	asmaq	istəmədi,	dolayı	yolla	yazdıqlarımdan
narazılığını	da	gizlətmədi:	“arxiv	sənədlərini	üzə	çıxararkən	ehtiyatlı	ol,	millətin
içinə	nifaq	düşər!”	–	dedi.	Hansı	yazıma	işarə	vurur	görəsən?”
Ondan	öndə	Altayın	yeri	boş	idi.	“Bu	şair	dostum	da	qəribə	adamdır.	Bir	yerdə
oturmur.	Bu	ölkə	mənim,	o	ölkə	sənin.	Burda	olsa,	zarafatlaşardıq,	ürəyim
açılardı.	Bilmir	ki,	bir	parodiya	da	ona	yazmışam;	Qızılbaşların	sonuncu
nümayəndəsinə!	Burda	olsa,	evə	bir	yerdə	gedərdik.”
Bu	gün	Bakının	səması	açıqdı.	Uzaqda	Xəzərlə	göy	birləş ​mişdi.
“Kaş	tezliklə	bu	müharibə	sıxıntısından	çıxaq,	Nargini	gözəl	bir	dəniz	ulduzuna
çevirək.	İşdən	sonra	katerə	oturub	gedər,	açıq	dənizdən	gələn	havanı	udardım.
Yəqin	ki,	ordan	babalarımın	balaca	kəndi	daha	yaxşı	görsənir...”
Bu	düşüncələrlə	qəhrəmanlar	evinə	doğru	endi.	Birdən	yadına	müharibə	vaxtı
onun	qabağını	kəsib,	yalvar-yaxarla	falına	baxmış	qaraçı	qız	düşdü.	Niyə
“zirvələrə	doğru	dikələn”	yolunun	onu	hara	kimi	aparacağını	deməmişdi?	Öz-
özünə	“ey,	qaraçı	qız!	Müharibədə	sənə	güllə	dəy​məyəcək,	sağından,	solundan
uçub	keçəcək...”	demişdin.	Bəs	niyə	bu	yerdə	səsin	qırılmışdı?
Sonra	birdən	təxminən	əlli	il	öncə	qaraçı	qızın	“uçub	keçəcək”	sözlərindən	sonra,
pıçıltıyla,	“gələ ​cəyə	doğru”	dediyini	də	xatırladı.	Daha	doğrusu,	o	sözlər	elə	o
vaxtkı	gizli	təəssüflə	doldu	qulağına:	“Gələcəyə	doğru?”	Hansı	gələcəyə?	Nə	vaxt
yetişəcək	hədəfə?”
Ağlına	gəlmədi	ki,	1945-ci	ildə	atılmış	bir	faşist	gülləsi	hələ	də	ona	doğru
uçmaqdadır...
İyul	2015	–	mart	2016
	
	
	
	
	
	
201
202
	
