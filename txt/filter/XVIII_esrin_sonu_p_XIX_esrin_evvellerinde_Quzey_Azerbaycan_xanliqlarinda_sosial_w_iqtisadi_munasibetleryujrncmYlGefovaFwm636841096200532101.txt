1 
 
AZƏRBAYCAN RESPUBLĠKASI TƏHSĠL NAZĠRLĠYĠ 
AZƏRBAYCAN DÖVLƏTĠ ĠQTĠSAD UNĠVERSĠTETĠ 
 
 
 
 
 
 
AĞAMALI FƏZAĠL RƏHĠM OĞLU 
Tarix elmləri doktoru 
 
 
 
 
 
XVIII ƏSRĠN II YARISI 
- XIX ƏSRĠN ƏVVƏLLƏRĠNDƏ 
QUZEY AZƏRBAYCAN XANLIQLARINDA 
SOSĠAL - ĠQTĠSADĠ MÜNASĠBƏTLƏR 
 
Dərs vəsaiti 
 
 
 
 
 
 
Azərbaycan Respublikası Təhsil Nazirliyinin  
20.11.2007-ci il tarixli 1198 saylı  
əmri ilə dərs vəsaiti kimi tövsiyə edilmişdir. 
 
 
 
 
 
 
 
 
 
Bakı - 2007 
  
2 
 
A 30 
 
Elmi redaktoru:        t.e.d., prof. T.MUSTAFAZADƏ 
 
Rəyçilər: prof. F.MƏMMƏDOV 
                                 dos. C.MUSTAFAYEV 
 
 
 
 
Ağamalı Fəzail Rəhim oğlu. XVIII əsrin II yarısı - XIX əsrin 
əvvəllərində Quzey Azərbaycan xanlıqlarında sosial-iqtisadi münasibətlər. 
Dərs vəsaiti, Bakı: «Bakı Universiteti» nəşriyyatı, 2007, 280 səh. 
 
 
 
Dərs vəsaitində XVIII əsrin sonu - XIX əsrin əvvəllərində Azərbaycan 
xanlıqlarında sosial-iqtisadi münasibətlər kompleks şəkildə tədqiq edilmiş, 
xanlıqların idarəçilik sistemi, xanlıqlar dövründə mövcud olan bütün torpaq 
mülkiyyət formaları, ticarət və verginin səciyyəvi xüsusiyyətləri, torpaq 
mülkiyyətçiləri ilə onu becərənlər arasındakı münasibətlər hərtərəfli 
araşdırılmışdır. 
Kitab ali məktəblərin tarix fakültəsinin tələbələri, magistrlər və Azərbaycan 
tarixinin tədrisi ilə məsğul olanlar üçün nəzərdə tutulmuşdur. 
 
 
 
 
 
 
 
A 0503020307  2007 
M-658(07) 
 
 
 
 
© «Bakı Universiteti» nəşriyyatı, 2007. 
  
3 
 
GĠRĠġ 
 
Dünyanın ən ulu xalqlarından biri kimi bəşəriyyətin inkişaf tarixində 
özünəməxsus yer tutan Azərbaycan, həm də dövlət quruculuğunun qədimliyi ilə 
səciyyələnir. Belə ki, hələ miladdan əvvəl üçüncü minillikdən başlayaraq 
ulularımız dövlət quruculuğu prosesinə başlamış, məmləkətimizdə ilk dövlət 
qurumları meydana gəlmişdir. Bu o deməkdir ki, xalqımızın dövlətçilik 
ənənələrinin beş min ilə yaxın tarixi vardır. Hələ miladdan qabaq ölkəmizin 
ərazisində meydana gələn Manna, Atropatena, Albaniya dövlətləri öz 
müstəqilliklərini qoruyub saxlamaq uğrunda xarici istilaçılara qarşı zaman-zaman 
mübarizə aparmış, tarixin müəyyən məqamlarında xalqımız öz dövlətçiliyini itirsə 
də, müstəqillik uğrunda mübarizəni bir an belə dayandırmamışdır. Orta əsrlərdə 
xalqımızın yaratdığı qüdrətli Atabəylər, Qaraqoyunlular, Ağqoyunlular və 
Səfəvilər dövlətlərinin varlığı dediklərimizə sübutdur. Azərbaycanın Səfəvilər 
dövləti XVII əsrdə öz xarakterini tədricən dəyişdi, iranlaşdı, qonşu ölkələrə 
hücumlarının ardı-arası kəsilmədi və nəticədə xalqımız öz müstəqilliyini yenə də 
itirdi. Bu vəziyyət XVIII yüzilliyin birinci yarısının sonlarına qədər davam etdi. 
Həmin yüzilliyin  40-cı  illərində  xalqımız  yenə  öz  dövlət müstəqilliyinə nail 
oldu. Doğrudur, Azərbaycan ərazisində vahid dövlət deyil, kiçik feodal dövlətləri 
yarandı və hər bir şəhər ətrafında müstəqil və yarımmüstəqil feodal dövlətləri - 
xanlıqlar meydana gəldi. Araz və Kür çayları arasında Qarabağ, Zəngəzur srra 
dağlarından Araz vadisinə qədər uzanmış ərazidə Naxçıvan, Göyçə gölündən Araz 
çayınadək ərazidə İrəvan, Murovdağ silsiləsindən Kür çayınadək Gəncə, Şirvan 
düzənliyində isə Şamaxı xanlığı yarandı. Azərbaycanın şimal-qərbində Şəki 
xanlığı, Abşeron yarımadasında Bakı xanlığı, şimal-şərqdə, Xəzərin qərb sahilində 
Quba və Dərbənd, cənubda Salyan, Cavad və Lənkəran xanlıqları meydana gəldi. 
Arazdan cənubda Təbriz, Urmiyə, Ərdəbil, Xoy, Qaradağ, Sərab, Marağa, Maku 
xanlıqları yarandı. Bu xanlıqlar-suveren Azərbaycan dövlətləri XIX yüzilliyin 
əvvəllərinə, Azərbaycanın şimal ərazisinin çar Rusiyası tərəfindən işğalına, 
Azərbaycanın çar Rusiyasının müstəmləkəsinə çevrilməsinə qədər yaşadı. 
Xalqımız on beş ildir ki, artıq öz müstəqilliyinə yenidən qovuşmuşdur və şübhə 
yoxdur ki, «Azərbaycanın dövlət müstəqilliyi daimidir, əbədidir, dönməzdir, 
sarsılmazdır». 
Son on ildə istər tarixin qədim qatlarına söykənən dövlətçilik ənənələrimizə 
və istərsə də bütövlükdə xanlıqların tarixinə diqqət artmışdır. Bu dövrün keçmiş 
sovet tarixşünaslığında zəif, qərəzli işıqlandırıldığını nəzərə alaraq, biz də 
xanlıqların tarixini tədqiq etmək qərarına gəldik. 
20-yə yaxın xanlığın tarixini bir kitabda bütünlüklə araşdırmaq imkan 
xaricində olduğundan qarşımıza ancaq Quzey xanlıqlarda sosial-iqtisadi 
münasibətləri tədqiq etməyi məqsəd qoyduq. Mövzu seçiminin elmi aktuallığı 
onun tarixşünaslıqda indiyədək geniş və müstəqil tədqiqat obyekti olmaması ilə 
4 
 
izah oluna bilər. Bu boşluqları doldurmadan xanlıqlar dövrünün tam elmi 
mənzərəsini yaratmaq mümkün deyil. Xanlıqlarda sosial-iqtisadi münasibətlərin 
tədqiqi həm də, müəyyən mənada, siyasi aktuallığa malikdir. Çünki 
dövlətçiliyimizin günü-gündən möhkəmləndiyi bir dövrdə dövlətçilik tariximizdə 
özünəməxsus yer tutan xanlıqlar tarixinin öyrənilməsi, şübhəsiz ki, dövlətçilik 
ideyalarının möhkəmlənməsinə kömək edə bilər. 
Dərs vəsaitində qarşıya qoyulan məqsədə nail olmaq, problemə dair 
məsələlərin hərtərəfli işıqlandırılması üçün bütün məxəzlərə, arxiv sənədlərinə 
müraciət edilmiş, onlardan lazımi qaydada istifadə olunmuşdur. 
Problemin araşdırılmasında milli liderimiz, ulu öndər Heydər Əliyevin 
tariximizin öyrənilməsi və təbliği, xalqımızın, dövlətçilik ənənələrimizin və 
respublikamızın ətrafında ermənilərin yaratmış olduğu informasiya blokadasının 
dağıdılması sahəsində fərman, sərəncam və göstərişləri, ayrı-ayrı rəsmi 
mərasimlərdə söylədiyi çıxış və nitqlər istiqamətverici metodoloji əsas kimi 
götürülmüşdür. 
Keçmiş SSRİ və Azərbaycan tarixşünaslığında müəyyən əsərlər yazılmasına 
baxmayaraq, «Quzey Azərbaycan xanlıqlarında sosial-iqtisadi münasibətlər» 
mövzusu indiyə kimi xüsusi tədqiqat obyekti olmamışdır. Keçən əsrdə Oktyabr 
çevrilişindən əvvəlki dövrdə bu çoxcəhətli mövzunun ayrı-ayrı məsələləri ilə 
burjua-zadəgan tarixçiləri və Qafqazda olmuş səyyahlar, müxtəlif yüksək 
vəzifələrdə işləmiş çar məmurları məşğul olmuşlar. Əfsus ki, onların məqsədi heç 
də Azərbaycan tarixini tədqiq etmək, onu olduğu kimi öyrənib oxuculara çatdırmaq 
deyildi. Bu müəlliflərin başlıca məqsədi çarizmin müstəmləkəçilik siyasətinə haqq 
qazandırmaq idi. Bununla yanaşı, həmin şəxslər bizə zəngin, mənbə əhəmiyyətli 
tarixi materiallar miras qoyub getmişlər. 
XVIII əsrdə Azərbaycanda Rusiyanın rəsmi nümayəndələrinin, yaxud da 
Azərbaycana gəlmiş ayrı-ayrı səyyahların rəsmi yazışmalarda, xatirə və yol 
qeydlərində də qiymətli materiallar toplanmışdır. Bu baxımdan XVIII əsrin 
sonlarında Azərbaycanda olmuş M.Biberşteynin təsvirləri daha qiymətlidir. O öz 
xatirələrində Azərbaycanda, o cümlədən Şamaxı xanlığında pambıqçılıq, Bakı 
xanlığında zəfərançılıq və bu təsərrüfat sahəsində qadın əməyindən istifadə 
olunması, xanlıqlarda ipəkçilik haqqında, ümumiyyətlə, Azərbaycan xanlıqlarında 
təsərrüfatın bütün sahələrinə dair qiymətli məlumatlar verir. M.Bibeşteyn 
xanlıqlarda məhsuldar qüvvələrin inkişafına mane olan hadisələr üzərində də 
dayanır. 
XVIII əsrin 70-ci illərində Azərbaycanda olmuş S.Qmelin Azərbaycan 
xanlıqlarının təbii zənginlikləri, zəfərançılıq, pambıqçılıq, maldarlıq, suvarma 
barədə məlumat verir. 
XVIII əsrin sonlarında Azərbaycanda olmuş Platon Zubov Azərbaycanda 
kənd təsərrüfatı istehsalı, xüsusilə, çəltikçilik və pambıqçılıq, torpaq məsələsi, 
siniflər, sənətkarlıq barəsində məlumat verir. XVIII əsrin II yarısında yaşayıb-
5 
 
yaratmış rus müəllifi öz əsərində Azərbaycanda süni suvarma, əkinçilik, taxıl 
ixracı, ipəkçilik, xanlıqların təsərrüfat həyatı məsələlərinə toxunur. 
Azərbaycanda XIX əsr aqrar münasibətlər tarixinə M.N.Kuçayev bir neçə 
əsər həsr etmişdir. Doğrudur, istər bu, istərsə də bundan sonra adlarını qeyd 
edəcəyimiz müəlliflərin əsərlərində, əsasən, XIX əsrin aqrar tarixi məsələlərinə 
xeyli yer verilir. Məsələn, adını çəkdiyimiz M.N.Kuçayev xanlıqlar dövründə 
torpaq üzərində xüsusi mülkiyyət məsələsindən söhbət açaraq göstərir ki, «məskun 
və qeyri-məskun torpaqlardan başqa bütün daşınmaz əmlak üzərində xüsusi 
mülkiyyət var idi». 
Azərbaycanın XIX əsr aqrar tarixini, xüsusən, kənd icmaları məsələlərini 
təqdid etməkdə S.A.Yegiazarovun xidmətləri böyükdür. Onun əsərlərində də 
XVIII əsrin ikinci yarısında Quzey Azərbaycan xanlıqlarında torpaq sahibliyi, 
torpaqdan istifadə, kənd icmaları və s. barədə qiymətli məlumatlar toplanmışdır. 
Bu baxımdan İ.A.Baxtadzenin, S.Bronevskinin, P.Q.Butkovun, N.Dubrovinin, 
V.İvanenkonun, B.S.Esadzenin, Orest Syominin, S.L.Avalianinin və inqilabdan 
qabaqkı başqa qafqazşünasların əsərlərində verilən məlumat və materiallar da 
tədqiq üçün çox qiymətlidir. 
Adları çəkilən müəlliflərin əsərlərində Azərbaycan xanlıqlarının sosial-
iqtisadi quruluşu, torpaq sahibliyi və torpaqdan istifadə, su sahibliyi və sudan 
istifadə formalarını, vergi və mükəlləfiyyətləri, Azərbaycan  kəndlilərinin  
rəiyyətlərin və rəncbərlərin, icmaçıların hüquqi və faktik vəziyyətləri və s. 
məsələlərin tədqiq edilməsinə təşəbbüs göstərilmişdir. Qeyd etməliyik ki, bunların 
heç birini elmi əsər kimi qiymətləndirmək olmaz. Göstərilən məsələləri qələmə 
almış müəlliflər həmin məsələlərin mahiyyətini açmağı qarşılarına məqsəd 
qoymamışlar. Onların başlıca vəzifəsi və məqsədi çarizmin Azərbaycanda    
yürütdüyü müstəmləkəçilik siyasətinə haqq qazandırmaq olmuşdur. Ona görə də, 
həmin müəlliflərin fikir və mülahizələri birtərəfli, qərəzli xarakter daşıyır. Bundan 
başqa, adları çəkilən müəlliflər əsərlərində xanlıqlar dövründə torpaq   üzərində   
xüsusi   mülkiyyətin   olmamasını, bütün torpaqların xan xəzinəsinə məxsusluğunu 
sübuta yetirməyə cəhd göstərmişlər. Bu cür tədqiqatların məqsədi Azərbaycanın 
işğalından sonra  torpaqların çar xəzinəsinin sərəncamına keçməsini qanunauyğun 
şəkildə sübut edilməsi cəhdi idi. 
Xanlıqlar dövrünün aqrar tarixi sovet tarixçilərinin də tədqiqat obyekti 
olmuşdur. Biz onların bəziləri üzərində dayanmağı lazım bilirik. 
M.Q.Vəliyevin (Baharlının) Azərbaycan tarixinə həsr edilmiş əsərində 
xanlıqlar dövründə torpaq sahibliyi və torpaqdan istifadə məsələlərinə toxunulur. 
Azərbaycanın XVIII əsr, o cümlədən xanlıqlar dövrünün sosial-iqtisadi 
tarixinin tədqiqi sahəsində görkəmli alim İ.P.Petruşevskinin xidməti böyükdür. 
Onun bir sıra məqalələrində, XVI-XIX əsrin əvvəllərində Azərbaycanda və 
Ermənistanda feodal münasibətləri tarixinə həsr olunmuş monoqrafiyasında 
göstərilən xronoloji çərçivədə feodal münasibətlərinin tarixi məsələləri öz həllini 
6 
 
tapmışdır. Lakin onun bu əsərləri bizim tədqiqat obyektimizə ayrıca əsər kimi daxil 
olunmadığından, təbii ki, həmin dövr üzrə tam elmi təsəvvür yarada bilməz. 
Bundan başqa, alim bir sıra qeyri-dəqiqliyə və ciddi nöqsanlara da yol vermişdir. 
Onun Azərbaycanda təhkimçiliyin olması mülahizəsini irəli sürməsi bu 
qəbildəndir. 
XVIII əsrin ikinci yarısında torpaq və silki münasibətlər məsələsi üzrə 
özünün mülahizələrini söyləmiş ilk müəlliflərdən biri də Y.A.Paxomovdur. O 
özünün kiçikhəcmli məqaləsində siniflər, torpaq sahibliyinin təkamülü məsələləri 
barəsində mülahizələrini söyləmiş və bizim fikrimizcə, bu mülahizələr obyektivdir. 
Lakin onun bütün torpaqların xana, xan divanına məxsusluğu,  ayrı-ayrı şəxslərin 
torpaq mülkiyyətinin olmaması, Azərbaycanda təhkimçiliyin yoxluğunu bu 
amillərlə bağlaması mülahizəsi ilə razılaşmaq olmaz. Müəllifin fikrincə, yalnız 
XVIII əsrin sonlarından başlayaraq torpaq alqı-satqı obyektinə çevrilməyə 
başlamışdı. 
Ə.Ubaydulinin əsərləri XIX əsrdə Azərbaycanda feodal və kəndli 
münasibətlərinin, torpaq sahibliyi, torpaqdan istifadə məsələlərinin tarixinə həsr 
olunmuşdur. Müəllif tədqiqatında XVIII əsrin sonlarında xanlıqlar dövrünə də 
müəyyən yer vermişdir. Bütün elmi yaradıcılığında məsələlərin qoyuluşuna düzgün 
yanaşan Ə.Ubaydulin, təəssüf ki, sosial qruplar və torpaq mülkiyyəti formaları 
məsələlərində dəqiq araşdırmalar aparmamışdır. 
V.Leviatovun XVIII əsr Azərbaycan tarixinə həsr etdiyi əsərdə xanlıqlar 
dövrünün tarixi öz əksini tapsa da, burada xanlıqların siyasi tarixinə nisbətən geniş 
yer verilmiş, sosial-iqtisadi məsələlər isə zəif işıqlandırılmışdır. Müəllifin özü də 
bunu hiss edərək yazmışdır: «bu məsələlərin tədqiqini gələcək tədqiqatçıların 
öhdəsinə buraxıram». 
Azərbaycanın xanlıqlar dövrü tarixinə H.B.Abdullayev iki irihəcmli əsər 
həsr etmişdir. Müəllif bu əsərlərində xanlıqlar dövrünün bütün tarixi məsələlərini 
həll etməyi qarşısına məqsəd qoymamışdır. O, əsasən, xanlıqların, xüsusən, Quba 
xanlığının siyasi tarixini, onların Rusiya ilə əlaqələri məsələlərini tədqiq etmişdir. 
Bu əsərlərdə müəyyən qiymətli materiallar toplansa da, dəyərli elmi 
ümumiləşmələr aparılsa da, xanlıqların sosial-iqtisadi tarixi geniş 
işıqlandırılmamış, bəzi tarixi hadisələrin, o cümlədən, Rusiya ilə münasibətlərin 
şərhində ciddi nöqsanlara yol verilmişdir. 
Bəzi nöqsanlara biz Ə.Ə.Salamzadənin tədqiqatında da rast gəlirik. XIX 
əsrin birinci yarısında Azərbaycanda feodal münasibətləri tarixini tədqiq edən 
müəllif xanlıqlar dövrünə də toxunur. Ə.Ə.Salamzadə XVIII-XIX əsrlərdə Quzey 
Azərbaycan kəndlilərini səhv olaraq təhkimli kəndlilər sırasına qatmışdır. 
Q.Q.Pisarevskinin elmi yaradıcılığı başqa istiqamət daşımasına 
baxmayaraq, o, Azərbaycanda, xüsusilə Zaqatala dairəsində, aqrar münasibətlər 
tarixinin tədqiqinə də maraq göstərmişdir. Məqalənin adından göründüyü kimi, 
Q.Pisarevski də Ə.Salamzadə kimi araşdırmalarında ciddi nöqsanlara yol 
7 
 
vermişdir. Eyni nöqsanları onun əlyazmalarında da görürük. 
H.Ə.Dadaşov Azərbaycanda aqrar münasibətlərə bir məqalə həsr etmişdir. 
Məqalə, əsasən, kəndli islahatından qabaqkı dövrü əhatə etməsinə baxmayaraq, 
orada tarixi keçmişə, xüsusən xanlıqlar dövrünə də toxunulur. Bu əsərdə XVIII 
yüzillikdə torpaq sahibliyi və torpaqdan istifadə məsələləri üzərində dayanılır. 
Lakin H.Dadaşov da həmkarlarının səhvini təkrar edərək Azərbaycanda feodal-
təhkimli münasibətlərinin mövcudluğunu sübut etməyə cəhd göstərir. 
XIX əsrin I yarısında Azərbaycanda aqrar münasibətlər tarixinə həsr 
olunmuş əsərlər içərisində İ.M.Həsənovun tədqiqatları fərqlənir. O, bir sıra 
məqalələrini və ayrıca monoqrafiyasını bu mövzuya həsr etmiş, yeri gəldikcə, 
araşdırmalarında Quzey Azərbaycan xanlıqlarında məhsuldar qüvvələr və istehsal 
münasibətləri məsələlərinə də toxunmuşdur. 
Azərbaycanın XIX əsr kənd təsərrüfatı tarixini tədqiq etmək sahəsində 
Ə.S.Sumbatzadənin xidmətləri böyükdür. O öz əsərlərinin bəzilərində, xüsusilə, 
1837-ci ildə Qubada baş vermiş üsyana həsr etdiyi əsərində XVIII əsrin II 
yarısında xanlıqların aqrar tarixinin bəzi məsələlərinə də toxunmuşdur. 
Azərbaycanda aqrar tarixi məsələlərinin tədqiqinə M.Ə.İsmayılovun da 
əsərləri həsr edilmişdir. Doğrudur, onun əsərlərinin çoxu XIX əsrin sonu - XX 
əsrin əvvəllərinin tədqiqi ilə bağlıdır. Bununla yanaşı, M.İsmayılov, yeri gəldikcə, 
mövzunun əhatə etdiyi dövrdə aqrar münasibətlərin obyektiv şərhini vermiş və 
orijinal fikir söyləməkdən çəkinməmişdir. 
Azərbaycanın XVIII əsr tarixini öyrənmək sahəsində F.M.Əliyev də az iş 
görməmişdir. Doğrudur, o öz qarşısına Azərbaycan xanlıqlarının sosial-iqtisadi 
tarixini bütövlüklə tədqiq etmək vəzifəsini qoymamışdır. Lakin onun XVIII əsrin 
ikinci yarısında Azərbaycan şəhərlərinin tarixinə, sənətkarlıq təşkilatlarına həsr 
etdiyi əsərlərində XVIII əsrin II yarısı - XIX əsrin əvvəllərində Quzey Azərbaycan 
xanlıqlarında sosial-iqtisadi münasibətlərin bəzi məsələləri üzrə qiymətli məlumat 
toplanmışdır. 
Məlum olduğu kimi, Azərbaycanın, xüsusilə, onun aran yerlərinin kənd 
təsərrüfatında süni suvarmanın həlledici əhəmiyyəti var idi. Ona görə də xanlıqlar 
dövründə su sahibliyi və sudan istifadə məsələlərinin öyrənilməsi də tədqiqatın 
başlıca vəzifələrindən biridir. Bu baxımdan İ.A.Talıbzadənin əsəri ciddi əhəmiyyət 
kəsb edir. Doğrudur, bu əsər XIX-XX əsrlərdə suvarma, su sahibliyi və sudan 
istifadə məsələlərinə həsr olunur. Lakin burada XIX əsrin birinci onillikləri 
barəsində verilən məlumatı bütövlükdə XVIII əsrin sonlarında xanlıqlar dövrünə 
aid etmək olar. 
Azərbaycan alimi A.Ş.Milmanın XIX-XX əsrlərdə Azərbaycanın siyasi 
quruluşuna həsr etdiyi əsərdə Azərbaycan xanlıqlarının inzibati quruluşu 
məsələsinə də geniş yer verilir. 
D.İ.İsmayılzadənin Azərbaycanda XIX əsrin I yarısında onun hesab etdiyi 
kimi, köçəriliyə həsr olunan məqalələrinin bu mövzumuza birbaşa dəxli vardır. 
8 
 
Müəllif belə hesab edir ki, Azərbaycan maldarlarının xeyli hissəsi köçəri 
maldarlıqla məşğul olmuşlar. Buradan belə nəticəyə gəlmək olar ki, XVIII əsrin 
həm əvvəllərində, həm də sonlarında Azərbaycan maldarları köçəri olmuşlar. 
Əlbəttə, bu fikirlə razılaşmaq olmaz və monoqrafiyanın kənd təsərrüfatının 
vəziyyətinə həsr olunmuş III fəsildə bu məsələ üzərində dayanılır. 
Zaqatala dairəsində aqrar münasibətlərin tədqiqi ilə Y.Y.Ələsgərov məşğul 
olmuşdur. Doğrudur, onun bu əsəri XIX əsrin I yarısının aqrar münasibətlər 
tarixinə həsr olunmuşdur. Lakin o, istehsal münasibətlərindən söhbət açarkən, 
həmin xronoloji çərçivədən kənara çıxır və XVIII əsrin sonlarında da bu 
məsələlərə toxunur. Tədqiqat mövzusunun əhatə etdiyi dövrdə Car-Balakəndə azad 
icmaların tədqiqatı zəif işlənildiyindən Y.Ələsgərovun əməyi və xanlıqlar dövrünə 
dair gətirilən materiallar xüsusi qeyd edilməlidir. 
Azərbaycan tarixçiləri içərisində C.Mustafayevi xüsusilə qeyd etmək 
istəyərdik. O öz tədqiqatında məhz xanlıqlar dövrünün siyasi problemlərini, əsasən, 
Azərbaycan-Rusiya münasibətlərini qələmə almışdır. Onun tədqiqatında xanlıqlar 
dövründə Azərbaycan-Rusiya ticarət əlaqələri xüsusilə qeyd edilmişdir. Buradakı 
zəngin fakt və məlumatlardan kifayət qədər istifadə edilmişdir. 
Azərbaycanın sosial-iqtisadi tarixini bir etnoqraf kimi tədqiq edən 
Q.Qaraqaşlı Azərbaycanın kənd təsərrüfatı texnikası üzərində ətraflı dayanır.   
Onun əsərlərində Əvrəz mükəlləfiyyətinin təkamül yolu haqqında verilən məlumat 
maraq doğurur. 
Bizim mövzumuzun əhatə etdiyi məsələlərin bir çoxuna son zamanlar 
çapdan çıxmış M.Gülmalıyevin monoqrafiyasında toxunulmuşdur. Müəllif tədqiq 
etdiyimiz dövrdə Quzey Azərbaycanda kənd təsərrüfatının vəziyyəti, torpaq 
sahibliyi və torpaqdan istifadə, vergi və mükəlləfiyyət məsələlərini tədqiq etmiş, 
lakin problemin üzərində geniş dayanmamış və başlıca diqqətini Azərbaycan 
kəndinin Rusiya işğalından sonrakı dövrünə yönəltmişdir. 
Göründüyü kimi, problemlə bağlı xeyli iş görülmüşdür. Lakin bütün bunları 
qənaətbəxş hesab etmək olmaz. Ən başlıcası isə, indiyə qədər Azərbaycan 
tarixşünaslığında Quzey Azərbaycan xanlıqlarının tarixini hərtərəfli özündə əks 
etdirən əsər yoxdur. Ölkəmizdə xalqımızın öz dövlət müstəqilliyini əldə etdiyi, 
əsaslı siyasi və sosial-iqtisadi dəiyişikliklər baş verdiyi bir dövrdə problemin 
öyrənilməsinə ciddi ehtiyac duyulur. Buna görə də, biz belə hesab edirik ki, təqdim 
olunan kitab bu boşluğu doldurmaqda müəyyən rol oynayacaqdır. 
Tədqiqatla bağlı çoxlu miqdarda arxiv materialları və çap olunmuş sənədlər 
və külliyatlar araşdırılmışdır. Rusiya Dövlət Tarix Arxivində (Rusiya DTA), 
Rusiyanın Hərbi-Tarix Arxivində (Rusiya HTA), Rusiya Qədim Aktlar Dövlət 
Arxivi (Rusiya QADA), Azərbaycan Dövlət Tarix Arxivində (Azərb. DTA), 
Gürcüstan Dövlət Tarix Arxivində (Gürc. DTA), Rusiya Elmlər Akademiyası    
Arxivinin Sankt Peterburq filialı (Rusiya EAASPF) cəmlənmiş zəngin materiallar 
tədqiqatımızın bir çox məsələlərini işıqlandırmağa imkan   verir.   Rusiya   DTA-
9 
 
nın «Qafqaz Komitəsi»nin, «Xüsusi Komitə»nin fondlarında toplanmış  
materiallarda tədqiqat  obyektimiz  üçün  çox vacibdir.  Əsasən  işğaldan qabaqkı 
xanlıqlar dövrünə dair xeyli material əldə etmək mümkün olmuşdur. Belə ki, çar 
hakimiyyət dairələri Azərbaycan feodallarının torpaq münasibətləri məsələlərini 
müəyyənləşdirmək üçün işğaldan qabaqkı dövrü öyrənməyə məcbur olmuşdular. 
Bu materiallar Azərbaycanda xanlıqlar dövründə məhsuldar qüvvələrin və istehsal 
münasibətlərinin tarixi barəsində müəyyən təsəvvür yaratmağa imkan verir. Həmin 
materiallar içərisində Azərbaycan feodallarının xanlıqlar dövründə, XIX əsrin I 
yarısında şəxsi və əmlak hüquqlarını əks etdirən müxtəlif yazılar vardır. 
Rusiya Dövlət Hərbi-Tarix Arxivinin fondlarında XVIII əsrin sonlarında 
Azərbaycan əhalisinin təsərrüfat həyatı, sosial-iqtisadi münasibətlər məsələlərinə 
dair xeyli material var. Eyni sözləri Rusiya Dövlət Tarix Arxivi barəsində də 
söyləmək olar. Bu arxivin fondları Azərbaycan tarixinin XIX əsrə, həmçinin, onun 
sosial-iqtisadi məsələlərinə aid materiallarla olduqca zəngindir. 
Tədqiqata dair materiallar Azərbaycan Dövlət Tarix Arxivində də çox 
zəngindir. Komendantların, Ali Gürcüstan Hökuməti, Bakı və Şuşa bəy 
komissiyaları, Kaspi palatası, Dövlət əmlakları, hərbi-dairə rəisliyi və s. fondlarda 
xeyli material toplanmışdır. Adlarını çəkdiyimiz və çəkmədiyimiz fondlardakı 
materiallar - kənd istehsalçılarının vəziyyəti, feodal cəmiyyətində sosial   
münasibətlər, onların qarşılıqlı əlaqələri, torpaq sahibliyi və torpaqdan istifadə, 
vergilər və mükəlləfiyyətlərə dair materiallar mövzuda nəzərdə tutulmuş 
problemlərin tədqiqində həlledici rol oynamışdır. Bəy komissiyaları fonduna daxil 
olan materiallar, Azərbaycan xanlarının bəylərə torpaq paylaması  barəsində 
fərmanlar, torpaqların satılıb-alınması, kənd təsərrüfatında məşğuliyyət, kənd   
təsərrüfatı  istehsalının   növləri   barəsindəki   sənədlər böyük maraq doğurur. 
Gürcüstan DTA-da da qiymətli sənədlər cəmlənmişdir. Buradakı 
materiallar, bəzi istisnalarla demək olar ki, Azərbaycan DTA-da toplanmış 
materiallarla oxşardır. Bununla yanaşı, elə materiallar vardır ki, onlarla yalnız 
Gürcüstan DTA-da rastlaşmaq mümkündür. 
Ayrı-ayrı tədqiqatçılar tərəfindən müxtəlif arxivlərdən toplanmış və 
Azərbaycan MEA Tarix İnstitutunun Elmi Arxivində (Azərb. MEA TİEA) qorunan 
qiymətli sənədlərdən istifadə edilmişdir. 
Dərs vəsaitinin işlənilməsində Azərbaycanın XIX əsr xronist tarixçilərinin 
əsərləri də bir mənbə kimi az rol oynamamışdır. Onlardan Mirzə Camal 
Cavanşirin, Mirzə Adıgözəlbəyin, Əhməd bəy Cavanşirin, Mir Mehdi Xəzaninin 
Qarabağ xanlığı tarixinə, Seyid Əli Kazım bəyin Lənkəran xanlığının tarixinə, 
Əbdül Lətif Əfəndinin Şəki xanlığı tarixinə həsr etdikləri əsərləri də ilk mənbə 
kimi qiymətlidir. 
Mirzə Camal Cavanşirin Qarabağ tarixinə həsr olunmuş xronikasında, 
əsasən, siyasi tarix məsələlərinə toxunulsa da, burada sosial-iqtisadi tarixə də 
müəyyən yer verilir. Bu materiallardan Qarabağ xanlarının köhnə suvarma 
10 
 
arxlarını bərpa etdirməsi, yeni arxlar qazdırması bizim mövzu üçün əhəmiyyətlidir. 
Eyni sözləri Mirzə Adıgözəlbəyin «Qarabağnaməsi»nə də aid etmək olar. 
Bu əsərdə siyasi tarixlə yanaşı, ötəri də olsa, xanlığın təsərrüfat həyatı, xanlığın 
idarə sistemi, vergi, mükəlləfiyyətlər barəsində də məlumatlar verilir. 
Kitabın adından göründüyü kimi, Əhməd bəy Cavanşirin əsəri Qarabağın 
siyasi tarixinə həsr olunur. Kitabda bəzən təsərrüfat məsələlərinə də toxunulur. 
Məsələn, biz burada Ağa Məhəmməd Şah Qacarın 1795 və 1797-ci illərdə Qarabağ 
xanlığına basqınları, onun təsərrüfat həyatına vurduğu ağır zərbə barəsində 
məlumatlarla rastlaşırıq. 
Mir Mehdi Xəzaninin əsərində də qeyd olunan məlumatlarla rastlaşırıq. 
Lakin burada torpaq sahibliyi, xalisə və vəqf torpaqları haqqında, torpaqların alqı-
satqı vasitəsinə çevrilməsi və s. məsələlər üzrə də məlumatlar əldə etmək 
mümkündür. 
Yuxarıda qeyd etdiyimiz kimi, həm Oktyabr çevrilişindən əvvəl, həm də 
sonra müxtəlif illərdə nəşr olunmuş sənədlər külliyatlarından geniş istifadə 
edilmişdir. 1866-1904-cü illərdə A.Berjenin rəhbərliyi altında Tiflisdə nəşr 
olunmuş 12 cilddən ibarət  «Qafqaz  Arxeoqrafiya  Komissiyasının  aktları»ndan 
/QAKA/ tədqiqatımıza dair çox qiymətli materiallar toplanmışdır. Bu cildlərdə 
hərbi-siyasi tarix məsələləri ilə yanaşı, xanlıqlar dövründə feodal cəmiyyətinin 
sinifləri, kənd təsərrüfatı, torpaq sahibliyi və torpaqdan istifadə, vergi və 
mükəlləfiyyətlər, sənətkarlıq və ticarətə, bir sözlə mövzu ilə bağlı bütün məsələlərə 
dair material toplanmışdır. QAKA-da toplanmış materiallar həm də ona görə 
qiymətlidir ki, əvvələn, onların bir çoxu ilə arxivlərdə rastlaşmaq mümkün 
deyildir. İkincisi və ən başlıcası, bu cildlər tədqiqatçıya nisbətən asan yolla 
material əldə etməyə imkan verir. 
XIX əsrin 20-ci illərində, bütün Cənubi Qafqaz zəbt edildikdən sonra onun 
demək olar ki, bütün əyalətlərində də tədqiqat işləri görüldü və toplanmış 
materiallar 30-cu illərin əvvəllərində «Владения за Кавказом» başlığı ilə dörd 
kitabda nəşr olundu. Bu kitablarda əsasən, XIX əsrin 20-ci illərinə dair 
materialların daxil olmasına baxmayaraq, o materialları heç bir tərəddüd etmədən 
xanlıqlar dövrünə də aid etmək olar. Xanlıqlar dövründə torpaq sahibliyi, 
torpaqdan istifadə qaydaları, əhalinin təsərrüfat həyatı 20-cı illərin əvvəllərində də 
dəyişməz qalmışdı. Yalnız kənd təsərrüfatının məhsuldarlığı barədə gətirilən 
rəqəmləri xanlıqlar dövrünə aid etmək olmaz, belə ki, baş vermiş müharibələr 
təsərrüfata əsaslı zərbə vurmuş və 20-ci illərdə məhsuldarlıq xeyli aşağı düşmüşdü. 
Çarizm özünün dövlət kəndliləri ilə əlaqədar siyasətini yenidən nəzərdən 
keçirmək məqsədilə bütün dövlət kəndlərindəki vəziyyəti öyrənmək üçün xüsusi 
komissiya yaratdı. Komissiyanın topladığı materiallar «Материалы для изучения 
экономического быта государственных крестян Закавказя» başlığı altında altı 
cilddə nəşr olunmuşdu. Bu materiallarda dövlət kəndləri əhalisinin məişəti, 
təsərrüfat həyatı öz əksini tapmışdır. Bu materialların, əsasən, XIX əsrin 80-ci 
11 
 
illərinə aid olmasına baxmayaraq, onlarda xanlıqlar dövrünün sosial-iqtisadi 
tarixinə dair xeyli məlumat toplanmışdır. 
Tədqiqatımız üçün arxiv materiallarını cəmləşdirən külliyyatların ən 
mükəmməli II Dünya müharibəsi ərəfəsində N.Q.Boqdanovanın hazırladığı və 
M.P.Petruşevskinin redaktəsi altında işıq üzü görmüş topludur.  Külliyyatda, 
əsasən, XIX əsrin I yarısına dair sənədlər cəmləşməsinə baxmayaraq, o, XVIII 
əsrin sonlarında Azərbaycanın sosial-iqtisadi tarixi ilə bağlı sənədlər və 
materiallarla da zəngindir. 
XIX əsrin 10-cu illərinin sonu - 20-ci illərinin əvvəllərində çar hökuməti 
Rusiya imperiyasının əyalətlərinə çevrilmiş keçmiş Azərbaycan xanlıqlarında 
özünün torpaq və vergi siyasətini müəyyənləşdirmək məqsədilə xanlıqlardakı 
təsərrüfat həyatını, torpaq sahibliyi və torpaqdan istifadəni, vergiləri və 
mükəlləfiyyətləri və s. öyrənməyi qət etdi. Bunda məqsəd dövlət xəzinəsinə gələ 
biləcək gəlirləri müəyyənləşdirmək idi. Bu məqsədlə Şəki, Şirvan, Qarabağ, 
Naxçıvan əyalətlərində lazımi işlər görüldü və bir qədər sonra əldə edilmiş 
materiallar hər əyalət üzrə ayrılıqda nəşr olundu. Həmin əyalətlərin təsvirləri adı 
altında nəşr olunmuş materiallar xanlıqlarda torpaq sahibliyi və torpaqdan istifadə, 
vergi və mükəlləfiyyətlər, kəndlərin əsas məşğuliyyəti və s. məsələlər üzrə olduqca 
qiymətlidir və biz xanlıqlar dövrünə dair belə zəngin materiallara başqa 
qaynaqlarda çox az rast gəlirik. 
1937-ci ildə Tbilisidə nəşr olunmuş Quba xanlarının fərmanları tədqiqatımız 
üçün çox faydalıdır. Bu fərmanlarda xanlıqlarda torpaq və feodal-kəndli 
münasibətlərinin bəzi məsələləri barəsində qiymətli məlumatlar verilir. Qaynaqlar 
sırasında Naxçıvan Əlyazmaları Külliyyatını da qeyd etmək lazımdır. Bütün bu 
sənədlər xanlıqların torpaq məsələlərini, siniflər və sinfi mübarizə tarixini 
öyrənmək üçün çox qiymətlidir. 
1970-ci illərdə Azərbaycanın XVI-XVIII əsrlərə dair fars dilində fərmanlar 
külliyyatı nəşr olunmuşdur. Özündə 45 fərmanı birləşdirən bu külliyyatdakı 
sənədlərin 21-i XVIII əsrin tarixi hadisələrinə həsr edilmişdir. T.M.Musəvinin 
nəşrə hazırladığı bu külliyyat bir də ona görə qiymətlidir ki, müəllif təkcə 
sənədlərin əslini və onların tərcüməsini verməklə kifayətlənməmiş, həm də hər bir 
sənədə izahatlar yazmış, mahiyyətini oxucu kütləsinə çatdıra bilmişdir. 
Tədqiqat işinə dair dövrü mətbuatda da xeyli maraqlı materiallar 
cəmlənmişdir. Onlardan «Əkinçi», «Kaspi», «Bakı», «Qafqaz kənd təsərrüfatı», 
«Qafqaz», «Кавказский календарь», «Русский архив»i göstərmək olar. Dövrü 
mətbuatın materiallarından mövzunun ayrı-ayrı сəhətlərinin aydınlaşdırılması üçün 
istifadə olunmuşdur. 
Tədqiqatın elmi yeniliyi ondan ibarətdir ki, Azərbaycan tarixşünaslığında 
ilk dəfə XVIII əsrin sonu - XIX əsrin əvvəllərində Azərbaycan xanlıqlarının sosial-
iqtisadi həyatı küll halında araşdırılır. Biz XVIII əsrin sonu - XIX əsrin 
əvvəllərində Azərbaycanda iqtisadi həyatın ayrı-ayrı sahələri, o cümlədən, 
12 
 
əkinçilik, maldarlıq, bağçılıq, üzümçülük, baramaçılıq, arıçılıq, balıqçılıq, 
pambıqçılıq kimi sahələrə aid zəngin faktlar və məlumatlar əsasında əvvəlki tarixi 
tədqiqatlardakı mövcud fikirlərdən fərqli olaraq, bu qənaətə gəlirik   ki,   
iqtisadiyyatın yuxarıda sadalanan sahələrinin əksəriyyətində geriləmə yox, inkişaf 
mövcud olmuşdur. 
Bu kitabda tarixşünaslıqda ilk dəfə olaraq xanlıqlarda aqrar münasibətlər 
ayrıca və kompleks şəkildə araşdırılmışdır. Xanlıqlar dövründə mövcud olmuş 
bütün torpaq mülkiyyəti formaları - xan torpaqları, mülk, vəqf və icma torpaq 
sahibliyinin səciyyəvi cəhətləri müəyyənləşdirilmiş, torpaq mülkiyyətçiləri ilə onu 
becərənlər arasındakı münasibətlər aydınlaşdırılmış, ilk dəfə olaraq kəndlilərin 
ödədikləri vergi və mükəlləfiyyətlərin düzgün təsnifatı verilmişdir. 
Bəy silkinin səciyyəvi xüsusiyyətləri, bəylərin müxtəlif qruplarının hüquqi 
statusu və sosial-iqtisadi mövqeyi, bəylərlə xanlar arasında münasibətlər də 
tarixşünaslıqda ilk dəfə olaraq ciddi tədqiqat obyekti olmuşdur. 
Tədqiqatda Car azad icmalarındakı mürəkkəb mülkiyyət münasibətləri də 
dərindən tədqiq edilmiş, əvvəlki müəlliflərdən fərqli, yeni nəticələrə gəlinmişdir. 
Xanlıqların iqtisadi həyatının əsas sahələrindən biri də sənətkarlıq idi. 
Burada Xanlıqlar dövründə sənətkarlığın vəziyyətinə dair bir çox yeni faktlar 
gətirilir və inandırıcı sübutlarla şəhərlərdəki sosial münasibətlər sənətkarlar 
arasındakı münasibətlər, sənətkarlarla xanlıq hakimiyyət orqanları arasındakı 
münasibətlər araşdırılır. Bu sahədə tədqiqat işinin elmi yeniliyi həm də ondan 
ibarətdir ki, kifayət qədər fakt və məlumatlardan istifadə edilərək bu qənaətə 
gəlinir ki, sənətkarlığın toxuculuq, xalçaçılıq, dabbaqlıq kimi sahələri getdikcə 
istehsalın manufaktura mərhələsinə daxil olmağa başlamışdır. Bu isə artıq yeni 
münasibətlərin - kapitalist münasibətlərinin təzahürlərindən biri idi. 
Azərbaycan kənd təsərrüfatında da kapitalist münasibətlərinin ilkin 
elementləri özünü göstərirdi. XVIII əsrin sonu XIX əsrin əvvəllərində Quzey 
Azərbaycan xanlıqlarında bəzi hallarda torpağın alqı-satqı obyektinə çevrilməsi, 
istehsal olunan məhsulun həm də əmtəə xarakteri daşıması, pambıqçılıq və 
baramaçılıqda muzdlu əməyin tətbiqi dediklərimizi sübut edir. 
Əvvəlki tədqiqatlardan fərqli olaraq burada maafların kəndli sinfinə aid 
olması elmi yenilik kimi sübut edilir. 
Bütün bunlarla yanaşı, tədqiqat işində öz əksini tapmış XVIII əsrin ikinci  
yarısı - XIX  əsrin  əvvəllərində kənd təsərrüfatına xas olan xüsusiyyətlər, şəhər 
həyatı, daxili və xarici ticarət, əhalinin sosial təbəqələri, ayrı-ayrı siniflərin 
cəmiyyətdə yeri və rolu, torpaq və su sahibliyi, vergi və mükəlləfiyyətlərin 
tədqiqində də elmi yeniliklər az deyil. Belə ki, ayrı-ayrılıqda sadalanan hər bir 
məsələyə aid kitabda istifadə   olunan   fakt   və   məlumatların   bir   çoxu   tarixi 
dövriyyəyə, demək olar ki, ilk dəfə gətirilir, təhlil edilir və yeni elmi mülahizələr 
söylənilir. 
13 
 
I FƏSĠL 
ĠDARƏÇĠLĠK SĠSTEMĠNĠN ÜMUMĠ SƏCĠYYƏSĠ 
 
XVIII əsrin 40-cı illərindən başlayaraq, məmləkətimizdə xanlıqlar adı    
altında yerli feodal dövlətlərinin əmələ gəlməsinin bir sıra ictimai-iqtisadi, siyasi 
səbəbləri vardı. Нər şeydən əvvəl qeyd etməliyik ki, Səfəvi dövlətinin inzibati 
bölgüsü və onun iqtisadi siyasəti xanlıqların yaranmasının ilkin şərtlərindən biri 
idi. Səfəvi hökmdarlığı dövründə Azərbaycan və İranda nüfuzlu el,  tayfa başçıları 
müxtəlif dövlət vəzifələrinə təyin edilirdi. Müxtəlif tayfaların sakin olduqları 
vilayətlərin idarə edilməsi işi onlara rəhbərlik edən nüfuzlu feodallara tapşırılırdı. 
Həmin vilayətləri uzun müddət idarə edən feodallar çox vaxt mərkəzi    
hakimiyyətlə hesablaşmır, şah fərmanlarına riayət etmir, xəzinəyə vergi verməkdən   
imtina edirdilər. Bəylərin, xanların və başqa nüfuzlu feodalların hakimiyyəti   
dövlət daxilində dövləti xatırladırdı. Səfəvilər dövlətinin xarakterinin dəyişməsi - 
İran dövləti olması, xəzinənin ildən-ilə boşalması, dövlətin ildən-ilə iqtisadi 
tənəzzülə uğraması, ucqarlarla əlaqənin zəifləməsi, natural təsərrüfatın 
hökmranlığı,  xanlıqların yaranmasının iqtisadi zəmini idi. 
Ucqarlarda hökm sürən sərt soyğunçuluq siyasəti və bu siyasətə qarşı 
müxtəlif vilayətlərdə baş verən üsyanlar da getdikcə dövləti süquta yetirən və 
xanlıqların əmələ gəlməsinə səbəb olan amillər idi. A.P.Volınski bu münasibətlə 
yazırdı: «Səfəvi dövlətində çox az yer tapmaq olar ki, orada hökumətə qarşı üsyan 
baş verməsin». 
30-cu illərdə hakimiyyətə gələn Nadir şahın soyğunçu və qəddar siyasəti 
xalq kütlələrini daha da cana gətirmiş və var-yoxdan çıxarmışdı. 
Azərbaycan xanlıqlarının əmələ gəlməsi şəraiti daxili böhranların 
güclənməsi və hərbi istibdadın möhkəmlənməsi ilə feodalların şəxsində öz 
dayaqlarını itirən Nadir şahın hakimiyyəti dövründə daha da yetişdi. 
Bütün bunlarla yanaşı, Azərbaycan xanlıqlarının meydana gəlməsini   
xalqımızın itirilmiş tarixi dövlətçiliyinin bərpası kimi də qiymətləndirmək düzgün 
olardı. 
Xanlıq üsul-idarəsi feodalizm sisteminə, hakimiyyət prinsipi mütləqiyyət 
rejiminə əsaslanan, ali sinfin mənafeyini müdafiə edən siyasi hakimiyyət orqanı 
idi. 
Azərbaycan xanlıqları monarxiya tipli suveren feodal dövlətləri olmuşlar. 
Xanlıqların başında hakimiyyəti qeyri-məhdud xarakter daşıyan xanlar dururdu. 
Onların həm qanunvericilik, həm məhkəmə, həm də icra hüquqları var idi. 
Xanların hakimiyyətini səciyyələndirən Azərbaycanın XVIII yüzilliyinin tarixinin 
tədqiqatçısı yazırdı: «Bu, dövlətə və xana məxsus   olan   mülk   arasında   fərq   
qoymayan və onları eyniləşdirən feodal hakimiyyəti idi. Xanlıqlarda olan vəziyyət 
göstərirdi ki, onların idarəsi xanların şəxsi mülkiyyətinin idarəsi kimi idi. Bu, 
14 
 
yalnız xanlıqların ərazisinin çox da böyük olmaması ilə deyil, xanların iri torpaq 
sahibləri olmaları, şəxsi təsərrüfatların, sultanların, məliklərin və bəylərinkinə 
nisbətən ən iri təsərrüfatlar olması ilə bağlı idi». 
V.Leviatovun fevral inqilabından qabaqkı qafqazşünasların əsərlərindən 
götürülmüş mülahizəsi ilə razılaşaraq qeyd etməliyik ki, həmin qafqazşünaslar xan 
hakimiyyətini daha dəqiq səciyyələndirmişlər. Qafqazşünas İ.Beryozin yazır ki, 
«xan tam müstəqil şəxs idi... O, heç kimdən soruşmadan, heç kimə hesabat 
vermədən kimi istəsə dərəcəsindən asılı olmayaraq edam edə və bağışlaya, qova və 
cəzalandıra bilərdi. Xan bütün icra və məhkəmə hakimiyyətini, hətta şəriət-dini 
qanun işlərini də öz əlində cəmləşdirmişdi». 
1819-cu ildə bir çar məmurunun tərtib etdiyi «Şəki əyalətinin təsviri»ndə 
yazılır ki, «keçmiş idarə sistemində (şah üsul-idarəsi nəzərdə tutulur - müəllif) 
olduğu kimi qayda-qanuna və müəyyən qərarlara əsaslanan quruluş yox idi, hər şey 
xanın hakimiyyətindən asılı idi». 
N.Dubrovin də xan üsul-idarəsini səciyyələndirərək yazırdı ki, müsəlman 
əyalətlərinin bütün silkləri xanın vahid idarəsinə tabe idilər. Özbaşınalıq xan 
idarəsinin əsasını təşkil edirdi. Xan bütün qanunları, əhalinin bütün hüquqlarını öz 
əlində cəmləşdirmişdi. Əhali xanın qulu vəziyyətində idi. Xan üçün onun 
təbəələrinin silki vəziyyəti heç bir əhəmiyyətə malik deyildi. Xanın arzusundan 
asılı olaraq bugünkü qul sabah bəy ola bilərdi və ya əksinə. Hətta xanın ən yaxın 
adamı ən kiçicik günah üzündən ölüncəyədək döyülürdü. 
Təsvirdən göründüyü kimi, müəllif xan hakimiyyətinə, əsasən, düzgün 
qiymət verir. Bununla belə burada şişirtmə də yox deyildir. Bu, müəllifin millətçi-
müstəmləkəçi dünyagörüşü ilə çar hakimiyyətinin daha obyektiv olmasını 
göstərmək arzusu ilə də bağlı idi. Onun xanları despot kimi göstərməsi, öz 
xanlığının rifahına deyil, yalnız vergi yığmaq, üzərinə düşən vəzifələrə biganə 
qalması fikri ilə heç cür razılaşmaq olmaz. Xanlar   özlərinin   kiçik   dövlətlərinin   
hakimi idi, həmin dövlətin, aşağıda görəcəyimiz kimi, bütün qayğıları onların 
üzərinə düşürdü. N.Dubrovin  öz  mülahizələrində ifrat qərəzçiliyə yol verərək 
qeyd edir ki, guya, xanlar şəriət ilə də hesablaşmırdılar. Halbuki, A.Bakıxanov 
göstərirdi ki, «xanlar şəriətin əsas qanunlarını və xalqın adət-ənənəsini pozmaq 
hüququna malik deyildi». 
Bizim fikrimizcə, V.İvanenko xan hakimiyyətini daha düzgün 
səciyyələndirir. О yazır ki, xanın hər cür mülkiyyətin ali tənzimləyicisi, 
müdafiəçisi kimi, müsəlman hüququnu pozmadan və zorakılığa yol vermədən 
rəiyyətin əmlakını müsadirə etmək hüququ var idi. Onun bununla bağlı 
hərəkətlərinin ədalətliliyi və ya ədalətsizliyi, hər halda qanun çərçivəsinə salınırdı. 
Həmin müəllif davam edərək yazır ki, «xanlıqların idarəsi despotik feodal idarəsi 
idi».  «Xanın rəyi  hər cür hüququ yarada da, dağıda da bilərdi. Bəzi qüdrətli 
bəyləri çıxmaq şərtilə başqa silklər onların nəzərində qullara bərabər idilər. O, 
xanlığı öz şəxsi mülkü kimi idarə edir və yalnız onun sərhədlərinin 
15 
 
toxunulmazlığının və öz var-dövlətini artırmağın qayğısına qalırdı. Lakin unutmaq 
lazım deyildir ki, xanın bu mənafeyi onu hədsiz özbaşnalıqdan çəkindirir... adil 
hökmdarlıq ləyaqətini qoruyub saxlamağa çalışır və bununla adamları boş 
torpaqlarında yerləşdirməyə cəlb etmək istəyirdi». 
Xanlar, sözün əsl mənasında, qanun vermirdilər. Belə ki, İslam hüququna 
görə müsəlmanlar üçün bütün qanunlar Məhəmməd Peyğəmbər  tərəfindən 
verilmiş, onun xələfləri tərəfindən şərh olunmuş hesab edilirdi. Həqiqətən də, 
müsəlmanların müqəddəs kitabı olan «Quran»da dövlət, mülki, hüquqi, polis və 
maliyyə məsələləri üzrə xeyli mühakimələr vardır.  Bu mühakimələrin və onların 
əsasında imamların, başqa  ali  din  xadimlərinin mülahizələri əsasında  dövrün 
hüquqşünasları müsəlman hüququna dair «Roma hüququndan da mürəkkəb» 
qanunlar külliyyatı yaratmışlar. Ona görə də xanlar yalnız təsərrüfat, hərbi və 
müdafiə məsələlərinə  dair  sərəncamlar  verirdilər.   Bu  sərəncamları şəxsən xanın 
özü, yaxud da divanxana üzvləri olan xanın yaxın adamları hazırlayırdılar. 
Beləliklə, Azərbaycan xanlıqları barəsində bu qafqazşünasın verdiyi 
qiymətlə razılaşmaq olar. Azərbaycan xanlarının hamısı üçün, xüsusən, qubalı 
Fətəli xan, şəkili Çələbi xan, qarabağlı İbrahimxəlil xan və başqaları üçün ən əsası 
öz xanlıqlarının rifahı, sərhədlərinin toxunulmazlığı olmuşdur. Bununla belə, adları 
çəkilən xanların hər biri Azərbaycanın vahidliyi, bütün Azərbaycan torpaqlarını öz 
xanlıqları ətrafında birləşdirmək uğrunda mübarizə aparmışlar. Müəyyən illərdə 
bunlardan bəziləri Azərbaycanın bütün ərazisini olmasa da, onun bir hissəsini öz 
xanlıqlarına tabe edə bilmişdilər. Bu barədə sonrakı fəsillərdə məlumat verəcəyik. 
Təkcə onu qeyd edək ki, Qarabağlı Mirzə Camal yazır: «İbrahim xan padşah 
adlanmasa da, о öz var-dövlətinə və yaşayış tərzinə görə heç də İran şahlarından 
geri qalmırdı. Onun hökmü və fərmanı Şirvan, Şəki, Gəncə, İrəvan, Naxçıvan, 
Xoy, Qaradağ, Təbriz, Ərdəbil vilayətlərində... belə, işlərdi». 
Xanları soyğunçu, öz xalqının qənimi kimi təsvir edən qafqazşünaslardan 
fərqli olaraq İ.P.Petruşevski göstərir: «Azərbaycanda hökm sürən siyasi 
pərakəndəlik və xanların bir-biriylə arasıkəsilməyən müharibələri şəraitində onlar 
kəndli kütlələrini hədsiz dərəcədə qıcıqlandırmamaq üçün feodal istismarını 
müəyyən həddə saxlamağa çalışır, hətta ona bəzi hallarda patriarxal adət-ənənə 
donu geyindirməyə cəhd göstərirdilər. Məsələn, onlar kənd icmalarının  hüquqları, 
adət-ənənəsi ilə <...> hesablaşmalı olurdular». 
Bütün bunlarla yanaşı, qeyd etməliyik ki, xan və onun dövlət aparatı hakim 
sinfin - feodalların mənafeyinin keşiyində durur, kəndli sinfini tabe vəziyyətində 
saxlayırdı. Demək,   hakim   sinfin   nümayəndələri   -   bəylər,   məliklər, sultanlar   
xanlıqların idarəsində əhəmiyyətli rol oynayır, dövlət aparatında mühüm vəzifələri 
tuturdular. Bununla belə, A.Bakıxanovun qeyd etdiyi kimi, xanlar öz xanlıqlarında, 
istər xarici münasibət məsələlərində, istərsə də, daxili idarə məsələlərində tam 
müstəqil idilər. Xanın övladları, qohumları, mühüm bəylər öz mövqelərinə və 
dövlət aparatında tutduqları vəzifələrə uyğun surətdə hərəkət etsələr də, xanın 
16 
 
iradəsinə tabe olmalı idilər. «Hakimiyyətdə şəxsi mövqeyinə  görə fərqlənən xanın 
varisi və övladları hamıdan artıq hörmətə malik idilər və lazım gəldikdə xan onlara 
mülk, kənd və pul bağışlayırdı. Onlardan sonra gələn başqa qohumlarına, mühüm 
bəylərə, sultanlara, məliklərə və digər irsi bəylərə mövqelərinə uyğun olaraq 
mülklər, rəiyyətlər, idarə işində vəzifələr verirdi». 
Bəylər xanlıqlarda ali vəzifələri tuturdular. Azərbaycan çar Rusiyası 
tərəfindən işğal edildikdən sonra çar məmurlarının rəsmi sənədlərində bu fakt 
dəfələrlə qeyd olunmuşdur: «Вəylər xanlıqlarda və xan sarayında həmişə ali 
vəzifələr tutur, bunun müqabilində xəzinədən maaş alır, ya ona həvalə olunmuş 
idarənin gətirdiyi gəliri götürür və yaxud da xan onlara ömürlük istifadə üçün 
kəndlər bağışlayırdı. Onlar, həmçinin, digər azad silklər, torpaq satın ala, boş 
vaxtlarında xana heç bir vergi vermədən ticarətlə, əkinçiliklə və başqa işlərlə 
məşğul ola bilərdilər. Bəylər hər an xana qulluq göstərməyə hazır olmalı idilər». 
İrsi bəylər, bu adı müəyyən xidmət müqabilində xanlardan almış bəylərdən 
fərqlənirdilər. Birinci qrupa daxil olan bəylər kəndlərin idarəsində daha böyük 
hüquqlara malik idilər. Onlar xanın verdiyi hüquqlara əsaslanıb, məhkəmə qura, 
həmçinin, xana verilən vergilərdən başqa, istədikləri vaxt kəndlilərin gəlirlərinin 
beşdə bir hissəsini onların əlindən ala bilərdilər. İkinci qrupa daxil olan bəylər isə 
kənddə adi məmur rolunu oynayır və başqa heç bir məsələlərə qarışa bilməzdilər. 
Beləliklə, bəylər xan hakimiyyətini qüvvətləndirmək, onun həm təsərrüfat, 
həm də hakimiyyətə dair hökmlərini həyata keçirməkdə mühüm rol oynayırdılar. 
Xan çox vaxt ən ali nəsildən olan bəylərə bir neçə kəndi özündə birləşdirən 
mahalları irsən idarə etmək hüququ verir, onların işlərinə qarışmır, onlardan yalnız 
hərbi qulluqda olmağı və xan xəzinəsinə çatacaq vergiləri tələb edirdi. Xanlar 
onların işinə varislik uğrunda çəkişmə baş verdikdə qarışır, daha haqlı sandığı 
varisi, onun rəhmətə getmiş atasının yerinə təyin edir və hüquqlarını təsdiqləyirdi. 
Şərqə, о cümlədən, Azərbaycana xas olan xüsusiyyətlərdən biri dövlətin, о 
cümlədən, xanlığın torpaq mülkiyyətçisi olması idi. Bu о deməkdir ki, torpaq 
bütövlükdə feodal sinfinin mülkiyyətində idi. Belə torpaq sahibliyinin olduğu bir 
şəraitdə feodallar kəndliləri, ilk növbədə, dövlət aparatı vasitəsilə istismar edirdilər. 
Kəndlilərdən toplanan vergilər təkcə dövlət xəzinəsinə getmir, həm də onun xeyli 
hissəsi dövlət məmurlarına çatırdı. Torpağın ali mülkiyyətçisi olan xan, onun 
divanı, müəyyən sosial istinadgahı olmadan kəndli kütləsini idarə edə bilməzdi. Bu 
sosial istinadgah isə, əlbəttə, feodallar idilər. Feodallar eyni zamanda, dövlət 
aparatında müəyyən yer tuturdular. 
İri torpaq sahibi olan xanlar var-dövlətlərini qoruyub saxlamağa, qonşu 
xanlıqların torpaqlarını zəbt etmək hesabına torpaq sahələrini genişləndirməyə 
çalışırdılar. Xan, eyni zamanda, öz hakimiyyətinin qüdrətini artırmağa, bunun üçün 
isə bəylərin və ruhanilərin istək və arzularını yerinə yetirib, onları öz dayağına 
çevirməyə çalışırdı. Lakin о buna həmişə nail ola bilmirdi, çünki bəzi bəylər 
müstəqilliyə can atır, öz mülkündə müstəqil olmağa, bunun üçün isə xanı zəif 
17 
 
salmağa çalışırdılar. Xan hakimiyyətinin bu cəhətinə İ.P.Petruşevski, bizim  
fikrimizcə,  çox  yaxşı  qiymət verir: «Feodal qruplarının daxili  çəkişmələri xanlar 
üçün... çox qeyri-sabit vəziyyət yaradırdı. Belə şəraitdə xanlar tabe olmaq 
istəməyən əyanlarla,  xüsusən,  xanın  qüdrətinin  artmasına mane   olan  kökləri   
qədimə   gedən   əyanlarla   mübarizə aparırdılar. Bu mübarizə... qədim yerli nəslə 
mənsub olub İran hakimiyyəti dövründə özlərini qoruyub saxlaya bilmiş, nəsli və 
məhdudiyyətsiz mülkləri olan məlikləri sadəcə olaraq məhv edirdi». 
Xanlar belə feodallara qarşı yalnız açıq mübarizə formasında deyil, başqa 
vasitələrdən də istifadə edirdilər. Səyyah M.F.Biberşteyn bunu belə təsvir edir: 
«Нər hansı bir soyun idarəsinin atadan oğula keçməsi heç vaxt hökmdarın təsdiqi 
olmadan baş vermir. O, nəsli hakimiyyəti ləğv etmək üçün hakimiyyəti   birbaşa   
ən yaxşı varisə deyil, onun başqa qohumlarına, bəzənsə lap başqasına verirdi. Belə 
vəziyyət icmalar arasında ikitirəlik salır, bu da öz növbəsində əyanların,    
feodalların hakimiyyətinin zəifləməsinə, ali hökmdarın isə qüdrətinin artmasına 
gətirib çıxarırdı». 
Lakin xanlar  belə  feodalları   tamamilə  məhv etmək istəmirdilər, ona görə 
də lazım gəldikdə onlara bir qayda olaraq torpaq bağışlamaqla öz tərəflərinə 
çəkirdilər. Məhz bunun nəticəsi idi ki, xanlıqlar dövründə şəxsi torpaq mülkiyyət 
forması dövlət mülkiyyəti hesabına xeyli artmışdı. 
Xanlıqların idarə sistemi, əvvəlki İran şahlarının hakimiyyəti dövründəki 
idarə sistemindən sadə idi. İ.Şopen İrəvan xanlarının idarəçiliyini şərti olaraq dörd 
hissəyə bölürdü: 
1. Saray idarəsi. 
2. Hərbi idarə. 
3. Maliyyə idarəsi. 
4. İcra, yaxud polis idarəsi. Saray idarəsinə xan özü, yaxud onun 
sevimlilərindən biri, hərbi işlərə isə xanın baş komandan səlahiyyətlərinə malik 
olan qardaşı Həsən xan başçılıq edirdi. 
Azərbaycan xanlıqlarının çoxunda xanın yanında divanxana var idi. Xanın 
yaxın adamlarından yaradılmış və məşvərətçi səsə malik olan, divanda müzakirə 
edilən hər hansı mühüm məsələdə son söz xanın idi. Onu da qeyd etməliyik ki, 
xanlıqların hamısında xanların divanlara münasibəti eyni deyildi. Bu baxımdan xan 
divanı barəsində M.F.Biberşteynin verdiyi məlumatlar maraqlıdır. О yazır: «Şirvan 
xanlarının öz rəiyyətləri arasında böyük hörməti vardır. Lakin onlar baş əyanlardan 
və bəylərdən, həmçinin, hərbi cəhətdən fərqlənmiş adamlardan təşkil olunmuş öz 
müşavirləri və divanı ilə məsləhətləşmədən mühüm bir addım atmaqda, bir qərar 
qəbul etməkdə ehtiyatlı olmalıdırlar. Divan hüquq məsələlərində məsləhətlər verir. 
Xan heç bir məhdudiyyət olmadan cəzalandırdığı hallarda belə məsləhətlər ciddi 
əhəmiyyət daşıyırdı. Çünki cəzalanmalar xana qarşı kin-küdurətə, ağır nəticələrə 
gətirib çıxara və onun bu hərəkəti adət-ənənə ilə hesablaşmamaq kimi 
qiymətləndirilə bilərdi». Məsələn, Qarabağda hakimiyyəti ələ keçirmiş Pənahəli 
18 
 
xan Əsgəran qalasını tikdirdi. Lakin divan ona məsləhət gördü ki, Pənahabad - 
Şuşa qalasını tikdirsin. Xan bu təklifi qəbul edərək Şuşa qalasını tikdirdi. Bütün 
bununla bərabər, divan üzvləri - bəylər və ruhanilər öz məsləhətləri üzərində 
möhkəm dura bilməzdilər. Divan müəyyən qərar qəbul etdikdə, baş ruhani ayağa 
durur və xeyir-dua verirdi. Həmin ruhani ilə birlikdə bütün divan üzvləri və xan da 
ayağa dururdu. Dua oxunub qurtardıqdan sonra divan üzvləri divanın verdiyi 
qərara razılıq əlaməti olaraq bir-bir xana təzim edirdilər. Divan başqa məsələləri də 
bu yolla həll etdikdən sonra, xan divan üzvlərini ziyafətə dəvət edirdi». 
Elə hallar olurdu ki, xan qabaqcadan hazırladığı bütün məsələləri divan 
üzvlərinə çatdırır, onlar isə dinməzcə qərarları təsdiq edirdilər. 
Divanda ən mühüm şəxs divanbəyi idi. Divanbəyilər, adətən, ruhanilərdən 
təyin olunurdu. Belə divanbəyilər həm də Qazı adlanırdılar. Hüquq, 
mükafatlandırma və cəzalandırma kimi məsələlərdə məsləhətçi olan divanbəyilərin 
bu və ya digər məsələnin həllində rolu böyük idi. Bütün mübahisəli məsələlər 
əsrlərdən bəri hökm sürən İslam şəriəti qaydalarına əsasən həll edilirdi. Məhkəmə 
işləri və qanunların icrası zamanı imtiyazlı təbəqələrin mənafeyi əsas götürülürdü. 
İ.Şopen yazır ki, İrəvan xanlığında cinayətkarlara verilən cəzalar çox sadə 
idi: qana qan; qatili öldürülənin yaxın qohumlarına verirdilər, onlar qatildən pul 
alıb buraxaraq, yaxud onu öldürmək hüququna malik idilər. Cəza vermək hökm 
olunduqda fərraşlar cəld müqəssirin üzərinə atılır, ayaqlarını bağlayır və iki fərraş 
onun ayaqlarını göydə tutur, ikisi isə çubuqlayırdı. İ.Şopenin yazdığına görə bəzən 
qəzəblənmiş xanın əmri ilə müqəssiri pəncərədən Zəngi çayına atır, bəzən əlini, 
bəzən ayağını, dilini, qulaqlarını kəsir, gözünü çıxarırdılar. 
Saray məmurları arasında vəzirin xüsusi mövqeyi var idi. Saray əyanları  
arasında  birinci şəxs  olan  vəzir xanın ən sədaqətli,   inanılmış,   savadlı,   geniş   
dünyagörüşünə   malik adamlarından təyin olunurdu. Qarabağ xanı İbrahim xanın 
vəziri Molla Pənah Vaqif buna nümunə ola bilər. Azərbaycan xanlarının vəzirləri 
çətin məsələlərin həllində, təhlükəli hadisələr zamanı xanlara dəyərli məsləhətlər 
verir, xarici ölkələrlə aparılan  danışıqlarda  şəxsən  iştirak  edirdilər. İran   işğalı 
təhlükəsinin gücləndiyi dövrdə Molla Pənah Vaqifin Rusiya və Gürcüstanla 
apardığı danışıqları buna misal ola bilər. Bəzən xan dövlət möhürünü vəzirə 
verirdi. Belə hallarda o, «xan adından hərəkət etmək hüququnu almış olurdu». 
Xan sarayında sərkər - ali və eşikağası görkəmli rol oynayırdılar. Onlardan 
birincisi maliyyə işlərinə başçılıq edirdi. Onu eyni zamanda, «xəzinə ağası» da 
adlandırırdılar. Maliyyənin qoruyucusu və xərcləri tənzimləyən «Sandıxdar ağası» 
onun tabeliyində idi. Eşikağası isə xanın şəxsi təsərrüfatını idarə edirdi. Onun 
sərəncamında bəy ailələrindən olan bir qrup adam var idi. Onlar xan 
təsərrüfatlarında vergilərin toplanmasına nəzarət etməklə və s. məşğul idilər. 
Eşikağasını bəzi xanlıqlarda mirzə adlandırırdılar. Quba xanlığında o, eyni 
zamanda, ticarət yollarının mühafizəsi, karvansaraların tikilməsinə nəzarət edir, 
Gəncə xanlığında xanın ən yaxın köməkçisi (adyutantı) vəzifəsini daşıyır, 
19 
 
Naxçıvan xanlığında isə mülki və polis işləri haqqında xana məlumat verir və az 
əhəmiyyətli işlərlə məşğul olurdu. Mahal bəylərinə, tək-tək şəxslərə göndərilən xan 
təliqələri (fərmanlar) mirzələr vasitəsilə yazılırdı. Onlar eyni zamanda, xarici 
ölkələrdən və qonşu xanlıqlardan gələn məktub və fərmanları xanın hüzurunda 
oxumalı və cavablar hazırlamalı idilər. 
Natural vergi kimi toplanmış məhsulların, xan təsərrüfatının gəlirlərinin 
qorunmasına və istifadə olunmasına «anbardar ağası» nəzarət edirdi. 
Xanın baş mehtəri əmiraxur adlanır və eyni zamanda, otlaqlara, ot-ələf 
ehtiyatına baxırdı. 
Sarayda saray mühafizəçilərinə başçılıq edən qoruqbaşı da vacib 
şəxsiyyətlərdən biri idi. Qoruqbaşılar, eyni zamanda, şah hərəmxanasını da nəzarət 
altında saxlayırdılar. 
Bütün bu göstərilənlərdən başqa, xan sarayında xeyli kiçik vəzifə sahibləri 
də xidmətdə idi və onların hamısı birlikdə xanlığın mərkəzi idarəsini təşkil edirdi. 
Xanlar maliyyə işlərini gündəlik nəzarət altında saxlayırdılar. Xanlıqların 
çoxunun öz zərbxanası var idi və pul kəsirdilər. Bunun nəticəsində İran və 
Azərbaycanda vahid pul sistemi süquta uğradı. Kəsilən pul vahidi abbası, həmin 
yerin adı ilə adlandırılırdı. Məsələn, Şamaxı abbasısı, Şəki abbasısı, Gəncə abbasısı 
və s. Xanların kəsdirdikləri pullarla yanaşı, Azərbaycanda rus, Hollandiya və 
Hindistan pulları da dövriyyədə idi. 
Məlum olduğu kimi, XVIII yüzilliyin ikinci yarısında Azərbaycanda 
xanlıqlardan başqa məlikliklər və sultanlıqlar da var idi. İlisu sultanlığı, Qazax 
sultanlığı, Şəmşəddil sultanlığı, həmçinin, Qarabağda beş məliklik fəaliyyət 
göstərirdi. Bir sənəddə qeyd olunduğu kimi, həmin sultanlıqlar və məlikliklər istər 
xanlıqlar dövründə, istərsə də ondan əvvəl asılı vəziyyətdə olmuşlar. Sultanların və 
məliklərin məhkəmə və inzibati hakimiyyətləri olsa da, onlar ərazilərinin daxil 
olduğu xanlığa tabe idilər. Xüsusən, Qarabağ məliklərinin elə bir hakimiyyəti 
mövcud deyildi. Onların «hakimiyyəti altında bir neçə on, ya yüz ailə daxil olurdu 
və hüquqları bəylərin hüquqlarına bərabər idi». Şəki xanlığında olan sultanların 
hakimiyyətləri geniş idi. Belə ki, Şəki sultanları xanların onlara bəxş etdiyi 
sultanlıqlarda bütün hakimiyyəti öz əllərində cəmləşdirmişdilər və öz ağası kimi 
Şəki xanına çox nadir hallarda hesabat verirdilər. Qazax və Şəmşəddil sultanlıqları 
isə Gürcüstan çarlığına tabe idilər. Bu sultanlıqların başında duranlar sultan 
adlanırdı. Onlara vəkil də deyirdilər. Sultanlar asılı vəziyyətdə olsalar da, sultanlıq 
daxilində hakimiyyət onların əllərində cəmləşmişdi. Sultanlar, yaxud vəkillər 
feodallardan təyin edilirdi. Sultan hakimiyyəti nəslən keçirdi. 
Xanlıqların hamısının inzibati quruluşu demək olar ki, eyni idi. Bəzi 
hallarda onlarda müəyyən fərq özünü göstərir və xan məmurları bütün xanlıqlarda 
eyni adlandırılmırdılar. 
Bütün başqa Şimali Azərbaycan xanlıqlarında xanlar torpaq sahibləri olan 
bəylərə arxalanırdılarsa, Qarabağ xanı maldar əyanlara arxalanırdı: «Qarabağın 
20 
 
birinci xanının hakimiyyəti dövründə Pənah xanın arxalandığı necə deyərlər, hərbi 
kadrlar maldar qəbilələrinin, ilk növbədə, öz içərisindən xanı irəli sürmüş Cavanşir 
qəbiləsinin başçıları idi». 
Xanlıqların bəzisində qanunların xüsusi tərtibçisi var idi. Şəki xanlığında 
Məhəmməd Həsən xanın hakimiyyəti dövründə qanunlar külliyyatı «Dəstur-ül-
əməl» tərtib olunmuşdu. Təəssüf ki, bu nadir sənəd itib-batmışdır. 
Yuxarıda qeyd etdik ki, xanlıqlarda şəriət məhkəmələri fəaliyyət göstərirdi. 
Bu məhkəmələr ruhanilərin əllərində idi. Şəriət məhkəmələrində aşağıdakı 
məsələlərə baxılırdı: 
1. Məzhəb və ruhanilik. 
2. Evlənmə və boşanma. 
3. Küsmüş qohumları barışdırmaq. 
4. Vərəsələr arasında əmlakı bölmək. 
5. Şəxsi münasibətlərin nizama salınması. 
6. Dul qadınları və yeniyetmələri himayə etmək. Belə hallarda ruhanilər 
xüms və zəkatı bölməli, yaxud əhalidən vəsait yığmalı idi. 
7. Vekselləri, kupçiləri, vəsiyyətləri və s. sənədləri təsdiq etmək. 
Şəriət məhkəmələri sünni və şiələr üçün vahid deyildi, onların hər birinin öz 
məhkəməsi var idi. «Hər əyalətin bir qazısı var idi. Lakin ona, onun özünün 
məxsus olmadığı təriqətə aid iş gəldikdə, iş həmin təriqətə məxsus olan qazının 
yanına göndərilirdi. Sünni ilə şiə arasında münaqişə baş verdikdə hər iki qazı 
qarşılıqlı razılaşma əsasında işi həll edirdi». 
Ruhanilər iki qrupa bölünürdülər: Birinci qrupa daxil olan ruhanilər dünyəvi 
hakimiyyətə də malik idilər. Onlar müxtəlif növlü çəkişmələri həll edir və 
müqəssirlərə şəriət qanunları üzrə cəza müəyyənləşdirirdilər. İkincilər isə yalnız 
dini işlərlə məşğul olmalı idilər. 
Xanların şəriət məhkəmələrinin çıxardığı hökmlərə nəzarət etmək hüququ 
var idi. Bu hökmlər xanın təsdiqinə verilməli idi. Bəzi hallarda xanlar özbaşınalıq 
edərək, ruhani vəzifələrini irsi edirdilər. Halbuki, dini qanunlara görə hər bir vəzifə 
onu tutanın şəxsi qabiliyyəti əsasında olmalı idi. 
Hər xanlıqda ruhanilərin öz idarəsi var idi. Xanlıqlar üzrə bu idarələrdə 
müəyyən fərqlər özünü göstərirdi. Lakin bütün xanlıqlarda bu idarə sistemini 
xanlar müəyyənləşdirirdilər. Məsələn, Quba xanlığında dini işlərə baxan xana tabe 
olan və xan tərəfindən təyin edilən baş qazı idi. Şəki və Şamaxı xanlıqlarında isə 
baş qazı vəzifəsi yox idi. Burada xanlar hər mahala bir və ya iki qazı təyin edirdi. 
Şəriət və məhkəmə işlərinə onlar baxırdılar. 
Qazılar məhkəmə işlərinə baxdıqları yerlərdə xanlar onlara köməkçilər təyin 
edirdilər. Bu köməkçilər ruhanilərin, məscidlərin işlərinə nəzarət funksiyasını 
yerinə yetirirdilər. Həm şiələr, həm də sünnülərin nümayəndələrinin yaşadığı 
mahallarda baş qazı hansı təriqətin nümayəndələri çoxluq təşkil edirdisə, onlardan 
təyin olunurdu. 
21 
 
Məhkəmədə bu və ya digər qazının rəhbərliyi altında baxılmış iş narazılıq 
doğurduqda bu işə baş qazı yenidən baxırdı. Baş qazının çıxardığı hökm narazılıq 
doğurduqda xan bu işi ruhanilərin iclasına verirdi. İclasda xanın özü, yaxud da 
onun nümayəndəsi iştirak edirdi. 
Şəriət məhkəmələrində özbaşınalıq hökm sürürdü. Hakimlər qanun və 
ədalətə deyil, xan və saray əyanlarının iradəsinə tabe idilər. «Bəzən xan və yaxud 
onun yaxın adamlarından biri hakimə bildirirdi ki, xan filankəsi himayə edir. Belə 
halda şikayətçi Quran və onun hədisləri vasitəsilə müxtəlif günahlarda ittiham 
edilirdilər». 
Mülkədarların və bəzi kəndxudaların da mühakimə etmək hüquqları var idi.  
Onlar kəndlərin «hörmətli adamları»ndan  seçilmiş  kənd  məhkəmələrində  sədrlik  
edirdilər. Kənd məhkəmələrinin hökmü mahal naibləri tərəfindən təsdiq olunurdu. 
Kəndlilərin mübahisələrini, az əhəmiyyətli cinayətlərini - oğurluq, qarət, zor 
işlətmədən qarət etmələri və s. məsələləri mülkədarlar və tiuldarlar həll edirdilər. 
Kəndlilərin ilk belə cinayətləri müqabilində onlar 100 manata qədər cərimə        
olunurdular. Məhkəmələrdə ali silkin nümayəndələrinin mənafeyi ilə bağlı 
məsələlərə baxıldıqda onlar   mütləq   məhkəmənin   iclasına   dəvət   olunurdular. 
Məhkəmələrdə «müqəddəs» qanunlardan artıq rüşvətə üstünlük verilirdi. 
«Hakimlər pul hərisi olduqlarından heç vaxt ədalətlə hərəkət etmirdilər». Ona görə 
də rüşvət verə bilməyən yoxsullar çox vaxt ədalətsizliyin qurbanı olurdular. 
Azərbaycanın və İranın çox yerlərini gəzmiş fransız Abbat de La-Pori yazırdı: 
«Bütün məhkəmələrdə ağır cəzalar yalnız yoxsullara verilirdi. Avropada olduğu 
kimi, burada da pulun hakimiyyəti böyükdür. Bu metalın parıltısı qanunları 
susmağa məcbur edir,  ədalət  mürgüləyir, hakimiyyət  isə öz hüquqlarından imtina 
edir. Buna görə də varlı cinayətkar həmişə qürurla gəzir. Yalnız  kasıb müqəssir 
özünün kasıblığına və müqəssirliyinə görə cəza alır». 
Məhkəmələr günahkarlara müxtəlif cəzalar verirdilər. Ən yüngül cəza 
bədən cəzası - falaqqa idi. Bu cəza, əsasən, vergi ödəməkdən boyun qaçıranda 
verilirdi. Müharibə zamanı qorxaqlıq, xan əmlakını oğurlamaq halları ən ağır 
cəzaya məruz qalırdı. Müqəssirin əl-ayaqlarını, burunlarını kəsir, gözlərini çıxarır, 
boynunu vururdular. Qatillər də ən ağır cəzaya məruz qalırdılar. Bəzən qatillər 
öldürülmüş adamın qohumlarının mühakiməsinə verilirdi. Onlar qatillə istədikləri 
kimi rəftar edir, ya öldürür, ya da can bahası tələb edirdilər. Ümumiyyətlə, göz 
çıxarmaq, qulaqları, əlləri kəsmək, müqəssiri vəhşi heyvanların qabağına atmaq, 
çarmıxa çəkmək, bütün Şərq ölkələrində olduğu kimi, Azərbaycan xanlıqlarında da 
geniş yayılmışdı. 
Xanlıqlar mahallara bölünmüşdü və onların mərkəzi idarə aparatı ilə yanaşı 
hər mahalın da idarə orqanları var idi. Mahalları bəylərdən təyin olunmuş mahal 
naibləri idarə edirdilər. Bu vəzifə, adətən, nəsildən-nəslə keçirdi. Lakin hər bir yeni 
mahal naibini xan həmin vəzifəyə təsdiq etməli idi. Bu barədə rəsmi sənəddə belə 
yazırlar: «Xanların hakimiyyəti dövründə müsəlman əyalətlərində... onlar 
22 
 
mahallara bölünürdü. Hər mahalda bir, əhalinin sayının çoxluğundan, güclülərin və 
xana yaxın adamların təsirilə, bəzən bir neçə naib olurdu. Naiblər adlanan bu 
hakimlər, darğalar və hətta yüzbaşılar gəlirin onda birini, ailəsi üçün ərzaq və lazım 
gəldikdə qulluqçular alırdılar». Başqa bir sənəddə də deyilənlər təsdiq olunur: 
«Məmurlar, naiblər, yaxud, xan canişinləri... maaş almırlar, onlar xanın ayırdığı 
miqdarda kənddən gələn gəlirlə kifayətlənirlər». 
Mahal naibləri xanın müəyyən etdiyi vergiləri kənd icmaları arasında bölür, 
vergi verməkdən boyun qaçıranları vergiləri ödəməyə məcbur edir, cinayətkarları 
cəzalandırır, mahal idarəsinə məmurlar qəbul edir və çıxarır, lazım gələndə 
kəndliləri qoşuna səfərbər edir, müharibə və yürüş zamanı onlara komandanlıq 
edir, mahalın sərhədlərini qoruyurdu və s. Onlar «əhalinin pis niyyətlərinin 
qarşısını alır, oğru dəstələrini məhv edir, şübhəli adamları həbs edərək, mahal 
bəyinə təhvil verir, əhalini poçt yolu çəkmək, xan əmlakını bir yerdən başqa yerə 
aparmaq və s. dövlət mükəlləfiyyətlərini daşımağa məcbur edirdi». 
Xanlıqlarda inzibati idarənin ən aşağı pilləsində yüzbaşı, kəndxuda, məlik 
və ya kovxa adlanan məmurlar dururdular. Bu məmurları xan təyin edirdi. Onların 
müəyyən mənada inzibati və məhkəmə hüquqları var idi. Kəndxudalar bir tərəfdən 
ayrı-ayrı kənd icmaları, digər tərəfdən isə xan məmurları arasında vasitəçi rolunu 
oynayırdılar. Xan və ona tabe olan dövlət orqanları öz əmrləri və tələbləri ilə 
onlara müraciət edir və çox nadir hallarda kənd icmalarının işlərinə qarışırdılar. 
İcmalar öz daxili idarə işində muxtariyyətə malik idilər. Kəndlərdə kəndxudalarla 
yanaşı, sərkərlər də var idi. O xanın kəndlərdə maliyyə mənafeyinin keşiyində 
durur və bunun müqabilində toplanmış məhsuldan müəyyən pay alırdılar. Bu, xana 
məxsus icmalara aid idarə üsulu idi. 
Mülkədar kəndlərini mülkədarların özləri idarə edirdilər. O, həmin 
kəndlərdə inzibati və məhkəmə hakimiyyətinə də malik idi. Kəndxudaların 
tabeliyində ondan artıq yasovul var idi. Kəndxuda vergilərdən azad olmaqla yanaşı, 
ona başqa gəlir də verilirdi. Elə hallar olurdu ki, bu vəzifəyə bəylər də təyin 
olunurdu. 
Kəndxuda-kovxa vəzifəsi seçki ilə olmalı idi, lakin əslində nəsildən-nəslə 
keçirdi. Bəzi bəylər kovxa vəzifəsini ifa etdiyi zaman bu adı almışdılar. 
Sonuncuların hakimiyyəti mülkədarlarınkından bir o qədər də fərqlənmirdi. Onlar 
da vergi və mükəlləfiyyətlərdən azad edilir, kənddən gələn gəlirin bir hissəsini 
götürürdülər. Çox vaxt onların torpağı da olur və həmin torpaqları kəndlilər 
becərirdilər. 
Naxçıvan xanlığında kəndxudaları kənd icmaları seçir və onları xan təsdiq 
edirdi. Xan kəndxudaları təsdiq edərkən ondan qəbz alırdı ki, o, xana bütün iş 
qabiliyyətli kəndlilər barəsində (yəni, yenicə yaşa dolmuşlar) məlumat verəcəkdir. 
Əks təqdirdə, o, 100-dən 200 manatadək cərimə verməli idi. Bəzi hallarda xan belə 
kəndxudaları döydürürdü. 
Şəmşəddil və Qazax sultanlıqlarında kənd icmalarını ağalardan təyin 
23 
 
olunmuş məliklər idarə edirdilər. Onların tabelərinə münasibətdə hüquqları 
məhdudlaşdırılmamışdı. Bir kənd icmasına bir neçə kənd daxil olduqda hər kənd 
özünə bir kovxa seçirdi. Onlar ağalara tabe idilər, lakin vergilərin ailələr arasında 
bölünməsində onlar kənd yığıncağının çıxardığı qərara tabe olur, ağaların 
qohumlarını və seyidləri vergi verməkdən azad edirdilər. 
Xanlar  kəndxudalardan  başqa  kəndlərə  darğa  təyin edirdilər. Darğa 
«xanın maliyyə məmuru, yaxud da kəndin idarəçisi hesab olunurdu». Darğalar 
xana məxsus olan əkinlərə və bağlara nəzarət edirdilər. Onların daimi gəlir yeri 
yox idi və götürülən məhsuldan asılı olaraq pay alırdılar. 
Darğalar xanlıqların çar Rusiyası tərəfindən işğalından sonra həm də xanın 
xəfiyyələri rolunu oynayırdılar. İ.P.Petruşevski darğaların bu vəzifəsini çox dəqiq 
müəyyənləşdirmişdir: «Darğalar kənddə əhalinin əhval-ruhiyyəsinə nəzarət üçün 
mütəşəkkil casusluq yaratmış xanların və bəylərin «gözləri» idilər. Siyasi 
vəziyyətin sabit olmadığı, ara müharibələri, çox vaxt bəylərə tabe olan əhali 
arasında rəğbətlə qarşılanan dağıstanlıların basqını» zamanı bu onlara çox lazım 
idi. 
Darğalar bazar baxıcılarına başçılıq edirdilər. Onlara yüzlərlə yüzbaşılar və 
onbaşılar tabe idilər. Darğalar xandan maaş alır, hər dükandan ayda 15 qəpik 
yığırdılar. O, bazarlardan ərzaq mallarını pulsuz götürürdü. 
Xanlıqlardakı məmurlardan biri də şəhərlərdə və kənd yerlərində suyun 
bölünməsilə məşğul olan mirab idi. 
Xanlıqlarda məmurların sayı çox idi. Məsələn, Quba xanlığında 58 yüzbaşı, 
66 kəndxuda, 51 yasovul var idi. Qarabağ, Şamaxı, Şəki və başqa bir neçə xanlığın 
Quba xanlığından xeyli böyük olduğunu nəzərə alsaq, onda həmin xanlıqlarda 
məmurların sayı haqqında təsəvvür yaranır. Xan məmurlarının gəliri, demək olar 
ki, bütün xanlıqlarda bərabər idi. Bir çar məmurunun 1830-cu ildə yazdığı raportu 
bu baxımdan maraqlıdır. O yazırdı: «Xan hakimiyyəti dövründə müsəlman 
əyalətlərində indi olduğu kimi ərazi mahallara bölünmüşdü. Hər mahalda rəis, 
bəzisində bir neçə rəis var idi. Kəndlərin, mahalların idarəsi tapşırılmış həmin 
naibə, darğa, hətta yüzbaşı adlanan rəislər gəlirlərin onda birini özlərinə götürür, 
lazım gəldikdə qulluqçu alır, gündəlik yeməyini, hətta qonaqların yeməyini də 
əhali verirdi». 
Bununla belə, bəzi xanlıqlar nisbətən fərqlənirdilər. Naxçıvan xanlığında 
mir bölüklər öz təsərrüfatları üçün zəruri olan hər şeyi kəndlərdən yığır və ildə 20 
tüməndən 50 tümənə qədər pulla və 5-dən 10 xalvara qədər taxılla maaş alırdılar. 
Kəndlilər qız köçürəndə, yaxud oğul evləndirəndə hədiyyələrlə mir bölüyün yanına 
gəlib onun xeyir-duasını almalı idilər. 
Mirablar da maaş almırdılar. Onlar da kəndliləri soymaq hesabına 
yaşayırdılar. 
Bütün adlarını çəkdiyimiz xan məmurları kəndlilərin hesabına dolanır, 
vergiləri artıqlaması ilə yığır, artığını mənimsəyir, zorakılıq edirdilər. Xanlar isə 
24 
 
məmurların əhalini soymasına əhəmiyyət vermirdilər. 
Feodal dövlətləri olan Azərbaycan xanlıqlarının təbii ki, qoşunları da var 
idi. Qoşunların baş komandanı xanın özü olurdu. Xanlığın qoşunlarının tərkibinə 
xan qvardiyası və bəylərin, əsasən, maaflardan və nökərlərdən ibarət olan qoşun 
dəstələri daxil idi. Lazım gəldikdə kəndlilərdən toplanan qoşun dəstələrinə, 
həmçinin, müharibə zamanı pulla tutulmuş əsgərlərdən ibarət dəstələrinə də bəylər 
başçılıq edirdilər. Qubalı Fətəli xanın 1770-ci ildə pullu qoşunlarının sayı 10 min 
nəfərə çatırdı. Bəzən bu muzdlu qoşunlar əhalini qarət də edirdilər. Məsələn, 1780-
ci ildə Fətəli xanın muzdlu qoşunları Qarabağa yürüşü zamanı əhalini qarət 
etmişdilər. 
Qarabağ və Şəki xanlarının da pulla tutulmuş qoşunları var idi. Bu qoşunlar 
qısa müddətə tutulur, ehtiyac olmayanda buraxılırdılar. Qarabağ xanı, lazım 
gəldikdə, öz təbəələrindən 5 min, Şəki və Şirvan xanları isə 3 minə qədər qoşun 
toplaya bilirdi. 
Piyada qoşunların bir hissəsi tüfəngçi adlanırdı. Bu qoşunların başçısı 
tüfəngçibaşı adlanırdı. Sülh zamanı, lazım gəldikdə,  toplanan  tüfəngçilər,  
mühafizə polisi  vəzifəsini ifa edirdilər.  Toplanmış  əsgərlər  İranda  olduğu  kimi,  
sərbaz adlanırdılar. Onlar sərhəng adlanan hərbi rəisə tabe idilər. Sərhənglər, 
əsasən, xanın qohumlarından olurdular. Hər sərhəngin sərəncamında onun  
köməkçisi olan   bir  yavər, səkkiz sultan, on altı naib və bir neçə yüzbaşı olurdu. 
Sülh zamanı sərbazlar öz kəndlərində yaşayır, təsərrüfatla məşğul olur və bəzən 
şəhərə, təlimə çağırılırdılar. Təlim zamanı onlara maaş verilirdi. 
Naxçıvan xanlığında süvarilər yalnız  kəngərlilərdən təşkil edilirdi. Onlar 
hər cür vergidən azad olunurdular. Bu süvarilərin bir baş rəisi, iki sultanı və dörd 
naibi olurdu. Müharibə zamanı onlara maaş və ailəsinə taxıl verilirdi. Süvari 
dəstəsində iki yüzə qədər atlı olurdu. Onlardan 30 nəfəri növbə ilə xanın yanında 
olurdu. Bu dəstəyə qullarağası adlanan rəis başçılıq edirdi. 
Süvari qoşun bütün xanlıqlarda var idi. Qarabağ xanlığı öz süvariləri ilə 
başqa xanlıqlardan fərqlənirdi. Qarabağın bütün elatları xanın süvari qoşununa 
daxil edilirdi. Bu barədə Qarabağ xanlığının vəziri olmuş Mirzə Camal yazır; 
«Jurnallarda və siyahılarda qeyd olunmuş bütün Qarabağ elatları süvari dəstəyə 
daxil idilər. Lazım gələn vaxt mahal məlikləri başda olmaqla mahallardan və 
kəndlərdən piyada atıcı qoşun toplanılırdı». 
Bakı xanının sarayında 100 nəfər daimi xidmət edirdi. Xanın xüsusi 
qvardiyasına daxil olan bu adamlar maaf hüququna malik idilər və onlar bütün 
vergi və mükəlləfiyyətlərdən azad edilir, xan tərəfindən maaş alırdılar. Bəzi 
xanların qoşunları topla da təchiz olunmuşdu. Məsələn, İrəvan xanlığının 
qoşunlarında bir neçə səhra topu və xüsusi topçular dəstəsi var idi. 
Azərbaycanın şimal-qərb ərazilərinin inzibati quruluşu xanlıqlarınkından 
əsaslı surətdə fərqlənirdi. 
Hələ XVII əsrin əvvəllərində Şah Abbas Cənubi Qafqaz üzərində Səfəvilər 
25 
 
hakimiyyətini bərpa etdikdən sonra Azərbaycanın şimal-qərb torpaqlarında özünə 
dayaq yaratmaq məqsədilə avarları dəvət edərək, onları Car-Balakəndə 
məskunlaşdırdı və onlara böyük imtiyazlar verildi. Avarlar yerli əhalini - 
azərbaycanlıları muğallar, gürcüləri isə yengiloy adlandıraraq, özlərini keşkel 
sahibləri, yerliləri keşkelçilər, yəni asılı kəndlilər elan etdilər. Qəsbkarların bir 
qrupunu saxurlular təşkil edirdi. Onların başçısı İlisu sultanlığını, qalanları isə Car-
Balakən icmasını (yaxud camaat) yaratdılar. Burada hakimiyyət özlərini keşkel 
sahibləri adlandıran bütün avarlara məxsus idi. 
Azad icmaların sayı altı idi: Car, Balakən, Katex, Tala, Muxax, Qanık. Bəzi 
XIX əsr qafqazşünasları camaatları respublika, onların birləşməsini isə federasiya 
adlandırırlar. 
Azad icmaların - camaatların hamısı bir-biri və İlisu sultanlığı ilə sıx bağlı 
idilər. Lakin onlar biri digərindən asılı deyildi. İcmaları kəndxudalar və qazılar 
idarə edirdilər. Onların hamısı bir yerdə, yəni kəndxudalar, kovxalar və qazılar 
həm mülki, həm də ruhani idarəsinin ali orqanı hesab edilirdilər. Hər icmanın 
tərkibinə bir neçə avar, muğal və yengiloy kəndləri daxil idi. Hakimiyyət isə heç 
bir silki fərq qoyulmayan, hamısı bərabər hüquqa malik olan avarlara məxsus idi. 
Onlar muğal və yengiloy kəndlərini öz aralarında bölərək, əhalidən vergi alırdılar. 
İcmalara tam sərbəst olan avar və saxur kəndləri də daxil idi. Demək, hər icmada 
hakim və məhkum kəndlər var idi. 
Kənd icmaları toxum adlanırdı. Hər kənd icması 2-3 toxumdan ibarət idi. 
Bütün hədd-büluğa çatmış kişilər toxumun bərabərhüquqlu üzvü hesab olunur, 
toxum yığıncağında səsvermədə, toxum başçısı və başqa məmur vəzifəsinə 
seçkilərdə eyni hüquqla iştirak edirdilər. XVIII yüzilliyin sonu - XIX yüzilliyin 
əvvəllərində mübadilənin artması, ətrafda baş verən sosial dəyişikliklər toxumlara 
təsirsiz qalmamış, toxumların, əslində, yalnız adı qalmışdı. Belə ki, toxumlardan 
toxum əyanları ayrılmağa başlamış, onlar toxum torpaqlarının çoxunu əllərində 
cəmləşdirmiş, kəndliləri özlərindən asılı vəziyyətə salmışdılar. Artıq kəndxudalar 
toxumların yalnız varlı təbəqəsindən seçilməyə başlamış, demək, bərabər səs 
hüququ aradan qalxmışdı. Formal şəkildə toxuma məxsus olan, əslində varlıların 
əllərində cəmləşmiş bütün əmlakın idarəedicisi kimi qalan kəndxuda yenə də 
toxumun yığıncağının sədri qalırdı. Kəndxudanın az əhəmiyyətli işlərdə qərarlar 
çıxarmaq hüququ var idi. Vacib məsələlər isə marağı olan tərəflərdən seçilmiş 
vəkillər tərəfindən həll edilirdi. 
Bir və ya iki qarışıq kənddə yaşayan iki və ondan artıq toxumlar bir kənd 
icmasını təşkil edirdilər. Kənd icması inzibati vahid idi, onun özünün kənd 
məhkəməsi və səsvermə yolu ilə seçilmiş kovxası var idi. Kəndin rəisi hesab 
olunan kovxa kəndlilərin məhkəmə işi tələb etməyən şikayətlərinə baxır, 
təqsirkarları və onun tələblərini yerinə yetirmək istəməyənləri məhkəməyə verir, 
vergilərin ödənilməsinə nəzarət, məhkəmənin və camaatın baş idarəsinin hökmünü 
icra və kənd məhkəməsində sədrlik edirdi. Kovxaların sərəncamında onun 
26 
 
köməkçisi hesab olunan tabunbaşı və poçtalyonluq edən çavuşlar var idi. 
Tabunbaşı kəndlilərin mükəlləfiyyət icrasını onlar arasında növbələndirir, suyun 
bostanlara, bağlara axıdılmasına nəzarət edir, kovxanın tapşırıqlarını yerinə 
yetirirdi. Kovxaların və tabunbaşıların fəaliyyəti toxum başçılarının nəzarəti 
altında idi. Onlar kənd yığıncağını toplayıb bu və ya digər kovxanı, tabunbaşını 
vəzifəsindən kənar edib, yenisini seçdirə bilərdilər. 
Çavuşlar əhalini yığıncaqlara çağırır və sahibkarlara müxtəlif ictimai 
mükəlləfiyyətlərin yerinə yetirilməsi barəsində məlumat verirdilər. 
Kənd icmalarına başçılıq edən qazılar üç il müddətinə, imamlar iki il, 
kovxalar və tabunbaşılar bir illiyə seçilirdilər. Onları ikinci dəfə seçib seçməmək 
məsələsi toxumlardan asılı idi. Həmin vəzifələrə seçkilər bütün əhalinin iştirakilə 
keçirilirdi. 
Kənd məhkəməsi kovxadan, toxum başçısından, yaxud hər toxumun 
müəyyən etdiyi deputatlardan və yerli mollalardan seçilmiş imamdan ibarət idi. 
Qərar adətən, bəzən şəriət əsasında, məhkəmə üzvlərinin hamısının yekdil səsi ilə 
qəbul olunurdu. Məhkəmədə tərəflər arasında narazılıq baş verdikdə, iş camaatın 
baş məhkəməsinə verilirdi. 
Azad icmalarda feodalizmin elementləri gücləndikcə camaatlarda ümumi 
yığıncaqların rolu azalırdı. Aşağı təbəqələrdə hələ də özünü göstərən camaatlarla 
yanaşı, azad icmanın kovxasından, iri toxumların bir neçə kovxasından və qazıdan 
ibarət camaatların baş icra orqanı kimi baş idarə yaradılmışdı. Bu icra orqanı 
mühakimə və cəzalandırmaq hüququna malik olmaqla bərabər, ona tabe olan 
camaatı başqa icmaların iddialarından müdafiə edir, dağlıq yerlərdəki sərhədləri və 
otlaqları mühafizə etmək üçün gözətçilər ayırır, mükəlləfiyyətlərdən və pulla 
yığılan gəlirləri bölüşdürür, kasıbları, qocaları və yetimləri himayə edirdi. Bunun 
üçün bütün avarlardan xüsusi vergi yığılır, kənd hakimlərinin özbaşınalığı barədə 
şikayətlərə baxır, lazım gəldikdə kənd yığıncağını toplayırdı. Deyilənlərə onu da 
əlavə etmək lazımdır ki, bir qədər sonra Balakən və Qax camaatları, Car 
camaatının başçılığı altında ittifaq-göz yaratdılar və üç xüsusi idarə əvəzinə Car 
kəndində bütün Car gözünün bir baş idarəsini təsis etdilər. Tala, Muxax və Qanık 
camaatları da birləşərək bir Tala gözü yaratdılar, lakin onların hər birində xüsusi 
idarə qalmaqda idi. 
Car-Balakən camaatlarında olan altı azad icmanın müttəfiqlik münasibətləri 
vaxtaşırı toplanan yığıncaqlar vasitəsilə həyata keçirilirdi. Bu yığıncaqlarda azad 
icmaların başçıları iştirak edirdilər. Baş kovxaların əldə etdikləri razılıq əsasında 
toplanan bu yığıncaq həmişə eyni yerdə, Muxax dərəsində Ağdam adlanan yerdə 
keçirilirdi. Yığıncaqlarda azad icmaların baş kovxaları, qazılar, toxum başçıları 
iştirak edirdilər. Onlar bütün icmalara aid olan məsələləri, əsasən, xarici 
münasibətlər, toxumlararası mübahisəli məsələləri müzakirə edirdilər. Bu 
yığıncaqların qərarları icmalar arasında müttəfiqlik əlaqələri qaldığı müddətdə 
qüvvədə olurdu. 
27 
 
Bütün icmalarla bağlı məsələlər nümayəndələrin qurultayında həll olunurdu. 
Camaatlar arasında Car ən güclüsü olduğundan, o öz təsirini nəinki bütün azad 
icmalarda, hətta bəzi hallarda «İlisu sultanlığında və Şəki xanlığında da» büruzə 
verirdi. 
XIX yüzilliyin bəzi qafqazşünasları Car-Balakən azad icmalarını 
respublikaya, icmaların yığıncağını isə seymə oxşadırlar: «Bu xalq kiçik respublika 
cəmiyyətləri təsəvvürünü yaradırdı, onların <...> ittifaq seymi, lazım gəldikdə baş 
kovxaların əldə etdikləri razılıq əsasında Muxax dərəsində, Ağdamda toplanır». 
İlisu sultanlığının da idarə sistemi Car-Balakən azad icmalarının idarəsinə 
bənzəyirdi. Sultan xarici məsələlərini mütləq Carla razılaşdırmalı idi, əks təqdirdə 
o hakimiyyətini itirir və başqası ilə əvəz edilirdi. İlisu camaatı carlıların İlisu 
sultanlığına irəli sürdükləri namizədi istəmədikdə, Car zora əl atır və öz adamını 
sultan taxtında əyləşdirirdi. Sultan Car cəmiyyətindən yalnız siyasi cəhətdən asılı 
olduğundan, Car-Balakən icmasına heç bir vergi vermirdi. XIX əsrin əvvəlinə 
yaxın bu asılılıq o qədər gücləndi ki, çar Rusiyası Carı zəbt edəndə, sultanlıq Carın 
bir hissəsi hesab edilmişdi. 
İlisu sultanlığı Cardan asılı vəziyyətə düşənə qədər, yəni XVIII əsrin 
əvvəllərinə kimi, sultan camaatın yığıncağında, sultan nəslindən olanlardan 
seçilirdi. Sultanın hakimiyyətini, XVIII əsrin əvvəlində onun fəaliyyətini nəzarət 
altına almış camaatın nümayəndələri - vəkillər məhdudlaşdırdılar. Buna 
baxmayaraq, sultanlar bir sultan nəslindən seçilirdi. 
Şəki xanlığının qonşuluğunda yerləşən İlisu sultanlığı Car-Balakən 
camaatlarının şimal-şərqindəki ərazini əhatə edirdi. Onun sahəsi 60 kvadratverst, 
əhalisi isə 12 min nəfər, kəndlərin sayı 23 idi. 
Sultan hakimiyyətinin xanlıqlarla heç bir oxşarlığı yox idi. Sultan 
toxumların başçıları və seçkilərdə həlledici rol oynayan güclü bəylərdən asılı idi. 
Sultanın yalnız bir neçə yengiloy və Qax, Əlibəyli, Meşəbaşı kimi iri muğal 
kəndləri üzərində tam hakimiyyəti var idi. Çar hökumət dairələrinin köməyilə 
sultanlar əsl hakimiyyətə sahib oldular. İşğaldan sonra Daniel bəyin sultanlığı 
zamanı isə, sultan hakimiyyəti xan hakimiyyəti ilə eyniləşdi. Belə bir şəraitdə 
sultanlıqda, azad icmalardan fərqli olaraq bəylər silkinin mövqeyi xeyli gücləndi. 
Sultanla bu və ya digər dərəcədə qohumluq dərəcəsi olan bəylərin sərəncamında 
yengiloy və muğal kəndləri var idi. Bəzilərinə isə bəy adını sultanın özü verməyə 
başlamışdı. Bu bəylərə sultanlar müəyyən müddətə bir neçə vergi ödəyən təsərrüfat 
verir və onların həyat mənbəyini ailələrdən yığdığı vergilər təşkil edirdi. 
Xanlıq üsul-idarəsi feodalizm sisteminə, hakimiyyət prinsipi mütləqiyyət 
rejiminə əsaslanan, ali sinfin mənafeyini müdafiə edən hakimiyyət orqanı idi. 
Xanlıq üsul-idarəsinin əsl vəzifələri xarici siyasətdə müstəqillik, daxili 
siyasət sahəsində feodal torpaq sahibliyinin və torpaqdan istifadə edilməsinin 
möhkəmliyini, istismar olunanların itaətdə saxlanılmasını, varlı siniflərdən alınan 
gəlirlərin müntəzəm surətdə xəzinəyə daxil olmasını təmin etməkdən, hərbi 
28 
 
qüvvələrə qayğıdan və s. ibarət idi. 
Xanların həm qanunvericilik, həm məhkəmə, həm də icra hüquqları var idi. 
Xanların qeyri-məhdud səlahiyyətləri onların cəmiyyətin ayrı-ayrı siniflərinə də 
münasibətdə özünü göstərirdi. 
 
TÖVSĠYƏ OLUNAN ƏDƏBĠYYAT 
 
Azərbaycan dilində 
 
Azərbaycan. Bakı, 1921. 
Dəlili H.A. Azərbaycanın cənub xanlıqları (XVIII əsrin II yarısında). Bakı: 
«Elm», 1979. 
Əliyev F.M. XVIII əsrin I yarısında Azərbaycanda ticarət. Bakı: «Elm», 
1982. 
Əliyev F.M. XVIII əsrin II yarısında Şimali Azərbaycan şəhərləri. Bakı, 
Azərb. SSR EA Nəşriyyatı, 1960. 
Ubaydulin Ə. XIX əsrdə Azərbaycanın iqtisadi və ictimai 
tarixindən//Maarif işçisi, № 1, 1929. 
Qarabağı M.C. Qarabağ tarixi. Azərb.MEA TİEA. 
Mirzə Camal Cavanşir. Qarabağ tarixi. Bakı, Azərb. SSR EA Nəşriyyatı, 
1959. 
Rus dilində 
 
Акты собранные Кавказской Археографической Комиссией, тт. I-XII, 
Тифлис, 1866-1904. 
Бакиханов А. А. Сочинения, записки, письма. Баку: «Элм», 1983. 
Березин И.И. Путешествие по Дагестану и Закавказью. Ч. I, Казань, 
1850. 
Биберштейн М. Описание провинций расположенных на левом берегу 
Каспийского моря между реками Терек и Кура. НАИИ НАН Азерб. 
Республики. 
Гагамейстер Ю.А. Статистическое описание Шемахинской губернии. 
Кавказский календарь на 1852 г., Тифлис, 1851. 
Гмелин С.Т. Путешествие по России для исследования всех трех 
царств в природе. Ч.III, СПб., 1785. 
Губайдулин А. Феодальные классы и крестьянство в Азербайджане в 
XIX в. //Известия вост.фак. АГУ, №3, 1928. 
Дубровин Н. История войны и владычества русских на Кавказе. Т.I, 
кн.2, СПб, 1888. 
Джаро- Белоканы до XIX в //Кавказ, № 3,1846. 
Закавказские очерки //Журнал Министерства внутренних дел, ч.Х, 
29 
 
1845. 
«Земля и люди». Всеобщая география. Санкт-Петербург, т.VI,1883. 
Иваненко В.Н. Гражданское управление Закавказьем. Тифлис, 1901. 
Колониальная политика Российского царизма в Азербайджане в 20-60 
гг. XIX в., ч.I, М. - Л.. 1936; ч.II, М. - Л., 1937. 
Левиатов В.Н. Очерки из истории Азербайджана в XVIII веке. Баку, 
1948. 
Линден В. Высшие классы коренного населения Кавказского края и 
правительственные мероприятия по определению их сословных прав. 
Кавказский календарь на 1917 г. Тифлис, 1916. 
Личевич И.П. Бывшее Елисуйское султанство // Сборник сведений о 
Кавказских горцах, вып.VII, СПб., 1857. 
Материалы по истории Азербайджана XIX и XX вв. НАИИ НАН 
Азерб. Республики. 
Мильман А.Ш. Политический строй Азербайджана в XIX начале XX 
вв.. Баку, 1966. 
Обозрение российских владений за Кавказом в статистическом, 
этнографическом и финансовом отношениях, чч.I-IV, СПб., 1836. 
Описание Шекинский провинции, Тифлис, 1866. 
Пассек Т., Латынин Б. Очерк по истории Северного Азербайджана 
//Известия Общества обследования и изучения Азербайджана, № 3, 1926. 
Пахомов Е.А. Монетные клады Азербайджана и Закавказья. Известия 
общества обследования и изучения Азербайджана, вып.III, Баку, 1926. 
Петрушевский И.П. Очерки по истории феодальных отношений в 
Азербайджане и Армении в XVI - начале XIX вв. Л., 1949. 
Петрушевский И.П. Ранджбары и крепостничество в Азербайджане во 
второй половине XVIII - первой половине XIX вв. 
Петрушевский И.П. К вопросу об иммунитете в Азербайджане в XVII-
XVIII вв.. Исторический сборник, №4,1935. 
Поземельное устройство государственных крестьян, водворенных на 
владельческих землях в Закавказских губерниях //Свод материалов по 
изучению экономического быта государственных крестьян Закавказского 
края, т.I, ч.II. Тифлис, 1885. 
Уляницкий В.А. Русские консульства за границей в XVIII веке. Ч.II, М. 
,1899. 
Хромов П.А. Экономическое развитие России в ХIХ-ХХ веках (1800-
1907 гг.). М., 1950. 
Шамшиев П. Два слова об аснафе. Тифлис, 1857. 
Шопен И. Исторический памятник состояния армянской области в эпоху еѐ 
присоединения к Российской империи. СПб., 1852. 
Эсадзе Б.С. Историческая записка об управлении Кавказом.Т.I, Тифлис, 1907. 
30 
 
II FƏSĠL 
 
ƏHALĠNĠN SOSĠAL TƏRKĠBĠ 
 
2.1. Feodal sinfi 
Feodal cəmiyyətinin əsas sinifləri, məlum olduğu kimi hakim sinif olan 
feodallardan və məhkum sinif olan kəndlilərdən ibarətdir. Xanlıqlar dövründə də 
feodal istehsal münasibətləri hakim sosial-iqtisadi münasibətlər olduğundan, 
xanlıqların əhalisi də əsasən, iki sinfə bölünürdü. Hakim sinfin başında qeyri-
məhdud səlahiyyətlərə malik xan dururdu. Bəylər və ruhanilərdən ibarət olan 
feodallar sinfi xanın əsas arxası, sosial dayağı hesab olunurdu. 
İlk mənbələrdə və tarixi ədəbiyyatda hakim sinfin təbəqələri müxtəlif cür 
sadalanır. Məsələn, Naxçıvan xanlığına dair mənbələrdə feodallar aşağıdakı 
təbəqələrə - xanlara, sultanlara, bəylərə, axundlara, mollalara, seyidlərə, xan 
nökərlərinə bölünürlər. Şirvan, Lənkəran və Qarabağ xanlıqlarında hakim sinif - 
əyanlar, yəni xanlar, ağalar, bəylər, bəyzadələr, maaflar kimi təsnifləşdirilir. 
Maafları isə öz növbəsində maaflara və nökərlərə bölürdülər. Burjua-dvoryan 
tarixçisi Dubrovin də bu fikirdə idi ki, feodal sinfi bəylərdən, ağalardan, 
maaflardan və nökərlərdən ibarətdir. Azərbaycan sosial-iqtisadi tarixinin 
tədqiqatçılarından olan Ə.Ubaydulin də feodalları təbəqələrə bölməkdə burjua-
dvoryan qafqazşünaslarından irəli gedə bilməmiş, onları xanlar, bəylər, bəyzadələr, 
maaflar, yaxud tarxanlar kimi təsnifləşdirmişdir. Azərbaycanın sosial-iqtisadi 
tarixinin ilk tədqiqatçılarından olan Ə.Salamzadə də feodal sinfi təbəqələri 
məsələsinə toxunaraq yazırdı: «Hakim sinif müxtəlif kateqoriyalara bölünür: 
xanlar, bəylər (nəsli və şəxsi), məliklər, ağalar və ruhani feodallara. İmtiyazlı silkə 
özlərinin hərbi xidmətlərinə görə maaf hüququ almış hərbi dəstələrin üzvləri də 
daxil idilər». 
Göründüyü kimi, inqilabdan qabaqkı müəlliflərin hamısı, müasir tarixçilərin 
isə bəziləri maafları da feodal sinfinin təbəqələrindən hesab edirlər. Əslində isə, 
bizim fikrimizcə, bu səhv mülahizədir. Doğrudur, maaflara bir sıra hüquqlar 
verilmişdi, lakin onlar kəndli sinfi tərkibinə daxil olan təbəqələrdən biri hesab 
edilməlidirlər. İşin maaflara dair bölməsində bu məsələ daha ətraflı 
əsaslandırılmışdır. 
Qeyd etdiyimiz kimi, hakim feodal sinfinin başında qeyri-məhdud 
səlahiyyətlərə malik xanlar dayanırdılar. Bütün əhalinin, o cümlədən, bəylərin də 
taleyi xanlardan asılı idi. Xanlıq hüququ irsi xarakter daşıyırdı. 
Feodal iearxiyasında ikinci yerdə bəylər dururdular və onlar üç qismə 
bölünürdülər: 
1. Hakim sülalə nəslindən olan bəylər; 
2. Ġrsi bəylər; 
3. Bəy adını və hüququnu sonradan alanlar. 
31 
 
Hakim sülalə nəslindən olan bəylər xan nəslindən olan bəylərə deyilirdi. 
Onlar xanın yaxın qohumları idilər. 
Ġrsi bəylər. Bu adı və hüququ çoxdan almış və nəsildən-nəslə verən bəylər 
irsi bəylər adlanırdılar. Köklü bəylər sırasına maldarlıqla məşğul olan, köçmə 
maldarların, ayrı-ayrı icmaların başçıları da daxil idi. Bu bəylərin sırasına sultanlar 
və məliklər də daxil idilər. Hər iki qismə aid olan bəylər daha böyük şöhrətə malik 
olub, öz nəsillərinin yüksək mənsəbli adamları hesab olunurdular. Bu bəylər 
sırasına vaxtilə İran şahlarından və Türkiyə sultanlarından bu ada layiq görülənlər 
də daxil idilər. 
Bəy adını və hüququnu alanlar sırasına xanların bəy və məlik hüququ 
verdiyi bəylər və məliklər, xan qarşısında xüsusi xidmətlərinə görə bu adı alanlar, 
xanlardan kəndləri idarə etməyə görə bu hüququ alanlar, xan tərəfindən bu və ya 
digər kəndin idarəsinə cəlb olunub, həmin kəndi yüzbaşı hüququnda idarə etdiyi 
müddətdə müvəqqəti bəy adını alanlar daxil idi. Sonuncular mülkləri olduğu 
təqdirdə, xan xəzinəsinə vergi verməli idilər. 
Nəsli - köklü və bu adı sonradan alanları «qeyri-nəsli bəylər» adlandıran 
Ə.Salamzadə qeyd edir ki, «Nəsli bəylərin iri feodal mülkləri var idi ki, onlarda da 
xeyli asılı kəndlilər məskunlaşmışdı. Xanlar bu bəylərə torpaq və kəndlilər 
bağışlamaqla, məmurların onların işlərinə qarışmamasını təmin edirdi». Biz bu 
məsələyə torpaq sahibliyi və torpaqdan istifadəyə həsr olunmuş fəsildə daha ətraflı 
toxunacağıq. 
Qafqazşünaslardan biri bəy nəslinin meydana çıxmasını geniş şərh edir. O 
yazır ki, elə bəylər vardır ki, xanın yanında maaf, yaxud yüzbaşı kimi qulluq 
etdiyinə görə nəslən bəy hüququ almışdır. Hətta adi nökərlərdən də xanlardan bəy 
hüququ və adı alanlar var idi. Həmin bəylərin uşaqlarının bəy adını daşımaq 
hüquqları yox idi, onları bəyzadə çağırırdılar. Lakin çox hallarda, nəinki bəy adı 
almış nökərlərin uşaqları, hətta onun qardaşları da özlərinə bəy adını 
mənimsəyirdilər. Gəncə xanlığı Rusiya tərəfindən zəbt olunandan sonra 
Yelizavetpol dairə rəisi yazırdı: «Mən bilmirəm ki, kimi bəy hesab etməliyəm. 
Bəylərdən sənəd tələb etsən, onların demək olar   ki,   heç   biri   özünün   bəy   
hüququnu sübut edə bilməyəcəkdir. Tatarlara  (azərbaycanlı  -  müəllif)  inansaq, 
onlar vergidən azad olmaq üçün dairənin əhalisinin yarısını bəy hesab edirlər». 
Burjua müəlliflərinin əksəriyyəti də bəy silkini üç qrupa bölürdülər.   
Onlardan   biri   Şəki   xanlığının   timsalında  bu barədə yazırdı ki, «bəy adı bizim 
əyanlara uyğun gəlir, cəmiyyətin ali sinfinə məxsusdur. Bu ad nəslən və 
bağışlanma yolu ilə əldə edilirdi, hər cür vergi və mükəlləfiyyətlərdən azad 
edilirdi... Məhəmməd Həsən xanın qanununa görə bəylər üç pillədən ibarət idi: 
birincilərə xanların vassalları olan Ərəş, Qutqaşın və s. sultanlıqların sultanları, 
ikincilərə məliklər, üçüncülərə isə, vəzifəyə, mülkiyyətə, xidmətə və başqa 
səbəblərə görə bəy hüququ almış bütün bəylər daxil idilər». Həmin müəllif qeyd 
edir ki, bəy hüququnu alanlar bu adı və hüququ nəslə verirdilər. 
32 
 
Başqa bir mənbədə yazılır: «Bəylərin, hətta aşağı sinifdən çıxmış bəzilərinin 
mülkiyyətlərində torpaqları, adamları var idi və onlardan gələn gəlirdən istifadə 
edirlər. Xanın fərq qoyduğu həmin adamlar, çox vaxt müəyyən dairəni idarə edir 
və bunun müqabilində, müəyyən gəlir götürürdülər. Xana yaxın  olub,  hətta  ən  
aşağı vəzifələri  tutanlar  belə,  onun sərəncamı ilə bəy adı alırdılar. Beləliklə, bu 
ad xana edilən xüsusi xidmət müqabilində alınır və heç də həmişə nəslə keçmirdi». 
Azərbaycanın aqrar tarixinin ilk tədqiqatçıları sırasında olan Y.N.Paxomov 
da bəy silkinin hansı yollarla artması məsələsi üzərində dayanmış, onun yollarını 
göstərmişdir: bu titulu almaq çox vaxt şah və onun canişininin, bir qədər sonra isə, 
xanların sarayında şəxsi xidmətlərinə görə mümkün olmuşdur. Bütün hallarda bu 
ad - Avropa ölkələrində əyan adı kimi müəyyən ləyaqət rəmzi kimi deyil, 
kəndlərdən tutmuş dairələrə qədər olan yerləri idarə etmək müqabilində verilir və 
rəsmi xarakter daşıyırdı. 
Naxçıvan xanlığı üzrə bəylərin hüquqlarından söhbət açan mənbələrdən 
birində qeyd olunur ki, bütün ali silkdən olanları aşağı silkdən ayıran xarakterik 
cəhət hakim sinif nümayəndələrinin vergi və mükəlləfiyyətlərdən azad olmalarıdır. 
Lakin onların mülkləri, torpaqları olduğundan, xan xəzinəsinə torpaq vergisi 
ödəməlidir. İmtiyazlı silkə mənsub olanların digər üstünlüyü xanlıq üsul-idarəsində 
iştirak etmələridir. Xan sarayında bütün vəzifələr, xanın və özünün mülklərini, 
xalqı idarə etmək, qoşun rəisliyi onlara məxsusdur. Bəylər xanların bütün hərbi 
yürüşlərində öz silahları ilə iştirak etməli idilər. 
N.Dubrovin yazır ki, «Bəylər özlərinin mülklərində və mahallarında tam 
hakimdirlər. Heç bir nökər öz ağası barəsində şikayət qaldıra, heç bir tacir bəyi öz 
borcunu ödəməyə məcbur edə bilməz». Əslində, bəy kateqoriyalarına daxil 
olanların heç birinin əlavə hüquqları yox idi. Onları bir-birindən fərqləndirən, 
qədim və daha məşhur əyan nəslinə mənsub olmaları, tutduqları vəzifələrə görə 
edilən hörmət idi. Nəsli olmayan bəylər, var-dövlətlə nisbətən az təmin 
olunurdular. Belə bəylərə bağışlanmış mülklər xanın əlavə fərmanı ilə nəslə 
keçirdi. 
Kənd bağışlanmış bəylərin həmin kəndlərdə polis və qismən də, məhkəmə 
hüququ var idi. Kəndlərdən vergiləri də həmin bəylər yığırdılar. Toplanmış 
vergilərin çoxu xan xəzinəsinə daxil olurdu. Kəndləri tiul hüququnda almış bəylər 
xanın bütün tələblərinə əməl etməli, lazım gəldikdə, onun çağırışına əsasən silahlı 
dəstəsilə hüzuruna gəlməli idi. Başqa  bir qafqazşünas yazır ki, «Xanlıqlarda bəylər 
bizim əyanların istifadə etdikləri üstünlüklərə malik idilər. Fərq onda idi ki, 
xanların təqsirkar bəyləri məhkəməsiz cəzalandırmaq, bədən cəzası vermək, hətta 
bəzi hallarda onları edam etdirmək hüququ var idi». Xanlar bəzi hallarda zoruna 
görə ehtiyat etdiyi rəiyyətlərinin bəzisinə də bəy adı verirdi. Ümumiyyətlə, 
mənbələrdə  bəylərin  hüquq  və  vəzifələri barəsində  çoxlu məlumat toplanmışdır. 
Onlardan bir neçəsinin də üzərində dayanmağı məqsədəuyğun  sayırıq.  «Bəylər  
xanlıqlarda və onların saraylarında həmişə yüksək vəzifələri tutur və xan 
33 
 
xəzinəsindən öz əməkləri müqabilində maaş alırdılar və ya idarə etdikləri 
kəndlərdən gələn gəlirin bir hissəsini götürürdülər. Bir çox hallarda xan onlara, 
idarə edib gəlirini götürmək üçün, ömürlük kəndlər bağışlayırdı. Xan vergisindən 
azad olmaq şərti ilə onlar da başqa azad silklər kimi torpaq alıb, boş vaxtlarında  
təsərrüfatla  məşğul  ola bilərdilər».  Yenə həmin mənbəyə görə «Elə bəylər var idi 
ki, onların idarə etdikləri mahallardan vergiləri xanın vergi yığanları deyil, mahal 
naiblərinin özünün təyin etdiyi adamlar toplayırdılar». Öz mülklərindən məhrum 
edilmiş və ya saraydan kənar olmuş bəy, bu adı daşımaqdan məhrum edilirdi. 
Əhalisi köçmə maldarlıqla məşğul olan kəndlərin bəyləri elbəyi də 
adlanırdılar. Onların da hüquqları başqa bəylərinki kimi idi. 
Ali müsəlman silkinin - bəylərin vəziyyəti bütün xanlıqlarda eyni deyildi. 
Belə ki, Gəncə, Qarabağ, Şəki, Şamaxı, Bakı və Lənkəran xanlıqlarında bu ali 
titulun fərqli cəhətləri vardı. Məsələn, Bakı xanlığında bəy adı çox hallarda nəsli 
olmurdu.  Ümumiyyətlə,  bu xanlıqda bəylər  çox da varlı deyildilər və öz adlarını 
çox vaxt itirirdilər. Sonuncu Bakı xanının hakimiyyəti dövründə belə hadisələrə 
tez-tez təsadüf olunurdu. Lənkəran xanlığında bəy  adı  ömürlük  və  ya müvəqqəti 
istifadə üçün mülklə birlikdə verilirdi. Mülk əlindən alındıqda, bəy adı saxlanılsa 
da, onun elə bir hüququ qalmırdı. Bakı və Lənkəran xanlıqlarında rəiyyət öz 
əkinlərindən bəylərə heç bir vergi vermir, yalnız bəzi mükəlləfiyyətləri icra edirdi. 
Bəylərin taleyinin xanların əllərində cəmləşməsinə baxmayaraq, bəzi 
xanlıqlarda onlar öz arxasını itirəcəyindən ehtiyat edərək, bəylərlə yumşaq rəftar 
edirdilər. Məsələn, 1802-ci ildə Hüseynqulu xan rus tacirlərini qarət etmiş bəyləri 
Rusiya hökumətinin tələblərinə baxmayaraq tənbeh etməkdən boyun qaçırmışdı. 
Qarabağ xanlığında isə biz başqa mənzərə ilə üzləşirik. Qarabağ xanı kiçicik bir 
xəta üzündən bəylərin adlarını, mülklərini əllərindən alır, onun kəndlərini isə yeni 
sahibkara verirdi. Bəyin etdiyi günahda onun kəndlilərinin kiçik bir iştirakı 
olduqda, yeni sahibkar onları rəiyyətlik hüququndan məhrum edir və rəncbərə 
çevirirdi. 
Şəki, Şamaxı və Quba xanlıqlarında mütləq hakim bəyləri güclə özlərinə 
tabe edə bilmirdi, çünki bəylər idarə etdikləri kəndlərin müqabilində bəzən xana 
tabe olmaq istəmirdilər. Xanlar bu silkin nümayəndələrindən yalnız müti olmağı 
tələb edir, yumşaq rəftara çalışır, onların qədim hüquqlarını pozmağa cəsarət 
etmirdilər. Sənədlərdən birində qeyd olunur ki, «Xanlar bəylərdən öz mənafeyinə 
uyğun istifadə etməyə çalışır, bəylər isə öz növbəsində hakimiyyəti əllərində 
saxlamağa can atırdılar, buna görə də çox vaxt onlar müstəqilləşirdilər. Xan isə, 
həmin bəylərin onun hakimiyyəti altından tamamilə çıxa biləcəklərindən ehtiyat 
edərək onlara toxunmurdu». Bu halı təsdiq edən bir sıra başqa sənədlər də vardır. 
Xan-bəy münasibətləri ilə bağlı bir çox sənədləri nəzərdən keçirmiş, 
Azərbaycanın XVIII əsr tarixinin tədqiqatçılarından biri belə bir nəticəyə gəlmişdir 
ki, «bu və ya digər bəy nəslinin güclənməsinin qarşısını almaq üçün xanlar 
mülkləri idarə etməyi, onun yaşlı varislərinə deyil, azyaşlı varislərinə və ya 
34 
 
qohumlarından birinə tapşırırdı». Quba xanlığında bəy adı ya kəndi idarə etmək 
hüququ ilə birlikdə, ya da bu hüquq olmadan verilirdi. Həm də bu xanlıqda bəylərə 
verilmiş bəxşiş və hüquqlar nəsli idi. Çox vaxt Quba xanlığının tərkibində olmuş 
Dərbənd xanlığında isə kənd bəylərə ömürlük, yaxud da müvəqqəti idarəyə 
verilirdi. 
İlisu sultanlığında hakim sülalədən olan nəsli bəylər və bu titulu xidmət 
müqabilində alanlarla yanaşı, qonşu xanlıqlardan köçüb gələnlər də var idi. Lakin 
burada olan ali silkin əsas kütləsini sultanla qohumluq əlaqələri olan yerli bəylər 
təşkil edirdi. Gəlmə bəylər yerli bəylərlə eyni hüquqlara malik olsalar da, onların 
sultan seçilmək hüququ yox idi. Sultan yalnız yerli bəylərdən, yerli hakim      
sülalələrin nümayəndələrindən, həm də onların hamısından deyil, yalnız qanının 
təmizliyini saxlamış bəylərdən seçilirdi. Bu bəylərin sırasına öz ana nəsli bəy və 
ləzgi mənşəli olanlar daxil idilər. «Qeyri - təmiz qanlı» bəylər sırasına isə yengiloy 
və muğal qadınlarından  doğulmuş  bəylər  daxil  idilər.   Bu  anaların oğlanları 
atalarının varisliyindən məhrum idilər. Yalnız bir halda atanın başqa oğlu 
olmadıqda və ata ölərkən, mülkünü ona vəsiyyət etdikdə, belə qadınlardan doğulan 
uşaqlar ata varisi hesab oluna bilərdi. Çox vaxt bu adət öz qüvvəsini itirir, həmişə 
ona əməl olunmur, «qeyri-təmiz qanlı» bəylər, «təmiz qanlı» bəylərdən 
fərqlənmirdilər. 
Şəmşəddil və Qazax sultanlıqlarında bəylərlə yanaşı ağaların da hüquqları 
az deyildi. Bu sultanlıqlarda kənd idarə etmək hüququnu almış şəxs ağa adlanırdı. 
Onlar da, Azərbaycan xanlıqlarında olduğu kimi, idarə etdikləri kəndlərdən gələn 
gəlirin bir hissəsini özlərinə götürürdülər. Ağalara kəndi idarə etmək hüququ 
ömürlük verilir, o öldükdə, sultan onun titulunu nəinki övladına, hətta başqasına da 
verə bilərdi. Bu titulu daşıyanların bəzilərinin hüquq və vəzifələri nəsildən-nəslə, 
hətta qohumlarına bağışlanılırdı. Ağaların hakimiyyəti geniş idi. Bunu Yermolovun 
yazdığı «Qeydlər»dən də görmək olar: «Tatar distansiyaları olan Borçalıda, 
Qazaxda və Şəmşəddildə ağalar çoxdan bəri qara camaat üzərində hakimiyyətə 
malik olmuşlar. Xəzinəyə çatacaq vergiləri onlar bölür, bəzilərini bundan azad 
edir, bəzilərinin üzərinə istədiklərini əlavə edirdilər». 
General Yermolovun «Qeydlər»indən göründüyü kimi ağa ailələrinin çox 
olmasına baxmayaraq onların hər birinə şöhrətindən, hörmətindən, hökumət 
qarşısında xidmətlərindən asılı olaraq bir neçə ailə xidmətçi verilirdi. Ağalar həmin 
ailələrlə istədikləri kimi davranır, onlardan ev işlərində istifadə edirdilər. Müxtəlif 
məlumatları tərtib edən çar məmurları hesab edirdilər ki, ağa sözü Şəmşəddil və 
Qazax distansiyalarının Rusiya tərəfindən işğalından sonra işlədilməyə başlamışdı. 
A.Bakıxanov da bu fikirdə idi: «Ruslara qədər ağa kimi xüsusi ad yox idi; amma o, 
sonralar tatar distansiyalarında bəy sözünü əvəz etdi». Əlbəttə, bu fikirlə 
razılaşmaq olmaz. Belə ki, işğala qədər də, təkcə göstərilən yerlərdə deyil, başqa 
yerlərdə də hakim sinfin nümayəndələri barəsində bu termin işlədilmişdir. Rus 
qafqazşünaslarından biri bu məsələni belə izah edirdi: «Ağa adı... xan nəslindən 
35 
 
olanların hamısına verilmişdi». Məsələn, Qarabağ xanlığında, təkcə xanın oğlanları 
deyil, qızları da ağa çağırılırdı. Başqa bir mənbədə qeyd olunur ki, «camaat xana 
yaxın olan adamlara da ağa deyə müraciət edirdi». «Xan nəslindən olanların 
hamısına verilən bu ad öz mahiyyəti etibarilə bəydən fərqlənmirdi, ağalar bəylərin 
istifadə etdikləri hüquqlara və üstünlüklərə malik idilər». 
Bütövlükdə Azərbaycan bəylərinin və sultanlarının sayı barəsində dəqiq 
məlumat yoxdur, olanları da ziddiyyətlidir. Quba xanlığında bir məlumata görə 
276, digərinə görə isə 77 bəy ailəsi, Şəki xanlığında Rusiya işğalından sonrakı ilk 
illərdə 221 bəy, bir sultan və iki məlik, Bakı xanlığında bir məlumata görə 98 bəy, 
başqa məlumata görə isə 42 bəy ailəsi (132 nəfər) Naxçıvan xanlığında 4 xan, 44 
sultan və bəy, başqa məlumata görə isə 150 xan ailəsi (976 nəfər), Ordubad 
mahalında 53 bəy ailəsi (419 nəfər), və Lənkəran xanlığında 348 bəy ailəsi var idi. 
Mənbələrin verdiyi məlumata görə, məliklərin və kələntərlərin də ağalar 
kimi kəndlini idarə etmək hüquqları var idi. Qarabağ xanlığından başqa 
Azərbaycanın digər yerlərində, o cümlədən, Şəki xanlığında da məliklər var idi. 
Sultanlıqlarda və məliklərdə olan bütün bəylər sultanlara və məliklərə   tabe  idilər.   
Qarabağ xanlığındakı məliklər  isə xanlardan asılı idilər. Lakin burada elə məliklər 
də var idi ki, onlar xristianlıqdan imtina edib, müsəlmanlığı qəbul etdiklərinə görə 
xan tərəfindən bu titulu almışdılar. Burada elə məliklər də var idi ki, onlar imtiyazlı 
silkə mənsub deyildilər. Qarabağ xanlığındakı məliklərin hüquqları digər 
yerlərdəkindən daha yüksək idi. Məsələn, Şəki xanlığında olan məliklərin çoxu 
(Ərəş, Xaçmaz, Qəbələ) mülkədar hüququnda deyildilər və sərəncamlarında ancaq 
bir-iki kənd var idi. Onlar mahal naiblərinə tabe idilər. Mahal üzrə məliklər vergi 
və mükəlləfiyyətləri müəyyənləşdirir, kəndliləri vergiləri tezliklə ödəməyə    
məcbur edirdilər.  Şəki xanlığı əyanlarının yığıncaqlarında məliklər bəylərdən 
sonrakı yeri tuturdular. 
Vəkillər də imtiyazlı təbəqəyə aid idilər. Onlar, əslində, ağaların içərisindən 
çıxmış, daha böyük hüquqlara malik idilər. Onların hakimiyyəti altında ağalar 
hüququnda bir neçə kənd olurdu. Vəkillər və sultanların hakimiyyəti bütün 
distansiyaya şamil  edilirdi.  Sultanlıqlarda hər  iki  titulun hüquqları eyni idi, lakin 
adət üzrə Şəmşəddil mahalının hakimi sultan adlanırdı. Vəkillər sultanlıqları idarə 
etmək üçün xan tərəfindən təyin olunurdular. İki sultanlığın hər birində bir vəkil 
var idi. Vəkil və sultan hüququ, onların idarəsində olan kəndlərlə birlikdə nəsli 
xarakter daşıyırdı. 
Bəzi tədqiqatçılar belə hesab edirlər ki, kəndxudalar, yüzbaşılar, kovxalar 
da xüsusi imtiyazlı təbəqəyə aid olub, vəzifələri nəsli xarakter daşıyırdı. Onlar 
hərbi başçılar kimi ara müharibələri zamanı mühüm rol oynayırdılar. Əlbəttə, belə 
bir mülahizə ilə razılaşmaq olar ki, yüzbaşı, kəndxuda kimi vəzifələr feodal 
zümrəsinə aid olmasa da, onlar bu vəzifələrə təyin olunduqdan sonra bəy adını və 
hüququnu alırdılar. Bir mənbədə deyildiyi kimi «...ali silk zəhmətkeş əhalinin varlı 
hissəsi hesabına artır <...> Xanlıqlar zamanı yüzbaşılıq xidmət müqabilində verilir 
36 
 
və hətta nəslən keçirdi». 
Quzey Azərbaycan xanlıqlarında istismarçılar sırasına daxil olan darğaları 
xanlar həmin vəzifəyə öz yaxın adamları olan bəyləri xüsusi xidmətlərinə görə 
təyin edirdilər. 
Car-Balakən camaatlarında bəy, sultan və s. anlayışlarına rast gəlinmir. Bu 
regionun sosial-iqtisadi tarixinin tədqiqatçısı İ.P.Petruşevski Car-Balakən    
cəmiyyətlərinin sosial quruluşunun təxmini sxemini tərtib etmişdi: 
1. Feodal əyanlar - kovxalar, keĢkel sahibləri, qazılar (avarlar); 
2. Azad kəndlilər - kiçik torpaq sahibləri, azad icmaların üzvləri 
(avarlar); 
3. Hər cür vergilərdən azad edilmiĢ kəndxudalar və maaflar (muğallar 
və yengiloylar); 
4. Torpağa təhkim edilmiĢ, feodal mükəlləfiyyətləri daĢıyan keĢkelçi 
kəndlilər (muğallar və yengiloylar); 
5. Qullar (basqınlar zamanı ələ keçirilmiĢ, əsasən, gürcülərdən ibarət 
olan əsirlər). 
İ.P.Petruşevski keşkel sahiblərini «ali silk»ə daxil edir. Onların hüquqları 
xanlıqlarda olan bəylərin hüquqlarının eyni idi. Eyni sözləri keşkelçilərə də aid 
etmək olar. Onlar da xanlıqlarda olan rəiyyətlər kimi eyni hüquqlardan istifadə edir 
və sahibkara vergilər verirdilər (Bu barədə müvafiq fəsildə söhbət açacağıq). 
Fikrimizcə, bəylərlə keşkel sahiblərinin hüquqlarını eyniləşdirməkdə 
İ.P.Petruşevski ifrata varmışdır. Bu həm də onun muğallara (türklərə) olan mənfi 
münasibətindən irəli gəlirdi. 
Göründüyü kimi, bəylər, ağalar, sultanlar feodal ierarxiyasının xandan 
sonrakı pillələrini tutur, həm xanlığın, həm də öz mülklərinin idarəsində geniş 
hüquqlara malik idilər. 
RUHANĠLƏR. Hakim feodal sinfi təbəqələrindən biri də ruhanilərdir. 
Xanlıqlarda İslamın şiə təriqəti ruhanilərinin başçıları şeyx-ül-İslam, sünni təriqəti 
ruhanilərinin başçıları isə qazı, yaxud müfti adlanırdılar. Bu din başçıları din 
xadimlərinə müxtəlif dərəcələr üzrə adlar və vəzifələr verir və ya onları həmin 
adlardan və vəzifələrdən azad edirdi. Onların bədən cəzası vermək hüquqları da var 
idi. Bu hüquqdan onlar dini ayinlərə küfrlə yanaşanlara münasibətdə istifadə edə 
bilərdilər. «Xalqın inamını qazana bilmiş şeyx-ül-islamlar və qazılar, xüsusən 
müctehidlər, xanın arzusuna rəğmən, özlərinin    əllərində daha böyük hakimiyyət 
cəmləşdirməyə çalışırdılar». 
Xanlıqların hər birində dini idarələr fəaliyyət göstərirdi ki, onlara rəhbərlik 
hamısında eyni cür olmayır, xanların arzu və iradələrindən asılı idi. Sünni təriqəti 
üstün olan xanlıqlarda dini işləri  xanların özləri  idarə  edirdilər.  Məsələn,  Quba 
xanlığında   baş   qazı   dini   işlərə   başçılıq   etsə   də,   öz hərəkətlərində müstəqil 
deyildi və bütün görəcəyi işlərlə xanı tanış etməli, onun razılığını almalı idi, əks 
təqdirdə xan onu kənar edib, başqa din xadimini qazı təyin edə bilərdi. Quba 
37 
 
xanlığında sünnilərlə yanaşı, özlərinin dini başçıları olan şiələr də yaşayırdılar. Bu 
başçıların hüquqları  baş qazının hüquqlarına bərabər olsa da, ona tabe idilər. 
Şəki xanlığında «Ruhanilərin öz idarəsi var idi: hər mahalda ruhanilərə və 
məscidə başçılıq edən və əsasən əfəndilərdən  seçilən  qazı var  idi.  O  yerlərdə ki,  
qazının başı məhkəmə işlərilə çox qarışıq olurdu, ruhanilərə və məscidlərə başçılıq 
etmək üçün əfəndilərdən əmr-maruf seçilirdi. Qazıdan və əmr-maruflardan sonra 
əfəndilər və axundlar gəlirdilər. Onların arasından vaizlər seçilirdi. Öz alimliyi və 
əsərlərinə görə böyük hörmət sahibləri olmuş din xadimləri böyük əfəndilər 
adlanırdılar. Əgər belə bir alim ruhani özünün həyat tərzinə   görə   xalqın inamını   
qazanırdısa, o imam əfəndi çağırılırdı. Özünün həyat tərzini müqəddəsləşdirdiyinə 
görə xalqın hörmətini qazanmış ruhanilər Pişnamaz adlanırdılar. Hər məscidin öz 
mollası var idi ki, onlara soxtə və telabilər köməklik göstərirdilər». 
Ruhanilər silki iki dərəcəyə bölünürdü: Ali və aşağı. Ali ruhani silkinə dini 
dünyəvi hakimiyyəti öz əllərində cəmləşdirənlər daxil idilər. Bu silkə şeyx-ül-
islamlar, qazılar, axundlar və əfəndilər daxil idilər. İkinci dərəcəyə isə dünyəvi 
işlərə qarışmaq hüquqları olmayan mollalar, seyidlər-dərvişlər və s. daxil idilər. 
Şeyx-ül-islamlar, qazılar, axundlar yüksək dini savada malik olmalı, dinin bütün 
incəliklərini bilməli və çox ciddi həyat tərzi keçirməli idilər. 
Xanlıqlarda hər birinin bir mollası olan çoxlu məscid var idi. Mollaları bu 
vəzifəyə şeyx-ül-islamlar, yaxud qazılar təyin edirdilər. Onlar mollaları bu 
vəzifəyə təyin etməzdən qabaq dini surələri, Quranı necə bilməsini yoxlamalı 
idilər. Mollalar öz təhsillərini davam etdirir, ərəb və fars dillərini kamil öyrənir, bir 
çox dini kitablarda yazılanlara yiyələnir, sonra isə ya yerli «alimlər», yaxud da İran 
və ya Türkiyədə mədrəsələrdə imtahan verdikdən sonra qazı, yaxud axund adını 
alırdılar. Sonra isə onları mahallar üzrə qazı, yaxud axund vəzifəsinə təyin 
edirdilər. 
Müsəlman ruhaniləri sırasına Məhəmməd Peyğəmbərin, onun qızı Fatimə 
ilə İmam Əlinin nəslindən hesab olunan seyidlər və ağamirlər də daxil idilər. 
Ruhani balalar, atalarının yolu ilə getmək istəmədikdə, onlara dünyəvi işlərə 
keçməyə icazə verilir və bəziləri bəy adını alırdılar. 
Ruhaniliyin bütün nümayəndələri eyni hüquqa malik deyildilər və onların 
hamısını feodal sinfinə aid etmək olmaz. Onlardan bəziləri müsəlman ruhanilərinə 
başçılıq etməklə yanaşı, böyük torpaq mülkləri və kənd sahibləri idilər və yeri 
gəldikdə, təsərrüfatla da məşğul olurdular. Onlarla yanaşı elə mollalar da var idi ki, 
feodal sinfinə daxil olmayıb, rəiyyətlər kimi vergi və mükəlləfiyyətlərin ağırlığını 
daşıyırdılar. 
Bütövlükdə, Quzey Azərbaycan xanlıqlarında ruhanilərin sayını müəyyən 
etmək üçün ixtiyarımızda müfəssəl məlumatlar yoxdur. Lakin bəzi xanlıqlar 
barəsində olan materiallar, ruhanilərin ümumi sayı barəsində təsəvvür yaratmağa 
imkan verir. Məsələn, XIX əsrin ilk illərində Bakı xanlığında Bakı şəhəri istisna 
olmaqla 159 molla və seyid yaşayırdı, Bakı şəhərinin özündə isə 202 molla, seyid 
38 
 
və başqa ruhani nümayəndələri var idi. Demək, ərazi cəhətcə bütün Şimali 
Azərbaycan xanlıqlarından ən kiçik olan Bakı xanlığında 361 ruhani yaşayırdı. 
Mənbələrin verdiyi məlumata görə, Lənkəran xanlığında 1105 nəfər din 
xadimi yaşayırdı. Quba xanlığında 500 din xadiminin ailəsi var idi ki, bu daha hər 
iki cinsdən 2500 nəfəri təşkil edir. Həmin ailələrdən 40-ı, yəni 200 nəfəri seyidlər 
və ağamirlər idi. 1801-ci ilə dair olan digər məlumata görə, Quba xanlığında 249 
axund, seyid, molla ailəsi yaşayırdı. 
Naxçıvan xanlığında din xadimlərinin sayı 1370 nəfərə çatırdı. 
Gətirilən rəqəmlər Quzey Azərbaycan xanlıqlarında ruhanilərin sayının nə 
qədər çox olması barəsində təsəvvür yaradır. Hesablamalara görə, onlar xanlıqların 
əhalisinin 10 faizini təşkil edirdilər. Ruhanilər də feodal sinfinin başqa 
nümayəndələri kimi kəndliləri istismar edirdilər. Mənbələrdən birində bu 
münasibətlə yazılırdı: «Ruhani feodallar öz kəndlilərinin təhkimli əməyindən 
istifadə edirdilər. Onlar izafi, çox vaxt labüd əməkləri vergi, mükəlləfiyyətlərlə 
mənimsəyirdilər. Ruhani feodallar dünyəvi feodallardan bir çox cəhətlərə görə geri 
qalmırdı. Bu feodalların onlarca kəndi, yüzlərlə təhkimli kəndliləri özündə 
birləşdirən iri təsərrüfatları var idi». 
Bu müəllifin Quzey Azərbaycan kəndlilərini təhkimli kəndlilər sırasına səhv 
olaraq aid etməsini kənara qoysaq, onun digər fikirləri ilə razılaşmaq mümkündür. 
Belə bir fikrə digər materiallarda da rast gəlmək olar. V.İvanenko yazırdı ki, 
«yüksək titulu daşıyan ruhanilər xandan ya maaş, ya ömürlük istifadə üçün torpaq 
sahələri, ya da kəndlər alır». Həqiqətən də onlar heç bir vergi ödəmir və 
mükəlləfiyyət daşımırdılar. Məsələn, Pirşağı kəndindən «Şeyx İmam Əli Şeyx Əli 
Əkbər oğlu, Şeyx İmamverdi Şeyx Hacı oğlu və Şeyx Məhəmməd Şeyx Verdi 
oğlu» Bakı xanının onlara verdiyi təliqəyə görə heç bir vergi vermirdilər. 
Dünyəvi feodallar kimi ruhani feodallar da sərəncamlarında olan kəndlərin 
əhalisindən vergi yığırdılar. Bundan başqa bütün müsəlmanlar ruhanilərə dini 
vergilər -xüms və zəkat ödəməli idilər. «Zəkat və xüms camaatdan hər il dini 
nizamnaməyə uyğun miqdarda toplanılırdı. Xanların qoyduqları vergilər və 
mükəlləfiyyətlərin ağırlığından əhali xüms və zəkatı ödəməkdən yayınmağa 
çalışırdılar. Xanlar bu işdə həmişə ruhanilərin köməyinə gəlirdilər». Xanlıqların 
hamısında xüms və zəkatın qədəri eyni deyildi. Məsələn, bəzi kəndlərdə onlar hər 
ailədən iki çanax buğda və bir çanax arpa miqdarında alınırdı. 
Bəzi ruhanilər təsərrüfatla yanaşı, ticarətlə də məşğul olur və heç bir vergi 
ödəmirdilər. Şəki xanlığında ipəkçiliklə məşğul olan ruhanilər var idi. XIX əsrin 
ilk illərində Şəki xanlığından olan 493 toxmaçar bağlarından 25-i ruhanilərin 
istifadəsinə verilmişdi. 
Ruhanilərin başqa gəlir yerləri də var idi. Onlar uşaqlara təhsil vermək, 
kəbin kəsmək, mərhumların dəfnində iştirak etməklə də gəlir əldə edirdilər. 
Xanlıqlarda əsas məhkəmə işləri də ruhanilərin gəlir mənbələrindən biri idi. 
Beləliklə, xanların arxa və dayaqları olan ruhanilər xanlıqların siyasi və 
39 
 
mənəvi həyatı ilə bərabər, həm də onun sosial-iqtisadi həyatında yaxından iştirak 
edirdilər. 
 
2.2. Kəndli sinfi 
RƏĠYYƏT. Xanlıqlar dövründə Azərbaycan kəndlilərinin mütləq 
əksəriyyəti rəiyyətlər idi. Rəiyyət ərəbcə əsl, xalis deməkdir. Bu termin İranda və 
Orta Asiyada feodal mülklərində yaşayan asılı kəndlilər mənasında işlədilmişdir. 
XVI - XIX əsrlərdə Azərbaycanda renta-vergi ödəyən dövlət kəndliləri rəiyyət    
adlandırılmışdır. Rəiyyət mülkədar mülklərində, bəylərə, yaxud ruhanilərə ömürlük 
istifadə üçün bağışlanmış torpaqlarda-tiullarda çalışır, torpaq sahiblərindən iqtisadi  
cəhətdən  asılı  olub,  feodala  məxsus  mülkdə pay torpağından istifadə edir və 
müqabilində vergi ödəyirdilər. Xanlar, adətən, rəiyyəti ayrı-ayrılıqda deyil, bütöv  
icma halında (camaat)  bağışlayırdılar. İ.P.Petruşevski  yazır  ki, sahibkar-bəylərin 
torpaqlarında yaşayıb,  onun mülklərində pay torpağı olan, onlara və çar xəzinəsinə 
vergilər ödəyən və mükəlləfiyyətlər daşıyan feodal-asılı kəndlilər sahibkar 
rəiyyətləri adlanırdılar: «Yalnız icma torpaqlarında yaşayan, xəzinəyə  ipək,   taxıl  
və  ya  pullu  vergi   ödəyən  rəiyyətlər sahibkar   vergi   və   ödənclərindən   azad   
edilirdilər». Belə kəndlərin əhalisi - rəiyyət kəndə təyin olunmuş darğaya - 
kəndxudaya, dövlətə  verdikləri   verginin   müəyyən   hissəsi miqdarında vergilər 
verirdilər. «Darğa ona bağışlanmış kənddə yaşayıb-yaşamamasından asılı 
olmayaraq, hətta ömründə həmin kəndi görməsə də, vergiləri alırdı». Torpaq, 
beləliklə, tiul kimi bağışlandığı təqdirdə rəiyyət həm tiuldara, həm xəzinəyə vergi 
verirdi. Lakin belə hallar olurdu ki, rəiyyət təkcə tiuldara vergi verir, xan 
xəzinəsinə vergi ödəməkdən azad edilirdi. Bakı xanlığında xanın fərmanı ilə 
Bilgəh kəndliləri həm bəy-tiuldara, həm də divana vergi ödəyirdilər. Lakin 
sonralar, 1785-ci ildə kənd Hacı Zeynal bəyə tiul şəklində verildikdən sonra, xanın 
fərmanı ilə onlar vergiləri xəzinəyə deyil, tiuldarın nəfinə ödəməli oldular. Lakin 
Bilgəh əhalisi əvvəllərdə olduğu kimi, yenə Divanın tələbi ilə qoşun verməli idi. 
Hüseynqulu xanın dövründə həmin şərtlərlə kənd Heybət bəyə tiul şəklində verildi. 
1803-cü ildə onun verdiyi fərmanda qeyd olunurdu ki, bu kəndin vergi ödəyən 
əhalisi xan xəzinəsinə hər il verdiyi müxtəlif vergilərdən azad edilirdi ki, bu 
vergilərin hamısı Heybət bəyin xeyrinə toplansın. Həmin şərtlərlə Hüseynqulu xan 
1791-ci ildə Şağan kəndini Məhəmməd bəyin, Zirə kəndini isə Aşurbəy 
Səlimxanovun idarəsinə vermişdi. Beləliklə, rəiyyət ya xəzinənin, ya da ayrı-ayrı 
feodalların hakimiyyəti altında olur, yəni xan və bəy-mülkədar rəiyyətinə 
bölünürdülər. Birincilər tarixi ədəbiyyatda dövlət-xəzinə kəndliləri, ikincilər isə 
sahibkar kəndləri adlanırdılar. Rəiyyətin daşıdıqları mükəlləfiyyətlər «Rusiyada 
olduğu kimi dövlət və feodallar arasında dəqiq bölünməmişdi. Bu, Şərqdə, o 
cümlədən, Azərbaycanda olduğu kimi mükəlləfiyyətin qarışıq düşməsində özünü 
göstərirdi. Azərbaycanın Rusiya tərəfindən işğal olunmasına qədər torpağın 
mülkiyyətçisi feodal hakim (xan) idi, o da bilavasitə kənd istehsalçılarından təkcə 
40 
 
mükəlləfiyyətləri deyil, çox vaxt torpaq vergisini də yığırdı. Rəiyyət feodaldan, 
əsasən, iqtisadi cəhətdən asılı vəziyyətdə idi. Bu özündə təhkimçiliyin 
elementlərini cəmləşdirmiş feodal asılılığı idi». 
Sahibkarların onların üzərində «tam hakimiyyətləri olsa da, onları başqa 
əllərə sata bilməzdi və nəslən verməli idi». Bu hal başqa mənbələrdə də təsdiq 
olunur: «Bəylərin kəndliləri satmaq hüququ yox idi, onlar ancaq öz şəxsi torpağı və 
torpaq üzərində olan bütün tikililərlə istədikləri kimi rəftar edə bilərdilər. 
Sahibkarlar idarələrində olan kəndləri və torpaqları sata bilməzdilər, çünki bu 
torpaqlar icmaların mülkiyyətində idi. Bu torpaqların bir hissəsi bəyə verilir və 
əvrəz təşkil etməklə becərilirdi. Kəndlilərin bəydən asılılıq səviyyəsi onun siyasi 
həyatda tutduğu mövqedən və əyanlığının səviyyəsindən asılı idi. Hər halda 
kəndlilər bəyin torpağını becərməyə, taxılını yığmağa, ev işlərini görməyə, ərzağını 
daşımağa, bəzi hallarda müəyyən vergi ödəməyə borclu idilər». 
Rəiyyətin xanlardan, mülkədarlardan, tiuldarlardan feodal-asılı vəziyyətdə 
olmaları barəsində, bəzi istisnalar nəzərə alınmasa, tarixi ədəbiyyatda fikir ayrılığı 
yoxdur. Qafqazşünasların hamısı belə hesab edirlər ki, rəiyyətlər şəxsən azad 
idilər. V.İvanenko bu münasibətlə yazırdı ki, təhkimçilik hüququnun olmadığı 
xanlıqlarda şəxsi təsərrüfatları olan kəndlilər rəiyyət adlanırdılar və onlar da əsasən 
dörd qrupa bölünürdü: 
1. Ata-babalarının, yaxud özlərinin «ilk sahibkarlar» kimi qanuni yolla əldə 
etdikləri öz şəxsi torpaqlarında yaşayan rəiyyət, yəni torpaq üçün heç bir şey 
ödəməyən, lakin topladıqları məhsulun ondan bir hissəsini dövlət vergisi kimi 
ödəyən azad əkinçilər. 
2. Mülkədar torpaqlarında irsən keçən icarədarlar kimi yaşayan kəndlilər. 
Birincilərin ödədikləri miqdarda ödənilən dövlət vergilərindən başqa, onlar torpaq 
sahibinə öz məhsullarının onda bir hissəsini, barama məhsulunun beşdə bir 
hissəsini, odun və başqa şeylər verirdilər. 
3.Xanlar tərəfindən ruhanilərə və bəylərə bağışlanmış torpaqlarda tiyullarda 
yaşayan rəiyyət. Belə bağışlanmalar heç kimin torpaq hüququna toxunmur. Lakin 
kəndlilər bütün dövlət vergilərini, yaxud onun bir hissəsini torpağı bağışlamış 
adama verirdilər. Həmin kəndliləri torpaq sahibləri ilə münasibətləri bəylərlə 
kəndlilər arasındakı münasibətlər kimi olurdu. Belə olan surətdə xeyrinə bəzi əlavə 
münasibətlər, onun iradəsindən asılı olaraq çox vaxt artırılan cinsi vergilər təzahür 
edirdi. 
4. Bu qrupa köçəri maldarlıqla məşğul olan rəiyyət daxil idi. Xanlığın 
müxtəlif yerlərində yay və qış otlaqları olan həmin rəiyyət öz mal-qaraları ilə 
həmin yerlərin birindən digərinə köçürdülər. Onlar mal-qaralarının sayı nəzərə 
alınmaqla xəzinə otlaqlarına görə xana, xüsusi otlaqlara görə isə bəyə vergi 
verirdilər. Arxiv sənədləri də rəiyyət barəsində deyilən bu fikirləri təsdiq edir: 
«Quran və şəriətə, həm də son zamanların təcrübəsinə görə kəndli şəxsən azaddır, 
o, istədiyi vaxt bir yerdən başqa yerə köçə, istəsə lap xarici ölkəyə gedə bilərdi». 
41 
 
Y.A.Paxomov da belə hesab edirdi ki, «Kəndlilər (yəni, rəiyyət - müəllif), bəzi 
istisnalar nəzərə alınmazsa, kütlə halında azad idilər və rusların bu yerlərə 
gəlməsinə qədər onların bir yerdən başqa yerə köçməsi məhdud deyildi, lakin 
işğaldan sonra bu hüquq nisbətən məhdudlaşdı, bəzi yerlərdə isə tamamilə 
dayandırıldı». 
Bu fikirlərin tam əksinə olaraq, rəiyyəti təhkimli kəndlilər hesab edənlər də 
az deyildi. Məsələn, Ə.Ubaydulinin rəiyyət barəsində mülahizəsi bambaşqadır, 
həm də ziddiyyətlidir. O bir yandan yazır: «xəzinə torpaqlarında yaşayan, çox 
hissəsi sultanların, bəylərin və ağaların idarəsi altında olan kəndlilər rəiyyət 
adlanırdılar. Onlar şəxsən azad idilər, əslində isə mülkədarlardan iqtisadi cəhətdən 
asılı idilər». Göründüyü kimi Ubaydulinin bu mülahizəsi tarixi həqiqətdir. Lakin o 
həmin əsərində, cəmisi bir abzas sonra özünün bu düzgün mülahizəsinin əleyhinə 
çıxır və yazır: «mülkədarların inzibati idarəsi altında olan rəiyyət, hüquqi nöqteyi-
nəzərdən də bəylərdən asılı vəziyyətdə idi. Buna görə də, Zaqafqaziyanın 
müsəlman əyalətlərində təhkimçilik hüququnun olmaması fikrini məsələyə formal 
və qeyri-sosioloji yanaşmaq halı kimi biz tamamilə rədd edirik». Beləliklə, 
Ə.Ubaydulinin bu sözlərindən belə nəticə çıxarmaq olar ki, o, Azərbaycanda 
təhkimçilik hüququnun  olmasını və rəiyyətlərin bəylərdən təhkimli asılılığını 
təkidlə müdafiə edir. Ə.Ubaydulin bu məqaləsinin başqa yerində Azərbaycanda 
təhkimçilik hüququnun olmasını daha qətiyyətlə irəli sürür. O yazır: «Şəki 
xanlığının bütün kəndli əhalisi təhkimli idi». Azərbaycanın sovetləşməsindən 
sonrakı   ilk   illərdə  bu  məsələyə   xüsusi əsər həsr etmiş Ə.Salamzadə   də   eyni   
fikirdədir: «Azərbaycanın kəndli kütləsinin  əksəriyyəti  (o,  rəiyyəti  nəzərdə tutur  
-  müəllif) işğaldan qabaq da, sonra da təhkimli - asılı vəziyyətdə idi». Bizim 
fikrimizcə, Ə.Ubaydulin də, Ə.Salamzadə də təhkimli - asılı anlayışını feodal-asılı 
münasibətlərlə dəyişik salırlar. Əslində isə, qeyd etdiyimiz kimi, rəiyyət təhkimli-
asılı deyil, feodal-asılı vəziyyətdə idi. Bunu Quba xanının 1759 və 1774-cü illərdə 
verdiyi iki fərmanından daha aydın görmək olar. Bu fərmanlarda qeyd olunurdu ki,  
«göstərilən asılı kəndlərin əhalisi və rəiyyəti, söylənilən ali imtiyazları özlərinin 
tiuldarı kimi qəbul edirlər, belə ki, onlar bütün maddələr və bütün münasibətlər 
üzrə qulluq göstərirlər».  Bu fikri Quba xanı Şeyxəli xanın, Şəki xanı Səlim xanın, 
Qarabağ xanı Mehdiqulu xanın, və başqalarının fərmanları da təsdiq edir. 
Bir çox tədqiqatçılar  o,  cümlədən, adını çəkdiyimiz Y.A.Paxomov belə 
hesab edir ki, rəiyyətin xanlıqlar dövründə, Rusiya işğalına qədər bir feodalın 
yanından digərinin yanına köçmək hüquqları var  idi.  Yuxarıda  gördüyümüz kimi, 
İ.P.Petruşevski rəiyyəti təhkimli deyil, feodal-asılı kəndli hesab etsə də, 
Y.Paxomovun fikri ilə razılaşsa da, rəiyyətin torpağa təhkim olunması fikrinin 
tərəfdarı kimi çıxış edir, demək, onları təhkimlilər sırasına daxil edir. O yazır ki, 
bir feodalın yanından başqasının yanına keçmək hələ XVIII əsrdən qabaq 
olmuşdur, lakin bu heç də o demək deyildir ki, Azərbaycan torpağında təhkimlilik 
heç vaxt olmamışdır. «XVIII əsrdə köçmək hüququ, İran hakimiyyətinin zəifləməsi 
42 
 
və yarımasılı xanlıqların yaranması, feodalların tərkibinin dəyişməsi, xanlarla 
keçmiş əyanların qalıqları arasında gedən mübarizə kəndlilərin vəziyyətinin 
müvəqqəti olaraq yüngülləşməsi nəticəsində meydana gəlmişdir. Bəzi hallarda isə 
köçmək hüququnun qarşısı təkcə «adətlərlə» deyil, iri feodalların özlərinin 
mənafeyinə uyğun olaraq alına bilərdi». İ.Petruşevskinin xanlıqların   yaranması   
dövründə   kəndlilərin   vəziyyətinin yüngülləşməsi fikri ilə də razılaşmaq olmaz. 
Görkəmli alimin rəiyyətlərin torpağa təhkim olunmaları barəsində fikrini nəzərə 
almasaq, onun rəiyyətin bir feodalın yanından digərinin yanına keçməsinin 
məhdudlaşdırılması mülahizəsi ilə razılaşmaq olar, belə ki, rəiyyətin feodal-asılı 
olmalarının göstəricilərindən biri də məhz budur. 
İ.P.Petruşevskinin istinad etdiyi bir sənəddə deyilir ki, əgər xanlıqlar 
yaranana qədər sahibkar rəiyyəti öz istədiyi kimi bir yerdən başqa yerə köçürə 
bilməzdisə, xanlıqlar dövründə əksinə, sahibkarın arzusu ilə bu iş  görülə bilərdi. 
Kəndlilərin isə bir yerdən başqa yerə köçmək hüququ məhdudlaşdırılmışdı. Vərənd 
məliyi ilə barışdıqdan sonra onun mülkünü geri qaytarmaq barəsində İbrahim Xəlil 
xanın verdiyi fərmana görə öz kəndlərindən qaçmış kəndlilər geri qaytarılmalı 
idilər. A.Bakıxanov qaçmış kəndli rəiyyətin zorla qaytarılmasını qeyd edərək 
yazırdı: «Rəiyyət başqa bir bəyin yanına qaçdıqda, həmin bəy onları saxlaya 
bilməzdi və geri qaytarmalı idi. Onlar hətta xanın şəxsi rəiyyətliyinə gedəndə də,   
bu barədə xana məlumat verdikdə, onları sahibinə qaytarırdı». Başqa  bir  misal.  
Şamaxı xanı Mustafa xan, Qarabağdan qaçıb Şirvana sığınmış bütün rəiyyət 
ailələrini Qarabağa qaytarmaq barədə fərman vermişdi. 
Elə hallar olurdu ki, xanlar rəiyyəti zorla qaçdıqları yerlərə qaytarmırdılar, 
baş verən siyasi hadisələr onları başqa cür hərəkət etməyə məcbur edirdi. Məsələn, 
Göynük, Layısqı, Biləcik və Şabalıt kəndləri rəiyyətlərinin Cara qaçmaq 
istədiklərini eşitmiş Şəki xanı onlara müraciətlə qalmalarını xahiş etmiş, əvəzində 
onlara qoyunlarını öz kəndlərinin yanındakı otlaqlarda otarmağa icazə verəcəyini, 
vergidən azad edəcəyini vəd etmişdi. Öz kəndlərini qoyub qaçmış rəiyyət 
ailələrinin əmlakı,  həmin  kəndlərin  sahibləri tərəfindən müsadirə edilirdi. 
XVIII əsrin ikinci yarısında Azərbaycan xanlıqları arasında gedən 
müharibələr zamanı rəiyyət əldən-ələ keçirdi. Müharibələrdə iştirak edən bəylər 
kəndli ailələrini köçürüb aparırdılar. Adətə görə bəylər, müharibə qurtarandan 
sonra həmin ailələri geri qaytarmalı idilər. Lakin kəndli əməyinə ehtiyacı olan 
bəylər onları nəinki qaytarmır, əksinə, öz torpaqlarında yerləşdirir və təzə yerdə 
olmalarının ilk illərində güzəştlər də verirdilər. 
Bütün bu dəlilləri gətirdikdən sonra İ.P.Petruşevski rəiyyətin köçürülməsi 
və köçməsi hüququnun aydınlaşdırılmamış qaldığını qeyd edir. Rusiya tərəfindən 
işğal olunduqdan sonra İrəvan və Naxçıvan xanlıqlarından, çar məmurunun qeyd 
etdiyi kimi, rəiyyət keçmişdən qalan qaydaya görə mülkədarların icazəsi olmadan 
öz yurdlarını tərk edə bilməzdilər. Mülkədarlar icazə verdikləri təqdirdə isə, 
kəndlilərin həyətyanı torpaqları mülkədarın, rəiyyətin pay torpaqları isə icmanın 
43 
 
sərəncamına keçirdi. Tiul kəndlərinə isə rəiyyətin köçməsi tam azad deyildi. Bunun 
başlıca səbəbi o idi ki, hər bir rəiyyət ailəsi kənd icması ilə bağlı olub, hamı ilə 
birlikdə dövlət vergilərini ödəyirdi.  O, köçdüyü  zaman öz  pay torpağını icmaya 
təhvil verməli idi. İ.P.Petruşevski bütün bu materialları  və başqa müəlliflərin    
mülahizələrini təhlil etdikdən sonra  belə nəticəyə gəlir: «Biz iki  nəticə çıxara 
bilərik: 1)  Zaqafqaziya xanlıqlarında kəndlilərin torpağa, daha dəqiq desək, xəraca 
və vergilərə təhkim olunması var idi, yaxud sahibkar daima buna səy göstərirdi. 2) 
Zaqafqaziya xanları öz xanlıqları hüdudunda belə təhkim olunmanı müdafiə 
etməklə yanaşı, ona tabe olan bəylərin mənafelərinə uyğun olaraq, qonşu  
xanlıqlardan rəiyyətin və elatların qaçmasına şərait yaradır, onları öz     
torpaqlarında məskunlaşdırır və çox vaxt qaçqınları qaytarmaqdan imtina 
edirdilər». 
Göründüyü kimi, İ.P.Petruşevskinin hər iki halda gəldiyi nəticə konkret 
deyildir. O, rəiyyətin torpağa təhkim olunması hallarını inkar etmir, eyni zamanda 
yazır ki, bəylər bu işi görməyə çalışırdılar, özləri isə xanlıqlardan rəiyyətin 
qaçmasına şərait yaradırdılar. Onun öz sözlərindən belə qənaətə gəlmək olar ki, 
kəndlilərin torpağa təhkim olunması haqqında söylədiyi fikri özü əsaslandıra 
bilmir. Demək belə qəti qənaətə gəlmək olar ki, Azərbaycan xanlıqlarında 
təhkimçiliyin başlıca göstəricisi olan torpağa təhkim olunma deyil, feodal - asılı 
münasibətlər var idi və bu münasibətlər siyasi və hərbi vəziyyətdən asılı olaraq, 
müəyyən dərəcədə zəifləyə də bilirdi. 
İ.P.Petruşevskinin öz mülahizələrində ardıcıl olmamasını onun digər 
əsərlərində də müşahidə edirik. O yazır ki, «XVIII əsrin ikinci yarısında özlərini 
möhkəmləndirə bilmiş xanların və yeni əyanların müstəqil torpaq fondlarına 
yiyələnməsi, rəiyyətin bir yerdən başqa yerə köçməsinin onların mənafelərinə 
uyğun gəlməməsi nəticəsində təhkimçilik meylləri artırdı. Bu dövrdə   
Azərbaycanda aztorpaqlılığın nişanələri   meydana çıxırdı. Bu, bir tərəfdən, kəndli 
kütlələrinin sayca artması ilə o qədər  də bağlı  olmayıb, əsasən, iri feodalların 
təsərrüfatlarında az da olsa əmtəə münasibətlərinin meydana gəlməsi, bəylərin 
şəxsi təsərrüfatlarının möhkəmlənməsi, digər tərəfdən isə kənd təsərrüfatı 
texnikasının çox geri qalması, suvarma  şəbəkələrinin  azlığı, əkin üçün yararlı 
torpaqlar sahəsinin genişləndirilməsinin mümkün olmaması ilə bağlı idi. Torpağa 
ehtiyacın artması xanları, bəyləri və iri tiuldarları öz təsərrüfatları üçün kənd 
icmalarının istifadəsində olan torpaqları zəbt etməyə, torpaqsızlaşmış rəiyyəti 
rəncbərlərə çevirməyə, rəiyyətin vergi və mükəlləfiyyətlərini artırıb onları 
təhkimləşdirməyə sövq edirdi». 
Burada da İ.P.Petruşevski öz mülahizələrində ardıcıl deyildir. O belə hesab 
edir ki, XVIII əsrin ikinci yarısında təhkimetmə meylləri güclənmişdi, bu isə 
«xanların möhkəmlənməsi ilə» bağlı idi. Bu, belədirmi? Əvvələn, xanların 
hakimiyyəti bütün XVIII əsri əhatə etmir. İkincisi, bu dövrdə bütün xanlıqlar eyni 
gücə və möhkəmliyə malik deyildilər. Əgər xanlıqların bəzisi, məsələn, Şəki, 
44 
 
Qarabağ, xüsusən Quba xanlıqları XVIII əsrin ikinci yarısının bəzi illərində 
həqiqətən də möhkəmlənmişdilərsə, digərləri zəifləmiş, hətta bu və ya digər 
xanlıqdan asılı vəziyyətə düşmüşdülər. Xanlar arasında gedən ardı-arası 
kəsilməyən müharibələr onların möhkəmlənməsinə mane olurdu. Demək, 
xanlıqların möhkəmlənməsi ilə təhkimli-asılı münasibətlərin güclənməsi fikrini 
bütün Quzey Azərbaycana  şamil  etmək düzgün olmazdı. Müəllif özü qeyd edir ki, 
xanlar özləri rəiyyətin bir xanlıqdan digərinə qaçmasına şərait yaradırdılar. 
Gətirilən faktlardan aydın görünür ki, xanlıqlar dövründə rəiyyətin bir yerdən 
başqa yerə köçməsi kütləvi hal almışdı, həm də onların sahibləri çox vaxt bu işə 
mane olmur, əmlaklarını müsadirə etməklə kifayətlənirdilər. Bütün bu faktları 
gətirməkdə, onlardan çıxan nəticələri təhlil etməkdə məqsədimiz heç də kəndlilərin 
tam azad və sərbəst olmalarını, istədikləri kimi hərəkət edə bilmələrini sübuta 
yetirmək deyil.  Bu barədə Naxçıvanın sosial-iqtisadi inkişafı tarixinin tədqiqilə 
məşğul olmuş müəllifin verdiyi məlumat daha maraqlıdır. «Əvvəla kəndli iş ilinin 
başa çatmasını gözləməli, ötən illərin borcları da daxil olmaqla bütün torpaq 
vergilərini ödəməli idi. Rəiyyət vergi və mükəlləfiyyətləri vaxtında ödəyə 
biləcəyinə əmin olduğu təqdirdə köçmək istədiyini bir  neçə ay qabaq  öz 
mülkədarına bildirməli, onlar təhkim olunmuş xan məmurundan da icazə almalı 
idi». 
Rəiyyət icma halında yaşayırdı. Bu kənd icmalarının böyük əksəriyyəti 
xana, xan divanına məxsus idi. Lakin mülkədar və tiuldar kəndləri də var idi. 
İcmalıqla istifadə olunan torpaqlar, müəyyən müddətdən, 4-5 ildən bir icma 
üzvlərinin 15 yaşdan yuxarı kişi üzvləri arasında bölünür və bu torpaqlar onların 
pay torpaqları hesab olunurdu. Bu isə feodal istehsal münasibətlərinin zəruri şərti 
idi. Belə ki, feodal bu pay torpağı vasitəsilə bilavasitə kənd istehsalçısından izafi 
məhsulu ala bilirdi.  Qeyd etməliyik ki, Quzey Azərbaycan xanlıqlarında «qeyri-
iqtisadi məcburiyyətin» bu zəruri şərti, yəni kəndlilərin pay torpağı ib təmin 
olunması çox vaxt pozulurdu. Xanlar bəzən ayrı-ayrı rəiyyətin deyil, bütöv bir 
icmanın torpaqlarını əllərindən alaraq onları rəncbərlərə çevirirdilər. Arxiv 
sənədlərindən birində bu münasibətlə deyilirdi ki, - «Xanlar ipəkçilik bağlarını 
zorla rəiyyətin əllindən alır, özlərini də rəncbərlərə çevirirdilər. Bundan başqa 
onlar torpaqsız, yurdlarından köçməyə məcbur olmuş kəndliləri öz mülklərində 
zorla məskunlaşdırırdılar». Şamaxı  xanlığı  üzrə  də  belə sənədlər  daha çoxdur. 
Lənkəran xanlarının - böyük çəltik, buğda, arpa və pambıq əkin sahələri var idi. Bu 
torpaqlar rəiyyətdən zəbt olunmuşdu. Həmin torpaqlarda işləyib ödəmə üsulu ilə 
çalışanlar əkərlər adlandırılırdı. Əkərlər özlərinin təsərrüfat vəzifələri və 
hüquqlarına görə rəncbərlərin eyni idilər. Onlar xana mükəlləfiyyətlərini onun 
təsərrüfatında işləməklə ödəyirdilər. Quba və Şamaxı xanlıqlarında olduğu kimi, 
rəncbərlərin özlərinin kəndi yox idi. Onlar xan təsərrüfatlarında və ya rəiyyət 
kəndlərində məskunlaşırdılar. Rəiyyət torpaqlarını təkcə xanlar deyil, ayrı-ayrı 
bəylər də zəbt edirdilər. Bu zəbtlər xanların fərmanları ilə qanuni qüvvəyə minirdi. 
45 
 
Məsələn, Quba xanı Şeyxəli xanın 1806-cı ildə Heydər bəyin adına verdiyi 
fərmanda deyilirdi: «Biz qeyd olunan əlahəzrətə Hacı-Bəyim qışlağındakı 
torpaqlardan bir kotan sahəsini bağışlayırıq və ona çatdırmağı əmr etmişik ki, o 
həmin sahədə bir kotanla hər il nə qədər torpağı şumlamaq mümkündür, o sahəni 
əkin sahəsinə çevirsin. Bizim müəyyən etdiyimiz qanun-qaydaya görə o (Heydər 
bəy), həmin torpaqlarda bir kotanın becərə bildiyi sahədən də çox becərə bilər». 
Başqa sözlə desək, Heydər bəyə əvvəllər kəndlilərin istifadəsində olan qışlağı 
becərərək, onu əkin sahəsinə çevirməyə, öz ixtiyarında olan torpaq sahəsini 
genişləndirməyə icazə verilirdi. 
Belə zəbt etmələr, öz pay torpaqlarından məhrum edilmələr rəiyyətin 
rəncbərlərə çevrilməsinin başlıca səbəbləri idi. Bəzi hallarda rəiyyət öz pay 
torpaqlarından istifadə hüququnu satmağa məcbur edilirdilər. Məsələn, Şəki xanı 
bu üsuldan istifadə edərək rəiyyət torpaqlarını ələ keçirmiş, torpaq payını itirmiş 
kəndliləri - rəiyyəti rəncbərlərə çevirmişdi. İ.P.Petruşevski yazır ki, 1830-cu ildə 
Gürcü-İmeretiya quberniyası xəzinə palatasının müşaviri Yanovski Şəkinin xəzinə 
ipək bağlarını yoxlamaq üçün Şəkiyə göndərilmişdi. 1823-cü ildə Şəki xanının 
əmlakının müsadirə olunması nəticəsində xəzinənin sərəncamına keçmiş bu bağları 
onlara təhkim edilmiş rəncbərlər becərirdilər. Yanovski burada ipəkçilik bağlarını 
yoxladıqdan sonra böyük bir sənəd hazırlamışdı. O bu sənəddə Şəki xanlarının 
toxmaçar bağlarının, ümumiyyətlə, ipəkçilik təsərrüfatının necə yaranmasının 
təhlilini vermişdir. Yanovski yazır: «Xəzinə ipək bağlarının əsası Şəki xanları 
tərəfindən qoyulmuşdur. Onlar xüsusi təsərrüfatla məşğul olaraq, qonşu ölkələrdən 
gələnləri, yaxud müxtəlif yerlərdən və kəndlərdən topladıqları oturaq olmayan 
kəndliləri, bütöv kəndlərində   məskunlaşdıraraq, onları tut bağları salmağa məcbur 
edir, üzərlərində ciddi nəzarət qoyaraq onların gəlirlərinin bir hissəsini 
mənimsəyirdilər. Xanlar çoxdan məskunlaşmış kəndlilərin isə bağçılıq üçün yararlı 
olan sahələrini ucuz qiymətə satın alaraq, rəncbərlərə çevirdikləri kəndliləri bağları 
becərməyə məcbur edir, becərdikləri baramanın bir hissəsini əllərindən alırdılar». 
Göründüyü kimi, xanlar, bəylər bəzən rəiyyəti asanlıqla rəncbərlərə   
çevirirdilər.   Lakin   rəiyyətin   əksərinin   xüsusi təsərrüfatları var idi. «Rəiyyətin 
həm mənqul, həm də məskun olmayan qeyri-mənqul əmlak (torpaq) satmaq almaq, 
onlardan öz mülkiyyəti kimi istifadə edə bilmək, öz mülkədarının icazəsi ilə başqa 
yerə köçə bilmək hüquqları vardı. Belə halda rəiyyətin sahibkarın torpaqlarında 
satın aldığı qeyri-mənqul mülkiyyəti  mülkədarın  sərəncamına  keçirdi».   Bizə  
məlum olmayan səbəbə görə, Şəmşəddil və Qazax sultanlıqları rəiyyətinin belə 
hüquqları yox idi. 
Qeyd etdiyimiz kimi, xanlıqlar dövründə kənd əhalisinin böyük 
əksəriyyətini rəiyyət təşkil edirdi. Əlbəttə, əlimizdə Quzey Azərbaycan 
xanlıqlarında yaşayan rəiyyətin tam sayı haqqında məlumat yoxdur. Bununla 
yanaşı, bəzi xanlıqlar üzrə olan materiallar rəiyyətin  ümumi sayı barəsində  
təsəvvür yaratmaq imkanını verir. Quba əyalətində 5264 ailədən 4030-u vergi 
46 
 
ödəyənlər, yəni rəiyyət təşkil edirdilər ki, bu da ümumi əhalinin  təxminən 80    
faizinə bərabər idi. Abşeron yarımadasının 34 kəndində 4602 nəfər kişidən ibarət 
2008 rəiyyət ailəsi var idi ki, bu da həmin kəndlərin bütün əhalisinin 83  faizini  
təşkil edirdi. Lənkəran  xanlığında 15.502  kişi əhalidən 13.310 nəfəri rəiyyət və 
əkərlər idilər ki, bu da bütün əhalinin təxminən 80 faizinə bərabər idi. Naxçıvan 
xanlığının Naxçıvan mahalında 1886 ailədən, 1613-ü rəiyyət ailəsi idi ki, bu da 
ümumi əhalinin 80 faizinə bərabər idi. 
Gətirilən rəqəmlərdən göründüyü kimi, adları çəkilən xanlıqların və 
mahalların əhalisinin 80 faizə qədərini kəndlilər - rəiyyət təşkil edirdilər. Bu 
rəqəmlər Quzey Azərbaycanda digər xanlıqlar üzrə fikir yürütməyə imkan verir. 
Tam qətiyyətlə deyə bilərik ki, bütün Quzey Azərbaycan xanlıqları əhalisinin 
beşdə dörd hissəsinə qədəri rəiyyətdən və rəncbərlərdən ibarət idi. 
Azərbaycanın bəzi regionlarında, Car-Balakən azad icmalarında, İlisu 
sultanlığında aqrar münasibətlərdə Quzey Azərbaycan xanlıqlarına nisbətən 
müəyyən fərq olduğu kimi, kəndlilərin adlarında də fərq var idi. Burada vergi 
verən və mükəlləfiyyət daşıyan, hüquq və vəzifələrinə görə rəiyyətə bərabər olan 
kəndlilər Keşkelçilər adlanırdılar. Onlar icmalıqla yaşayıb, keşkel sahibləri adlanan 
sahibkarlara vergi verirdilər. Keşkelçilər - rəiyyət, yuxarıda, müvafiq fəsildə qeyd 
etdiyimiz kimi, iki etnik qrupdan - yengiloylar və muğallardan ibarət idilər. 
Car-Balakən azad icmalarının və İlisu sultanlığı tarixinin, o cümlədən aqrar 
tarixinin tədqiqatçıları keşkelçi - rəiyyətin hüquqi vəziyyətləri  barəsində  müxtəlif 
mülahizələr söyləyirlər. İ.P.Petruşevski keşkelçiləri feodal-asılı kəndlilər hesab 
edir. O, yengiloyların hüquqi vəziyyətinin muğallardan ağır olması, vergiləri daha 
çox ödəmələri mülahizəsini irəli sürür və bunu belə əsaslandırırdı: «Bunu 
sultanların İslama daha sadiq olan muğallara arxalanmaq və onlara üstünlük 
vermələrilə izah etmək olar». Tədqiqatçılardan biri keşkelçiləri təhkimli kəndlilər 
hesab edirdi. O bu münasibətlə yazırdı: «Onlar  da  keşkelə   təhkim   olunmuş   və   
bütün hüquqlardan məhrum edilmişdilər. Bu müəllif öz mülahizəsini sübuta 
yetirmək üçün dəlillər gətirməyə çalışır və yazır ki, keşkelçilərin təhkimli asılılığı 
onunla sübut olunur ki, hələ Zaqatala dairəsinin çar Rusiyası tərəfindən işğalından 
qabaq, keşkel sahibləri onları satmaq hüququna malik idilər». Carlı molla keşkel 
sahibi   Musadan  kəndli   (Qotur   kəndindən) Ziyaəddini, dörd oğlu və qardaşı ilə 
birlikdə satın almışdır. Həmin molla eyni zamanda Katexiyadan yarım keşkeli olan 
kəndliləri də almışdı. Muğalların vəziyyətinin nisbətən başqa cür olması 
mülahizəsini irəli sürən həmin müəllif yazırdı ki, muğallar kovxalara və başqa 
əyanlara qulluq edirlər. Onların arasında da, yengiloylarda olduğu kimi, torpaq 
sahəsi olanlar var idi. Onlar bu torpaqlardan istifadə müqabilində keşkel vergisi 
ödəyirdilər. Muğalların vəziyyətinin yengiloylarınkından fərqi bir də onda idi ki, 
keşkel sahibləri istədikləri vaxt onları öz torpaqlarından - keşkelindən qova 
bilərdilər. Yengiloyların və muğalların arasında hər cür vergi verməkdən və 
mükəlləfiyyət daşımaqdan azad olanlar da var idi. 
47 
 
Adlarını qeyd etdiyimiz müəlliflərin mülahizələrindən bir nəticəyə gəlmək 
olur ki, əvvələn, yengiloylarla muğalların hüquqi vəziyyətləri bir-birindən 
müəyyən cəhətlərlə fərqlənirdi. Ən başlıcası isə, yengiloyların alınıb-satılması 
barəsində sonuncu müəllifin çar məmurlarının tərtib etdikləri sənədlərə əsaslanaraq 
gəldiyi nəticə ilə razılaşmaq olmaz. Belə ki, yerli adət-ənənələrlə tanış olmayan çar 
məmurları düzgün olmayaraq hansı səbəbə görəsə bir və ya iki ailənin bir keşkel 
sahibindən digərinin sərəncamına keçməsini satın almaq kimi qəbul edirdilər. 
Basqınlar nəticəsində əsir götürülmüşlərin qul kimi alınıb-satılması heç də 
kəndlilərin alqı-satqı obyekti olması demək deyildi. Azərbaycan kəndliləri rəiyyət - 
keşkelçilər alqı-satqı obyekti olmamışlar. Belə ki, «hər bir ləzgi müharibədə əldə 
etdiyi əsirlərin sahibi hesab olunurdu... Əsir ələ keçirmiş hər kəsə, həmin əsirlərin 
bir qismi, 2 manat gümüş pul və əsirlərin silahı çatardı. Əgər bir əsir bir neçə 
nəfərə məxsus idisə, o özünü satın alınana qədər növbə ilə onlara qulluq edir və 
xidmət müqabilində yeməklə təmin olunurdu». Gətirilən faktlardan bir daha aydın 
olur ki, kəndlilər rəiyyət – keşkelçilər deyil, məhz döyüşlər zamanı götürülmüş 
əsirləri alqı-satqı obyekti olurdu. 
Car-Balakən azad icmalarında və İlisu sultanlığında kiçik torpaq sahələri 
olan ləzgilər və avarlar da yaşayırdılar. Onların vergi və mükəlləfiyyətlərdən azad 
olmalarına, muğalların və yengiloyların əməyini istismar etmələrinə baxmayaraq, 
hakim sinif nümayəndələri sırasına aid etmək olmaz. Əslində, onlar hüquqi 
cəhətdən olmasa da, faktik olaraq, müəyyən imtiyazları olan rəiyyətin vəziyyətində 
idilər. 
RƏNCBƏRLƏR. Azərbaycan kəndlilərinin ən ağır vəziyyətdə olan hissəsi 
rəncbərlər idi. İstər mənbələrdə, istərsə də mövcud ədəbiyyatda XVIII əsrdə 
rəncbərlər barəsində dəyərli faktlar və məlumatlar az deyildir. İ.P.Petruşevski belə 
hesab edir ki, rəncbər «ağırlıq daşıyan», «zəhmətkeş» deməkdir və müasir İran 
dilində fəhlə, türk-Azərbaycan dilində isə muzdur mənasında işlədilir. Müəllifin 
son fikri ilə heç cür razılaşmaq olmaz, belə ki, əvvəla heç vaxt Azərbaycan dilində 
muzdurun sinonimi rəncbər olmamışdır. İkincisi, ən başlıcası odur ki, rəncbər 
feodal-asılı kəndli olduğu halda, muzdur kapitalist cəmiyyətində, kənd təsərrüfatı 
sahəsində muzdla işləyən fəhlə mənasındadır. Rəncbərləri xan, bəy, ruhanilərin, 
bəzi hallarda maafların   təsərrüfatında çalışanlar, pay alıb sahibkarın verdiyi  
torpaq və əmək  alətləri  ilə  işləyərək,  yetişdirdiyi məhsulun 1/2-dən 2/3 hissəsinə 
qədərini onlara verən, ödəyənlər kimi xarakterizə edənlər də vardır. 
Bizim fikrimizcə, belə mülahizələrlə də tam razılaşmaq olmaz. Bu 
mülahizələrdə belə bir amil nəzərdən qaçırılmışdır ki, onlar öz xoşları ilə deyil, 
sahibkarın təsərrüfatında işləməyə məcbur idilər, əvəzində yaşamaları üçün 
müəyyən pay alırdılar. Bunu elə mənalandırmaq qətiyyən olmaz ki, guya, onlar   
kapitalist cəmiyyətinin muzdurları kimi   sahibkar təsərrüfatında çalışır, məhsulun 
bir qismini sahibkara verir, qalan hissəsini özlərinə saxlayırdılar. Daha dəqiq 
desək, elə çıxır ki, onlar müstəqil kəndlilər idilər və feodal-asılılığının ağır 
48 
 
şəraitində işləmirdilər. Rəncbərlər haqqında İ.P.Petruşevskinin mülahizələri 
həqiqətə daha yaxındır. Onun fikrincə, rəncbərlərin öz təsərrüfatları yox idi, onlar 
sahibkara işləməyə borclu idilər və heç bir kənd icmasının üzvləri deyildilər. 
Bununla belə, elə nadir hallar olurdu ki, bəzi rəncbərlərə «öz xüsusi təsərrüfatlarını 
yaratmağa imkan verilirdi». Bu da o demək idi ki, onlar  rəiyyətə çevrilirdilər. 
Yuxarıda qeyd etdiyimiz kimi, biz əks hallarda da, yəni, rəiyyətin təsərrüfatdan 
məhrum edilərək, rəncbərlərə çevrilməsi halları ilə rastlaşırıq. 
Bəylərin, ruhanilərin, xan məmurlarının, hətta tacirlərin və şəhər əhalisinin 
bəzilərinin də rəncbərləri var idi. Onlar rəncbərlərin «əməyindən istifadə 
etdiklərinə görə vergi ödəməli idilər». Lakin rəncbərlərin əsas kütləsi «xəzinənin 
ixtiyarında olan, xan torpaqlarında, yaxud da xəzinə torpaqlarında işləyirdilər». 
Rəncbərlərin əsas hissəsinin xanlara məxsus olmasını Qarabağ xanı Mehdiqulu 
xanın 1812-ci il tarixli məktubu da təsdiq edir: «Mənə məxsus olub, Şuşa qalasında 
yaşayan bir neçə ailəni Xudadad bəyə bağışladım». Ə.Ubaydulin yazır: 
«Rəncbərlər özlərinin xüsusi təsərrüfatları olmayan kəndlilər idilər. Şəki əyalətinin 
rəncbərləri barəsində Müsəlman Əyalətlərinin Quruluşu Komitəsinin topladığı 
materiallardan göründüyü kimi, onlar xanlıqlar dövründə başqa xanlıqlardan 
qaçqın düşənlər idilər. Rəncbərlər bəylərin, ruhanilərin, yüzbaşıların və başqa 
şəxslərin himayəsinə sığınırdılar. Sahibkarlar rəncbərlərə ev tikir, evləndirir, 
təsərrüfat üçün lazım olan alətlərlə təmin edirdilər. Bunun müqabilində onlar 
sahibkarların ayırdıqları torpaqda həmişəlik qalıb işləyir və onların bütün tələb və 
tapşırıqlarını yerinə yetirirdilər». 
Ümumiyyətlə, rəncbərlərin sıralarının artması mənbələri müxtəlif idi. 
Ə.Ubaydulin bu münasibətlə yazırdı: «Xanlar və bəylər köçkünləri və qaçqınları 
məmnuniyyətlə qəbul edərək onları özlərinin fəhlələrinə çevirirdilər». 
Qafqazşünaslardan birinin fikrincə isə, xanlar qonşu ölkələrdən, müxtəlif 
kəndlərdən gələnləri kəndlilərlə məskunlaşdırır, onları tut bağları salmağa məcbur 
edirdilər. Bəzi kəndlərdə isə xanlar bağları satın alır, «sahiblərini işləməyə məcbur 
edərək, yetişdirilmiş baramanın bir hissəsini onlara verirdilər». Rəncbərlərin 
sıraları hərbi əsirlərin rəncbərlərə çevrilməsi yolu ilə də doldurulurdu. Halbuki, 
xanlar hərbi əsirləri geri qaytarmalı idilər. Məsələn, Quba xanı Fətəli xan 
Şirvandan 400 ailəni köçürərək öz xanlığının ərazisində məskunlaşdırmışdı. 
Rəncbərlərə xüsusi məqalə həsr etmiş İ.Petruşevski yazır ki, malikanələrini 
genişləndirən hakim sinfin nümayəndələri rəiyyəti müflisləşdirir, onları rəncbərlərə 
çevirirdilər. Bir rəsmi sənəddə qeyd olunur ki, «bəzi rəiyyətlər müəyyən səbəblərə 
görə müflisləşir, özlərinin qeyri-mənqul əmlaklarını bəylərdən <...> birinə, yaxud 
cəmiyyətdə nüfuzu olan başqa birisinə satır, özləri isə onların rəncbərlərinə 
çevrilirdilər. Xan isə bunu qadağan etmirdi, çünki rəiyyətlərin əmlakını satın 
alanlar onların xəzinəyə verəcəyi vergiləri öz üzərlərinə götürürdülər». Əslində, 
rəiyyətin müflisləşməsi təsadüfi hallarla bağlı olmayıb, «zorlu bəylərin» qarəti 
nəticəsində baş verirdi. Həmin bəylər rəiyyəti torpaqları «könüllü surətdə» çox 
49 
 
ucuz qiymətə onlara satmağa  məcbur   edir  və   onları   öz  rəncbərlərinə 
çevirirdilər.  Xanlar isə belə  «satışa» nəinki mane olmur, əksinə, öz fərmanları ilə 
onu təsdiq edirdilər. 
Çox hallarda rəiyyət öz torpaqlarını, bağlarını, daha dəqiq desək, kənd 
icmasının ona verdiyi pay torpaqlarından istifadə hüquqlarını satmaq istəmirdi. 
Lakin xan belə təşəbbüsdə olduqda, rəiyyət ona müqavimət göstərə bilmirdi. Bu 
barədə bir sənəddə yazılır: «Rəncbərlərin meydana çıxması xan idarə sisteminin 
özbaşınalığının nəticəsidir. Onlar rəiyyəti öz torpaqlarını satmağa   razı   salmağa   
çalışır, bu baş tutmadıqda, zora keçirdilər. Beləliklə, kəndlilərin bağlarını və 
torpaqlarını ələ  keçirir, onları öz rəncbərlərinə, yaxud qulluqçularına çevirirdilər. 
Bağları və torpaqları becərmək üçün onlara çox cüzi miqdarda məhsul verirdilər». 
Bu yolla XVIII əsrin sonunda Şəki xanı öz rəiyyətindən 500 ailəni barama 
becərməklə məşğul olmaq üçün rəncbərə çevirmişdi. Ərəş  sultanlığında  123,  
Ağdaş məlikliyində 46  ailə zorla rəiyyətlikdən rəncbərliyə çevrilmişdi. 
Beləliklə, rəncbərlərin sıralarının artması xanların, onun məmurlarının 
iradəsindən asılı idi. Bəylərə, rəncbərləri olan ruhanilərə və başqa imtiyazlı sinfin 
nümayəndələrinə gəldikdə isə, onlar hakim dairələrdən icazəsiz rəncbərlərinin 
sayını artıra bilməzdilər. Həmin şəxslər, yalnız xanların bağışladığı təqdirdə 
rəncbər sahibi ola bilərdilər. Hətta bəzi hallarda imkanları olanlar (bu barədə 
məlumat verəcəyik) belə rəncbərlərin sayını artırmaq istəsəydilər, mütləq xanın 
fərmanını almalı idilər. Xanlar isə onlara, xüsusi xidmətlərinə görə, rəncbərlər 
paylamaqda xəsislik etmirdilər. «Quba xanlarının fərmanları» kitabına daxil 
edilmiş 24 fərmandan 10-u bu və ya digər bəyə, yaxud maafa və başqa şəxslərə 
xüsusi xidmətlərinə görə rəncbərlər verilməsinə həsr edilmişdir. Öz sahibkarlarının 
yanından qaçıb digər feodala sığınmış rəiyyətlər də rəncbərlərə çevrilirdilər. 
Arxiv fondlarında onlarla, yüzlərlə bu və ya digər bəyə rəncbərlər 
bağışlanması, yaxud rəiyyətin rəncbərlərə çevrilməsi barəsində xanların fərmanları 
saxlanılır. Xanlar mahal naiblərini, başqa dövlət məmurlarını, həmçinin xanlığın 
qazılarını onları şirnikdirmək üçün hər birinə dövlət vergi və mükəlləfiyyətlərindən 
azad edilmiş rəncbərlər bağışlayırdılar. Bu rəncbərlər nəsildən-nəslə keçirdilər. 
Bir sıra hallarda xanlar kəndlərin idarəsini bəylərə tapşırdıqda onların 
sərəncamına təsərrüfatlarda işləmək üçün bir neçə ailə verirdi. Həmin ailələr 
bəylərin kəndləri idarə etdiyi müddətə onlara verilirdi. Kəndin idarəsi başqa   bəyə 
tapşırılanda həmin ailələr də yeni sahibkarın sərəncamına keçirdi. Kəndləri nəslən 
idarə edən bəylər, rəncbər ailələrini öz nəslinin nümayəndələrinə verməli idilər, 
onların rəncbərləri satmaq, bağışlamaq hüququ yox idi. Öz torpaqlarını və bağlarını 
xanlara, bəylərə, başqa adamlara «güzəştə getmiş» şəxslərin də hüquqları məhz 
belə idi. Onların «güzəştə getdikləri» mülklər başqa əllərə keçdikdə, həmin 
rəncbərlər də onların ixtiyarına keçirdi. 
Quba xanı Əhməd xanın 1790-cı ildə verdiyi fərmanda deyilir  ki,   «Biz   
Kərim   ağaya   Şirvanlı   Əsgər   və   Maliki bağışladıq... Bizim ali əmrimizə görə 
50 
 
o, yuxarıda adları çəkilən  adamları istədiyi kəndə və yerə  köçürə bilər.  O  elə 
etməlidir ki, onlar əlahəzrətə qulluq göstərə bilsinlər». Başqa bir misal: «Şuşa 
qalasında Xudadad bəyə və Bayram bəyə bir neçə ailə bağışladım ki, öz aralarında    
bölüşdürüb təsərrüfatlarında onlardan istifadə etsinlər»; Quba xanı Şeyxəli xan bir 
bəyə üç rəncbər bağışlamışdır ki, «bəyin tələbilə ona rəncbər xidmətini göstərmiş 
siniflər». Qarabağ xanı Mehdiqulu xan axunda «Bəbir Əli ailəsini və onun 
qulluqçusu Məhəmmədi bağışlayaraq onları bütün vergi və mükəlləfiyyətlərdən 
azad etmişdi. Xan icazə vermişdi ki, vergilərə görə onları narahat etməsinlər və 
axundçuluq üçün sakit şərait yaratsınlar». 
Elə sənədlərlə də rastlaşırıq ki, onlarda xanların rəiyyət, yaxud rəncbər 
bağışlaması məlum olmur. İ.P.Petruşevski bu məsələyə münasibətini bildirərək 
yazır: «Bütöv kəndlərin bağışlanmasından söhbət getdiyindən, belə güman etmək 
olar ki, bağışlananlar rəiyyətdir». Qubalı Şeyxəli xanın Ağa bəyə Qudyal kəndinin 
camaatını bağışlaması barəsində fərmanda deyilirdi: «Ali fərman ondan ötrü verilir 
ki, ...Biz Qudyal kəndini bütün əhalisi ilə birlikdə qeyd olunan əlahəzrətə 
bağışladıq ki, göstərilən əhali hər cəhətdən ürəklə qulluq göstərsin və tələb olunan 
vergiləri ona versinlər. Qoy onlar onun bütün tələblərini yerinə yetirsinlər, onun 
düzgün sözlərinə heç bir vəchlə müqavimət göstərməsinlər. Qoy adını çəkdiyimiz 
əlahəzrət həmin əhalinin hakimi və tiuldarı olsun». Buradan göründüyü kimi, xan 
kənd əhlini bağışladığı adamı tiuldar adlandırsa da, ona kəndlilərin torpaqlarını və 
gəlirlərini deyil, özlərini bağışlayır və hüquqlarını məhdudlaşdırmırdı. Rəiyyətin 
torpaqları nəslən keçirsə də, xanın təliqəsinə əsasən, hər hansı bir rəiyyət istənilən 
vaxt öz ailəsilə birlikdə rəncbərə çevirib və hər hansı bir adama bağışlana bilərdi. 
Və ya əksinə, rəncbərlər də istənilən vaxt rəiyyətə çevrilə bilərdilər. Əgər 
rəncbərlərin bağışlanması üçün xan fərmanı mütləq idisə, «azad olmayan 
köçkünlərin xanlar, bəylər və ruhanilər tərəfindən bağışlanması üçün yazılı sənəd 
lazım deyildi, bu məsələ şahidlərin iştirakı ilə şifahi şəkildə həll edilirdi. Lakin 
bəzən istisnalar da olurdu». Məsələn, Şirvan qaçqınları Hacı Çələbi xanın fərmanı 
ilə Əfəndiyə rəncbər kimi bağışlanmışdı. Bəzi hallarda bəylər tiuldarlara xəzinə 
mülklərindən kəndlilər bağışlayırdılar. Bu kəndlilər, adətən, ya az torpaqlı, yaxud 
da torpaqsız olurdu. 
Göründüyü kimi, bəylərə, ruhanilərə və başqa şəxslərə rəncbərlər müxtəlif 
yollarla  paylanırdı.   Onları   üç  qrupa bölmək olar: 
1. Başqa xanlıqlardan gəlmiş, yaxud qaçmışlar. Onlar məskun olduqları 
yerdə sahibkarın bütün tələblərinə əməl etməli, əvəzində becərdikləri torpaqlardan 
götürdükləri məhsulun bir hissəsini götürməli idilər. 
2. Yarımköçəri həyat keçirənlər. Onlar xan tərəfindən istənilən adama 
bağışlanır, həmin adam isə onları öz torpağında məskunlaşdırırdı. Onlar da başqa 
xanlıqdan gəlmiş, yaxud qaçmış kəndlilər kimi eyni vəzifələri icra edirdilər. 
3. Müxtəlif səbəblərə   görə   özlərinin   qeyri-mənqul əmlaklarını satıb öz 
xoşları ilə rəncbərliyi qəbul edənlər. 
51 
 
Xanın icazəsilə   rəncbərlər   arasından   bəy   nökərləri seçilirdi.   Bəzən   
bu  qulluqçular bütöv bir  ailədən  ibarət olurdu. Bu ailələr bəylərə daimi xidmətdə 
olur və bu xidmət nəsildən-nəslə keçirdi. Rəncbər almaq hüququ yalnız bəylərə 
məxsus olan imtiyaz deyildi.  Bəy də,  adi kəndli də xan qarşısında xidmətilə bu 
hüququ qazana bilərdi. «Xanlıqlar vaxtında bəzi imtiyazlı şəxslərə rəncbərlər 
nəsilliklə, bəziləri ömürlük verilirdi. Bəziləri isə müəyyən vəzifə ilə bağlı idi. 
Məsələn, mahal naibi - həmin vəzifəni tutduğu müddətə rəncbər xidmətlərindən   
istifadə   edir,   naiblik   vəzifəsindən   kənar olduqda isə, həmin rəncbərlər yeni  
təyin  olunmuş naibin sərəncamına keçirdi». 
Qeyd etdik ki, rəncbərlər heç bir vergi ödəmirdilər. Lakin onlar rəiyyət 
olduqları vaxtlarda ödədikləri vergiləri onların sahibləri ödəməli idilər. Bununla 
yanaşı, bəzi mənbələrin materiallarından belə aydın olur ki, bir sıra hallarda 
rəncbərlərin özləri vergi ödəyirdilər. Bir mənbədə bu barədə deyilir: «Rəncbərlər     
toxumluq üçün ayrılmış baramalardan kəpənəklər əmələ gələndən sonra onların 
verdikləri toxumları o biri yaza kimi qoruyub saxlamalı idilər. Bəzi rəncbərlər də 
dövlət kəndliləri kimi poçt və Mingəçevirdə Kür üzərindəki körpünün saxlanması    
üçün  nəzərdə tutulmuş vergiləri verirdilər. 
Digər rəncbərlər çəltik becərməklə məşğul olurdular. Onlar xandan alət və 
toxum alaraq çəltiyi becərir və istehsal olunmuş məhsulun müqabilində onun bir 
hissəsini özlərinə götürürdülər. Rusiya işğalından sonra da çəltikçilikdə belə 
münasibətlər saxlanılmaqda idi». 
Əldə olan materialların təhlili, müqayisəsi belə nəticəyə gəlməyə əsas verir 
ki, İ.P.Petruşevskinin mülahizələri həqiqətə daha yaxındır. O, arxiv materiallarına 
istinad edərək yazır: «1850-ci ildə Ağsu sakinləri rus hakim dairələrinə bildirdilər 
ki, ağsuluların sələfləri Kərim Allahverdi oğlu, Əhmədəli Məmmədəli oğlu, Sadıq 
Şərif oğlu, Rəsul Məşədi Zeynal oğlu, Mehdi Şahməmməd oğlu və Lütvəli Əli 
oğlu 50, yaxud 60 il əvvəl Çinarlı adlanan xan bağında rəncbər olmuşlar. Xan 
onları Çinarlı bağının ətrafında yerləşdirərək həmin bağı becərməyi tapşırmış və 
bunun müqabilində onların hər birinə bağın ətrafında torpaq sahəsi vermişdi. Onlar 
həmin sahələrdə öz təsərrüfatlarını yaratmışdılar». Ağsudan başqa Şeyxmədəd, 
Bayat, Poladlı, Mədrəsə və başqa kəndlərdə də xanın bağları vardı. Burada biz 
baramaçılıqda da eyni mənzərəni görürük. «Şəkı xanları işlə icra olunan vergi kimi 
izafi məhsulu almaqla rəncbərlərə özlərinin kiçik təsərrüfatlarının qalmasına   icazə   
verirdilər.    Torpağı   onlara   xanın   özü vermişdi». 
Belə zənn etmək olar ki, rəncbərlərin ödədikləri vergi, xanların onlara 
verdikləri kiçik torpaq sahələrindən götürülən məhsuldan idi. Bunu 
qafqazşünaslardan biri də təsdiq edərək yazırdı ki, rəncbərlər öz əkin sahələrindən 
götürdükləri məhsulun onda bir hissəsini sahibkara verirdilər. 
İşdən azad edilmiş rəncbərlər də vergi ödəməli idilər. Məsələn, Quba 
xanlığında «bəyə 10 manat gümüş pul verən rəncbər, onun üçün işləməkdən azad 
edilirdi». Bu barədə də İ.P.Petruşevskinin mülahizəsini dəqiq hesab etmək olar. O 
52 
 
yazır: «Rəncbərlər xanın və ya bəyin şəxsi təsərrüfatında işlə bağlı olmayan istər 
dövlət, istərsə də bütün kənd icması üzvlərinin torpaq sahibinə ödədikləri 
vergilərdən azad idilər. Onların bu cür «azad edilmələri» istər xanlar, istərsə də 
onları əvəz etmiş komendantlar tərəfindən rəncbərlərin bağışlanması barəsində 
təliqələrdə əks olunmalı idi». 
Belə «azad etmənin» səbəblərindən aydın olur ki, bu «azadlıq» rəncbərlərin 
vəziyyətini yüngülləşdirmək məqsədini güdmürdü və eyni zamanda, rəncbər 
sahibləri heç nə itirmirdilər, əksinə, udurdular, çünki kənd icması yenə də bütün 
vergilərin və ödənclərin ağırlığını öz çiyinlərində saxlayırdılar. Azad  edilmiş  
rəncbər sahibkarın torpağını becərməli, tut bağlarına xidmət etməli idilər. 
«Beləliklə, rəiyyətlərlə rəncbərlərin fərqi onda idi ki, birincilərin istehsal vasitələri 
olub, bəyə məhsulla vergi verir və çox nadir hallarda biyara gedirdilər (XVIII əsrdə 
5-7 gün, XIX əsrin 40-cı illərində 20 gün). Torpaqsız  və  aztorpaqlı  rəncbərlərdən  
isə  bəy,  əsasən,   izafi məhsulu biyar şəklində alır və öz təsərrüfatlarında istədiyi 
qədər işlədirdi». Lakin bəzi xanlıqlarda, xüsusən, Şəki xanlığında onların bəziləri 
dövlət xəzinəsinə vergi ödəyirdilər ki, bunu sənədlər də sübut edir: «Xanın tut 
bağlarında rəncbər ailələri ipək qurdlarını bəsləməli idilər. Yığım vaxtı xanlar hər 
rəncbərin yetişdirdiyi xam baramanı çəkdirir, hər stil [3/4 girvəngə]  baramadan  
gələcək  il  üçün  ən  yaxşı  baramanı toxumçuluğa seçirdi. Sonra bəzi bağlarda 
(Şəki mahalında) baramanın yarısı xana verilir, yarısı isə rəncbərlərə qalırdı. 
Bağların çoxunda isə (Ağdaş və Ərəş  mahallarında) xan baramanın    3/5    
hissəsini götürür və rəncbərlərə 275-ni saxlayırdı (bağlar müsadirə edildikdən 
sonra hər yerdə xəzinə baramanın  2/3  hissəsini  özünə  saxlayırdı).  Xanın  
barama payını verməklə rəncbərlərin ödədikləri vergi qurtarmırdı. Tut bağlarını 
darğalar idarə edirdilər və hər rəncbər ona öz payına düşən məhsuldan 3 stil 
verirdi. Bundan başqa, hər bir rəncbər ona düşən baramadan mirablara və cuvarlara  
(suvarma arxlarını qoruyan və suyu paylayanlar) 2-dən 3 stilə qədər barama 
verirdilər». 
Bu barədə başqa mənbələrdə də məlumatlara rast gəlinir: «Tut bağlarının 
əsası Şəki xanları dövründə qoyulmuşdur. Bu sahibkarlar öz təsərrüfatları ilə 
məşğul olaraq bütöv kəndləri qonşu vilayətlərdən və Azərbaycan xanlıqlarından 
gələn kəndlilərlə məskunlaşdırırdılar. Xanlar öz nümayəndələrini tut bağları 
saldırmağa, qandevarlar üzərində nəzarət etməyə məcbur edirdi. Bunun 
müqabilində onlar gəlirin bir hissəsini alırdılar». Başqa bir mənbədə yazılır ki, 
rəncbərlər qaçdıqda, yaxud öldükdə xan onların yerini qonşu kəndlərin əhalisi 
hesabına doldururdu. Rəncbərlər, əsasən, ev tikmək, suvarma üçün arxlar çəkmək, 
bağları suvarmaq, peyin vermək, tut ağacları əkmək və s. kimi mükəlləfiyyətlər 
icra edirdilər. İpək qurdlarına xidmət etmək, onları yemləmək rəncbərlərin, əsasən, 
qadınların üzərinə düşürdü. 
Bəzi rəncbər kəndləri (Yaraman, Cəfərabad) Şəki xanı Cəfərqulu xanın 
fərmanı ilə dövlət vergilərindən (malcəhətdən başqa) azad edilsə də, bəziləri 
53 
 
xəzinəyə rəiyyət kimi vergi ödəyirdilər. Qaralığın kəndi rəncbərləri darğalıq, 
digərləri isə mancılıq pulu, Mingəçevir keçidini mühafizə pulu, həmçinin, çəltik 
əkini üçün müstəmir pulu ödəyirdilər. «Rəncbər kəndlilərinin çoxu taruq gəliri 
(darğalıq) adlı vergi ödəyirlər, ümumiyyətlə, bütün rəncbərlər öz təsərrüfatlarında 
cütdən istifadə etmələri müqabilində cüt pulu ödəyirdilər. Rəiyyət kəndlərinin çoxu 
bu vergidən azad idilər». 
Rəncbərlərin yetişdirdikləri barama məhsulundan xanın payına düşən hissə, 
yenə ondan ipək açmaq üçün rəncbərlərə qaytarılırdı. Rəncbərlər hər bir batman 
baramadan 5 stil ipək verməli idilər. Vergi və ödənclərin çoxluğu rəncbərləri cana 
gətirir, onları bir yerdən başqa yerə qaçmağa məcbur edirdi. Xanlar onları geri 
qaytarmağa çalışır, bu mümkün olmadıqda yerlərini rəiyyətin hesabına, yəni 
kəndliləri rəiyyətlikdən rəncbərliyə çevirmək yolu ilə doldururdular. 
Hər xanlığın özünün spesifik kənd təsərrüfatı sahələrinə uyğun olaraq, 
rəncbərin əməyindən istifadə olunması onların hüquq və vəzifələrində də müəyyən 
fərqlərin olduğunu göstərirdi. Qeyd edək ki, yuxarıda Şəki xanlığı üzrə 
rəncbərliyin ümumi mənzərəsini yarada biləcək kifayət qədər materiallar gətirildi. 
Həmin materiallara bir də onu əlavə edək ki, Şəki xanlığının Rusiya tərəfindən 
işğalından keçən ilk illərdə «Xanın çəltik sahələrini də rəncbərlər becərirdilər. 
Onların hər biri bir xan tağarı həcmində toxumluq götürür, onu səpir, yetişmiş  
məhsula nəzarət edir... və s., bunun müqabilində isə məhsulun yarısını alırdılar. 
Bundan əlavə, çəltiyi biçmək və yığmaq üçün tutulmuş muzdlulara məhsulun onda 
biri verilirdi. Onun yarısını xan, qalanını isə rəncbərlər ödəyirdilər». 
Yuxarıda gətirdiyimiz məlumatlardan aydın olur ki, rəncbərlər 
yetişdirdikləri məhsulun dörddə birindən yarısına qədərini alırdılar. Eyni zamanda, 
onu da qeyd etdik ki, bu şərt bütün xanlıqlar üçün eyni deyildi. Məsələ bundadır ki, 
bəzi xanlıqlarda rəncbərlər işləyib ödəmə üsulu ilə çalışır, digərlərində isə feodal 
təsərrüfatında qeyri-şərtsiz işləməli olurdular. İşləyib ödəmə-yarıdarlıq üsulu, daha 
doğrusu, yarıdar-rəncbərlər ən çox Lənkəran xanlığı üçün xarakterik idi. Belə ki, 
əkər adlanan bu yarıdarlar bəylərdən toxum və iş heyvanı alaraq məhsulu becərir 
və yarısını bəyə verirdilər. Belə rəncbərlər, yuxarıda gördüyümüz kimi, Quba, 
Qarabağ, Şamaxı xanlıqlarında da var idi. Məsələn, Şamaxı xanlığının Musabəyli 
kəndində 8 rəncbər ailəsi olan Cəfər bəy Abbasəli bəy oğlu belə məlumat verirdi: 
«Rəncbərlər bizim üçün ipəkçiliklə məşğul olurlar, əməkləri müqabilində öz 
xeyirlərinə məhsulun yarısını alırlar və bizim torpağı şumlayıb taxıl əkirlər. Onlar 
qoşqu heyvanları kimi öz öküzlərindən istifadə edirlər və toxumun yalnız beşdə 
birini verirlər, əvəzində məhsulun 2/3-ni alırlar, qalanı isə bizə qalır, bundan başqa 
əvrəz icra edirlər». 
Bununla belə, xanlıqlar dövrünün paydar rəncbərlərini, kapitalizm dövrünün 
paydarları ilə eyniləşdirmək olmaz. Kapitalizm dövründə bu paydarları muzdlu 
fəhlələrlə eyniləşdirmək mümkündür. Onlar bir paydar kimi yalnız öz əməklərini 
tətbiq edirdilər. Torpaq, istehsal alətləri və toxum sahibkara məxsus idi. 
54 
 
Rəncbərlərin xeyli hissəsi elə həmin şərtlərlə işləsələr də sahibkardan hüquqi 
cəhətdən deyil, iqtisadi cəhətdən asılı idilər. Bu problem barəsində bir qədər ətraflı 
dayanaq. 
Qafqazşünasların bəzilərinin əsərlərində belə bir mülahizə vardır ki, 
«Rəncbərlər də rəiyyət kimi şəxsən azad idilər. Kəndlilərin hər iki təbəqəsi 
xanlıqların vergi ödəyən əhalisi idi. Xüsusi təsərrüfatı olanlar rəiyyət, təsərrüfatsız 
kəndlilər isə rəncbərlər adlanırdı. Xanlıqlarda təhkimçilik hüququ yox idi. Həmin 
müəllif rəncbərləri şəxsən azad hesab edərək yazırdı: «Bəzi rəncbərləri ev 
qulluqçularına çevirirdilər və yalnız bundan sonra bəylər onları öz yaxın 
adamlarına qulluq etməyə vermək hüququna malik olurdular. Xanlar qulluqçuya 
çevrilmiş rəncbərləri bəylərə, bəylər başqalarına bağışlayırdılar». 
Yuxarıda dediyimiz kimi bəzi qafqazşünaslar Quzey Azərbaycan 
xanlıqlarında təhkimli, feodal asılı münasibətlərin olmaması barədə yazarkən bütün 
adamları şəxsən azad elan etmiş müsəlman hüququna əsaslanırdılar. Lakin onlar 
həqiqi vəziyyəti, bu vəziyyətin müsəlman hüququ ilə uzlaşmamasını nəzərdən 
qaçırırdılar. 
V.N.İvanenkoya görə, «Ali hakimiyyətə malik olan bütün mülkiyyətlərin 
sərəncamçısı, mühafizəedicisi xan hər bir adamın, o cümlədən, rəiyyətin əmlakını 
əllərindən almaq hüququna malik olarkən, guya, o, müsəlman hüququna görə heç 
bir zora əsaslanmırdı. Onun istər ədalətli, istərsə də ədalətsiz hərəkətləri qanuni 
hesab edilirdi». V.N.İvanenkonun bu mülahizəsinə öz münasibətini bildirən 
M.A.Adons yazır: «V.N.İvanenkonun əsərində göstərilən bu mülahizə müsəlman 
hüququnun bilicisi İ.Nofələ məxsusdur. O göstərir ki, müsəlman hüququ nəinki 
xanların və ağaların kəndlilərin mülkiyyətini qəsb və qarət etmələrinə mane olmur, 
əksinə onu tam qanuni hesab edirdi». Həmin müəllif öz tezisini əsaslandırmaq 
üçün ilk mənbələrdən birinə istinad edir: «Nəsillikcə kəndləri idarə edən köklü 
bəylər öləndə bu mirası öz övladlarına verə bilərdilər. Lakin onları kənar şəxslərə 
satmaq hüquqları yox idi... Bu mülklər başqa əllərə keçdikdə öz nəslinin kəndliləri, 
yaxud rəncbərlər həmin adamın ixtiyarına keçirdi». Sənəddən bu hissəni iqtibas 
kimi gətirən müəllif belə nəticəyə gəlir: «Gətirilən faktlardan göründüyü kimi, 
rəncbərlər istər İrəvan quberniyasında, istərsə də başqa Zaqafqaziya xanlıqlarında, 
əslində, təhkimli vəziyyətində idilər. Rəncbərlər torpaq sahibkarına məxsus idilər, 
onlar öləndən sonra varislərinə keçirdilər, torpaq başqa əllərə keçdikdə, torpaqla 
birlikdə sahibkarın sərəncamına rəncbərlər də keçirdilər». 
Göründüyü kimi, o rəncbərləri, «demək olar ki, təhkimli» («demək olar ki» 
nə deməkdir aydın deyil - müəllif) adlandırır və bir qədər aşağıda onları 
yarımtəhkimli kəndlilər sinfinə (belə sinif varmı? - müəllif) aid edir. Onun fikrincə, 
rəncbərlər imtiyazlı silkin ayrı-ayrı nümayəndələri tərəfindən təhkim edilmişdilər. 
Əziz Ubaydulin də, V.N.Leviatov, S.P.Ağayan, və başqaları da rəncbərləri 
təhkimli kəndlilər hesab edirdilər. Həm XVIII əsr, həm də XIX əsrdə rəncbərlərin 
vəziyyətinə xüsusi əsər həsr etmiş tədqiqatçı İ.P.Petruşevski belə hesab edir ki, 
55 
 
rəncbərlər «xalis təhkimli kəndlilər idilər». Onun fikrincə, rəncbərlər torpağa deyil, 
şəxsən xanlara, bəylərə təhkim idilər. Bəy rəncbərləri  harada  istəsəydi,   orada  
məskunlaşdırmaq hüququ var idi, rəiyyətə münasibətdə isə onların belə hüququ 
yox idi. Rəiyyət müəyyən bir kənd cəmiyyətinin üzvü olub, o cəmiyyətdə vaxtaşırı 
bölgü yolu ilə torpaq payı alır, bütün icma üzvləri ilə birlikdə tiuldara, bəyə, yaxud 
xana vergi verirdilər. Rəncbərləri isə əksinə, bəyin arzusundan asılı olaraq istənilən 
vaxt torpaqdan ayırıb, başqa kəndə köçürə bilərdilər.   Demək,   o,   icmadan   
kənar   olub,   bəylərin   şəxsi təhkimliləri idilər. Petruşevski qeyd edir ki, qubalı 
Şeyxəli xanın 1800-cü ilə dair bir sənədindən aydın olur ki, o, «Hacı Abdul Səlim 
Əfəndiyə ona məxsus olan rəncbər Yaqubun kənd icmasından tələb olunan   
vergilərin ödənilməsində iştirakını qadağan etmişdi, ona, görə ki, o həmin kənd 
icmasının tərkibinə daxil deyildir». Müəllif göstərilən sənədi səciyyələndirərək 
qeyd edir ki, fərman adı çəkilən kəndliyə müəyyən   torpaq   sahəsindən   istifadə   
etmək müqabilində malcəhət vergisini ödəməyi, yəni, zəruri məhsulu ödəməyi 
deyil, hansı kənddə yaşamasından asılı olmayaraq, bəyin şəxsi təsərrüfatlarında   
rəncbər vəzifəsini yerinə yetirməyi tələb edirdi:  «Bundan  başqa  rəncbər  sözünün 
özü Azərbaycan türklərinin dilində, adətən, kənd təsərrüfatı fəhləsi mənasında 
işlədilir». Müəllif davam edərək yazır ki, Rusiya işğalından sonra general 
Qrabbenin təliqəsindən də eyni mənzərə aydın görünür. İbrahim bəyə 18 rəncbər 
ailəsinin bağışlanmasına dair təliqədə deyilir: «Biz adlarının siyahısı əlavə 
olunmuş (adlar sadalanır) rəncbər ailələrini özünün sadiqliyi və düzgünlüyü ilə 
fərqlənmiş İbrahim bəy Rəsul bəy oğluna bağışladıq ki, onlar ona tabe olsunlar, 
onun iradəsinin əksinə çıxmasınlar və ona qulluqdan boyun qaçırmasınlar, 
əkinçiliklə məşğul olsunlar...». 
Bütün bu deyilənlərdən belə aydın olur ki, adları çəkilən müəlliflər 
rəncbərləri ayrı-ayrı sahibkarlara təhkim olunmuş sayırdılar. Onların fikrincə, 
rəncbərlər sahibkarların təsərrüfatında işləməli idilər. Sahibkarların icazəsi 
olmadan təsərrüfatı tərk etmək, yaxud qaçmaq hüquqlarından məhrum idilər. 
İndi də, gəlin, bu nəticələrin üzərində dayanaq. Araşdırmalarımız sübut edir 
ki, rəncbərlərin sahibləri daimi deyildi. Xanın iradəsindən asılı olaraq onlar bir 
sahibkardan alınıb başqasına verilə bilərdi. Məsələn, İrəvan xanı Hüseynqulu xanın 
məktubundan göründüyü kimi, o haçansa Şərurlu bəylərindən kiminsə bir neçə 
rəncbərini alaraq bir neçə Naxçıvan bəyinə bağışlamışdı. Bir neçə müddət 
keçəndən sonra, XVIII əsrin 70-ci illərində onları geri qaytarmaq məqsədilə 
Şərurlu bəy Naxçıvan xanına məktub yazaraq tələb etmişdi ki, «onlar geri 
qaytarılsınlar və onun mülkündə işləsinlər, əkinçiliklə məşğul olsunlar». Buradan 
aydın görünür ki, rəncbərlərin şəxsiyyətlərə təhkim olunması nisbi xarakter 
daşıyırdı. 
Feodalizm dövründə Azərbaycanda siniflər tarixinin tədqiqatçısı yazır ki, 
«Şəki əyalətində quldarlıq yox idi və bu adamlar (yəni rəncbərlər - müəllif) heç 
kimə satıla və verilə bilməzdilər. Yalnız rəncbərlərin məskunlaşdığı mülkiyyət 
56 
 
satıldıqda, onlar başqa əllərə keçirdilər». Sənədlərə istinad edən Ə.Ubaydulin qeyd 
edir ki, bəylər tərəfindən sıxışdırılan, ağır istismara məruz qalan rəncbərlər 
başqasının yanına qaçdıqda, sahibkarın onu geri tələb etmək hüququ yox idi. Daha 
sonra o, qubalı Fətəli xanın fərmanla Ağabəyə rəncbər Qocanı bağışlaması 
məsələsinə toxunur. Qeyd edir ki, həmin sahibkara sakit şəraitdə xidmət etmək 
üçün Fətəli xan adı çəkilən rəncbərləri bütün dövlət vergi və mükəlləfiyyətlərindən 
azad edir. Fətəli xan eyni şərtlərlə Hacı İbrahim Əfəndi adlı ruhaniyə Məsumə adlı 
rəncbəri də bağışlamışdı. O buna əsasən rəncbərləri təhkimlilər sırasına qatır. 
Göründüyü kimi, onun bu mülahizələri ziddiyyətlidir. Həmin müəllif rəncbərləri 
başqa adama satmaq, yaxud verməyin mümkün olmaması, onların qaçıb başqasına 
sığına bilməsini qəbul etməklə yanaşı, onları təhkimçilər qrupuna daxil edir və 
bununla da, ciddi ziddiyyətə yol verir. 
Beləliklə, biz burada təhkimçiliyin əsas göstəricisi olan «Şey hüququnu», 
yəni öz təhkimlisi ilə onun sahibkarın istədiyi kimi rəftar etməsi – yəni rəncbərləri 
satmaq hüququnu görmürük. Rəncbərləri azad kəndlilər sırasına qatanlar da səhvə 
yol verirlər. Onlar bəylərin və imtiyazlı sinfin başqa nümayəndələrinin tabeliyində 
idilər. Bu baxımdan rəncbərləri feodal-asılı kəndlilər hesab edən müəllifin 
mülahizəsi ilə razılaşmaq olar. Onun bu mülahizəsi xanlıqlar dövrünə və XIX əsrin 
ilk illərinə aiddir. 
«Bütün Quzey Azərbaycan xanlıqları üzrə rəncbərlərin sayı barəsində tam 
material yoxdur» fikrini söyləyən müəlliflə razılaşmaq olar. Lakin bəzi xanlıqlarda 
bu barədə məlumatlar mövcuddur. Quba xanlığında XIX əsrin əvvəlində 1358 
rəncbər ailəsi qeydə alınmışdı. Lənkəran xanlığında rəncbərlərin - əkərlərin (kişi) 
sayı 1614 nəfər idi ki, bu bütün 6576 kəndlinin 24 faizdən çoxunu təşkil edirdi. 
Şəki xanlığında 1017, Salyan mahalında isə 38 rəncbər ailəsi var idi. 
Təxmini də olsa, belə bir ümumi rəyə gəlmək olar ki, rəncbərlər Quzey 
Azərbaycan xanlıqlarında kəndlilərin 15-20 faizə qədərini təşkil edirdilər. 
MAAFLAR. Bir çox tədqiqatçılar maafları feodal sinfinə aid edirdilər. 
Məsələn, Azərbaycan kəndinin istər çar Rusiyası işğalından qabaqkı, istərsə də 
sonrakı dövrünün tarixini tədqiq edən Ə.Ubaydulin maafları feodal sinfinə aid 
edərək yazırdı: «Feodal pilləsinin ən aşağı mərhələsində maaflar dayanırdılar. 
Onları Azərbaycanın bəzi yerlərində tərxan da adlandırırlar». 
İ.P.Petruşevski isə maafları kəndlilər sinfinə daxil edir: «XVIII əsr 
Azərbaycan kəndliləri içərisində eyni cür hüququ olmayan bir neçə qrup var idi. 
Onlardan, ilk növbədə, maafları qeyd etməliyik». İ.P.Petruşevskinin, bizcə çox 
düzgün deyilmiş sözlərini onun kəndli sinfi təbəqələrindən biri olan rəncbərlərə 
həsr etdiyi məqaləsindən götürmüşük və o burada maafları feodal sinfinə deyil, 
kəndli sinfinə aid edir. Özünün digər əsərində isə o maafları feodal sinfinə aid edir: 
«Öz ictimai vəziyyətlərinə görə bəylərdən və bəzi köçərilərdən aşağıda duran, öz 
vilayətlərində hərbi qulluqda və feodal dəstələrində (çərik) olmaqdan başqa torpaq 
sahiblərinə heç bir vergi verməyən və mükəlləfiyyət daşımayan kiçik torpaq 
57 
 
sahibləri maaflar adlanırdılar». 
Göründüyü kimi, İ.P.Petruşevskinin iki mülahizəsi bir-birinə ziddir. O 
deyəndə ki, maaflar özlərinin ictimai vəziyyətlərinə görə bəylərdən aşağıda 
dururdu, buradan yalnız belə bir nəticəyə gəlmək olar, demək, onlar da bəylərə 
yaxın olub, hakim feodal sinfi nümayəndələri idilər. Bu kiçik feodalların az da olsa 
torpaq sahəsi - malikanələri var idi. 
Ümumiyyətlə, qafqazşünasların əsərlərində, mənbələrdə, bu məsələyə 
baxışda fərqli fikirlər mövcuddur. Mənbələrin və qafqazşünasların əsərlərinin 
çoxunda, həmçinin, müasir alimlərin əsərlərində maaflar feodal sinfinə aid 
edilirlər, feodal pilləsini təsvir edərkən onları sonuncu pillədə saxlayırdılar. 
Qismən onları kəndli sinfinə aid edənlər də vardır. Bu mülahizələrin hansı 
həqiqətdir, maaflar feodal sinfinə, yoxsa kəndli sinfinə aiddir? Bunu 
müəyyənləşdirmək üçün əvvəlcə maaflar barəsində mənbələrdə və ədəbiyyatda 
olan faktlar üzərində dayanaq. 
Maaflar və ya ərəbcə muaflar vergi və mükəlləfiyyətlərdən azad edilənlər 
deməkdir. İ.P.Petruşevski qeyd edir ki, maaflar müsəlman dünyasında XI əsrdən 
məlumdur. «Bu termin geniş mənada divana, öz sahibkarlarına, kollektivinmi, fərqi 
yoxdur, kimin xeyrinə olursa-olsun, vergi verməkdən azad olunmuş hər bir şəxsə, 
yaxud hər bir kollektivə (kənd icması) deyilirdi». Buradan belə aydın olur ki, vergi 
və mükəlləfiyyətdən azad olmuş kəndlilər maaflar adlanırdılar, həm də təkcə 
kəndlilər deyil, vergidən azad olunmuş kənd icması da maaf adlanırdı. Məsələn, 
Quba xanı özünün xüsusi fərmanı ilə Xudat kənd cəmiyyətini sədaqətli xidmət 
müqabilində vergidən azad etmişdi. Quba xanlığının Rusiya tərəfindən işğalı 
ərəfəsində verilmiş bu fərmanda deyilirdi: «Nəcabətli keşikçiləri (yaxud icması) 
olan Xudat cəmiyyəti maaf elan olunur və vergi verənlər  siyahısından  çıxarılırlar. 
Onlara toxunanlar (alçaldanlar) allahın qəzəbinə və peyğəmbərin nifrətinə 
(qarğışına) düçar olacaqlar. Bu cəmiyyətdən heç bir vergi və mükəlləfiyyət icrası 
tələb olunmasın». 
Fərmanın mətnində maaf termini işlədilir. Belə güman etmək olmaz ki, 
Xudat kəndi vergidən azad edilsə də, onun camaatının hamısı maaf idi. 
Ə.Ubaydulin maafları Qərbi Avropa rıtsarları ilə eyniləşdirir. Lakin sənədlərdən 
görünür ki, maaflar feodal, yaxud torpaq sahibkarları sırasına daxil edilmirdi. 
Kənddə yaşayan həmkəndlilərindən fərqli olaraq hərbi mükəlləfiyyət daşıyan və 
heç bir vergi verməyənlər maaflar hesab edilir. 
Xanlar maaflara özlərinin kənddə olan xəfiyyələri kimi baxırdılar. Maaflara 
verilmiş güzəştlər onları xan hakimiyyətinə bağlamışdı, onlar xanları nəsildən-
nəslə müdafiə edirdilər. Xanlar maafları vergi ödəyən əhaliyə qarşı qoyub, onları 
müti vəziyyətdə saxlayırdılar. «Rus hakimiyyəti dövründə <...> onların vəziyyəti 
xeyli pisləşmişdi. Qovulmuş xanların və digər feodalların başçılığı altında 1826-cı 
il üsyanı zamanı (1826-cı il Gəncə üsyanı nəzərdə tutulur - müəllif) maaflar 
üsyançıların böyük kütləsini təşkil edirdilər». 
58 
 
«Qabaqkı dövrlərdə olduğu kimi, maafları tərxanlar da adlandırırdılar. 
Qabaqlar bu terminlə xüsusi bir qrup təşkil edən feodalları adlandırırdılarsa, indi 
feodal və dövlət vergilərdən azad edilmiş kəndlilər də belə adlandırılırdı». Başqa 
bir sənəddə də oxuyuruq ki, «vergilərdən azad olunmuşlar tarxanlar kimi 
məşhurdular» və yaxud «bütün vergilərdən azad olunmuş kəndlilər tarxan adlanır 
və çarın (xan nəzərdə tutulur - müəllif) qulluğunda olurdular».  Onlar xanın ilk 
çağırışı ilə öz atları ilə birlikdə gəlməli idilər. Onlardan bəziləri xanın şəxsi 
mühafizəçiləri olub, bu və ya başqa yerlərə iş dalınca göndərilir, hətta şəxsi 
nökərlik edirdilər. 
Adətən maaflar nəsli olur, nəsildən-nəslə keçirdi. Çox hallarda, xüsusi 
xidmət göstərmiş kəndlilər xanın fərmanı ilə maaf adı alırdılar. Bəzən elə hallar da 
olurdu ki, bəy rəiyyət qızına evlənir və onun xahişi ilə xan həmin bəyin arvadının 
yaxın qohumlarını, xüsusən, atasını və qardaşını maaf elan edirdi. 
Bütün xanlıqlarda rəiyyətlikdən maaflığa keçirilmiş kəndlilər var idi. 
Maaflar sırasına «Yüzbaşılar, məliklər, mirablar, kovxalar, kəndxudalar, çavuşlar, 
gizirlər, onların qohumları, müsəlmanlığı qəbul etmiş ermənilər, bəylərin 
qohumları və nökərləri, xanın keçmiş qulluqçuları və başqaları da daxil edilirdi. 
Xan hakimiyyəti dövründə maaflar şəxsən xana xidmət edir, müxtəlif yerlərə 
göndərilir, hərbi işdə olurdular. Hazırda kəndlərdə kəndxuda titulu nəsli xarakter 
daşıdığı bir vaxtda onun yaxın, hətta ən uzaq qohumları belə maaf   elan   edilir,   
yəni   heç   bir   vergi   və  mükəlləfiyyət daşımırdılar». 
XVIII əsr Azərbaycan tarixinin tədqiqatçısı V.N.Leviatov maafların sinfi 
məxsusluğunu belə xarakterizə edirdi: «Hərbçilər, onbaşılar, kəndxudalar kimi 
maaflar təsərrüfatla məşğul olsalar da, istehlak etdikləri məhsulun xeyli hissəsini 
sıravi camaatdan alırdılar. Onların hamısı istismarçı sinfin nümayəndələri idilər. 
Qeyd etməliyik ki, bu müftə yeyənlər zəhmətkeş xalqı vergilərlə bəylərdən və 
xanlardan az yükləmir, istədikləri özbaşınalıqlara yol verirdilər. Onların hər biri 
rəis idi, imtiyazlı idi, kəndlilər üzərində ağa olub onların dərisini soyurdu. 
Maafların hakim sinfə məxsus olmaları şübhə doğurmamalıdır». Həmin müəllifin 
istinad etdiyi sənəd isə maaflara başqa qiymət verirdi: «Maaflar adi adamlar olub, 
sahibkarların nəfinə kəndlilərin ödədikləri vergilərdən və mükəlləfiyyətlərdən azad 
idilər. Onların vəzifəsi bizim jandarm və onbaşılar kimi xanın tapşırıqlarına əməl 
etmək, qoşun yığıldıqda öz adamları ilə birinci gəlmək idi. Xanın təliqəsinə görə 
maaflar yüzbaşıların rəncbərləri olub, öz ağalarının onlara bağışladıqları, yaxud 
satın aldıqları torpaqlardan nəsillikcə istifadə edirlər. Vergiləri yığmaq və başqa 
işləri görmək məqsədilə bəylərin yanına kəndlərə göndərilən maaflar xandan 
«qulluğu» (qulluq pulu - müəllif) alırlar». 
Göründüyü kimi, müəllifin gətirdiyi sənəd onun maafları çar jandarmları 
kimi hakim sinfə aid etmək barədə mülahizəsini təsdiq etmir. Maaflar da, 
jandarmları da paltarlarını dəyişmiş kəndlilər idilər. 
XIX əsr müəllifi P.Zubov maafları belə xarakterizə edir: «Maaflar xanların 
59 
 
yanında qoşun dəstəsini təşkil edir, onun ilk çağırışı ilə qoşun sıralarına daxil 
olaraq düşmən üzərinə getməlidir. Maafları vergi verməyənlər sırasına daxil 
edirlər... müharibə vaxtı onlar bizim qeyri - nizami süvari qoşuna qoşulur, sülh 
vaxtında isə onlardan xanlığın sərhədlərini qorumaq üçün istifadə olunurdu».  
Digər sənədlərdə və müəllif əsərlərində də maaflar barəsində eyni sözlər təkrar 
olunur. Onlardan bəzilərini müqayisə üçün gətirmək yerinə düşərdi. N.Dubrovin 
yazırdı: «Maaflar qulluq adamları olub, hərbi yürüşlərdə iştiraklarına görə müxtəlif 
rütbələr,  adlar,  bəzi hallarda isə onlara idarə olunmaq üçün ömürlük,  yaxud 
müəyyən müddətə kəndlər, hətta mahallar verilirdi». Digər bir sənəddə qeyd olunur 
ki, «xanlar öz arzularından asılı olaraq istədikləri adamlara maaf adını verir, 
başqalarını bu addan məhrum etməklə vergi və mükəlləfiyyətlərə cəlb edirdilər.   
Məsələn, Şirvan xanı  əyalətin  maaflarını  vergi vermək  və mükəlləfiyyətlər    icra    
etməkdə kəndlilərlə bərabərləşdirmək barəsində sərəncam vermişdir». 
Qeyd etdiyimiz kimi, bütün Quzey Azərbaycan xanlıqlarında olan maafların 
hamısı eyni adlandırılmamış və onların vəzifələrində müəyyən fərqlər olmuşdur. 
Rus qafqazşünaslarının əksəriyyəti və inqilabdan qabaqkı müəlliflər Bakı və Quba 
xanlıqlarında maafların olmamasını təkid etmişlər. Belə mülahizələrə biz ilk 
mənbələrdə də rast gəlirik. «Xüsusi insanlar sinfi olan maaflar əsasən <...> dörd 
müsəlman əyalətində - Şirvan, Şəki, Qarabağ və Talışda cəmləşmişdi». 
Biz nə rus qafqazşünasların, nə də ilk mənbələrin bu barədəki mülahizələri 
ilə razılaşa bilmərik, belə ki, əldə olan digər məlumatlar, xüsusən xan sənədləri, 
onların müqayisəsi bu fikri təkzib edir. Biz yuxarıda Quba xanının bütöv bir kəndə 
- Xudat kənd icmasına maaf hüququ verməsi barəsində fərmanı ilə tanış olduq. 
Bakı xanlığı barəsində də belə sənədlər vardır. 
Xanlıqlarda maafların hüquq və vəzifələrindən danışarkən, qeyd edək ki, 
Şamaxı xanlığında maafların hamısı hərbi xidmətə çağırılmır, çağırılanlar isə maaf-
növkar adlanırdılar. Naxçıvan xanlığında belə maaflara tüfəngçilər deyilirdi. Onlar 
xanın başqa qulluqlarını yerinə yetirdikdə ondan müxtəlif hədiyyələr - silah və s. 
əşyalar alırdılar. Şəki xanlığında bütün maaflar qoşunda iştirak etməli idilər. Gəncə 
xanlığında isə sərkər adlanan maaflar vergi yığmaqla məşğul olurdular. 
Bakı xanlığı tarixinin tədqiqatçısı, bu xanlıqda maafların olmaması 
mülahizəsini irəli sürənlərə qarşı çıxaraq yazır ki, hər kənddə maaf var idi və üç 
hədd-büluğa çatmışlardan biri maaf olurdu. Onlar xanlıqda silaha sarıla biləcək 
adamlarla birlikdə qoşunun tərkibinə daxil olmalı idilər. Bəzi məlumatlara görə, 
Bakı xanı Məlik Məhəmməd xanın maaflardan ibarət 500 nəfərə qədər daimi 
qoşunu vardı. 
Quba xanlığında maafları namnauz, yaxud hərbi nökərlər də adlandırırdılar. 
Naxçıvan xanlığında xan nökərləri adlanan maaflar «bir neçə kəndlini öz yanında 
işləməyə götürə bilərdi <...> və bir qayda olaraq onlar xanların icazəsilə bəy adı 
alırdılar». Bu xanlıqda kəngərli tayfasından olanlar maaflar hesab olunurdular. 
Onlar daima öz yanlarında silahlı süvarilər saxlamalı idilər. 
60 
 
Maafların sayına gəlincə, bir məlumata görə, Bakı mahalında xanlığın 
Rusiya tərəfindən zəbt edilməsindən bir qədər sonra, daha dəqiq desək, 1801-ci 
ildə 234 kişini özündə birləşdirən 105 maaf-nökər ailəsi var idi. Bakı və onun 
ətraflarında isə onların sayı 43-ə çatırdı. Quba xanlığında 720 ailə, Lənkəran 
xanlığında 665 nəfər, başqa məlumata görə isə 900 ailə, Şəki xanlığında 700 ailə 
(3400 nəfər) maaf titulunu daşıyırdı. Başqa xanlıqlarda olan maafların sayı 
barəsində məlumat yoxdur. Mənbələrdə qeyd olunur ki, Quzey Azərbaycan 
xanlıqlarında olan maafların böyük əksəriyyəti Qarabağ, Şəki və Şamaxı 
xanlıqlarında cəmləşmişdi. Demək Qarabağ və Şamaxı xanlıqlarının ərazilərinin 
daha böyük, əhalisinin isə çoxsaylı olmasını nəzərə alsaq, bu xanlıqlarda maafların 
sayı Şəkidən geri qalmırdı. 
Deyilənlərdən tamamilə aydındır ki, maaflar, əsasən, kəndli sinfinin 
nümayəndələri olub, xan qarşısında xidmətlərinə və başqa qeyd etdiyimiz 
səbəblərə görə torpaq sahələri alır, vergi verməkdən və mükəlləfiyyət daşımaqdan 
azad edilirdilər. Bununla belə, qeyd etməliyik ki, rəiyyət olub bəylərə ərə getmiş 
qadınlardan olan uşaqlar – bəylər - maaflar feodal sinfinin nümayəndələri idilər. 
Nadir hallarda olsa da kəndli mühitindən çıxmış maaf bəy adına da layiq 
görülürdü. Beləliklə, bütövlükdə götürdükdə, maaflar hakim feodal sinfinə deyil, 
kəndli sinfinə aid idilər. 
NÖKƏRLƏR. Kəndlilərin az hissəsini nökərlər təşkil edirdilər (asılı, 
qulluqçu). Xanlıqlar dövründə qoruyucular, sərhəd mühafizəçiləri, qulluqçu, xanın 
və başqa feodalların şəxsi qoruyucuları nökər adlanırdı. İ.P.Petruşevski qeyd edir 
ki «nökərləri rəncbər tipli kəndlilər hesab edirdilər», Bir sənəddə qeyd olunur ki, 
«Quba əyalətində <...> müxtəlif kəndlərdə <...> 19 həyət rəncbər və nökər vardı». 
Başqa bir sənəddə eyni adam gah rəncbər, gah da nökər adlarını Azərbaycan 
kəndlilərinin bu təbəqəsini xüsusi tədqiq etmiş İ.P.Petruşevski yazır ki, nökərlər 
Qabaq və Orta Asiyada çox geniş yayılmışdılar. Başqa bir mənbədə qeyd olunur ki, 
nökər qulluqçu, feodalın şəxsi mühafizəçisi, mehtər deməkdir. Nökəri çox vaxt 
feodalın qoşun dəstəsinin üzvü, yaxud onu şəxsən mühafizə edən qulluqçu hesab 
edirdilər. Nökər, sərhəng, yəni, şəxsi mühafizəçi, qoşun dəstəsinin üzvü 
deməkdir... Azərbaycanda torpaq sahəsinə malik, şəxsən xanlardan, bəylərdən və 
başqa feodallardan asılı olub, vergi əvəzinə şəxsi mühafizəçi, mehtər,  sahibinin 
silah daşıyanı, lazım gəldikdə, onun hərbi dəstəsinin üzvü olanlara deyirdilər. 
Nökərlik nəslən keçirdi. Xanın fərmanı ilə rəiyyət də ailəsi ilə nökərliyə keçirilə 
bilərdi. Nökərlərin sahibi öldükdə və sahibkarın varisi olmadıqda, onları başqa 
feodallar arasında bölürdülər. Nökərin ailə həyatı da feodalın iradəsindən asılı idi. 
Azərbaycanın istilasından sonra da nökərlərin hüququ və faktik vəziyyətlərində 
dəyişiklik baş vermədi. General Yermolovun   1824-cü ildə  verdiyi  təlimatda  
torpaq  sahibinə, əhalisi on həyətdən az olmayan hər kənddən öz təsərrüfatı üçün 
bir  rəncbər və bir nökər götürməyə icazə verilirdi. Rusiya işğalından sonra keçmiş 
xan ailələri nökərlərinin öz ağalarını tərk etməsi qadağan olundu. Və xanlıqlar 
61 
 
vaxtında olduğu kimi, xüsusi adamların da «hərbi nökərlər» adlanan nökərləri var 
idi. Dövlət kəndlilərindən ibarət olan bu hərbi nökərlər bir növ silahlı milisi 
xatırladırdı və dövlət kəndliləri bu işə mükəlləfiyyət kimi cəlb edilirdilər. 
Nökərlərin sayı az idi və bir qayda olaraq onlar ayrı-ayrı kəndlərə 
səpələnmiş vəziyyətdə həyat sürürdülər. Nökərlər əsasən,   xəzinəyə  məhsul  
vergisi   vermir   və  mükəlləfiyyət daşımırdılar. 
XALĠSƏ - kəndlilərin digər, sayca çox az olan hissəsini təşkil edirdi. Xan 
divanı torpaqları xalisə adlandığı kimi, o torpağı becərən kəndlilər də xalisə 
adlanırdılar. Xalisə torpaqları, əsasən, istifadəsiz qalmış torpaqlar idi. Xan divanı 
kənd icmalarına bu torpaqlarda yerləşməyə, onları yararlı hala salıb becərməyə 
icazə verirdi. Bu torpaqlarda məskunlaşmış   kəndlilər   divana,   yaxud   bəyə  
malcəhət  və  bəhrə miqdarında vergi verməli, mükəlləfiyyətlər icra etməli idilər. 
Xalisə kəndliləri hüquqi və faktik vəziyyətlərinə görə rəiyyətə uyğun gəlirdilər. 
Xanlar bu kəndliləri, çox vaxt bəylərdən və başqa feodallardan təyin etdiyi darğalar 
vasitəsilə bilavasitə istismar edirdilər. 
ELATLAR. Köçmə maldarlıq təsərrüfatı ilə məşğul olan elatlar da kəndli 
sinfinə aid idi. Onlar köçəri tayfaların tərkibinə daxil olaraq tayfa əyanlarından 
asılı idilər. Tayfaların dolaşdığı yerlərin sərhədləri və onların əmirlərinə tabe olan 
yerlərin sərhədləri müəyyənləşdirilmişdi. Əmirlər və başqa köçəri əyanları 
otlaqlardan və digər yerlərdən istədikləri kimi istifadə edirdilər. 
Köçmə maldar əhali olan elatlar oturaqlığa və əkinçiliyə çox yavaş keçirdi. 
Bunun səbəbi elatların vəziyyətinin nisbətən yaxşı olması, habelə, suvarılan 
torpaqların çatışmaması idi. Elatların bir hissəsi vergi və mükəlləfiyyətlərdən azad 
edilərək, bunun əvəzində xanın qoşunlarında qulluq etməli olurdu. Elatların digər 
hissəsi isə hərbi xidmətlə bərabər feodal vergi və mükəlləfiyyəti də yerinə yetirirdi. 
XIX əsrin əvvəllərinə olan məlumata görə, artıq elatların çoxu əkinçiliklə də 
məşğul olurdu. Şamaxı qubernatorunun müavini yazırdı ki, «Şamaxı 
quberniyasında taxılçılıqla məşğul olmayan elatların sayı olduqca azdır. Hətta daim 
hərəkətdə olan elatların hər birində heç olmasa şəxsi istehsalını ödəmək üçün 
maldarlıqdan başqa taxılçılıqla da məşğul olan sahibkarlar vardır». 
QULLAR. XVIII əsrin sonu - XIX əsrin əvvəllərində Azərbaycan 
xanlıqlarında quldarlığın məişət xarakterli elementləri qalmaqda idi. Bu məsələnin 
xüsusi tədqiqatçısı Əziz Ubaydulin  yazır  ki,   Azərbaycan  Rusiya   tərəfindən  
işğal edildikdən sonra Rusiya hökumətinin məmurları belə qulların alınıb satılması 
sənədlərini təsdiq edirdilər. «Kəniz və qulam» sözlərini ruscaya təhkimli kimi 
tərcümə edirdilər. Başqa bir müəllif Ə.Ubaydulinin bu sözlərini şübhə altına alsa 
da, qeyd edir ki, «hakim siniflərdən çox azının qulu var idi. Bu qullar xanlar  
arasında  gedən  müharibələr  nəticəsində  yaranırdı. Xanlar əsir etdikləri adamları 
qula çevirirdilər ki, onların da əməyindən yalnız ev işlərində istifadə olunurdu». 
İşğaldan sonrakı dövrdə qulların olması ilə heç bir qanuni sənəddə rastlaşmırıq. 
N.Dubrovin yazırdı: «hər hansı qulu olan adam əsir götürülmüşləri satın 
62 
 
almaqla qul sahibi ola bilərdi. Onları qul, qadınları isə qarabaş adlandırırdılar». 
Bunu arxiv sənədləri və səyyahların xatirələri də təsdiq edir. XVIII əsrin ikinci 
yarısında oğurlanmış adamları da qula döndərirdilər. S.Qmelin yazır ki, dağlılar 
adamları oğurlayaraq əsir kimi satırdılar. 
Naxçıvan xanlığı üzrə də xeyli material var. Naxçıvan xanlığının əhalisi 
şikayət edirdi ki, «bizim ağalar bəzi kəndliləri və köçəriləri apararaq onları qulama 
çevirmişlər». Naxçıvan xanlığı üzrə belə oxşar materiallar az deyil. 
Bütövlükdə götürdükdə isə, əlbəttə, bu, xanlıqlar dövrü üçün xarakterik 
deyildi, yalnız əsir etmə və s. yolla ələ keçirilmiş adamları qula çevirib evlərdə 
işlədirdilər, yəni, çox məhdud halda ev quldarlığının qalıqları mövcud idi. 
Beləliklə, XVIII əsrin ikinci yarısında Quzey Azərbaycan xanlıqlarında 
kəndlilərin mütləq əksəriyyətini feodal-asılı vəziyyətdə olan rəiyyət təşkil edirdi. 
Rəiyyətdən sonrakı təbəqəni təşkil edən rəncbərlər də feodal - asılı vəziyyətdə 
idilər. Lakin bu asılılıq rəiyyətə nisbətən daha ağır idi. Nökərlər və xalisələr də bu 
iki təbəqəyə daxil olsa da, onlar özlərinin hüquq və faktik vəziyyətlərinə görə 
nisbətən fərqlənirdilər. Elatlar da kəndli sinfinə daxil idilər. Onların vəziyyəti 
rəiyyətə nisbətən daha yaxşı idi. Maaflara gəldikdə, onlar rəiyyət içərisindən 
çıxsalar da, xüsusi imtiyaza malik idilər və onların bəziləri bəy rütbəsinə qədər 
yüksələ bilirdi. Kəndli sinfinə daxil olan rəiyyət və rəncbərlərin əsl kənd 
istehsalçıları olmalarını üçüncü fəsildə aydın görmək mümkündür. 
 
TÖVSĠYƏ OLUNAN ƏDƏBĠYYAT 
 
Azərbaycan dilində 
 
Azərbaycan tarixi, c.I-II, Bakı, Azərb. SSR EA Nəşriyyatı, 1961-1964. 
Gülmalıyev M.M. XVIII əsrin son rübü XIX əsrin I yarısında Azərbaycan 
kəndinin sosial-iqtisadi strukturu. Bakı: «Elm» nəşriyyatı, 1989. 
 
Rus dilində 
 
Агаян Ц.П. Крестьянская реформа в Азербайджане в 1870 году. Баку, 
Издательство АН Азерб. ССР, 1956. 
Адонц М.А. Исследование по истории экономики Восточной Армении. 
Ереван, 1957. 
Акты собранные Кавказской Археографической Комиссией, тт.I-XII, 
Тифлис, 1866-1904. 
Алескеров Ю. Закатальский округ в первой половине XIX в. и вос-
стании 1863 г //Диссерт. на соиск. канд. ист. наук. Баку, 1960, НАИИ НАН 
Азерб. Республики, д.2079. 
Алескеров Я.Я. Землевладение и землепользование во владельческих 
63 
 
деревнях Азербайджана в по реформенный период //Автореферат диссерт. на 
соиск. канд. ист. наук. Баку, 1982. 
Бахтадзе И.А. Податное обложение государственных крестьян За-
кавказского края //Свод материалов по изучению экономического быта 
государственных крестьян Закавказского края, т.I, ч.III, Тифлис, 1887. 
Бакиханов А.А. Сочинения, записки, письма. Баку: «Элм», 1983. 
Багирова М. История Шекинского ханства и присоединение его к 
России. Баку, 1980. 
Бурнашев С.Д. Описание области Азерибитанских в Персии и их 
политического состояния. Курск, 1793. 
Гасанов И.М. Частновладельческие крестьяне в Азербайджане в 
первой половине XIX в. Баку, Издательство АН Азерб. ССР, 1957. 
Гмелин С.Г. Путешествие по России для исследования всех трех 
царств в природе. Ч.III, СПб., 1785. 
Губайдулин А.К. Азербайджанские беки и подвластные им крестьяне. 
Баку, 1927. 
Губайдулин А.К. История шелководства в Азербайджане //Известия 
Общества обследования и изучения Азербайджана, № 5, 1928. 
Губайдулин А.К. Феодальные классы и крестьянство в Азербайджане а 
XIX в. //Известия вост.фак. АГУ, №3, 1928. 
Дубровин Н. Закавказье с 1803 по 1806 гг. СПб., 1866. 
Дубровин Н. История войны и владычества русских на Кавказе. Т.I, 
кн.2, СПб., 1888. 
Ермолов Н.П. Записки. Ч.II, 1816-1827 гг., М., 1868.  
Зубов П. Картина Закавказского края. ч.I, СПб., 1834. 
Иваненко В.Н. Гражданское управление Закавказьем. Тифлис, 1901. 
Из истории Шекинского ханства. Баку, 1958. 
Искендерова М.С. Бакинское ханство. Баку: «Чашыоглы», 1999. 
Колониальная политика Российского царизма в Азербайджане в 20-60 
гг. XIX в., ч.I, М. - Л., 1936; Ч.II, М. - Л., 1937. 
Левиатов В.Н. Очерки из истории Азербайджана в XVIII веке. Баку, 
1948. 
Линден В. Высшие классы коренного населения Кавказского края и 
правительственные мероприятия по определению их сословных прав. 
Кавказский календарь на 1917 г. Тифлис, 1916. 
Минасазов Г. Сто лет об одной революции. Баку, 1930.  
Описание Шекинский провинции. Тифлис, 1866. 
Обозрение российских владений за Кавказом в статистическом, 
этнографическом и финансовом отношениях, чч.I-IV, СПб., 1836. 
Пахомов Е.А. О сословно-поземельном вопросе в Азербайджане. Баку. 
1926 
64 
 
Петрушевский И.П. Очерки по истории феодальных отношений в 
Азербайджане и Армении в XVI начале XIX вв. - Л., 1949. 
Петрушевский И.П. Иранские источники об Азербайджане. Известия 
Аз. ФАН ССР, № 8, 1942. 
Петрушевский И.П. Джаро-белоканские вольные общества в первой 
трети XIX столетия. Тифлис, 1934. 
Петрушевский И.П. Ранджбары и крепостничество в Азербайджане во 
второй половине XVIII - первой половике XIX в.в. 
Рюмин В.А. Талышский край (краткий географической этнографи-
ческий очерк). Ленкорань, 1923. 
Соймонов Ф.И. Описание Каспийского моря чиненных на одном из 
российских завоеваниях и т.д. СПб., 1763. 
Статистическое описание Нахичеванской провинции. СПб., 1833. 
Труды Кавказского общества сельского хозяйство. Тифлис, 1879. 
Указы Кубинских ханов. Тбилиси, 1937. 
Шахов С. К вопросу об изучении феодальной экономики Карабахского 
ханства//Труды сектора истории Зак. ФАН СССР, вып.VI, 1933. 
Шопен И. Исторический памятник состояния армянской области в 
эпоху еѐ присоединения к Российской империи. СПб., 1852. 
Эсадзе Б.С. Историческая записка об управлении Кавказом. Т.I, 
Тифлис, 1907. 
 
  
65 
 
III FƏSĠL  
 
KƏND TƏSƏRRÜFATI 
 
3.1. Əkinçilik və maldarlıq 
XVIII əsrin sonu - XIX əsrin əvvəllərində Azərbaycan obyektiv amillərin 
qaçılmaz təsiri ilə aqrar ölkə olaraq qalır və onun əhalisinin böyük əksəriyyəti kənd 
təsərrüfatı sahəsində çalışırdı. Son dərəcə əlverişli iqlim şəraiti, münbit torpaqları, 
Kür və Araz, həmçinin, bir çox xırda çaylardan ibarət su mənbələrinin olması 
Azərbaycanda zəngin təbii sərvətlərdən istifadə etməyə, kənd təsərrüfatı ilə məşğul 
olmağa imkan verirdi. 
Yeri gəlmişkən qeyd edək ki, biz bu fəsildə müvafiq qaynaqlara və 
ədəbiyyata əsaslanaraq, kənd təsərrüfatının bütün sahələrinin təsnifatı, onun inkişaf 
və tənəzzül yolları və mərhələlərinin mənzərəsini yaratmağa çalışacağıq. 
Problemin giriş hissəsində qeyd etdiyimiz kimi, statistik materialların azlığı, kənd 
təsərrüfatının ayrı-ayrı sahələrinin inkişaf dinamikası haqqında tam təsəvvür 
yaratmağa imkan vermir. Əldə olan materiallar ayrı-ayrı xanlıqlarda iqtisadiyyatın 
bu sahəsinin, iqlim şəraitinin, suvarma suyunun inkişaf səviyyəsindən asılı olaraq 
fərqlidir. Bəzi xanlıqlar üzrə əldə edilən materiallar həmin xanlıqlarda kənd 
təsərrüfatının bütün sahələrini hərtərəfli işıqlandırmağa imkan verdiyi halda, 
digərlərində təəssüf ki, tam mənzərəni yaratmaq mümkün olmayacaqdır. 
Onu da qeyd edək ki, əlimizdə olan materialların bir qismi XIX əsrin 
əvvəllərinə aiddir. Bu dövrlə xanlıqlar dövrünün təsərrüfat həyatı arasında demək 
olar ki, heç bir fərq olmadığı üçün onlardan geniş istifadə edilmişdir. 
Qarabağ xanlığı böyük ərazini tutur və bu ərazi başqa Azərbaycan 
xanlıqlarının ərazisindən zəngin idi. Xanlıq Kürlə Arazın qovuşduğu yerdən 
Şimala doğru, Gəncə xanlığı ilə İrəvan və Naxçıvan xanlıqları ərazilərini bir-
birindən ayıran böyük sahəni tuturdu. Xanlıq daimi qarla örtülmüş dağları, cənub 
günəşinin yandırıb yaxdığı bütün iqlim şəraitlərini özündə birləşdirmişdi. 
Qarabağ xanlığında, xüsusən, onun çaylara və Gəncə xanlığı ərazisinə yaxın 
yerlərində suvarma qurğuları var idi və bu, xanlıqda əkinçiliyin inkişafında mühüm 
rol oynayırdı. Qarabağ xanlığında xanın böyük əkin sahələri var idi. «Bu 
torpaqların bir hissəsi xanın qoşqu heyvanları və rəncbərlərin alətlərilə becərilirdi». 
Məsələn, xanın Məlikarx sahəsi xana ildə 15 min pud taxıl verirdi. Lakin bu 
həmişə belə olmurdu, tez-tez baş verən müharibələr xanlığın əkin sahələrini 
viranəyə döndərirdi. Belə ki, xanlığın bu ərazisi Rusiya tərəfindən işğal 
olunmasının birinci ilində cəmi 800 pud taxıl vermişdi ki, bu da əvvəlki illərə 
nisbətən 20 dəfə az idi. Müharibələrin Qarabağı   viranəyə   çevirməsi   barəsində   
rus   generalları   da yazırdılar. 1812-ci ildə generallardan biri yazırdı: «Qarabağ 
düşmən tərəfindən o qədər viran edilmiş və dağıdılmışdır ki, burada çox az əhali 
qalıb». 
66 
 
Qarabağ    xanlığı     üzrə    taxıl    məhsulu    barədəki məlumatımız  o  biri  
xanlıqlarda  olduğu  kimi,  XIX əsrin əvvəllərində «Qarabağ xanlığının    təsviri»    
külliyyatına əsaslanır. XIX əsrin əvvəllərində, işğaldan sonra Qarabağ xanlığında 
bir ildə 180 min çetvert buğda və 135 min çetvert arpa məhsulu götürülmüşdü.  
Əlbəttə,  bu rəqəmlər xanlıq dövrü üzrə çox aşağıdır. Belə ki, yuxarıda qeyd 
etdiyimiz kimi XIX əsrin əvvəlində Rusiya işğalı, ondan qabaq isə Ağa 
Məhəmməd Şah Qacarın basqınları kənd təsərrüfatına böyük ziyan vurmuşdu. 
Şübhəsiz ki, bu hadisələrdən qabaq yığılan məhsul daha çox olmuşdur. 
Qarabağ xanlığının bir çox kəndlərində çəltik də becərilirdi. Məsələn, təkcə 
Ruslan bəyin mülkündə 200 çuval, yəni 1500 pud, Əsəd bəyin mülkündə də bir o 
qədər çəltik becərilirdi. 
XIX əsrin 20-ci illərinin sonlarında Qarabağ xanlığı ərazisində 1.650.000 
pud buğda, 1.072.000 pud arpa, 253.325 pud çəltik, 135 min pud darı becərilmişdi. 
Bu rəqəmlər Qarabağ xanlığında kənd təsərrüfatının nə dərəcədə  yüksək  
səviyyədə  olduğunu  göstərir.   Doğrudur, məlumat XIX yüzilliyin 20-ci illərinə, 
yəni Qarabağda, istiladan sonra yaranmış sülh şəraitinə aiddir, lakin o, Ağa 
Məhəmməd Şah Qacarın Qarabağa basqınlarından qabaqkı dövr barəsində təsəvvür 
yaratmağa imkan verir. Şübhəsiz ki, həmin dövrdə də Qarabağ xanlığında 
məhsuldarlıq belə yüksək olmuşdur. 
Qarabağ xanlığında yetişdirilmiş bu yüksək məhsulu yığmaq üçün əlavə işçi 
qüvvəsi lazım idi. Belə ki, nə rəncbərlərin, nə rəiyyətlərin, nə də xanın təşkil etdiyi 
qüvvələrin bu məhsulu yığmağa gücü çatırdı. Yetişmiş məhsulu itirmək qorxusu 
əlavə tədbirlər görməyə, muzdla adamlar tutmağa məcbur edirdi. Bu barədə ilk 
mənbədə yazılır ki, muzdla tutulmuş «biçinçi üç gün müddətində bir çetvert çəltiyi 
becərərək, onun 1/15-ni alır. Buğda, arpa və darını biçənlər isə məhsulun 1/10-ni 
alırlar. Biçinlə və pambıq yığmaqla Qarabağda çox adam məşğul olur, bundan 
əlavə İranla sərhəd rayonlardan, Qaradağ əyalətindəki kəndlərdən də gəlirlər». 
Göründüyü kimi, hələ XVIII əsrin sonları, XIX əsrin əvvəllərində kənd 
təsərrüfatında muzdlu əmək tətbiq edilirdi. Demək, Azərbaycanda feodal istehsal 
münasibətlərinin hakim olduğu şəraitdə artıq kənd təsərrüfatı kapitalist 
münasibətlərinin zəif də olsa təsirinə məruz qalırdı. 
Quzey Azərbaycan xanlıqları içərisində öz ərazisinin böyüklüyünə görə 
Qarabağ xanlığından sonra fərqlənən Şamaxı xanlığını relyef cəhətdən üç hissəyə 
bölmək olar: dağlıq, dağətəyi və düzənlik. Dağətəyi ərazidə əhalinin bir hissəsi, 
düzənlikdə yaşayanların isə hamısı əkinçiliklə məşğul olurdu. Dağətəyi rayonun 
Qaftaran adlanan ərazidə torpaqların bir hissəsi əkinçilik üçün yararlı idi. Bu yerdə 
suvarma üçün su olmadığından dəmyə üsulu ilə buğda və arpa becərilirdi. 
Qaftaranla Kür vadisi arasında suvarma qurğularının olması burada taxıl 
yetişdirmək üçün əlverişli şərait yaradırdı. Şamaxı xanlığının dağətəyi 
zonalarından digəri Şamaxı şəhəri yaxınlığında Davdağan çayı ilə Pirsaat çayı 
arasındakı sahə idi. Suvarma əkinçiliyi üçün yararlı olan bu hissədə əhali sıx 
67 
 
yaşadığından kəndlilər torpaq azlığından əziyyət çəkirdilər. Xanlıqda Ağsu 
çayından şərqə doğru uzanan və əkinçilik üçün yararlı torpaqlar yazda yaylağa 
gedən, qış qabağı arana qayıdan sürülərin yolu üstdə yerləşdiyindən və sürülərin 
tapdağına məruz qaldığından bu yerlərdən istifadə edilmirdi. 
Xanlığın başqa yararlı torpaqları Qəbiristan dairəsində idi. Onun yuxarı 
hissəsi, Pirsaat çayı vadisi istisna olmaqla, ətrafda su mənbəyi olmadığından otlaq 
idi. Pirsaat vadisi isə həmin çaydan çəkilmiş arxlarla suvarılırdı. 
Şamaxı xanlığının düzənlik hissəsi əkinçilik üçün ən yararlı yer idi. Bu 
ərazinin bir hissəsi bataqlıq olduğundan ora çəltik yetişdirmək üçün yarayırdı. 
Bataqlıqdan cənuba doğru şose yoluna qədər uzanan sahə Bozdağın ətəklərindən 
Kür çayına qədər uzanırdı. Bu ərazidə Sarıca, Askerat və Böyük mahalları yerləşir 
və buradan Göyçay, Girdmançay və Ağsu çayları axırdı. Həmin sahədə buğda, arpa 
və çəltik əkilirdi. Azərbaycanda olmuş səyyahlar Şirvanı cənnət adlandırırdılar. 
Mənbələrdə qeyd olunurdu ki, Şirvan əhalisi «yaxşı gəlir götürür», «əkinçilik üçün 
torpaq istənilən qədərdir», «təbiət bu ölkəyə böyük məhsuldar torpaqlar, meşələr 
və çaylar bəxş etmişdir»,   «Şirvan əyaləti təsvir etdiyimiz ölkənin başqa hissələrini 
həm əhəmiyyəti, həm də genişliyi ilə arxada qoyur». Bir mənbədə deyilən bu 
baxımdan daha maraqlıdır: «Şirvanda əkinçiliyə gəldikdə burada buğda, darı, 
çəltik, arpa vadilərdə, çətənə isə dağlıq hissədə əkilir. Bütün bu becərilən torpaqlar 
əhalinin tələbatını güclə ödəyir. Bunun əsas səbəbi torpağın keyfiyyətidir. Onun bir 
qismi dağlıq, başqa qismi isə şoranlıq olduğundan əkinçiliyə yaramır, yaxud böyük 
zəhmət tələb edir... Qalanları isə əkinçiliyə yarayan aran yerlərdir və tez-tez, 
xüsusilə, çəltik əkinləri suvarma tələb edir». 
Xanlıqda nə qədər taxıl becərilirdi? Buna aydınlıq gətirməyə çalışaq. 
Xanlıqlar dövrünə dair əlimizdə lazımi rəqəmin, materialın olmaması, bizi 
«Şirvan əyalətinin təsviri»nə müraciət etməyə məcbur etmişdir. 
1820-ci ildə tərtib olunmuş «Şirvan əyalətinin təsviri»ndə gətirilən məlumat 
əsasında aparılmış hesablamaya görə, Şamaxı xanlığının çar Rusiyası tərəfindən 
işğal edilməsinin ilk illərində xanlıqda ildə orta hesabla 250-300 min puda qədər 
buğda, 150-200 min puda qədər arpa becərilirdi. Təkcə Şamaxı xanlığının tərkibinə 
daxil olan Salyan mahalında 40 min puda qədər buğda və arpa becərilirdi. Əlbəttə, 
bu rəqəmlər xanlıqlar dövrünü tam əhatə edə bilməzdi, çünki 1804-1813-cü illər 
Rusiya-İran müharibəsi təsərrüfata ziyan vurmuşdu və təbii ki, müharibə qurtaran 
dövrə dair gətirilən rəqəmlər heç də xanlıqlar dövründə taxıl məhsulu haqqında 
tam təsəvvür yaratmır. Şübhəsiz ki, müharibədən qabaqkı dövrdə məhsuldarlıq 
daha yüksək olmuşdur. 
Eyni sözləri çəltikçiliyə də aid etmək olar. Burada, yenə həmin mənbənin 
verdiyi məlumata görə, işğaldan sonrakı ilk illərdə 300 min puda qədər çəltik 
becərilirdi, Şamaxı xanlığında çəltik əsasən Salyan yaxınlığında Seldan adlanan 
yerdə becərilirdi. 
XIX əsrin 30-cu illərinin əvvəllərində Şamaxı xanlığı ərazisində 300 min 
68 
 
çetvert buğda, 80 min çetvert arpa, 58250 çetvert çəltik becərilirdi. Göründüyü 
kimi, rəqəmlər böyükdür və bu rəqəmlər bizim yuxarıda, Şamaxı xanlığının çar 
Rusiyası tərəfindən işğalından qabaq, buradakı məhsuldarlıq barəsindəki fikrimizi 
təsdiq edir. Xanlıqda 4 min çetvertə qədər darı da yetişdirilirdi. 
Şəki xanlığı ərazisi iki vadidən ibarət idi. Bozdağ vasitəsilə bölünən bu 
vadilərdən biri yuxarı, ikincisi isə aşağı vadi idi. Aşağı vadidə Ərəş mahalı 
yerləşirdi. Burada torpaq süni suvarma olmadan məhsul vermirdi. Yuxarı vadidə 
isə torpağı suvarmağa ehtiyac yox idi və orada dəmyə taxıl becərmək olurdu. Şəki, 
onun ətrafları və Xaçmaz mahalı ərazisində isə həm buğda, həm də çəltik 
becərilirdi. Bir arxiv sənədində qeyd olunur ki, «Əkinçiliklə, əsasən, Şəki 
mahalının əhalisi Bozdağ adlanan yüksəklikdə məşğul olurdu. Burada taxıl 
suvarılmadan yetişdirilir və əkinçinin əməyi artıqlaması ilə mükafatlandırılırdı». 
Çəltik əkinləri xanlığın Böyük Qafqaz dağlarının ətəklərində yerləşən Qanıx-
Aftaran düzənliklərində idi. Ərəşdə də çəltik becərilirdi. 1819-cu ildə «Şəki 
əyalətinin təsviri»ni tərtib edənlər yazırdılar ki, Şəki xanlığında çəltikçiliklə 23 
kəndin əhalisi məşğul olurdu. Bu kəndlərin bəzilərinin başlıca məşğuliyyəti 
çəltikçilik idi. Məsələn, Ləki kəndində çəltik əkin sahələrinin sayı 50-yə çatırdı. 
Qəbələ mahalı ərazisinin xeyli hissəsi meşəlik idi. Onun Göyçay çayı 
sahilinə qədər uzanan düzənlik hissəsi əkin üçün yararlı idi. Həmin düzənlik 
sahədə taxıl əkilir, həmçinin, bağçılıq və üzümçülüklə məşğul olurdular. Şəki 
xanlığında yetişdirilən taxılın miqdarı barəsində məlumat yoxdur. Yalnız «Şəki 
əyalətinin təsviri»ndə olan dolayı materiallar əsasında təxmini rəqəm almaq 
mümkün olmuşdur. Bu məlumata görə, Şəkidə 1819-cu ildə 150 min puda qədər 
buğda, 110 min puda qədər arpa, 50 min puda qədər isə çəltik becərilmişdi. Digər 
məlumata görə, XIX əsrin əvvəllərində işğaldan sonra Şəki xanlığında ildə 25-50 
çetvert, yəni 200-400 min pud taxıl becərilirdi. Göründüyü kimi, rəqəmlər arasında 
o qədər də böyük fərq yoxdur. 
Lənkəran xanlığının ərazisi təsərrüfat baxımından üç hissəyə bölünürdü: 
İran sərhədində dağlar aşırımlarında yerləşən və Biləsuvara qədər uzanan yuxarı 
hissə; dağlarla dəniz arasındakı hissə; nəhayət, Kürlə Arazarası vadi. Bu hissələrin 
hər biri özünün torpaqları və iqlim şəraiti ilə fərqlənirdi. Dağlıq hissədə yerləşən 
kəndlərin əhalisi əkinçiliklə yanaşı, maldarlıqla da məşğul olurdu. Seyidabad 
mahalında əhali yalnız buğda və arpa becərirdi. Alarlılar da, əsasən əkinçiliklə 
məşğul idilər. Lənkəran xanlığının uzunluğu 140, eni 5-dən 50 verstə qədər olan 
Şimal hissəsində yerləşən kəndlərin əhalisi də taxıl becərirdi. Dağətəyi, təpəlik 
yerlərdə çəltik əkilirdi. Ərçivan mahalında çəltikçiliklə yanaşı, ipəkçiliklə də 
məşğul olurdular. Lənkəran şəhərindən cənubda yerləşən bütün kəndlərdə çəltik 
becərilirdi. Bu sözləri Astara mahalı kəndlərinə də aid etmək olar. 
Lənkəran xanlığında kənd təsərrüfatı istehsalının əsasını buğda, arpa və 
çəltik təşkil edirdi. V.Sobolev yazırdı: «Burada çörək bişirdikləri buğdadan və 
atlara yedirdikləri arpadan başqa, o qədər çəltik becərirlər ki, ətraf əyalətlərin 
69 
 
hamısına yetər. Bu ondan irəli gəlir ki, torpaq dənizə yaxındır və bataqlıqdır. 
Dənizə yaxın sahələr güclü şimal küləkləri əsəndə su ilə dolur. Bundan başqa, kiçik 
çaylar dənizə axır. Bu çaylardan öz əkinlərinə arxlarla su axıdaraq, ac torpağı 
doyururlar». 
Lənkəran xanlığında çəltikçilik yerli kənd əhalisinin ən qədim məşğuliyyəti  
olmuşdur. Çəltik zəmilərində kişilərlə bərabər, bəlkə də onlardan daha çox qadınlar 
çalışırdılar. Çəltikçilik üçün məlum olduğu kimi, su mənbəyinin olması vacib idi. 
Burada çəltik zəmiləri Kür və Araz, həmçinin bir çox çaylarla suvarılırdı. Çəltik 
sahələrinin çoxu xan ailəsinə məxsus idi. Xan təsərrüfatında 4500-dən çox kəndli, 
əsasən, rəncbərlər işləyirdilər. Xanlıqda çəltiyin sədri, ənbəri, qızılı və s. növləri 
yetişdirilirdi. Çəltik sahələrinin hər desyatinindən əlverişli şəraitdə 200 puda qədər 
təmizlənmiş çəltik götürülürdü. Təmizləndikdən sonra isə hər pud çəltikdən 25 funt 
düyü əldə edilirdi. Çəltik əkin sahəsinin hər desyatininə 101 manat 50 qəpik xərc 
çəkilirdi, əvəzində isə 200 manata qədər gəlir  götürülürdü.   Xanlığın   Rusiya   
tərəfindən   işğalından sonrakı dövrə aid məlumata görə burada ildə 280-325 min 
pud çəltik istehsal olunurdu. Yuxarıda Qarabağ xanlığına dair ölkənin basqınlara 
məruz qalması barəsində gətirdiyimiz dəlilləri Lənkəran xanlığına da aid etsək, 
xanlıqda əmin-amanlıq dövründə daha çox çəltik yetişdirilməsini söyləyə bilərik. 
Xanlıqda xeyli miqdarda taxıl da yetişdirilirdi. «Burada o qədər buğda 
yetişdirilirdi ki, o İranın çox hissəsinin taxıla olan tələbatını ödəyirdi. Gilan 
tacirləri bu yerlərə buğda almağa gəlirdilər. Lənkəran xanlığında ildə 1.135.000 
pud buğda və arpa məhsulu götürülürdü». 
Bakı xanlığının qumlu torpaqlarında, əsasən, əkinçilik, üzümçülük və 
zəfəran yetişdirməklə məşğul olurdular. Əkinləri suvarmaq üçün, demək olar ki, su 
yox idi. «Güclü səhər şehi burada suvarma suyunu və yağışı əvəz edirdi. 
Ümumiyyətlə, Bakı xanlığında əkinçilik zəif inkişaf etmişdi». Suvarmanın təkcə 
Bakı xanlığı, Abşeron yarımadası üçün deyil, bütün Şərq ölkələrində böyük 
əhəmiyyəti olmuşdur. Bakı xanlığının Güzdək, Qobu, Saray, Hökməli kimi iqlimi 
başqalarından fərqlənən kəndlərində dəmyə taxıl becərilirdi. Kəndlilər əkin 
yerlərini bir il əkəndən sonra ikinci il istirahətə qoyurdular. Abşeron yarımadasında 
əhalinin artması ilə torpağa olan ehtiyacın güclənməsi bu sistemi getdikcə zəiflətdi. 
Torpağa tələbat çox vaxt kəndlilər arasında toqquşmalara gətirib çıxarırdı. 
XIX əsrin əvvəllərinə dair məlumata görə, Bakı xanlığında ildə orta hesabla 
55-60 min pud buğda, 40 min puda qədər isə arpa yetişdirilirdi. 
Gəncə xanlığında da buğda və arpa becərilirdi. XIX əsrin 30-cu illərinə dair 
məlumata görə, xanlıqda ildə 10 min çetvert, yaxud 70-80 min pud buğda və arpa, 
1600 çetvert, yəni 12-13 min pud darı becərilirdi. 
Xanlıqda çəltikçilik üçün ən əlverişli yer Gəncədən 60 verst aralı, Kürün o 
biri sahili idi. Kürdən buraya arxlar salınmışdı. Çəltik zəmiləri Şamxor, 
Kürəkbasar və Samux mahallarında idi. Bu ərazidə 30-cu illərin məlumatına görə, 
ildə orta hesabla 3000-3200 çetvert, yaxud 20-25 min pud çəltik becərilirdi. 
70 
 
Əlbəttə, müharibələrdən sonrakı dövrə aid olan bu rəqəm, XVIII əsrin 70-90-cı 
illərinin göstəricisi ola bilməz. Şübhəsiz müharibələr təsərrüfata, o cümlədən, 
çəltikçiliyə böyük ziyan vurmuşdu. Təkcə onu qeyd etmək lazımdır ki, adlarını 
çəkdiyimiz və çəltikçiliklə məşğul olan mahallarda xanlıq zamanı dörd suvarma 
qurğusu var idi. XIX əsrin 30-cu illərində bu suvarma qurğusunun təkcə biri 
işləyirdi. Üçü isə dağıdılmışdı. Bu vəziyyət çəltik istehsalına mənfi təsir 
göstərməyə bilməzdi. 
Naxçıvan xanlığında taxılçılıqla bütün kəndlər, çəltikçiliklə isə iyirmidən 
artıq kənd məşğul olurdu. 1826-1828-ci illər Rusiya-İran müharibəsi Naxçıvan 
ərazisinə, onun təsərrüfatına böyük ziyan vurmuşdu. XIX əsrin 20-ci illərinin 
ortalarında Naxçıvan xanlığında ildə 600 min puda qədər buğda, 300 min puda 
qədər arpa istehsal olunmuşdu. Halbuki, elə həmin müəllifin verdiyi məlumata 
görə, xanlıqda əvvəllər hər il 1 milyon puddan çox taxıl məhsulu götürülürdü. 
Təkcə Naxçıvan şəhərinin ətrafında ildə 65 min puda qədər buğda, 15 min puda 
qədər isə arpa becərilirdi. Xanlığın elə kəndləri var idi ki, xanlıqda becərilən taxıl 
məhsulunun xeyli hissəsini verirdi. Məsələn, Təzəkənddə ildə 37.500 pud taxıl 
istehsal olunurdu. 
Naxçıvan xanlığında əkinçilik süni suvarmasız mümkün deyildi, orada olan 
çaylar bütün ərazini suvarmaq üçün kifayət etmirdi. Ona görə də, əkin üçün yararlı 
olan sahələrin bir hissəsi istifadəsiz qalırdı. Məsələn, Şahtaxtıdan tutmuş Araza 
qədər, həmçinin Culfadan tutmuş Naxçıvan çayın mənsəbinə qədər olan sahədə 
çayın, deməli, süni suvarmanın olmaması üzündən istifadəsiz qalmışdı. 
Quba xanlığı əhalisinin də başlıca məşğuliyyəti əkinçilik idi. Bir mənbədə 
qeyd olunur ki, «Düzənliklərin, dağ və dağətəyi əhalisi ərzaq sarıdan korluq 
çəkmir. Belə ki, həm əkinçilik, həm də maldarlıq onlara, demək olar ki, hər şeyi 
verir». Quba xanlığının torpaqları əkinçilik üçün yararlı və münbit torpaqlar idi. Bu 
torpaqlarda əlavə tədbirə əl atmadan yüksək məhsul alınırdı. Quba xanlığında 
Beşbarmaqdan Xəzər dənizinə kimi uzanan düzənlik onun əsas əkinçilik rayonu 
idi. Bu yerlərdə olmuş səyyahın yazdığı kimi, arası kəsilməyən müharibələr 
əkinçiliyə böyük ziyan vursa da, əhali əkinçilikdən əl çəkməmiş və özlərinə lazım 
olan qədər taxıl yetişdirirdilər. Quba xanlığında çəltik və darı da əkilirdi. Quba 
xanlığının çar Rusiyası tərəfindən işğalının lap ilk illərində bir çar məmuru yazırdı: 
«Quba əyalətinin dənizdən içərilərə doğru uzanan 40 verstlik məsafədə bir neçə 
çay və arxı vardır, burada buğda, arpa, darı və çəltik bolluğudur». XIX əsrin 20-ci 
illərinin sonu və 30-cu illərinin əvvəllərinə dair məlumata görə, Quba əyalətində 
hər il 2.392.500 pud buğda, 930 min pud arpa, 196 min pud çəltik məhsulu 
toplanırdı. Bu rəqəm Quba xanlığının kənd təsərrüfatının istehsal səviyyəsinə görə 
digər Azərbaycan xanlıqları arasındakı üstün mövqeyini əyani surətdə nümayiş 
etdirir. 
Quba xanlığında çəltik, əsasən, Şabran, Müşkür, qismən Şeşpara, Sırt 
mahallarında və Doqquztala adlı yerdə becərilirdi. Ataçay və Rubas çayları vadisi 
71 
 
və Samur yaxınlığı çəltikçilik üçün yararlı idi. 
Müşkürdə yetişdirilmiş taxılın bir hissəsi Şamaxıya aparılırdı. 
Qazax və Şəmşəddil sultanlıqlarında və Car-Balakən camaatında da kənd 
əhalisinin əsas məşğuliyyəti əkinçilik idi. Burada da buğda, arpa, çəltik, darı 
yetişdirilirdi. Dağlıq yerləri nəzərə almasaq, Car-Balakən camaatının həyatında 
dənli bitkilərin becərilməsi birinci yer tuturdu. Lakin bu o demək deyildir ki, dağlıq 
yerlərdə əkinçiliklə məşğul olmurdular. Bu yerlərdə maldarlıqla yanaşı, imkan olan 
yerlərdə buğda, arpa, darı və az miqdarda çəltik də əkirdilər. Burada, əsasən, 
dəmyə taxıl yetişdirilirdi, lakin dağ çaylarına yaxın olan yerlərdə süni suvarmadan 
da istifadə edilirdi. 
İndi isə bu mənbələr əsasında xanlıqlar üzrə gətirdiyimiz materialları 
ümumiləşdirərək Quzey Azərbaycan xanlıqlarında taxıl məhsullarının istehsalı 
barəsində tərtib etdiyimiz, natamam da olsa, təsəvvür yaradan aşağıdakı cədvələ 
nəzər salaq: 
 
Xanlıqlar İstehsal olunmuş məhsulun miqdarı /pud hesabı ilə/ 
 
 
     Buğda        Arpa      Çəltik       Darı 
Şamaxı xanlığı     2.250.000    390.000   427.000     30.000 
Şəki xanlığı    150.000   110.000   48.000 - 
Qarabağ xanlığı    1.650.000   1.072.000     254.000     195.000 
Lənkəran xanlığı    1.135.000 -     323.000                - 
Bakı xanlığı      57.600     38.000 -                - 
Naxçıvan xanlığı     600.000      300.000      10.000 - 
Gəncə xanlığı      75.000 - - - 
Quba xanlığı      2.392.000       930.000      196.000 - 
Car-Balakən 
camaatı 
- - - - 
Qazax sultanlığı 
 
 
- - - - 
CƏMĠSĠ      8.260.000     2.740.000     1.258.000       225.000 
 
Beləliklə, gətirdiyimiz yarımçıq rəqəmlərdən göründüyü kimi, Quzey 
Azərbaycan xanlıqlarında 12,5 milyon puddan çox taxıl yetişdirilirdi. Qeyd 
etməliyik ki, gətirilmiş rəqəmlər kənd təsərrüfatı istehsalının səviyyəsi barəsində 
tam təsəvvür yaratmır. Cədvəldən göründüyü kimi, gətirilmiş rəqəmlər dəqiq 
deyildir. Heç cür ola bilməzdi ki, Şəki və Gəncə xanlıqları kimi geniş torpaq 
sahələri və suvarma imkanları olan bir yerdə belə az taxıl becərilsin. İkincisi, ən 
başlıcası isə odur ki, bütün xanlıqlar üzrə və bütün yetişdirilən kənd təsərrüfatı 
bitkiləri üzrə material yoxdur. Buna görə də tam əminliklə demək olar ki, Quzey 
Azərbaycan xanlıqlarında ildə orta hesabla 15-20 milyon pud taxıl məhsulu 
72 
 
götürülürdü. 
Quzey Azərbaycan xanlıqlarının təsərrüfat həyatında əkinçilikdən sonra 
ikinci yeri maldarlıq tuturdu. Burada dağların döşündə otlaqların, aran yerlərində 
çəmənliklərin olması maldarlığın inkişafına əlverişli şərait yaradırdı. Qoyun 
sürüləri üçün dağ yerləri yaylaq, aran çəmənlikləri isə qışlaq rolunu oynayırdı. Bu 
isə əsrlər boyu mövcud olan köçəri maldarlığı üçün zəruri şərt idi. Belə ki, 
xanlıqların iqlim şəraiti mal-qaranı payız-qış aylarında qışlaqlarda, yaz-yay 
aylarında isə yaylaqlarda saxlamağı tələb edirdi. 
Şamaxı xanlığının dağlıq hissəsində meşələrin ən yüksək yerlərində, alp 
çəmənliyinin, düzənliklərində geniş otlaq sahələrinin olması heyvandarlıq üçün 
əlverişli şərait yaradırdı. Quzey Azərbaycan xanlıqlarının, o cümlədən, Şamaxının 
coğrafi mövqeyinin maldarlıq üçün çox əlverişli olması barəsində bir qaynaqda 
belə deyilir: «Bu ölkənin yerləşdiyi ərazi yun almaqdan ötrü heyvandarlığı inkişaf 
etdirmək üçün çox əlverişlidir. Mal-qaranı yayda dağlarda, qışda isə düzənlikdə 
otarmaq olar. Əhalinin sürüləri var. Ancaq çox azsaylı sürüləri olanlar, əsasən, 
özləri üçün saxlayırlar. Çünki bütün başqa Şərq xalqları kimi, onlar da qoyun ətinə 
üstünlük verirlər... Buradakı qoyunların cinsi tatarlarda və kalmıklarda olduğu 
kimidir, yalnız iri yağlı quyruqları ilə fərqlənirlər. Onun əti dadlıdır, ancaq 
yununun keyfiyyəti o qədər də yüksək deyil. Qışda düzənliklər və dənizətrafı yerlər 
sürülərlə dolu olur». 
Şamaxı xanlığının dağlıq hissəsində maldarlıqla məşğul olan cəmi 15 kənd 
var idi. Xanlığın dağətəyi rayonunda yerləşən Qaftaranda da maldarlıqla məşğul 
olurdular. Qəbiristan sahəsinin yuxarı hissəsi də maldarlıq üçün yararlı idi. Bu 
sahədə su olmadığından, ondan yalnız otlaq kimi istifadə edirdilər. Xanlığın düzən 
hissəsində, dağlıq hissədən fərqli olaraq, əsasən, iri buynuzlu heyvan saxlayırdılar. 
Ağsu çayından tutmuş Xəzər dənizinə qədər ərazini tutan düzənlikdə su yox idi və 
bura iribuynuzlu heyvan, xüsusilə dəvə otarmaq  üçün yararlı idi. 
Heyvandarlığın inkişafında Şamaxı xanlığı yalnız Qarabağ xanlığından geri 
qalırdı. Ümumiyyətlə, Qarabağ və Şamaxı xanlıqları əhalisinin yarıya qədəri 
heyvandarlıqla məşğul olurdu. Lakin materialın olmaması üzündən biz Şamaxı 
xanlığında bəslənən qoyunların, iribuynuzlu heyvanın sayını müəyyənləşdirə 
bilməmişik. 
Qarabağ xanlığının da ərazisi maldarlıq üçün çox əlverişli idi. Xanlıq səfalı 
yaylaqları ilə fərqlənirdi. Bu yerlərdə maldarlıq, xüsusilə qoyunçuluq və atçılıq 
inkişaf etmişdi. 
Qarabağdan satılmaq üçün Türkiyəyə böyük qoyun sürüləri göndərilirdi. 
Qarabağ özünün cins atları ilə məşhurlaşmışdı. Qarabağ xanlığında xana və bəylərə 
məxsus bir neçə at zavodu var idi. Ev və çöl işlərində istifadə edilən adi atlardan 
başqa, burada məşhur «Qarabağ» cins atları da bəslənirdi. Xanın və bəzi bəylərin at 
ilxıları var idi. Xanlıqda maldarlıq o qədər geniş yayılmışdı ki, onunla hətta əsas 
məşğuliyyəti əkinçilik olan kəndlər də məşğul olurdular. 
73 
 
Qarabağ xanlığında təxminən, 100 min iribuynuzlu heyvan, 300 min qoyun 
və keçi və 20 min at var idi. 
Muğan və Şirvan, Qarabağ düzənlikləri mal-qara sürüləri üçün gözəl qışlaq 
idi. Muğana Qarabağ və digər Quzey Azərbaycan xanlıqlarının   mal-qarasından    
başqa,   Güney Azərbaycandan da sürülər gəlirdi. «Bir axşam Kür sahilinə gəlib 
dayandıq, burada külli miqdarda alaçıqlar gördük. Bu alaçıqlarda iranlılar 
(azərbaycanlılar - müəllif) yerləşirdilər». 
Şəki xanlığının alp çəmənlikləri olan dağlıq yerlərində yaylaqlar var idi. 
Qışlaqlar isə aran hissədə - Ərəş, Ağdaş, Qəbələ, Xaçmaz və Bum mahallarında, 
bir də şəhərin lap aşağı hissəsində yerləşirdi. Həmin yer Qışlaq adını almışdı. 
Xanlıqda, əsasən, qoyunçuluqla, başqa xanlıqlardan fərqli olaraq həm də 
camışçılıqla məşğul olurdular. Xanlıqda olan mal-qaranın sayı barəsində, təəssüf 
ki, məlumat yoxdur. 
Lənkəran xanlığının dağlıq hissəsində əkinçiliklə yanaşı maldarlıqla da 
məşğul olurdular. Seyidabad, Lənkəran və digər mahallarda, əsasən, qoyunçuluq 
inkişaf etmişdi. Muğan düzü barəsində də eyni sözləri söyləmək olar. Akuşa çayı 
sahili və Rutbor mahalının cənub hissəsində iribuynuzlu heyvan, əsasən, camış 
saxlayırdılar. Rusiya tərəfindən işğal ərəfəsində burada 260 min başa qədər mal-
qara var idi. Başqa bir məlumata görə isə XVIII əsrin sonu - XIX əsrin 
əvvəllərində xanlıqda 30 min baş iribuynuzlu heyvan, 300 min başdan çox qoyun, 
10 min at var idi. Üçüncü bir məlumatda isə göstərilir ki, XIX əsrin əvvəllərində 
Lənkəran xanlığında 11 min baş camış, bir o qədər inək, 46 min qoyun, 17 min at, 
7 min qatır, 120 dəvə var idi. Sonuncu rəqəmlər, şübhəsiz ki, dəqiqlikdən uzaqdır. 
Bunu qoyunların sayı barəsindəki məlumatla asanlıqla müəyyən etmək olar. 
Bakı xanlığında heyvandarlıq zəif inkişaf etmişdi. Şamaxı xanlığı 
sərhədlərinə yaxın kəndlər istisna təşkil edirdilər. Bu kəndlərdə - Maştağada, 
Hökməlidə, Coratda, Xırdalanda və Mərdəkanda, əsasən, qoyunçuluqla məşğul 
olurdular. Bakı şəhərinin ətraf yerlərində də qoyunçuluqla məşğul olanlar var idi. 
Bakı xanlığı maldarlarının qışlaq yeri Salyan, yaylaq yerləri isə Quba və 
Şamaxı xanlıqlarının ərazisi idi. Abşeron yarımadasında dəvə də saxlayırdılar. 
Bakı xanlığında iribuynuzluların sayı 20 minə, qoyunların sayı isə 30 minə 
çatırdı... 
Torpaqlar rusların işğalından qabaq da, sonra da qeyri-bərabər bölünmüşdü. 
Onların böyük hissəsi iri maldarların, torpaq sahiblərinin, kovxaların və toxum 
əyanları nümayəndələrinin əllərində cəmləşmişdi». 
Təəssüf ki, heç bir qaynaqda və ədəbiyyatda Car-Balakən camaatlarında 
olan mal-qaranın sayı barəsində məlumat yoxdur. Eyni sözləri bütün Quzey 
Azərbaycan xanlıqlarına aid olan hər bir materiallara aid etmək lazımdır. Ancaq bir 
şey aydındır. Qeyd etdiyimiz kimi, Quzey Azərbaycan xanlıqları əhalisinin 
əkinçilikdən sonra, başlıca məşğuliyyəti maldarlıq idi. Demək, burada mal-qaranın 
sayı xeyli olmuşdur. Bunu sübuta yetirmək üçün bir qədər sonrakı illərin 
74 
 
materiallarına nəzər salmaq kifayətdir. XIX əsrin I yarısına aid rəqəmlərdən 
göründüyü kimi, Quzey Azərbaycanda 1,1 milyon başdan artıq qoyun və keçi, 493 
min iribuynuzlu mal-qara, 135 min at olmuşdur. Bizcə xanlıqlar dövründə bu 
rəqəm daha böyük idi. 
 
3.2. Bağçılıq, üzümçülük 
Quzey Azərbaycan xanlıqlarının iqlim şəraiti və bərəkətli torpaqları burada 
bağçılığın və üzümçülüyün inkişafına əlverişli şərait yaradırdı. Haqqında söhbət 
gedən dövrdə Azərbaycanda olmuş səyyah M.Biberşteyn burada bağçılığın və 
üzümçülüyün çox geniş inkişaf tapmasını qeyd edir. O yazır ki, təcrübəli 
üzümçülər Şamaxı xanlığında üzüm yetişdirir və ondan keyfiyyətinə görə qırmızı 
Fransa şərabından pis olmayan şərab alırlar. Digər bir səyyah da eyni sözləri təkrar 
edir. 
«Şirvan əyalətinin təsviri»ndə qeyd olunur ki, Şamaxı xanlığının Xasovyurt 
mahalında üç, Sədərək mahalında 9 üzüm bağı bol məhsul verirdi. Ümumiyyətlə, 
Şamaxı xanlığında XIX əsrin əvvəllərində 600 desyatin üzüm bağı, 800 desyatin 
isə meyvə bağı var idi. 
Şamaxı xanlığında tərəvəzçilik və bostançılıqla da məşğul olurdular. 
Kəndlilərin həm şəhər ətrafında, həm də kəndlərdə bostanları var idi. 
Qarabağ xanlığının Çoundur, Bazarçay çaylarının və onların qollarının 
axarlarında bağçılıq və üzümçülük geniş yayılmışdı. Bu işi Araz çayı axarına yaxın 
yerlərdə də görürdülər. Burada əhalinin bir qismini təşkil edən qeyri-müsəlmanlar 
ildə 70 min vedrə şərab və 3400 vedrə araq istehsal edirdi. Qarabağ xanlığında 
3080 üzüm, yüzdən artıq isə meyvə bağı var idi. 
Şəki xanlığında, xüsusən, onun Qəbələ mahalında bağçılıq inkişaf etmişdi. 
Bir arxiv sənədində qeyd olunur ki, burada xeyli meyvə bağları vardı. 
Bakı xanlığında bağçılıqla, xüsusilə, üzümçülüklə, əsasən, Abşeron 
yarımadasında, onun şimal hissəsində məşğul olurdular. Bağların çoxu bəylərin 
mülkiyyətində idi. Burada üzümdən başqa alça, alma, şaftalı, nar, əncir, heyva, 
badam, püstə, armud, albalı və s. meyvələri yetişdirirdilər. Bakı xanlığında 
bostançılıq və tərəvəzçiliklə də geniş məşğul olurdular. Burada yemiş, qarpız da 
yetişdirilirdi. Bostanlar dəniz sahilində, qumlu, taxıl əkini üçün yaramayan 
torpaqlarda salınırdı. Bəzi hallarda kəndlilər tənəkliklərin arasındakı boş yerlərdən 
bostan üçün istifadə edir, qarpız, yemiş əkirdilər. Kəndlilər bostançılıqdan yaxşı 
gəlir götürürdülər. Bostanlar, tərəvəz əkinləri quyu suları ilə suvarılırdı. Suyu 
quyulardan çıxarmaq üçün tutumu 10-15 vedrə olan dəridən hazırlanmış 
tuluqlardan istifadə edirdilər. Belə ağır tuluqları quyudan çıxartmaq üçün quyuya 
sallanmış tuluğa bağlanmış kəndiri at qüvvəsi ilə hərəkətə gətirilən çarxa 
sarıyırdılar. Bu iş üçün üç at və iki adam tələb olunurdu. Belə suvarılan yerlərdə 
qarpız və yemişdən başqa soğan, sarımsaq, qarğıdalı, kök, turp, kələm, pomidor, 
badımcan kimi tərəvəzlər əkirdilər. 
75 
 
Naxçıvan xanlığında da bağçılıq xeyli inkişaf etmişdi. Xanlıq öz meyvələri 
ilə məşhur idi. Xanlığın arıçılıqla və heyvandarlıqla məşğul olan dağ kəndləri 
istisna olunmaqla bütün kəndlərində bağçılıqla məşğul olurdular. Burada bağçılıq 
kənd təsərrüfatının aparıcı sahəsi idi. Xanlıqda şaftalı, alça, qoz və s. yetişdirilir və 
əldə olunan məhsulun çoxu satışa gedir, qurudulmuş halda ixrac edilirdi. Xanlığın 
Ordubad mahalı bağçılıqda daha çox fərqlənirdi. Ordubad meyvəsi, xüsusilə, onun 
qozu bütün Azərbaycanda və İranda məşhur idi. Bir müəllif yazır ki, buradan «külli 
miqdarda meyvə İranın Qaradağ vilayətinə satış, yaxud taxılla dəyişmək üçün ixrac 
olunur. Külli miqdarda qurudulmuş meyvə Tiflisə də göndərilirdi». Ordubad 
bağlarının sahəsi 300 desyatindən çox idi. Naxçıvan xanlığında üzümçülük də 
geniş yayılmışdı. Qaynaqlarda göstərilirdi ki, «Zaqafqaziyada Naxçıvan qədər 
üzümçülüklə məşğul olan yer az tapılar. Burada 60 növ üzüm yetişdirilir. Onların 
hər biri rəngi,  böyüklüyü, forması və keyfiyyəti ilə fərqlənir. Ağ, qara, qırmızı, 
tündqırmızı, yaşıl, göy, açıq - sarı və başqa üzümlər vardır». Naxçıvan xanlığında 
XVIII əsrin son illərində hər il 3610 xalvar üzüm və 2495 pud meyvə yetişdirilirdi. 
Naxçıvan xanlığında kəndlilər bostançılıq və bağçılıqla da məşğul 
olurdular. Bu təsərrüfat sahəsi 75 desyatin torpağı tuturdu və təkcə 1828-ci ildə 
yarım milyon pud tərəvəz və bostançılıq məhsulu götürülmüşdü. 
Gəncə xanlığında bağçılıq və üzümçülük, əsasən, Gəncə şəhərində və bir-iki 
mahalda inkişaf etmişdi. Şəhər uzunluğu 17 verst olan bağlarla əhatə olunmuşdu. 
Bağlarda üzüm, şaftalı, ərik, armud, alma və başqa meyvə ağacları var idi. Gəncə 
üzümü bütün Zaqafqaziyada məşhur idi. «Gəncə üzümü Zaqafqaziyada ən dadlı 
üzüm idi». 
Quba xanlığında, xüsusilə, onun Tap, Şeşpara mahallarında, Şabran, Sırt və 
Müşkür mahallarının bir çox kəndlərində bağçılıqla məşğul olurdular. Nügədi 
kəndi isə xüsusilə fərqlənirdi. «Quba əyaləti o qədər meyvə yetişdirir ki, onunla 
Bakını, Şirvanı və başqa yerləri meyvə ilə təmin edir». Qubanın meyvə bağları bu 
yerlərə gəlmiş bir çox səyyahları heyran etmişdi. Aran yerlərdə, Xaçmaz və Dəvəçi 
mahallarında üzümçülüklə də məşğul olurdular. 
Qazax sultanlığının təsərrüfat həyatında maldarlıqdan sonra bağçılıq 
mühüm əhəmiyyət kəsb edirdi. Bağçılıq sahəsində əsas yeri üzümçülük tuturdu. 
Sultanlıqda 600 üzüm bağı var idi. 
Talış   xanlığında   və   Car-Balakən   camaatlarında   da bağçılıq inkişaf 
etmişdi. Bağçılıqda meyvəçilik, üzümçülük, qoz istehsalı fərqlənirdi. Burada iri tut 
əkin sahələri var idi. 
Beləliklə, Quzey Azərbaycan xanlıqlarında kənd təsərrüfatı istehsalında 
bağçılıq və üzümçülük mühüm yer tuturdu. 
 
3.3. Arıçılıq və balıqçılıq 
Xanlıqlarda arıçılıq da geniş rəvac tapmışdı. Bütün xanlıqlarda birində çox, 
digərində az da olsa, arı bəsləyirdilər. Qarabağ xanlığında ildə 600 pud bal, 200 
76 
 
pud mum alınırdı. Arıçılığın Lənkəran xanlığında, onun təsərrüfat həyatında 
mühüm çəkisi var idi. Nəinki bəylər, sıravi kəndlilər də 30-dan 200-ə qədər arı 
təknəsi saxlayırdılar. Bu yerlərin iqlim şəraiti arıçılıqla məşğul olmaq üçün geniş 
imkanlar açırdı. Xanlıqda bütün arı təknələrinin sayı 11 minə çatırdı və ildə 2500 
pud bal və 450 pud mum alırdılar. Lənkəran balı öz dadına və ətrinə görə 
fərqlənirdi. 
Arıçılıq Şamaxı xanlığının təsərrüfat həyatında mühüm yer tutur, burada arı 
təknələrinin sayı 9000-ə çatır, ildə 3 min pud bal və 250 pud mum verirdi. 
Şəki və Naxçıvan xanlıqlarında da arıçılıqla məşğul olurdular. Şəki 
xanlığında 100-dən artıq arı təknəsi olan arıçılar fəaliyyət göstərirdi. Quba 
xanlığında 15 mindən çox arı təknəsi var idi və bu təknələrdən ildə 3200 pud bal, 
300 pud mum götürülürdü. Naxçıvan xanlığında arı təknələrinin sayı 2500-ə 
çatırdı. Qazax sultanlığında da arıçılar var idi. 
Xəzər dənizi, Araz və Kür çayları ilə həmsərhəd xanlıqların hamısında 
balıqçılıqla məşğul olurdular. Lənkəranlılar həm dəniz, həm də Kür və Araz 
çaylarından balıq tuturdular. Bakı xanlığında da balıqçılıq xeyli inkişaf etmişdi. 
Əhali balığı yalnız öz yerlərində satmağa və şəxsi istehlakı üçün tuturdu. 
Bakı xanlığı əhalisinin bir qismi suiti ovu ilə məşğul olur, onun dərisi və yağı 
Rusiyaya ixrac olunurdu. Suiti yağından sabun da bişirilirdi. 
 
3.4. Texniki bitkilər 
Quzey Azərbaycan xanlıqlarında baramaçılıq kənd  təsərrüfatı istehsalının 
başlıca sahələrindən biri olmuşdur. O, Şamaxı və Şəki xanlıqlarında daha yaxşı 
inkişaf etmişdi. XVIII əsrin 80-cı illərinə aid məlumata görə, Şamaxı xanlığında 
xeyli barama istehsal edilir və hər il 4000 puda qədər ixrac olunurdu. XIX əsrin 
əvvəllərinə dair bir qaynaqda qeyd edilir ki, barama istehsalı üzrə «Şirvan əyaləti 
Zaqafqaziyada mühüm yerlərdən birini tutur. Onunla   Şirvanın   cənub hissəsində 
məşğul olurlar... bağların sayı olduqca çoxdur». 1829-cu ildə burada 3875 pud 
barama məhsulu götürülmüşdü. Başqa bir qaynaqda qeyd olunur ki, birləşmədən üç 
il sonra (yəni 1809-cu ildə) Şirvan əyalətində 5000 puda qədər yüksək keyfiyyətli  
barama məhsulu götürülmüşdü. Azərbaycanda ipəkçilik tarixinin ilk 
tədqiqatçılarından biri yazır ki, Şamaxı xanlığında baramaçılıq yüksək inkişaf 
səviyyəsində idi. Tut bağları, ümumiyyətlə,  barama  istehsalı   bəylərin  və  varlı 
kəndlilərin ixtiyarında idi. Təkcə Qasım bəy adlı birisinin əlində 70 tut bağı 
cəmləşmişdi. Xanlığın Sədərək mahalında 54 tut bağı və 35 baramaqurdu bəslənən 
bina, Bülkat mahalında 21 bağ və 5 bina, Qarabağlar mahalında 16 bağ və 4 bina, 
Qarasubasar mahalında 180 bağ və 160 bina, Əkərət mahalında 52 bağ və bir o 
qədər də baramaqurdu bəslənən bina var idi. Beləliklə, Şamaxı xanlığının 16 
mahalından beşində 323 tut bağı və 255 baramaqurdu bəslənən bina var idi. 
«Şirvan vilayətinin təsviri»ndə baramadan vergi toplanan kəndlərin, mahalların 
adları çəkilir. Bundan başqa, tut bağlarının sahəsini və barama yetişdirilən 
77 
 
binaların  sayını nəzərə alsaq,  barama istehsalına aid gətirdiyimiz rəqəmin həmin 
saylarla uyğunsuzluğu aşkar olunur. Deməli, Şamaxı xanlığında barama 
istehsalının göstərilən miqdardan çox olması faktı da danılmazdır. Təkcə belə bir 
faktı qeyd edək ki, baramaqurdlarını bəsləmək üçün lazım olan tut bağlarının 
sahəsi xanlıqda 2600 desyatinə çatırdı. 
Quzey Azərbaycan xanlıqları içərisində barama istehsalında Şəki xanlığı da 
fərqlənirdi. Bir arxiv sənədində qeyd olunur ki, dağıdıcı müharibələr olmasaydı 
Şəki xanlığında barama «fövqəladə dərəcədə çox gəlir gətirər»di. Şəki xanlığında 
Şəki və Ərəş mahalları barama istehsalında əsas yer tuturdu. Ərəş mahalının 
Qəbələ, Nic, Məlikli, Cardı, Sultan, Nuxa kəndlərinin əhalisi kənd təsərrüfatı 
istehsalının yalnız  baramaçılıq sahəsi  ilə məşğul olurdu. İpəkçiliyin tarixini tədqiq 
etmiş Ə.Ubaydulin yazırdı ki, «Təsərrüfatın bu sahəsi Nuxa əyaləti əhalisinə  
onların ulu  babaları  olan albanlardan qalmadır». Xanlığın Ağdaş mahalında 204 
tut bağı var idi. Şəki xanlığında 482, o cümlədən, Ağdaş mahalında 204 tut bağı, 
bu bağlarda 2,3 milyon tut ağacı var idi. 
Şəki xanlığı öz  ərazisinin sahəsinə  nisbətən   nəinki Azərbaycanda, bütün 
Zaqafqaziyada əhalisinin sıxlığı ilə fərqlənirdi. Bu sözlərin müəllifi qeyd edir ki, 
bunun başlıca səbəbi Şəki təbiətinin gözəlliyi və çox gəlirli sahə kimi 
baramaçılığın inkişafı idi. 
Şəki  xanlığının əhalisi tut bağları salmaqda yüksək nailiyyət əldə etsə də, 
baramaqurdunun bəslənməsində ata-baba qaydasından irəli gedə bilməmişdi. 
Bunun başlıca səbəbini xanların və bəylərin ipəkçi kəndlilərdən çox yüksək vergi 
yığmasında və vergi yığanların acgözlüyündə axtarmaq lazımdır. Belə ki, bəslədiyi 
qurddan barama almış kəndli onun xeyli hissəsini vergi kimi ödədiyi üçün bu 
sahənin inkişafına maraq göstərmir, bir sıra hallarda ipəkçilikdən üz döndərir, 
baramaqurdu bəsləməkdə yenilik axtarmırdı. Bundan başqa, ipəkqurdunu  
bəsləmək  üçün  zəruri  binalar  çox  hallarda qamışdan   hörülür,   yaxud   da   boş   
qalmış   uçuq-sökük tövlələrdən istifadə edilirdi. Belə binalarda isə temperaturu 
tənzimləmək olmurdu. Ona görə də ipək qurdlarının xeylisi ya qırılır, yaxud da zəif 
düşərək az ipək verirdi. «Əsrlər keçsə də ipəkçilikdə heç bir şey yaxşılığa doğru 
getmədi. Başqa bir nümunə görməkdən məhrum olan ipəkçilər yeni istehsal 
üsulunu da bilmirdilər. Onların ipəkçilik sahəsində bilikləri, ulularının onlara bu 
istiqamətdə verdikləri biliklər idi. On minlərlə insanın həyat mənbəyi olan və 
xanların xəzinəsini var-dövlətlə dolduran ipəkçilik elə dədə-baba qaydası üzərində 
qurulmuşdu». Şəki xanlığında ipəkçiliyin, barama istehsalının vəziyyəti barəsində 
bu sahənin tədqiqatçılarından biri belə yazır: «Xəzinənin ipək   bağlarının əsasını 
Şəki xanları qoymuşdu. Bu, sahibkarların xüsusi təsərrüfatları idi. Onlar 
Azərbaycan xanlıqlarında və qonşu ölkələrdə öz təsərrüfatı olmayan kəndlərin    
əhalisini  orada məskunlaşdırırdılar. Xanlar onları ipək bağları salmağa məcbur 
edir, işin üzərinə nəzarətçilər  qoyurdular. Nəzarətçilər yetişdirilmiş barama 
məhsulunun bir hissəsini alırdılar. Xanlar kəndlilərə məxsus olan və bağçılıq üçün 
78 
 
ən əlverişli yerləri seçərək, sahiblərini həmin yerləri dəyər-dəyməzinə satmağa 
məcbur edir, onları rəncbərə çevirir və məhsulun bir hissəsi müqabilində satın 
alınmış bağlara baxmağa məcbur edirdi». 
Şəki xanlığının gözəl guşəsində yerləşən Qəbələ mahalında da baramaçılıq 
xeyli inkişaf etmişdi. İnqilabdan əvvəlki bir müəllif bu mahalda və bütövlükdə 
Şəki xanlığında baramaçılığı belə təsvir edir: «Şəki xanlığında istehsal olunan ipək 
öz keyfiyyətinə görə məşhur olan Şamaxı ipəyindən geri qalmır və külli miqdarda 
istehsal olunur». Başqa bir sənəddə yazılır ki, «kəndliləri, əyaləti zənginləşdirən 
başlıca məşğuliyyət ipəkçilikdir...». Şəki xanlığının tarixinin tədqiqatçısı yazır ki, 
Şəki mahalında 202 tut bağı var idi, Ərəşin iki kəndində isə onların sayı 74-ə 
çatırdı. 
Şəki xanının özü böyük barama istehsalçısı kimi fərqlənirdi. Şəki xanı 
Məhəmməd Həsən xanın 222 tut bağı var idi. Bu bağların bir hissəsi ona atasından 
irsən keçmişdi. Qalan hissəsini isə o, ya satın almış, yaxud da zəbt etmişdi. Onun 
bağlarını rəncbərlər becərir və müqabilində məhsulun bir hissəsini alırdılar. Xan 
baraması öz keyfiyyət etibarilə Şamaxı baramasından geri qalmırdı. 
Şəki xanlığı Rusiya tərəfindən işğal edildikdən və xanlıq ləğv edildikdən 
sonra Məhəmməd Həsən xanın mülkiyyəti müsadirə olundu. Bu əmlak içərisində 
onun satın aldığı 45 tut bağı da var idi. Təkcə həmin bağlar üzrə 1826-cı ildə 4 
batman vergi yığılmışdı. Nəzərə alsaq ki, barama məhsulundan beşdə bir hissə 
vergi alınırdı, onda bu 20 batman edirdi. Deməli, 45 bağdan Məhəmməd Həsən 
xan ildə 14 pud barama götürürdü. Ümumiyyətlə, xan öz bağlarından ildə 65 
puddan çox barama götürürdü. 
Şəki xanlığında istehsal olunan baramanın ümumi miqdarı barəsində 
məlumat yoxdur. Bir mənbənin verdiyi məlumata görə, XIX əsrin əvvəllərində 
Zaqafqaziyada 20-25 min pud barama istehsal olunurdu və onun çox hissəsi Şəki 
xanlığının payına düşürdü. XIX əsrin əvvəlinə aid başqa bir məlumatda göstərilir 
ki, Şəki xanlığının 110 kəndində 10-15 min pud barama istehsal olunurdu. Bizcə, 
xanlıq dövrünə aid olan bu rəqəm şişirdilmişdir. Belə ki, 1822-1823-cü illərdə Şəki 
əyalətində ildə 2-2,5 min pud, 1824-1826-cı illərdə ildə 3-6 min pud, 1827-1828-ci 
illərdə isə ildə 6-8 min pud barama istehsal olunmuşdu. 
Qarabağ xanlığının kənd təsərrüfatı istehsalında baramaçılıq əhəmiyyətli 
yer tutmurdu. Əsas baramaçılıq kəndləri Meğri, Güney, Çaundur, Bərgüşad, Dızaq, 
Cələrayıl, Arasbar, Vərənd, Otuziki, Kəbirli, Cavanşir, İyirmidörd, Çiləbörd idi. 
Xanlığın lazımi qədər baramaqurdu ilə təchiz olunmuş hər bağı ildə 6 batman, 
bəzən isə dörd və daha az-iki batman barama verirdi. XIX əsrin əvvəlində xanlıqda 
iki yüzə qədər toxmaçara bağı var idi və orta illik barama məhsulu 1700 puda 
bərabər idi. 
Lənkəran xanlığının Ərçivan və Astara mahallarında baramaçılıqla məşğul 
olurdular və o, çəltikçilikdən az gəlir vermirdi. Kür sahilində yerləşən kəndlərin, 
mahalların demək olar ki, hamısında baramaçılıqla məşğul olurdular. Bu yerlərdə 
79 
 
Rudbar və Salyan mahalları, Muğan baramaçılıqda fərqlənirdi. XVIII əsrin 
sonlarında Ağa Məhəmməd Şahın yürüşləri nəticəsində xanlığın təsərrüfat həyatı, o 
cümlədən baramaçılıq süquta uğradı. Ağa Məhəmməd Şah Qacarın basqınlarının 
Lənkəran xanlığının, ümumiyyətlə, Azərbaycan xanlıqlarının iqtisadi həyatına nə 
qədər ciddi zərbə vurmasını rus konsulu belə təsvir edir: «Lənkəranda xeyli barama 
istehsal edilirdi. Gilanlıların, Ağa Məhəmməd xan (Qacarın) basqınları Lənkəran 
əhalisinin bu işlə məşğuliyyətinə ciddi mane oldu... Gilanlılar tut ağaclarının 
çoxunu məhv etmişlər». Bu barədə inqilabdan qabaqkı qafqazşünas yazırdı: «Ağa 
Məhəmməd Şah Qacarın talançı basqınları nəticəsində təsərrüfat iflasa uğramışdır. 
O bütün tut ağaclarını məhv etmişdi». 
Lənkəran xanlığında ildə orta hesabla 800 puda qədər barama məhsulu 
götürülürdü. 
Az da olsa Bakı xanlığında, Abşeron yarımadasında da baramaçılıqla 
məşğul olurdular. 
Naxçıvan xanlığının bir hissəsində də ipəkçilik inkişaf etmişdi. Xanlıqda 
Ordubad mahalı baramaçılıqla fərqlənirdi. Burada 100 mindən çox tut ağacı var 
idi. Naxçıvan xanları da ipəkçiliklə məşğul olurdu. Bütün bunlara baxmayaraq, 
xanlıqda baramaçılıq inkişaf etmədi və bütövlükdə Naxçıvanda ildə 400 puddan 
artıq barama istehsal edilirdi. 
Əldə olan materiallar göstərir ki, XVIII əsrin sonu üçün baramaçılıq    
Gəncə  şəhər  əhalisinin  əsas məşğuliyyət sahələrindən biri idi. Lakin sonralar o 
xeyli zəifləmişdi. Göstərilən dövrdə şəhərdə 315 tut bağı vardı ki, onlarda 
ağacların sayı 34368-ə çatırdı, buradan ildə 600 puda qədər barama məhsulu 
götürülürdü. Gəncə xanı Cavad xanın sərəncamında bir neçə toxmaçarın bağı var 
idi və o, rəncbər əməyindən istifadə edərək baramaçılıqla məşğul olurdu. Xanlığın 
Rusiya tərəfindən işğalından sonra bağların və ağacların sayı 10 dəfəyə qədər 
azalmış, istehsal 52 puda düşmüşdü. Bu, hər şeydən əvvəl, əhalinin daha gəlirli 
sahə olan üzümçülüyə marağının artması ilə bağlı idi. 
Baramaçılıqda Quba xanlığının mövqeyi yüksək deyildi. Burada Müşkür, 
Şabran və qismən də Sırt mahallarında tut bağları var idi. Quba xanı Fətəli xan 
barama ticarətilə məşğul olmuşdu. Xanlıqda illik barama istehsalı 900 puda çatırdı. 
Keyfiyyəti aşağı idi. 
Barama istehsalı ilə Qazax sultanlığında və Car-Balakən camaatları da 
məşğul olurdular. Qazaxda 48 tut bağı var idi. 
Ümumiyyətlə, Quzey Azərbaycan xanlıqları barama istehsalında bütün 
Zaqafqaziyada irəlidə gedirdi. Burada orta hesabla ildə ən azı 15-20 min pud 
barama istehsal edilirdi. 
Quzey Azərbaycan xanlıqlarında az da olsa pambıq becərilirdi. Doğrudur, 
XVIII əsrdə pambıqçılığın inkişafı çox aşağı səviyyədə idi. Buna baxmayaraq qeyd 
etməliyik ki, xanlıqların demək olar hamısında müəyyən miqdarda pambıq 
becərilir və bundan əhalinin öz ehtiyacları üçün istifadə olunurdu. Şirvanda olmuş 
80 
 
səyyah yazır ki, pambıq Bərgüşat mahalında Salyan düzlərində yetişdirilir. Burada 
pambıq sahələri mülkədarlara məxsusdur. Onlar rəncbərlərin əməyindən istifadə 
edir, ildə hər mahalda min batmana qədər pambıq məhsulu götürürlər. Şamaxı 
xanlığında yetişdirilən pambıq aşağı keyfiyyətli olub, qaraqoza adlanırdı. Şamaxı 
xanlığında pambıqçılığın zəif inkişafının başlıca səbəbi suyun çatmaması, bəzi 
yerlərdə isə tamam olmaması ilə bağlı idi. Şamaxı xanlığında orta illik pambıq 
məhsulu 3750 puda bərabər idi. 
Qarabağ xanlığında suyun lazımi qədər olduğu Meğri mahalında az da olsa 
pambıq becərilirdi. Lənkəran xanlığında isə pambıq əkini Muğan düzündə idi. 
Burada ildə 600 puda qədər pambıq yetişdirilirdi. Bakı xanlığında Qala və Hövsan 
kəndlərində az miqdarda pambıq əkilirdi. Burada, pambıq sahələri kəhrizlər və 
quyulardan çıxarılan su ilə suvarılırdı. Bakı xanlığında 3000 puda qədər pambıq 
istehsal olunur və onun bir hissəsi ixrac edilirdi. 
Azərbaycan xanlıqları arasında pambıqçılıqda mühüm yeri Naxçıvan 
xanlığı tuturdu. Naxçıvan mahalının Yarımca, Nehrəm, Şıxmahmud və digər 20 
kəndində, Xoy mahalının bütün kəndlərində, Əlincə mahalının Əbrugunis, Culfa və 
digər iki kəndində pambıqçılıqla məşğul olurdular. XVIII əsrin sonlarında 
Naxçıvanda olmuş səyyah Övliya Çələbi burada bir neçə növ pambıq 
yetişdirildiyini qeyd edir. Xanlığın Ordubad mahalında da əhalinin bir hissəsinin 
məşğuliyyəti pambıqçılıq idi. Xanlıqda ildə orta hesabla 6 min puda qədər pambıq 
məhsulu götürülürdü. 
Gəncə xanlığında pambıqçılıqla, əsasən, Kürəkbasan və Şəmkir 
mahallarında məşğul olurdular. Bu təsərrüfat sahəsi xanlığın iqtisadiyyatında 
əhəmiyyətsiz yer tuturdu. İldə orta hesabla 100 pud pambıq məhsulu götürülürdü. 
Quba xanlığında da pambıq becərilirdi. Bir arxiv sənədində qeyd olunur ki, 
«Xanlıqda pambıq çoxdur». Xanlıqda ildə 2500 pud pambıq becərilirdi. 
Araşdırmalar göstərir ki, Quzey Azərbaycan xanlıqlarında hələ XVIII əsrdə 
pambıq becərilirdi. Pambıq məhsulunun toplantısında muzdlu əməkdən istifadə 
edilirdi. Çinəçi adlanan pambıq yığanlar yığdıqları məhsulun 1/10-ni, bəzən isə 
1/8-ni alırdılar. 
Gətirilmiş iqtibas təsdiq edir ki, Azərbaycanın pambıqçılıq təsərrüfatında 
muzdlu əməkdən istifadə olunurdu. Deməli, feodal münasibətlərinin hakim olduğu 
bir şəraitdə, hələ XVIII əsrin ikinci yarısında yeni münasibətlər, kapitalist istehsal 
münasibətlərinin toxumları kənd təsərrüfatının bu sahəsində də cücərirdi. 
Quzey Azərbaycan xanlıqlarının bəzisində tütün yetişdirilirdi. Tütünçülükdə 
mühüm yer Car-Balakən camaatlarına, Şəki xanlığına, qismən də Şamaxı xanlığına 
məxsus idi. Tütün, əsasən, şəxsi istifadə üçün yetişdirilir və satışa az miqdarda 
çıxarılırdı. Car - Balakən camaatlarında yetişdirilən tütün yüksək keyfiyyətli idi. 
Şəki və Şamaxı xanlıqlarında isə aşağı növlü tütün - maxorka becərilirdi. Bakı 
xanlığının Buzovna kəndində isə, əsasən, tənbəki yetişdirilirdi. 
Bakı xanlığında zəfəran becərilirdi. Zəfəranı Abşeron yarımadasında 11 
81 
 
kənddə, o cümlədən, Maştağada, Bilgəhdə, Qalada, Hövsanda yetişdirirdilər. Başqa 
bir məlumata görə isə yarımadanın cənub - şərqində yerləşən altı-yeddi kənddən 
başqa, qalanların hamısında zəfərançılıqla məşğul olurdular. Dərbənd ətrafında da 
zəfəran əkilirdi. Çox qiymətli texniki bitki olan zəfəranı yetişdirmək üçün lazımi 
iqlim şəraiti, həm də əkinlərə böyük qayğı tələb olunurdu. Zəfəran gülünü 
yığdıqdan sonra güldən zəfəran tellərini ayırmaq böyük zəhmət tələb edirdi. Bu 
işdə qadın və uşaq əməyindən istifadə edirdilər. «2,5 pud zəfəran çiçəyindən bir 
girvənkə yüksək keyfiyyətli məhsul alınırdı. Bir girvənkə zəfəranın qiyməti rus 
pulu ilə 25 manat idi. Xaricdə isə o, bir yarım dəfə və daha çox qiymətə satılırdı». 
Bakı zəfəranı haqqında bir səyyah yazırdı: «... alçaq boylu olan zəfəran 
yarpaqlarından qabaq çiçək açır. Gülləri qırmızıya çalır, açanda 3 və 4 od rəngli tel 
görünür. Həmin tellər zəfəranın özüdür». Azərbaycanlı səyyah və coğrafiyaşünas 
Hacı Zeynalabdin Şirvani Bakıda zəfəranın necə yetişdirilməsi barədə yazırdı: 
«Orada qara neft çıxarılır və zəfəran yetişdirilir. Nefti və zəfəranı başqa şəhərlərdə 
satır, hətta ixrac edirdilər. Mazandaranda, Gilanda, Rusiyada və Şirvanda... 
satırlar». 
Bakı xanlığında, xüsusən, Abşeron yarımadasında suyun çatışmaması, 
suvarmanın çətinliyi də bu yerlərin əhalisini heç bir suvarma tələb etməyən 
zəfərançılıqla məşğul olmağa sövq edirdi. 
Bakı zəfəranı öz keyfiyyətinə görə Fransa, İspaniya zəfəranından üstün idi. 
Lakin Bakı zəfərançıları qazanc ardınca qaçaraq toplanmış zəfəranın gülündən 
zəfəran tellərini ayırmaqda səhlənkarlığa yol verir, bu isə onun keyfiyyətinə pis 
təsir göstərirdi. Bundan başqa, zəfəranın yetişdirilməsində heç bir texnikanın tətbiq 
olunmaması da keyfiyyəti aşağı salırdı. Ona görə də Bakı zəfəranı Fransa, İspaniya 
zəfəranından ucuz satılırdı. 
XIX əsrin ilk illərinə dair məlumata görə, Bakı xanlığında ildə 500 puda 
qədər zəfəran yetişdirilirdi. Bakı xanlığında 1200-dən çox zəfəran sahəsi var idi. 
Zəfərandan xörəklərdə, müalicədə, hətta boyaq kimi istifadə olunurdu. 
1809-cu ilə dair məlumata görə, Bakı əyalətində 600 pud zəfəran istehsal 
olunmuşdu. Bakı xanlığından ildə 200 min manatlıq zəfəran ixrac edilirdi. 
Quba xanlığında, xüsusən, onun Müşkür, Şabran və Şeşpara mahallarında 
qızıl boya istehsalı ilə məşğul olurdular. «İldə min puda qədər qızıl boya yetişdirir 
və bir o qədər də dağlarda yetişən (yabanı) qızıl boya yığırdılar». Bakı xanlığında, 
xüsusən, Abşeron yarımadasının şərq hissəsində də az da olsa qızıl boya 
yetişdirilirdi və ildə 300 pud məhsul götürürdülər. Quba və Bakı qızıl boyası ixrac 
olunurdu. Onun Həştərxan limanı vasitəsilə Rusiyaya ixrac edilməsi məlumdur. 
Qarabağ xanlığında da cüzi də olsa   qızıl boya yetişdirilirdi. 
Bakı xanları Bakıətrafı kəndlərdə yetişdirilən xaş-xaşdan xeyli gəlir 
götürürdülər. Zirə də yetişdirilir və Rusiyaya ixrac edilirdi. Zirə kəndində 
becərilirdi. Çox güman ki, kənd öz adını bu bitkidən götürmüşdür. Xanlıqda, 
xüsusən onun Maştağa kəndində güncüt əkilirdi. Güncüt yağı öz keyfiyyəti 
82 
 
etibarilə qoz yağından geri qalmırdı. 
Lənkəran xanlığında kətan becərilirdi. Burada ildə 125-126 min pud kətan 
istehsal edilirdi. Kətan istehsalı çox zəhmət tələb edən təsərrüfat sahəsi idi. Əldə 
olunmuş kətanı kəndlilər özləri istifadə edir, az qismi isə Gilana aparılırdı. 
Naxçıvan xanlığında da, əsasən, yağ almaq məqsədilə kətançılıqla məşğul 
olurdular. Çox zəif olsa da kətançılıq Qazax sultanlığında da inkişaf etmişdi. 
Quzey Azərbaycan xanlıqları içərisində Qarabağ xanlığı yeganə xanlıq idi 
ki, orada qarayonca yetişdirməklə məşğul olurdular. 
 
3.5. Kənd təsərrüfatının səciyyəvi xüsusiyyətləri 
Göründüyü kimi, Azərbaycan xanlıqlarında kənd təsərrüfatı istehsalı 
sahələrinin hamısı ilə məşğul olurdular. İndi isə tədqiq etdiyimiz dövrdə bütün 
xanlıqlarda kənd təsərrüfatına xas olan xüsusiyyətlər üzərində dayanaq. 
İlk növbədə bir neçə kəlmə kənd təsərrüfatının bütövlüklə inkişaf     
səviyyəsi haqqında. Feodal istehsal münasibətlərinin hakim olduğu başqa   
ölkələrdəki   kimi, Azərbaycanda da təsərrüfat ekstensiv xarakter daşıyırdı. Bir sıra 
müəlliflər buna əsaslanıb qeyd edirlər ki, «Azərbaycanın iqtisadiyyatı çox geridə 
qalmışdı və minilliklər boyu onda elə bir əhəmiyyətli dəyişiklik olmamışdır». 
Başqa bir müəllif də həmin səhv fikri xanlıqlar dövrü üzrə təkrar edərək yazır ki: 
«Azərbaycan iqtisadi cəhətcə zəif vəziyyətdə idi». Bu müəlliflər XVIII əsrin 
sonunda xanlıqların ərazisində baş vermiş hərbi əməliyyatların bu yerlərin 
təsərrüfatına ziyanverici təsirini əsas götürürdülər. Biz burada birinci müəllifin 
mülahizəsi üzərində dayanmaq fikrində deyilik. Təkcə onu qeyd edək ki, ikinci 
müəllif birinci ilə razılaşmaqda səhvə yol verir. Şübhəsiz ki, min illər boyu hərbi, 
siyasi və digər amillər iqtisadiyyata ağır zərbələr vurmuşdur və bu hal, təkcə 
Azərbaycan üçün deyil, başqa ölkələr üçün də xarakterikdir. Lakin iqtisadiyyatın 
özünün inkişaf qanunauyğunluqları var və bu qanunauyğunluqları Azərbaycan 
iqtisadiyyatına da şamil etmək lazımdır. Tədqiq olunan mövzu bütün dövrlərin 
iqtisadiyyatını deyil, yalnız XVIII əsrin sonu və XIX əsrin əvvəllərini əhatə etdiyi 
üçün biz deyilən fikrin üzərində dayanmaq istəməzdik. Biz, burada kənd təsərrüfatı 
ilə bağlı bəzi mülahizələri söyləməyi vacib bilirik. Belə hesab edirik ki, V.Leviatov 
ciddi səhvə yol verir. Bunun üçün yuxarıda gətirdiyimiz bir neçə rəqəmə istinad 
etmək kifayətdir. Məsələn, biz gördük ki, XVIII əsrin sonu, XIX əsrin əvvəllərində 
bəzi xanlıqlarda orta illik taxıl məhsulu 2-2,5 milyon puda çatırdı. Bu rəqəmə 
əsaslanıb xanlıqlar üzrə mülahizə yürütsək, onda Quzey Azərbaycanda 10 milyon 
puddan çox taxıl yetişdirilməsi şübhə doğurmamalıdır. Kənd təsərrüfatının digər 
sahələri olan maldarlıqda, bağçılıqda, üzümçülükdə, pambıqçılıqda, zəfərançılıqda 
inkişaf şəksizdir. Digər tərəfdən, nəzərə almaq lazımdır ki, illər keçdikcə əhalinin 
sayı da artmış və bu amil öz təsirini bütün iqtisadiyyata, o cümlədən, kənd 
təsərrüfatına da göstərmişdir. Bizim yuxarıda gətirdiklərimiz məlumatlardan 
göründüyü kimi, istehsal edilən kənd təsərrüfatı məhsulları nəinki əhalinin tələbini 
83 
 
ödəyirdi, hətta bəzi sahələr üzrə ixrac da olurdu. XVIII əsrin sonlarında kənd 
təsərrüfatının bir sıra sahələrində az da olsa, muzdlu əməyin tətbiqi mahiyyət 
baxımından geridə qalma deyil, onun inkişafının, feodal istehsal münasibətlərindən 
kapitalist istehsal münasibətlərinə keçidin başlıca göstəricisidir. 
Şübhə yoxdur ki, hər hansı bir dövlətdə, o cümlədən, Azərbaycanda baş 
verən siyasi proseslər, ölkəyə edilən hərbi təcavüzlər iqtisadiyyatın inkişafına və 
məhsuldarlığa ağır zərbələr vururdu. Lakin dinc və əlverişli şərait yaranan kimi, 
iqtisadiyyat yenidən dirçəlir, inkişaf təmin olunurdu. Bu barədə bir səyyahın yazısı 
yerinə düşür: «Xanlar arasında gedən ardı-arası kəsilməyən müharibələr, həmçinin, 
İran qoşunlarının Azərbaycana basqınları kənd təsərrüfatının inkişafına öldürücü 
zərbə endirdi. Lakin kəndlilər öz təsərrüfatlarını başlı-başına buraxmır, həyat 
uğrunda mübarizə onları ən çətin şəraitdə də taxıl yetişdirməyə məcbur edirdi». 
Beləliklə, XVIII əsrin sonlarında Azərbaycan iqtisadiyyatının tənəzzülə 
uğraması barəsində mülahizəni qəbul etmək olmaz. Doğrudur, Ağa Məhəmməd 
Şah Qacarın yürüşləri kənd təsərrüfatına müəyyən mənfi təsir göstərmişdi. Lakin 
onun yürüşlərinin mənfi nəticələrini, ancaq 1795 və 1797-ci illərə aid etmək 
lazımdır. Digər tərəfdən, onun yürüşləri həm də bütün Azərbaycan ərazisini əhatə 
etməmişdi. Bu baxımdan İ.P.Petruşevskinin mülahizəsi ilə razılaşmaq olar. O 
yazırdı: «İlk   nəzərdə belə görünə bilər ki, yarımasılı xanlıqlar dövründə təsərrüfat 
düşkünlüyü olmuşdu. Bu fikir düz deyil. XVII əsrin ikinci yarısının iqtisadiyyatını   
XVIII əsrin iqtisadiyyatı ilə deyil, 1711-1747-ci illərin müharibələr və ara vuruşlar 
dövrü ilə müqayisə etmək gərəkdir. Bu dövrlə müqayisədə XVIII əsrin ikinci   
yarısı müəyyən yüksəliş dövrüdür». 
Yuxarıda qeyd etdik ki, alimin bu fikri ilə razılaşmaq mümkündür. Ancaq 
onun Azərbaycan xanlıqlarını yarımasılı adlandırması ilə heç cür razılaşmaq 
olmaz. Azərbaycan xanlıqlarının müstəqil feodal dövləti kimi fəaliyyət 
göstərmələri artıq Azərbaycan tarixşünaslığında təsdiq edilmişdir. Daxildə onların 
arasında bu və ya digər xanlığa tabe olanlar, yaxud bu və ya digər xanlıqdan 
yarımasılı vəziyyətə düşənlər var idi. Onların heç birinin xarici dövlətdən 
asılılıqları yox idi. 
İ.P.Petruşevski əsərlərindən birində XVIII əsrin II yarısında Azərbaycanda 
kənd təsərrüfatının inkişafı məsələsi üzərində dayanaraq yazırdı: «Azərbaycan 
xanları və digər iri feodallar Qabaq və Orta Asiyanın feodalları kimi karvan və 
dəniz xarici ticarətin təşkilatçıları və ticarət əməliyyatının iştirakçıları kimi çıxış 
edirdilər. Bu isə kənd təsərrüfatının ipəkçilik, çəltikçilik, hətta pambıqçılıq 
sahələrində xanların və başqa iri feodalların malikanələrində əmtəə istehsalının 
yüksəlişinə gətirib çıxarırdı. Həmin bitkilərin yetişdirildiyi yerlərdə torpaq 
sahibləri təhkimli rəncbərlərin və digər kəndli kateqoriyalarının əməyindən istifadə 
edərək öz təsərrüfatlarını yaradırdılar. Quba, Şirvan, Şəki (ipək plantasiyaları), 
Talış (çəltik və pambıq) xanlarının təsərrüfatları çox iriləşdi». 
Yuxarıda biz xanlıqlarda kənd təsərrüfatı texnikasının geridə qalmasını, 
84 
 
onun hakim istehsal münasibətlərinə uyğun gəldiyini qeyd etmişdik. Bütün 
xanlıqlarda torpaqları şumlamaq üçün xışdan və ağır kotanlardan, xalq arasında 
qara kotan adlanan alətdən istifadə edilirdi. Mütəxəssislərin fikrincə, belə kotanlar 
Azərbaycanın kənd təsərrüfatında lap orta əsrlərin əvvəllərindən tətbiq olunurdu. 
Bu kotan barəsində Azərbaycanın görkəmli təbiətşünası, «Əkinçi» qəzetinin naşiri 
H.Zərdabi də yazmış və qeyd etmişdir ki, bu kotanlarla şumlanan sahənin 
keyfiyyəti yüksək olurdu. Lakin belə kotanları hərəkətə gətirmək üçün 8-12 baş kəl 
lazım idi və onlardan yalnız varlı kəndlilər və bəylər istifadə edə bilirdilər. Yoxsul 
kəndlilər bu imkandan məhrum idilər. Vəziyyətdən çıxmaq üçün onlar bir növ artel 
təşkil edirdilər (yəni kəndlilərdən biri bir iki, başqaları da bir o qədər öküz verir, 
üçüncüsü kotan əldə edir və beləliklə, növbə ilə öz əkin sahələrini şumlayırdılar). 
Bu forma, qarşılıqlı yardım xalq arasında mödkəm adlanırdı. Həmin sahənin 
tədqiqatçısı qeyd edir ki, bir qara kotan ətrafında bəzən 8-10 ailə birləşirdi. 
Şumlanmış torpaq sahələri dırmıxla malalanırdı. Məhsulu yığmaq və 
döymək də ibtidai üsulla aparılırdı. Adətən taxılı oraq, yaxud dəryazla biçir, ağır və 
qalın ağacdan qayrılmış vəllərlə döyürdülər. Vəlləri atlar hərəkətə gətirirdi. Taxıl 
başqa üsulla da döyülürdü. Ağır və enli taxtaya kiçik, iti daşlar yerləşdirir və ona 
bir cüt öküz, yaxud camış qoşurdular. Bir nəfər taxtanın üstündə durur, başqa adam 
isə döyülmək üçün qoyulmuş dərzlərin üstü ilə fırlayırdı. Çəltik xüsusi döymə 
alətlərilə - dinglərlə təmizlənirdi. Bu ağır zəhmət tələb edən işi iki nəfər görməli 
idi. 
Azərbaycanın kənd təsərrüfatı üçün süni suvarma böyük əhəmiyyət kəsb 
edirdi. Yuxarıda göstərdik ki, Azərbaycanın bəzi xanlıqlarında, xüsusilə, Qarabağ 
xanlığında süni suvarma işləri qənaətbəxş səviyyədə idi. Hələ XIII əsrdə monqollar 
tərəfindən dağıdılmış Govurarx bərpa edilmişdi. Bu arxı bərpa etmək istəyənlər 
çox olmuşdu. Hətta Fateh Teymurləng də onu bərpa etmək istəmişdi. Lakin müsbət 
nəticə əldə edə bilməmişdi. Qarabağ xanı isə bu işi görə bildi. Bu arx XIX əsrin 
əvvəlinə, çar qoşunlarının Qarabağ xanlığını zəbt etməsinə qədər fəaliyyət 
göstərirdi. Başqa xanlıqlarda da süni suvarma arxları çəkilmişdi. Məsələn, Şamaxı 
xanlığında Göyçay, Girdiman və Ağsu çaylarından Xanarxı çəkilmişdi. Bu arx, 
ümumiyyətlə, Azərbaycanda suvarmanın vəziyyəti barədə H.Zərdabi yazırdı: «Bu 
aran yerləri Göyçay, Girdiman və Ağsu çaylarından suvarılır. Çaylar öz 
mənsəblərini Qafqaz dağlarının şərq qanadından alaraq Kür vadisi ilə 50-60 verst 
axır, aşağı istiqamətə doğru axaraq Kürün özünə çatır». 
Daha sonra, H.Zərdabi Xanarxının üzərində dayanır. Bu arx Göyçaydan 
Zərdab kəndinə çəkilmişdi. Uzunluğu 50 verst idi. Arx Peti, Çərəkə, Gəraybəyli, 
Qaraböyük, Qazyan, Ləki 1, Ləki 2, Xalac və Çalı kəndlərindən keçirdi. Əvvəllər 
o, torpaqda qazılmış adi arx idi. Lakin sonralar ondan qollar ayrıldı və Qazyan 
kəndi yaxınlığında yer üzünə çıxdı. Daha sonra arx sağı-solu torpaqla tutulmuş düz 
yerlə 20 verst axır və eni 6-7 verst, uzunluğu isə 50 verst olan sahədə Kürə 5-6 
verst qalmışa qədər axırdı. Zərdab torpaqları isə həmin arxla, həmçinin, Kür 
85 
 
çayının daşması ilə suvarılırdı. 
H.Zərdabi Quzey Azərbaycanın digər xanlıqlarında da suvarmanın vəziyyəti 
üzərində dayanır. Onun Mil və Muğan düzləri barəsində verdiyi məlumat 
maraqlıdır. O yazır: «Zaqafqaziya zəbt olunanda Muğan və Mil... hələ o dərəcədə 
yanmamışdı ki, onu susuz sahə adlandıraydıq. Kür və Arazın sahilləri hələ sıx 
meşə ilə örtülmüşdü. Bu meşə hava nəmliyini saxlayır və küləyə bu yerlərdə 
istədiyi kimi əsməyə mane olurdu. Meşələr ətraf torpaqları nəm saxlayırdı. Buna 
görə torpaqları canlandırmaq, əvvəlki gözəl vəziyyətinə qaytarmaq üçün çox böyük 
zəhmət tələb olunmurdu». 
İndi isə bir neçə kəlmə Azərbaycanda maldarlığın xarakteristikası üzərində 
dayanaq. Şimali Azərbaycan xanlıqlarından söhbət gedərkən, bir neçə müəllifin 
«köçəri» terminini işlətməsinin, Azərbaycanda maldarlığın köçəri maldarlıq 
olmasını söyləmələrinin şahidi olduq. Burjua-zadəgan, həmçinin, bir çox sovet 
tarixçiləri belə hesab edirlər ki, Azərbaycan maldarlığında köçəriliyin dərin kökləri 
var və o, nəsildən-nəslə keçərək   xanlıqlar   dövrünə  gəlib   çıxmış,   bu   XX   
əsrin əvvəllərinədək davam edərək, sovet dövrünə kimi yaşamışdır. Məsələn, XIX 
əsrin 80-ci illərində Qazax qəzasında yaşayan dövlət kəndlilərinin iqtisadi 
məişətinin tədqiqatçısı yazırdı ki, Qazax   sultanlığında   «müsəlman   əhali...   aran   
yerlərində «tərəkəmə»,  dağlıq yerlərində isə «ayrum» adlanan köçərilərdən 
ibarətdir». Bu tədqiqatçının yazısından belə məlum olur ki, Qazax sultanlığının 
əhalisi maldarlıqla məşğul olduğuna  görə  onların  hamısı  köçəri  həyat  tərzi 
keçirir, tərəkəmə və ayrum adlanırdı. 
Qafqazşünasların böyük əksəriyyəti bütün Azərbaycan maldarlarını 
köçərilər sırasına daxil edirlər. Bunun başlıca səbəbi ilk növbədə onların, 
ümumiyyətlə, köçəriliyin mahiyyəti ilə tanış olmamaları idi. Onlar köçəri, 
yarımköçəri həyat tərzini köçəriliklə qarışıq salır və belə hesab edirdilər ki, əgər 
maldarlar öz heyvanlarını yayda yaylağa, qışda isə qışlağa qovurlarsa, demək onlar 
köçəridirlər. Bu tədqiqatçılar maldarları köçəri adlandıra-adlandıra həm də qeyd 
edirlər ki, onların hamısının qışlaqlarda daimi yaşayış yerləri və təsərrüfatları var, 
yaylaqlarda müvəqqəti olurlar, eyni zamanda, bir qismi əkinçiliklə məşğul 
olurdular.  Göründüyü kimi,  problemin şərhində ciddi məntiqsizlik özünü açıq-
aydın büruzə verir. Qəribə burasıdır ki,  son dövrlərdə yaşayıb-yaradan bir sıra 
tədqiqatçılar öz sələflərinin təsiri altına düşərək Azərbaycan maldarını   köçəri   
adlandırırlar.   Azərbaycan   xanlıqlarının tədqiqatçısı V.N.Leviatov yazır: «Şirvan 
və Qarabağ xanlıqlarında əhalinin yarıdan çoxu maldarlıqla məşğul olur və buna 
görə də onlar köçəri həyat tərzi keçirirlər. Başqa xanlıqlarda köçərilər  əhalinin  az  
hissəsini  təşkil  edirlər...  Yayı  onlar yaylaqlarda, yəni yayı otlaqlarında keçirir, 
payızda dağlardan düzənliklərə enirlər». 
Göründüyü kimi, müəllif köçəri həyat tərzi ilə köçəriliyi qarışıq salır, birinci 
halda köçəri həyat tərzi terminini, ikinci halda isə köçəri terminini işlədir. Bundan 
başqa, o burada «payızda dağlardan düzənliyə enirdilər» yazmaqla da səhvə yol 
86 
 
verir. Maldarlar payızda düzənliklərə enmir, özlərinin düzənliklərdə olan daimi 
yaşayış yerlərinə qayıdırdılar. Qeyd etməliyik ki, az da olsa dağ rayonlarında 
yaşayan maldarlar da var idi və onlar payız aylarında qışlağa gələndə öz 
yurdlarından ayrılır, yazda isə öz yurdlarına qayıdırdılar. Demək, heyvandarlar 
Azərbaycanın iqlim şəraiti ilə bağlı olaraq öz heyvanlarını yayda yaylaqda və qışda 
qışlaqda saxlamağa məcbur idilər. Ona görə də köçmə maldarlıqla məşğul olur, 
demək, köçəri, yaxud yarımköçəri həyat keçirirdilər. Həmin müəllif öz fikrini 
istinad etdiyimiz əsərinin başqa yerində daha açıq söyləyir və az qala bütün 
Azərbaycanı köçərilər ölkəsi elan edir: «Köçərilər təkcə Şirvan və Qarabağ 
xanlıqlarında deyil, onlar Naxçıvan, Şəki, Gəncə, Quba və başqa xanlıqlarda da 
azlıq təşkil etmirdilər. Ümumiyyətlə, qeyd etmək lazımdır ki, Azərbaycan 
iqtisadiyyatında köçərilik birinci yeri tutmasa da, şübhəsiz ki, o vaxt böyük rol 
oynayırdı. Kənd əhalisinin böyük kütləsi bu təsərrüfat şəraitində yaşayırdı». 
XIX əsr Azərbaycan maldarlığı məsələlərinə böyük əsər həsr etmiş digər 
tədqiqatçı da Azərbaycan maldarlarını köçərilər adlandırır. Bu müəllif hətta həmin 
termini öz əsərinin adına çıxarmışdır. 
Azərbaycan tarixi ədəbiyyatında, hətta fevral inqilabından qabaqkı dövrdə 
bu səhv fikir tənqid olunmuşdur. Bu baxımdan H.Zərdabinin fikirləri maraqlıdır. O 
yazırdı: «Bu nə köçərilikdir? Onlar öz mal-qaraları ilə dağlara gedirlər... avqustun 
ortalarında isə özlərinin qış otlaqlarına qayıdır və kənd təsərrüfatı işlərilə məşğul 
olurdular». 
Göründüyü kimi, H.Zərdabi köçərilər adlanan Azərbaycan maldarlarının 
daimi yaşayış yerlərini göstərir,  onların əkinçiliklə məşğul olmalarını sübut edir. 
Qeyd etmək lazımdır ki, müasir tarixi ədəbiyyatda M.Ə.İsmayılov 
Azərbaycanda köçəriliyin olması əleyhinə qətiyyətlə çıxış etmiş, respublikamızda 
və müxtəlif yerlərdə nəşr olunan məqalələrində əsaslandırmışdır ki, Azərbaycan 
maldarları istər orta əsrlərdə, istərsə də xanlıqlar və ondan sonrakı dövrlərdə köçəri 
olmamışdır. O, köçəriliyin mahiyyətini geniş şərh etmiş və köçəriliyin 
göstəricilərinin Azərbaycanda qeyri-mümkünlüyünü, Azərbaycan maldarlarının 
iqlim şəraiti ilə əlaqədar köçmə maldarlıqla məşğul olmalarını sübut etmişdir. 
Beləliklə, xanlıqlar dövründə kənd təsərrüfatının bütün sahələri yüksəlişdə 
idi. Burada kənd təsərrüfatı məhsulları nəinki əhalinin tələbatını ödəyirdi, hətta 
onun bir hissəsi ixrac edilirdi. 
Beləliklə, biz XVIII əsrin sonlarında kənd təsərrüfatının tənəzzülə uğraması 
haqqında tarixi ədəbiyyatda əks olunan fikirlərlə razı deyilik. Xanlıqlar dövründə 
kənd təsərrüfatı ekstensiv xarakter daşımışdır. Bundan başqa, ölkədə baş verən ara 
müharibələri və başqa hərbi siyası hadisələr, tədqiq etdiyimiz   dövrün   müəyyən   
illərində  kənd   təsərrüfatında geriləməyə səbəb olmuşdu. Lakin faktlar və 
araşdırmalar göstərir ki, bu dövrdə kənd təsərrüfatının bəzi sahələri inkişaf etmişdi. 
Bundan başqa, biz Azərbaycan maldarlığının köçəri xarakter daşıması fikri ilə 
razılaşmır, onu köçmə maldarlıq hesab edirik. 
87 
 
TÖVSĠYƏ OLUNAN ƏDƏBĠYYAT 
 
Azərbaycan dilində 
 
Məmmədov F.N. Ulu Gəncə. Bakı, 2000. 
 
Rus dilində 
 
Акты, собранные Кавказской Археографической Комиссией, тт.I-XII, 
Тифлис, 1866-1904. 
Алиев М.М. Нахичеванское ханство и его присоединение к России. 
Баку, 1987. 
Ашурбейли С. История города Баку. Период средневековья. Баку, 
1992. 
Березин И.И. Путешествие по Дагестану и Закавказью. ч.I, Казань, 
1850. 
Биберштейн М. Описание провинций, расположенных на левом берегу 
Каспийского моря между реками Терек и Кура. НАИИ НАН Азерб. 
Республики, д.466. 
Броневский С. Новейшие географические и исторические известия о 
Кавказе. Т.II, М., 1823. 
Бутков П.Б. Материалы для новой истории Кавказа с 1722 по 1803 гг., 
ч.II, СПб., 1869. 
Гагамейстер Ю.А. Топографическо-хозяйственное описание При-
каспийского края в Закавказье //Журнал Министерства внутренних дел, ч.32, 
1850. 
Герсеванов М.Н. Очерки гидрографии Кавказского края. СПб., 1886. 
Герсеванов М.Н. Очерк положения ирригации в Закавказье в 1872 г. 
Тифлис, 1882. 
Гмелин С.Г. Путешествие по России для исследования всех трех 
царств в природе. Ч.III, СПб., 1785. 
Губайдулин А.К. История шелководства в Азербайджане //Известия 
Общества обследования и изучения Азербайджана, № 5, 1928. 
Джаро - Белоканы до XIX в //Кавказ, № 3, 1846. 
Егиазаров С.А. Сельская община в Елисоветпольской и Бакинской 
губернии. Свод материалов по изучению экономического быта государ-
ственных крестьян Закавказского края, т.III, ч.II, Тифлис, 1888. 
Зардаби Г.Б. Избранные статьи. Баку, 1962. 
Иваненко В.Н. Гражданское управление Закавказьем. Тифлис, 1901. 
Исмаил-заде Д.И. К вопросу о численности кочевого населения 
Азербайджана в дореформенный период //Доклады АН Азерб. ССР, T.IV, №1, 
88 
 
1958. 
Исмайлов М.А. К вопросу историографии, так называемого, кочевого 
скотоводства в Азербайджане в XIX - начале XX вв //Известия АН Азерб. 
ССР, Сер. ист. филос. и права, №1, 1973. 
Колониальная политика Российского царизма в Азербайджане в 20-60 
гг. XIX в., ч.I, М. - Л., 1936; ч.II, М. - Л., 1937. 
Каракашлы Т.К. О пережитках древнего института взаимопомощи в 
Азербайджане //Известия АН Азерб. ССР, Сер. обществ, наук, № 2,1958. 
Левиатов В.Н. Очерки из истории Азербайджана в XVIII веке. Баку, 
1948. 
Материалы для изучения экономического быта государственных 
крестьян Закавказского края, т.I, Тифлис, 1885; т. VI, Тифлис, 1887. 
Мустафаев Д.М. Северные ханства Азербайджана и Россия (конец 
XVIII начало XIX вв.). Баку: «Элм» 1989. 
Нахичевань и Нахичеванский уезд //Свод материалов по изучению 
экономического быта государственных крестьян Закавказского края, т.III, 
Тифлис, 1887. 
Обозрение российских владений за Кавказом в статистическом, 
этнографическом и финансовом отношениях, чч.I, II, III, IV, СПб., 1836. 
Описание Карабахской провинции, Тифлис, 1866. 
Описание Шекинский провинции, Тифлис, 1866. 
Описание Ширванской провинции, Тифлис, 1866. 
Петрушевский И.П. Очерки по истории феодальных отношений в 
Азербайджане и Армении в XVI начале XIX вв. Л., 1949. 
Петрушевский И.П. К вопросу о иммунитете в Азербайджане в XVII-
XVIII вв.. Исторический сборник, №4,1935. 
Петрушевский И.П. Джаро-белоканские вольные общества в первой 
трети XIX столетия. Тифлис, 1934. 
Соболев В.П. Водное хозяйство Азербайджана. Баку, 1925. 
Статистическое описание Нахичеванской провинции. СПб., 1833. 
Сумбатзаде А.С. Сельское хозяйство Азербайджана в ХIХ в. Баку, 
1958. 
Шопен И. Исторический памятник состояния армянской области в 
эпоху еѐ присоединения к Российской империи. СПб., 1852. 
 
  
89 
 
IV FƏSĠL 
 
TORPAQ VƏ SU SAHĠBLĠYĠ, 
TORPAQDAN VƏ SUDAN ĠSTĠFADƏ 
 
4.1. Torpaq sahibliyi 
Quzey Azərbaycan xanlıqlarında torpaqların çoxu xan divanının 
mülkiyyətində idi. Bu bütün Şərq dünyası üçün səciyyəvi idi. 
Məlum olduğu kimi, istehsal münasibətlərinin əsasını istehsal vasitələri 
üzərində mülkiyyət forması təşkil edir. Bu da bir həqiqətdir ki, orta əsrlərdə, o 
cümlədən, xanlıqlar dövründə əhalinin başlıca məşğuliyyəti kənd təsərrüfatı idi. 
Bütün Şərqdə olduğu kimi, Azərbaycanda da orta əsrlərdə əsas istehsal  vasitəsi  
torpaq sayılırdı. Demək, istehsal münasibətlərinin əsasını torpaq üzərində 
mülkiyyət forması təşkil edir. Bəs bizim tədqiqat dövründə, yəni XVIII əsrin sonu 
XIX əsrin əvvəllərində mülkiyyət forması nədən ibarət idi? Bunu müəyyən etmək 
üçün təkcə hüquqi münasibətləri deyil, həm də real münasibətləri, istehsal 
prosesindəki münasibətləri müəyyənləşdirmək lazım gəlir. 
Məlum  olduğu kimi,  feodalizmin  ən yetkin  forması iyerarxiyadır. Baş 
hakimdən - şahdan başlayaraq feodal iyerarxiyanın ən aşağı pilləsində    dayananlar    
istehsal vasitələrinin, yəni torpağın mülkiyyətçiləri idilər. İlk növbədə feodal  
iyerarxiyasının   başında   duranların   tutduqları  yeri müəyyənləşdirmək  lazımdır.  
XVIII  əsrin  ikinci  yarısında, Azərbaycanın Quzey xanlıqlarında bu iyerarxiyanın 
başında xanlar dururdular. Qeyd etdiyimiz kimi, əldə olan məlumatlar göstərir ki, 
torpaqların böyük qismi xanların mülkiyyətində idi. Deməli, əsas torpaq 
mülkiyyətçiləri olan xanlarla həmin torpaqları becərənlərin arasındakı  
münasibətlərin müəyyən olunması istehsal münasibətlərinin formasını 
müəyyənləşdirməyə imkan verir. 
Biz, ilk növbədə, torpağın əsas hissəsinin xanların mülkiyyətində olması 
barəsində irəli sürülən tezisi sübut etməliyik. 
Qafqazşünasların əksəriyyəti hesab edirlər ki, Şərq ölkələrində, o cümlədən, 
Azərbaycanda torpaq üzərində xüsusi mülkiyyət olmamışdır. Əmlak məsələləri 
şəriət və Qurana əsasən həll edilirdi. Buna görə də bütün Şərq torpaqları - torpaq 
və su - şahlara, hökmdarlara məxsusdur, «onlara Allah öz kölgələri kimi, o qədər 
qüdrət və hakimiyyət vermişdir ki, ölkəyə sahib olaraq bəndələrini idarə etsinlər. 
Torpağın mülkiyyətçisi yalnız şah deyildir, onu ali sahibkara allah ona görə etibar 
edib ki, torpağın məhsulunu Allah bəndələrinin, dini icmanın rahatlığına yönəldə 
bilsin, bu icmanın da torpağa sahibliyi vardır. Belə bir vəziyyətdə xüsusi torpaq 
sahibliyi ola bilməz. Ölkənin sahibinə gəlincə, o, adamları məskunlaşdırmalı, 
becərmək və suvarmaq üçün torpaq verməli, icarə hüququnu qaydaya salmalıdır. 
Torpağı icarəyə götürən isə onu idarə etməli, onun abadlaşması qayğısına qalmalı, 
torpağın əsl sahibinə - şaha öz məhsulunun onda bir hissəsini verməli və bir o 
90 
 
qədər də özünə götürməlidir». 
Rusiyada kəndli islahatının 50 illiyinə xüsusi əsər həsr etmiş müəllif də eyni 
fikirdədir. O yazır ki, Məhəmmədin şəriətinə görə torpaq, onu məskunlaşdıranların 
yaşayışını təmin etmək üçün Allah payıdır və heç kimin mülkiyyətində deyildir. 
Həmin şəriət müsəlmanların şəxsi asılı olmasının bütün formalarını rədd edir. O 
belə hesab edir ki, əzəldən kəndlilərin yaşayış tərzi torpaq üzərində mülkiyyətçiliyi 
tələb etməmişdir, çünki əhali, əsasən, köçəri həyat tərzi keçirmiş, oturaqlığa 
keçdikdə isə torpaqdan və bütün mülkdən azad surətdə istifadə etmişlər. Özlərinin 
məskun olduqları yeri yararsız hesab etdikdə isə heç bir maneəyə rast gəlmədən, 
daha yaxşı şəraiti olan yerlərdə məskunlaşmışlar. 
Başqa bir qafqazşünas əvvəlki müəllifin bu mülahizəsini eynilə təkrar edir 
və yazır ki, Quran hüquq barəsində müsəlman təliminin əsasını təşkil edir. Bu 
təlimə əsasən, əmlak hüququ aşağıdakı əsaslarla müəyyənləşdirilir: «Allah yer 
üzərində bütün şeyləri Sizin üçün yaratmışdır. Bunun əsasında qanun hər bir 
müsəlmana hər cür mənqul və qeyri-mənqul əmlakı almağa icazə verir, torpağa isə 
ümumi qaydaya görə xüsusi  şəxslər mülkiyyət hüququnda sahib  ola bilməzlər. 
Torpağın həqiqi sahibi yalnız tək olan Allahdır, Yer üzündə isə hökmdar 
canişinidir (Türkiyədə sultan, İranda şah) xüsusi şəxslər isə yalnız sahib duraraq 
istifadə etmək hüququna malikdilər». 
Qafqazda məskun olan ali sinfi xüsusi tədqiq etmiş müəllif də həmin fikri 
olduğu kimi təkrar edərək belə nəticəyə gəlir ki: «İran və Türkiyə hakimiyyəti 
dövründə torpaq üzrə hüquqi münasibətlər aşağıdakı şəkildə idi: torpaq üzərində 
xüsusi mülkiyyət hüququ dövlətə məxsus idi, ondan istifadə edən kəndlilər isə 
istifadə hüququ müqabilində torpaq vergisinin bir hissəsini (bəzən hamısını) ali 
silkin nümayəndələrinə verməli idilər. Verginin bir hissəsinin ali silkin 
nümayəndələrinə verilməsi idarə etdiklərinə görə maaş rolunu oynayırdı». 
Beləliklə, gətirilən iqtibasdan göründüyü kimi, onun müəllifi hətta mülk 
sahiblərini (bu barədə aşağıda məlumat verəcəyik) xüsusi mülkiyyətçilərə aid 
etmir, hesab edir ki, mülkədarlar da, tiuldarlar kimi yalnız idarəedicilər idilər, onlar 
kəndlilərdən məhsulun hissəsini yalnız onları idarə etmək funksiyasını yerinə 
yetirdiklərinə görə alırdılar. «Ali siniflərin nümayəndələri üzərinə əhalini idarə 
etmək vəzifəsi qoyulurdu». 
Kuçayev, Esadze, İvanenko, Dubrovin və başqa qafqazşünaslar da bu 
fikirdə idilər. Bu müəlliflərin həmin məsələyə dair fikirləri üzərində giriş 
hissəsində dayandığımızdan təkrar söhbətə ehtiyac duymuruq. Yeri gəlmişkən 
qeyd edək ki, XX əsrin 20-ci illərində yaşayıb yaratmış, Azərbaycanın sosial-
iqtisadi vəziyyəti məsələlərini tədqiq etmiş bəzi müəlliflərin də əsərlərində bu 
mülahizə təkrar olunur. Belə tədqiqatçılardan biri hesab edir ki, «torpaq 
münasibətləri türklərin adi milli hüququ və şəraitin müəyyən etdiyi qanunlarla 
müəyyənləşdirilmişdi. Köçəri həyat tərzi keçirən türklərin torpaq üzərində xüsusi 
mülkiyyət barəsində heç vaxt təsəvvürləri olmamışdır, belə ki, əvvəllər onların 
91 
 
otlaq yerləri və yaylaqlardan başqa torpaqları olmamışdır. 
Türklər əkinçiliyin inkişafı və oturaq həyata keçmələri nəticəsində ... əkin 
torpaqlarından icmalıqla istifadəyə başladılar. Torpaqdan istifadədən belə azadlığı 
Quran da təsdiq etmişdir. İslam dininə görə bütün torpaqlar Allahındır, torpaq 
üzərində ali mülkiyyət hüququ, onu icarəyə vermək hüququ Allahın vəsihləri hesab 
olunan müsəlman hakimlərinə məxsusdur. Onlar bütün torpaqların şumlanması və 
əkilməsi üçün qayğı göstərməlidirlər. Hamının  torpaqdan  istifadə hüququ vardır». 
Görkəmli tədqiqatçı Əziz Ubaydulin də bu fikirdədir. O hesab edir ki, 
«Mülk dövlət qulluğunda olan məmurlara qulluq münasibətilə ödənilən haqq 
kimidir. Mülk mülkədarın xüsusi mülkiyyəti deyildir... Şahlar xanlara istifadə 
hüququnda Azərbaycan torpaqlarını verdikləri kimi, xanlar da öz növbəsində bu 
hüququ sultanlara, bəylərə, ağalara verirdilər. Mərkəzi hakimiyyətin zəiflədiyi bir 
dövrdə öz ölkələrinin faktik müstəqil hakimlərinə çevrilmiş xanlar «iqta» 
hüququna malik olanları da özlərinin hakimiyyətinə tabe etməyə çalışırdılar. 
Göründüyü kimi, bağışlanmış kəndləri, yaylaqları və qışlaqları xüsusi mülkiyyətə, 
həmin torpaqlarda yaşayan rəiyyəti və rəncbərləri təhkimli hala salmaq meyilləri 
var idi». 
Biz Ə.Ubaydulinin əsərindən belə böyük bir iqtibası təsadüfi gətirmədik. 
Belə ki, o aqrar tarixə dair xüsusi əsərlər yazmış və Azərbaycanda 1846-cı il 6 
dekabr qanunu verilənə qədər torpaq üzərində mülkiyyət məsələsində səhvə yol 
verən tarixçilərdən biridir. Göründüyü kimi, Ə.Ubaydulin Şərqdə feodalizmin 
təkamülü məsələsində torpaq üzərində mülkiyyəti qadağan edən müsəlman 
hüququnun, şəriət qanunlarının əsiri olmuşdu. Ə.Ubaydulindən gətirdiyimiz 
iqtibasından göründüyü kimi, o, bir sıra səhvə və dəqiqsizliyə yol verir. O, ilk 
növbədə xan mülkiyyətini bəy mülkiyyəti ilə eyniləşdirməkdə səhv edir. Məlumdur 
ki, xanlar siyasi hakimiyyətə malik idilər və onların torpaq üzərində mülkiyyəti də 
bununla bağlı idi. O, xanların idarə işlərinə görə verdikləri tiulu digər torpaq 
mülkiyyəti olan mülkdən ayıra bilmir və bütün torpaqları eyni kateqoriyaya daxil 
edir. İkincisi, qeyd etdiyimiz kimi, tiualdarlar idarəçi deyil, şərti mülkiyyətçilər 
idilər. O, yalnız bir məsələdə düzgün fikirdədir ki, imkan düşən kimi həmin 
idarəçilər idarə etdikləri kəndləri öz mülkiyyətlərinə çevirməyə çalışırdılar. Lakin 
onun rəiyyət və rəncbərlərin təhkimli hala salınması mülahizəsi tamamilə səhvdir. 
Digər müəlliflər də, o cümlədən, bu məsələyə xüsusi məqalələr həsr etmiş 
Y.A.Paxomov və N.İ.Pçyolin də Ə.Ubaydulin kimi səhvə yol vermişlər. Onlar belə 
hesab edirdilər ki, torpaq dövlətin idi. «Torpağı xan bölürdü, onunla kəndlilər 
arasında vasitəçi torpaqsız bəylər idilər». 
K.Marks və F.Engels də Şərqdə torpaq üzərində xüsusi mülkiyyətin 
olmasını inkar edirdilər. K.Marks 1853-cü il iyunun 2-də F.Engelsə yazırdı: 
«Bernye Şərqdə bütün hadisələrə ədalətlə yanaşır - o, Türkiyəni, İranı, Hindistanı 
nəzərdə tutaraq qeyd edir ki, torpaq üzərində xüsusi mülkiyyət yoxdur». F.Engels 6 
iyun 1853-cü il tarixli cavab məktubunda K.Marksa yazırdı: «Torpaq üzərində 
92 
 
xüsusi mülkiyyətin olmaması həqiqətən də şərqi tanımaq üçün açar rolunu 
oynayır». Daha sonra F.Engels qeyd edir ki, Şərqdə heç bir feodal xüsusi torpaq 
mülkiyyətinə sahib ola bilməmişdir və hesab edir ki, bunun səbəbi süni suvarmanın 
olmasıdır, bu isə ayrı-ayrı adamların təşəbbüsü ilə həyata keçirilə bilməzdi. Bu 
icmanın, vilayətin, yaxud mərkəzi hakimiyyətin işidir. 
K.Marks və F.Engels bu vacib məsələdə qafqazşünasların, şərqşünasların 
əsərlərinə istinad etdiklərindən səhvə yol vermişdilər. Həmin əsərlərdə isə, 
yuxarıda qeyd etdiyimiz kimi, şəriətə, Qurana əsaslanaraq torpaq üzərində xüsusi 
mülkiyyətin olmaması iddiası irəli sürülürdü. Bununla belə, K.Marks və F.Engels 
torpaq üzərində dövlət mülkiyyətinin olmasını qəbul edir, bu mülkiyyətdən 
icmalıqla istifadəni məqbul sayırdılar. 
İ.P.Petruşevski hesab edir ki, K.Marks Şərq ölkələrinin torpaq quruluşu ilə 
Qərbi Avropanın feodal torpaq sahibliyi arasında heç bir oxşarlıq olmadığını iddia 
edir. Hüquqi məsələlərlə məşğul olan başqa bir müəllif isə yazır ki, onun ayrı-ayrı 
üzvlərinin torpağa sahib olmaq və ondan istifadə etmək üzrə bu hüququ ona görə 
mülkiyyət hüququ deyildir ki, izafi məhsul istehsalda çalışanların deyil, icmaların  
üzərində «əlaqələndirici vahid» rolunu oynayan dövlətindir. 
Bizim fikrimizcə, qeyd etdiyimiz müəlliflərin heç biri məsələni düzgün şərh 
etmir. Məsələ burasındadır ki, K.Marks ayrı-ayrı şəxsləri deyil, məhz dövləti əsas 
torpaq mülkiyyətçisi hesab edirdi. XIX əsrin 50-ci illərində K.Marksın F.Engelslə 
yazışmalarından bir daha görəcəyik ki, məsələni o, məhz qeyd etdiyimiz kimi 
qoymuşdur. 
K.Marks və F.Engels yalnız dövlətin bilavasitə özünün mülkiyyətində olan 
torpaqları deyil, həmçinin, kəndlilərin icmalıqla istifadəsində olan torpaqları da 
dövlət mülkiyyəti hesab edirdilər. K.Marks yazırdı: «Əgər Asiyada olduğu kimi, 
xüsusi torpaq sahibləri deyil, torpaq mülkiyyətçisi kimi, həm də hökmdar kimi 
bilavasitə dövlətin özü onlara qarşı durursa, renta və vergi bir-birinə uyğun gəlir, 
daha dəqiq desək, onda bu torpaq rentasından fərqli olan heç bir vergi olmur. Belə 
bir vəziyyətdə asılılıq münasibətləri siyasi iqtisad cəhətdən, bütün əhalinin bu 
dövlətə münasibəti vəziyyətinin xarakterindən çox da ağır olmaz. Burada dövlət ali 
torpaq mülkiyyətçisidir. Burada suverenitet milli miqyasda cəmlənmiş torpaq 
mülkiyyətidir. Belə halda, həm xüsusi, həm də icma torpaq sahibliyinin olmasına 
baxmayaraq, heç bir xüsusi torpaq mulkiyyəti yoxdur». 
Tədqiqatçı hüquqşünas K.Marksın bu sözlərinə istinad edərək belə bir 
qənaətə gəlir ki, məhz dövlət hüquqi sahibkar adının daşıyıcısı olar, belə ki, vergi 
formasında ortaya çıxan torpaq rentasından dövlətin özü istifadə edir. Həmin 
tədqiqatçı sözünə davam edərək yazır: «Qərbdə feodal pilləkəninin müxtəlif 
pillələrində duran və öz mülkləri ərazisində, torpaq mülklərində suveren hüquqları 
və hökmdar vassalı olan Avropa feodallarından fərqli olaraq, Şərqdə vassallıq milli 
masştabda tənzimlənmişdir və «torpaq mülkiyyətinin suverenitet olduğu» 
münasibətlər yoxdur. Feodallar ilk növbədə dövlət məmurlarıdır və dövlət 
93 
 
daxilində dövlətin orqanları və agentlər sifətilə bilavasitə kənd istehsalçılarının 
istismarçıları kimi çıxış edirlər, bunun üçün isə onlar bilavasitə istehsalçılar 
üzərində siyasi hakimiyyət təşkilatı olan mərkəzləşdirilmiş dövlətdən istifadə 
edirlər». 
Bütün Şərqi deyil, ancaq Quzey Azərbaycan xanlıqlarını tədqiq etməyi 
qarşımıza məqsəd qoyduğumuzdan, qeyd edək ki, bu müəllifin mülahizəsi 
Azərbaycana münasibətdə səhvdir. Belə ki, əgər onun işlətdiyi istilahla desək, 
Azərbaycanda xan da, onun vassalları olub, öz mülkləri, yəni, xüsusi torpaq 
mülkiyyətləri olan bəylər - feodallar da suveren idi. 
İ.P.Petruşevski belə hesab edir ki, orta əsrlərdə xüsusi mülkiyyət zəif 
olmuşdur, o, yalnız Azərbaycan xanlıqları dövründə güclənmişdir. «Bütün bu 
hadisələr 1747-ci ildən sonra ilk dəfə bir o qədər nəzərə çarpmırdı, məhz sonrakı 
illərdə yarımasılı xanlıqlarda daha parlaq inkişaf etdi və formalaşdı». 
İ.P.Petruşevski bu mülahizəsini başqa bir əsərində də təsdiq edir və yazır: «Məlum 
olduğu kimi, İranın özündə mülk XVIII-XIX əsrlər ərzində böyük sürətlə inkişaf 
etdi və məhdudiyyətsiz torpaq mülkiyyətinə çevrildi». 
Bizim nöqteyi - nəzərimizcə, İ.P.Petruşevski xüsusi torpaq sahibliyinin 
inkişafını Azərbaycan xanlıqlarının yaranması dövrü ilə əlaqələndirməklə səhvə 
yol verir. Əvvəla, bu səhvi biz onun fundamental monoqrafiyasında görmürük. 
İkincisi, əgər Orta əsrlərdə xüsusi mülkiyyət forması belə zəif idisə, onda Qazan 
xanın islahatını nə ilə izah edək? Əslində, əldə olan materiallar göstərir ki, əksinə, 
XVIII əsrin II yarısında ən çox yayılmış torpaq mülkiyyət forması mülk deyil, tiul 
idi. Bu məsələ   üzərində   aşağıda,    tiul    torpaq   sahibliyinə   həsr edəcəyimiz 
bölmədə ətraflı dayanacağıq. Bununla belə qeyd edək ki, 1846-cı il 6 dekabr 
qanunu verilənə qədər Quzey Azərbaycan ərazisində XVIII əsrdə də, Azərbaycanın 
Rusiya tərəfindən işğalından sonra da torpaq sahibliyinin tiul forması üstünlük 
təşkil edirdi. Yalnız çarın adı çəkilən qanunundan sonra tiul sahələri tiualdarların 
xüsusi mülkiyyətinə çevrildi, tiualdarlar mülkədarlar adlanırdı, torpaq sahibliyinin 
mülk forması  aparıcı  rola  malik  oldu.   Əslində,  İ.P.Petruşevski başqa əsərində 
yuxarıda şərh etdiyimiz mülahizəni təkzib edir və yazır: «Nadir şahın ölümündən 
sonra yenicə yaranmış xanlıqlarda tiul torpaq sahibliyi, demək olar ki, mülkədar 
torpaq sahibliyini tamamilə sıxışdırdı». İ.P.Petruşevski burada da başqa 
istiqamətdə səhvə yol verir, belə ki, onun mükədar mülkiyyətinin tamamilə 
sıxışdırılması fikri ilə razılaşmaq olmaz. Tiulun üstünlük təşkil etməsinə 
baxmayaraq, mükədar mülkiyyəti qalmaqda idi. 
Nəhayət, İ.P.Petruşevski, bu məsələ ilə əlaqədar yuxarıdakı fikirləri ilə 
uzlaşmayan bir mülahizə irəli sürür. O yazır ki, «Qeyri-mənqul əmlak kimi satıla 
bilən, nəslə verilən və şəriətin tanıdığı mülk, İslamın Azərbaycanda yayıldığı ilk 
əsərlərdən mövcud idi». Petruşevskinin bu sözlərindən şəriəti də olsa mülkü qanuni 
hesab etməsi göz qabağındadır. Daha sonra o yazır ki, mülk sahibi olmaq müəyyən 
dövlət qulluğunda olmaqla bağlı deyildi. Mülkədar idarəçi olmayıb, adi mülk 
94 
 
sahibi idi və o, bir neçə kəndə sahib ola, onları nəslə verə bilərdi. Onun mülk 
üzərində xüsusi mülkiyyət hüququ vardı. Onun mülkiyyətində kəndlilərin icmalıqla 
istifadə etdikləri torpaqlar da var idi. Mülkədar kənd təsərrüfatı istehsalı işlərinə 
qarışmır, rəiyyətdən vergi almaq və mükəlləfiyyətlərin icrası ilə kifayətlənirdi. 
Yeri gəlmişkən qeyd edək ki, çar məmurlarının mülklərin geniş  yayılmasını  
inkar  etməyən,  XIX əsrin  II yarısına, yəni, 1846-cı il 6 dekabr qanundan sonrakı 
dövrə dair xeyli rəsmi sənədləri vardır. Məsələn, sənədlərin birində yazılır  ki,  
torpaq  sahibkarın  xüsusi  mülkiyyətidir  və bu mülkiyyətdə məskun olan rəiyyət 
sahibkara məhsulun bir hissəsini verir,  mükəlləfiyyətlər daşıyır, bundan əlavə, 
xəzinəyə dövlət vergilərini ödəyirlər. Başqa bir sənəddə də mülkün   1846-cı  il  
qanunu verilməzdən qabaq da xüsusi mülkiyyət olması təsdiq edilir: «Mülk, 
əvvəllərdə olduğu kimi, sahibkarların nəsli ixtiyarında olmuş və indi də 
olmaqdadır. Mülk irsən veriləndə hər dəfə ali hakimlər - şahlar və ya xanlar 
tərəfindən təsdiq olunurdusa, o, bilavasitə  ali hakimiyyətin təzahürü  demək   idi  
və hökumətin gəlirini artırmağa xidmət edirdi. Belə bir vəziyyət mülkiyyət 
hüququnun tam həcmdə olduğu Rusiyada da vardır. Burada da hər dəfə qeyri-
mənqul mülkiyyət nəslə keçdikdə xəzinənin xeyrinə vergi alınırdı. 
Deməli, elə bir şübhə yeri qalmır ki, xanlıqlar dövründə Azərbaycanda 
torpaq üzərində xüsusi mülkiyyət var idi və biz aşağda onun müxtəlif formalarının 
üzərində ətraflı dayanacağıq. Bununla belə, xanlıqlar dövründə dövlət mülkiyyəti 
formasının daha güclü olmasını qeyd etməliyik. Dövlət xəzinəsi - xan, əlbəttə, öz 
mülkiyyətində olan torpaqların hamısının əkilməsi ilə bilavasitə özü məşğul 
olmurdu. Xanlar həmin torpaqları müəyyən xidmətləri müqabilində, müəyyən 
hüquq dairəsində bəylərə və başqa adamlara, dini idarələrə verirdilər. Bu hüquqlar 
nədən ibarət idi? Bu məsələyə münasibətdə rəylər müxtəlifdir və bu müxtəliflik 
qafqazşünaslara daha çox aiddir. 
Mənbələrin birində qeyd edilir ki, dövlətə məxsus olan torpaqlardan istifadə 
edən şəxs xəzinəyə məhsulun 7/30 hissəsini, həmçinin, müəyyən miqdar pulla 
vergi ödəməli idi. Bu 7/30 hissə məhsuldan hökumət, adətən, müəyyən qulluq 
müqabilində, yaxud başqa səbəblərlə bağlı olaraq ali silkin nümayəndələrinə 
(bəylərə, ağalara və başqalarına) müəyyən olunmuş rayonların (ayrı-ayrı kəndlər, 
yaxud böyük qruplar) əhalisindən məhsulun 4/20 hissəsini pul vergisi tələb 
etmədən (mülk adlanan mükəlləfiyyət), yaxud məhsulun 3/30 hissəsini pul vergisi 
tələb etmək hüququ ilə (tiul adlanan dövlət gəliri) pay verirdi. Ali silkin 
nümayəndələri də öz növbəsində həmin rayonların əhalisini idarə etməyə borclu 
idilər. Nəhayət, elə hallar da olurdu ki, hökumət, yəni, xan məhsulun 4/30 hissəsini 
alanlara, ömürlük olaraq öz gəlirini - tiulu da (məhsulun 3/30-u və pul 
mükəlləfiyyət) verirdi. Çox vaxt bəylərin, ağaların və başqalarının bu hüququ irsi 
keçirdi. Bu irsi keçmək hökumət tərəfindən təsdiq edilməli idi. Lakin bəzən buna 
ehtiyac olmurdu. Elə hallar da olurdu ki, bəyin ölümü ilə, həmin hüquq da ləğv 
olunurdu. Beləliklə, bu hüquq irsi deyildi və onun yenidən təsdiq olunmadan irsi 
95 
 
keçmək halları olduqda, bu, idarə sisteminin zəifləməsi, hökumət tərəfindən 
nəzarətin həyata keçirilməsi üçün şəraitin olmaması ilə izah edilməlidir. İran və 
Türkiyə hökuməti zamanında torpaq üzrə hüquqi münasibətlər belə idi: torpaq 
üzərində mülkiyyət hüququ dövlətin, bilavasitə sahibkarlıq və ondan istifadə 
kəndlilərə məxsus idi. Bunun müqabilində kəndlilər torpaq vergisinin bir hissəsini 
(bəzən hamısını) ali silkin nümayəndələrinə verməli idilər və bu vergi, əhalinin 
idarə müqabilində maaş rolunu oynayırdı. Onlar (yəni kəndlilər) xanlara, bəylərə 
və başqalarına, adət üzrə müəyyən edilmiş ödənclər ödəyirdilər. 
Göründüyü kimi, bu mülahizənin müəllifi birbaşa yazmasa da, torpaq 
mükəlləfiyyətini mülklərə və tiullara bölür, onların arasında hüquqi münasibətlər 
məsələsində fərqi görmür, mülkü isə xüsusi mülkiyyət hesab etmir, kəndlilərin 
mülkədarlara və tiuldara ödədikləri vergiləri isə kəndliləri idarə müqabilində maaş 
hesab edir. 
Başqa bir müəllif isə, ümumiyyətlə, mülkü tiuldan ayıra bilmir və yazır ki, 
əgər müsəlman dünyasının imtiyazlı silki ilə kəndlilər arasında kəndlilərdən 
ömürlük, yaxud müvəqqəti vergilər almaq hüququnda öz əksini tapmış asılılıq 
münasibətləri meydana çıxmışdısa, bu bəyləri və ağaları kəndlərə polis hüququnda 
idarə etməyə göndərmiş xanların və başqa hakimlərin özbaşına sərəncamlarının 
nəticəsidir. 
Üçüncü bir müəllif belə hesab edir ki, İranda şah hökuməti xanlara mülklər 
bağışlayırdı. Onlar bu mülklərin yalnız icarəçisi - idarəçisi olurdular. Müəyyən 
vaxt keçdikdən sonra, yəni, Azərbaycanda xanlıqlar yaranan dövrdə həmin 
idarəçilər ali hakimlərə - xanlara çevrilirdilər. Hətta belə münasibətlər bəzən İrəvan 
xanlığında olduğu kimi nominal xarakter daşısa belə, Azərbaycan xanları ali hakim 
rolunu oynayırdılar. «...Torpaqdan vergi vaxtında daxil olduğu təqdirdə, mərkəzi 
hakimiyyətin - xanın təsərrüfat və başqa sərəncamlarına qarışmağa əsası olmurdu. 
Digər tərəfdən, xanlar idarə işlərinə çoxlu əmək sərf edir, xalqı öz tərəfinə çəkmək 
üçün suvarmaya, bağ və meşə salınmağına nəzərə çarpacaq dərəcədə kapital sərf 
edirdilər. Mülklər, adətən, nəslə keçirdi... Mülklər mülki əməliyyat obyekti 
olduqda, bu işdə ən fəal rolu yalnız xan oynayırdı və heç bir çətinlik çəkmədən ali 
silkin nümayəndələrinə torpaq verirdi. Görünür, hər şey dəyişilməmiş qalırdı, belə 
ki hökumət ona çatacaq vergiləri alır, kəndlilər isə yuxarıda qeyd olunan şərtlərlə 
torpağı icarəyə götürürdülər. Əslində isə, mülkədarların xüsusi hüquqları artır, öz 
mülklərinə xüsusi, aparıcı tərəfə çevrilirdi. Belə münasibətləri, əslində, hökumətin 
özü də təsdiqləyirdi». 
Müəllif söylədiklərini yekunlaşdıraraq belə nəticəyə gəlir ki, xan torpaqları, 
aşağıdakı qaydada üç hissəyə bölünürdü: 1. Xalisə - dövlət torpaqları, bu torpaqlar, 
eyni zamanda, xan və xəzinə torpaqları idi. 2. Vəqf - dini idarələrə məxsus 
torpaqlar. 3. Mülk, yaxud ərbabi - torpaq sahibləri bütün mülkiyyət hüququna 
malik idilər. 
Sovet hakimiyyətinin ilk illərində Azərbaycanın sosial-iqtisadi tarixinə 
96 
 
xüsusi əsər həsr etmiş, XVIII əsrdə Azərbaycanda torpaq üzərində xüsusi 
mülkiyyətin olmasını inkar edən müəllif də torpaqları 3 kateqoriyaya bölürdü: 1. 
Məskun-icma torpaqları; 2. Qeyri-məskun torpaqlar; 3. Məskun-xalisə torpaqları. 
Açıq söyləyək ki, müəllifin torpaqları belə kateqoriyalara bölməsi qəribə görünür. 
Belə çıxır ki, «Məskun-icma» torpaqları yalnız xanların mülkiyyətində idi və 
kəndlilər onlardan icmalıqla istifadə edirdilər. Əvvəla qeyd edək ki, «Məskun-
xalisə torpaqları» da kəndlilərin icmalıqla istifadəsində idi, ikincisi, bu torpaq 
kateqoriyalarının hər ikisində mülkədar torpaqları var idi. Müəllif «məskun xalisə 
torpaqları»nı da xüsusi mülkiyyət hesab etmir və M.Kuçayevə isnad edərək yazır 
ki, «Sonuncu torpaq növü hüquqi cəhətcə xüsusi mülkiyyətə yaxınlaşırdı». 
Təəssüflə qeyd etməliyik ki, Ubaydulin bu məsələdə də qeyri-dəqiqliyə yol 
verir. Halbuki, kəndlilərin icmalıqla istifadə etdikləri torpaqların bir qisminin 
mülkədarlara məxsusluğu 1846-cı il Reskriptinə qədər qalmaqda idi. 
Digər 20-ci illərin Azərbaycan sovet müəlliflərindən biri M.Vəliyev də bu 
fikirdədir. O hesab edir ki, irsən keçən, alınıb-satılan və xüsusi mülkiyyət hesab 
edilən qeyri-mənqul əmlakdan və bağ yerlərindən başqa bütün torpaqları üç 
kateqoriyaya bölmək lazımdır: Qeyri-məskun torpaqlar, məskun-icma torpaqları və 
məskun-xalisə torpaqları. O özünün bu mülahizəsində adını çəkdiyimiz 
Ə.Ubaydulin kimi orijinal olmayıb, yalnız qafqazşünas M.N.Kuçayevə istinad 
etmışdir. 
M.Vəliyev yazır ki, birinci kateqoriyaya daxil olan torpaqlar otlaqlardan və 
meşələrdən ibarət idi. Bu torpaqlar xanın şəxsində dövlətə məxsus idi və otlaq 
onun tərəfindən xüsusi şəxslərə müvəqqəti, yaxud ömürlük istifadəyə verilirdi. 
Meşələrdən isə hər kəs pulsuz istifadə edə bilərdi. 
Məskun - icma torpaqları kəndlilərin ixtiyarında idi. Xan onların idarəsini 
müvəqqəti, yaxud ömürlük bəylərə yaxud məliklərə həvalə edir, onlara həmin 
yerlərdə məskun olanlardan gələn gəlirin müəyyən hissəsini verirdi. Onların 
torpağı satmaq hüququ yox idi. 
Mülkdən başqa digər torpaq mülkiyyəti forması tiul adlanırdı. Tiulu xanlar 
xidmətdə xüsusi fərqlənənlərə verirdi. Tiul ömürlük verilirdi, tiuldar öldükdə 
torpaqları xəzinənin sərəncamına keçir və kəndlilər vergiləri xəzinəyə ödəyirdilər. 
Bəzən mülk və tiul bir nəfərin şəxsində birləşir və elə hallar olurdu ki, ikinci torpaq 
mülkiyyət forması irsi olur, yəni, «mülkə» çevrilirdi. 
Beləliklə, bu müəllif də tiulla mülkün fərqini görmür, mülkü də şərti 
mülkiyyət hesab edir, mülkədar mülkiyyəti olmasını qəbul etmirdi. O, mülklə tiul 
arasında yeganə fərqi tiulun müvəqqəti xarakterində görürdü. 
Yuxarıda adlarını çəkdiyimiz, qafqazşünaslar vəqf torpaq mülkiyyəti 
formasını qəbul etsələr də, torpağı kateqoriyalara bölərkən, ruhani idarələrin 
mülkiyyətində olan belə torpaqların adını çəkmirlər. 
Beləliklə, yuxarıda söylənənlərdən XVIII əsrdə hansı torpaq sahibliyi 
formalarının mövcudluğunu müəyyənləşdirmək çətindir. Bəs xanlıqlar dövründə 
97 
 
hansı torpaq mülkiyyəti formaları mövcud idi? Bu suala cavab verməzdən qabaq 
digər ilk sovet dövrü tədqiqatçılarından olub XVIII-XIX əsrin əvvəllərində 
Azərbaycanda feodal sosial-iqtisadi münasibətləri tədqiq etmiş müəllifin 
mülahizəsini nəzərdən keçirək. O, torpaqları aşağıdakı «torpaq mülkiyyətinin əsas 
növlərinə» bölür: 
1. Rəiyyətin becərdikləri xan torpaqları. 
2. Bəy torpaqları - xalisə. Bu torpaqlar kəndlilərin məskunlaşdığı irsi 
bəylərə irsi mülkiyyət kimi verilən torpaqlar idi. Bəylər bu torpaqların faktik 
mülkiyyətçisi olub, onu sata, bağışlaya, başqa adama verə və varisləri arasında bölə 
bilərdi. 
3. Xan torpaqları. Bu torpaqları xanlar şəxsi bəylərə ömürlük istifadəyə 
verirdilər ki, onlar da feod adlanırdı. 
4. Tiul - Ģərti mülkiyyətə verilən torpaqlar. Bəzən irsən keçən belə 
torpaqlar feoda uyğun gəlirdi. 
5. Ġcma kəndli torpaqları. Bu torpaqlar icmaların mülkiyyətində olub, 
xanın nominal mülkiyyəti hesab olunurdu. Böyük zəhmət bahasına yararsız haldan 
əkin üçün yararlı hala salınmış bu torpaqları xanlar bəylərə və ruhanilərə 
bağışlayırdılar. 
6. Vəqf torpaqları. Dini idarələrə məxsus torpaqlar. Birinci torpaq 
mülkiyyəti forması müvafiq terminlə adlanmasa da etiraz doğurmur. 
İkinci maddədə xalisə bəy torpaqlarını müəllif faktik xüsusi mülkiyyət 
hesab edir, halbuki, aşağıda görəcəyimiz kimi, bu torpaqlar həm faktik, həm 
hüquqi cəhətcə bəylərin tam mülkiyyətində idi. Müəllifin özü də yazır ki, xalisə 
sahibləri, onlardan öz istədiklərinə uyğun olaraq istifadə edə bilərdilər. Onu da 
əlavə etməliyik ki, belə mülklər təkcə irsi bəylərə məxsus deyildi. 
Üçüncü mülkiyyət forması, yəni, müəllifin feod adlandırdığı mülklər, 
müəllifin qeyd etdiyi kimi, təkcə şəxsi bəylərə deyil, başqa bəylərə, o cümlədən, 
irsi bəylərə də məxsus idi. 
Dördüncü torpaq növündən danışan müəllif nəsli tiulların olmasını 
söyləməklə səhvə yol verir. Aşağıda görəcəyimiz kimi, tiul müvəqqəti, yaxud 
ömürlük verilirdi. Doğrudur, onlar nəslən də keçə bilərdi və keçirdi də, lakin 
tiuldar öldükdən sonra həmin tiulun onun varisinə keçməsi barəsində xanların 
fərmanı olmalı idi. 
Nəhayət, müəllif icma torpaqlarını «əsas torpaq mülkiyyəti formaları» 
sırasına aid etməklə səhvə yol vermişdir. Məsələ burasındadır ki, onun özü də yazır 
ki, xan istədiyi vaxt icma torpaqlarını bəylər və ruhanilərə bağışlaya bilərdi. 
Demək, icmalar torpağın mülkiyyətçiləri deyil, istifadəçiləri idilər. 
Bəs xanlıqlar dövründə Azərbaycanda hansı torpaq mülkiyyəti formaları 
mövcud idi? Belə torpaq mülkiyyəti formaları üzərində ətraflı dayanmağı 
məqsədəuyğun hesab edirik. 
A) Xass-xalisə xan torpaqları. XVIII əsrin ikinci yarısında Azərbaycanda 
98 
 
ən iri torpaq sahibləri xanlar və xan nəslinin nümayəndələri idilər. 
İ.P.Petruşevskinin yazdığı kimi, xana və xan ailəsi üzvlərinə məxsus olan torpaqlar 
xass (şəxsi, xüsusi) adlanırdı. 
Xass torpaqlarından, yəni, bilavasitə xanın və onun ailə üzvlərinin 
mülkiyyətində olan torpaqlardan başqa, xan divanına xas olan torpaqlar da var idi. 
Bu torpaq mülkiyyəti forması, öz sahəsi etibarilə bütün başqa torpaq mülkiyyəti 
formaları  arasında üstün mövqe  tuturdu. Lakin qeyd etməliyik ki, hər iki torpaq 
mülkiyyəti formaları arasında sədd getdikcə aradan qalxmış, hamısı xan torpaqları 
olmuşdu. Bu mülahizəni İ.P.Petruşevski də təsdiq edir. XVIII əsrin sonlarına dair 
məlumata görə Şəki xanı çox böyük var-dövlətə malik idi. Sonuncu Şəki xanına 18 
kənddə yüzlərlə tut bağı, 9 kənddə 126 tağarlıq çəltik, 8 kənddə 189 tağarlıq buğda 
əkin sahələri,2 yatağı, 3 dəyirmanı, bir neçə dükan irsən keçmişdi. Göstərilənlərdən 
başqa Məhəmməd Həsən xan öz xanlığı dövründə on bir kənddə tut bağları, böyük 
üzüm və meyvə bağları, beş kənddə 380 tağarlıq buğda, 8 kənddə çəltik əkin 
sahələri, 26 yataq, hamam, buzxana satın almışdı. Qarabağ xanlığında xan ailəsinin 
130 kəndi var idi. Bu kəndlərin bir çoxu irsən keçmiş, bir qismi isə müxtəlif 
yollarla mənimsənilmişdi. Məsələn, «Şuşa şəhəri ətrafında olan bütün torpaqlar ya 
son dərəcə ucuz qiymətə satılmış, ya da İbrahim xan tərəfindən xüsusi şəxslərin 
əllərindən zorla alınmışdı». Təkcə Salyan mahalında Şamaxı xanı Mustafa xanın 
1400 ailə yaşayan 25 mülkü var idi. Ümumiyyətlə, xanın torpaqları, otlaqları, əkin 
sahələri və maldarlıq təsərrüfatları, başqa təsərrüfat alətləri o qədər çox idi ki, onun 
təkcə kotanlarının və heyvanlarının sayı xanlıqda yaşayan bütün əhalininkindən 
artıq idi. Bu barədə Qarabağ xanının katibi, Mirzə Camal yazır: «... yadımdadır, bir 
dəfə xanın heyvanlarını və kotanlarını sayanda gördük ki, onların sayı bütün 
Qarabağ əhalisininki qədərdir, hətta ondan iki cüt çoxdur... Onun üç-dörd min 
madyanı və bir o qədər də qoşqu atı vardı. Qoyunların, inəklərin, camışların sayı o 
qədər çox idi ki, hesaba almaq mümkün olmadı». Qarabağ xanının mülklərinin 
çoxluğu barəsində başqa sənədlərdə də məlumat verilir. 
Təəssüf ki, başqa xanlıqlar üzrə bizim əlimizdə belə materiallar yoxdur. 
Onu da qeyd edək ki, gətirilən materiallar da tam olmayıb xanların mülkiyyəti 
barəsində dəqiq təsəvvür yaratmır. Bununla belə, gətirilmiş məlumatlar da aydın 
göstərir ki, Azərbaycan xanları ən iri torpaq sahibləri idilər. Yeri gəlmişkən, onu da 
qeyd etməliyik ki, xass torpaqlardan əldə edilən məhsuldan heç bir vergi alınmırdı. 
B) Mülk. Xan və xan ailəsi üzvlərindən sonra Quzey Azərbaycan 
xanlıqlarında xüsusi torpaq mülkiyyətçiləri mülk sahibləri olan mükədarlar idilər. 
Mülkədar-ərəbcə məskun, mülk sahibi deməkdir. Yuxarıda siniflər bölməsində 
qeyd etmişdik ki, bəylər iki qrupa bölünürdülər: irsi və şəxsi (yəni xanlardan bu adı 
almış) bəylər. Hər iki qrup bəylər mülk sahibləri idilər. 
Torpaq sahibliyinin bu formasını səciyyələndirməyə keçməzdən qabaq qeyd 
edək ki, qafqazşünasların bir çoxu mülkün xüsusi mülkiyyət olduğunu inkar 
edirdilər. Yuxarıda bu məsələ üzərində geniş dayandığımızdan təkrara yol vermək 
99 
 
fikrində deyilik. 
Azərbaycanın son orta əsrlər sosial-iqtisadi tarixinin gözəl bilicisi olan 
İ.P.Petruşevski hesab edir ki, mülklərin yaranması İslam dininin Azərbaycanda 
yayıldığı dövrə təsadüf edir. O qeyd edir ki, xüsusi şəxslərə məxsus asılı kəndliləri 
olan kəndlər - mülklər, yaxud ərbabi barəsində İlxanı Qazan xanın fərmanlarında 
məlumat verilir». İ.P.Petruşevski belə hesab edir ki, mülk meydana çıxdığı andan 
xüsusi mülkiyyət olmuşdur. O daha sonra qeyd edir ki, torpaq mülkiyyəti kimi 
mülk Azərbaycanda, həmçinin, Yaxın Şərq ölkələrində XVI əsrə qədər məlum 
olmuşdur. Bu mülklər başqa feodal torpaq sahibliyindən iki əsas cəhətinə görə 
fərqlənirdi: 1. Onları almaq və satmaq, həmçinin, irsi vermək olardı. 2. Mülk sahibi 
olmaq müəyyən dövlət qulluğunda olmaqla bağlı deyildi. Qeyd etməliyik ki, 
Rusiyadan və Qərbi Avropa ölkələrindən fərqli olaraq mülklər çox vaxt xüsusi 
sənədlərlə mülkədarın xüsusi mülkü kimi təsdiq edilmirdi. Ancaq bu o demək deyil 
ki, belə hallar ümumiyyətlə olmurdu. Aşağıda görəcəyik ki, hüquqi cəhətcə 
sənədləşdirilmiş mülklər də var idi. 
XIX əsr Azərbaycan tarixçisi A.Bakıxanov mülkə, bizcə düzgün qiymət 
vermişdir: «Əvvəllərdə olduğu kimi, indi də ... mülk sahibləri, ya irsi, ya da 
satınalınma yolu ilə əldə edilmiş qeyri-mənqul əmlakı olanlar mülkədarlar 
adlanırlar». 
Beləliklə, tam qətiyyətlə söyləmək olar ki, təkcə irsi deyil, bağışlanmış 
mülklər də xüsusi mülklər idi, belə ki, məlum olduğu kimi, mülkiyyət üzərində 
sahibkarlıq əmlak üzərində hakimiyyətin faktik təzahürüdür. 
Müxtəlif olan mülklərin o qədər də geniş yayılmamış forması mülk - xalisə 
idi. Bu növ mülklər feodal torpaq sahibliyində iki əsas göstərici ilə fərqlənirdi: 1. 
Onları almaq və satmaq, həmçinin, irsən vermək olardı. 2. Bu mülkiyyət forması 
bir dövlət qulluğunu icra etməklə bağlı deyildi. 
Mülki - xalisə, hökmdarın bağışladığından əlavə başqa «əyalətdə köçürülüb 
məskunlaşdırılmış bəylərə torpaqların bağışlanması və satılması ilə də yaranırdı. 
Belə mülklər nəsildən-nəslə keçirdi və bəylərin onu satmaq, bağışlamaq, istədiyi 
adama vəsiyyət etmək, yəni ondan sahibkar kimi sərbəst şəkildə istifadə etmək 
hüququ vardı. 
Belə mülkləri olan bəylər əyalətlərdən və xanlıqlardan əhalini müxtəlif 
yollarla bu yerlərə cəlb edir, onları müəyyən şərtlərlə həmin torpaqlarda 
yerləşdirirdilər. Bu üsulla yaradılmış kəndlər bəylərin xüsusi mülkiyyəti olurdu. 
Belə kəndlər el arasında xalisə adlanırdı. 
Qafqazşünaslardan biri belə hesab edir ki: «Hər dəfə hakimiyyət dəyişdikdə, 
xalisə torpaq mülkiyyəti o vaxt qanuni hesab edilirdi ki, yeni xan öz sələfinin bu 
barədəki sərəncamını təsdiq etmiş olsun». Şübhəsiz ki, bu müəllif səhvə yol verir. 
Belə xalisələr də, digərləri kimi, bəyin xüsusi mülkiyyəti idi. Bəylər bu mülklər 
üzərində qeyri-məhdud hüquqa, o cümlədən, satmaq və bağışlamaq hüququna 
malik idilər. Bu malikanələrdə olan su kanalları, meşələr, otlaqlar və s. onun 
100 
 
sahibinə məxsus idi. 
Göstərilən mülklərdən başqa mülki - xalisəyə xanların bəylərə bağışladığı 
torpaqlar, həmçinin, dəyirmanlar, bağlar və s. daxil idi. Dəyirmanlar bəylərin öz 
torpaqlarında yerləşdikdə onlar öz gəlirlərinin müəyyən hissəsini xana vergi 
şəklində verməli idilər. 
Bütün mülklər xalisə hüququna malik deyildilər, onların çoxu, sadəcə, 
mülklər adlanır və onların sahibləri olan mülkədarlar xəzinəyə vergi verməli idilər. 
Xanlıqlarda bir neçə kəndi, iri mülkləri olan mülkədarlar çox idi. 
Elə mülklər də var idi ki, onun sahibinin kəndlə, rəiyyətlə heç bir əlaqəsi 
olmur, yalnız məhsul  toplandıqdan sonra kəndxudaya müraciət edərək kənd 
anbarından ona düşən payı tələb edirdi: «Mülkədar təsərrüfatla məşğul olmaq və 
bu məqsədlə müəyyən torpaq sahəsi ayırmaq istədikdə, sərdardan icazə almalı və 
həmin təsərrüfatda işləməyə kəndlilərin öz razılığı ilə rəiyyət cəlb etməli idi. 
Mülkədarın istifadə etdiyi mülk onun yaşadığı kəndin ərazisində olduqda, torpaqlar 
kənd icması üzvləri arasında bölündükdə, o da başqa icma üzvləri kimi ailə 
üzvlərinin sayına uyğun olaraq, bir mülk sahibi hüququnda deyil, adi kəndli kimi 
pay alırdı». 
Naxçıvan mahalında elə mülklər var idi ki, onların sahibləri vergi kimi 
məhsulun 4/3 hissəsini almaqla kifayətlənirdilər. 
Öz əsərində bu məsələyə xüsusi toxunan qafqazşünaslardan biri yazırdı ki: 
«Belə mülkədarlar kəndlərdən xəzinə xeyrinə yığılan vergilərin bir hissəsini 
alırdılar». 
Mülkədar mülkləri, yuxarıda qeyd etdiyimiz kimi, hələ xanlıqlar 
yaranmazdan qabaq bağışlanmış kəndlər, torpaqlar hesabına mövcud idi. Aşağıda 
gətirəcəyimiz sənəddən göründüyü kimi, hələ Səfəvilər hakimiyyəti dövründə 
Məhəmməd Kərim  adlı  birisi mülk  almışdı:  «Mən  sənin  ayaqlarının tozuna 
qurban olum! Bu qulların qulunun Kec icmasında eli var. Səfəvilər vaxtında o ata-
babalardan qalma sənin qulunun soyu olmuşdur». 
Quba xanı Fətəli xan öz təliqələrindən birində yazırdı: «Ali hökm verilir: 
Dədəli icmasına, mülazimlərdən başlayaraq rəiyyətə kimi, bu ali təliqə buyurduq 
ki, qoy əvvəllərdəki Mirzə Əli bəy kimi ali adamlara qulluq etdikləri kimi eyni 
əsasla adını çəkdiyim şəxsə xidmət göstərsinlər, babaları kimi çalışsınlar, buna 
özlərini borclu sanıb əməl etsinlər». «Quba xanlarının fərmanları» kitabına daxil 
olan digər bir sənəddə deyilir: «Quba xanı Hüseynəli xan Mirgünə bəyə «daimi 
mülkiyyət hüququ ilə sədaqətinə görə qışlaq bağışlamışdı». Quba xanı Şeyxəli xan 
Kərbəlayi Hüseynağaya əkin üçün yer bağışlamışdı. «Əmr edirəm ki, heç kim bu 
torpağa toxunmasın, belə ki orada yalnız Kərbəlayi Hüseynağanın adamları əkin 
əkə bilərlər». 
Mülklərin şəxsi mülkiyyət kimi bağışlanması barəsində başqa sənədlər də 
vardır: «Ali hörmətli Kərbəlayi Şahverdi bəy, rəhmətliyin verdiyi təliqəni yenidən 
təsdiq etmək barəsində xahişinizə uyğun olaraq, mərhuma sədaqətinizi və 
101 
 
xidmətinizi nəzərə alaraq, sizə irsi mülkiyyət olaraq aşağıda göstərilən mülkləri 
bağışlayıram: Misiduca kəndinin bütün kəndliləri, torpaqları, bağları və başqa 
sahələri ilə.., Şıxlar kəndini Ucarda olan bütün əmlakları ilə... Mənim 
bəndələrimdən heç kim bu mülkə toxunmağa cürət etməməlidir». 
Başqa arxiv sənədlərində mülkədarlara məxsus olan iki yüz, beş yüz, yeddi 
yüz ailənin adı çəkilir və «onların hər birində mülkədarın xeyrinə məhsulun onda 
bir hissəsinin toplanması» qeyd olunur. Quba əyalətində Ağa bəy Sadıqova 
Hüseynəli xanın hakimiyyəti dövründə irsən kəndlərlə birlikdə zəngin təsərrüfat 
keçmişdi. Salyan mahalının Şorslu, Təzə kənd, Balacah, Sarı, Qaçaq kəndlərində 
Kərbəlayi Hüseyn bəyin, Abbas Qulu bəyin böyük torpaq sahələri var idi. Belə 
sənədlər onlarla, yüzlərlədir. 
Gətirilən və gətirəcəyimiz sənədlərdən göründüyü kimi mülkədarlar, 
əmlaklarının böyüklüyünə və kiçikliyinə görə müxtəlif idilər. Şamaxı xanlığından 
1820-ci ildə qaçmış Qasım bəyin əmlakının siyahısından göründüyü kimi, onun 15 
kəndi olub, bu kəndlərdə vergilərdən və mükəlləfiyyətlərdən azad olmuş 314 
rəncbər yaşayırdı. Bundan əlavə, onun 101 tut, 31 meyvə və üzüm bağı, tağarlıq 
çəltik sahəsi, üç dəyirmanı və bir otlağı var idi. 
1823-cü ildə tərtib olunmuş «Qarabağ əyalətinin təsviri»ndə verilən 
məlumatdan göründüyü kimi, Qarabağ xanlığında Vərənd məliyinin tabeliyində 73 
ailə var idi. XVIII əsrin sonunda qeyd olunan ailələrin 35-i öz yurdlarını tərk 
etməyə məcbur olmuşdu. Lakin Vərənd məliyi ilə barışmış İbrahim Xəlil xan 
qaçqınları geri qaytarmağı əmr etmişdi. Qarabağ xanlığında mülkədara məxsus iki 
kənd xana heç bir vergi vermir və mükəlləfiyyət icra etmirdilər, yalnız öz 
mülkədarlarına qulluq göstərirdilər. Azərbaycanın dövlət tarix arxivində irsi 
mülkiyyəti olan bəylərin-mülkədarların siyahısı vardır. 
Məlum olduğu kimi, XVIII əsrin 20-ci illərində I Pyotrun tapşırığı ilə Xəzər 
dənizini tədqiq etmək üçün F.İ.Soymonov Azərbaycana gəlmişdi, o, yolu üstündə 
olan bir neçə kənddə dayanmış, iri mülk sahibləri olan mülkədarlarla görüşmüşdü. 
F.İ.Soymonov öz məlumatında yazır ki, «Şamaxıdan Kür üstündə olan Yanata 
(yəni Cavad, indiki Sabirabad - müəllif) qədər olan məsafə 30 mildir. Burada 
Abdulla bəyin gözəl evi var. Onun böyük torpaq sahəsi və hər cür meyvə ilə dolu 
bağları vardır». 
S.Q.Qmelin Şamaxı yaxınlığında yerli hakimlərdən birinin xeyli torpaq 
mülkiyyətinin olmasını qeyd edərək yazırdı: «Əli Verdi bəy Nadir şah vaxtında 
yaşamış və məşhur əyan olmuşdur. Dağıdılmış Şamaxıdan (1734-cü ildə Nadir 
şahın Şamaxını dağıtmasından söhbət gedir - müəllif) bır həftəlik məsafədə onun 
bir tərəfi Kür çayına, Qərbdə Kokşaya (Göyçay - müəl.), Şimalda Aldaqaqa 
(Altıağac - müəl.) və Şərqdə Nəvahi kəndinə söykənən çoxlu kəndi var. 
Bakı bəy komissiyası materiallarından belə məlum olur ki, Salyan 
mahalında olan 25 kənddən cəmi üçündə - Şorsulu, Təzəkənd, Sarıqamış 
kəndlərində üç bəy 1570 tağarlıq əkin sahəsinə malik idi. Şəki xanlığının Qəbələ 
102 
 
mahalında altı bəyin sərəncamında irsən keçən 26 kəndin olduğu qeydə alınmışdı. 
Quzey Azərbaycanın bütün xanlıqları üzrə yüzlərlə belə sənədlər gətirmək olar və 
onlar xanlıqlarda irsən keçmiş mülklərın sayının olduqca  çox olmasına sübutdur. 
Bu kəndlərin bəziləri xanlıqlar yaranmamışdan xeyli qabaq İran şahları tərəfindən 
bağışlanmışdı, digərlərini isə xanların özləri, ayrı-ayrı bəylərə xüsusi xidmətlərinə 
görə irsən keçmək hüququ ilə vermişdilər. Bütün bu faktlar yuxarıda adlarını 
çəkdiyimiz bəzi müəlliflərin şübhələrini alt-üst edir. 
Mülklər tiulun təkamülü yolu ilə də yaranırdı. Belə torpaqlara çox vaxt 
xaliseyi-intiqamı (köçürülmüş, başqasına verilmiş) da deyilirdi. Həmin torpaqları 
köçürmə yolu ilə müvəqqəti olaraq alan şəxslər vəfat etdikdə və yaxud müəyyən 
olunmuş vaxt başa çatdıqda onların nəsli artıq həmin torpaqları öz əllərində 
saxlamaq hüququna malik deyildilər. 
Xanlıqlar dövründə isə şərti torpaq sahibliyi olan tiul tədricən xüsusi 
mülkiyyətə, mülklərə çevrilməyə başlamışdı. Buna bir tərəfdən obyektiv proses 
təkan verirdisə, digər tərəfdən qulluqda olan əyanların mülklərini genişləndirmək 
və onu şəxsi mülkiyyətə çevirmək cəhdləri şərait yaratmışdı. Mirzə Camal 
Qarabaği yazır ki, «Pənah xan bəylərin və sultanların münasibətlərini 
müəyyənləşdirdi və onların hakimiyyəti irsi oldu... Pənah xan kimə mülk 
bağışlamışdısa irsi mülkiyyətə çevrilirdi». 
Başqa bir misal. «Sultan Həsən Əli Dərələyəzin bir hissəsinin hakimi idi. 
Əvvəllər o, Xaçın kəndindən özünə torpaq vergisini rəis kimi yığırdısa, Naxçıvan 
xanlığı Rusiya tərəfindən işğal olunandan sonra «özünə irsi mülkədar hüququ 
aldı». 
Quzey Azərbaycan xanlıqlarında olan mülklərin və mülk sahiblərinin sayı 
barəsində statistik məlumat yoxdur. Yuxarıda gətirdiyimiz məlumatlar, aşağıda 
verəcəyimiz materiallar, cəm halında olsa da, bütün xanlıqları və mahallarını əhatə 
etmir. 
Şəki xanlığının Ağdaş mahalında 12, Ərəş mahalında isə 6 mülkədar kəndi 
var idi. 
Lənkəran xanlığında Mir Abbas bəyin 5204, Mir Hüseyn bəyin 2347, Mir 
İsmayılın 1875 desyatin mülk hüququnda torpağı var idi. Həmin xanlıqda Mir 
Mustafa xanın ölümündən sonra onun bütün mülklərinin beş oğlu və üç qızı 
arasında bölünməsi nəticəsində səkkiz iri mülk yaranmışdı. 
XVIII əsrin birinci yarısında Quzey Azərbaycanın kənd təsərrüfatının 
vəziyyətini tədqiq etmiş tədqiqatçıya Rusiyanın işğalından sonra Şəki və Şamaxı 
xanlıqlarında mülklərin sayını müəyyənləşdirmək mümkün olmuşdur. Onun 
hesablamalarına görə Şirvanın 17 mahalından beşində 89 mülk olmuşdur ki, 
onların bir qismi mülkədarlara, digəri isə tiuldarlara məxsus idi. Şəki əyalətində isə 
8 mahaldan dördündə mülkədarlara məxsus 64 mülk qeydə alınmışdı. 
İ.P.Petruşevskinin fikrincə, yuxarıda qeyd etdiklərimizdən başqa Quzey 
Azərbaycan xanlıqlarında icmaların mülkiyyətində olan mülklər də olmuşdur, yəni 
103 
 
elə icma torpaqları var idi ki, orada cəmləşmiş torpaqlar heç bir mülkədarın, 
tiuldarın deyil, məhz icma üzvlərinin mülkiyyəti olub, vaxtaşırı onlar arasında 
bölünürdü. Lənkəran xanlığında bir arxiv sənədində belə torpaqlar haqqında ətraflı 
məlumat verilir. Belə torpaqlara kollektivin xüsusi mülkiyyəti kimi baxılır, «hər bir 
şəxs ictimai həyatın iştirakçısı - kollektivin üzvü, kollektivin tərkibində torpaq 
sahibi kimi sayılırdı». İcma üzvlərinin torpaq sahibi olmaları fikri ilə razılaşmaq 
çətindir. Belə ki, icma üzvlərinin 15 yaşına çatmış hər bir üzvünün sayına görə hər 
il torpaqların bölünməsinə baxmayaraq, kənd icmasını, icma üzvlərini torpaq 
sahibləri hesab etmək olmazdı. Ə.Salamzadə çox düzgün yazır ki, icmalar yalnız 
ərazi icmaları idi. O bu fikrə gəlməkdə K.Marksa əsaslanırdı. «Şərq despotizmi və 
köçəri işğalçılarının bir-birini min illər boyu əvəz etməsi icma şurasını məhv edə 
bilmədi». Deməli, «icma» istilahını torpağa deyil, icma   üzvlərinin   məişətinə  aid   
etmək lazımdır. Quzey Azərbaycan xanlıqlarında bütün icma torpaqları xanların 
mülkiyyəti hesab olunurdu. Lakin icma torpaqlarının bəziləri müxtəlif yollarla 
bəylərin və başqa şəxslərin əllərinə keçsə də, əslində, onlar bütövlüklə dövlətin və 
mülkədarların mülkiyyətində, yaxud tiuldarın müvəqqəti mülkiyyətində idi. 
Mülklər geniş surətdə alınıb-satılırdı. Məsələn, XVIII əsrin sonlarında bir 
bəy Quba xanı Şeyxəli xandan qışlaq almışdı, Hacı Kərim bəy adlı birisi Kotanarx 
adlı kəndi 1767-ci ildə almış və bunu Şəki xanı təsdiq etmişdi. Şəki xanı 
Məhəmməd Həsən xan Qəbələdən torpaq satın almışdı. 
İ.P.Petruşevski qeyd edir ki, ayrı-ayrı kəndlilərin mülkləri də geniş alqı-
satqı obyektləri idilər. Bu mülkləri, əsasən, bəylər, şəhərli tacirlər, sələmçilər və 
başqa pullu adamlar satın alırdılar. 
Alqı-satqı sənədlərindən birində mülkədarın başqasına öz mülkünü satması 
barəsində məlumat verilir: «Sərhədləri Şərqdə Qoşa Qefuli, şimalda Qoşqar 
dağından Saqqaltutulan və Donuzqıran, cənubda Kikiren və Xoçtab adlanan yerlərə 
qədər söykənən torpaqlar satılmışdı». 
Yüzlərlə belə materiallar Azərbaycan Respublikası Dövlət Tarix arxivinin 
bəy komissiyası fondunda və Gürcüstan Respublikası Dövlət Tarix Arxivinin Ali 
Gürcü hökuməti fondunda toplanmışdır. 
Beləliklə, Quzey Azərbaycan xanlıqlarında torpağın mülk forması xüsusi 
çəkiyə malik olsa da üstünlük təşkil etmirdi. Mülkədarlar bu torpaqların xüsusi 
mülkiyyətçisi olub, onlarla istədikləri kimi rəftar edir, satır, bağışlayır, irsən 
keçirirdilər və s. Nəzərdən keçirilən dövrdə aparıcı torpaq sahibliyi forması tiul idi. 
C) Tiul. Tiul türk sözü olub «kimsəyə verilmiş bir şey», «gəlir götürmək 
üçün bağışlanmış şey», yaxud sadəcə «gəlir» mənasındadır. Bu terminə ilk dəfə 
XV əsrdə rast gəlinmişdir. Türk kəlmələrinin ilk sözlüyünü tərtib etmiş 
V.V.Radlov hesab edir ki, tiul «ömürlük istifadə üçün bağışlanmış torpaq sahəsi» 
deməkdir. 
İstər qafqazşünasların, istərsə də sovet və Azərbaycan sovet alimlərinin 
tədqiqatlarından, nəhayət, ilk mənbələrdən aydın olur ki, tiul torpaq sahibliyi tarixi 
104 
 
təkamül yolu keçmiş, tarixin müxtəlif dövrlərində Azərbaycanın ayrı-ayrı 
bölgələrində müxtəlif mahiyyətlər kəsb etmişdir. 
Bildiyimiz kimi, orta əsrlər dövründə Şərqdə, o cümlədən, Azərbaycanda 
sürqal və iqta şərti torpaq sahibliyi formaları mövcud idi. Son orta əsrlərdə, əsasən, 
Səfəvilər dövləti yaranandan sonra şərti torpaq mülkiyyəti formasının xarakterində  
baş  vermiş   dəyişikliklərlə  əlaqədar  olaraq   adları çəkilən istilahlar aradan çıxdı, 
adı dəyişdi və tiul adlandırıldı. Tiul istilahının meydana çıxdığı vaxtlarda onun 
əhatə ərazisi geniş idi. «Çox vaxt tiul adı altında qızılbaş köçəri qəbilələrini 
yedirtmək üçün verilmiş və yaxud qəbilə başçılarının faktik sərəncamında olan 
böyük ərazi nəzərdə tutulurdu». XVII əsrdə rəsmi sənədlərdə İlisu sultanlığı həm 
canişin, həm də «tiuldar» adlanırdı. 
Tiul torpaq sahibliyi Quzey Azərbaycan xanlıqlarında geniş yayılmışdı. Bir 
arxiv sənədində qeyd olunur: «Qarabağ sərhədi boyu uzanan Qarababa dərəsini 
Şahzadə Abbas Mirzə qarabağlı Hümbət bəyə vermişdi. Bunun əvəzində Hümbət 
bəy həmin ərazidə olan kəndlərdən gələn gəlirdən istifadə etməklə sərhədi 
qoruyurdu. Bu hüquq sonralar onun böyük oğluna keçdi, onun da ölümündən sonra 
ləğv edildi. Hümbət bəy öləndən sonra onun iki azyaşlı oğlu qalmışdı. Bundan 
istifadə edən Hümbət bəyin qardaşları ... əyaləti Ehsan xan idarə eləyən dövrdə tiul 
hüququ əvəzinə Qaraboya kəndinə mülkədar hüququ aldılar. Gətirilmiş bu sənəd 
tiulda təkamül yolunu, yəni onun mülkə çevrilməsini daha aydın sübuta yetirir. 
EIə hallar da olurdu ki, öz hökmdarından tiul almış tiuldar onu tabeliyində 
olanlar arasında bölüşdürür, bununla da yeni asılılıq münasibətləri yaradırdı. 
Məsələn, Qarabağ xanlığı işğal edildikdən sonra xanlığın ləğv olunmasına qədər 
hakimiyyətdə olan Mehdiqulu xan, Rusiya hökuməti tərəfindən ona verilmiş tiulun 
bir hissəsini öz tabelərinə paylamışdı. Bu barədə müvafiq  sənəddə deyilir:  «Mən  
Sizə qabaqca məlumat vermişdim ki, xan bu ailələri (yəni, 10000 nəfər) ona sadiq 
olan bəylərə paylamağa hazırlaşır, indi o artıq öz istəyini həyata keçirir». Bu 
tiulları almış əyanlar-tiuldarlar əvəzində «xanın özünə, həm də Rusiyaya veriləcək 
vergi və ödəncləri taxıl və pulla ödəməli idilər». Başqa bir sənəddə oxuyuruq: 
«Xanlar öz sevimli adamlarına, yaxud məmurlara maaş əvəzinə bir və ya bir neçə 
kənd, daha doğrusu, məmura vəzifədə olduğu, yaxud xanın inamını qazandığı 
müddətdə kəndlərin gəlirini verirdilər. Bu irsi xarakter daşımırdı. Lakin elə hallar 
da olurdu ki, həmin kəndlər xanın təsdiqi ilə məmurun oğlanlarına da keçirdi». 
Bəs hansı xidmətlərinə görə xanlar bəylərə, yaxud Ə.Ubaydulinin qeyd 
etdiyi kimi, «sadəcə olaraq sevimlilərinə... tiul verirdi və bundan sonra onlar hətta 
bəy adını alırdılar». Bu məsələ üzərində dayanmazdan qabaq biz bir suala cavab 
verməliyik: Niyə xanlar belə əliaçıqlıqla tiul mülklərini paylayırdılar? Yalnız ona 
görəmi ki, bəylər xanların sevimliləri idi, yaxud xanlar maaş əvəzinə ona xidmət 
göstərənlərə tiul bağışlamaqla onlara torpaqları idarə etmək, vergiləri yığmaq 
hüququ verirdi. Şübhəsiz ki, göstərilən səbəblər də bu məsələdə az rol oynamırdı. 
Lakin bütün bunlar başlıca səbəb deyildi. Əsas səbəb böyük mülklərə sahib olub 
105 
 
mərkəzi hakimiyyəti, xanın hakimiyyətini tanımaq istəməyənlərə qarşı mübarizədə 
arxa qazanmaq idi. Xanlar bəy silkinin həmin nümayəndələrinə qarşı mübarizə 
aparmaq üçün, digər bəylərə tiul paylamaqla onları öz tərəfinə çəkərək, onları 
mərkəzdən qaçan bəylərə qarşı yönəldirdi. Xanlar xarici təhlükələr zamanı və 
xanlığın idarə olunmasında da onlardan istifadə edirdi. Tiuldarlar isə müvəqqəti, 
yaxud ömürlük aldıqları tiul torpaqlarını itirməmək üçün xana sədaqətlə qulluq 
göstərirdilər. Xanlar isə bunun müqabilində tiulun irsən keçməsinə mane olmur, öz 
fərmanları ilə təsdiqləyirdilər. Bu barədə Mirzə Camal Cavanşir yazır: «Pənah xan 
bəylər və sultanlarla münasibətləri dəqiqləşdirdi, onların hakimiyyətləri irsən 
keçməyə başladı. Biri öldükdə və yerinə hədd-büluğa çatmış varis qoyub gedə 
bilmədikdə, Pənah xan azyaşlı varisin bütün işlərini yoluna qoymaq üçün iki və 
yaxud üç nəfəri qəyyum təyin edib, bütün işləri və mülklərin idarəsini onlara 
tapşırırdı. Xan belələrinə mülk bağışladıqda, həmin mülklər irsən keçirdi». Buna 
görə də XVIII əsrin ikinci yarısında tiul mülkiyyəti, bütün başqa mülkiyyət   
formalarından üstün mövqe  tuturdu. Qeyd edək ki, tarixi ədəbiyyatda tiul 
bağışlanmasının digər səbəbləri barəsində geniş yazılıb. Belə səbəblərdən birini 
tarixi sənədlərdə bəylərin hərbi və mülki işlərdə xidmətləri ilə bağlılığı qeyd edirdi: 
«Məlum olduğu kimi, bəylər xanların çağırışı ilə öz xidmətçiləri və bir o qədər də 
rəiyyəti ilə səfərlərdə iştirak etməli və onları silahlahdırmalı idilər». Belə 
torpaqların, həmçinin, bütöv mahalların bəylərə idarə olunmaq üçün bağışlanması 
şərti xarakter daşıyır və xanlar istədikləri vaxt öz arzusuna uyğun olaraq onları geri 
ala bilərdilər. Yeri gəlmişkən, qeyd edək ki, Ə.Ubaydulin bir o qədər də xəbəri 
olmayan bir müəllifin əsərinə istinad etmişdir. Həmin müəllif yazırdı ki, «məskun 
yerləri xanlar iki əsasda mülk və tiul şəklində paylayırdılar. Mülk mülkədarın 
xüsusi mülkiyyəti deyildi... Tiuldarın hüququ daha geniş idi» kimi mülahizələri ilə 
razılaşmaq olmaz. Məsələ burasındadır ki, Ə.Ubaydulin həm birinci halda (mülk), 
həm də ikinci halda (tiul) hesab edir ki, torpaq şəxsi mülkiyyət xarakteri daşımır, 
istəz mülkədarlar olsun, istərsə də tiuldarlar, yalnız kəndlilərdən toplanan gəliri 
istifadə edirdilər,  beləliklə, o, mülklə tiulu qarışıq salır, onlar arasında mülkiyyət 
hüququnun fərqini görmür. Halbuki, bir qədərdən sonra sözünə davam edərək 
yazırdı: «Hər halda bu kəndlər və onların əhalisi bəylərin, sultanların, ağaların 
mülkiyyətinə çevrilirdilər». Tiulun zaman keçdikcə mülkə çevrilməsi məsələsilə 
razılaşsaq da onun «əhali də mülkiyyətə çevrildi» mülahizəsi tamamilə yanlış 
fikirdi və qeyd etdiyimiz kimi, Azərbaycan xanlıqlarında təhkimçilik hüququ yox 
idi və kəndli heç zaman mülkiyyət olmamışdı. 
Tiul probleminə digər qafqazşünaslar da öz əsərlərində toxunurlar. 
Onlardan biri belə yazır: «Xanlar bəylərə xidmətlərinə görə bir hədiyyə kimi bəzən 
müəyyən gəlirlər götürməklə müəyyən bir kəndin idarəsini tapşırırdılar. Bu 
bağışlanma icarə xarakteri daşıyır,  müvəqqəti olurdu,  çox nadir hallarda onlar irsi 
mülkiyyət kimi verilirdi. Çox hallarda bəylər onlara bağışlanmış kəndlərin 
idarəedicisi olub, onun gəlirindən, xanın mərhəmətinin davam etməsinə qədər 
106 
 
istifadə edirdilər, əks halda onlar hər şeydən mərhum olurdular». İ.Şopen isə tiul 
kimə verilirdi sualına belə cavab verirdi: «Tiul yalnız qulluğa görə həm də ömürlük 
verilirdi: Tiul sahibi qulluqdan kənar  edildikdə və  yaxud öldükdə  bu hüquq 
dayandırılır, kənd xəzinəyə qaytarılırdı. Mülkədar ümumi xidmətə görə maaş 
əvəzinə hər hansı kəndi mülk kimi alırdı, xüsusi fərqləndikdə, igidlik göstərdikdə, 
həmin kənddəcə tiulla (icarə ilə) təltif olunurdu. Elə hallar da olurdu ki, başqa bir 
kəndin xəzinəyə çatacaq gəliri bu və ya digər mülkədara tiul formasında   verilirdi.   
Tiul  xanlıqda müvəqqəti yerləşmiş qonaqlara da verilir və bu arpalıq adlanırdı. 
Belə hallar qonşu dövlətlərdən qaçıb gələnlərə siyasi məqsədlə verilirdi». 
Başqa bir qafqazşünas yazır ki, xanlar tiulu irsi mülkiyyət kimi deyil, 
«yalnız bir nəfərə maaş əvəzinə verir və o bu maaşı həmin kəndi idarə etdiyi 
müddətə alırdı. Bu halda da ona kəndlilər deyil, yalnız onların becərdikləri 
torpağın gəliri verilirdi». Göründüyü kimi, bu müəllif tiul mülkiyyətinin 
mahiyyətini daha düzgün aça bilmişdir. 
Sənədlərin birində tiul belə təsvir edilir: «Xanlar irsən keçən tiul barəsində 
fərmanlar vermirdilər. Bəylərə bağışlanandan sonra xanın özünün, yaxud dövlət 
xəzinəsinin - divanın ixtiyarında olan torpaqları mahal naibləri, kəndxudalar idarə 
edirdilər. Kəndxudalar bəzi xanlıqlarda yüzbaşı, digərlərində kovxa adlanırdılar. 
Onlar kənddən gələn gəlirin bir hissəsini alır, vergidən azad edilərdilər. Onların 
bəzilərinin təsərrüfatları da var idi ki, belə təsərrüfatlarda onun kəndxuda olduğu 
kəndin əhalisi çalışırdı. Bütün bu adamları xanlar imtiyazlı sinfin 
nümayəndələrindən təyin edirdilər. Çox vaxt vəzifələr irsi keçir, mahal naiblərinin 
və kəndxudaların idarə etdikləri kəndlər, mahallar irsi xarakter daşıyırdı. İdarə 
etmək iki cür olurdu: irsi və müvəqqəti. Birincilərə köklü bəylər, keçmişi asılı 
olmayan hakimlərin və İran hakimiyyəti zamanı bəy adını almışların nəslindən 
olanlar daxil idilər. Onların irsi hüquqları bu yerlərdə olmamış qanunlara deyil, 
xalq arasında hörmətə və zora əsaslanırdı. Kəndlərin müvəqqəti idarəsi isə xanın 
lütfkarlığına görə, yaxud xidmətə görə bəy adını almışlara verilirdisə də nəslə 
keçmirdi». 
Bu məsələ barəsində qafqazşünaslardan biri başqa rəydə idi: «Xan özünün 
vəzifəli şəxslərini kəndlərə təyin etdikdə, maaş əvəzinə heç vaxt onlara kəndlərin 
torpaqlarını vermirdi. Kəndlərin idarəsini alanlar yalnız onların əhalisinin gəlirinin 
bir hissəsindən istifadə edirdilər, həm də bu idarə heç vaxt irsən müəyyənləşmirdi. 
Əgər bəzən bu, atadan oğula, yaxud qardaşdan qardaşa keçirdisə, hər dəfə buna 
xanın icazəsi lazım idi». 
Həmin müəllif belə hesab edirdi ki, ağaların mülkiyyətində olan kəndlər 
onların şəxsi mülkiyyəti deyildi. O yazır ki, «Gürcüstanın keçmiş tatar 
distansiyalarında (Borçalı, Qazax və Yelizavetpol qəzaları) kəndlər polis 
idarəsində idi və onlar öz əməkləri müqabilində kəndlərin gəlirindən müəyyən 
mükafat, əvəz alırdılar». 
Göründüyü kimi, torpaq mülkiyyətinin tiul forması barəsində 
107 
 
qafqazşünasların əksəriyyətinin mülahizələri bir-birinə uyğun gəlmir. Onlardan 
bəziləri belə hesab edirlər ki, tiuldarlar onlara verilmiş kəndin əhalisindən yalnız 
onların gəlirinin bir qismini almaqdan başqa digər hüquqları yox idi, digərləri isə 
qeyd edirlər ki, onların kəndlilər üzərində həm də inzibati hüququ var idi. Bir qism 
qafqazşünaslara görə isə tiuldarlar xanlardan torpaq deyil, həmin torpaqlarda 
yaşayan kəndlilərin gəlirinin bir hissəsini alırdılar. Tiulun bəylərə irsi mülkiyyət 
kimi verildiyini güman edənlər də az deyildi. 
Torpaq üzərində xüsusi mülkiyyətin olmasını inkar edən qafqazşünasların 
mülahizələrini ümumiləşdirsək, belə nəticəyə gəlmək olar ki, tiuldarlar müəyyən 
kəndlərdə xanın mərhəməti və xidmətləri müqabilində kəndlilərin izafi məhsulunu 
mənimsəyir, onları qeyri-iqtisadi məcburiyyətə düçar edirdilər. Buradan belə bir 
nəticəyə gəlmək olar ki, tiuldar torpağın müvəqqəti, ömürlük, yaxud irsi şərti 
mülkiyyətçisinə çevrilirdi. Bu baxımdan İ.P.Petruşevskinin tiul barəsindəki daha 
dəqiq fikrini xatırlatmaq yerinə düşərdi. O yazırdı ki, tiuldara bağışlanmış torpağın 
xüsusi mülkiyyətçisi xan olaraq qalırdı. Xanlıqlar dövründə bağışlanan tiulun 
əvvəlkilərdən fərqi onda idi ki, tiul olaraq vergilərlə yanaşı, torpaq və kəndlər, 
yaylaqlar və qışlaqlara bərabər, bu torpaqlarda məskün olan, vergi verən kəndlilər 
də bağışlanırdı. İ.P.Petruşevski öz mülahizəsini əsaslandırmaq üçün Quba xanı 
Fətəli xanın buduqlu Məlik Hacı bəyə bir neçə kəndi bağışlaması barəsində 
fərmanlarına əsaslanır. «Biz ona Sadan, Quşçu, Çirağ, Uqax kəndlərini bağışladıq 
ki, onlar Məlik Hacı bəyin idarəsi altında olub, ona xidmət etsinlər, desyatindən 
(Dex-yex), yarım desyatindən (Dexnim) vergilərini versinlər. Heç kim bu kəndlərə 
toxunmamalıdır və adını çəkdiyim şəxsə mane olmamalıdır. Həmin kəndlərin 
kəndliləri, əhalisi həmin hörmətli adamı özlərinin tiuldarı hesab etməlidirlər, onun 
nəsihətlərindən və məsləhətlərindən imtina etməməlidirlər. 
Biz qərara almışıq ki, heç kim, heç vəchlə bu kəndlərə sahib olmamalı, 
onlara yiyə çıxmamalıdır, onlar həmin hörmətli tiuldara qulluq göstərməlidirlər. 
Qoy katiblər bu təliqəni həmin ali adamın dəftərinə yazsınlar ki, hər il fərmanı 
bərpa etməyə ehtiyac qalmasın. 1188-ci ilin Şavval ayında yazılmışdır» (1774-cü il 
dekabrın 5-dən 1775-ci il yanvarın 1-nə uyğun gəlir). 
Bu fərmanda tiul verilməsi barədə heç bir yenillik görmürük. Fərmandan 
göründüyü kimi Fətəli xan tiul kimi dörd kəndi Məlik Hacı bəyə,  bizim yuxarıda 
qafqazşünasların mülahizələrini cəmləşdirib, gəldiyimiz nəticələrə uyğun 
vermişdir. Fərmandan göründüyü kimi tiul ömürlük verilmişdi. 
Quba xanlarının bir qrup fərmanının cəmləşdiyi kitaba xanların, yuxarıda 
qeyd etdiyimiz məzmunda başqa fərmanları da daxil edilmişdir. Biz, araşdırmanın 
məzmununu ağırlaşdırmamaq üçün o fərmanların hamısını misal gətirmək fikrində 
deyilik və yalnız biri ilə kifayətlənəcəyik: «Ali sərəncam verilmişdir: bu ilin 
əvvəlindən biz... bizə özünün sədaqəti ilə fərqlənmiş Hacı bəyə Zərqoba kəndini 
bağışlayırıq və qərara alırıq ki, o, ardıcıl olaraq həmin kənddən vergiləri yığsın 
(tavadcumat)..., camaat, həmçinin, onu özünün yeganə tiuldarı hesab etməli, 
108 
 
nəsihət və məsləhətlərinə qulaq asmalı, lazımi qədər icra etməli, müqavimət 
göstərmədən,boyun qaçırmadan, onları özləri üçün zəruri hesab etməlidirlər». 
Yuxarıda qeyd etdik ki, tiul müvəqqəti, qulluq müddətinə, ömürlük, hətta 
irsən verilirdi, bir şərtlə ki, tiuldar öldükdə və həmin tiul onun oğluna keçdikdə 
xanın yeni fərmanı olmalı idi. Nəşr olunmuş «Quba xanlarının fərmanları» kitabına 
bu səciyyədə olan fərmanlar daxil edilmişdir. Məsələn, Fətəli xanın 1760-cı il 
tarixli fərmanı ilə Dədəli kəndi Murtuza bəyə bağışlanır, o öləndən sonra, yenə 
Fətəli xanın fərmanı ilə, həmin tiul onun oğluna irsən keçir. Sonuncu öləndən sonra 
isə, 1772-ci il tarixli fərmanla onun qardaşına, Murtuzəli bəyin o biri oğluna 
bağışlanır. Azərbaycanın başqa xanlıqları üzrə də belə fərmanlar vardır. Qarabağ 
xanı Mehdiqulu xanın 1809-cu il tarixli təliqəsi ilə tiuldara verilmiş tiul yenidən 
təsdiq olunurdu və yazılırdı ki, mərhum Qarabağ xanı İbrahim Xəlil xan Əfəndilər 
kənd icmasını Rüstəm bəyə tiul mülkiyyətilə vermişdi. «Mən sizləri (Əfəndilərin 
camaatını) ona bağışlamışam ki, öz qulluğunu davam etsin». 
Tiul vermək barəsində fərmanların hər il təzələnməsi halları da olurdu. Bu 
baxımdan qubalı Fətəli xanın yuxarıda göstərdiyimiz fərmanı xarakterikdir. 
Beləliklə, gətirilən sənədlərdən aydın olur ki, tiul müvəqqəti, ya ömürlük 
olur, tiuldar öldükdən sonra o xanın fərmanı ilə irsən keçir, yaxud da xəzinənin 
sərəncamına verilirdi. Sonuncu halın daha çox olduğu qafqazşünasın yazdığından 
daha aydın görünür: «Belə olmasaydı tezliklə xanın bütün vəsaiti, özünün sadiq 
qulluqçularına və məmurlarına hədiyyə verməyə çatmaz, tükənərdi». 
Torpaq sahibliyinin irsi xüsusi mülkiyyətə keçməsi prosesinin çox güclü 
olduğu bir dövrdə, tiulun həmişəlik bağışlanması halları ilə də rastlaşırıq. Məsələn, 
Qarabağ xanı Mehdiqulu xanın bir təliqəsində oxuyuruq: ...Qoy rəiyyət həmişəlik 
(qeyd bizimdir - müəl.) özlərinin rəiyyətlik vergilərinin ödənilməsində və qulluq 
göstərməkdə başısoyuqluğa yol verməsinlər. 
İrəvan xanlığında XIX yüzilliyin əvvəllərində «İran hakimiyyəti 
dövründən» irsən keçən 19 belə tiul var idi. Quba xanı Şeyxəli xan «Taxtakörpü 
qışlağını Hacı Çələbi Əfəndiyə» «həmişəlik mülkiyyətə» vermişdi. 
Göründüyü kimi, Quba xanlarının fərmanlarında «həmişəlik», «irsi» 
qeydləri olmadıqda tiuldan istifadə vaxtı göstərilirdi. Bu o deməkdir ki, başqa 
hallarda irsi mülkiyyət məsələsi olmurdu və bu tiulun sahibi öldükdə, onun irsən 
keçməsi üçün xanın yeni fərmanları lazım gəlirdi. 
İ.P.Petruşevski belə hesab edir ki, tiulun iki forması var idi. Birincisi, 
müəyyən vəzifə sahibinə verilən tiul. Belə halda tiuldar tiul ərazisindən yalnız 
həmin vəzifəni daşıdığı müddətdə istifadə etmək hüququna malik idi. Vəzifə bir 
başqasına keçdikdə isə, tiul da yeni şəxsin sərəncamına keçirdi. Demək, bu növ tiul 
müvəqqəti olub, nəzərdə tutulmuş ərazini idarə etmək müddətilə bağlı idi. İkinci 
növ tiula gəldikdə isə onun bağışlanması və saxlanılması müəyyən vəzifə ilə bağlı 
deyildi və hər hansı bəyə şəxsən verilirdi, yaxud da dövlət qarşısındakı xidmətləri 
xüsusi nəzərə alınırdı. 
109 
 
İ.P.Petruşevski XVIII əsrdə tiulun mahiyyətinin daha da dəqiqləşdirildiyi 
fikrinə gəlir. Bir halda tiul, xanın təyinatı nəticəsində vəzifə müddətində qüvvədə 
qalır, vəzifə başqasına keçdikdə, yeni sahibkar bu adı daşıyırdı. Başqa halda isə, 
tiul vəzifədən asılı olmayaraq, dövlətə müəyyən xidmətlərə görə bağışlanırdı. 
Sonuncu növ tiulda, xanlıqlar yaranana qədər tiuldara müəyyən ərazinin idarəsi 
tapşırılmır, o, yalnız həmin ərazidən gəlir götürürdü. Xanlıqlar dövründə bu tiuldar 
qalsa da, tiullar tiuldara həmin ərazi üzərində inzibati idarə hüququ verirdi, belə ki, 
o, eyni zamanda, kəndin kəndxudası, kovxası və s. olurdu. Tiulun mahiyyətində 
əmələ gəlmiş bu dəyişiklik, bizim fikrimizcə, onun xüsusi mülkiyyətə doğru 
təkamülünün güclənməsinin nəticəsi idi. Məlum olduğu kimi, XVIII əsrin sonu, 
XIX əsrin əvvəllərində tiullar daha çox mülkə çevrilirdi, halbuki, belə sahibkarların 
bəzi kiçik məhkəmə işlərindən başqa heç bir inzibati hakimiyyətləri yox idi. 
Quzey Azərbaycan xanlıqlarında tiul bağışlanması məsələsində müxtəliflik 
var idi. Naxçıvan xanlığında bəzi mülkədarlar sərdarlarından öz mülkləri ola-ola da 
tiul alırdılar, belə ki mülklərdən gələn gəlirlər onların irsi hüquqları idi. Belə 
tiuldarlar bir o qədər də çox deyildi. İ.Şopenin fikrincə, Naxçıvan xanlığında tiul 
iki cür idi: təltif və əvəzetmə. Sərdarlar birinci növ tiulla hərbçiləri təltif edirdilər. 
Bu tiullar nəsli olmur və həmin tiulu almış şəxs öldükdə onun aldığı ərazidə tiul 
hüququ ləğv edilmiş olurdu. İkinci halda isə tiul o zaman geri alınırdı ki, onun 
əvəzinə yeni tiul verilsin. 
Göründüyü kimi, ikinci halda müəllifin izahı o qədər də aydın deyil. Belə 
bir sual ortaya çıxa bilər: sərdarlar hansı səbəbə görə bir tiulu, mülkü geri alıb, 
əvəzinə başqasını verirdilər? Digər tərəfdən bu həm də göstərir ki, müəllif tiulları 
iki növə bölməkdə də səhvə yol verir. Şübhə yoxdur ki, onun müəyyən etdiyi 
sonuncu tiul həqiqətə uyğun deyil və ola bilsin ki, tiul bağışlamaq halları nadir 
hallara təsadüf edərdi. İ.Şopen belə hesab edir ki, tiul o vaxt atadan oğula keçə 
bilirdi ki, ata öldükdən sonra oğlu onu vəzifəsini tutmuş, yaxud sərdarın rəğbətini 
qazanmış olsun. O, bu cür irsən keçən tiulların və tiuldarların adlarını sadalayır və 
qeyd edir ki, həmin tiullar XIX əsrin 40-cı illərinə qədər onların sərəncamında 
qalmışdı. 
Naxçıvan xanlığında tiulun özünə məxsus xüsusiyyətləri da var idi. 
«Tiulları olan şəxslər məhsulun 3,5 hissəsinin artığından istifadə edə bilməzdilər, 
evlərdən, mal-qaradan gələn gəlir isə xəzinənin sərəncamına keçirdi». Tiuldarın 
Naxçıvan xanlığı üzrə götürdükləri gəlir barəsində başqa sənədlərdə də məlumat 
vardır. 
Naxçıvan xanlığında tiul kimi təkcə kəndlər, torpaq sahəsi, qışlaqlar, 
yaylaqlar və s. deyil, şəhərin özündə olan torpaqlar da verilirdi. Bir çox Naxçıvan 
tiuldarı öz tiullarını İran şahzadəsi Abbas Mirzədən almışdı. Məsələn, XVIII əsrin 
lap sonlarında xan 24 bəyə 24 kənd, həmçinin, onların bəzisinə «taxıl əkini 
torpaqları» bağışlamışdı. Onu da qeyd edək ki, çox vaxt bütöv təsərrüfatlar tiula 
verilirdi. Məsələn, Şəki xanlığında Şəki xanları «Cəfərabad, Əliyar, Xanabad, 
110 
 
Carxana, Çaykənd və başqa dörd kənddə olan doqquz dəyirmandan bəzən gəlir 
götürmür, onları maaş əvəzinə öz qulluqçularının və başqa adamlarının müvəqqəti 
istifadəsinə verirdilər». Şəki xanlığında rəiyyət, Məhəmməd Həsən xanın «Dəstur - 
ül əməl»inə görə, toxumluq olaraq məhsulun 1/3-dən 1/2-nə qədərini, taxılın 
15/10-ni baramanın 1/5-ni verirdilər. 
Bakı xanlığında tiul torpaq sahibliyi daha çox inkişaf etmişdi. Fətəli xan 
Bakı xanlığını Quba xanlığına tabe etdirəndə Bakı bəylərinə tiullar bağışlamışdı. 
Bu ənənəni sonralar Bakı xanı Hüseynqulu xan da davam etdirmişdi. O, Bilgəh, 
Türkan, Şağan, Zirə, Bülbülə, Əmircan, Əhmədli, Ramanı, Məhəmmədli, Fatmayi, 
Novxanı, Kürdəxanı və digər kəndləri tiul kimi bağışlamışdı. Bakı xanlığının 
tarixini tədqiq etmiş müəllif ötəri də olsa, Bakı xanlığında tiul mülkiyyəti üzərində 
dayanmış və torpaq mülkiyyətinin təkamül prosesinə nəzər salmaq istəmişdi. Onun 
gətirdiyi məlumatlardan görünür ki, xanlıqda tiulun təkamülü ona gətirilib çıxardı 
ki, onlar irsi səciyyə daşımağa başladı. 
Lənkəran xanı Mir Mustafa xan da tiul paylamaqda xəsislik etməmişdir. 
Arxivlərdə Lənkəran xanlığında tiulun geniş paylanmasını göstərən xeyli material 
cəmlənmişdir. 
Tiul torpaq sahibliyinin çox mühüm əhəmiyyət kəsb edən cəhətlərindən biri 
üzərində qısaca dayanmaq zəruri olardı. Məlumdur ki, kəndlərin əksəriyyətində, 
tiula verilən torpaqlar kəndlilərin icmalıqla istifadəsində idi. Bir sənəddə qeyd 
olunur ki, «azad kəndlilərlə məskun olan xəzinə torpaqları da tiul adlanırdı və 
onlardan xəzinəyə daxil olacaq gəlir... xüsusi adamlara ömürlük, yaxud irsi 
verilirdi (icarə)». Başqa bir sənəddə oxuyuruq ki, kənd icmaları bütövlüklə bəylərə, 
seyidlərə, axundlara və qulluq adamlarına bağışlanırdı. Bu məsələyə Azərbaycan 
icmalarının tədqiqatçısı E.A.Yegiazarov xüsusi olaraq diqqət yetirmişdi. Başqa bir 
müəllif yazır ki, «torpaq ona (yəni tiuldara - müəl.) deyil, kənd icmasına 
məxsusdur». İ.P.Petruşevski də bu fikirdə idi: «Eyni bir kənd icmasının irsən 
keçməsini müəyyənləşdirmək olar» yaxud «Bütün hallarda torpaqlar, kəndlər kimi 
kəndlilər də kənd icmasını (camaatı) təşkil edirdilər». 
Beləliklə, tiuldarın sərəncamında, adətən, boş torpaq olmurdu. Bütün 
torpaqlar kəndlilərin - icma üzvlərinin istifadəsində idi və tiuldarlar təsərrüfatla 
məşğul olmurdular. Quzey Azərbaycan xanlıqlarının hamısında vəziyyət eyni idi 
və onlarda torpaqlardan icmalıqla istifadə edilirdi. 
Tiulu satmaq, girov qoymaq, başqasına vermək olmazdı. Bu qaydaya 
xanlıqlarda ciddi əməl olunurdu. Lakin XVIII əsrin axırlarında tiul mülkiyyətində 
baş verən təkamül, onu xüsusi mülkiyyətə çevirmək meyilləri gücləndiyi bir vaxtda 
bu ənənəvi qayda pozulmağa başladı. Pula ehtiyacı olan tiul sahibləri həmin 
qaydanı pozmağa səy göstərirdilər. Quzey Azərbaycanın Rusiya tərəfindən 
işğalından sonra bəzi xanlar hakimiyyətdə qaldığı illərdə tiulun alınıb satılmasına 
geniş yer verilmişdi. Bu, külli miqdarda arxiv sənədləri də təsdiq edir. 
Beləliklə, əldə etdiyimiz materialların hərtərəfli təhlili belə bir qənaətə 
111 
 
gəlməyə əsas verir ki, nəzərdən keçirilən dövrdə tiul torpaq sahibliyi daha geniş 
inkişaf etmiş, onun xarakterində bəzi dəyişikliklər baş vermiş, bir çox maneələrə 
baxmayaraq, o, alqı-satqı obyektinə çevrilməyə başlamışdı. Bütün bunlar isə 
tiulların xüsusi mülkiyyətə - mülkə çevrilməsinin göstəriciləri idi. 
D) Vəqf - öz əmlakını allah yolunda ruhani idarələrinə və ya ruhaninin 
özünə bəxş etmək barəsində müqavilə deməkdir. Müqaviləyə əsasən, mülkiyyət 
sahibi, öz mülkündən istifadə hüququnu bəxş etdiyi idarə, yaxud şəxsiyyətin 
xeyrinə itirirdi. Həmin idarə və şəxsiyyətin isə yalnız bir hüququ var idi - onlara 
verilmiş əmlakın gəlirindən müəyyən olunmuş xərclər üçün istifadə etmək. «Vəqf 
hər hansı bir idarənin, yaxud cəmiyyətin, hətta bir şəxsin xeyrinə mənqul və qeyri-
mənqul əmlakın gəlirindən istifadə etmək hüququ verir, lakin onun şəxsi 
mülkiyyəti olmur. Vəqf Allahın mülkiyyətidir». Elə hallar olurdu ki, torpaq və 
başqa mülkiyyət sahibi öz mülkünü, torpağını varislərinin xeyrinə vəqfə keçirirdi. 
Onun məqsədi öz mülkiyyətini allahın mühafizəsinə verməklə həm özünün, həm 
də varislərinin mənafeyini, yaşayış mənbələrini həmin əmlakdan gələn gəliri almaq 
hüquqları olduğu üçün qoruyub saxlamaq idi. Belə vəqflər vəqfi - övlad, yəni 
mülkiyyətçinin varislərinin xeyrinə həsr olunan vəqflər adlanırdı. Təkcə oğlanların 
xeyrinə həsr olunmuş vəqf isə vəqfi ibn adlanırdı. 
Ayrı-ayrı şəxslərə həsr olunmamış vəqflər dini idarələrin və ruhanilərin 
nəzarəti altına keçirdi. Bu idarələrə, yaxud ruhanilərə vəqf əmlakının gəlirindən 
müəyyən pay düşürdü. Vəqf mülkiyyətinə əsasən qeyri-mənqul mülkiyyət, tikililər, 
daha çox isə torpaq sahələri qəbul olunurdu. «Vəqfə məscidlər, əhalinin istifadə 
etdiyi bulaqlar, karvansaralar, körpülər, torpaq daxil olur və onların gəlirləri 
müvafiq dini idarənin sərəncamına keçirdi. Bu gəlirin bir hissəsi vəqfin əmlakını 
yaxşı vəziyyətdə saxlamağa, qalanı isə müqavilədə göstərilən məsələlərə 
xərclənirdi». 
Vəqf qanunları tələb edirdi ki, onun əvvəlki sahibi əmlakın xüsusi 
mülkiyyəti olmasını sübut etsin. Vəqf sahibi vəfat etdikdə; onun oğlu atasının 
qoyduğu yolla getmək istəmədikdə, yəni, ruhani olmaq istəmədikdə torpaqların və 
başqa əmlakın vəqfdən alınaraq onun mülkiyyətçisinə qaytarılması belə 
münasibətlərə əsl sübut idi. Öz torpaq sahələrini vəqfə verənlərin çoxu bəylər 
olurdular. Bu, onu göstərir ki, belə halda vəqflərin tiulla oxşarlığı olub. Lakin bu 
heç də o demək deyildir ki, mülkiyyətçi vəqflər yox idi. Vəqfin müxtəlifliyi 
içərisində bu ən çox yayılmış forma idi. Vəqfə bağışlanma hələ VII əsrdən 
başlanmışdı. Dini idarələrə - məscidlərə, pirlərə və s. təhkim olunmuş vəqf 
torpaqları xəzinəyə ödəniləcək hər cür vergidən azad idilər. Vəqfi satmaq, yaxud 
başqasına vermək olmazdı. Vəqf torpaqları müqəddəs sayılır və müxtəlif 
imtiyazlara malik idi. 
Ayrı-ayrı sənədlərdə nəzərdən keçirilən dövrdə Azərbaycanda bir neçə vəqf 
mülkünün olmasından bəhs edilir. Bakı xanlığındakı «Müqəddəs Bibi-Heybət 
məzarı»na (İmam Rzanın bacısının dəfn olunduğu yer) məxsus vəqfin sahibi Şeyx 
112 
 
Bünyad idi. O öz varislərinə vəsiyyət etmişdi ki, onlar «bundan gələn gəlirin 
yarısını özlərinə götürsünlər, o biri yarısını isə Bibi-Heybət  məscidinin xeyrinə 
işlətsinlər». Bibi-Heybət vəqfinə, həmçinin, qışlaqlar, əkin yerləri, üç neft quyusu, 
Şıx və Zığ kəndləri, bu kəndlərin ərazisində olan bütün torpaqlar daxil idi». Nəşr 
olunmuş sənədlərdən göründüyü kimi, qubalı Fətəli xan öldükdən və o, Bibi-
Heybət məscidi yaxınlığında dəfn olunduqdan sonra oğlu Bibi-Heybət şeyxi 
Ələsgəri atasının məzarına mütəvəlli təyin etmiş, onun toxunulmazlığı haqqında 
fərman vermişdi. Bakı xanı II Mirzə Məhəmməd xan 1787-ci ildə axund Molla 
Nəcəf-Əli oğlu axund Hacı Bağıra neft quyusu bağışlamışdı. 
XVIII əsrə aid Bakı xanlığında olan digər vəqf haqqında başqa bir sənəddə 
belə deyilir: «Bu gözəl vaxtda xeyriyyə məqsədilə öz varım hesabına Şeybani 
əkinini, həmçinin, oradakı neft quyularını, Şüvəlanda beş üzüm və meşə sahəsini 
satın aldım və onu qaydaya salıb şəriət qanunlarına uyğun olaraq Bakı yaxınlığında 
olan mərhum Şeyx Əbu-Səidin müqəddəs məzarına   vəqf  mülkiyyətinə   verdim. 
Mütəvəlli vəzifəsini daşımağı bu müqəddəs yerin kişi varislərinə tapşırdım. O 
şərtlə ki, onlar bu mahalın məhsulundan götürülən gəliri məzar və məişət işlərinə, 
həmçinin, müqəddəs yerin işıqlandırılmasına sərf etsinlər, qalanını isə yoxsullara 
yə bu yerlərdə qonaq olan dərvişlərə versinlər. Bu vəsaitdən bəhrə və hərbi 
qulluqçulara və varlılara, həmçinin, hakimlərə heç nə verməsinlər. 
Hakimlər, vergi yığanlar, həmçinin, divan mübaşirləri vəqfin 
mütəvəllisindən bir dinar da olsa (pul), bir batman da olsa (məhsul) tələb 
etməməlidirlər. Vəqfin əsasnaməsini dəyişməyə yol verilməsin. Bu ölkənin ali 
vəzifəli şəxsi-bəylərbəyləri himayə göstərməli və kömək etməlidirlər, hər il yeni 
fərmanlar və sərəncamlar tələb etməməlidirlər». 
Gəncə xanlığında İmamzadə vəqfi fəaliyyət göstərirdi. Həmin   vəqfin   
əmlakı   və   torpaqlarının   sahəsi   barəsində məlumatımız demək olar ki, yoxdur. 
Qarabağ xanı İbrahim Xəlil xanın qızı Gövhər ağanın türbəsi iri vəqflərdən 
sayılırdı. Vəqf 1768-ci ildə Şuşa şəhərində tikilmiş Gövhəriyyə məscidinin 
nəzdində idi. Bu vəqfə Cavanşir mahalında Qarazaxa, Maqsudlu, Qubadlı 
mahalında Eloğlu kəndləri daxil edilmişdi. Bu vəqfə Darğalı kəndində olan 
Məhəmməd Qulu Taib adlı birisinin mülkündən başqa bütöv kənd, Şıxlı kəndində 
isə üzüm və meyvə bağları da daxil idi. 
Xaçpərəst kilsələrinin də vəqfləri var idi. Qarabağ xanı Mehdiqulu xanın 
Qanzasar monastırına vəqf bağışlaması məlumdur. «Bütün adları çəkilən mülklərə 
əkin sahələri ilə birlikdə (5 kənd nəzərdə tutulur - müəl.) Qarabağ məmurlarının 
heç birinin, monastırdan başqa ona toxunmaq hüququ yoxdur». 
Müsəlman, erməni-qriqoryan və pravoslav ruhani idarələrinə məxsus olan 
vəqflər barəsində, hətta sonrakı dövrlərə dair belə material demək olar ki, yox 
dərəcəsindədir. Az-çox əldə olan materiallar XX əsrə aiddir. Tədqiq olunan dövrdə 
vəqflər barəsində təsəvvür yaratmaq üçün yuxarıda gətirilən materiallar da 
kifayətdir. Onu da qeyd edək ki, Azərbaycanın Rusiya tərəfindən işğalından sonra 
113 
 
vəqf mülkiyyətində bir dəyişikliklər edilməmişdi. Məlumatlara görə, nəzərdən 
keçirilən dövrdə müsəlman ruhani idarələrinin sərəncamında 60 min desyatin əkin 
üçün yararlı torpaq və 3 min desyatin meşə sahəsi var idi. Erməni-qriqoryan dini 
idarəsinin 47,627 desyatin əkin üçün yararlı torpağı və 2591 desyatin meşə sahəsi, 
pravoslav dini idarəsinin isə 26,5 desyatin əkin torpağı və 125 desyatin meşəsi var 
idi. Beləliklə, bütün ruhani idarələrinin vəqf mülkünün torpaq sahəsi 112 min 
desyatinə bərabər idi. Vəqf torpaqlarının müqayisəsinə gəlincə, bu qənaətə gəlmək 
olur ki, bu məsələ ayrı-ayrı xanlıqlarda eyni cür deyildi. Onun hərtərəfli şərhi 
xüsusi tədqiqat tələb edir. 
 
4.2. Torpaqdan istifadə 
Quzey Azərbaycan xanlıqlarında bütün torpaqlar müəyyən şərtlər daxilində 
kəndlilər tərəfindən istifadə olunurdu. Bütün bu torpaqlardan kəndlilər - rəiyyətlər 
istifadə edirdi. Cənubi Qafqazda, o cümlədən, Azərbaycanda kənd icmalarının 
daxili quruluşunu öyrənməyə neçə illər həsr etmiş S.A.Yegiazarov yazırdı ki, 
feodallar icmanın daxili iqtisadi quruluşuna müdaxilə etmirdilər. Hakim 
təbəqələrin icma işlərinə qarışmaları kəndxudaları təyin etməkdən və icma 
üzərində vergi qoymaqdan ibarət olmuşdur. Bunun nəticəsi idi ki, Quzey 
Azərbaycanın təsərrüfat həyatında birlik yox idi, «hər kənd ayrılıqda muxtar icma 
idi və burada iqtisadi həyat müstəqil inkişaf edirdi». Belə bir vəziyyət icma 
torpaqlarının icma üzvləri arasında müəyyən müddətdən bir bölünməsinə və 
bununla da kənd təsərrüfatı bitkilərinin əkini sahələrinin xarakterinin dəyişməsinə 
səbəb olurdu. Ümumiyyətlə, torpaqlardan icmalıqla istifadə özbaşına inkişaf edir, 
bu torpaqların bir qismi həyətyanı sahələrə çevrilirdi. Hakimiyyət orqanlarını isə 
icmaların daxilində gedən bu proseslər maraqlandırmır və narahat etmirdi. 
Yegizarov bu məsələdə həqiqətə daha çox yaxınlaşsa da bir şeyi nəzərdən qaçırır 
ki, icmadaxili bu problem məhz feodalizmin təbiətindən doğurdu. 
Bəzi tədqiqatçıların mülahizəsinə görə, Azərbaycanın Rusiya tərəfindən 
işğalından sonra, xüsusən, XIX əsrin ikinci yarısında icmadaxili torpaqların 
müəyyən vaxtdan bir bölünməsi adəti ortadan götürülürdü. «Bu heç də o demək 
deyildir ki, xanlıqlar dövründə torpaqlar icma üzvləri arasında ardıcıl surətdə dörd 
ildən bir bölünmürdü». Torpaqların ardıcıl bölünməsi qaydası bütün Azərbaycan 
üzrə eyni cür deyildi, torpaqların bölünməsində adətlərlə bağlı müxtəlifliklər var 
idi. Məsələn, otlaqları bölmək üçün Qara, yaxud Qılça sistemi əsas götürülürdü. İki 
baş qaramalı və 40 baş qoyunu, yaxud bir baş qaramalı, 80 baş qoyunu olan ailə 
başçılarına uzunu 75 ip və eni iki ip sahə ayrılırdı. Bir ipin uzunluğu 2 sajenə 
bərabər idi. 18-150 kvadrat sajen olan sahə üçün göstərilən qədər mal-qarası olan 
hər ailə başçısı ildə 10 manatlığa qədər «Qara» adlı vergi və müxtəlif 
mükəlləfiyyətlər daşıyırdılar. Başqa icmalarda ödəmə vahidi «Şaqa», «Qılça» (at 
ayağı) və s. adlar daşıyırdı». 
Nəzərdən keçirilən dövrdə torpağın xış və kotana görə bölünməsi sistemi də 
114 
 
mövcud idi. Bu sistem Rusiya tərəfindən işğala qədər Şamaxı və Quba 
xanlıqlarında, işğaldan sonra isə Bakı quberniyasının Göyçay, Şamaxı və Quba 
qəzalarında tətbiq olunurdu. Bu torpaq müəyyən qədər kotanlar arasında 
bölünürdü. Kotan arteli hesab olunan hər kotana beş ev daxil idi. Adətən hər bir 
kotan arteli birgə əkir, biçir və məhsulu ailələr arasında, qoyulmuş əmək 
müqabilində, yəni, əkin-biçində iştirak edənlərin sayına görə bölünürdü. Başqa 
hallarda isə əkin torpaqları ailələr arasında iş heyvanın sayına görə «hər üç başdan 
artıq heyvan olmamaq şərtilə» bölünürdü. Üç başdan artıq iş heyvanı nəzərə 
alınmırdı. 
Üçüncü bölgü sistemi - ailələr üzrə bölgü idi. Bu sistem Azərbaycan 
xanlıqlarında daha geniş yayılmışdı. Lakin xanlıqlar üzrə bu bölgü sistemində də 
müxtəliflik var idi. Bəzi xanlıqlarda torpaqları ailələrin sayına görə bölür, ailə 
üzvlərinin sayı, yəni, onun iqtisadi vəziyyəti, nə qədər torpağı becərə bilməsi, 
qabiliyyəti nəzərə alınırdı. 
Başqa xanlıqlardan fərqli olaraq, Şəki xanlığında bölgü zamanı ailənin 
hədd-büluğa çatmış kişi üzvlərinin sayı nəzərə alınırdı. Belə bölgü ailə üzvlərinin 
sayına görə bölgü sistemi adlanırdı və bəzi icmalarda qoşqu heyvanlarının da sayı 
nəzərə alınırdı. 
Digər bölgü sistemi baş sistemi idi. Bu halda bütöv pay hüququ («baş») evli 
kəndlilərə verilirdi. Xış və kotanı idarə iqtidarında olub evli olmayan kəndli yarım 
baş hesab olunurdu. Əkin zamanı heyvanı qovan uşaqlar isə dörddə bir baş hesab 
olunurdu. Bu sonuncu sistem geniş yayılmışdı. 
Beləliklə, yuxarıda bölgü sistemlərini ümumiləşdirsək belə nəticəyə gəlmək 
olar ki, torpaq bölgüsündə əsas, ailədə olan iş qabiliyyətli adamların, xüsusən 
kişilərin, iş heyvanlarının sayı və hər ailənin təsərrüfat imkanları nəzərə alınırdı. 
Yeri gəlmişkən, suvarma suyunun bölünməsində də həmin bölgü sistemləri əsas 
götürülürdü. 
Əkin-biçin  zamanı  bu  və  ya  digər  kənd  icmasının kəndliləri öz 
təsərrüfat həyatlarında, bir ailənin öhdəsindən gələ   bilməyəcəyi   çətinliklərlə   
rastlaşdıqda   bir   neçə   ailə qruplaşaraq şirkət yaradırdı. Məsələn, yuxarıda qeyd 
etdiyimiz kotan sisteminə uyğun olaraq, torpağı ağır kotanla lazım gəldikdə və bu 
kotanı hərəkətə gətirmək üçün bir neçə baş  qoşqu heyvanına  və  bir neçə işçi 
qüvvəsinə ehtiyac olduqda kəndlilər şirkətlərdə birləşirdilər, çünki kəndli 
kütləsinin   böyük  əksəriyyətinin   bir  neçə   baş   qoşqu   heyvanı olmurdu.   Bu   
sistemlə   becərilən   məhsul   şirkətin   üzvləri arasında, onların hər birinin şirkət 
yaradanda verdiyi qoşqu heyvanlarının və torpağının sahəsinə uyğun olaraq  
bölünürdü. 
Yuxarıda qeyd etdiyimiz kimi, icmaların istifadəsində olan bütün torpaqlar 
vaxtaşırı icma üzvləri arasında yenidən bölünməli idi. Dövlət kəndlilərinin iqtisadi 
məişətini tədqiq etmiş müəllifin qeyd etdiyi kimi, kəndlilər torpaqları özlərinin 
xüsusi mülkiyyəti hesab etmirdilər, lakin «... onlar öz şəxsi zəhmətləri hesabına 
115 
 
özləri üçün daimi irsi istifadə hüquqları olan həyətyanı və bağ sahələri 
yaradırdılar». Bu sahələr, adətən, meşə yerlərini təmizləmək, əkin üçün yararsız 
yerləri yararlı  hala salmaq,  yəni,  kəndlinin zəhməti  ilə  yararsız torpaqların   
yararlı   hala   salınması   nəticəsində   yaranırdı. Sonrakı dövrlərdə, xüsusən 
işğaldan sonra, bu sahələr icma torpaqları hesabına genişlənir, əsrlərdən bəri 
mövcud olan bu birliyi özülünə qədər sarsıdırdı. Həyətyanı torpaqların irsən 
keçməsinə   baxmayaraq, kəndlilər bu torpaqların   yalnız istifadəçiləri olub, 
hüquqi səlahiyyətlərə malik deyildilər. Əslində, onlar vaxtaşırı bölünmə zamanı 
bölünmə fonduna daxil olmayan bu torpaqların xüsusi mülkiyyətçisinə 
çevrilmişdilər.  
Əkin və otlaq torpaqları həyətyanı sahə ola bilməzdi. Bu torpaqlar vaxtaşırı 
bölünməli idi. 
Quzey Azərbaycan xanlıqlarının bəzisində əkin üçün yararlı torpaq fondu 
kifayət qədər olmadığından, onların bir qismi torpaq icarə etməyə məcbur olurdu. 
Bu icarə, sözün əsl mənasında icarə olmayıb, feodalizm dövrünün yarıdarlığı idi, 
belə ki, torpaqlar, istər divani olsun, istərsə də mülkədar, məhsulun müəyyən 
hissəsinə icarəyə verilirdi. İcarə şərtləri müxtəlif idi. Belə ki, torpağı icarəyə 
götürüb onu öz aləti, qoşqu heyvanı ilə becərən və ya torpaqla bərabər qoşqu 
heyvanı, kənd təsərrüfatı alətləri, hətta toxumluq taxılı belə torpaq sahibindən alan 
kəndli torpaq sahibinə eyni miqdarda məhsul vermirdi. Bununla əlaqədar torpaq 
sahibinə verilən icarə haqqı məhsulun yarısından 3/5-nə qədərini təşkil edirdi. Elə 
hallar da olurdu ki, kəndli məhsulun üçdə iki hissəsini verməli olurdu. Məsələn, 
Şəki xanlığında tut bağlarını icarəyə götürmüş kəndli barama məhsulunun üçdə iki 
hissəsini sahibkarlara verirdi. Çox hallarda icarədarlar xəzinəyə vergi ödəmirdilər, 
belə ki, həmin vergilər də torpaq sahibinə verilən icarə haqqının tərkibinə daxil 
olur, torpaq sahibi xəzinəyə icarədar kəndlinin ödəcəyi vergiləri də verirdi. 
İ.P.Petruşevski Talış xanlığındakı əkərləri də, Şəki xanlığındakı rəncbərləri də 
yarıdarlığa işləyən icarədar adlandırırdı. Qətiyyətlə demək olmaz ki, 
İ.P.Petruşevski burada böyük səhvə yol verir. Lakin məlumdur ki, həmin şərtlərlə 
rəiyyət də torpaq icarə edirdilər. Onlar feodal-asılı vəziyyətdə olduqları 
feodallardan deyil, başqalarından icarəyə götürməklə daha sərbəst olurdular. 
Rəncbərlər isə yalnız öz feodalına işləməli idi, yarıdarlığı da öz feodalı ilə edirdi. 
Onların bu növ icarəsi rəncbərlik adlanırdı. Bu, bir növ, sonrakı illərdə, xüsusən 
XIX əsrin sonlarında kənd təsərrüfatında çalışan muzdlu fəhləni - muzduru 
xatırladırdı. Onların arasındakı fərq isə böyük idi: belə ki, muzdur şəxsən azad idi, 
rəncbər isə feodaldan asılı idi. 
Naxçıvan xanlığında yarıdarları yarıkərlər adlandırırdılar. Onlar xanların və 
mülkədarların rəiyyəti olub, torpaq icarə edərək, məhsulun yarısını verirdilər. 
Başqa xanlıqlarda da belə hallarla rastlaşırıq. Məsələn, Ərəş mahalının bir 
kəndində kəndlilər - rəiyyət torpaq sahibinin tut bağlarında işləyir və məhsulun 
yarısını ona verirdi. 
116 
 
İcarə üçün icarədarla torpaq sahibi arasında çox vaxt şifahi, nadir hallarda 
isə yazılı müqavilələr bağlanırdı. Müqavilədə icarənin müddəti, «icarədarlarla 
torpaq sahibinin qarşılıqlı münasibətləri müəyyənləşdirilirdi. Torpaq çox hallarda 
bir il müddətində icarəyə götürülürdü. Əkin üçün toxum ümumi olurdu. Onun 
yarısını icarədar, o biri yarısını isə torpaq sahibi verirdi». Torpağı şumlamaq, onu 
suvarmaq, taxılı yığmaq və döymək icarəçinin işi idi və torpaq sahibi bu işdə 
iştirak etmirdi. Ümumiyyətlə torpaq münasibətlərinə adət və ənənələr, həmçinin 
sosial-iqtisadi inkişafın səviyyəsilə bağlı bəzi əhəmiyyətsiz fərqlər nəzərə 
alınmazsa, Quzey Azərbaycan xanlıqlarında torpaq sahibliyi və torpaqdan 
istifadədə ciddi fərq yox idi. Bütün bu məsələlər üzrə yuxarıda kifayət qədər 
materiallar gətirildi. Ərazisi o qədər də böyük olmayan Car-Balakən camaatları və 
İlisu sultanlığı üzərində isə ayrıca dayanmaq istərdik. Ona görə ki, Azərbaycanın 
bu guşəsinin sosial-iqtisadi inkişafı, torpaq sahibliyi, torpaqdan istifadə, əhalinin 
sinfi tərkibi xanlıqlardan fərqlənirdi və özünəməxsus xüsusiyyətləri var idi. Bütün 
Quzey Azərbaycanın sosial-iqtisadi vəziyyəti haqqında tam təsəvvür yaratmaq 
üçün Car-Balakən camaatları və İlisu sultanlığı üzrə torpaq münasibətləri üzərində 
dayanmaq məqsədəuyğun olardı. 
Car-Balakən azad icmalarını, həmçinin, onun sosial-iqtisadi tarixini 
İ.P.Petruşevski əsaslı surətdə tədqiq etmiş və bu problemə xüsusi monoqrafiya həsr 
etmişdir. Bu kitab Car-Balakən azad icmalarının XIX əsrin birinci otuz ilinin 
tarixinə həsr olunsa da, müəllif qabaqkı dövrləri də nəzərdən qaçırmamış, bizim 
tədqiqat dövrümüzə dair son dərəcə dəyərli məlumatlar vermişdir. Yeri gəlmişkən 
qeyd edək ki, Car-Balakənin və İlisu sultanlığının sosial-iqtisadi tarixi məsələlərinə 
bir çox başqa əsərlərdə də toxunulmuşdur. Həmin tədqiqatlarla, həmçinin ilk 
mənbələrlə tanışlıq göstərir ki, İ.P.Petruşevskinin bu problem ətrafında 
mülahizələri daha maraqlıdır və biz də öz növbəmizdə onun tədqiqatlarından geniş 
istifadə etməyə çalışacağıq. Qeyd etməliyik ki, Car-Balakən azad icmaların 
tarixinə həsr olunmuş Azərbaycan sovet tarixçilərinin, o cümlədən 
Q.Q.Pisarevskinin, Y.Ələsgərovun, A.Aslanovun və başqalarının da tədqiqatları öz 
məzmunu etibarilə İ.P.Petruşevskinin əsərindən bir o qədər də fərqlənmir. Məsələ 
burasındadır ki, onların hamısı qafqazşünaslardan N.Dubrovinin, S.Esadzenin, 
V.Lindenin və başqalarının əsərlərindən istifadə etmiş, onların gətirdikləri dəlilləri 
və mülahizələri təkrar etmişlər. Ona görə də biz təkrara yol verməmək üçün 
qafqazşünasların əsərlərinin üzərində dayanmayacağıq. Onu da qeyd edək ki, eyni 
materiallardan və mülahizələrdən istifadə etmiş Azərbaycan sovet tədqiqatçıları 
özlərindən əvvəlki müəlliflərin buraxdığı səhvləri də təkrar etmişlər. 
Biz qeyd edəndə ki fəslin bu hissəsini yazarkən, əsasən İ.P.Petruşevskinin 
kitabından istifadə etmişik, bu, heç də o demək deyildir ki, bizim müstəqil 
mülahizələrimiz yoxdur. Nəzərə alsaq ki, İ.P.Petruşevskinin kitabı yarım əsrdən də 
çox qabaq yazılmışdır, onda aydın olar ki, bir çox məsələlərə verilən cavablara 
tarix elminin o dövrkü inkişaf səviyyəsinə uyğun gəlirdi.  Bu   gün   isə   bəzi   
117 
 
məsələlərin yenidən nəzərdən keçirilməsinə ehtiyac böyükdür. Öz fikrimizi təsdiq 
etmək üçün dəlil gətirək. Məlumdur ki, 50-ci illərin sonlarına qədər Azərbaycan 
sovet tarixşünaslığında belə səhv fikir var idi ki, Bakını çıxdıqdan sonra 
Azərbaycan ən geridə qalmış feodal-patriarxal münasibətləri ölkəsi olmuşdur. 
Əlbəttə, bu səhv konsepsiya adını çəkdiyimiz kitabda irəli sürülmüş mülahizələrə 
təsirsiz qalmamışdır. 
Biz tədqiqatımızda İ.P.Petruşevskinin nəzərindən qaçmış mənbə və 
əsərlərdən, dövri mətbuatdan istifadə edərək Car-Balakən azad icmalarının və İlisu 
sultanlığının sosial-iqtisadi tarixinin,  torpaq sahibliyi və torpaqdan  istifadə, 
əhalinin sinfi strukturunun mənzərəsini yaratmağa çalışmışıq. Adları çəkilən 
məsələlərin üzərində dayanmazdan qabaq Car-Balakən azad icmalarında tədqiqat 
dövründən qabaq baş vermiş bəzi hadisələr üzərində dayanmağı lazım bildik. Bu 
ona görə vacibdir ki, məhz həmin hadisələr Azərbaycanın digər regionlarından    
fərqli olaraq Car-Balakən azad icmalarında sosial-iqtisadi inkişafa mənfi təsirini 
göstərmiş, fərqli cəhətlər doğurmuş, feodal ictimai münasibətlərinin inkişafını 
ləngitmişdir. 
XVI  əsrin  sonlarında  Səfəvilər  dövlətinin  zəifləməsi, onun    ərazisinin   
döyüş    meydanına    çevrilməsi,    Osmanlı Türkiyəsinin ölkənin xeyli  hissəsini,   
o  cümlədən,  Cənubi Qafqazı   bütövlükdə  zəbt  etməsi  dövründə,  Azərbaycanın 
qonşu   Gürcüstanla,   daha   dəqiq   söyləsək,   Kaxetiya   ilə həmsərhəd olan Car-
Balakən azad icmaları Kaxetiyanın siyasi təsiri altına düşdü. Qəsbkarlar üçün heç 
bir fərqi yox idi ki, Zaqafqaziyanın hansı hissəsi başqa bir hissəsinin siyasi təsiri 
altına düşürdü. İnzibati bölgülər də yarananda əhalinin etnik tərkibi nəzərə 
alınmırdı. Həmin vaxt elə oldu ki, Car-Balakən azad icmaları Kaxetiyanın   ərazi-
inzibati bölgüsünə daxil edildi və bu ərazi Kaxetiya hakimlərinin hakimiyyəti 
altına düşdü. Bu vaxt həmin ərazinin əhalisi əsasən azad icmaları təşkil edirdi. Hələ 
Kaxetiya müstəqil çarlıq olan vaxtlarda bu ərazinin məskunları arasında öz 
icmalarını yaratmış saxurlar və   avarlar   da   mühüm   yer   tuturdular.   Kaxetiya   
çarları avarların və saxurların Dağıstandan bu yerlərə köçmələrinə mane 
olmurdular. Kaxetiya çarlığı özünün nisbi müstəqilliyini Osmanlı Türkiyəsi  
tərəfindən zəbt  olunanda  da  qoruyub saxlaya bilmişdi. 
Yuxarıda göstərdiyimiz kimi, Şah Abbasın himayəsilə Azərbaycanın Şimal 
qərb torpaqlarının tam sahibi olan avarlar və saxurlar azad icmaların ittifaqını 
yaratdılar. Onlar qonşu xanlıqlarla əlaqə saxlayır, hətta Azərbaycanın və 
Gürcüstanın bəzi ətraf ərazilərinə basqınlar edirdilər. Onlar hətta Nadir şaha qarşı 
üsyan qaldırıb onun qoşunlarını Qanıx dərəsində məğlubiyyətə uğratdılar. 
Car, Balakən, Katex, Tala, Muxax və Qanıx azad icmalarına daxil olan 61 
kənddən 27-si avar və saxur, 34-ü isə muğal və yengiloy kəndi idi. Saxur və avar 
kəndləri azad, muğal və yengiloy isə onlardan asılı idilər. İlisu sultanlığı da bu 
dövrdə yaranmışdı. Alazan çayı ilə Baş Qafqaz dağları arasında saxurların üç 
icması yerləşirdi. Bu üç icma sonralar İlisu sultanlığı tərkibinə qatıldı ki, onlar da 
118 
 
asılı vəziyyətdə idilər. 
Bizim siyasi hadisələr üzərində nisbətən belə geniş dayanmağımızda başlıca 
məqsəd azad və asılı icmaların hansı şəraitdə yaranması barəsində təsəvvür 
yaratmaqdır. Beləliklə, azad icmaları saxur və avar icmaları təşkil edirdi. 
Xaçpərəstlikdən müsəlmanlığa çevrilmişlər - yengiloylar və yerli azərbaycanlı 
kəndlilər olan muğalların icmaları onlardan asılı vəziyyətdə idilər. İcmalarda 
torpaq sahibliyi və torpaqdan istifadə də bu vəziyyətə tabe edilmişdi. Bu asılılıq və 
müstəqillik, bir kənd icmasının digərinə tabe edilməsi heç bir sənədlə deyil, 
yaranmış vəziyyətlə, yəni, yuxarıda qeyd etdiyimiz kimi, saxur və avarların zora 
arxalanıb bütün Car-Balakən azad icmalarını özlərinə tabe edə bilmələri ilə bağlı 
idi.  
Hər bir müstəqil icma bir neçə azad saxur, avar və tabe muğal, yengiloy 
kəndlərindən ibarət idi. Azad icmalar - camaatlar içərisində ən varlısı və döyüşkən 
Car camaatı idi. Hər kənd camaatı bir neçə toxumdan ibarət idi. Camaatda bütün 
məsələləri toxumlar həll edirdilər. Göründüyü kimi, Car-Balakən camaatlarında 
patriarxal-toxum münasibətləri hələ də qalmaqda idi, lakin bu münasibətlər, 
aşağıda görəcəyimiz kimi, dağılmaq ərəfəsində idi. 
Azad saxur, avar asılı yengiloy, muğal kəndlərində torpaqlardan icmalıqla 
istifadə edirdilər. Avar camaatlarında toxum quruluşunun dağılması nəticəsində 
torpaqlardan icmalıqla istifadə də aradan çıxırdı. XVII əsrin sonlarına yaxın avar 
kəndlərində - camaatlarında torpaqların vaxtaşırı icma üzvləri arasında yenidən 
bölüşdürülməsi qaydası aradan çıxdı, torpaqlar birdəfəlik və ömürlük icma üzvləri 
arasında bölündü. Otlaqlardan və meşələrdən başqa bütün əkin torpaqları, 
həmçinin, bağlar və üzümlüklər həmin kəndlərin hamısında ayrı-ayrı ailələrin 
faktik mülkiyyətinə çevrildi. İcmalarda yararsız, sonralar əkin üçün yararlı hala 
salınmış, meşələrdən təmizlənib əkin yerinə çevrilmiş torpaqlar da var idi. «Axu» 
adlanan belə torpaqların bir hissəsi ictimai istifadəyə verilir, bir hissəsi isə həmin 
torpaqları əkmək üçün yararlı hala salanın mülkiyyətinə keçməklə irsən verilirdi. 
Hər avar ailəsinin torpaq sahəsi təxminən 10 desyatinə çatırdı. Bu kəndlərdə 
torpaqların alınıb-satılması tam azad idi. 
Car-Balakən camaatlarında toxumlar qalmaqda idi və bu toxumlar kollektiv 
hakimlərin onlardan asılı olan muğallar və yengiloylar üzərində feodal hüququndan 
istifadə edirdilər. 
Avar icmalarında bütün hədd-büluğa çatmış kişilər toxumun 
bərabərhüquqlu üzvləri hesab olunurdular, onların hər biri toxumun 
yığıncaqlarında eyni səs hüququna malik olmaqla toxum başçısı, yaxud hərbi rəis 
seçilə bilərdilər. Lakin toxum quruluşu getdikcə dağılmağa üz qoymuş, kəndlərdə 
toxum başçılarının, kəndxudaların şəxsində, həmçinin, toxumun varlanmış 
üzvlərindən ibarət kənd-toxum əyanları meydana çıxırdı. Bu yeni yaranmış 
əyanların az-çox iri torpaq sahələri və asılı muğal və yengiloy kənd icmaları 
üzərində feodal hüququ var idi və bu münasibətlər XIX əsrin əvvəllərinə yaxın o 
119 
 
qədər gücləndi ki, toxum başçıları yalnız bu feodallaşmış toxum əyanlarından 
seçilməyə başladı və kəndxuda - kovxa adı hüquqi-cəhətcə olmasa da, faktik olaraq 
irsi keçməyə başladı. 
Göründüyü kimi azad icmalarda - camaatlarda XVIII əsrin sonuna yaxın 
artıq iki sosial qrup meydana çıxmışdı: əyanlar, (kovxalar, toxum başçıları) və 
kəndli kütləsi. Toxum qaydalarına tabe olan avar kəndliləri, kovxaların təzyiqi 
altına düşsələr də, torpaq münasibətlərində tam azad idilər və həmin kəndlərdə 
kiçik torpaq sahibliyi geniş rəvac tapmışdı. Yengiloy və muğal kəndlərində isə 
vəziyyət başqa formada idi. Onlar azad icma üzvlərinin istifadə etdikləri 
hüquqlardan məhrum idilər.  Biz burada məhz həmin yerlərə xas olan torpaq 
münasibətləri ilə rastlaşırıq. Keçmiş Kaxetiya mülkədarlarının    hüquqlarına    
yiyələnmiş avar azad icmaları icmalıqla torpaqlardan     istifadə edən muğallara və 
yengiloylara  münasibətdə  keçmiş   feodalların   hüquqlarına malik oldular. 
Zəbt olunmuş ərazinin ən yaxşı yerlərində məskunlaşmış saxurlar və avarlar 
yerli əhalinin daxili həyatı və məişətinə qarışmır, öz istilaçı hüquqlarını onların 
üzərinə xərac qoymaqla (həcmi həmişə qabaqcadan müəyyənləşdirilirdi) 
məhdudlaşdırırdılar. Bu xərac eyni şərtlərlə həm yengiloyların, həm də düzənlik 
hissədə yaşayan muğalların üzərinə qoyulurdu, ləzgilərin tutduqları dağətəyində 
məskunlaşmış muğallara gəldikdə isə, onlar iki hissəyə bölünürdülər. Söhbət 
muğalların o hissəsindən gedir ki, avarlar və saxurların hakimiyyəti ələ keçirdikləri 
vaxt həmin yerlərdə məskunlaşmışdılar, bir çox hallarda hüquqca avar və 
saxurlarla bərabərləşdirilirdilər və heç bir vergi vermir, mükəlləfiyyət daşımırlar. 
Sonradan bu yerlərdə məskunlaşmışlara isə bəzi hallarda qeyri-mənqul əmlak 
almağa icazə verilirdi, onlara ayrılmış torpaq sahəsi müqabilində avarlara vergi 
verməli olurdular. Yeri gəlmişkən, qeyd edək ki, belə imtiyazlı muğallar çox az 
idilər. Car-Balakən azad icmaları əhalisinin çox hissəsini təşkil edən muğallar da 
yengiloylar kimi vergi verir və mükəlləfiyyət daşıyırdılar. Həmin müəllifin 
fikrincə, icma üzvləri - kəndlilər öz pay torpaqlarını sata, girov qoya, bağışlaya və 
s. bilərdi. Başqa məlumatlara görə isə, onlar bu işi yalnız icmaların razılığı ilə görə 
bilərdilər. 
Muğal və yengiloyların istifadəsində olan torpaqlar, qeyd etdiyimiz kimi, 
avar və saxur camaatlarına məxsus idi. Bu torpaqlar keşkel, torpaq sahibləri keşkel 
sahibləri, torpaqdan istifadə edən muğallar və yengiloylar isə keşkel saxlayanlar 
hesab olunurdular. Keşkel sahibləri olan avarlar, əslində, keşkel saxlayanların 
torpaqları üzərində heç bir hüquqa malik deyildilər, qeyd etdiyimiz kimi keşkel 
saxlayanlar bu torpaqlarla istədikləri kimi rəftar edə bilərdilər. Keşkel sahibləri ilə 
keşkel saxlayanlar arasındakı münasibətlər, yalnız sonuncuların birincilərə, ildə bir 
dəfə, məhsul yığılandan sonra, məhsulun müəyyən edilmiş miqdarını verməklə 
müəyyənləşirdi. Bütün qalan işlərdə və münasibətlərdə keşkel saxlayanlar tam azad 
idilər. Yiyəsiz, vərəsəsiz qalmış torpaq sahələri kənd icmasına qalır və icma həmin 
sahələrin də vergilərini ödəməli olurdu. Həmin kənd icmaları, çox vaxt vərəsəsiz 
120 
 
qalmış torpaqları yeni sahibkara verirdilər. Yeni sahibkarlar aldıqları torpaq sahəsi 
üçün vergiləri ödəməyə borclu idilər. Elə kənd icmaları olurdu ki, yeni sahibkardan 
xəzinəyə çatacaq vergilərdən artıq tələb edir və bu artığı özünə saxlayırdı. 
Yuxarıda gətirdiyimiz mülahizələri ümumiləşdirib belə qənaətə gəlmək olar 
ki, keşkel torpaqları hüquqi cəhətcə keşkel sahiblərinin xüsusi mülkiyyəti idi. 
Keşkel saxlayanlar, yəni kəndlilər bu torpaqdan istifadə müqabilində vergi və 
mükəlləfiyyətlər daşısalar da, onların faktik sahibləri idilər, onların feodal asılılığı 
zəif idi, torpaqla istədikləri kimi rəftar edə bilərdilər. Onların öz torpaqlarını satıb 
və ya bağışlayıb azad surətdə icmanı tərk etmək hüquqları da var idi. 
Aşağıda iqtibas gətirdiyimiz başqa bir qafqazşünasın fikirləri tam əksinə idi. 
O yazırdı: «... yalnız ləzgilər (avarlar - müəl.) satınalma və ya nəslə vermə hüquqlu 
mülklərin sahibləri ola bilərdilər. Sahibkarın kəndlilər üzərində tam hakimiyyət 
hüququ var idi: onları sata, bir yerdən başqa yerə köçürə, girov qoya, yaxud 
azadlığa buraxa bilərdi. Burada kəndlilər, əsasən, iki qrupa - təhkimlilərə və 
torpağı olan kəndlilərə bölünürdülər. Ailəni parçalamaq və onları torpaqsız satmaq 
qadağan idi». 
Fikrimizcə, bu müəllifdən fərqli olaraq bizim yuxarıda söylədiyimiz 
mülahizələr daha dəqiqdir. N.Dubrovinin bu mülahizələrini İ.Petruşevski də təkrar 
edir. 
İ.P.Petruşevski belə hesab edir ki, bütün torpaqların, o cümlədən muğalların 
və yengiloyların torpaqlarının hüquqi mülkiyyətçisi avar camaatının bütün üzvləri 
idilər. Məhz həmin camaatlar keçmiş Kaxetiya feodallarının hakimiyyət hüququnu 
ələ keçirmişdilər. Azad icmalar bir neçə keşkeli (torpaq sahəsini) ayrı-ayrı 
toxumlara təhkim edir və həmin kəndlərin kəndxudalara keşkel sahiblərinin 
müəyyənləşdirdikləri vergiləri evlərin sayına uyğun olaraq bölürdü. 
Toxum-camaat quruluşunun dağılmasının gedişində toxumların kovxaları - 
kəndxudaları avar camaatlarının bəzi ailələri üçün imtiyazlı vəziyyət yaratdılar. 
Onlar ayrı-ayrı keşkellərdən toplanan vergiləri mənimsəməyə başladılar. 
Kovxaların və kəndxudaların bu hüquqları camaatlar tərəfindən formal olaraq 
rəsmiləşdirilir və irsən keçirdi. 
Nəzərdən keçirilən dövrdə ayrı-ayrı torpaq sahələri (keşkellər) xidmətlərinə 
görə camaatlar tərəfindən kovxalara verilirdi. Elə hallar da olurdu ki, kovxalar 
muğal və yengiloyların keşkellərini torpaqlar bölünən zaman zəbt edirdilər. 
Keşkelin iki mənası var idi. Birincisi, o, kənd icmasının üzvü olan kəndlinin 
suvarılan torpaq sahəsi idi. İkincisi, bu torpaq sahəsində toplanan cinsi torpaq 
vergisi, yəni, buğda, arpa, darı, çəltik və barama ilə toplanan vergi mənasında 
işlədilirdi. Bəzi kəndlərdə vergi yalnız buğda və arpa ilə, başqalarında isə harada 
və hansı bitkinin becərilməsindən asılı olaraq digər məhsullarla alınırdı. 
Keşkelin sahəsi bütün kəndlərdə eyni cür olmurdu. Rusiyanın işğalına 
qədər, yəni, xanlıqlar dövründə bir keşkelə bir neçə ailə (10 ailəyə qədər) sahib 
olurdu. Buna görə də hər kəndin üzərinə düşən keşkel vergisi çox vaxt həmin 
121 
 
kənddə yaşayan ailələrin sayına uyğun gəlmirdi. Hər ailə bütöv keşkelə, yaxud 
onun bir hissəsinin sahibi olmasına uyğun olaraq vergi ödəyirdi. Avarların keşkel 
gəlirini almaq hüququ barəsində heç bir sənəd yox idi. Bu, yalnız adətə əsaslanırdı. 
Car-Balakən azad icmalarında bəzi keşkel sahibləri, yəni avar və saxur 
camaatlarının üzvləri kiçik torpaq sahələrinə sahib idilər. Orta hesabla onların 
birinin 5-10 keşkeli olurdu. Az olanlar da var idi. Məsələn, Engal kəndində 40 
keşkel sahibinin 77 keşkeli var idi. Demək, hər keşkel sahibinə heç 2 keşkel də 
düşmürdü. Yeri gəlmişkən qeyd edək ki, azad icmalarda bütövlükdə keşkel 
sahiblərinin sayı barəsində məlumat yoxdur. 
XIX əsrin ilk illərində, Car-Balakən azad icmalarının çar Rusiyası 
tərəfindən işğalından sonra keşkellərin alqı-satqısı xeyli gücləndi, iri keşkel 
sahibləri kiçik keşkel sahiblərinin torpaqlarını satın almağa başladılar. Bütün 
kəndlər üzrə belə alqı-satqı barəsində Gürcüstan Dövlət Arxivinin Zaqatala silki 
torpaq komissiyası fondunda külli miqdarda material toplanmışdır. 
Car-Balakən azad icmalarında keşkel sahiblərinin - icmaların hamısının 
eyni miqdarda torpaq sahələri-keşkelləri olmadığı kimi, keşkel saxlayan kəndlilərin 
də hamısının torpaq sahəsi eyni deyildi. Ərazinin çar Rusiyası tərəfindən işğalı 
ərəfəsində keşkellərin sayı çox nadir hallarda təsərrüfatların sayına uyğun gəlirdi. 
Çox vaxt bir neçə ev (orta hesabla 4, bəzən isə hətta 8-ə qədər) bir keşkeldən 
istifadə edir və bu keşkeldən çatacaq vergini birlikdə ödəyirdilər. Eyni vəziyyəti 
biz Car-Balakən camaatlarından asılı olan İlisu sultanlığında da görürük. Belə 
xırda təsərrüfatların, kiçik istehsalçıların belə dağınıq olmasını torpaq 
sahibliyindəki patriarxal sistemin olması ilə bağlamaq lazımdır. Bu, feodalizmin, 
eyni zamanda, Qərbi - Avropa feodalizminin ümumi göstəricisidir. Aqrar 
münasibətlər tarixinin tədqiqi sahəsində böyük iş görmüş K.Marks da torpaqların 
külli miqdarda asılı kəndlilər arasında bölünməsini feodalizmə xas olan xüsusiyyət 
hesab edirdi. 
Keşkeli kollektiv halda saxlayanlar həmişə qohumlar olmurdu, ona görə də 
bəzi tədqiqatçıların keşkeli «böyük ailənin torpaq payı» adlandırması ilə 
razılaşmaq olmaz. Keşkel sahibləri saxlayanların gəlirlərinin bölüşdürülməsinə, 
istehsal məsələlərinə qarışmırdılar. Muğal və yengiloy kəndlərində keşkellərin hər 
il yenidən bölüşdürülməsi məsələsində də keşkel sahibi bitərəf qalırdı. Keşkel, 
yaxud onun bir hissəsi keşkel icmasının razılığı ilə alınıb, torpağı olmayanlara 
verilə bilərdi, Ümumiyyətlə isə keşkel saxlamaq irsən keçirdi. 
Yuxarıda qeyd etdiyimiz kimi, bu məsələnin xüsusi tədqiqatçısı 
İ.P.Petruşevski olmuşdur. Lakin o keşkel saxlayanların faktik vəziyyətinə qiymət 
verirkən, səhvə yol vermişdir. O səhv olaraq yazırdı ki, «keşkelçilər faktik olaraq 
torpağa təhkim edilmişdilər». Bununla yanaşı, Zaqatala silki torpaq komissiyasının 
keşkelçiləri daimi icarəçilər adlandırılması ilə də razılaşmaq olmaz, belə ki, onlar 
icarədarlar deyil, paydarlar idi. İ.P.Petruşevskinin özünün qeyd etdiyi kimi: 
«Keşkelçilər... hüquqi nöqteyi -nəzərdən azad adamlar idilər... Keşkel sahibindən 
122 
 
kəndli deyil, keşkel asılı idi... Keşkellər satıla, başqasına verilə bilərdi... Keşkelçi 
öz keşkelini satın ala bilərdi...». 
Bu problemin bilavasitə tədqiqatçısının irəli  sürdüyü səhv mülahizə 
keşkelçilərin torpağa təhkim olunması fikri yalnız təəccüb doğura bilər. Bununla 
bərabər, əlbəttə, onları tam azad hesab etmək də düzgün olmazdı. Çünki onlar 
istifadə etdikləri keşkel müqabilində vergi ödəyirdilər, deməli, feodallardan iqtisadi 
cəhətdən asılı idilər. Məlum olduğu kimi, məcburi asılılıq forması və dərəcəsi 
təhkimli vəziyyətdən adi asılılığa qədər müxtəlif ola bilərdi. 
Keşkel sahiblərinə gəldikdə isə, İ.P.Petruşevski kimi, onları sözün əsl 
mənasında feodal əyanlar sırasına daxil etmək olmaz. Keşkel sahibləri ayrı-ayrı 
adamlar deyil, bütün avar kənd icması hesab edilirdi. Bütün camaata kollektiv 
halda qeyri-iqtisadi məcburiyyət tətbiq etmələrinə baxmayaraq, onları feodal 
əyanlar silkinə daxil etmək, əlbəttə, ağlasığmazdır. Hələ icma quruluşu tamamilə 
dağılmamışdı. Feodallaşma prosesinin başa çatmasına baxmayaraq kənddə gedən 
sinfi təbəqələşmə göz önündə idi, kəndxudalar, ayrı-ayrı varlanmış icma üzvləri 
hesabına kənd əyanları yararlanırdı. Feodalizm, sözün əsl mənasında, bərqərar 
olmadığı vaxtda keşkel sahiblərini feodal əyanlar hesab etmək olmazdı. 
İlisu sultanlığında siniflər, torpaq sahibliyi və torpaqdan istifadə azad 
icmalarınkından bir qədər fərqli idi. Əslində, sosial-iqtisadi quruluş və adlarını 
çəkdiyimiz məsələlərə görə İlisu sultanlığı Quzey Azərbaycan xanlıqlarına daha 
yaxın idi. Burada feodal ierarxiyasının ən yüksək pilləsində sultan, ondan sonrakı 
pillədə bəylər dayanırdılar. Bəy hüququndan sultanların oğlanları və irsi bəylər 
istifadə edirdilər. Sultanlıqda elə bəylər var idi ki, mülkiyyətlərinə bütöv kəndlər 
daxil idi. Gürcüstan Arxivinin Zaqatala silki-torpaq komissiyası fondunda 
cəmləşmiş materiallardan göründüyü kimi, sultanlıqda belə bəylər az deyildi. 
Qafqazşünas V.Lindenin yazdığına görə İlisu sultanlığında Sultan rəiyyət 
kəndlərini öz nəslindən, yaxud qohumlarından olan bəylərə idarə üçün (müvəqqəti, 
ömürlük, yaxud irsi) bağışlamışdı. Həmin bəylər, həmin kəndlərin gəlirindən 
istifadə edirdilər. 
Ləzgilər (avarlar və saxurlar nəzərdə tutulur - müəllif) sultanlıqda bir qayda 
olaraq özlərinə tabe olan kəndlərə malik deyildilər, lakin bəzən sultan çox hörmətli 
bəyləri öz tərəfinə çəkmək üçün onlara kəndlərdən müvəqqəti olaraq gəlir 
götürmək hüququnu verirdi. Nadir hallarda bəzi bəylər onlara verilən bu imtiyazı 
öz nəsillərinə verir, onlar da öz növbəsində bəy hüququnu alırdılar. Həmin müəllif 
sözünə davam edərək yazırdı ki, bəylər sultanın bağışladığı tiul hüquqlu 
mülklərdən başqa, rəiyyət kəndlərinə satınalma yolu ilə (bəzi hallarda zorla zəbt 
etmək yolu ilə) asılı kəndlilərdən torpaq alır və onlarla sahibsiz qalmış torpaq kimi 
rəftar edirdilər. 
V.Linden daha sonra yazırdı: «Dağıstanda olduğu kimi, İlisu sultanlığında 
sahibsiz qalmış (sahibi ölmüş və varisi olmayan) mülklərlə istədikləri kimi rəftar 
etmək hüququ, mülklər (daha doğrusu, pay torpaqları) sonralar, sultanlıqda 
123 
 
bəylərin təsirinin azaldığı vaxtda, əsasən, kənd icmalarının sərəncamına keçdi. 
Meşələr və otlaqlar rəiyyətin və bəylərin ümumi istifadəsində idi. Bəzi kəndlərdə 
isə meşələr bəylərinki hesab olunur və rəiyyət bəylərin razılığı ilə onlardan pulsuz, 
yaxud da müəyyən məbləğ müqabilində istifadə edirdilər». 
Car-Balakən dairəsində aparıcı olan avarlar kimi, İlisu sultanlığında olan 
saxur azad icmalarının üzvləri - kəndliləri də icma torpaqlarından azad surətdə 
istifadə edir, heç bir torpaq vergisi ödəmir, sultan və bəylərin xeyrinə heç bir 
mükəlləfiyyət daşımırdılar. S.Esadze yazır ki, «onlar yalnız dövlət vergi və 
mükəlləfiyyətlərini ödəyirdilər». Digər müəllif isə belə hesab edir ki, onlar heç bir 
dövlət vergisi ödəmir, yalnız hərbi xidmətdə olurdular. Arxiv sənədlərindən, o 
cümlədən, Zaqatala silki - torpaq komissiyasının materiallarından göründüyü kimi, 
sonuncu müəllifin sözləri həqiqətə daha yaxındır. Sultan saxur camaatları, toxum 
və kənd kovxalarının işinə bilavasitə qarışmırdı. Feodal vergilərindən azad edilmiş 
saxur kəndliləri kollektiv maaf hüququnda idilər. 
Sultanlardan və bəylərdən asılı olan keşkelçi kəndlilər - yengiloylar və 
muğallar rəiyyət adlanırdılar. Onların vəziyyəti Car-Balakən azad icmalarının 
keşkelçiləri ilə demək olar ki, eyni idi. Bu mülahizə ilk mənbələrdə də təsdiq 
olunur. V.Linden yazır ki, İlisu sultanlığında bəzi asılı kəndlərin torpaqdan istifadə 
qaydasının bəzi xüsusiyyətləri olsa da, əslində o hər yerdə eyni cür idi: mülklər, 
daha doğrusu, torpaq sahələri, bağlar və qoruqlar (otlaq yerləri) rəiyyətin tam 
sərəncamında idi və onların həmin sahələri satmağa hüquqları vardı. Əkin yerləri 
isə ümumi istifadə olub, bütün rəiyyət ailələri arasında bərabər şəkildə bölünürdü. 
Bəzi kəndlərdəki bölgüdə bəylər də iştirak edir və bir neçə pay alırdılar. Bundan 
başqa bəylər azad torpaq hissələrindən, həmçinin məhsul yığımından sonra əkin 
sahələrindən otlaq kimi istifadə hüququnu da mənimsədilər. İlisu sultanlığında 
torpaq sahəsi vahidi keşkel [4-6 tağara qədər məhsul verən torpaq sahəsi] idi. 
Keşkelçilər həddindən artıq az torpaq sahəsinə malik olurdular. Burada 8 ailənin 
bir keşkel torpağı var idi. 
Qeyd edək ki, saxur icmalarından asılı olan keşkelçilərdən başqa, bəylərə 
məxsus olan kəndlərdə yaşayan keşkelçilər də var idi. Sultanlıqda 14 belə kənd 
qeydə alınmışdı. Bu kəndlərin keşkelçiləri vergiləri bəylərə ödəyirdilər. İlisu 
sultanlığında kəndlilər hər hansı mükəlləfiyyət daşımaqdan azad idilər. 
İ.P.Petruşevski belə hesab edir ki, sultanlığın sosial quruluşunda, Car-
Balakən azad icmalarında olduğu kimi, feodal münasibətlərinin nişanələri toxum 
quruluşunun qalıqları ilə çulğalaşırdı. Bu təsnifat tədqiqatın ikinci fəslində verildiyi 
üçün onun üzərində bir daha dayanmağa ehtiyac duymuruq. 
Beləliklə, bu fəslin birinci və ikinci bölmələrində gətirdiyimiz 
materiallardan aydın olur ki, torpaq sahibliyi və torpaqdan istifadə məsələlərində 
Şərq feodalizminin xüsusiyyətləri Azərbaycana da aid idi. K.Marks Şərq 
feodalizminin xüsusiyyətlərini müəyyənləşdirərkən bunu dövlət torpaq sahibliyi ilə 
əlaqəndirməkdə haqlı olmuşdur. Yuxarıda göstərdiyimiz kimi, Quzey Azərbaycan 
124 
 
xanlıqlarında torpaq mülklərinin böyük əksəriyyəti xanlara, xan divanlarına 
məxsus idi və onlar bu torpaqları tiul kimi paylayırdılar. Tiul sahibləri bu 
torpaqların müvəqqəti mülkiyyətçiləri idilər. Və beləliklə, bu, Şərq feodalizminin 
səciyyəvi cəhəti və mahiyyətcə torpaq sahibliyində feodal iyrarxiyasının göstəricisi 
idi. Biz tarixi ədəbiyyatda Azərbaycan xanlıqlarında feodal iyerarxiyasına 
münasibətdə də kifayət qədər yanlışlıqlara yol verildiyinin şahidiyik. Bir sıra 
qafqazşünaslar, həmçinin Azərbaycan sovet tədqiqatçıları torpaq mülkiyyəti 
formalarını müəyyənləşdirərkən səhvə yol vermiş, mülkiyyət formasının 
göstəricilərini qarışıq salmışlar. Məsələn, onlar tiul torpaq sahibliyinin xarakterini 
müəyyən edərkən yalnız hüquqi vəziyyəti nəzərə alırdılar, halbuki, bu mənbələrə 
müraciət edən hər bir tarixçi real istehsal münasibətlərindən və tiuldarla torpaqları 
becərən kəndlilərin münasibətlərindən çıxış etməli idi. Nəzərə almaq lazımdır ki, 
tiul torpaq sahibliyində feodal mülkiyyəti, məhsuldar qüvvələrin inkişaf 
səviyyəsindən asılı olaraq feodal vergisinin forması ilə müəyyən edilir. 
Quzey Azərbaycan xanlıqlarında torpaq münasibətlərinin feodal 
xüsusiyyətləri ayrı-ayrı kənd icmalarının və kəndlilərin torpaqla qeyri-bərabər 
təmin olunmasında tapırdı. Məlum olduğu kimi, bu məsələnin tədqiqatçıları olan 
K.Marks və V.İ.Lenin də torpaqdan kiçik kəndli icarədarlığı kimi istifadəni 
kapitalizmdən qabaqkı dövrə aid edirlər. Məlum olduğu kimi, K.Marks işləyib 
ödəmə, cinsi vergi və pulla ödənilən vergiləri əkinçilikdə kapitalizmdən qabaqkı 
torpaq münasibətləri hesab edirdi. 
Azərbaycanda torpaq sahibliyinin, ümumiyyətlə, feodal quruluşunun bir 
xüsusiyyəti də mülkədarların hamısının, tiuldarların isə böyük əksəriyyətinin 
bilavasitə təsərrüfatla məşğul olmayıb, rəiyyətdən vergi toplamaqla 
kifayətlənmələrində öz əksini tapırdı. Öz təsərrüfatı ilə məşğul olanlar isə 
rəncbərlərin əməyindən faydalanmaqla, eyni zamanda, rəiyyəti ildə 3-5 gün 
mükəlləfiyyət daşımağa məcbur edirdilər. Kənd təsərrüfatının vəziyyətinə həsr 
etdiyimiz fəsildən göründüyü kimi, Quzey Azərbaycan xanlıqlarında təsərrüfatla 
məşğul olan sahibkarlar çox az idi. Xanlar və bəylər, əsasən, tut bağları salmaqla, 
baramaçılıqla məşğul olur və bu işdə rəncbər əməyindən geniş istifadə edirdilər. 
Kənd təsərrüfatı istehsalının bu xüsusiyyəti, tədqiq etdiyimiz dövrdə Azərbaycana 
xas olan digər bir cəhət də doğururdu. Məlum olduğu kimi, Quzey Azərbaycan 
xanlıqlarında kəndlilər hüquqi cəhətcə torpağa təhkim olunmamışdılar, burada 
təhkimçilik münasibətləri, kəndlilərlə münasibətdə «şey hüququ» yox idi. Lakin 
Azərbaycanda tarixən feodal-asılı münasibətlər mövcud olmuşdur. Quzey 
Azərbaycan xanlıqlarında torpaqdan icmalıqla istifadə, torpaqların vaxtaşırı 
bölünməsi xarakterik idi. Doğrudur XVIII əsrin sonunda bu qayda müəyyən halda 
pozulsa da, hər halda bütövlükdə sonrakı illərdə saxlanılırdı. 
Torpaq sahibliyi və torpaqdan istifadənin xüsusiyyətlərindən biri də 
Azərbaycanın müxtəlif yerlərində, xüsusən, Car-Balakən azad icmalarında və İlisu 
sultanlığında onun müxtəlifliyi idi. Burada təsərrüfatın natural xarakteri, onun 
125 
 
dağınıqlığı və ibtidailiyi, keşkel sahibləri ilə keşkelçilər arasındakı münasibətlər və 
s. amilləri iqtisadi münasibətlərin inkişafına   ciddi   mane   olurdu.   Bu   regionun   
xarakterik cəhətlərindən digəri bəy - feodal nəslindən olmayan saxurlar və   
avarların keşkelçilərə münasibətdə feodal kimi çıxış etmələri və feodal hüquqlarına 
malik olmaları idi. Feodal-asılı keşkelçilərin öz torpaq payları ilə istədikləri kimi 
rəftar etmələri də bu regionun xüsusiyyətlərindən idi. 
Beləliklə, XVIII əsrin sonu - XIX əsrin əvvəllərində Quzey Azərbaycan 
xanlıqlarında istehsal münasibətlərinin, sosial-iqtisadi münasibətlərin başlıca 
göstəricisi olan torpaq sahibliyi və torpaqdan istifadə bir çox spesifik cəhətlərinə 
və xüsusiyyətlərinə baxmayaraq feodal xarakteri daşıyırdı və torpaq üzərində 
feodal mülkiyyəti mövcud idi. 
 
4.3. Su sahibliyi və sudan istifadə 
Azərbaycanda süni suvarmanın tarixi, əkinçilik mədəniyyətinin tarixi qədər 
qədimdir. Əvvəlki dövrlərdə olduğu kimi, xanlıqlar dövründə də süni suvarma 
Azərbaycan şəraitində, xüsusən, onun aran yerlərindən əhalinin kənd təsərrüfatı 
məşğuliyyətində həlledici əhəmiyyətə malik idi. Müasir dövrümüzdə belə 
Azərbaycanda yüzə qədər yaşayış məntəqəsinin adında süni suvarmanın izləri var. 
Məsələn, Ağdam rayonunda Böyük Kəhrizli və Əmirarx, Şəki rayonunda 
Kəhrizoba, Şərurdaşarx və s. göstərmək olar. Cənubi Qafqazda suvarmanın 
vəziyyətini tədqiq etmiş müəllif yazırdı ki, kəndlilərin yaşayışı torpağın kifayət 
qədər olmasından daha çox, suvarma suyunun olmasından asılı idi. Doğrudur, bu 
sözlər XIX əsrə aiddir, lakin onları olduğu kimi nəinki xanlıqlar dövrünə, hətta 
ondan əvvəlki dövrlərə də aid etmək olar. 
Azərbaycanın 1.190.000 desyatin sahəsi olan zəngin və geniş düzənlikləri 
(Muğanın suvarılmayan hissəsi 120.000 des., Şirvan 595.000 des., Salyan 
Acınohur, Şirak, Eldar, Samux və s. 165.000 des.) topoqrafik və iqlim şəraitinə, 
özündə iki böyük su mənbəyini - Kürü və Arazı birləşdirməsinə baxmayaraq 
tamamilə istifadəsiz qalırdı. «Halbuki, yer kürəsində az yer tapılar ki, belə böyük 
və məhsuldar torpağı olsun ki, orada qiymətli kənd təsərrüfatı bitkilərini (pambıq, 
şəkər çuğunduru, düyü, üzüm, müxtəlif meyvələr və s.) yetişdirmək və xeyli 
əhalini məskunlaşdırmaq üçün hərtərəfli şərait olsun. Lakin hər şey suvarmadan 
asılıdır. Onsuz iqlim və hava şəraitinə görə heç bir bitkini yetişdirmək olmaz». 
Şərqdə kənd təsərrüfatında suvarmanın nə qədər böyük əhəmiyyətə malik 
olması məlumdur. Bu barədə F.Engels K.Marksa yazırdı ki, «Burada əkinçilik 
üçün birinci şərt süni suvarmadır, bu isə ya icmaların, ya əyalətlərin, ya da mərkəzi 
hökumətin işidir... Torpağın məhsuldarlığı süni surətdə elə səviyyəyə çatdırılırdı 
ki, süni suvarma sistemi sıradan çıxdıqda isə həmin səviyyə tezliklə yox olurdu». 
Suvarma suyunun çatışmaması kənd istehsalçılarını başqa yerlərə köçməyə, 
yaxud az su tələb edən, ya da heç bir suvarma tələb etməyən bitkiləri becərməyə 
məcbur edirdi. Bu barədə XVIII əsr tarixinin tədqiqatçısı yazır: «Bir çox susuz 
126 
 
yerlərin əhalisi iri və xırda çayların axarı olan yerlərə köçürlər. Onlar Kür çayı 
sahilində bir-birinin yaxınlığında məskunlaşmışlar, kəndlər salmışlar və Kür 
çayından öz əkinlərini suvarmaq üçün arxlar çəkmişlər». Başqa müəllif yazırdı: «... 
isti aran yerlərində suyun çatışmaması, yaxud onun olmaması üzündən torpaqların 
çoxu becərilməmiş qalmışdı. Belə kəndlərin əhalisi isə, bu yerləri tərk etmişlər». 
Bir çox yerlər qeyri-məskundur, ona görə ki, həmin yerlərdə torpaq çox bərkdir və 
su çatışmır, nəinki çaylar, heç quyular da yoxdur». 
Başqa bir müəllif yazır: «Kəndli süni suvarmanın onun təsərrüfatında belə 
mühüm rolunu nəzərə alaraq torpağı suvarma vasitələri ilə təmin etmək üçün nə 
zəhmətini, nə vaxtını, nə də kapitalını əsirgəmirdi. Kəndlilər özlərinin ibtidai 
alətləri ilə qayaları, təpələri, hətta dağları çapırlar ki, həyatverici suyu öz sahələrinə 
gətirə bilsinlər. Bakı qəzası kimi çay olmayan yerlərdə isə kəndlilər su 
quyularından istifadə edirdilər». 
S.A.Yegiazarov belə hesab edirdi ki, «Qədimdə suvarma çiçəklənmə dövrü 
keçirirdi.., xan-hökmdar öz mülkiyyətinə özünün xüsusi ərazisi kimi baxırdı... 
Əkinçiliklə və maldarlıqla məşğul olmağın suvarmasız mümkün olmadığını nəzərə 
alıb ona xüsusi fikir verirdi». 
Tədqiq olunan dövrdə Quzey Azərbaycan ərazisində 131 çay axırdı. 
Doğrudur onların çoxu azsulu olub, yayda quruyurdu, lakin tam sulu çaylar da az 
deyildi. Məsələn, Quba xanlığının ərazisində Qusarçay, Vəlvələçay, Cilgil, 
Qudyalçay, Yalamaçay və Samur çayları, Lənkəran xanlığında Bolqarçay, 
Viləşçay, Lənkərançay, Astaraçay, Abşeronda Qobustan sahəsi üzrə Sumqayıtçay, 
Pirsaatçay, və s. axırdı. 
Quzey Azərbaycan xanlıqlarının ərazisində çaylardan başqa, xüsusən, onun 
dağlıq hissəsində 100-dən artıq göl var idi və bu göllərin də suyundan süni 
suvarma üçün istifadə olunurdu. 
Hələ ilk orta ərslərdə Araz çayından geniş Beyləqan düzünə böyük bir arx 
çəkilmişdi. Bu arx XIII əsrdə monqolların yürüşü zamanı dağıdıldı. Böyük Fateh 
əmir Teymur XIV əsrdə bu arxı bərpa edərək onu özünün böyük babası Barlasın 
adı ilə adlandırdı. Sonralar bu arx Gourarx adı ilə məhşur oldu. 
Qarabağ xanlığı özünün suvarma arxları ilə xüsusilə fərqlənirdi. Mirzə 
Camal Cavanşir bu arxların adlarını tarix üçün qoruyub saxlamışdır: Gödəkarx, 
Yuvararx, Zeymənə arxı, Gəmieci arxı, Sarı arx, Ayazarx, Gürlu arxı, İnsurxan 
arxı, Duramanlı arxı, Qaşqayarx, Xan arxı, Baharlı arxı, Meymənə arxı, İkinci 
yuvar arxı, Müqəddəm arxı, Qaybaş-Makli arxı, Gourarx. Onlar Pənah xanın və 
onun oğlu İbrahim Xəlil xanın vaxtına qədər qorunub saxlanılmış və onların 
gəlirindən istifadə olunmuşdur. Qarabağ xanlığında Şaharxı və Mirzəm arxları da 
var idi. 
Qarabağ xanlığında Tərtər çayından da xeyli arxlar çəkilmişdi. Bu, XIX 
əsrin 80-ci illərində həmin ərazinin tədqiqatçısı tərəfindən də qeyd edilir: «Qeyd 
edək ki, Tərtərdən çəkilmiş köhnə və dağılmış arxlara tez-tez rast gəlinirdi». Bu 
127 
 
arxlar hətta xanlıqlar dövründə də fəaliyyət göstərmişdi. 
Şəki xanlığında Məlikarx düzündəki arx - Əlicansay çəkilmişdi. Bu arx 
Əlincə çayının sağ sahili boyu 3, sonra düzənliyə doğru 10 verst uzanaraq, qollara 
ayrılırdı ki, onlardan biri də Suçma kəndinə gedib çıxırdı. Digər qol isə, sola sarı 
uzanıb bütün Mərikarx qolunu kəsib gedirdi. 
XVIII əsrdə Azərbaycanda olmuş səyyahlar yazırlar ki, Şamaxı 
yaxınlığında Pirsaat çayı axır və ondan suvarma məqsədilə üç arx çəkilmişdi. 
Onlardan biri şəhər hakiminin ixtiyarında idi. O, bu arx vasitəsilə öz torpaqlarını və 
bağlarını suvarırdı. Digər iki arx isə ətraf kəndlərin əkinlərinə və bağlarına su 
verirdi. Lakin səyyahın yazdığına görə, kəndlilər bu arxların suyundan istədikləri 
kimi istifadə edə bilmirdilər, ona görə ki, onlar dəyirmanların işlədilməsinə zorla 
çatırdı. Həmin səyyah yazır ki, Kür çayından otlaqları suvarmaq üçün bir neçə arx 
çəkilmişdi. XVIII əsrin əvvəlində Azərbaycanda olmuş A.P.Volınski də burada 
Pirsaat çayından çəkilmiş arxların adlarını çəkir. Mənbələrin verdiyi məlumata 
görə, Mil düzündəki Xanarxı və Qoşqar arxı da əhəmiyyətli suvarma vasitələrindən 
idi. 
Şamaxı xanlığında əhali baş su arxlarından çəkilmiş kiçik arxlarla əkinləri 
suvarır və kifayət qədər məhsul götürürdülər. Yenə həmin mənbədə qeyd olunur ki, 
Salyanda suvarma çox inkişaf etmişdi. Kür boyu aralanmış kəndlərdən əkin 
sahələrini suvarmaq üçün çoxlu arxlar çəkilmişdi. Bunlardan əlavə «Şirvan 
əyalətinin təsviri»ndə qeyd olunur ki, Salyanda suvarma üçün iki göl tikilmişdir. 
Bu göllər Kür çayı daşanda su ilə dolurdu. 
Gəncə xanlığında çox uzaq məsafələrdən çəkilmiş elə mühüm arx yox idi. 
Suvarma, əsasən, çox da böyük olmayan arxlarla həyata keçirilirdi. Bu arxların 
üstündə dəyirmanlar da qururdular. Gəncə xanlığında da, bir çox başqa yerlərdə 
olduğu kimi əsas suvarma vasitələri kəhrizlər və qara su idi. Ümumiyyətlə, 
suvarma suyu ikiyə bölünürdü: çay suları olan ağ su və yerin təkindən çıxan 
çeşmələr. Böyük su anbarları, hətta bataqlıqlar da qara su mənbələri idi. Belə 
sulardan da suvarmada geniş istifadə olunurdu. Görkəmli Azərbaycan maarifçisi, 
ilk Azərbaycandilli qəzetin əsasını qoymuş kənd təsərrüfatı, həmçinin, süni    
suvarma məsələlərinə dair məqalələrin müəllifi Həsən bəy Zərdabi qara su 
barəsində də yazmışdır: «Belə fikirləşmək lazım deyildir ki, çəltik və başqa çöl   
bitkilərini suvarmaq üçün çaylardan götürülən su həmişəlik itmir. Yuxarı 
hissələrdə səmərəsiz suvarma nəticəsində  bataqlıq yaranır,  havanı  zəhərləyir,  
ağcaqanadların artmasına şərait yaradır. Lakin bu sular tamamilə buxarlanmır, 
bataqlıqlar bir-birinə birləşərək Kür çayına axan çaylar yaradırlar. Bu çayları Qara 
su adlandırırlar, amma, əlbəttə, bu sular qara deyildi, o, tam təmiz, çeşmə suyu 
kimi şəffafdır, ona görə «qara» adlanırlar ki, suyun  olduğu bataqlığın dibi müxtəlif 
orqanik şeylərin çürüməsi nəticəsində qara rəng alır və orada olan su da ilk baxışda 
qara görünür». 
Naxçıvan xanlığında olan Qanlıgöl də suvarma mənbəyi idi və ondan arxlar 
128 
 
çəkilmişdi. Xanlıqda Ədilağa gölü süni suvarma üçün su mənbəyi idi. 
XIX əsrin 30-cu illərinin sonuna dair məlumata görə, Naxçıvan əyalətində 
suvarma üçün 150 iri və 12 xırda arx, Yelizavetpol qəzasında isə 64 arx var idi. 
Arxlar iki kateqoriyaya bölünürdü: baş arxlar və bölgü arxları. Baş arxlar öz 
başlanğıclarını su mənbəyindən, çaylardan, kəhrizlərdən, göllərdən və s. götürürdü. 
Bölgü arxları ilə baş arxdan götürülən suyu suvarma yerinə çatdırırdılar. Bölgü 
arxlarının özləri də iki kateqoriyaya bölünürdü: birbaşa suvarma yerinə suvarma 
suyu axıdan kənd arxı, ikincisi isə kənd arxının suyunu ayrı-ayrı kəndli əkin 
sahələrinə axıdan arx. 
Cəsarətlə söyləmək olar ki, Naxçıvan xanlığında suvarma arxlarının suyu 
göstərilənlərdən çox olmuşdur, belə ki, Rusiya-İran müharibələrinin gedişində 
suvarma arxlarının bir çoxu sıradan çıxmışdı. Qarabağ xanlığındakı arxlardan beşi 
təkcə bir mülkədarın sərəncamında idi: Qaraçay yaxınlığındakı Rakkal, Xanarxı, 
Xaçın çayı yaxınlığında Əmirarxı, Xəzinə arxından başlanan Xatunarxı, Arazdan 
götürülmüş Hüseynəli və Tərtərdən başlanan Teley arxları. 
Qaraçuxa kəndi yaxınlığındakı çox da böyük olmayan göldən bütün 
Qaraçuxa ərazisindən keçən, Yamaxa kəndində suyunu xüsusi mənbədən götürmüş 
arx çəkilmişdi. Qazax sultanlığında da suvarma inkişaf etmişdi. 
Hələ lap keçmişlərdə Azərbaycanda kəndlilər çayların axarında bənd 
tikməklə süni göllər yaradırdılar. Onlardan biri də Muğanda Çel qalası 
yaxınlığındakı göl idi. Yaz zamanı çaylar daşanda bu göl su ilə dolurdu ki, onun da 
suyundan xan bağları suvarılırdı. 
Kür çayının sol sahilində, Muğanda Qaraçala yaxınlığında da belə göl 
düzəldilmişdir. Bu göl də yazda, Kürün daşması nəticəsində dolurdu. Gölün suyu 
ilə 500 desyatin sahəni suvarmaq olurdu. Şamaxı xanlığında, Qəbiristan dairəsində 
belə göllərdən biri mövcud idi. Naxçıvan xanlığında Xan göl tikilmişdi. Lənkəran 
və Naxçıvan xanlıqlarında belə süni yaradılmış göllər daha çox idi. 
Göründüyü kimi, Azərbaycan xanlıqlarında xeyli suvarma arxları şəbəkəsi 
var idi. İ.P.Petruşevski isə belə hesab edirdi ki, XVIII əsrdə Azərbaycan 
xanlıqlarında, bəzi müstəsna hallar nəzərə alınmasa, «böyük suvarma sistemləri 
yox idi. Kiçik arxlar isə çox vaxt kənd icmalarının, mülk, tiul və vəqf sahiblərinin 
təşəbbüsü ilə çəkilirdi». 
Çaylar olmayan, yaxud çox az olan yerlərdə süni suvarmada kəhrizdən, 
quyulardan istifadə olunurdu. Bakı xanlığında belə quyu və kəhrizlər daha çox idi. 
Bir quyunun suyu ilə yarım desyatindən bir desyatinə qədər torpağı suvarmaq 
olurdu. 
Kəhriz yeraltı qalereyalardan ibarət olub, son hissəsi su mənbəyinə dirənir, 
açıq hissəsi isə yerin üst-qatına qədər qalxırdı. Kəhrizlər bəzən bir neçə 
qalereyadan ibarət olub bir ümumi arxda birləşirdi. Qalereyalardan suyun axması 
üçün elə şərait yaradılırdı ki, su onun mənbəyindən torpağın yuxarı qatına axa 
bilsin. Kəhriz qazan ustalar kənkanlar adlanırdılar. 
129 
 
Quyulardan isə su tutumu 10-15 vedrə olan dəridən düzəldilmiş tuluqlarla 
çıxarılırdı. Tuluğun su dolan ağız hissəsi kəndirlə bağlanır, at və ya uzunqulaq 
həmin kəndiri dartdıqca o, quyu üstündə qoyulmuş çarxa sarınaraq tuluğu çıxarırdı. 
Tuluqda olan su daşdan qayrılmış iri çuxura tökülür, ordan isə arxlara axıdılırdı. 
Quyulardan su çıxarmaq üç ay yarıma qədər - iyunun axırlarından sentyabrın 
ortalarına qədər davam edirdi. 
Kəhrizlər, quyular, arxlar xüsusi şəxslərin, yaxud kənd icmalarının 
torpaqlarında çəkildiyindən, onların mülkiyyəti hesab olunurdu. Lakin bu 
mülkiyyət hüququ heç bir qanunla təsdiq olunmur, yalnız adətə əsaslanırdı. Su 
üzərində mülkiyyət torpaq üzərində mülkiyyətdən fərqlənirdi. Su üzərində 
mülkiyyət feodallara, həmçinin, kənd icmalarına və ayrı-ayrı kəndli qruplarına 
məxsus idi. Bununla belə, qeyd etməliyik ki, Quzey Azərbaycan xanlıqlarında, 
suvarma suyu və suvarma tikililəri, əsasən xanların, bəylərin, yəni iri torpaq 
sahiblərinin mülkiyyətində idi. 
Hesab olunurdu ki, əvvəla, su mənbəyi olan torpaqlar onlara məxsus idi, 
ikincisi, süni suvarma tikililərinin meydana çıxması xeyli kapital tələb etdiyindən, 
buna yalnız onların imkanı çatırdı. Təbii su mənbələrindən gətirilən, yaxud yerin 
tərkindən çıxarılan su, bu iş üçün əmək və kapital sərf etmiş şəxsin mülkiyyəti 
hesab olunurdu. İ.P.Petruşevski qeyd edir ki: «Feodalın təkcə - torpaq-mülk 
üzərində deyil, özünün çəkdiyi suvarma arxı, yaxud onun torpağından keçən 
suvarma arxları üzərində də mülkiyyət hüququ vardır. Bu arxlardan istifadə edən 
kəndlilər feodalın nəfinə müəyyən vergi verməli idilər. Mülkədar özgə torpağından 
keçən su arxı çəkdirdikdə, o və onun nəsli bu arx üzərində mülkiyyət hüququnu 
torpaq sahibi ilə bölüşdürürdü. Onların hər biri sudan və suvarılan torpaqlardan 
gələn gəliri bölürdülər». 
Müsəlman hüququna görə, arxlar onları çəkdirənlərin mülkiyyətindədir və 
ondan istifadə sahibkarlarla razılıq əsasında baş verir. Onların icazəsi olmadan nə 
bənd tikmək olardı, nə də şlüz. Bulaqların, quyuların və su tutumlarının suyu 
onların sahiblərinə məxsus idi. Xüsusi sahibkar torpaqlarında olan quyular, 
bulaqlar və su tutumları üzərində həmin torpaqların sahiblərinin, dövlət 
torpaqlarında olanlar üzərində isə bütün müsəlman icmalarının mülkiyyət hüququ 
vardı. Boş torpaqda qazılmış quyular, onlardan istifadə etmək üçün qonşu torpaq 
sahələri quyu qazanlara məxsus idi. Belə hüquqlara kəhriz sahibləri də malik idilər. 
Kəhriz sahibləri kəhriz suyu ilə suvarılan ətraf torpaqlardan nəslən istifadə etmək 
hüququna malik idilər. 
Qeyd etdiyimiz kimi su mənbələri, suvarma arxları onları tikmək üçün xərc 
çəkənlərin mülkiyyəti idi. Məsələn, Qarabağ xanlığında iri torpaq sahibi Rüstəm 
bəyin süni suvarma üçün beş arxı var idi: Raqqal arxı /Qaraçaydan çəkilmişdi/, 
Xəkarxı /Xaçınka çayından/, Xatınarxdan çəkilmiş Ələfarxı, Arazdan - 
Hüseynarxı, Tərtərçaydan Tanearxı. «Qarabağ xanlığının təsviri»ndə qeyd 
olunduğu kimi, bu arxlar ya satın alınmış, ya da xan tərəfindən bağışlanmışdı. 
130 
 
Başqa bir torpaq sahibinin iki iri arxı var idi.. 
Muğanda, Kürlə Araz arasındakı vadidə Qızılarx və Xan arxı adlı iki iri arx 
fəaliyyət göstərirdi. Göstərilən vadidə yerləşən torpaqlar məhz həmin iki arx 
vasitəsilə suvarılırdı. Qarabağ xanlığında Tərtərçaydan çəkilmiş arxların böyük 
hissəsi mülkədarlara məxsus idi. Gəncə xanı Cavad xanın Gəncə ətrafında 10 arxı 
qeydə alınmışdı. 
Adətə görə hər hansı şəxs, istənilən adamın torpağından arx çəkə bilərdi və 
torpaq sahibi buna mane olmamalı idi. Həmin torpaq sahibi onun torpağından 
çəkilən arxdan suvarma üçün istifadə edə bilərdi. 
Bir çox bəylər dinin güclü olduğu bir şəraitdə şəriət qanununu pozmağa 
cürət etmir, ona əməl etməli olurdular. Lakin elə bəylər də var idi ki, «kəndliləri 
həmin arxdan istifadə etmək hüququndan məhrum edirdi». 
Şəki xanlığının Ərəş mahalında «yaxşı becərilmiş və əkilmiş torpaqlar, 
həmçinin, arxlar Ərəş sultanının hakimiyyəti altında idi». 
Qeyd etdik ki, kənd icmalarının da su üzərində mülkiyyəti var idi. XIX əsrin 
ortalarında Şamaxı qəzasının Gültəpə kəndinin Çiləbert sahəsinin kəndliləri 
yazırdılar ki, «100 ildən artıqdır ki, Ağsu arxı bizim mülkiyyətimizdədir». 
Göründüyü kimi, arx xəzinənin, bəyin və s. deyil, məhz kənd icmasının mülkiyyəti 
idi. İstər ayrı-ayrı şəxs olsun, istərsə də kənd icması, ixtiyarında olan suvarma 
vasitələrindən istədiyi kimi istifadə edə, onu sata, başqasına verə bilərdi. Kənd 
icmasına məxsus olan suvarma tikililəri satıldıqda, kənd icmasının, daha doğrusu 
icma yığıncağının razılığı olmalı idi. Məsələ burasındadır ki, icmaya məxsus 
suvarma tikililəri icma üzvlərinin hər birinin mülkiyyəti hesab olunurdu, yəni 
onların burada hər birinin öz payı var idi. Onlar həmin payla istədiyi kimi rəftar 
edə, sata, bağışlaya və s. bilərdi, lakin yenə də kənd yığıncağının sözü son söz 
olmalı idi. İcma yığıncağı buna icazə verməyə də bilərdi. 
Müsəlman hüququna görə çaylardan hamı istifadə edə bilərdi. Çayətrafı 
torpaqları olanlar isə daha çox üstünlüyə malik idilər. Onlar bənd və s. tikililəri 
tikməklə öz torpaqlarını suvara bilərdilər. Çay axınının yuxarı hissəsində olan 
torpaqlar suvarma birinciliyinə malik idi. Lakin bu torpaqların sahibləri elə etməli 
idilər ki, «suvarılan torpaqda su topuqdan yuxarı dayanmasın». 
Həyatın özü zaman-zaman su sahibliyi və sudan istifadədə bir sıra adətlər, 
qaydalar yaratmışdı. Lakin bu qaydaları mirabların, bəylərin özbaşınalığı pozurdu. 
Bu, xalq adətinə, ənənələrinə görə hər hansı təbii su mənbəyi, həmin ərazidə 
yaşayanların ümumi malı hesab olunurdu. Çayların və göllərin istifadəsində, həmin 
çayların mənsəbində və axarı boyu yerləşən icmalar bərabərhüquqlu idilər. Qeyd 
etdiyimiz kimi, su mənbəyinin əvvəlində yerləşən kəndlərə suvarma suyundan 
istifadədə üstünlük verilirdi. Lakin onlar bu üstünlükdən istifadə etməklə aşağıda 
yerləşən kəndləri suvarma suyundan məhrum etməməli idilər. Həmin kəndlər orada 
olan evlərin sayına uyğun olaraq sudan istifadə edib, artığının qarşısını ala 
bilməzdilər. 
131 
 
Qeyd etdik ki, kəhrizlər, quyular onları tikənlərin şəxsi mülkiyyəti idi. 
Yazılmamış qanuna, adətə və ənənələrə görə, torpaq sahibi kimliyindən asılı 
olmayaraq suvarma suyunu aparmaq üçün yol verməli idi. İcmalar bu suyu istədiyi 
istiqamətdə, torpaq sahibindən icazə almadan aparmaq üçün arxlar qaza bilərdilər. 
Çox məsrəf tələb edən bu iş yoxsul kəndlilər üçün çox vaxt mümkün olmurdu. Bu 
hüquqdan daha imkanlı bəylər istifadə edir, kəndlilərin onsuz da az olan pay 
torpaqlarını arxlarla kəsməklə onları iflasa uğradırdılar. Məsələn, Cavanşir 
qəzasında, «Çaylı kəndinin yuxarı hissəsində yerləşən 45 desyatinlik pay torpaqları 
bəylərin çəkdikləri arxlarla sözün əsl mənasında parçalanmış, kəndlilər isə buna 
mane ola bilməmişdilər». Torpaq sahibi üçün ağır olan bu adətin müsbət cəhəti 
onda idi ki, torpaq sahibləri öz torpağından keçən arxların suyundan suvarma üçün 
istifadə edə bilərdilər. Müxtəlif icmalar arasında su aşağıdakı qaydada bölünürdü: 
1. Adətən hər bir icma ona çatacaq su payını alırdı. Lakin bəzi yerlərdə 
çaylarda su çox azaldıqda bu ümumi istifadə qaydası pozulurdu. Belə hallarda 
sudan aramsız istifadə növbəli istifadə ilə əvəz olunurdu. Belə ki, müəyyən 
suvarma tikililərinin və çayın suyunu müəyyən müddətə /adətən, bir neçə gün/ bir 
icma, yaxud bir qrup icma alır, sonra ikincisi, üçüncüsü ondan istifadə edirdi. 
Böhranlı vəziyyət yarananda, böyük ehtiyac, zərurət olanda dəhnəbir üsulu  təyin 
olunurdu,  yəni,  su ilk növbədə elə  icmalara verilirdi ki, onun məhsulu məhv ola 
bilərdi. Dəhnəbir isti yerlərdə hər bir icmanın gündəlik suya ehtiyacının olması 
nəzərə alınaraq ən uzağı üç gün müddətinə tətbiq edilirdi. 
2. Suvarma suyunun pay torpaqlarının sahəsinə görə bölgüsü. Bəzi 
icmalarda su ailələrin sayına görə deyil, pay torpaqlarının sahəsinə görə bölünürdü. 
Suyun bölünməsində rahatlıq yaratmaq üçün bir neçə ev birləşərək qruplar-
desyatinlər, keşkellər təşkil edirdilər. İcma suyu bu qruplar arasında, qruplar isə 
torpaq sahələrinə görə bölünürdü. Qrupların  növbəsi  günlərlə,   evlərin  növbəsi  
isə  saatlarla hesablanırdı. 
Su ölçüsü dəyirman, baş və keşkel, dəncə, bel və s. idi. Suyu kiçik axınlara 
bölmək üçün dəyirman batmanla əvəz olunurdu, yəni, hər 100 ev 3/4 dəyirman su 
alırdı. 
Xanlıqlar dövründə sudan istifadənin iki institutu formalaşmışdı: 
«dəhnəbir» və «ayaqbasan». Birinciyə çox vaxt «Girdab» da deyilirdi. Birincidən o 
icmalar istifadə edirdilər ki, onlar su mənbələrinin aşağı axarlarında yerləşirdilər. 
Çox vaxt onlara su çatmır, əkinləri korlanırdı. Belə icmaları su ilə təmin etmək 
üçün suyun bir gözü onlar üçün ayrılır və daima açıq saxlanırdı. İkinci institut su 
mənbələrinə yaxın icmalara aid idi. Onlar öz əkinlərini yalnız ehtiyac olduqda 
suvara bilərdilər. Gen-bol suvarmaya icazə verilmirdi. Buna nəzarət üçün hətta 
ayrıca adam da ayrılırdı («cuvar»). 
Ümumiyyətlə götürüldükdə, su, əsasən, evlər arasında bərabər surətdə 
bölünürdü. Bu isə həmişə sülh şəraitində baş vermir, bəzən ölümlə nəticələnir, 
dava-dalaşa səbəb olurdu. 
132 
 
Sudan istifadəyə mirablardan və cuvarlardan ibarət olan inzibati idarə 
nəzarət edir, hər mahalda olan bu inzibati idarənin başçısı mirablar olurdu. 
Xanlar xanlığın ərazisini mahallara bölərkən, suvarma işlərinin təşkili 
baxımından həmin regionun coğrafi və iqlim şəraitini nəzərə alırdılar. Başqa sözlə 
desək, mahallar, eyni zamanda, su təsərrüfatını idarə etmək üçün inzibati vahid 
idilər. Mirabların hüquq və vəzifələri məsələsi üzərində dayanmazdan qabaq bütün 
Quzey Azərbaycan xanlıqlarında olan su mahallarının adları ilə tanış olaq. Bu işi 
Azərbaycan su sahibliyi və sudan istifadə məsələsini xüsusi öyrənmiş 
İ.A.Talıbzadə görmüş və onların təsnifatını aşağıdakı şəkildə vermişdir: 
Şəki xanlığı: Şəki, Xaçmaz, Qəbələ, Ərəş, Padar, Ağdaş, Alpout, Göynük. 
Qarabağ xanlığı: Cəbrayıl, Kəbirri, Cavanşir, Zəngəzur, Meğri, Bərgüşad, 
Qapan, Qaraçarlı və daha 13 mahal. 
Naxçıvan xanlığı: Əlincəçay, Naxçıvan, Mavazixatun, Dərələyəz, cəmisi 52 
mahal. 
Gəncə xanlığı: Samux, Kürəkbasan, Gəncə, Şamxor, Ayrum. 
Lənkəran xanlığı: Ərçivan, Dərin, Allar, Maringül, Zuvand, Sanili. 
Quba xanlığı: Quba, Rustov, Buduq, Xınalıq, Barmaq, Müşkür, Sədan. 
Mirablar hər il suvarma mövsümünün başlanması ərəfəsində seçilirdilər. 
Hər kənddə mirabın köməkçisi olan cuvar var idi. Bəzi kəndlərdə onları uyar, 
bəndəvunçı, yaxud darğa da adlandırırdılar. Mirabları mahala daxil olan kənd 
icmaları birlikdə, cuvarı isə hər bir kənd icması ayrı-ayrılıqda seçirdi. 
Bəzi xanlıqlarda miraba hər arx üçün bir baş su və 20 man. haqq verilirdi. 
Hər mahalda mirabın üzərində nəzarət etmək üçün iki nəzarətçi seçilirdi. 
Nəzarətçilərə 4-5 gün müddətində istifadə etmək şərtilə bir baş su verilirdi. Elə 
hallar olurdu ki, bəzən mahallarda bir deyil, iki mirab olurdu. Bunu özlərinin 
xüsusi mirabları olan iri torpaq sahibləri - bəylər edir və həmin mirablar öz 
ağalarının əllərində oyuncağa çevrilirdilər. 
Mirabların böyük hüquqları var idi. O, mahal suyunu icmalar arasında 
bölür, baş suvarma tikintisinin su bölünən hissəsində - bənddə su bölgüsü işarələri 
edir, möhürləyir, mahalın hər yerində əkin yerlərini gəzir, ehtiyacı olan sahələrə 
növbədənkənar su verirdi. 
Mirabın bu sonuncu hüququ onlara varlanmaq məqsədilə özbaşınalıq 
etməyə şərait yaradırdı. Mirablar su işləri üzrə mahalın ali hakimi olub, icmalar 
arasında mübahisə baş verdikdə onu həll edirdilər. O tez-tez «məcburiyyət 
qarşısında» olmaq bəhanəsilə mahal suyunu icmalara verir, onlar isə miraba 
əliaçıqlıqla hədiyyə verirdilər. Onun payına düşən iki baş suya gəldikdə, yay 
zamanı bu sular onun gəlir mənbəyinə çevrilirdi, belə ki, ilin həmin vaxtında suya 
tələbat böyük olurdu. 
Mahal su başçılarının son pilləsi cuvar idi. Cuvarlar süni suvarma üçün 7-8 
aylığa (aprel - oktyabr ayları) seçilirdilər. Hər kəndin cuvarından başqa, bir qrup 
kəndin də ümumi cuvarı olurdu və o, bütöv cuvar adlanırdı. Cuvarlar ümumi 
133 
 
arxdan ayrı-ayrı kəndlərə bölünən arxlara, bütöv cuvar isə arxların qaydada olub-
olmamasına nəzarət edirdi. O, məhsulla və pulla maaş alırdı. Arxlar təmir olunanda 
hər gün orada olmalı, kəndliləri bu işə cəlb etməli idi. Cuvarların mühüm 
vəzifələrindən biri də mirabın möhürlə işarə etdiyi suyun paylanması yerinə 
nəzarət etməsi idi. O burada bir əyinti ilə rastlaşdıqda miraba xəbər verir, özbaşına 
heç bir tədbir görmürdü. Cuvarlar miraba deyil, icmalara tabe idilər, belə ki, onun 
seçilməsi və azad edilməsi kənd icmasından asılı idi. Cuvarlar öz icmalarının 
mənafeyini mudafiə edir, icma suyunun başqa yerlərə axıdılmasının qarşısını alırdı. 
Onlar icma daxilində suyun bölünməsi ilə məşğul olmurdular. Bu işi xüsusi 
ayrılmış adamlar görürdülər. Onlar bir yerdə dağbaşı, başqasında xırbaşı, yaxud 
kotan adlanırdılar. Həmin adamlar icma üzvləri arasında suyun bölünməsi 
növbəsinə nəzarət edir, mübahisəli məsələləri həll edirdilər. 
 
TÖVSĠYƏ OLUNAN ƏDƏBĠYYAT 
 
Azərbaycan dilində 
 
Azərbaycan tarixinə dair materiallar. III c, 1960. 
Azərli M.İ. Vəqf mülkiyyəti və onun növləri //Azərb. SSR EA Xəbərləri, 
tarix, fəlsəfə və hüquq seriyası, № 3, 1974. 
Bakıxanov A.A. Gülüstani-İrəm. Bakı, 1951. 
Dəlili H.A. Azərbaycanın cənub xanlıqları (XVIII əsrin II yarısında). Bakı: 
«Elm», 1979. 
Gülmalıyev M.M. XVIII əsrin son rübü XIX əsrin I yarısında Azərbaycan 
kəndinin sosial-iqtisadi strukturu. Bakı: «Elm» nəşriyyatı, 1989. 
Hüseynzadə Ə. Gövhər ağa Vəqfi //Azərb. SSR EA Xəbərləri, ictimai 
elmlər bölməsi, № 1,1959. 
Marks K. Kapital. II c, 1956; III c. 1960. 
Marks K. və Engels F. Əsərləri, XIV c, 1959; XXI c, 1961. 
Mirzə Camal Cavanşir. Qarabağ tarixi. Bakı, 1959. 
Talıbzadə İ.A. XIX əsr və XX əsrin əvvəllərində Azərbaycanda suvarma 
sudan istifadə. Bakı: «Elm», 1980. 
 
Rus dilində 
 
Акты, собранные Кавказской Археографической Комиссией, тт.I-XII, 
Тифлис, 1866-1904. 
Алескеров Я.Я. Землевладение и землепользование во владельческих 
деревнях Азербайджана в пореформенный период //Автореферат диссерт. на 
соиск. канд. ист. наук. Баку, 1982. 
Бакрадзе Д. Заметки о Закатальском округе. Тифлис, 1890. 
134 
 
Велиев М.Г. Азербайджан. Баку, 1921. 
Герсеванов М.Н. Очерки гидрографии Кавказского края. СПб., 1886. 
Гмелин С.Г. Путешествие по России для исследования всех трех 
царств в природе. Ч.III, СПб., 1785. 
Гребер И.Г. Известия о находящихся на Западной стороне Каспий-
ского моря. СПб., 1760.  
Губайдулин А. Азербайджанские беки и подвластные им крестьяне. 
Баку, 1927. 
Губайдулин А. Феодальные классы и крестьянство в Азербайджане в 
XIX в. //Известия вост. фак. АГУ, №3,1928. 
Губайдулин К. Вакуфные имущества Азербайджана //Известия 
Общества обследования и изучения Азербайджана, № 5, 1928. 
Гусейнов Ш.С. Сельское хозяйство Азербайджана в первой половине 
XVIII века. Баку, 1970. 
Дембо Л.И. Земельные правоотношения в классово-
антогонистическом обществе. Л., 1954. 
Дубровин Н. История войны и владычества русских на Кавказе. Т.I, 
кн.2, СПб., 1888. 
Егиазаров С.А. Исследования по истории учреждении в Закавказье. ч.I. 
Казань, 1889. 
Евецкий О. Статистическое описание Закавказского края. СПб., 1835. 
Зардаби Г.Б. Избранные статьи. Баку, 1962. 
Из общественно-экономических отношений в Персии. Тифлис, 1905. 
Искендерова М.С. Бакинское ханство и его присоединение в России 
//Диссерт. на соиск. канд. ист. наук, НАИИ НАН Азерб. Республика, д.8007. 
Иваненко В. Н. Гражданское управление Закавказьем. Тифлис, 1901. 
Караулов Н.А. Основы мусульманского права //Сборник материалов 
для описания местностей и племен Кавказа. Тифлис, вып.IV, 1884. 
Кучаев М.Н. Поземельное устройство государственных крестьян, 
водворенных на владельческих землях в Закавказских губерниях. Тифлис, 
1887. 
Колониальная политика Российского царизма в Азербайджане в 20-60 
гг. XIX в., ч.I, М. - Л., 1936; ч.II, М. - Л., 1937. 
Ленинградский архив института востоковедения Российской Феде-
рации. Фонд П.А.Дорна. 
Линден В. Высшые классы коренного населения Кавказского края и 
правительственные мероприятия по определению их сословных прав. 
Кавказский календарь на 1917 г., Тифлис, 1916. 
Линден В. Краткий исторический очерк былого общественно-
политического и поземельного строя народностей, населяющих мусуль-
манские районы Кавказского края. Кавказский календарь на 1917 г., Тифлис, 
135 
 
1916, отд. Общий. 
Лерх И. Путешествие 1733-1735 гг. из Москвы в Астрахань по 
странам, лежащим по западному берегу Каспийского моря. СПб., 1790. 
Личевич И.П. Бывшее Елисуйское султанство //Сборник сведений о 
Кавказских горцах, вып.VII, СПб., 1857. 
Маркс К. и Энгельс Ф. Избранные письма. М., 1947. 
Материалы для изучения экономического быта государственных 
крестьян Закавказского края, т.I, Тифлис, 1885; т.VI, Тифлис, 1887. 
Нахичеванские рукописание документы ХVII-ХIХ вв. Тифлис, 1936. 
Обозрение Российских владений за Кавказом, в статистическом, 
этнографическом и финансовом отношениях, чч.I, II, III, IV, СПб., 1836. 
Описание Карабахской провинции, Тифлис, 1866. 
Описание Шекинский провинции, Тифлис, 1866. 
Описание Ширванской провинции, Тифлис, 1866. 
Пассек Т., Латынин Б. Очерк по истории Северного Азербайджана 
//Известия Общества обследования и изучения Азербайджана, № 3, 1926. 
Петрушевский И.П. Иранские источники об Азербайджане. Известия 
Аз. ФАН ССР, № 8,1942. 
Петрушевский И.П. Джаро-белоканские вольные общества в первой 
трети XIX столетия. Тифлис, 1934. 
Петрушевский И.П. Ханства Азербайджана XVIII в., и возникновение 
русской ориентации//Известия АН Азерб. ССР, вып.2, № 5. 
Писаревский Г.Г. Уничтожение в Закатальском округе зависимых 
отношений крестьян к бекам и кешкелевладельцам //Труды Института 
истории им. А.Бакыханова АН Азерб. ССР, т.I,1947. 
Пахомов Е.А. О сословно-поземельном вопросе в Азербайджане. Баку, 
1926. 
Петрушевский И.П. Очерки по истории феодальных отношений в 
Азербайджане и Армении в XVI начале ХIХ вв. Л., 1949. 
Петрушевский И.П. К вопросу о иммунитете в Азербайджане в ХVII-
ХVII вв., исторический сборник, 1935, №4. 
Петрушевский И.П. Джаро-белоканские вольные общества в первой 
трети XIX столетия. Тифлис, 1934. 
Писарев М.Н. Очерк орошения в Закавказском крае //Свод материалов 
по изучению экономического быта государственных крестьян Закавказского 
края, т.V Тифлис. 1887. 
Потто В. Кавказская война в отдельных очерках, эпизодах, легендах и 
биографиях. Т.III, Тифлис, 1888. 
Радлов В.В. Опыт словаря тюркских наречии. Т.III, СПб., 1905. 
Рюмин В.А. Талышский край (краткий географической этнографи-
ческой очерк). Ленкорань, 1923. 
136 
 
Сведения о состоянии на Кавказе по 1883 г., Тифлис, 1883. 
Соболев В.П. Водное хозяйство Азербайджана. Баку, 1925. 
Сельская община в Елизаветпольской и Бакинской губерниях // 
Сборник материалов для описания местностей и племен Кавказа, т.III, ч.I, 
Тифлис, 1888. 
Семин Орест. Великая годовщина //Аграрный вопрос и крестьянская 
реформа на Кавказе. Исторический очерх. Киев, 1911. 
Соймонов Ф.И. Описание Каспийского моря, чиненных на одном 
Российских завоеваниях и т.д. СПб., 1763. 
Сысоев В.М. Начальный очерк истории Азербайджана. Баку, 1925. 
Труды Кавказского общества сельского хозяйство. Тифлис, 1879. 
Указы Кубинских ханов. Тбилиси, 1937. 
Хромов П.А. Экономическое развитие России в ХIХ-ХХ веках (1800-
1907 гг.). М., 1950. 
Чулков М. Историческое описание Российской коммерции. Т.II. ч.II, 
СПб., 1781. 
Шарифов Д. Некоторые памятники искусства и древности Нухинского 
уезда //Известия общества обследования и изучения Азегэбайджана, № 
2,1926. 
Шопен И. Исторический памятник состояния армянской области в 
эпоху еѐ присоединения к Российской империи. СПб., 1852. 
Эсадзе Б.С. Историческая записка об управлении Кавказом. Т.I, 
Тифлис, 1907. 
 
  
137 
 
V FƏSĠL 
 
ġƏHƏRLƏR, SƏNƏTKARLIQ VƏ TĠCARƏT 
 
5.1. ġəhərlər 
Qarabağ xanlığı istisna olmaqla, qalan bütün Quzey Azərbaycan xanlıqları 
bu və ya digər şəhərin ətrafında təşəkkül tapmışdı. Şamaxı şəhəri ətrafında Şamaxı 
xanlığı, Şəki şəhəri ətrafında Şəki xanlığı, Gəncə, İrəvan, Quba, Lənkəran, 
Naxçıvan və Bakı şəhərləri ətrafında eyniadlı xanlıqlar yaranmışdı. Qarabağ 
xanlığı yaranarkən, bu xanlıqda yeganə Bərdə şəhəri var idi ki, o da 
möhkəmləndirilmiş şəhər deyildi. Burada möhkəmləndirilmiş şəhəri Qarabağ xanı 
Pənahəli xan salmış, əvvəlcə o, xanın adı ilə Pənahabad, sonra isə onun xələfi 
İbrahim Xəlil xanın hakimiyyəti dövründə Şuşa adlandırılmışdı. 
Azərbaycan tarixşünaslığında Azərbaycan şəhərlərinin, o cümlədən, 
xanlıqlar dövrünün şəhərlərinin tarixini öyrənmək sahəsində xeyli iş görülmüşdür. 
XVIII əsrin II yarısı Azərbaycan şəhərlərinin tarixinə F.M.Əliyevin xüsusi tədqiqat 
əsəri həsr olunmuşdur. Ona görə də biz burada xanlıqlar dövründə Azərbaycan 
şəhərlərinin tarixi üzərində geniş dayanmaq fikrində deyilik. Lakin mövzu ilə bağlı 
bu məsələnin üzərindən tam sükutla keçmək də düz olmazdı. Biz burada şəhərlərin 
tarixinin bəzi məsələləri üzərində dayanacağıq və çalışacağıq ki, F.M.Əliyevin 
«XVIII əsrin II yarısında Şimali Azərbaycan şəhərləri» kitabında verdiyi 
məlumatların təkrarına yol vermək mümkün qədər yeni materiallardan istifadə 
edək. 
Məsələnin qoyuluşuna keçməzdən öncə irəlidə adını çəkdiyimiz müəllifin 
bir mülahizəsinə öz münasibətimizi bildirmək istəyirik. Müəllif yazır ki, «Şəhərlər 
XVIII əsrin ikinci yarısında xanlıqların iqtisadi mərkəzi kimi hələ öz əhəmiyyətini 
tamamilə itirməmişdi». İlk öncə, qeyd edək ki, xanlıqlar yarananda şəhərlər onların 
iqtisadi mərkəzlərindən daha çox, siyasi mərkəzləri idilər. İkincisi, müəllif bildirir 
ki, şəhərlər hələ özlərinin iqtisadi əhəmiyyətlərini tamamilə itirməmişdi. Buradan 
belə çıxır ki, şəhərlər XVIII əsrin ikinci yarısında, xanlıqlar dövründə   öz iqtisadi 
əhəmiyyətlərini itirmək ərəfəsində idilər. Əlbəttə, bu mülahizə ilə razılaşmaq 
olmaz. Ona görə ki, müəllifin özü əsərində şəhərlərin getdikcə inkişafı, onların 
böyüməsi,  ticarət-sənətkarlıq mərkəzlərinə çevrilməsi barəsində xeyli material 
gətirir. Digər tərəfdən, şəhərlər tarixinə toxunulmuş bu və ya başqa əsərlərdə də 
şəhərlərin qismən bərpasından, onlarda tikinti, abadlıq işlərinin  aparılmasından,  
pul  zərbindən,  iqtisadi  yüksəlişindən danışılır və bunu sübut edən materiallar 
gətirilir. Nəhayət, əlimizdə olan bir sıra materiallar Azərbaycan şəhərlərinin 
tənəzzülünü, iqtisadi əhəmiyyətini itirmək ərəfəsində olmasını deyil, onların 
inkişafı haqqında kifayət qədər təsəvvür yaradır. Azərbaycan   şəhərlərinin   
iqtisadi   cəhətdən   zəifləməsi XVIII əsrin I yarısına aid edilsəydi, daha düzgün 
olardı. Həqiqətən də, İran şahı Nadirin dağıdıcı müharibələrindən Azərbaycan 
138 
 
şəhərləri çox ziyan çəkmiş, hətta onların əhalisinin bir qismi də öz yaşadığı 
yerlərini tərk etmək məcburiyyətində qalmışdılar. Səyyah İ.Lerxdən Dərbəndlə 
bağlı gətirdiyimiz iqtibası Azərbaycanın digər şəhərlərinə də aid etmək olar. O 
yazırdı: «Dərbənddə Nadirin əmri ilə tikilən və 150 dükana malik olan bir verst 
uzunluqdakı karvansarada bir nəfər də tacir yox idi. Bütün dükanlar boş idi. 
Dərbənd və Bakı İranın hakimiyyəti  altına  keçəndən sonra əhalinin  yarıdan çoxu 
başqa yerlərə köçməyə məcbur olmuşdu, çünki çoxlarının evi dağılmışdı». Başqa 
bir mənbədə isə qeyd olunurdu ki: «Nadir şahın  Lənkərandakı  soyğunçuluğu  
xalqın  şüurunda  canlı təəssürat kimi qalmışdır. Bu talanlar nəticəsində əhalinin 
çoxu Muğana, Qarabağa, Şirvana və s. yerlərə qaçmışdı». 
Yuxarıda qeyd etdik ki, xanlıqlar yarananda hər xanlıqda bir şəhər var idi. 
Bu xanlıqlar içərisində Lənkəran və Naxçıvan xanlıqları istisnalıq təşkil edirdilər. 
Belə ki, Lənkəran xanlığının tərkibində Lənkəran ilə yanaşı, Astara, Naxçıvan 
xanlığında isə Ordubad şəhəri də var idi. 
XVIII əsrin ikinci yarısında Quzey Azərbaycanda şəhərlər kiçik olub, hər 
birinin 5-10 min əhalisi var idi. İlk mənbələrin verdiyi məlumata görə, XVIII əsrin 
70-ci illərində Şamaxıda minə yaxın evdə 5-6 min adam yaşayırdı. Şəkinin 6 min, 
Bakının 4-5 min, Dərbəndin 10 min, Şuşanın 10 min əhalisi var idi. Əsrin sonunda 
isə Şuşa şəhərində 3073 evdə 13957 nəfər yaşayırdı. 
XVIII əsrin II yarısında yuxarıda adlarını çəkdiyimiz Azərbaycan şəhərləri 
xanlıqların həm siyasi və inzibati, həm də iqtisadi mərkəzləri rolunu oynayırdılar. 
Bu şəhərlərdə xanlar, onların ailələri, bir çox bəylər, məmurlar, ruhanilər, tacirlər, 
sənətkarlar yaşayırdılar. Şəhər əhalisinin xeyli hissəsinin şəhər ətrafında əkin 
sahələri də var idi. Onlardan bəziləri qismən də olsa bağçılıq, maldarlıqla da 
məşğul olurdular. Bu da Azərbaycan şəhərlərinin aqrar təbiətindən irəli gəlirdi. 
Şəki xanlığı yaranana qədər Şəki kiçik, əhəmiyyətsiz şəhər idi. Xanlığın 
mərkəzi olandan sonra isə o, xeyli böyüdü. Həm təbii artım, həm də gəlmələr, 
əsasən, ticarət-sənət adamlarının axını hesabına Şəki əhalisi çoxaldı, XVIII əsrdə 
Şəki indiki ərazidə deyil, bir az yuxarı, Kiş vadisində yerləşirdi. O, digər orta əsr 
şəhərləri kimi hasar içərisinə alınmamışdı. Şəhər hasarlarını 1765-ci ildə 
Hüseynqulu xan tikdirdi. Lakin 1772-ci ildə şəhərin başına müsibətlər gəldi. Kiş 
çayının çox böyük daşqını nəticəsində şəhər məhv oldu. XIX əsrin birinci yarısına 
aid mətbuatın verdiyi məlumata görə, «Dərədən böyük sürətlə çıxan Kiş çayının 
dəhşətli daşqını Şəkini, onun ipək bağlarını yuyub apardı, onu daş səhrasına 
çevirdi. Minlərlə adam dərənin şərq sahilində dağ döşünə sığındı və burada yeni 
şəhər əmələ gəldi». 
Dəhşətli su basqınından sonra, qəzetin yazdığı kimi, camaat bu yerlərdə 
ucaldılmış xan sarayının dövrələrində yurd saldı. Yeni şəhər belə yarandı. Yeni 
şəhəri Nuxa adlandırmağa başladılar. XVIII əsrin sonunda, xüsusilə 90-cı illərdə 
tikinti işləri genişləndi. Şəhərdə tikinti ilə yanaşı, onu möhkəmləndirmək, düşmən 
hücumundan müdafiəsini təşkil etmək üçün hasarlar da çəkildi. Mənbələr qeyd edir 
139 
 
ki, qala hasarlarının uzunluğu 11 verstə çatırdı və o, qeyri-bərabər, çoxbucaqlı 
şəkildə idi. Qala hasarlarının üstündə bürclər də tikildi. 
Göstərilən tikinti işləri ilə yanaşı, iki əlavə müdafiə obyekti quruldu. 
Onlardan biri nisbətən qədim olub, şəhərdən aralı tikilmişdi. İkinci qala isə şəhərin 
içində idi. O, xan sarayı və ona yaxın binaları əhatə edirdi. Bu qala, Məhəmməd 
Həsən xan qalası adlanırdı. Belə bir rəvayət vardır ki, yuxarıdan qalaya nəzər salan 
adam, bu qala divarlarının düzülüşündə Məhəmməd Həsən xanın adını oxuya 
bilərdi. Qala içərisindəki ikimərtəbəli xan sarayı təkcə Azərbaycanın deyil, bütün 
Yaxın Şərq ölkələrinin gözəl memarlıq abidələrindən biridir. 
Şəki şəhəri yaşıllıq içində itirdi. Bu yerlərdə olmuş rus şairi N.N.Rayevski 
Şəki şəhərinin gözəlliyinə valeh olaraq yazmışdı: «Mən Şəki xanlığının paytaxtı 
Şəki şəhərindən iki keçid aralıda olan düşərgədəyəm. Mənim gəzdiyim bu ölkə 
gözəldir. Bizim düşərgəmiz nar və digər meyvələr meşəsidir... Şəki gözəldir, bu 
Baxçasarayın yuxarı pilləsidir. 14 min əhalisi, 3 min evi var. Dağıstan dağlarının 
könül açan gözəl ətəklərində yerləşir». 
Şəki şəhəri bir neçə məhəlləyə bölünmüşdü. Xan sarayının da daxil olduğu 
yuxarı məhəllə Yuxarı baş adlanırdı. Onunla yanaşı Gəncəlilər məhəlləsi, daha 
sonra Dabbaqxana, Təzəkənd və Qonaqkənd yerləşirdi. Şəki şəhərində yaşayış 
evlərinin xarakterik cəhəti o idi ki, burada bütün evlər ayrıca hasar içinə alınmışdı 
və onların bir-birilə əlaqəsi yox idi. Hasarların hamısı küçəyə çıxırdı. Evlərin çoxu 
birmərtəbəli və kürsülü idi. İkimərtəbəli evlər də yox deyildi. Evlərin qapı və 
pəncərələri həyətə açılırdı. Pəncərələrin bir çoxuna rəngli şüşələr salınardı. 
Gözəl memarlıq abidəsi olan Şəki xanlarının sarayı Şəkiyə gələn bütün 
səyyahların diqqətini cəlb etmiş və onların hamısı bu şəhər barəsində öz 
gördüklərini qələmə almışlar. Yuxarıda N.Rayevskinin şəhər barəsində sözlərini 
qeyd etdik. Dekabristlərin üsyanı yatırıldıqdan sonra Şəkidə əsgəri xidmətdə olan 
dekabrist Aleksandr Korniloviç Azərbaycan memarlığının bu incisi barədə 
heyranlıqla yazırdı: «Nuxada, baş şəhərdə, qalada mən onların sarayını gördüm... 
Bir neçə pillə qalxıb geniş, dördkünc, bağ-bağatlı həyətə girirsən. Burada qeyri-adi 
ucalıqda 16 İtaliya çinarı var. Bu çinarlar həyəti dörd bərabər hissəyə bölür. 
Bağlığın kənarında olan binada saray qulluqçuları, xanın arvadları, onların 
xidmətçiləri və başqaları yaşayırlar... Mən dar qaranlıq pillələrlə qəbul otağına 
çıxdım. Otağın divarları sağdan-sola, soldan-sağa başdan-başa şəkillərə 
boyanmışdır. Otağın sağı və solunda divarlar əvəzinə qoz ağacından düzəldilmiş 
kəndar müxtəlif rəngli şüşələrlə bəzədilmişdir. Burada yaşıl, göy, sarı, qırmızı 
şüşələr var. Otaqların hamısı rəngli şüşələr içindədir. Saray bədii əsərlərlə 
zəngindir». Şəki xanlarının sarayından xeyli aralıda, başqa məhəllədə yerləşmiş 
xan evi də belə gözəl abidələr sırasına daxildir. Onun divarları Nizami Gəncəvinin 
poemalarındakı qəhrəmanların - Fərhad («Fərhad və Şirin»), Leyli və Qeys («Leyli 
və Məcnun»), Şahzadə qız («Yeddi gözəl») surətlərinin təsviri ilə bəzədilmişdir. 
Şuşa şəhərinin taleyi isə bambaşqadır. 1750-ci illərin sonlarında Pənahəli 
140 
 
xan əyan və məmur ailələrini, rəiyyəti Şuşaya köçürdü. Mirzə Camal Cavanşir 
yazır ki, o vaxta kimi burada ev yox idi. Uca təpə üzərində salınmış Şuşa şəhərinin 
üç tərəfi uçurum, Şimal-Şərq tərəfi isə qala divarları ilə əhatə olunmuşdu. Şəhərə 
giriş şərqdə Ağoğlan, qərbdə İrəvan, şimalda Gəncə darvazalarından idi. Mirzə 
Camalın yazdığından məlum olur ki, Qala inşa edilərkən burada iki-üç bulaqdan 
başqa axar su yox idi. Ona görə güman gələn yerlərdə quyu qazdırıb müəyyən 
elədilər ki, bu dağın bir çox yerlərində su quyuları qazmaq mümkündür. 
Şuşa şəhəri salınandan sonra hərbi-strateji əhəmiyyətli qala kimi onun əsas 
rolu müdafiə ilə bağlı olmuşdur. A.V.Suvorov yazırdı: «Şuşa daşdan divarı olan 
böyük bir şəhərdir, möhkəmdir. Orada 50-yə qədər böyük və xırda top vardır. 
İqlimi sağlam, taxılı, atı, buynuzlu malı çoxdur». Qarabağ xanları şəhərə 
azərbaycanlı və erməni kəndlilərini köçürürdülər. Onların arasında sənətkarlar və 
ticarət adamları da yox deyildi. Bu, Şuşanın əhalisini sürətlə artırırdı. O, tədricən 
XVIII əsrin son rübündə Qarabağın böyük ticarət şəhərinə, xaricdən və 
Zaqafqaziyanın müxtəlif şəhərlərindən gətirilmiş malların mərkəzinə çevrildi. 
Naxçıvan xanlığında iki şəhər var idi: Naxçıvan və Ordubad. Bu qədim 
şəhərlər dəfələrlə xarici basqınlara, o cümlədən, Nadir şahın və Ağa Məhəmməd 
Şah Qacarın hücumlarına məruz qalmışdı. Ancaq şəhər yenidən dirçəlsə də, öz 
əvvəlki vəziyyətinə gələ bilməmiş, «XIX əsr onları özünün keçmiş zənginliyini və 
gözəlliyini itirmiş şəhərlər kimi qarşılayır... Naxçıvan miskin vəziyyətdədir. Orda 
bir-birinin üstünə qalanmış xarabaları görmək olar. Baxana elə gələ bilər ki, o, bir 
daha bərpa edilə, əvvəlki gözəl vəziyyətinə gətirilə bilməyəcəkdir». 
Xanlıqlar dövründə Naxçıvan kiçik şəhər idi. Bütün orta əsr şəhərləri kimi, 
o da qala divarları ilə əhatə olunmuşdu. Küçə tərəfdən uca hasara alınmış həyətdə 
daşdan və palçıqdan tikilmiş birmərtəbəli evlər çoxluq təşkil edirdi. Evlərin belə 
tikilməsi bir səyyahın söylədiyi kimi, həm Asiya qısqanclığından, həm də tez-tez 
baş verən basqınlardan qorunmaq zərurətindən doğurdu. Hər ev düşmənə qarşı qala 
rolunu oynamalı idi. Şəhərin mərkəzi hissəsində dördkünc bazar meydanı 
yerləşirdi. Bazarın hər tərəfində dükanlar sıralanmışdı. Burada üç karvansara və 
məscid fəaliyyət göstərirdi: şəhərdə bazar meydanı istisna edilməklə bütün 
meydanlarda müxtəlif ağaclar əkilirdi. 
XVIII əsrin sonunda Naxçıvanda 1000 ailə yaşayırdı. Qış vaxtlarında şəhərə 
«əlavə 1000-ə qədər köçəri ailə» gəlirdi, yəni, köçmə maldarlıqla məşğul olan 
naxçıvanlılar öz ev-eşiklərinə qayıdırdılar. Beləliklə, bu qənaətə gəlmək olar ki, 
Naxçıvanda XIX əsrin ilk illərində 2000-ə qədər ailə yaşayırdı. İ.Şopen belə hesab 
edir ki, Naxçıvan xanlığı çar Rusiyası tərəfindən işğal olunana qədər, Naxçıvan 
şəhərinin əhalisi 5700 nəfər idi. Qeyd etdik ki, Naxçıvan şəhərində kəndlilər də 
yaşayır, onlar maldarlıqla bərabər, əkinçiliklə də məşğul olurdular. Həmin müəllif 
yazır ki, şəhərdə və onun ətrafında böyük əkin yerləri var idi. Şəhərdə olan böyük 
evlər bağlar və üzümlüklərlə əhatə olunmuşdu. Naxçıvandakı əkinləri və bağları 
suvarmaq üçün şəhərin ortasından böyük arx keçirdi. «Naxçıvan çayı şəhərdən 
141 
 
kənarda axır. Naxçıvanda və qalada olan meyvə bağlarını sulamaq üçün arxlar 
çəkilib». 
Ordubadda bazar şəhərin mərkəzində yerləşirdi. Burada altı karvansara 
fəaliyyət göstərirdi. Ordubadda üç meydan var idi. Onlardan biri, dördkünc 
adlanan Kürd meydanı şəhərin ən yaxşı meydanı hesab edilirdi. 
Hüseynəli və Fətəli xanın dövründə Quba üç tərəfdən xəndək və çiy 
kərpicdən horülmüş divarlarla möhkəmləndirilmiş, dördüncü tərəfdən Qudyalçayın 
sıldırımlı sahili ilə müdafiə olunmuşdu. Bu şəhər A.Bakıxanovun yazdığı kimi, 
evləri qeyri-müntəzəm səpələnmiş kəndə bənzəyirdi. Burada o qədər də gözə 
gəlimli olmayan 645 ev, üç məscid və bir yunan-rus kilsəsi, 155 dükan var idi. 
Məlumdur ki, XVIII əsrin 30-cu illərində Şamaxını Nadir şahın qoşunları 
viranəyə döndərmişdi. Şəhərdə yalnız, məscid, xanın evi və bəzi tikililər 
toxunulmamış qalmışdı. 1735-ci ildə Ağsu çayı yaxınlığında yeni Şamaxı şəhərinin 
əsası qoyuldu. Bu şəhərin əhalisinin sayı 4-5 minə çatırdı. 60-cı illərin əvvəllərində 
əhali viran qalmış şəhərə qayıtdı, onu bərpa etdi və Yeni Şamaxı şəhəri Ağsu 
adlandırıldı. 
Bakı eyniadlı xanlığın paytaxtı olmaqla yanaşı, həm də Azərbaycanın ən 
böyük liman şəhəri idi. Burada evlər əsas etibarilə yonulmamış daşdan tikilirdi; 
evlərin yastı damları qırla örtülürdü. Küçələr dar idi və daş döşənmirdi. Bununla 
belə, şəhərin dənizdən görünüşü cazibəli idi. XVIII əsrin sonlarında yaşamış ingilis 
səyyahı Corc Foster yazırdı ki, Bakının «çevrəsi bir milə qədərdir və əksəriyyəti 
ticarətlə məşğul olan xeyli əhalisi vardır.  Bakının şərq tərəfindən ikiqat divarı 
olmuş, lakin hal-hazırda bayır divar dənizin gücü ilə uçmuş və onun özülü suyun 
səthindən aşağıda qalmışdır». Hacı Zeynalabdin   Şirvaninin   verdiyi   məlumata   
görə,   XVIII   əsrin sonlarında Bakı şəhərinin əhalisi 3 min nəfər idi. Bizcə bu 
rəqəm qeyri-dəqiqdir. Həmin rəqəmi başqa qaynaqlar təsdiq etmir. Bakı şəhərinin 
tanınmış tədqiqatçısı Sara Aşurbəyliyə görə isə XVIII əsrin sonu - XIX əsrin 
əvvəllərində Bakıda 931 yaşayış evi və 2235 kişi əhalisi yaşayırdı. Qadınların 
sayının bir qədər artıq olmasını nəzərə alıb bu rəqəmi iki dəfə artırsaq göstərilən 
dövrdə Bakıda 5 minə qədər adamın yaşadığı qənaətinə gələ bilərik. Yeri 
gəlmişkən qeyd edək ki, qafqazşünaslardan S.Bronevski və V.Potto da səhv olaraq 
bu rəqəmi 3000 min göstərirlər. 
XVIII əsrin sonu - XIX əsrin əvvəlləri üçün Bakı şəhər əhalisinin sosial 
tərkibi haqqında S.Aşurbəylinin verdiyi məlumatları Azərbaycanın digər 
şəhərlərinə də aid etmək olar. S.Aşurbəyli yazırdı: «Sosial əlamətlərə görə əhali - 
əsasən kişilər aşağıdakı kimi idi: 
I. Vergi verməyənlər: 
1) bəylər - 98; 
2) molla, seyid və digər din xadimləri - 202; 
3) nökərlər - 43;  
Cəmi: 343 (15,5%-ə yaxın) 
142 
 
II. Vergi verənlər: 
1) sənətkarlar - 409; 
2) bərə və qayıqçılar - 45; 
3) qara fəhlələr - 322; 
fəhlə və sənətkarlar cəmi: 776 (34,5%)  
4)tacirlər - 395 (18%); 
5) xırda alverçilər - 366 (16%)  
Cəmi: 761 (34%) 
6) əkinçilər - 277; 
7) yükdaşıyanlar - 78; 
Cəmi: 365 (16%). 
Sənətkarların və tacirlərin sayına uyğun olaraq şəhərdə 707 dükan və 207 
dükanı olan karvansara qeydə alınmışdı. Tacir və sənətkarların əhalinin böyük 
əksəriyyətini təşkil etməsi Bakının sənətkarlıq və ticarət şəhəri olmasını 
göstərirdi». Lənkəranda evlər komaları xatırladır, bu komaların sayı 100-200-ə 
qədərdir. Lakin onun olduqca əlverişli təbii şəraitə malik olması və müvafiq 
coğrafi yerdə yerləşməsi istər karvan və istərsə də dəniz yolu ilə başqa yerlərlə 
əlaqə saxlaması onun Dərbənd, Niyazabad və Bakı kimi şəhərlərlə bərabər 
ticarətdə rolunu ildən-ilə artırırdı. Bu şəhərin əyalətdəki əvəzsiz rolu sonralar onu 
eyniadlı xanlığın paytaxtı etdi. Qaraxan şəhərə müxtəlif yerlərdən sənətkarlar və 
ustalar gətirmişdi. O, Lənkəranın qala divarlarını, xan sarayını, məscid, hamam, 
bazar, karvansara inşa etdirmişdi. Lənkəranda həmin dövrdə tikilmiş binalar 
arasında gözəlliyinə görə Xan sarayı diqqəti daha çox cəlb edirdi. Lənkəranın 
Xəzər dənizi vasitəsilə tranzit ticarətdə iştirak etməsi, onun iqtisadi mərkəz kimi 
rolunu ildən-ilə artırırdı. 
A.Suvorov Lənkəranda göstərilən dövrdə 300 evin olduğunu qeyd edirdi. 
Başqa bir mənbə XVIII əsrin sonu - XIX əsrin əvvəllərində Lənkəranda 
əhalinin sayını 3 min göstərir. 
Gəncə XVIII əsrin 50-ci illərində yaranmış eyni adlı xanlığın mərkəzi oldu. 
Vaxtı ilə mühüm karvan yolları üzərində yerləşdiyindən, Gəncə Şərqin iri 
şəhərlərindən biri hesab olunurdu. Zaman-zaman təbii fəlakətlərə, dağıdıcı 
basqınlara məruz qalan şəhər  zəifləmiş,  kiçilmiş,  əhalisi  də  qat-qat azalmışdı. 
Axırıncı hakim Cavad xanın dövründə (1785-1804-cü illər) xanlığın 
mərkəzi kimi Gəncə şəhəri iqtisadi və hərbi cəhətdən xeyli möhkəmləndirildi. 
XVIII əsrin sonu XIX əsrin əvvəllərinə olan məlumata görə şəhərin ərazisi üç 
hissəyə - Qala, Bağbanlar və Kilsəkəndə bölünürdü. Şəhərdə olan 1737 evin 750-si 
Qalada, 732-si Bağbanlarda, 255-i isə Kilsəkənddə yerləşirdi. Elə həmin dövrdə 
şəhərdə 1500-ə qədər təsərrüfat binası, 400 dükan, 210 sənətkarlıq emalatxanası, 5 
karvansara, 2 hamam,  10 məscid, 24 dəyirman vardı. Gəncənin əhalisi 6,5 minə 
yaxın idi. Şəhər əhalisinin ictimai tərkibinə gəldikdə isə burada 126 bəy (2%), 6 
məlik, 83 din xadimi (1%), 288 sənətkar (4%), 400 tacir (6%), 352 kənd təsərrüfatı 
143 
 
və muzdurluqla məşğul olan ailə qeydə alınmışdı. 
A.Suvorov Gəncə haqqında yazırdı ki, bu, daşdan tikilmiş möhkəm 
şəhərdir, 50-yə qədər topu vardır. 3000-ə qədər suvari, 5000-ə qədər piyada qoşun 
toplaya bilər. 
Bəzi xanlıqlarda şəhəri xanların özləri idarə edirdilər. Bəzilərində isə bu iş 
naiblərə, kələntərlərə və ya qalabəyilərə həvalə olunurdu. Onlar şəhərin təsərrüfat 
və inzibati idarə işlərinə baxırdılar. Naiblər həm də şəhərdə vergiləri yığmaqla da 
məşğul olur, çox hallarda onlar bundan sui-istifadə edir, vergiləri özbaşına artıraraq 
şəhərliləri soyurdular. S.Qmelin Şamaxı naibi Abdulla bəyin özbaşınalıqları 
barəsində yazırdı: «Xan şəhərdə olmayanda onun yerini naib tutur. Bu vəzifəyə 
Fətəli xan Şamaxını tutandan sonra qardaşı Abdulla bəyi təyin etmişdi. Artıq bir 
ildir ki, Abdulla bəy xana xəyanət edib. O, şəhərlilərin onsuz da ağır olan vergi və 
mükəlləfiyyətlərini artırmışdır. Deyirlər ki, o, qadınları ərlərinin əlindən alaraq 
zorlayırdı. Ona görə də Fətəli xan onu naiblikdən kənar edərək, bu işi Bakı xanına 
tapşırdı. O bu vəzifəni qəbul edəndə mən Şamaxıda idim». 
Şəhərlər inzibati cəhətdən bir neçə məhəlləyə bölünürdü. Hər məhəllənin 
məhəllə başçısı var idi. Onun əsas vəzifəsi vergilərin vaxtında toplanmasında naibə 
kömək və şəhər bazarlarına nəzarət etmək idi. Məhəllə başçıları darğa, yaxud 
yüzbaşı adlanır və birbaşa şəhər naibi qarşısında məsuliyyət daşıyırdı. Darğa naibə, 
naib isə xana tabe idi. Onlar şəhərdə sakitliyə, əmin-amanlığa cavabdeh idilər. 
Şəhər rəislərinin sərəncamında xüsusi mühafizə və gözətçi dəstələri fəaliyyət 
göstərirdi. Onlar şəhər darvazalarını, xan sarayını, bütövlüklə şəhəri mühafizə 
edirdilər. Gecələr şəhərin mühafizəsini əsaslar adlanan xüsusi adamlar həyata 
keçirirdi. Onların başçısı əsasbaşı adlanırdı. Naxçıvan xanlığında əsasbaşı hər 
dükandan 15 qəpik alırdı. O bu pulla əsasları saxlayırdı, şəhər darvazalarının 
açarları əsasbaşıda olurdu. Quba şəhəri dörd məhəlləyə bölünmüşdü: Ərdəbil 
məhəlləsi, yaxud aşağı məhəllə, orta məhəllə, yuxarı məhəllə və şəhərxarici. 
Hər məhəllə onlarla küçədən ibarət idi. Ordubad şəhəri beş, Şuşa şəhəri üç 
məhəllədən ibarət idi. Bəzi şəhər rəisləri - qalabəyilər, naiblər, təsərrüfatla da 
məşğul olurdu. Məsələn, Şuşa qalabəyinin ixtiyarında sənətkarlıq məhsullarını 
satan dükanlar var idi. 
 
5.2. Sənətkarlıq 
Quzey Azərbaycan xanlıqlarında sənətkarlıq xeyli inkişaf etmişdi. 
Sənətkarlığın əsas mərkəzi şəhərlər idi. Sənətkarlıqla kənd yerlərində də məşğul 
olurdular. Azərbaycanın yeraltı və yerüstü sərvətləri sənətkarları xammalla demək 
olar ki, tamamilə təmin edə bilirdi. Tədqiq olunan dövrdə Azərbaycanın Quzey 
xanlıqlarında paltar, ayaqqabı, ipək və pambıq parçalar, mohuz, keçə, kəndir, əmək 
alətləri, qablar, müxtəlif silahlar istehsal edən sənətkarlar vardı. Bunlardan başqa, 
Azərbaycanın kənd və şəhərlərində dəmirçilər, xarratlar, dülgərlər, bənnalar, 
dulusçular, zərgərlər, nalbəndlər və s. fəaliyyət göstərirdilər. Araşdırmalar göstərir 
144 
 
ki, şəhər və kəndlərdə sənətkarlığın bütün növləri eyni dərəcədə inkişaf etməmişdi. 
Azərbaycan xanlıqlarında sənət sahələri xammal və həmin ərazidə yaşayanların 
məişətinin xüsusiyyətlərindən asılı idi. Sənətkarların emalatxanaları, xalça 
dükanları, əsasən, bazarlarda, karvansaralarda cəmləşmişdi. Sənətkar dükanları və 
emalatxanaları şəhər yerlərində sənətkarların evlərinin müəyyən hissəsində də 
yerləşirdi. Lahıc, Basqal kimi sənətkarlıq mərkəzləri olan kəndlər istisna 
olunmaqla kəndlərdə xalça, parça toxuyan və s. emalatxanalar bilavasitə 
sənətkarların evlərində yerləşirdi. 
Quzey Azərbaycan xanlıqlarında sənətkarlığın ən mühüm sahələrindən biri 
xalçaçılıq idi. Xalçaçılıqla müəyyən qədər şəhərlərdə, daha çox isə kəndlərdə 
məşğul olurdular. Azərbaycan xalçaları öz keyfiyyəti, naxışı, hazırlanma 
texnikasına görə bir çox ölkələrdə toxunmuş xalçalardan fərqlənirdilər. Xalça 
ustaları içərisində qubalılar xüsusilə fərqlənirdi. Azərbaycan xalçaları İran, Türkiyə 
kimi xalçaçılıqla geniş məşğul olan ölkələrdə, həmçinin, Şərqdə və Qərbdə məşhur 
idi. Bir qaynaqda qeyd edilirdi ki, Azərbaycan xalçaları böyük ustalıqla hazırlanır 
və öz naxışları ilə İran və Avropa xalçalarından seçilirdi. 
Kilimlər, palazlar və başqa saçaqsız xalçalar (zili, yamani və s.) çadırların, 
arabaların, alaçıqların üstünü örtmək üçün istifadə olunurdu. Saçaqlı xalçalar və 
«sümaxi»lər çadırlarda, evlərdə yerə salınırdı. Bundan başqa, nəqliyyat vasitələrinə 
mal yükləmək üçün xurcun, marəfaş və s. toxunurdu. 
Müasir xalça-xalıları vaxtı ilə keçə əvəz edirdi. Adi və güllü keçələr 
basılırdı. Maddi mədəniyyətin inkişafı ilə əlaqədar məişətdə keçəni əvvəlcə adi 
palazlar, sonralar isə saçaqlı xalılar əvəz etməyə başladı. Lakin keçəçilik sənəti də 
ortadan çıxmamış, ondan çadırların, alaçıqların üstünü örtmək, hətta bəzi yerlərdə 
yerə salmaq üçün istifadə olunurdu. 
Biz sənətkarlığın inkişafı problemləri ilə, o cümlədən, xalçaçılıq 
məsələlərini ayrı-ayrı xanlıqlar üzərində dayanaraq şərh edəcəyik. 
Xalçaçılıq Şamaxı xanlığında daha geniş yayılmışdı. «Şirvan əyalətinin 
təsviri»ndə qeyd olunur ki, xanlığın on altı mahalından dördündə dövlət vergisi 
xalçadan yığılır və bu 95 ədədə çatırdı. Xara, ipək örtüklər, çadralar, cecimlər, 
darayı, tafta və s. əvəz edilməzdi. Onların arasında Şamaxı xarası və darayısı ən 
yaxşı hesab olunurdu». 
Nəzərə alsaq ki, hər toxunmuş on xalçadan biri vergi yerinə alınırdı, 
buradan aydın olur ki, xanlığın dörd mahalından ildə 1000-dən çox xalça 
toxunurdu. Bu rəqəm xanlıqda xalçaçılığın yüksək inkişafından xəbər verirdi. 
Bütün bu xalça-xalılar yüksək keyfiyyətli idi. «Şamaxıda toxunan məmulatlar 
Fransa fabriklərində toxunanlardan keyfiyyətlidir... Burada toxunan xalılar bütün 
Asiyada toxunan xalılardan keyfiyyətli hesab olunur». 
Nadir şah tərəfindən şəhərin dağıdılmasına, əhalisinin köçürülməsinə 
baxmayaraq, şamaxılılar öz şəhərlərini tikib qurtardıqdan sonra burada ipək parça 
istehsalı bərpa edilmiş və o kifayət qədər inkişaf tapmışdı. Bu, xanlıqda 
145 
 
baramaçılığın geniş yayılması ilə də bağlı idi. 
Zaqafqaziyada baramaçılığın inkişafa başlaması dövründə, ipək əyirməklə 
baramaçıların özləri məşğul olurdular. Əldə edilən ipəkdən darayı adlanan parça 
toxunur, qaytan və sap alınır, müxtəlif toxunma mallar hazırlanırdı. Bu materialları 
yerli əhalinin özü işlədirdi. Lakin zaman keçdikcə həm ipək, həm də ipəkdən 
hazırlanmış məmulat  qonşu ölkələrə, o cümlədən, Rusiyaya ixrac olunmağa 
başladı. 
Şamaxıda hazırlanan ipək məhsullar çoxçeşidli idi. Onlar keyfiyyəti, rəngi 
və möhkəmliyi ilə seçilirdi. 
İpək malların bu yerlərdə toxunması haqqında zəngin məlumatlara 
qaynaqlarda rast gəlmək mümkündür. Bir sənəddə oxuyuruq: «Şamaxı əhalisi qış 
vaxtı müxtəlif ipək parçalar toxumaqla məşğul olur... Materiallar çox yaxşı və 
keyfiyyətlidir». Başqa bir qaynaqda yazılır: «Şamaxı xanlığında ipək materiallar 
toxunmasının qədim şöhrəti vardır... Məhəmməd Səid xanın vaxtında, yəni, XVIII 
əsrin 60-cı illərində, yüzə qədər məşhur Təbriz fabrik sahibləri Şamaxıya 
köçmüşdülər». 
Məhəmməd Səid xanın hakimiyyəti dövründə Şamaxı xanlığında ipək 
toxuculuğu xüsusilə inkişaf etmişdi. «İpək materiallar toxuyan emalatxanalar 
Şamaxıda, Məhəmməd Səid xanın vaxtında, yəni, XVIII əsrin 60-cı illərində 
çiçəklənmə dövrü keçirirdi». Şamaxı xanlığında Əlvənd adlı yerdə də ipək 
əyirməklə məşğul olurdular. «Şirvan əyalətinin təsviri»ndə verilən məlumata görə, 
xanlığın təkcə Sərdəran mahalında 38 ipəkəyirən dəzgah var idi». 
Başqa bir məlumata görə təkcə Şamaxı şəhərində 650, onun Əlvənd, 
Zərdab, Ağsu və Basqalda hər birində 50 toxuculuq dəzgahı var idi. 
Qeyd edək ki, toxucu dəzgahları Azərbaycanın özündə hazırlanırdı. 
Məsələn, Şamaxı xanlığının Müci kəndində müxtəlif parçalar və ipək mallar 
toxumaq üçün dəzgahlar düzəldilirdi. Xanlıqda olan toxuculuq müəssisələrində 
xeyli adam çalışırdı. Bu barədə təsəvvür yaratmaq üçün onların istehsal etdiyi 
malları nəzərdən keçirmək kifayətdir. Hər dəzgahın yanında təryər, yaxud toxucu, 
ipəyi sarıyan və qırılmış ipəyə düyün salan pəstkar, ipəyi dəzgahın daraqlarına 
keçirən tərra və əlavə iki nəfər olurdu. Beləliklə, Şamaxı şəhərində fəaliyyət 
göstərən 650 dəzgahda 2800-ə qədər adam çalışırdı. 
Göründüyü kimi, sənətkarlıq sahələrində əmək bölgüsü aparılmış və artıq 
sənətkarlıq sexləri manufaktura səviyyəsinə yüksəlmişdi. 
Qeyd etmək lazımdır ki, bütün xanlıqda 1500-ə qədər toxuculuq dəzgahı var 
idi və ipək toxuculuğu sahəsi ilə 5-6 min adam məşğul olurdu. 
Şamaxı xanlığında ipək məmulatının hazırlanması və ipək toxuculuğu ilə 
Basqal kəndi xüsusilə fərqlənirdi. Burada toxucu və ipək məmulatlar 
hazırlayanların bütöv bir nəsli yaşayırdı. 
Azərbaycanda, xüsusən, Şamaxı xanlığında tikmə sənəti xeyli inkişaf 
tapmışdı. Şamaxıda olmuş səyyahlar yazırlar ki, Şamaxı əhalisi ipək əyirməklə, 
146 
 
ipəkdən və pambıq sapdan tikmə və toxumaqla məşğuldur. Şəhərin cənub 
hissəsində böyük bazar var, burada üstüörtülü yerdə dükanlar sıra ilə düzülmüşdür. 
Bu dükanlarda qızıl və gümüşlə bəzədilmiş xəz, ipək, pambıq parçalar satırlar. 
Azərbaycanın təbii şəraitinin zənginliyi tikmə ustalarının işində də öz əksini 
tapırdı. Təsadüfi deyildir ki, bu tikmələrdə nərgiz və s. gözəl güllər və çiçəklər 
verilirdi. Eyni sözləri basma üsulu ilə rənglənən baş örtükləri, ipək parçalar 
barəsində də söyləmək olar. 
Şamaxı xanlığında pambıq parça toxumaqla da məşğul olurdular. 
«Şamaxıda da, onun kəndlərində də paltar, köynək, yorğan üzü və s. üçün bez və 
pambıq parçalar toxuyurlar». 
Xanlıqda başqa sənət sahələri də inkişaf etmişdi. Bu sənət sahələrinin çoxu 
Şamaxı şəhərində və Lahıc kəndində inkişaf etmişdi. Şəhərdə artıq adlarını 
çəkdiyimiz toxuculardan başqa 9 dərzi, bir saatsaz, iki qalayçı, 35 daşyonan, 16 
boyaqçı, altı misgər, 176 başmaqçı və başqa ayaqqabı ustası, 26 dəmirçi, 18 ipək 
və pambıq döyən, 213 dərzi, 43 gümüş ustası, 9 xəncər ustası, 2 şamçı, 12 tüfəng 
qundağı qayıran, 4 dulusçu, 6 palançı və s. ustalar yaşayırdılar. 
Kəndlərdə də çoxlu sənətkar yaşayırdı. Onlardan Lahıc, Əkinli, Xavtasoba 
kəndlərini qeyd etmək olar. Lahıcda səkkiz silah ustası var idi. Onlar dəmiri 
Bakıdan alırdılar. Emalatxanalarda bütün işlərin əllə görülməsinə baxmayaraq, 
ustaların silah hazırlamaq kimi mürəkkəb işdə də nailiyyətləri böyük idi. Lahıc 
ustaları ən yaxşı Dəməşq poladı hazırlanması sirrini bilirdilər. Ehtimala görə, 
Lahıcda hətta kiçik toplar-zumbraqlar da hazırlanırmış. Lahıc ustalarının 
hazırladıqları silahlar bütün Şirvana, Şəki, Quba, Qarabağ, Bakı xanlıqlarına, 
Dağıstana və İranın bəzi yerlərinə gedirdi. Lahıcda mis qablar düzəldən 52 
emalatxana və dükan fəaliyyət göstərirdi. Lahıc misgərlərinin hazırladıqları qablar 
demək olar ki, bütün Azərbaycan şəhər və kəndlərinə, Dərbəndə, Dağıstana, hətta 
İrana gedib çıxırdı. Azərbaycan əhalisinin məişətində mis qablardan geniş istifadə 
olunurdu. Hətta ən kasıb ailədə də müxtəlif mis qablar var idi. 
Xanlıqda gön-dəri işləri də geniş yayılmışdı. Təkcə Şamaxı şəhərində 64 
gön-dəri ustası - dabbağ var idi. Dabbağlar qoyun, keçi, inək, at dərisini 
aşılayırdılar. 
Şamaxıda, həmçinin, Şəkidə, Gəncədə, Şuşada pulkəsən zərbxanalar var idi. 
Şamaxı xanlığında olduğu kimi, Şəki xanlığında da sənətkarlıq xeyli inkişaf 
etmişdi. Təkcə Şəki şəhərində 37 növ sənətkarlıq var idi. Bəzi sənət sahələri ilə 
məşğul olan ustaların emalatxanalarında muzdlu fəhlələr və şagirdlər işləyirdilər. 
Belə sənət sahələrindən dərziçiliyi, dəmirçiliyi, papaqçılığı, təkəlduzçuluğu, 
boyaqçılığı, dabbaqlığı və s. göstərmək olar. 
Şəkidə sənət növlərinin adı ilə adlanan bir çox məhəllələr var idi. Bu 
məhəllələr aşağıdakılardan ibarət idi: şərbaflar (toxucular), sabunçular, xarratlar, 
zərgərlər, dulusçular, dabbağlar və s. Ümumiyyətlə, belə məhəllələrin sayı 13-ə 
çatırdı. 
147 
 
Şəki xanlığında ipəkçiliklə bağlı sənətlər ipəkəyirmə, ipəktoxuma, ipəkdən 
məişətdə işlənən şeyləri və paltarları hazırlayan sənət sahələri xüsusilə inkişaf 
etmişdi. 
«Şəki əyalətinin təsviri»ndəki materiallardan göründüyü kimi, Şəki 
xanlığında barama döymək və ipəkəyirməklə məşğul olan 452 müəssisə fəaliyyət 
göstərirdi. Əlbəttə, bu heç də o demək deyildi ki,  xanlığın  başqa mahallarında bu 
sənət sahələrilə məşğul olmurdular. Əlbəttə, yox. Məlumdur ki, Ərəş, Xaçmaz, 
Qəbələ, Bum mahallarında, xüsusən, Ərəş mahalında ipəkçiliklə bağlı sənət 
sahələri xeyli inkişaf etmişdi. Mütəxəssislər belə hesab edirlər ki, XIX əsrin 
başlanğıcına nisbətən, XVIII əsrin ikinci yarısında Şəki xanlığında ipəkçiliklə bağlı 
sənət sahələri ilə məşğul olanlar daha çox, bəlkə də iki dəfədən də artıq idi. XIX 
əsrin əvvəllərinə dair məlumata görə Şəki xanlığında 20 min girvənkədən çox ipək 
emal olunurdu. Nəzərə alsaq ki, istinad etdiyimiz «Şəki əyalətinin təsviri»ndə ipək 
əyirməklə məşğul olan müəssisələrin yarıdan çoxu öz əksini tapmışdır, buradan 
belə nəticəyə gəlmək olur ki, Şəki xanlığında ildə azı 40 min girvənkə ipək istehsal 
edilirdi. 
İpək məmulatını, əsasən, qadınlar hazırlayırdılar. Xaçmaz kəndində ipəkdən 
müxtəlif rəngli qalın şalvarlıq material toxuyurdular. Şəhərdə 25 usta cecim 
toxumaqla məşğul idi. Cecimdən xalat tikirdilər. 
Şəki xanlığında sənətkarlıq sahələrində bədii tikiş xüsusi yer tuturdu. Bu 
sənət sahəsi ilə məşğul olanlar təkəlduz adlanırdı. Onlar qara, qırmızı və başqa 
rəngli zərif material üzərinə toxuma vasitəsilə bədii naxışlar salırdılar. Çox vaxt bu 
naxışlar Şəki xan sarayının divarlarının zəngin şəkillərinin fraqmentlərində, yaxud 
quş, gül, çiçək təsvirlərində öz əksini tapırdı. Təkəlduzlar yastıq, yorğan üzlərini, 
hamam xalçalarını, gecə papaqlarını və s. müxtəlif bədii toxumalarla bəzəyirdilər. 
Şəki xanlığında təkəlduz sənətinin əşyalarına böyük tələbat var idi. 
Şəki xanlığında sənətkarlar qızıl tikişlə də məşğul olur, qadın üst 
paltarlarını, araxçınları, at ləvazimatını qızıl sapla naxışlayırdılar. Bu növ tikmələr 
üçün qırmızı rəngli məxmərdən, nazik atlas və başqa parçalardan istifadə olunurdu. 
Xanlıqda ağacdan bədii oyma və kəsmə sənəti xüsusilə inkişaf etmişdi. 
Xanlıqda, xüsusən, Şəki şəhərində xeyli zərgər var idi. Bu zərgərlər müxtəlif bəzək 
şeyləri, tana, boyunbağı, bilərzik, üzük və s. düzəldirdilər. 
Şəkidə 13 gön-dəri emalatxanası fəaliyyət göstərirdi. Bu emalatxanalarda 
136 usta, şagird və fəhlə çalışırdı. Emalatxanalarda müxtəlif dəri məmulatı 
hazırlanırdı. Onlardan 53-ü at yəhəri düzəldirdi. 
Qarabağ xanlığında ipək parçaların hazırlanması ilə məşğul olanların sayı 
500-ə çatırdı. İpək parça istehsalında Ləmbəran və Ağcabədi xüsusilə fərqlənirdi. 
Bu materiallardan yorğan üzü, köynək, şalvar tikmək üçün istifadə edilirdi. 
Azərbaycanın cənub rayonlarından, xüsusən, Qaradağdan bu yerlərə toxucular 
gəlirdilər. Xanlıqda bez də toxunurdu. Toxucuların sayı 1200-ə çatırdı. 
Qarabağ xanlığı yundan müxtəlif məmulatların - xalça, palaz, çul, keçə 
148 
 
hazırlanmasında da diqqəti cəlb edirdi. Orta ölçülü xalçanın biri 10-14 manata, adi 
palaz 4-5 manata, naxışlı palaz 14 manata, naxışlı çul 6-8 manata, alaçıq keçəsi 20-
80 manata qiymətləndirilirdi. 
Xanlığın Çiləbört mahalında silah ustaları çalışırdı. Onlar silah lülələri 
hazırlayırdılar. Burada 3-4 fəhləsi olan silah ustaları da var idi. Vəng və Şeşpara 
kəndlərində iki usta silah çaxmağı qayıra bilirdi. Kənd əhalisi başqa sənət 
sahələrilə də məşğul olurdu. 
Qarabağ xanlığında 15 fəhlə işləyən 7 ipək sarıyan emalatxana fəaliyyət 
göstərirdi. Xanlıqda pambıqdan bez toxuma da geniş yayılmışdı. Burada 80 bez 
toxuyan qurğu ilə ildə uzunu 10 xan arşını və eni 7 verşok olan 8 min ədəd bez 
parça toxunurdu. 
Xanlıqda olan 19 dabbağ emalatxanasında 40 fəhlə çalışırdı. Bu 
emalatxanalarda ildə 2000 ayaqqabı altı üçün gön, 1600 qoyun, 1400 keçi dərisi 
aşılanırdı. Onlardan hər birinin dörd fəhləsi var idi. Burada ildə 150 dəri aşılanırdı. 
Kərpic istehsalı ilə xanlıqda 22 nəfər məşğul olurdu. 
İpəyi, yunu və iplikləri boyamaqla məşğul olan üç boyaqxana qeydə 
alınmışdı. Bu boyaqxanalarda 6 fəhlə çalışırdı. Boyaqxanaların biri xanın oğlu 
Cəfərqulu ağaya məxsus idi. 
Xaçın mahalında dəyirman daşları hazırlayırdılar. Burada  olan daş mədəni  
Qanzasar monastırının vəqfində idi. Dəyirman daşı düzəltməklə 32 nəfər məşğul 
olurdu. 
1800-cü ilə dair məlumata görə, Qarabağ xanlığının mərkəzi olan Şuşada 
219 sənətkar var idi. Onlardan 16-sı dərzi, 17-si papaqçı, 21-i ayaqqabı tikən, 7-si 
boyaqçı, 6-sı dabbaq, 7-si xamutçu, 9-u misgər, 8-i silah ustası, 15-i daşyonan və 
evtikən, 10-u xarrat, 7-si zərgər və s. idi. 
Başqa xanlıqlardan fərqli olaraq, Bakı xanlığında sənətkarlar, əsasən, 
Abşeron yarımadasının kəndlərində cəmləşmişdi. Şəhərdə isə XIX əsrin əvvəlləri 
üçün başmaqçılar-33, daşyonanlar-7, dəmirçilər-11, dəyirmançılar-18, qalayçılar-1, 
yükdaşıyanlar-17, dülgərlər-27, dərzilər-12, balıqçılar-2, şamçılar-1, gümüşsazlar-
8, çilingərlər-11, qayıqçılar-48, toxucular-21, çörəkçilər-31, saatsazlar-1, 
papaqçılar-17, bənnalar- 4 nəfər və s. qeydə alınmışdı. Bakı xanlığında ən inkişaf 
etmiş sənətkarlıq sahəsi xalçaçılıq idi. Xalçaçılıq Bülbülə, Əmircan və   Suraxanı   
kəndlərində   daha   çox   yayılmışdı. Bununla bərabər, yarımadanın başqa 
kəndlərində də xalça toxumaqla məşğul olurdular. Bunu toxunmuş xalıların adları 
ilə müəyyən etmək olar: «Novxanı», «Görədil», «Qala», «Hiləafşan», «Hiləbuta», 
«Fatmayi» və s. Burada palaz, xurcun və s. də toxuyurdular. Bakı xanlığında 200 
evdə ildə 600 xalça-xalı, 400 evdə isə 1200 palaz toxunurdu. Xırdalan və Hacı 
Həsən kəndlərində  at çulu  və  çuval  toxuyurdular.  Xalçaçılıqla əsasən, qadınlar 
məşğul olurdu. Lakin Bakı xanlığında kişilər də bu sənətə qurşanmışdı və 
emalatxanaları var idi. Onlar xalça-xalı toxumaqda şagird əməyindən də istifadə 
edirdilər. Qadınlar  isə  xalça toxuculuğu ilə öz evlərində məşğul olurdular. Bəylərə 
149 
 
məxsus olan xalça emalatxanaları həm dəzgah, həm də xammalla təmin olunur, 
ustaların əməyindən müəyyən şərtlərlə istifadə edilirdi. Bəzi əzazil karxana 
sahibləri xalça ustaları ilə, istər qadın olsun, istərsə də kişi, çox amansız rəftar edir, 
onları bütün gün dəzgahın arxasından qalxmağa qoymurdular. Bu karxanalarda 
uşaq əməyindən də istifadə edirdilər. Bakı xanlığında kobud parçalar da 
toxuyurdular. 
Bakı xanlığında zərgərlik geniş inkişaf etmişdi. Zərgərlər müxtəlif qadın 
bəzək əşyaları - qolbağlar, kəmərlər, tanalar, üzüklər və s. qayırırdılar. 
Xanlıqda digər sənət növlərilə də məşğul olurdular. Hər sənət sahəsi 
müəyyən bir məhəllədə yerləşirdi. Onların çoxu Bakı limanına yaxın yerlərdə, 
bazarın və karvansaraların yanında cəmləşmişdi. 
Bakı xanlığının sənətkarlıqla birbaşa əlaqəsi olmasa da, tədqiq etdiyimiz 
zaman kəsiyində neft amili mühüm istehsal sahələrindən biri kimi diqqəti cəlb edir. 
Qeyd etmək istərdik ki, Bakı neft istehsalında kapitalizmin ilkin əlamətləri özünü 
göstərirdi. Bunu neft istehsalında əmək bölgüsü, onun qonşu ölkələrə ixracı və 
aşağıdakı göstərəcəyimiz digər faktlar da sübut edir. 
Bakı xanlığında neft də istehsal olunurdu. Burada neftçıxarma ustalarının 
nəsli fəaliyyət göstərirdi. Abşeronda neft yataqları çoxdan məlum idi. Yarımadada 
Suraxanı kəndi neft istehsalının ilk beşiyi hesab olunur. Abşeronda neft 
çıxarılmasının qədimliyi haqqında ilk yazılı məlumatları ərəb və İran 
müəlliflərindən əl-Məsudi (X əsr), Yaqut Həməvi (XVIII əsr), Həmdüllah Qəzvini 
(XIV əsr), Katib Çələbi (XIV əsr), Qərbi Avropa və rus səyyahlarından Marko 
Polo (XIII əsr), Soymonov (XVIII əsr), Lerx (XVIII əsr), Qmelin (XVIII əsr) və 
başqaları verirlər. 
XVIII əsrin 30-cu illərində Bakıda olmuş səyyah Lerx Bakı neft 
mədənlərinin vəziyyətini belə təsvir edir: «Mən sönməyən atəşdən Balaxanıya, 
qara neft quyularına qədər getdim. İran şahının hakimiyyəti dövründə burada 52 
neft quyusu var idi. İndi isə onlardan zərər çəkməmiş 26-sı qalmışdır. Quyulardan 
çıxarılan nefti daşdan hörülmüş çalalara tökür, buradan isə dəridən qayrılmış 
tuluqlara doldurularaq, arabalara yükləyib Bakıya aparırlar». 
Abşeron yarımadasındakı neft quyuları xanın mülkiyyəti idi. Xanın neft 
quyuları rəisi adlanan xüsusi məmuru quyularda işə nəzarət edirdi. Bəzi hallarda 
xan bu və ya digər quyunu xüsusi xidmət müqabilində, yaxud başqa bir hadisə ilə 
bağlı yaxın adamına və ruhaniyə bağışlayırdı. Bakı xanı Hüseynqulu xanın 1788-ci 
ildə Axund Hacı Məhəmməd Bağıriyə quyu bağışlaması barəsində sənəd vardır. 
Xanlar neft quyularını bilavasitə istismar etməyib onları iltizama verirdilər. Lakin 
iltizamçı olmayanda xanın adamlarının özləri neft quyularını idarə edirdilər. XVIII 
əsrin sonunda Bakıda olmuş bir müəllif yazır ki, xan ildə neft mədənlərindən 7 min 
tümən gəlir götürürdü.  Deməli, xan neft quyularına təyin etdiyi «Neft quyuları 
rəisi» vasitəsilə bir ildə 7 min tümən gəlir götürmüşdü. Beləliklə, xanlıqlar 
dövründə neft quyuları həm iltizam yolu ilə, həm də xanın bilavasitə özünə yaxın 
150 
 
olan adam vasitəsilə idarə olunurdu. Bakı xanları təkcə neft quyularını  deyil,  öz 
gəlirlərinin  digər  mənbələrini  də  iltizama verirdilər. Məsələn, o əhalidən vergi 
yığılmasını, boyaqxanalarını və s. iltizama verirdi. Lakin bu sistem daimi deyildi. 
Bakı xanlığının çar Rusiyası tərəfindən işğalı ərəfəsində neft quyuları iltizamda 
deyil, bilavasitə xanın özünün idarəsində idi. 
XVIII əsrin sonunda Abşeronda 100 qara neft, 15 ağ neft quyuları var idi. 
Ağ neft quyuları Suraxanıda cəmləşmişdi. 
Nefti quyulardan sadəcə olaraq əllə, bir qədər dərin quyulardan isə kəndiri 
at gücü ilə çarxa sarımaq üsulu ilə çıxarırdılar. Bu üsul daha təkmil hesab 
edilməlidir. Belə ki, həmin dövrdə Amerikada nefti quyulardan daha ibtidai üsulla 
çıxarırdılar. Onlar yun parçanı ipə sarıyıb quyuya buraxır, ona neft hopdurub 
çıxarır, nefti sıxır və bu üsulla davam edirdilər. 
Neft quyuları ibtidai üsulla qazılırdı. Neft görünənə qədər konusvari quyu 
qazır, onun divarlarını taxta, yaxud daşla hörürdülər. Quyunun diametri, onun ağız 
hissəsində 60-90 sm, dibində isə neftin çox və tez yığılması üçün xeyli geniş 
olurdu. Quyular adətən dəyirmi, yaxud dördkünc olurdu. Abşeron yarımadasında 
ildə 240 min puda qədər qara neft, 800-1000 puda qədər isə ağ neft istehsal 
olunurdu. Gündəlik neft istehsalı neftin quyunun dibinə yığılmasından asılı olaraq 
8 girvənkədən 140 puda qədər olurdu. Qeyd edək ki, ağ neft Suraxanıda çıxarılırdı. 
Bu neft o qədər təmiz idi ki, onu quyudan çıxarandan sonra emal etmədən 
çıraqlarda yandırmaq olurdu. 
Quyulara neft təmiz deyil, su qarışıq yığılırdı. Ona görə də, quyulardan 
çıxarılan nefti quyuların yaxınlığında qazılmış çuxurlara tökürdülər. Bu çuxurlarda 
su aşağı hopduqdan sonra qalan neft tuluqlara doldurulub daşınırdı. Çuxurlardan 
yığılmış neftin hamısı həmin gün satışa gedə bilmirdi. Ona görə də, sahibkarlar 
nefti saxlamaq üçün on mindən 100 min puda qədər tutumu olan anbarlar tikirdilər. 
Bakı şəhərində anbarlar şəhərin kənarında, Balaxanı və Bibi-Heybətdə isə 
quyuların yaxınlığında tikilirdi. Şəhər kənarında və Balaxanıda 12, Bibi-Heybətdə 
isə 4 belə anbar tikilmişdi. Suraxanıda çıxarılan ağ neft xüsusi keramik qablarda 
saxlanırdı. Bu qablar Bakı yaxınlığında tikilmiş iki daş binanın içində yerə 
basdırılırdı. 
Neft uzaq məsafəyə çəlləklərdə daşınırdı. Çəlləklər ya arabaya qoyulur, 
yaxud da onun altından asırdılar. Nefti yığmaq və daşımaqda xan da, iltizamçılar 
da Bakı əhalisinin, xüsusən, Balaxanı kəndlilərinin əməyindən istifadə edirdilər. 
Balaxanılılar neft quyularına təhkim edilmişdilər. Onlar əməkləri müqabilində 
müəyyən haqq alırdılar. Balaxanılılar nefti anbarlara daşımağa da borclu idilər. 
Onlar qiymətli olan ağ nefti ikiqat dəri tuluqlarda daşıyırdılar. 
Neft İrana və Rusiyaya da aparılırdı. Nefti daşıyan gəmi sahibləri yanğından 
çəkinərək çox vaxt nefti tuluqlarda qəbul etmirdilər. Ona görə də neft bəzən şüşə 
qablarda da ixrac olunurdu. Bu isə neftin qiymətinin xeyli bahalaşmasına səbəb 
olurdu. 
151 
 
Sənətkarlıq Gəncə xanlığının iqtisadiyyatında aparıcı yerlərdən birini 
tuturdu. Təbii-coğrafi şəraitin zənginliyi burada sənətkarlığın inkişafına ciddi təsir 
göstərirdi. Gəncə sənətkarlarının hazrrladıqları məhsullar nəinki Zaqafqaziyanın, 
eləcə də Şərqin bir sıra bazarlarında alıcıların rəğbətini qazanmışdı. Sənətkarlıq 
əvvəlki dövrlərdə olduğu kimi bir sıra sənət və peşələri - dərziçilik, papaqçılıq, 
dəmirçilik, nalbəndlik, çilingərlik, qalayçılıq, saatsazlıq, bənnalıq, xarratlıq, 
dülgərlik, misgərlik, boyaqçılıq, sabunbişirmə, dabbaqlıq, silah istehsalı və s. 
sənətləri özündə birləşdirirdi. Sənətkarların böyük əksəriyyəti Gəncə şəhərində 
cəmləşmişdi. 1803-cü ilin məlumatına görə burada 288 sənətkar fəaliyyət 
göstərirdi. 
Gəncə xanlığında sənətkarlığın ən geniş yayılmış növü ipək parçaların və 
baş yaylıqlarının toxunması idi. Cavad xanın hakimiyyəti dövründə Gəncə 
xanlığında 375 toxuyucu dəzgahı var idi. Başqa bir məlumata görə isə bu 
dəzgahların sayı 400-ə çatırdı. Bütün bu dəzgahlar 20 emalatxanada cəmləşmişdi. 
Dəzgahlarda «xasxırmas» adlanan qırmızı rəngli kobud ipək parça, «alışan», yaxud 
«darayi» adlanan parçalar, qırmızı rəngli tafta, «çarğat» adlanan qırmızı qadın baş 
örtüyü və s. hazırlanırdı. Gəncə xanlığında toxunan kəlağayılar ölkənin 
kənarlarında da məşhur idi. 
Gəncə şəhərində Calamay adlanan pambıq və digər parçaları toxumaq üçün 
30 dəzgah işləyirdi. Ümumiyyətlə, Gəncə xanlığında olan toxuculuq 
emalatxanalarında 10 min müxtəlif ipək parça, 15000-ə qədər müxtəlif növlü baş 
örtüyü, 2000 ağ bez, 200 qırmızı bez, 400 parça kəlağayı toxunurdu. 
Xanlıqda, eyni zamanda, pambıq çul və torba, şal, palaz, xalça-xalı da 
hazırlanırdı. Bu əşyaların istehsalı ilə yalnız qadınlar məşğul olurdu. Samuxdakı 
emalatxanaların çoxu manufaktura inkişaf səviyyəsində idi. Burada xalça toxunur, 
ipək, yarımipək və cecim adlanan pambıq parça hazırlanırdı. 
Şəhərdə dəri hazırlamaq üçün 7 evdə emalatxana var idi və onlarda 30 nəfər 
çalışırdı. Çiləbert kəndində də dəri ustaları var idi. Gəncə xanlığında ildə orta 
hesabla 400-ə qədər iri və 600-ə qədər kiçik dəri hazırlanırdı. 
Xanlıqda misgərlik sənəti də inkişaf etmiş və burada altı misgər 
emalatxanası var idi. Bu altı emalatxanada, onların sahibkarlarından başqa 10 fəhlə 
çalışırdı. Emalatxanada işləyən fəhlə gündə 17 qəpikdən bir abbasıya qədər əmək 
haqqı alırdı. 
Gəncə şəhərində iki dulusçuluq emalatxanası fəaliyyət göstərirdi. Bir çox 
evlərdə sabun bişirilirdi. Xanlıqda yeddi boyaqxana var idi və onlardan ikisi Gəncə 
şəhərində yerləşirdi. Başqa xanlıqlardan fərqli olaraq Gəncədə metal çıxarılır və 
əridilirdi. Dəmir külçəsini Boyat və Daşkəsəndə çıxarırdılar və bu kəndlərdəki 
dəmir mədənləri Qoşqar çayı boyu yerləşirdi. Əridilmiş dəmirdən silah da 
hazırlanırdı. Gəncədə çuqun toplar da istehsal edirdilər. 
Quba xanlığında sənətkarlığın bir çox növləri ilə məşğul olurdular. XIX 
əsrin əvvəllərinə dair məlumata görə təkcə Quba şəhərində 20 ayaqqabı ustası, 32 
152 
 
papaqçı, 11 dərzi, 29 toxucu, 15 dəmirçi, 13 dabbağ, 4 misgər, 4 qalayçı, 18 dərzi 
və s. ustalar var idi. Şəhərdə sənətkar ailələrinin sayı 150-yə çatırdı. Qeyd 
etdiyimiz kimi, Quba xanlığı xalçaçılıqda daha məşhur idi. Xanlıqda 850-yə qədər 
ailə xalçaçılıqla məşğul olur və ildə 850-dən 1700-ə qədər xalça toxuyurdular. 
Quba şəhərində, həmçinin, onun Nügədi, Çiçi, Alisar, Rustov və başqa kəndlərində 
xalça karxanaları var idi. Quba xanlığında xalçaçılıqda muzdlu əməkdən geniş 
istifadə edilirdi. Muzdluların əmək haqları ya natura ilə, ya da pulla ödənilirdi. 
Quba xalça-xalıları özünün yüksək keyfiyyəti, gözəl naxışları, gözqamaşdırıcı 
rəngi ilə Azərbaycanın, hətta Zaqafqaziyanın sərhədlərindən çox uzaqlarda məşhur 
idi. Xalılar İrana, Rusiyaya göndərilirdi və öz keyfiyyətinə görə İran və Orta Asiya 
xalılarından geri qalmırdı. Xanlıqda digər xalçaçılıq məhsulları, yun corablar da 
toxunur və satış üçün Azərbaycan və xarici ölkələrin şəhərlərinə aparılırdı. 
Quba xanlığında ipəkçilik zəif inkişaf etmişdi və orta illik istehsalı 90 puda 
çatırdı. Quba ipəyinin keyfiyyəti aşağı idi və ondan toxunan məhsullar kobud 
olurdu. Bu, pambıqdan toxunan parçalarda da özünü göstərirdi. 
Quba xanlığında yun və ipəyi yerli ustalar boyayırdılar. Onlar boyaq kimi 
təbii qızıl boyadan istifadə edirdilər. Quba xanı Şeyxəli xanın boyaqxanası var idi 
və onu ildə iki min manata iltizama verirdi. 
Xanlıqda dabbaqlıq da inkişaf etmişdi. Dabbaqların hazırladıqları dəri 
məhsulları Bakıya və Bakı limanı vasitəsilə qonşu ölkələrə ixrac edilirdi. 
Naxçıvan xanlığında sənətkarlıq Naxçıvan və Ordubad şəhərlərində daha 
çox inkişaf etmişdi. Rusiyanın işğalı ərəfəsində Naxçıvan şəhərində 46 başmaqçı, 2 
keçəçi, 6 dulusçu, 7 bənna, 22 dabbağ, 40 dəmirçi, 4 qalayçı, 6 dəyirmançı, 11 
dərzi, 3 silahsaz, 4 çilingər, 9 gümüşsaz, 38 dülgər, 126 toxucu, 16 keçəçi, 35 
papaqçı və s., Ordubadda isə 44 başmaqçı, 12 dulusçu, 10 bənna, 23 dabbağ, 4 
dəmirçi, 4 qalayçı, 1 boyaqçı, 7 dəyirmançı, 10 dərzi, 3 silahsaz, 10 çilingər, 5 
gümüşsaz, 17 dülgər, 145 toxucu, 29 keçəçi, 24 papaqçı və s. vardı. Bu şəhərlərdə, 
həmçinin kəndlərin bir çoxunda xalçaçılıqla məşğul olurdular. Xalçaçılıq 
Dərələyəz mahalının şərq hissəsində xeyli inkişaf tapmışdı. Burada xalça həm 
şəxsi istifadə, həm də satış üçün hazırlanırdı. Xalçaçılıqla əlaqədar olaraq xanlıqda 
boyaqçılıq sənəti də xeyli inkişaf etmişdi. Boyaqxanalarda müxtəlif təbii boya 
bitkilərindən istifadə edərək yun sapları müxtəlif rənglərdə boyayırdılar. Naxçıvan 
xanlığında 5 boyaqxana emalatxanası var idi. Xanlıqda bez toxumaqla da məşğul 
olurdular. Təkcə şəhərin özündə 40 bez toxucusu var idi. İnqilabdan əvvəlki 
müəlliflərdən biri yazır ki, «buradakı sənətkarlar içərisində toxucular ən böyük 
silki təşkil edirdilər. Hər  bir  ailənin özünün toxucu dəzgahlarında özlərinin 
ehtiyacları üçün pambıq ipdən bez toxuyurlar. Pambığı qadınlar evlərində 
əyirirdilər». Naxçıvan xanlığında mindən çox toxucu qadın var idi. 
Xanlıqda pambığı təmizləməklə də məşğul olurdular. İki nəfər bir gündə 20 
- 30 girvənkə pambıq təmizləyə bilirdi. 
Xanlıqda silah ustaları, dərzilər, ayaqqabı ustaları, misgərlər, dəmirçilər və 
153 
 
s. fəaliyyət göstərirdilər. Dəmirçilər kənd təsərrüfat alətləri - oraq, dəryaz, bıçaq, 
nal, mıx və s. düzəldirdilər. Naxçıvan xanlığında dulusçuluq və sabunçuluq da 
xeyli inkişaf etmişdi. 
Ordubad mahalında 8 dabbaqxana, iki keçə emalatxanası var idi. 
Ümumiyyətlə, bütün xanlıqda 223 sənətkar dükanı fəaliyyət göstərirdi. Xanlıqda 
194 su dəyirmanı işləyirdi. 
Bütün xanlıqların şəhərlərində olduğu kimi, Naxçıvan xanlığının 
şəhərlərində də emalatxana - dükanlar bazar meydanında cəmləşmişdi. Xanlığın 
şəhərlərində müxtəlif məhsullar satan 138 dükan fəaliyyət göstərirdi. 
Xanlıqda duz da çıxarılırdı. Burada daş duz mədənlərini xanlar iltizama 
verirdilər. 
Lənkəran xanlığında sənətkarlıq nisbətən zəif inkişaf etmişdi. Lənkəran 
əyalətinin təsvirini tərtib etmiş müəllif bunu yerli camaatın «belə işlərə meyl 
etməməsi» ilə əlaqələndirirdi. Xanlıqda dəmirçilik, xarratlıq, xalçaçılıq və 
keçəçiliklə məşğul olurdular. Doğrudur, burada ipək əyirməklə də məşğul 
olurdular. Lakin bu sənət sahəsi xanlıqda aşağı səviyyədə idi. 
Xanlıqda sənətkarlar, əsasən, Lənkəran şəhərində cəmləşmişdilər. Lənkəran 
bazarında 50 sənətkar dükanı var idi. Bu dükanlarda sənətkarlar müxtəlif metal 
əşyalar düzəldirdilər. Kənd yerlərindəki sənətkarlar, əsasən, dəmirçiliklə məşğul 
olur, bıçaq və başqa ev əşyaları düzəldir, saxsı məmulatlar istehsal edirdilər. 
Qazax sultanlığında sənətkarlıq zəif inkişaf etmişdi. Burada boyaqçılıq 
başqa sənət sahələrini üstələyirdi. Belə ki, sultanlıqda 37 boyaqxana var idi və bez, 
ipək parçalar, yun və yun parçaları boyayırdılar. Sultanlığın əhalisi bez, xalça-xalı, 
yundan baş örtüyü toxumaqla da məşğul olurdu. 
Car-Balakəndə xalçaçılıq geniş inkişaf etmiş və mənbələrdə qeyd olunduğu 
kimi, bu sənət sahəsi onun iqtisadi həyatında mühüm rol oynayırdı. Burada 
toxunan xalçalara tələbat böyük idi və satışa gedirdi. Xalçaçılıqla yalnız qadınlar 
məşğul olurdular. Car-Balakən camaatlarında xalçaçılıqla, ümumiyyətlə, yunla 
bağlı olan digər sənətkarlıq sahələri geniş inkişaf etmişdi. İstehsal edilən ləzgi 
şalları, yun corabları nəinki yerli bazarlarda satılır, həmçinin, yaxın rayonlara, hətta 
Tiflisə göndərilirdi. Yaz girəndə yunla bağlı sənət sahəsi xüsusilə canlanırdı. Elə 
həyət tapılmazdı ki, orada qoyun qırxmaqla, yunu təmizləyib daramaqla, yundan 
müxtəlif əşyalar - şal, cecim, ip, çul, xurcun, çuval istehsal etməsinlər. Yun 
istehsalı Muxaxda, İlisuda, Sarıbaşda daha çox inkişaf etmişdi. «Muxaxda çox 
böyük şallar toxuyurdular. Kiçik şallar da toxunurdu. Əgər Muxaxda və İlisuda 
eyni uzunda və endə toxunmuş şalları yanaşı qoysaq, birincidə toxunanlar daha 
möhkəm olur və baha qiymətə gedirdi». 
İpək toxuculuğu da camaatlarda mühüm rol oynayırdı. Burada öz 
möhkəmliyi və orijinal naxışları ilə fərqlənən ipək parçalar toxuyurdular. Car-
Balakənlilər ipək cecim, baş yaylığı, yorğan üzü və başqa parçalar da istehsal 
edirdilər. Dağ keçidlərinin ağzında olan Car, Balakən, Katex və Talada keçə 
154 
 
basırdılar. 
Adətən ustaların çoxu tək işləmir, onların köməkçiləri və şagirdləri olurdu. 
Onlar ustalara tabe vəziyyətdə idilər. Şagird hamıdan tez emalatxanaya gəlməli, 
oranı yığışdırıb-təmizləməli, usta gələnə kimi emalatxananı tam hazır vəziyyətə 
salmalı, ustanın ailəsinə bazarlıq etməli, onun evinin və həyətinin səliqəsinə 
baxmalı, mal-qaranı naxıra ötürməli, tövləni təmizləməli, ev quşlarını yemləməli, 
odun yarmalı, çörək bişirildikdə kömək etməli idi və s. Bunun müqabilində usta 
ona sənət öyrədir, ildə iki cüt ayaqqabı, bir cüt corab, bir papaq və gündə bir dəfə 
yemək verirdi. Sənət öyrənilməsi üç il çəkirdi. 
Əməyin nisbətən yüngül olduğu dərzi, başmaqçı və bu kimi 
emalatxanalarda şagirdliyə 9-13 yaşlı uşaqlar, dəmirçilik, dabbaqlıq, xamutçuluq 
və s. kimi daha çox fiziki qüvvə tələb edən sənət sahələrinə isə şagirdliyə 16-18 
yaşlı yeniyetmələr qəbul olunurdular. Sənət sahəsindən asılı olaraq şagirdlik üç-
dörd və daha çox il davam edə bilərdi. Nəhayət, şagirdlik vaxtı bitmiş şəxsi usta 
təntənəli surətdə şagirdlikdən azad edir və ona usta köməkçisi adı verilirdi. Şagirdə 
nisbətən usta köməkçisinin müəyyən hüquqları var idi. O öz ustasının yanında 
qalmaq istəməsə, başqasının yanına keçə, hətta müstəqil emalatxana aça bilərdi. 
Usta köməkçisinə o vaxt usta adı verilirdi ki, o həmin sənət sahəsinin bütün 
incəliklərini bilmiş olsun. Yalnız bundan sonra yerli ənənələrə görə onu ustalığa 
keçirirdilər. 
Çox hallarda sənətkarların övladları öz atalarının sənətinə yiyələnirdilər. 
Sənətkarlığın bütün sahələri üzrə irsilik geniş yayılmışdı. Öz atasının sənət 
sahəsinə meyli olmayanlara başqa ixtisasa yiyələnməyə maneçilik göstərilmirdi. 
Hələ lap qədim zamanlardan sənətkarlar həmkarlıq, yaxud əsnaflıq adlanan 
sexlərdə birləşirdilər. Sənətkarlığın hər sahəsi üzrə əsnaflıq-həmkarlıq yaradılırdı. 
Bu sənətkarlıq təşkilatları istehsalı qaydaya salmaq və sənətkarların bir-birinə əl 
tutması üçün təşkil olunurdu. Sənətkarlıq təşkilatına rəhbərlik etmək üçün Ustakər 
adlanan başçı seçilirdi. Ustakər sənətkarlar tərəfindən üç il müddətinə seçilirdilər. 
Ustakərlər aşağıdakı işləri görməli idilər: 
1. Ustalar arasında bağlanmış müqavilələri təsdiq etmək. 
2. Əsnafa daxil olan ustalar arasında ixtilaf baş verdikdə bu ixtilafları 
nizama salmaq. 
3. Ustakərlər ustaları xammalla təmin etməli, lazım gəldikdə, onu 
xaricdən almalı idilər. 
4. Ustaların yanında işləyənlər öz ustalarına xəyanət etdikdə onları 
əsnafdan çıxarmaq. Xəyanət edib öz ustasının yanından qovulmuş adamı, başqa bir 
usta qəbul etdikdə, həmin ustanı öz yanında köməkçi saxlamaq hüququndan 
məhrum etmək. 
5. Şəhərə hökumət nümayəndələri gəldikdə öz bayrağı və əsnafın üzvlərilə 
birlikdə onu qarşılamaq. 
Xanlıqlarda əsnaflıq təkcə iqtisadi ittifaq deyil, eyni zamanda, maliyyə 
155 
 
işlərinin və qarşılıqlı maliyyə köməyi orqanı idi. 
Sənətkarlıq sexləri olan əsnaflar-həmkarlar sənətkarlar arasında vergilərin 
bölünməsini tənzimləyir, sex üzvlərinin peşəkarlıq fəaliyyətinə də nəzarət edirdilər. 
Doğrudur, bu çox məhdud idi və sex üzvləri üzərində ötəri nəzarət xarakteri 
daşıyırdı. Buna baxmayaraq xan üsul-idarəsi vergilərin vaxtında və dəqiq 
toplanmasında sex başçılarını - ustakərləri məsul sayırdı. Vergiləri 
yüngülləşdirmək üçün kəndlilər icma daxilində müəyyən qruplar yaratdıqları kimi, 
sənətkarlar da həmin məqsədlə həmkarlar sexləri yaradırdılar. Bundan başqa, 
həmkarlıq qarşılıqlı yardım ittifaqı idi, ehtiyacı olanları, həmkarlığa daxil olan 
kasıbları təmin edir, öz üzvlərini nəzarət altında saxlayır, lazım gəldikdə öz 
bayraqları və zurna-balabanları ilə ictimai işə çıxırdılar. Yerli əhali və həmkarlar 
çoxdan bir-birlərinə uyğunlaşmışdılar və sənətkarların sənətləri yerli əhalinin o 
qədər də böyük olmayan tələblərini bütövlüklə ödəyirdi. 
Elə hallar olurdu ki, böyük əsnaflarda ustakər öz vəzifəsinin öhdəsindən 
gələ bilmirdi. Belə hallarda ona köməkçi seçilirdi. Bir əsnafa həddindən artıq 
ustalar toplandıqda, əsnafın dörd nəfərdən ibarət ağsaqqallar şurası seçilirdi. Bu 
şura ustakərin bütün tapşırıqlarını yerinə yetirir və o xəstələndikdə, yaxud xammal 
almaq üçün xaricə getdikdə onu əvəz edirdi. Ağsaqqallar əsnafların məhkəmə 
işlərində də iştirak edirdilər. Əsnaflığın pul işlərilə məşğul olmaq üçün inanılmış 
ustalar arasından xəzinədar seçilirdi. Kiçik həmkarlarda isə bu vəzifəni ustanın özü 
ifa edirdi. Bəzi hallarda xəzinədar ağsaqqallar içərisindən seçilirdi. Sex 
təşkilatlarında igidbaşı vəzifəsi də var idi. O, bazara gəlmiş təzə mallar barəsində 
öz sexinə məlumat verir, ustaları əsnafın yığıncağına dəvət edir və s. məsələlərlə 
məşğul olurdu. 
Hər sex təşkilatının öz bayrağı var idi. Bayraqlar çox bəzəkli və parlaq 
olurdu. Bayrağın üzərində sex mənsubiyyətinə görə əmək alətinin təsviri verilirdi. 
Şəhərə yüksək vəzifəli qonaq gəldikdə bütün şəhər əhalisi onu qarşılayırdı. Belə 
hallarda dükanlar, emalatxanalar bağlanır və bütün sənətkarlar  şəhərlilərlə  
birlikdə  əllərində  bayraq  küçələrə çıxırdılar. 
Əsnaflar şəhər rəisinə - kələntərə, xanın şəhərdəki canişininə tabe idilər. 
Sənətkarların verəcəkləri vergiləri və icra edəcəkləri mükəlləfiyyətləri kələntərlər 
müəyyənləşdirirdilər. Müstəqil, heç bir əsnafa daxil olmayan sənətkarlar da sex 
təşkilatlarına daxil olan sənətkarların ödədikləri bütün vergiləri ödəməli, 
mükəlləfiyyətləri icra etməli idilər. Kələntərlər sənətkarlar arasında baş verən 
mübahisəli məsələləri həll edirdi. Onun sex təşkilatlarının daxili işlərinə qarışmaq 
hüququ var idi. 
Şəhər sənətkarları istehsal etdikləri malları bilavasitə özləri satırdılar. Bu, 
sənətkarlıqla ticarətin sıx bağlılığını göstərirdi. Dəmirçilik, dərzilik, başmaqçılar 
kimi sənətkarlıq sahələri ilə yanaşı, faytonçular, sudaşıyanlar (tuluxçular), neft və 
duz daşıyanların da sex təşkilatları – həmkarları var idi. «Həmkarlar xalqın sənaye, 
sənətkarlıq, fəhlə sinfini əhatə edir... Sənətkarla yanaşı cəmiyyətin maddi həyatına 
156 
 
xidmət edən hər cür əmək həmkarların əsasını təşkil edir. Ona görə də həmkarlar 
sənətkarlıqdan başlayaraq çaxır satıcıları və tuluxçulara qədər hamını əhatə edirdi». 
Ümumiyyətlə, belə sex təşkilatları bütün Şərq ölkələri üçün xarakterik idi. 
Xanlıqlarda olan əsnafların hamısı eyni qədər gücə, qüdrətə malik deyildi. 
Məsələn, XVIII əsrdə Şuşada qalayçıların, başmaqçıların, papaqçıların, 
xamutçuların, dabbağların həmkarları fərqlənirdilər. Bu əsnafların hər biri özündə 
10-dan 25-ə qədər üzvü cəmləşdirmişdi. Şəki xanlığında ipək emalçılarının, ipək 
parçalar toxuyanların, zərgərlərin əsnafları güclü idi. 
Qeyd etdik ki, şəhərlərdə əsnaflar şəhər rəisinə tabe idilər. Lakin bu 
tabeçiliyin əsnafların daxili idarə işlərinə dəxli yox idi. Hər həmkarlıq əsnaf «bir 
neçə demokratik icmadan» ibarət idi. Onların hər birinin özünün ali orqanı olan 
yığıncağı və məhkəməsi fəaliyyət göstərirdi. Ustabaşının qərarı ümumi yığıncaqda 
təsdiq olunmalı idi. Ümumi yığıncaqda təsərrüfat məsələləri, şagirdliyə qəbul, usta 
köməkçiliyinə və ustalığa keçid və s. məsələlər həll edilirdi. Yığıncaqların 
üzvlükdən kənarlaşdırmaq, sənətkarı müəyyən müddət sənətkarlıqla məşğul 
olmaqdan məhrum etmək hüququ var idi. 
Xanlıqlar dövründə sənətkarlıq hələ əkinçilikdən tamamilə ayrılmamışdı. 
Bu, əsasən, o kəndlərə aid idi ki, onların əhalisi çöl işlərindən sonra sənətkarlıqla, 
xüsusən xalçaçılıqla məşğul olurdular. Belə hallarda sənətkarlıq, bütovlükdə ev, 
natural xarakter daşıyırdı. Hər ailə öz ehtiyacına görə ipək, yaxud   yun   əyirir,   
boyayır, toxuyur, xalça-palaz, dəri məmulatı hazırlayır, bəzi hallarda bu məhsulu 
unla dəyişdirir, yaxud da onu verib, əvəzində evlərini təmir etdirir, kənd təsərrüfatı 
alətləri alırdı. Demək, mal mübadiləsi gedirdi. 
Şəhərlərdə isə vəziyyət başqa cür idi. Belə ki, şəhərlər, eyni zamanda, 
ticarət mərkəzləri idilər və burada istehsal olunan sənətkarlıq məhsulları ya dəyiş-
düyüşə, yaxud da satışa gedirdi. Şəhərlərin varlığı sənətkarlığın əkinçilikdən 
ayrılması deməkdir. Şəhərlərdə sənətkarlığın xarakteri də kənd sənətkarlığından 
fərqlənirdi. Burada sənətkarlıq ev sənətkarlığından çıxır və daha çox manufaktura 
xarakteri daşıyırdı. 
Yuxarıda qeyd etdik ki, şəhərlərdə elə sənətkarlıq emalatxanaları var idi ki, 
onlarda usta köməkçisindən və şagirdlərdən başqa 2-4 adam və daha çox köməkçi 
işləyir və emalatxanalarda ilkin əmək bölgüsü aparırdı. Buradan belə bir nəticəyə 
gəlmək mümkündür ki, artıq XVIII əsrin sonlarında Quzey Azərbaycan 
xanlıqlarında manfakturaların əlamətləri yaranmaqda idi. 
 
5.3. Ticarət 
Quzey Azərbaycan  xanlıqlarında   şəhərlərin   hamısı sənətkarlıqla bərabər, 
həm də ticarət mərkəzləri idi. Daxili ticarət   dükanlarda   aparılırdı.   Bu   
dükanların çoxu, eyni zamanda sənətkarların emalatxanaları kimi fəaliyyət 
göstərirdi.  Lakin sırf ticarət dükanları da var idi.  Onlar böyük sahələri tutan şəhər 
bazarlarında cəmləşmişdi. Bazarlar orada satılan malların çeşidindən asılı olaraq 
157 
 
hissələrə bölünürdü. Məsələn, mal-qara bazarların daimi müəyyən olunmuş 
hissəsində satılır, mal-qara satmağa gələnlər onları birbaşa həmin yerə gətirirdilər. 
Qonşu xanlıqlardan, Rusiyadan, İrandan, Türkiyədən və başqa yerlərdən gətirilən 
mallar da bazarların müəyyən hissəsində satılırdı. 
Qeyd etməliyik ki, daxili ticarətlə xarici ticarət bir-birindən tamamilə təcrid 
olunmamışdı. Daxili ticarətin mərkəzləri olan bazarlar xarici ticarətin də 
cəmləşdiyi yer idi. Əvvələn, qeyd etdiyimiz kimi, bu bazarlarda qonşu ölkələrdən 
gəlmiş tacirlər də öz mallarını satırdılar. İkincisi və ən başlıcası o idi ki, yerli 
tacirlərlə gəlmə tacirlər arasında ticarət danışıqları, qarşılıqlı əlaqələrin yaradılması 
məsələləri məhz bu bazarlarda həll olunurdu. Belə danışıqlar, hətta müqavilələrin 
bağlanması bazarların bir hissəsi olan karvansaralarda aparılırdı. 
Daxili və xarici ticarətin bir-birilə bilavasitə bağlı olmasını nəzərə alaraq, 
daxili və xarici ticarət məsələlərin təhlilini birgə verilməyi məqsədəuyğun 
saymışıq. 
İlk növbədə, xanlıqlar arasında ticarət əlaqələri üzərində dayanaq. Qeyd 
etmək lazımdır ki, xanlıqlararası ticarətin inkişafında bir sıra maneələr var idi. Belə 
maneələrdən ən başlıcası Quzey Azərbaycan xanlıqlarının demək olar ki, hər 
birinin ayrılıqda ölçü, çəki, pul vahidinə malik olması idi. Məsələn, uzunluq ölçüsü 
kimi çərək (26 sm), arşın (71 sm), ağac (təxminən 7,5 km). Çəki vahidləri girvənkə 
(409 qr), batman (8 kq), çanaq (16 kq), xalvar, yaxud tağar (300 kq), qızıl və 
gümüş çəki vahidi kimi misqal (4,6 qr), noxud (0,192 qr) çəki vahidləri işlədilirdi. 
İşin mürəkkəbliyi həm də burasında idi ki, təkcə ayrı-ayrı xanlıqlarda deyil, həm də 
bir xanlıq daxilində çəki və ölçü vahidləri müxtəlif idi. Belə ki, qeyd etdiyimiz 
kimi, misqal 4,6 qrama bərabər idi. Lakin bu bütün xanlıqlarda eyni deyildi. 
Məsələn, Şəki xanlığında hər mahalda müxtəlif ölçü vahidləri işlədilirdi. Burada 
həm xan batmanı (11,5 kq), həm mizan və şəhər batmanı (8 kq) işlədilirdi. Şəki 
tağarı 300 kq olduğu halda, Ağdaş tağarı 222 kq idi. 
Bu müxtəlifliyin üzərinə pul vahidlərinin fərqləri də əlavə olunurdu. Hər bir 
xanlıqda pul kəsilirdi və pulun adı bütün xanlıqlarda eyni olmasına baxmayaraq, 
onun dəyəri xanlığın özündə müəyyənləşdirilirdi. Məsələn, bir abbasının alıcılıq 
qabiliyyəti xanlıqlarda müxtəlif idi. 
Xanlıqlararası ticarətdə rəhdar vergisinin olması ticarətə əsaslı surətdə mane 
olurdu. Rəhdar vergisi bir xanlığın ərazisindən digər xanlığın ərazisinə aparılan 
bütün mallardan alınırdı. İnqilabdan qabaqkı qafqazşünasların, demək olar ki, 
hamısının yazılarında bu verginin ticarətin inkişafında nə qədər böyük əngəl olması 
xüsusilə vurğulanır: «Bir şəhərdən digər şəhərə aparılan mallardan vergi 
toplanması hər yerdə ticarətin sıxışdırılmasına səbəb olur». Başqa bir mənbədə 
göstərilirdi ki, Gəncə xanlığı ərazisində ipək məmulatından - ipək parçaların hər 
yükündən 1 man. 30 qəp., xam ipəyin hər yükündən 5 man. rəhdar vergisi alınırdı. 
Bu maneəyə görə hər tacirə yükü yerinə çatdırmaq müyəssər olmur, onlar digər 
yerlərə üz tuturdular. Yenə də rəhdarla üzləşirdilər. Bundan başqa, tacirlər ticarət 
158 
 
üçün mizan vergisi də verirdilər. Beləliklə, hər bir tacir malını satana qədər 4-5 cür 
vergi verməli idi. 
İrəvan xanlığında bir neçə yerdə rəhdar vergisi toplanırdı: İrəvan şəhərində 
ildə 2500 tümən, Vedibasarda 90 tümən, Şərdarabadda 20 tümən, Qarnibasarda 
374 tümən. 
Quba xanlığında, Salyanda balığın hər pudundan aşağıdakı vergilər alınırdı: 
osetrin və beluqadan 5 qəpik, sevryuqadan 2,5 qəpik, lassosdan 25 qəpik, 
şamakyadan 5 qəpik. Duz göllərindən toplanmış duzun hər xalvarı üçün iki manat 
yığılır və bu pullar xan xəzinəsinə gedirdi. Dərbənddən, Salyandan və Bakıdan hər 
dükana gətirilən və aparılan balıq və duzdan xan xəzinəsinə vergilər daxil olurdu... 
Dərbənd xanının xəzinəsinə zərbxanalardan və rəhdardan, dükanlardan ildə 20000 
gümüş manatdan çox gəlir daxil olurdu. 
Ticarətə iltizam sistemi də mane olurdu. Ticarətdən vergilərin toplanması və 
müxtəlif təsərrüfat sahələri iltizama verilirdi. Məsələn, Gəncə xanlığında iltizama 
verilən təsərrüfat sahələrinin sayı 24-ə çatırdı. Ticarətə mane olan digər şərtlər də 
var idi. Məsələn, Şəki xanlığında öz malını ixrac etmək istəyən tacir iltizamçıya 
pul verib icazə kağızı almalı idi. «Əgər birisi ipəyi alıb, yaxud satmasını 
gizlətsəydi, rəhdar vergisini ödəməyib   başqa  xanlığa  keçirsəydi,   iltizamçı   
bunu bilib sübuta yetirsəydi, müqəssirdən ikiqat vergi alınırdı», yaxud 
«iltizamçıdan gizlin sabun satanı divan cəzalandırırdı». 
Xanlıqlarda yerli əhalinin bazara çıxardığı mallardan, onların 
keyfiyyətindən asılı olaraq vergi alınırdı. Məsələn, Şuşa bazarlarında duz 
satışından - duz pulu, şor satışından şor pulu, məhsulları çəkmək üçün qapan pulu, 
araq və çaxır satışından şirəxana, sabun, dəri, tütün, rəng pulu, xırda satışdan, 
dükanlardan, balıq, ot, meyvə, odun satışından darğabazar adlanan vergilər 
toplanırdı. 
Şəki xanlığında Məhəmməd Həsən xanın «Dəstur-ül-əməl» qanunlar 
külliyyatında bazar darğasının xeyrinə yığılan aşağıdakı darğalıq vergilərinin adları 
sadalanır: Qapan pulu (malların çəkilməsi üçün), mal-qara satışı üçün dəllalxana 
gəliri, ət satanlardan qəssab pulu, dabbaqxanalardan dabbaqxana gəliri, müxtəlif 
xarakterli boyamalar üçün - boyaqxana pulu, xəzinə torpaqlarında olan 
dükanlardan dükan pulu və s. vergilər toplanırdı. Naxçıvan xanlığında satılan bütün 
mallardan 6 qəpik vergi alınırdı. 
Bütün bu maneələrə baxmayaraq Azərbaycanın həm daxili, həm də xarici 
ticarəti inkişaf edirdi. Bakı şəhəri özünün limanı ilə böyük ticarət mərkəzinə 
çevrilmişdi. Bu barədə həmin dövrün ədəbiyyatı geniş məlumat verir. «Bakı şəhəri 
həm də gözəl limandır. Burada gəmilərin yeddi sajen dərinliyi olan limanda 
təhlükəsizliyi tam qorunur. Bakıətrafı çoxlu neft mənbələri və ən yaxşı duzla 
zəngindir. Şəhərin əlverişli vəziyyəti, həmçinin, ətraf əhalinin rus mallarına 
ehtiyacı buraya Mazandarandan, Gilandan, Lənkəran sahillərindən və 
Azərbaycandan (Güney Azərbaycanı nəzərdə tutulur - A.F.) ticarət adamlarını 
159 
 
axınla gətirirdi. Şamaxı əyalətini özündə birləşdirən bütün Şirvandan, ən yaxşı 
ipəyi olan Şəkidən və Kürlə Araza qədər əraziləri əhatə edən başqa kiçik 
xanlıqlardan bütün mallar Bakı limanına gətirilirdi». 
Daxili ticarətin dövriyyəsi, adətən, çox böyük olurdu. Ətraf kəndlərin, 
həmçinin, digər xanlıqların əhalisi Bakını buğda, arpa, müxtəlif meyvə, bostan 
məmulatı, göy-göyərti ilə təmin edirdi. Şəhərə bir çoxları ətraf yerlərdən xalça-
xalı, palaz, xurcun, qoyun, qaramal gətirirdilər. Bakıətrafı kəndlərdən və Quba 
xanlığından gətirilən zəfəranı, qızıl boyanı tacirlər alaraq başqa yerə göndərirdilər. 
Kəndlilər öz mallarını satandan sonra əldə etdikləri pula çit, mahud, ipək, müxtəlif 
geyim ləvazimatı, saxsı və şüşə qablar, rus sandığı, güzgü, dəmir və s. alırdılar. 
Bakı xanlığında kənd təsərrüfatı zəif inkişaf etdiyindən Bakı şəhərində kənd 
təsərrüfatı məhsullarına, əsasən, taxıla tələbat daha böyük idi. Ona görə də, şəhərin 
digər xanlıqlardan və Rusiyadan gətirilən taxıla ehtiyacı var idi. Bakıda fəaliyyət 
göstərən 707 dükandan 500-ü şəhərin müxtəlif yerlərində, 207-si isə şəhərdə olan 
doqquz karvansarada cəmləşmişdi. M.Biberşteynin gətirdiyi bu rəqəmləri Bakıda 
olmuş səyyahlar, həmçinin, bir çox başqa mənbələr də təsdiq edirlər. Arxiv 
sənədlərindən birində qeyd olunur ki, «Çox hissəsini dükanların tutduğu bu 
şəhərdə geniş ticarət edilir...». 
Bakı şəhərindən çoxlu mallar ixrac olunduğu kimi, buraya çoxlu mal da 
gətirilirdi. İdxal olunan malların bir qismi Azərbaycanın başqa yerlərinə də 
göndərilirdi. Bakı nefti və duzu Dərbəndə gətirilir və buradan Dağıstanın bir çox 
yerinə aparılırdı. Mənbələrin birində Bakının nefti və duz ticarəti haqqında 
deyilirdi: «Bu məhsullar Bakıdan ya karvanlarla, ya da su yolu ilə... İran gəmiləri 
və qayıqlarıyla daşınırdı. Onlar nefti və duzu ya pulla alır, ya da öz malları ilə 
dəyişirdilər». Başqa bir sənəddə yazılırdı: «Bakılılar duz və ağ nefti qonşu 
əyalətlərə apararaq taxıla dəyişirdilər». 
Bakı və Dərbənd vasitəsilə Azərbaycanın digər şəhərləri də ticarət edirdi. 
«Gilan əyaləti və Şamaxı Dərbəndi müxtəlif pambıq və ipək parçalarla təmin edir, 
buradan (Bakıdan) Gilana və Şamaxıya xeyli zəfəran aparılırdı. Bakıda çoxlu 
zəfəran yetişdirilir və onun bir pudu məhsul yığılan vaxt yüz manata  satılırdı».    
Bakının  XVIII  əsrdə Azərbaycan ticarətindəki rolu bir çox arxiv sənədlərində və 
səyyahların əsərlərində öz əksini tapmışdır. Sara Aşurbəyli, H.Abdullayev və 
F.Əliyev öz əsərlərində arxiv sənədləri və səyyahların təsvirlərinə əsaslanaraq 
XVIII əsrin II yarısında Bakının Azərbaycan ticarətindəki rolunu ətraflı şərh 
etmişlər. Qafqazşünaslardan biri bu münasibətlə yazırdı: «Bakıdan aparılan 
məhsullar kirjim və sandallarla İrana, Şirvana və Dağıstana gətirilir,  dəniz sahili   
yerlərdə digər yerlərə göndərilmək üçün karvanlara   yüklənir.   Rus   gəmilərində 
Gilana və Mazandarana ən çox neft, duz, zəfəran göndərirlər. Bunun əvəzinə 
Həştərxandan Bakıya mahud, müxtəlif rənglər, qənd, ipək və pambıq parçalar, yazı 
kağızı, dəmir və mis qablar, ev əşyaları və s. gətirilir. Gilandan müxtəlif kaşilər, 
ipək və pambıq pərdələr, yorğan üzü, müxtəlif şallar, xalçalar, ayaqqabı, düyü, 
160 
 
müxtəlif meyvələr - limon, üzüm, kişmiş, şaftalı, fındıq, püstə, badam, xurma 
gətirilir. Bakı Mazandarandan da eyni cür mallar, xüsusən, meyvə alırdı. Salyandan 
ağ və müxtəlif rəngli aşağı keyfiyyətli bez, Qubadan pambıq, Tiflisdən qırmızı mis, 
az miqdarda gümüş, Şəkidən ipək, Şamaxıdan ipək və ipək parçalar, pambıq, üzüm 
çaxırı, şabalıd və şaftalı, Azərbaycandan (qərb mahalları nəzərdə tutulur) püstə, 
badam, qoz gəıirilirdi. Həştərxandan Bakıya gətirilmiş mallar Şamaxı, Şəki, Gəncə, 
Qarabağ xanlıqlarına, Tiflisə, Mazandarana göndərilirdi. İran və Şirvan malları 
(Bakı vasitəsilə - müəllif) Həştərxana və Gizlərə yola salınırdı. Tranzit ticarətin 
dövriyyəsi təkcə Rusiya və Şirvan tacirləri üçün deyil, həmçinin, bu malları 
daşıyan Həştərxan gəmi sahibləri üçün də çox xeyirli idi. Bakıda malları boşaldıb 
satandan sonra, əldə edilmiş pula düyü, ipək və pambıq parçalar alaraq Həştərxana 
aparırdılar... Bakının ticarət dövriyyəsi XIX əsrin əvvəllərində 4-5 milyon manata 
çatırdı». 
Şamaxı da böyük ticarət şəhəri idi. Burada ticarətlə 120 nəfər məşğul olur, 
gəlmə tacirlər doqquz karvansarada gecələyirdilər. Şamaxı tacirlərinin çoxunun 
xeyli kapitalı var idi. Xanlıqdan yağ, bal, pendir, piy, ipək, mahud, kürk, buğda, 
arpa, düyü, müxtəlif meyvələr, quru meyvələr, qızıl boya aparılır, buraya isə neft, 
duz, dəri, sabun, barıt, kəndir, dəmir, mismar və s. gətirilirdi. 
Toxuculuq üçün vacib olan ipəyi Şamaxı bir çox yerlərdən alırdı. «Buraya 
qonşu Şəki, Gəncə, Bakı xanlıqlarından, Balakəndən, Cardan, Qubadan, həmçinin, 
İrandan, Buxaradan və Türkiyədən ipək və ipək mallar gətirilir, şəhərin ticarətində 
mühüm rol oynayan parçalar istehsal olunurdu. Şamaxı ipək parçaları yerlərdə 
satılmaqla yanaşı, Dərbəndə, Qubaya, Salyana, Gəncəyə, Cara, Dağıstana, 
Lənkərana, Bakıya, Gizlərə və Həştərxana aparılırdı». 
Şamaxıda daxili və xarici ticarətin geniş inkişaf tapması arxiv 
materiallarında, səyyahların yol qeydlərində öz əksini tapmışdır. Arxiv  
sənədlərinin birində yazılırdı: «Şamaxı şəhərində ətraf yerlərdə və qonşu 
torpaqlardan gətirilmiş mallar alınır, şəhər əhlinin ehtiyacı üçün lazım olanları 
saxlanılır, müxtəlif ipək və pambıq parçalar hazırlanır, düyü və qızıl boya ilə 
birlikdə dəvə karvanlarına, atlara və öküzlərə yüklənilib Bakıya aparılırdı». 
Şamaxıda «Rus malları da satılırdı. Buraya Rusiyadan və Tiflisdən rus malları, 
mahud, ipək və pambıq parçalar, dəmir, mis, qənd, çay, sandıq, yazı ləvazimatı, 
yaşıl rəng və s. gətirilirdi». 
Şamaxı xanlığının İranla geniş ticarət əlaqələri var idi: «Şamaxı tacirləri 
Ərdəbil, Rəşt, Ənzəli və İsfahanla ticarət edirlər. Tacirlər bu yerlərə quru yolla, 
Cavadda Kürün Arazla qovuşduğu yerdən keçərək, Muğan düzü ilə Sarıqamışdan 
Ərdəbilə, Gilana, Rəştə və Ənzəliyə gedirlər. Digər yol isə Salyan və Astara 
vasitəsilə Xəzər sahili boyu birbaşa Rəştə və Ənzəliyə gedən yol idi. Ərdəbildən 
İsfahana, Qəzvinə və Tələrizə yollar ayrılır». 
Şamaxıya İsfahandan və Kaşandan pambıq və ipək parçalar - zərbaf, kaşani, 
şilə, İranın digər yerlərindən müxtəlif boyaqlar, tütün, meyvə qurusu və s. 
161 
 
gətirilirdi. 
Azərbaycanın ən böyük ticarət şəhərlərindən biri də Şəki şəhəri idi. 
Karvansaralarda cəmləşmiş sənətkarlıq emalatxanaları, eyni zamanda, istehsal 
olunmuş məhsulun realizəsi ilə də məşğul olurdu. Şəkidə Tələriz, Gəncə, Şamaxı 
və Muğan karvansaralarında xana 52 xüsusi adamlara məxsus 48 dükan fəaliyyət 
göstərirdi. Ümumiyyətlə, Şəkidə 317 dükandan 64-ü Şəki xanı Məhəmməd Həsən 
xana məxsus idi. 
Karvansaralardan başqa, dükanlar dalan-bazarı adlanan xüsusi bazarlarda 
yerləşirdi. Bu bazarların bəzisi passaj tipli idi. Onlar ipək satışı ilə məşğul olan 
ipək dalanından, papaq satılan Börkkü dalanından, başmaq satılan Başmaqçı 
dalanından, yun mallar satılan Dərzi dalanından, dəri satılan Dabbağxanadan, 
dəmirçi malları satılan Dəmirçixanadan, boyadılmış mallar satılan 
Boyaqçıxanadan, qarışıq mallar satılan rasta bazardan ibarət idi. Şəki bazarında 
xırda ticarətçilər iri tacirlərdən müxtəlif mallar alıb kənd bazarlarına aparırdılar ki, 
belə bazarlar xanlığın Cəfərabad, Vartaşen, Xaldan, Qaradağlıpadar, Xaçmaz, 
Buşa, Nic, Qəbələ, Sulıtsı-Nuxa kimi kəndlərində fəaliyyət göstərirdi. Hər il orta 
hesabla 632 min gümüş manatlıq müxtəlif mallar Tiflisə, Dağıstana, Rusiyaya və 
İrana ixrac olunurdu. 
XIX əsrin əvvəlinə olan məlumata görə, Şəkidə hər birinin 20000 manat 
kapitalı olan 10, hər birinin 1000 manatdan 20 min manata qədər kapitalı olan 166 
nəfər tacir var idi. 
Onlar Rusiya və İranla ticarət əlaqələri saxlayırdılar. Şəkidən, əsasən, ipək 
ixrac olunurdu. Şamaxı və Bakı xanlıqlarına gətirilən mallar Şəkiyə də idxal 
olunurdu. 
Bakıdan sonra Xəzər sahili limanları olan Lənkəran və Salyan 
Azərbaycanın daxili və xarici ticarətində mühüm rol oynayırdı: «Talış əyalətindən 
dənizlə ipək, müxtəlif ipək və yun parçalar, taxta, odun, kömür və düyü daşınırdı. 
Bütün bunlar Bakıya göndərilən mallarla eynilə dəyişdirilirdi». Lənkəran tacirləri 
Xəzər vasitəsilə İran şəhərlərinə balıq, Həştərxana isə ipək, pambıq parça, meşə 
materialları və başqa mallar aparırdılar. İrandan Astara vasitəsilə buraya meyvə 
qurusu, pambıq, dəmir və mis məmulatı gətirilirdi. Lənkəran xanlığında balıq, 
balıq məhsulları və başqa mallar alan rus və İran tacirlərilə tez-tez rastlaşmaq 
olardı. 
1795-ci ilin məlumatına görə, Lənkərandan Həştərxana 4000 puda qədər 
düyü göndərilmişdi. Bundan başqa, Lənkərandan Rusiyaya ipək parçalar və 
meyvələr də göndərilmişdi. Ümumi hesablamalara görə, göstərilən ildə 
Lənkərandan Rusiyaya 40 min manat dəyərində müxtəlif ticarət malları ixrac 
olunmuşdu. 
Buraya Bakıdan neft və duz, Həştərxandan müxtəlif parçalar, qənd, dəmir, 
güzgü, bəzək əşyaları gətirilirdi. Xanlıq əhalisinin bir çox materiallara ehtiyacı 
vardı və onlar kənardan idxal olunurdu. Mənbələrdən birində bu münasibətlə 
162 
 
yazılırdı: «Talışın dəmir, duz kimi məişətdə vacib olan mallardan başqa, 
sənətkarlıq məmulatlarına da böyük ehtiyacı var idi. Şirvan onu mis qablarla, ipək 
materialları, darayı, qanovuz, tafta ilə, Bakı ipək və neftlə, Quba xalçalar və 
pambıq malları, Həştərxan dəmir, çit, kəndir, güzgü, sandıq, müxtəlif gümüş, 
dəmir və mis, həmçinin, şüşə qablarla təmin edirdi. İranlılar buraya quru və dəniz 
yolu ilə müxtəlif örtüklər, ipək və pambıq parçalar, çadralar, müxtəlif meyvələr və 
s. gətirirdilər». 
Lənkəranda müsəlmanlara və xristianlara məxsus iki bazar var idi. 
Müsəlman bazarında 60, xaçpərəst bazarında 57 dükan fəaliyyət göstərirdi. 
Şərqin və Qərbin bir çox ölkələrilə ticarət əlaqələri saxlayan Şuşa şəhəri də 
böyük ticarət mərkəzi idi. Şuşada Qafqazın müxtəlif şəhərlərinin, Rusiya, İran, 
Türkiyə və Hindistanın tacirlərinə tez-tez rast gəlinirdi. Şuşa tacirləri də həmin 
ölkələrdə olur, öz ipəkləri ilə Almaniyada hər il təşkil olunan Leypsiq, Rusiyanın 
Nijni Novqorod yarmarkalarında iştirak edirdilər. Onlarla Konstantinopol 
yarmarkalarında da rastlaşmaq olardı. 
Mərkəzi Şuşa şəhəri də daxil olmaqla bütövlükdə Qarabağ xanlığına 
aşağıdakı mallar gətirilirdi: İrandan-İsfahandan - qalın pambıq parçalar, zərbaf, 
qara ipək baş örtükləri, ağ və mavi rəngli pambıqdan toxunmuş çadralar, qənd; 
Yezddən - müxtəlif ipək materiallar və pambıq örtüklər; Təbrizdən - qalın pambıq 
parça, bez, qanovuz, müxtəlif rəngli Təbriz şarfları, ipək yaylıqlar, yorğan üzü, 
istiot, iydə, badam, quru meyvə, xına, Şiraz tütünü; Xorasandan - Xorasan 
xurcunları; Xoydan və Urmiyadan - bez, müxtəlif çitlər; Ərdəbildən - qalın pambıq 
parça. İrandan Qarabağa gətirilən malların illik ümumi dəyəri 140 min gümüş rus 
manatına bərabər idi. Şuşa tacirlərinin Təbriz və nisbətən İsfahanla daimi ticarət 
əlaqələri vardı. 
Qarabağa Türkiyədən meyvə qurusu, atlas, müxtəlif örtüklər, müxtəlif ipək 
mallar və kofe, Tiflisdən müxtəlif parçalar, mahud, çay, qənd, rom, Bakıdan dəmir, 
yazı kağızı, neft, müxtəlif şüşə qablar, duz, zəfəran, Dərbənddən qızıl boya, 
Şəkidən silahlar və şallar, yapıncı, xalça-palaz, Gəncədən meyvələr, Naxçıvandan 
və İrəvandan duz gətirilirdi. 
Quba xanlığında daxili ticarət zəif inkişaf etmişdi. Bir mənbədə qeyd olunur 
ki, daxili ticarətin əhəmiyyətsiz olması nəticəsində «kənd təsərrüfatı mallarının 
əsas satış yeri Quba şəhəridir». Lakin Quba şəhərinin əhalisi o qədər də çox 
deyildi. Həm də onun əhalisinin çoxu kənd təsərrüfatı məhsullarını özü istehsal 
edir, bazardan almırdı. 
Xarici ticarəti də zəif olan Quba xanlığından Zaqafqaziyanın və Rusiyanın 
bəzi yerlərinə müxtəlif kənd təsərrüfatı məhsulları və sənətkarlıq məmulatları - 
düyü, buğda, arpa, qızıl boya, müxtəlif meyvələr və meyvə qurusu, ipək, meşə 
materialları, at, qara mal, bal, mum, xalça-palaz və müxtəlif yun parçalar ixrac 
olunurdu. Onların içərisində əsas yeri xalça-xalı və qızıl boya tuturdu. Quba 
xanlığının ərazisində olan Niyazabad limanı yararsız vəziyyətdə idi. Arxiv 
163 
 
sənədlərinin birində yazılırdı: «Quba əyalətində Niyazabad limanı olsa da, bir şeyə 
yaramır. Ona görə də, qubalılar və Dərbənddən o yanda yaşayan digər dağ əhalisi - 
qazıkumuklar, axtılılar, rutullar və başqaları öz mallarını Dərbəndə, Bakıya aparır, 
əvəzində neft, duz və Rusiyadan gətirilmiş malları alırdılar». 
Qubadan müxtəlif yerlərə 226 min gümüş manatlıq kənd təsərrüfatı malları 
ixrac olunurdu. 
Quba xanlığının idxala ehtiyacı böyük idi. Buraya Şirvandan ildə 15 min 
manatlıq mis qablar və müxtəlif ipək parçalar, 18 min manatlıq İran parçaları, 
Bakıdan 12 min manatlıq neft və duz, həmçinin, Rusiyadan Bakıya gətirilmiş 
dəmir, çitlər, qənd, müxtəlif qablar, sandıq, güzgü, müxtəlif dəmir və mis əşyalar, 
parçalar, yorğan üzü və s. idxal edilirdi. Bunların ümumi dəyəri 58 min manat 
təşkil edirdi. Buraya ümumi dəyəri 136 min manata çatan Dərbənd və Gizlərdən 
araq, Dağıstandan qurşun da gətirilirdi. 
Salyan Rusiya ilə güclü ticarət əlaqəsi olan ticarət mərkəzi idi. Buradan 
Rusiyaya balıq, kürü və kley göndərilirdi. Salyandan Rusiyaya balıq məhsullarının 
daşınması ilə 6 balıqçı gəmisi məşğul olurdu. Balıqçılıq Salyana Rusiya ilə 
ticarətdən ildə orta hesabla 200 min manat gəlir gətirirdi. 
Bakı-Tiflis karvan yolunun əlverişli coğrafi şəraitə malik olan Gəncə 
xanlığının ərazisindən keçməsi onun həm Zaqafqaziyanın Bakı, Tiflis, İrəvan, 
Naxçıvan, Şuşa, Şamaxı, Dərbənd və başqa şəhərləri, həm də Şərqin bir sıra ticarət 
mərkəzləri ilə əlaqə yaratmasına imkan verirdi. Onun ipəkçilik, bağçılıq məhsulları 
nəinki Zaqafqaziyada, eyni zamanda, Yaxın Şərqdə məşhur idi. Gəncə xanlığında 
ticarət xanlığın mərkəzi olan Gəncədə cəmləşmişdir. Mənbələrin verdiyi məlumata 
görə, XIX əsrin əvvəllərində Gəncə şəhərində 100-ə qədər ticarət dükanı var idi ki, 
onların da illik dövriyyəsi 200000 manata bərabər idi. «Gəncə... xanlığı və 
başqaları onu (Gürcüstanı - müəllif) ipək, pambıq, düyü və digər ləvazimatla təmin 
edirdi». Buradan Rusiyaya, İrana müxtəlif mallar ixrac olunur, xanlığa isə öz 
növbəsində həmin ölkələrdən mallar gətirilirdi. 
Naxçıvan xanlığında, xüsusən Naxçıvan şəhərinin ticarətində pambıq 
mühüm yer tuturdu. Onu Bayazitə, Karsa, Tiflisə, Qarabağa ixrac edirdilər. 
Xanlığın mərkəzi şəhərində Naxçıvan bazarında 17 dükan vardı. Rusiya 
tərəfindən işğalın birinci ili Naxçıvanda 35 topdansatış, 19 müxtəlif xırda mallar 
satan, 2 yemək, 6 çörək, 53 baqqal, 2 silah, 2 gümüş, 13 dəmirçixana, 7 papaqçı, 
11 ayaqqabı, 1 qalayçı, 4 dəllək, 1 allaf, 1 həllac və beş başqa dükan və emalatxana 
fəaliyyət göstərirdi. 
Naxçıvan xanlığında rəhdar vergisi yığılması məlumatlarından məlum olur 
ki, xanlığa müxtəlif rənglər, qənd, dəmir əşyalar, xurma, tütün, sabun, Avropa 
ölkələrindən mahud, müxtəlif pambıq parçalar, ipək mallar, çay, qənd, rom, mis və 
polad şeylər və s., İran və Gürcüstandan ipək mallar, indiqo, müxtəlif dərmanlar, 
taxta məmulatı və s. gətirilirdi. Tiflis tacirləri Avropa mallarını Naxçıvana İrandan 
karvanlarla gətirirdilər. Bəzi hallarda isə yerli tacirlər özləri həmin malları almaq 
164 
 
üçün Tiflisə gedirdilər. Naxçıvandan isə digər yerlərə barama, ipək, pambıq, 
saplar, mal piyi, saxsı qablar, üzüm, nar, noxud, düyü, meyvə qurusu, Qarabağ və 
İrəvana bez, Mərənd, Xoy və Təbrizə düyü göndərilirdi. 
Naxçıvan xanlığında Ordubad şəhəri ticarətdə mühüm rol oynayırdı. 
Ordubad tacirlərindən 10 nəfər tacir xarici ticarətlə məşğul olurdu. Şəhərdə 35 
topdansatış dükanı fəaliyyət göstərirdi. Ordubad bazarında 85 dükan var idi ki, 
onlardan 30-da ipək və pambıq parçalar, mahud, çay, qənd, kofe və s. satılırdı. 
Ordubad əhalisi qonşu Qarabağ və Şirvan əyalətlərindən barama, Həştərxan 
vasitəsilə Ənzəli və Astrabad limanlarına gətirilmiş dəmiri İrandan alırdı. İxrac 
daxildə istehsal olunan mallardan - pambıq, çəltik, dəri, küncüt yağı, yun, quru 
meyvə və s.-dən ibarət idi. Ordubad mahalından Moskvaya, Nijni Novqorod 
yarmarkasına və Təbrizə ipək ixrac olunurdu. 
Sənətkarlıqda olduğu kimi ticarətdə də sex birləşmələri - həmkarlar var idi. 
İri parça tacirlərinin - sövdəgərlərin, dəmir və s. satan dükanların - əttarların, göy 
və xırda yemək şeyləri satanların - baqqalların, içki satanların, köhnə şeylər 
satanların - xırda füruşların və başqalarının ayrı-ayrılıqda həmkar təşkilatları 
fəaliyyət göstərirdi. 
Azərbaycanın xarici ticarətində əsas yeri ipək tuturdu. Xanlıqlardan ixrac 
olunan məhsullar arasında başlıca yer xam ipək və ipək parçalara məxsus idi. İpək 
əsasən, Rusiyaya, Türkiyəyə və onların vasitəsilə digər ölkələrə ixrac olunurdu. 
İpək ticarəti çox gəlirli idi, buna görə də, Azərbaycan ipək ticarəti bazarında 
kəskin rəqabət gedirdi. Bu sahədə aparıcı rol Rusiyaya məxsus idi. Xəzəryanı 
regionda rus ticarətinin vəziyyətini dərindən təhlil etmiş Rusiya Elmlər 
Akademiyasının üzvü S.Q.Qmelin qeyd edirdi ki, Xəzər dənizinin qərb sahilində 
ticarət zamanı rus sənaye məhsulları Şamaxı və Gilan ipəyinə, habelə Mazandaran 
pambıq parçasına dəyişdirilirdi. 
Yerli Azərbaycan tacirləri rus tacirlərilə kəskin rəqabət aparırdılar. Qiymətli 
metallara böyük ehtiyac duyan xanlar ipəyi ancaq nəqd pula satmağı tələb 
edirdilər. Xanlar qızıl, gümüş və digər qiymətli materialları xanlıq ərazisində 
saxlamaq siyasəti yürüdürdülər. Məsələn, Şəki xanı öz tacirlərinə xam ipəyi, yalnız 
gümüş pula satmağı qəti surətdə əmr etmişdi. 
Xanların belə siyasətinə cavab olaraq II Yekaterina hökuməti şərq 
bazarlarında ticarət sövdələşmələrini nəqd pulla yox, yalnız manufaktura mallarına 
mübadilə yolu ilə həyata keçirmək barədə göstəriş vermişdi. Bu isə rus tacirlərini 
ipək bazarında qeyri - bərabər vəziyyətə qoymuşdu. Çünki ipək istehlakçıları onu 
hansısa mala dəyişdirməkdənsə nəqd pula digər tacirlərə, o cümlədən ingilis 
tacirlərinə (daha doğrusu onların agentlərinə) satmağı üstün tuturdular. Belə 
olduqda Rus tacirləri xam ipəyi daha yüksək qiymətlərlə alırdılar ki, malla 
mübadilədə satıcını razı salsınlar. 
İri Azərbaycan tacirləri bir sıra hallarda qeyri-rəsmi birliklərdə birləşərək 
rus tacirləri ilə uğurlu rəqabət aparırdılar. Həştərxan qubernatoru Yakob 1778-ci 
165 
 
ildə hökumətə yazırdı ki, beş ildən artıqdır ki, «İran limanlarında» açıq olmasa da, 
gizli surətdə iri tacirlər ticarət kompaniyalarda birləşmişlər. Əgər əvvəllər rus 
tacirləri xam ipəyin bir pudunu 70-80 rubla alırdılarsa, indi yerli tacirlər öz 
aralarında razılığa gələrək bir pudu 120-140, bəzən hətta 170 rubla satırlar. 
Beləliklə,    Quzey    Azərbaycan    xanlıqlarında    həm sənətkarlıq,   həm   
də ticarət xeyli inkişaf tapmışdı. Bu sahələrin yüksəlməsi şəhərlərin inkişafına, 
onların böyüməsinə, əhalisinin çoxalmasına, yeni evlərin, təsərrüfat obyektlərinin, 
karvansaraların tikilməsinə gətirib çıxarırdı. Bununla belə, ticarət və sənətkarlığın  
inkişafı qarşısında müəyyən maneələr vardı. Feodal ara çəkişmələri, İran şah 
qoşunlarının basqınları və s.bu qəbildəndir. Doğrudur, bu maneələr inkişafı  
ləngitsə  də, onun qarşısını ala  bilmirdi. Tarixi inkişafın qarşısını almaq mümkün 
deyildi.  Bu baxımdan böyük alim İ.P.Petruşevskinin aşağıdakı fikri istər-istəməz 
təəccüb doğurur: «Bütün XVIII əsr boyu Şərqi Zaqafqaziyanın iqtisadiyyatı, 
əvvəlki dövrlərə nisbətən durğunluq dövrü keçirirdi. Suvarma sistemi dağılmış, 
feodal-asılı kəndlilər müflisləşmiş, ticarət-sənətkarlıq şəhərləri kiçik yaşayış 
məntəqələrinə çevrilmişdi». 
Şəhərlər, sənətkarlıq və ticarətə həsr etdiyimiz bu fəslin materiallarından 
göründüyü kimi, İ.P.Petruşevski bu məsələdə səhvə yol verirdi. Rus burjua-
zadəgan tarixçiləri çarizmin Azərbaycanın işğalını doğrultmaq üçün hər vəchlə 
istiladan qabaqkı dövrü pisləməyə çalışmışlar. Biz əvvəlki fəsillərdə də gördük ki, 
kənd təsərrüfatı inkişafda olmuş, suvarma tikililəri xeyli artmış, suvarma şəbəkəsi 
genişlənmiş, sənətkarlıq və ticarət də göz qabağındadır. Buna baxmayaraq, 
təəssüflə qeyd etməliyik ki, əsasən, burjua-zadəgan tarixçilərinin əsərlərindən 
götürülmüş bu səhv fikrin təkcə İ.P.Petruşevski deyil, digər müdafiəçiləri də vardır. 
 
TÖVSĠYƏ OLUNAN ƏDƏBĠYYAT 
 
Azərbaycan dilində 
 
Azərbaycan tarixi. I - II c. - Bakı, Azərb. SSR EA Nəşriyyatı, 1961.  
Bakıxanov A.A Gülüstani-İrəm. Bakı, Azərb. SSR EA Nəşriyyatı, 1951.  
Əfəndizadə R. XIX əsrin əvvəllərində Nuxa şəhərində sex quruluşu və 
kustar peşələri. - Azərb. MEA TİEA, iş 80. 
Əliyev F.M. XVIII əsrin II yarısında Şimali Azərbaycan şəhərləri. 
Bakı, Azərb. SSR EA Nəşriyyatı, 1960. 
Məmmədov F.N. Ulu Gəncə. Bakı, 2000. 
Mirzə Camal Cavanşir. Qarabağ tarixi. Bakı, 1959. 
 
Rus dilində 
 
Абдуллаев Г.Б. Азербайджан в XVIII в. и взаимоотношения с Россией. 
166 
 
Баку, Издательство АН Азерб. ССР. 1965. 
Альтман М.М. Из истории торгово-дипломатических связей Москвы и 
Ширвана //Труды Института истории им. А.Бакыханова, АН Азерб. ССР, т.I, 
Баку, 1947. 
Альтман М.М. Исторический очерк города Гянджи. ч.1, Баку, 
//Издательство Известия АН Азерб. ССР, 1949. 
Альтман М.М. Гянджа с 1604 по 1804 г.г. НАИИ НАН Азерб- Рес-
публики, д.1691. 
Альтман М.М. Из истории торгово-дипломатических связей Москвы и 
Ширвана //Труды Института истории им. А.Бакыханова, АН Азерб. ССР, т.I, 
Баку, 1947. 
Ашурбейли С. История города Баку. Период средневековья. Баку, 
1992. 
Багирова М. История Шекинского ханства и присоединение его к 
России //Автореферат диссерт. на соиск. канд. ист. наук. Баку, 1980. 
Березин И.И. Путешествие по Северной Персии. Казань, 1852. 
Биберштейн М. Описание провинций расположенных на левом берегу 
Каспийского моря между реками Терек, и Кура. НАИИ НАН Азерб. 
Республика, д.466. 
Броневский С. Новейшие географические и исторические известия о 
Кавказе, т.II, М., 1823. 
Воронкевич - Бассанц, Описание мер, весов и монет Закавказского 
края //Журнал Министерства внутренних дел. Вып.37, 1834. 
Гаксткаузен. Закавказский край (Заметки о семейной, общественной 
жизни и отношениях народов, обитающий между Черным и Каспийским 
морями), СПб., Ч.I-II, 1857. 
Гасанов И.М. Частновладельческие крестьяне в Азербайджане в 
первой половине XIX в. Баку, Издательство АН Азерб. ССР, 1957. 
Гмелин С.Г. Путешествие по России для исследования всех трех 
царств в природе. Ч.III, СПб., 1785. 
Егиазаров С.А. Исследования по истории учреждении в Закавказье. ч.I, 
Казань, 1889. 
Ерицев А. Исторический обзор Закавказья. Т.I, СПб., 1870. 
Закавказские очерки //Журнал Министерства внутренних дел. ч. X, 
1845. 
Иваненко В.Н. Гражданское управление Закавказьем. Тифлис, 1901. 
Искендерова М.С. Бакинское ханство. Баку: «Чашыоглы», 1999. 
История, география, этнография Дагестана. М„ 1948. 
К вопросу об истории Шеки //Известия Азкомтариса, Баку, № 2,1927. 
Керимов Л. Азербайджанское ковроткачество. Баку - Ленинград, 1961. 
Кишмишев С.О. Походы Надиршаха в Герат, Кандагар, Индию и 
167 
 
события в Персии после его смерти. Тифлис, 1889. 
Колониальная политика Российского царизма в Азербайджане в 20-60 
гг. XIX в., ч.I, М. - Л., 1936; ч.II, М. - Л., 1937. 
Материалы для изучения экономического быта государственных 
крестьян Закавказского края, т.I, Тифлис, 1885; т.VI, Тифлис, 1887. 
Мочалов В.Д. Крестьянское хозяйство в Закавказье, К концу XIX века. 
М., 1958. 
Мустафаев Д.М. Северные ханства Азербайджана и Россия (конец 
XVIII - начало XIX вв.). Баку: «Элм» 1989. 
Нахичеванские рукописные документы XVII-XIX вв. Тифлис, 1936. 
Обозрение российских владений за Кавказом в статистическом, эт-
нографическом и финансовом отношениях. чч.I, II, III, IV, СПб., 1836. 
Олеарий А. Описание путешествия в Москву и через Москву в 
Персию, и обратно. СПб., 1906. 
Описание Шекинский провинции, Тифлис, 1866. 
Описание Ширванской провинции, Тифлис, 1866. 
Пахомов Е.А. Клады Азербайджана и других республик и краев 
Кавказа. Вып.II. Баку, 1938. 
Сборник материалов для описания местностей и племен Кавказа. 
Тифлис, за разные годы. 
Свод материалов по изучению экономического быта государственных 
крестьян Закавказского края, т.I, Тифлис, 1887; т.II, Тифлис, 1887; т.III, 
Тифлис, 1887; т.IV, Тифлис, 1888; т.V, Тифлис, 1888. 
Семенов П. Географическое-статистический словарь Российской 
империи. Т.V, СПб., 1885. 
Соймонов Ф.И. Описание Каспийского моря, чиненных на одном 
Российских завоеваниях и т.д. СПб., 1763. 
Статистическое описание НахичеванскоЙ провинции. СПб., 1833. 
Суворов А.В. Письма//Красный архив, № 3,1941. 
Сумбатзаде А.С. Промышленность Азербайджана в XIX в. Баку, 
Издательство АН Азерб. ССР, 1964. 
Фридолин П.П. Заметки о ремесленных организациях средневекового 
феодального Востока и Запада //Известия АН Азерб. ССР, № 7,1948. 
Шамшиев П. Две слова об аснафе. Тифлис, 1857. 
Шарифов Д. Некоторые памятники искусства и древности Нухинского 
уезда //Известия общества обследования и изучения Азербайджана, № 2,1926. 
Шопен И. Исторический памятник состояния армянской области в 
эпоху еѐ присоединения к Российской империи, СПб., 1852. 
Эфендиев Р. Памятники древности в Нухинском уезде //Известия 
Азербайджанского Комитета охраны памятников старины, искусства и 
природы, вып.III, Баку, 1927. 
168 
 
 
VI FƏSĠL 
 
VERGĠLƏR VƏ MÜKƏLLƏFĠYYƏTLƏR 
 
Azərbaycanın XVI - XIX əsrin əvvəllərinin sosial-iqtisadi tarixinin 
görkəmli tədqiqatçısı İ.P.Petruşevski külli miqdarda ilk mənbələri qaldıraraq, XVI 
əsrin əvvəllərinə qədər, Azərbaycanın kənd istehsalçılarının ödədikləri vergilərin 
və icra etdikləri mükəlləfiyyətlərin böyük siyahısını tərtib etmiş, hər verginin 
mahiyyətini açmışdır. Onun bu siyahısına XVIII əsrin ikinci yarısı - XIX əsrin 
əvvəllərində Quzey Azərbaycan xanlıqlarında mövcud olmuş vergi və 
mükəlləfiyyətlər də daxil edilmişdir. Doğrudur, İ.P.Petruşevskinin siyahıya daxil 
etdiyi vergilərin bir qismi bizim tədqiq etdiyimiz dövrə gəlib çıxmamış, yaxud da 
gəlib çıxanların bəzisinin adı, bəzisinin mahiyyəti dəyişikliyə uğramış, bəziləri isə 
müəlifin nəzərindən qaçmışdır. Biz bu fəsli yazmaq üçün İ.P.Petruşevskinin tərtib 
etdiyi siyahıdan geniş istifadə edərək Quzey Azərbaycan xanlıqlarında mövcud 
olmuş vergi sisteminin mənzərəsini yaratmağa çalışmışıq. Əlbəttə, biz onun 
əsərində olanları olduğu kimi köçürməmiş, şərhlərinə öz münasibətimizi bildirmiş 
və nəzərindən qaçmışları əlavə etmişik. 
İ.P.Petruşevski adlarını çəkdiyi vergiləri öz mahiyətlərinə görə beş qrupa 
bölmüşdür: 
1. Torpaq və gəlir vergiləri. 
2. Qoşun və dövlət aparatını saxlamaq üçün toplanan vergilər. 
3.  Feodallara və məmurlara gətirilən  məcburi  «bəxşişlər». 
4. Adambaşı və evbaşı vergilər. 
5. Dövlət və feodallar üçün işləmək və hərbi qulluq. Bütün bu beş qrup 
vergi və mükəlləfiyyətlər xanlıqlar dövrünə də xas olduğu üçün onların ayrı-
ayrılıqda şərhi məqsədəuyğun olardı. 
6.1. Torpaq və gəlir vergiləri  
1. Malcəhət. XVIII əsrin II yarısına qədərki ədəbiyyatda və mənbələrdə bu 
vergi malu-cəhət adlanırdı. Onun hərfi mənası «məhsuldan hissə» deməkdir və o 
bütün Quzey Azərbaycan xanlıqlarına yayılmışdı. Məhsulla ödənilən bu vergi 
bütün başqa vergilər içərisində ən geniş yayılmışı və ən ağırı idi. Kənd istehsalçısı 
istifadəsində olan pay torpağının müqabilində götürdüyü məhsulun 1/10-dək 4/30-
dən hissəsini torpaq sahibinə - mülkədara, yaxud tiuldara verməli idi. Bundan 
başqa, kəndli məhsulun 2/10-dən 6/30-na qədərini dövlət xəzinəsinə verirdi. 
Bununla belə, gətirilən bu rəqəmlər nəinki bütün xanlıqlarda, hətta mahallarda belə 
eyni deyildi. Məsələn, Şəki xanlığının Ağdaş mahalında bəylər rəncbərlərdən 
barama   məhsulun   3/5   hissəsini   alırdılar,   xanlığın   digər yerlərində - Qəbələ 
və Şəki mahallarında barama məhsulu mülkədarlarla kəndlilər arasında yarıbayarı   
bölünürdü. Qarabağ xanlığında kəndlilər bəylərə məhsulun 2/3-dən 4/5-nə qədərini 
169 
 
verirdilər. Malcəhətin miqdarı başqa şərtlərlə də bağlı idi. Məsələn, sahibkar 
rəiyyət ilə könüllü prinsip əsasında razılığa gələrək ona kənd təsərrüfatı alətləri, 
mal-qara, tut və üzüm bağları salmaq üçün torpaq və sair verdikdə məhsulun 
yarısını, yaxud üçdə birini alırdı. Bəy bütün bunları etmədikdə, kəndli öz  vasitəsilə  
bağ saldıqda, yaxud  mülkədar torpağını becərdikdə o, sahibkara taxıl məhsulunun 
1/10-ni, barama məhsulunun isə 1/5-ni verirdi. Malcəhət  vergisi məhsul  yığılanda  
ödənilməli  idi.  Məhsulu yığmış  rəiyyət, torpaq sahibinin, yaxud onun vəkilinin 
iştirakı ilə dərzlərə bölür, başqa məhsulları (barama və s.) hissələrə ayıraraq 
sahibkara çatacaq payı verirdi. Malcəhət vergisini sahibkarın göstərdiyi yerə onun 
marağından asılı olaraq 3-15 günə həmin rəiyyətin özü daşımalı idi. 
Malcəhətin toplanmasında özbaşınalıq hökm sürürdü. «Kəndə taxılı 
ölçməyə gələn xan nökəri, əsl işlə məşğul olmaq əvvəzinə, soyğunçuluqla məşğul 
olurdu. O, bölgünü qəsdən gecikdirir, yazıq kəndlini hədiyyələr və pulla soymaq 
üçün müxtəlif bəhanələr uydururdu. Xan nökəri barəsində şikayət etmək mümkün 
deyildi. Xanın himayəsinə əmin olan nökər tapşırıqların yerinə yetirilməsi üçün 
ondan maaş almırdı». 
Müvafiq statistika  materialının olmaması malcəhəti müəyyənləşdirməyə 
imkan vermir. Bu barədə Qarabağ, Şəki və Şamaxı xanlıqları,  həmçinin,  qismən  
Naxçıvan xanlığı müstəsnalıq təşkil edirdi. Belə ki, xanlıqların ərazisinin çar 
Rusiyası tərəfindən işğalından sonra, bütün kəndlər üzrə təsərrüfatların  sahələri  
təsvir  olunmuş,   eyni  zamanda,   həmin kəndlərin əhalisindən yığılan vergilərin 
miqdarı da müəyyənləşdirilmişdi. Nəzərə alsaq ki, Rusiyanın işğalından XIX əsrin 
40-cı illərinə qədər xanlıqlar dövründə toplanan vergi və mükəlləfiyyətlər 
dəyişilməz qalmışdı, həmin təsvirlərdə verilən məlumatlar    Quzey    Azərbaycan    
xanlıqlarında toplanan vergilər, o cümlədən, malcəhətin həcmi barəsində təsəvvür 
yaradır. Əlbəttə, çap olunmuş «təsvirlər»in müəyyən çatışmazlıqları nəzərə 
alınmalıdır. Əvvələn, bu «təsvirlər»də gətirilən   rəqəmlər   vəziyyəti   tam   əks   
etmirdi.   Belə   ki, «Təsvirlər»in tərtibçiləri tədqiq etdikləri əraziləri bütövlükdə, 
həmçinin, vergi və mükəlləfiyyətləri hərtərəfli əhatə edə bilməmişlər. İkincisi, 
məlum olduğu kimi, malcəhət yetişdirilmiş məhsuldan sonra toplanırdı. 
«Təsvirlər» tərtib olunan zaman xanlıqlar dövrünə  nisbətən məhsuldarlıq   aşağı   
səviyyədə olmuşdur. Belə  ki,  Azərbaycanın işğalının  gedişində  baş vermiş    
hərbi əməliyyatlar kənd təsərrüfatına, onun məhsuldarlığına mənfi təsir 
göstərmişdi.  Demək,  xanlıqlar dövründə həm məhsulun, həm də ondan toplanan 
malcəhətin qədəri «təsvirlər» tərtib olan vaxta nisbətən çox olmuşdur. Bütün  
bunlara  baxmayaraq  əlimizdə  «təsvirlər»in  verdiyi məlumat yeganə olduğu üçün 
o, əvəzsizdir və həmin məlumatlar xanlıqlar dövründə toplanan malcəhət barəsində 
təsəvvür yaratmaq imkanı verir. «Təsvirlər»də Şamaxı xanlığı üzrə malcəhət kimi 
buğda,  arpa, çəltik, pambıq,  barama, yağ, pendir və xalça toplanması qeyd olunur. 
Eyni zamanda, bu vergilərin xanlığa daxil olan mahallar üzrə həcmi göstərilir. 
«Təsvirlər»də hər mahalın neçə kənddən ibarət olması, bu kəndlərin neçəsi üzrə 
170 
 
məlumat toplanıla bilməsi barəsində məlumat verilir. «Təsvirlər»də olan 
məlumatlar tiul kəndlərini əhatə edirsə, mülkədar kəndləri kənarda qalırdı. Bundan 
başqa, nədənsə tərtibçilər Şamaxı xanlığının 15 mahalından cəmisi 14-nü əhatə 
etmiş, Salyan mahalını nəzərdən qaçırmışlar. Halbuki, bu mahalda olan 27 
kənddən 25-i xəzinə kəndi idi. Başqa bir çatışmazlıq ondan ibarət idi ki, 
tərtibatçılar 44 kəndi köç yeri adlandırıb, onlardan toplanan malcəhət barəsində, 
ümumiyyətlə, məlumat vermirlər. Beləliklə, Şirvan xanlığında olan 326 xəzinə 
kəndindən 157-si, yəni, bütün xəzinə kəndlərinin təxminən yarıya qədəri üzrə 
məlumat verilmir. 
«Təsvirlər»də gətirilən məlumatların yarımçıq olması barəsində başqa bir 
misal da gətirmək olar. Bu materiallardan tam aydın görünür ki, «Təsvirlər» üçün 
material toplayan məmurların bir çoxu öz vəzifələrinə vicdanla yanaşmamış, işi 
başdansovdu görmüş, bütün təsərrüfat sahələrində malcəhətin həcmini 
göstərməmişlər. Məsələn, Şamaxı xanlığında olan 15 mahaldan cəmisi 4-ü üzrə 
çəltikdən toplanan malcəhət barəsində məlumat verilir, halbuki, mahalların 
hamısında olmasa da, bir çoxunda çəltik yetişdirilməsi şübhəsizdir. Doğrudur, 
fikrimizi sübut etmək üçün əlimizdə birbaşa dəlil olmasa da, dolayı yolla ona 
aydınlıq gətirmək mümkündür. «Təsvirlər»də yalnız iki mahal üzrə barama 
məhsulundan toplanan malcəhətin həcmi barəsində məlumat verilir. Əslində 
Şamaxı xanlığının bəzi başqa mahallarında da baramaçılıqla məşğul olmuş və 
malcəhət ödəmişlər. Bunu istinad etdiyimiz mənbənin özündən, yəni «Şirvan 
əyalətinin təsviri»ndən görmək olar. Belə ki, «Təsvirlər»də qeyd olunur ki, 
Şirvanın beş mahalında 300 tut bağı və baramaqurdu bəsləyən bina var idi. Əlbəttə, 
bu rəqəmi də dəqiq hesab etmək olmaz. Bununla fakt göz qabağındadır və 
«təsvirin» tərtibatçılarının qeyd etdikləri baramaçılıqla məşğul olan beş mahaldan 
yalnız ikisi üzrə məlumat vermişlər. Eyni sözləri pambıqçılığa da aid etmək olar. 
Tərtibçilər yalnız bir mahalı, həm də bu mahalda olan 8 xəzinə kəndindən 4-nü 
əhatə etmişlər. Digər mahalların bəzilərinin bir neçə kəndində kəndlilərin az da 
olsa pambıqçılıqla məşğul olmaları və pambıq məhsulundan malcəhət ödəmələri 
şübhə doğurmamalıdır. 
Eyni sözləri xalçaçılıq barədə, xalçaçılıqdan toplanan vergilər barəsində də 
söyləmək olar. «Təsvirlər»də gətirilən məlumata görə, Şirvan əyalətinin cəmisi 
dörd mahalından xalça ilə vergi toplanmışdır. Bəs qalan 11 mahal üzrə? Bu barədə 
məlumatın verilməməsi heç də o demək deyildir ki, həmin mahallarda, həmin 
mahalların kəndlərində xalçaçılıqla məşğul olmamışlar. Əksinə, digər mahallarda 
da xalçaçılıqla məşğul olmuş və malcəhət ödəmişlər. Lakin «Təsvirlər»in 
tərtibatçıları kifayət qədər dəqiqlik göstərməmişlər. 
Beləliklə, Şirvan əyalətinin təsvirçiləri, həmin əyalətdə olan 326 xəzinə 
kəndindən 157-si üzrə malcəhət vergisi barəsində heç bir məlumat vermirlər. 
Malcəhət barəsində 14 mahalın 169 kəndi üzrə verilən məlumatı isə tam hesab 
etmək olmaz. 
171 
 
Şamaxı xanlığı üzrə toplanan malcəhətin miqdarı barəsində başqa məlumat 
olmadığından, həmin materiallar
 
yarımçıq da olsa, ümumi təsəvvür yaratdığı üçün 
onların üzərində ayrıca dayanmaq məqsədəuyğun olardı. 
Şirvan əyalətində buğda ilə toplanan malcəhət - 9726 pud. 
Arpa ilə toplanan malcəhət - 4947 pud. 
Çəltik ilə toplanan malcəhət -1770 pud. 
Barama ilə toplanan malcəhət - 35 pud. 
Pambıqla toplanan malcəhət - 42 pud. 
Darı ilə toplanan malcəhət - 80 pud. 
Göstərdiyimiz bu rəqəmlərin həqiqətdən nə qədər uzaq olmasını sübut 
etmək üçün iki misal gətirək. «Təsvirlər»in tərtib olunduğu 1821-ci ildə Şirvan 
əyalətinin təkcə Salyan mahalında 4000 tağar çəltik məhsulu götürülmüşdü. Salyan 
mahalında olan 27 kəndin 25-i xəzinəyə məxsus idi. Nəzərə alsaq ki, çəltik 
məhsulunun beşdə bir hissəsi malcəhət kimi ödənilirdi, demək, təkcə bu mahalın 
kəndliləri 800 tağar, yəni, orta hesabla 16000 pud ödəmişdilər. Beləliklə, bütün 
Şirvan əyaləti üzrə çəltiklə ödənilən malcəhətin miqdarını göstərən 1770 pudla 
təkcə Salyan mahalının ödədiyi  16000 pudun müqayisəsi qeyri-dəqiqliyi aydın 
şəkildə sübut edir. 
Eyni sözləri pambığa da aid etmək olar. İstinad etdiyimiz mənbədə 
göstərilir ki, Salyan mahalında 1821-ci ildə 1000 batman pambıq məhsulu 
götürülmüşdü. Deməli, xəzinəyə 200 batman (məlumdur ki, pambıq məhsulunun 
1/5-i malcəhətdə gedirdi), yəni, 100 pud malcəhət ödənilmişdi. Demək, Şirvan 
əyalətinin bütün qalan 14 mahalı üzrə cəmi 84 pud, yəni, təkcə Salyan mahalının 
ödədiyindən 16 pud az malcəhət ödənilmişdir. Əlbəttə, bu rəqəmi heç cür qəbul 
etmək olmaz. 
Bütün yuxarıda söylənənlərdən bu nəticəyə gəlmək olar ki, gətirilən 
rəqəmlər Şamaxı xanlığında malcəhət vergisinin barəsində  müəyyən   təsəvvür   
yaratsa   da,   onu tam əks etdirmir. 
Eyni sözləri Qarabağ xanlığına da şamil etmək olar. Tədqiq olunan dövrdə 
Qarabağ xanlığına dair əlimizdə yeganə mənbə «Qarabağ əyalətinin təsviri»dir. 
Burada Şamaxı xanlığından fərqli olaraq dövlət kəndləri ilə yanaşı, xan və bəy 
mülklərindən alınan vergilər də öz əksini tapmışdır. «Təsvirlər»də gətirilən 
materiallardan bəlli olur ki, Qarabağ xanlığında 521 kənddən 189 kənd buğdadan, 
163 kənd arpadan, 14 kənd baramadan, 4 kənd çəltikdən, 4 kənd darıdan malcəhət 
vergisi ödəyirdi. Əlbəttə, «təsvirlər»də göstərilən bu rəqəmlər reallığı əks etdirmir. 
Şübhəsiz ki, Qarabağ əyalətində olan 521 kəndin hamısında barama, yaxud çəltik 
istehsalı ilə məşğul olmasalar da bu kəndlərin hamısında buğda və arpa 
yetişdirməklə məşğul olmuşlar. 
Qarabağda 189 kənddən 6139,5 çetvert buğda, 163 kənddən 2856,5 çuval 
arpa, 14 kənddən 6,5 batman barama, 4 kənddən 82 çuval düyü, 271 çuval darı ilə 
malcəhət vergisi toplanırdı. Başqa kəndlər üzrə məlumatımız olmadığından, bütün 
172 
 
əyalət üzrə ümumiləşdirici rəqəm göstərmək mümkün deyil. Lakin buğda və arpa 
məhsulundan toplanan malcəhət vergisinin 189 və 163 kənd üzrə gətirilməsinə 
baxmayaraq, ümumiləşdirici bir qənaətə gəlmək mümkündür. Belə ki, qeyd 
etdiymiz kimi, Qarabağın 521 kəndinin hamısında buğda və arpa becərilirdi. 
Demək, əgər 189 kənd üzrə 6139,5 çetvert (9,5 pud) buğda, yaxud 163 kənd üzrə 
2856,5 çuval-arpa (7,5 pud), malcəhət  toplanırdısa,  521  kənd  üzrə birinci halda 
təxminən 18 min çetvert buğda, ikinci halda 9 min çuval arpa malcəhət 
toplanmasını söyləmək olar.  Nəzərə alsaq ki,  1 çetvert buğda 9,5 pud, 1 çuval 
arpa 7,5 puddur, demək, təxminən 60000 pud buğda, 22000 pud arpa malcəhət 
toplanırdı. Şəki mahalı üzrə gətirilən materiallar da yarımçıqdır. Belə ki, burada 
180 xəzinə kəndi var idi və onlardan 52-si sahibkar kəndi olduğundan 
«Təsvirlər»dən kənarda qalmışdı. 1820-ci ilin məlumatına görə, 180 kənddən 
dövlət xəzinəsinə 11.642 pud buğda, 8709 pud arpa, 8640 pud çəltik, 4240 pud 
barama malcəhət kimi daxil olmuşdu. Nəzərə alsaq ki, 52 sahibkar kəndi, xəzinə 
kəndlərinin üçdə birindən bir qədər azını təşkil edirdi, onda təxmini olaraq qeyd 
edə bilərik ki, bu kəndlərdə 4 min pud buğda, 2500 pud arpa, bir o qədər də çəltik, 
1300 puda qədər isə barama malcəhət kimi toplanmışdı. Demək, Şəki   əyalətinin   
rəiyyətləri   dövlət xəzinəsinə və mülkədarlara təxminən  15 min puddan çox 
buğda, 11 min puddan çox çəltik, 5500 puddan çox barama məhsulunu malcəhət 
kimi vermişlər. 
Azərbaycanın üç xanlığı üzrə gətirilən məlumat göstərir ki, malcəhət vergisi 
çox ağır vergi olmuşdur. Onu da qeyd etməliyik ki, gətirdiyimiz rəqəmlər bütün 
xanlıqları, onların bütün kəndlərini də əhatə etsəydi belə, yenə onlar haqqında və 
onun hər bir xanlıqda həcmi haqqında tam təsəvvür yaratmaq mümkün 
olmayacaqdı.  Belə ki, qafqazşünaslardan birinin qeyd etdiyi kimi: «Vergi qoymaq 
sahəsində müəyyənləşdirilmiş sistemin  olmaması  üzündən  kəndlilərdən  çoxsaylı  
və müxtəlif vergilərin toplanmasında qanunlaşdırılmış qayda yox idi. Bu vergilərin 
forması, həcmi və onların toplanması müxtəlif kəndlərdə həmişə eyni olmamışdır». 
Qarabağ xanlığında malcəhət bəhrə adlanırdı. Burada malcəhəti toplayan 
darğalar «taxıl dərzlərini böləndə özbaşınalığa yol verir, çox vaxt kəndlilərdən 
ondan birini deyil, daha çox alırdılar». Bəzi qafqazşünaslar belə hesab edirlər ki, 
Qarabağ xanlığında malcəhət məhsulun 1/5 hissəsini təşkil edirdi. Bəhrə isə 
malcəhətin sinonimi olmayıb, xəzinə torpaqlarından istifadə üçün götürülən 
məhsulun 1/15-i idi. Zaqafqaziya dövlət kəndlilərinin iqtisadi məişətinin 
tədqiqatçıları S.A.Yegiazarov da bu fikirdə idi. Azərbaycan tarixçisi Ə.Hüseynzadə 
isə başqa fikirdə idi. O hesab edirdi ki, bəhrə vergisi süni suvarma ilə bağlı idi. 
Suvarma suyundan öz təsərrüfatı üçün istifadə edən kəndlinin suvarma tikintisinin 
sahibinə verdiyi haqq bəhrə adlanırdı. 
Quba xanlığında malcəhət deh-yek adlanırdı. Bu vergi məhsulun 1/10 
hissəsi qədər olub, xan xəzinəsinə daxil olurdu. Əgər həmin torpaqlar tiuldarın 
mülkündə idisə, kəndlilər, eyni zamanda, tiuldara 1 m. 50 qəp. pul, 1 ruba buğda, 
173 
 
1/2 ruba arpa verməli idilər. Quba xanlığında kəndlilər barama məhsulundan 
dağbəy adlanan vergi verirdilər. Bu barama məhsulunun 1/10-ni təşkil edirdi. 
Şəki xanlığında malcəhət tövcü adlanır və burada ildə 15 min manatlıq adı 
çəkilən vergi toplanırdı. Puldan başqa xan Şəki rəiyyətindən ildə 338 tağar buğda 
və 311 tağar arpa vergi yığırdı. 
Şamaxı xanlığında malcəhət tövcü də adlanırdı və ildə 600 çervon təşkil 
edirdi. Bundan başqa, buğda, arpa, darı və çəltik məhsulunun 1/10-i, barama və 
pambıq məhsulunun isə 1/5-i malcəhət vergisi kimi toplanırdı. 
Naxçıvan xanlığında toplanan məhsul 10 hissəyə bölünür, onun 1/5 hissəsi 
mülkədara, 1 hissəsi isə xəzinəyə çatırdı. Burada malcəhət bəhrə adlanırdı. 
A.Bakıxanov belə hesab edir ki, bəhrə malcəhətin sinonimidir. 
Xanlıqlar dövründə bağ və bostanlardan malcəhət vergisi alınmırdı. Bu 
məsələdə Naxçıvan xanlığı istisna təşkil edirdi. Burada bostanlardan 4 abbası, 
pambıqdan isə məhsulun 1/3-i alınırdı. «Qanun və adətlə müəyyənləşdirilmiş bəhrə 
kəndlilərin bütün məhsullarının xeyli hissəsinin mülkədarın xeyrinə toplanması 
demək idi». Bir məsələni də qeyd etməliyik ki, malcəhət və ya bəhrə vergisi XIX 
əsrin 30-cu illərinə qədər saxlanılmışdı. Adı çəkilən verginin qoyulmasında 
müxtəliflik və onun toplanmasındakı köhnə qaydalara da demək olar ki, 
toxunulmamışdı. Məsələn, Şirvanda vergilər hər bir kəndə, Qarabağda hər bir evə, 
Lənkəranda isə hər bir mahala təyin olunurdu. 
İrəvan xanlığında taxılın miqdarı müəyyənləşdirildikdən sonra məhsul 
aşağıdakı qaydada bölüşdürülürdü: xəzinə torpaqlarından toplanmış məhsulun 10 
hissəsindən 3/5 hissəsi xana, qalanı isə torpağı becərənlərə çatırdı. Mülkədar 
torpaqlarından toplanmış məhsulun 1/5 hissəsi mülkədara, 2 hissəsi xəzinəyə, 
qalanı isə torpağı becərənə çatırdı. 
2. Salyana - Hərfi mənası hər illik deməkdir. Xanlıqlar dövründə Qarabağ 
xanlığında xan xəzinəsi nəfinə toplanan malcəhət vergisi salyana adlanırdı. Salyana 
vergisinin toplanmasında da, qafqazşünasların qeyd etdikləri kimi, xan məmurları 
bildikləri kimi özbaşınalıq edirdilər. 
3. Çöpbaşı - Qışlaqlardan, yaylaqlardan istifadəyə, mal-qaranı otarmağa 
görə toplanan vergi. Çöp və baş sözlərindən əmələ gəlmiş bu termin «hər baş 
heyvan üçün» mənasındadır. Bu və ya digər mülkədarın mülkündə pay torpaqları 
olan kəndli 20 başdan artıq qoyun-keçisi, 10 baş qaramal və 5 başdan artıq mal-
qarası olduqda yaylaq və qışlaq sahibinə çöpbaşı verməli idi. 
Naxçıvan xanlığında kəndlilər heyvanı otarmaq üçün ödədikləri vergidən 
başqa xana hər yüz qoyun və keçidən bir baş verməli idilər. Onlar heyvandarlıq 
məhsullarından - yağ və yundan da xana müəyyən miqdar verməli idilər. Məsələn, 
İrəvan xanlığında «hər sağılan qoyundan yarım batman yağ və bütün qoyunların 
hər birindən bir stil yun verməli idilər». 
4. Cütbaşı - Cüt üçün vergi. Bu vergini cüt pulu da adlandırırdılar. Rəiyyət 
torpağı becərdiyi zaman cütdən istifadəyə görə vergi verməli idi. Pulla ödənilən bu 
174 
 
vergi 5 man. xan puluna bərabər idi. Cüt pulu məhsulla da ödənilirdi. Lənkəran 
xanlığında iki öküz qoşulan bir cütə görə 50 pud həcmində vergi verilirdi. 
5. Saman - Kəndlilər ödədikləri başqa vergilərlə yanaşı öz feodallarına 
müəyyən miqdar saman verməli idilər. Naxçıvan xanlığında kəndlilər taxıl 
məhsulundan xəzinəyə verilən malcəhət vergisinə uyğun olaraq saman pulu 
ödəməli idilər. Feodala çatacaq hər xalvar saman üçün kəndli 1 man. gümüş pul 
verməli idi. 
6. Mal - bağ və yaxud bağ başı - yığılan meyvələrdən vergi idi. Bu vergi 
adətən məhsulun 1/10-i qədər olurdu. Bəzi xanlıqlarda bağ - başı vergisi pulla da 
yığılırdı. Məsələn, Naxçıvan xanlığında hər xalvar üzümdən, yaxud başqa meyvə 
məhsulundan 6 man. alınırdı. 
7. Karxana xərci - ipək əyirən və başqa emalatxanalardan toplanan vergi. 
Şamaxı xanlığında hər mancılıqdan müəyyən məbləğ alınırdı. Şəki xanlığında bu 
vergi mancılıq pulu adlanırdı, yəni ipəkaçan mancılıqdan alan xərc. Bu vergi bəzən 
ipəklə alınırdı. Mancılıqçı xan xəzinəsinə açdığı ipəyin 1/24-ni natura ilə ödəməli, 
pulla isə ildə 2 man. 50 qəp. verməli idi. Naxçıvan xanlığında bez toxuyan hər 
toxucudan dəzgahı üçün ildə 2 man., hər mancılıqdan isə 8 man. alınırdı. 
İrəvan xanlığında hər camışa görə 1 manat, inək üçün 50 qəpik, eşşək üçün 
50 qəpik, dişi at üçün 1 manat alınırdı. Minik atları heç bir gəlir gətirmədiyindən 
sahibi vergidən azad olunurdu. Qoyun sürüsü saxlayanlar hər baş qoyun üçün 1 
pənahabadi, yaxud 20 qəpik gümüş pul verirdilər. 
8. Dırnaqlıq - torpaq sahiblərinin mal-qaranı otaran kəndlidən pulla aldığı 
vergi. Şəki xanlığında bu vergi 25 qəp. miqdarında alınırdı. 
9. Toxucu pulu - İrəvan xanlığında qış mövsümündə əkin sahələrində 
işləməyən və toxuculuqla məşğul olan kəndlilərdən alınırdı. 
Gətirilən təsnifatdan aydın görünür ki, malcəhətdən başqa kəndlilərdən 
vergilərin əksəriyyəti hələ xanlıqlar dövründə pulla alınırdı. 
Beləliklə, İ.P.Petruşevski birinci qrupa 11 vergi növü daxil etmişdir ki, biz 
onlardan 9-u haqqında məlumat verməli olduq. Qalanları isə ya tədqiqat dövrü 
üçün xarakterik deyil və ya digər qruplara daxildir. 
Yeri gəlmişkən, qeyd edək ki, İ.P.Petruşevskinin başqa qruplara daxil etdiyi 
bəzi vergini biz mükəlləfiyyətlər qrupuna köçürmüşük. Məsələn, İ.P.Petruşevski 
nədənsə əvarizi - «feodallara və məmurlara verilən məcburi» «bəxşişlər» qrupuna 
daxil etmişdi, halbuki, tədqiqat dövründə əvariz başqa məzmun almış və əsl 
mükəlləfiyyətə çevrilmişdi. İ.P.Petruşevskinin siyahısında çöpbaşı, saman, karxana 
xərci və dırnaqlıq kimi vergi və mükəlləfiyyətlər yoxdu, belə ki, bu vergi və 
mükəlləfiyyətlər, əsasən, xanlıqlar dövrünə aiddir. 
 
6.2. Dövlət aparatını və qoĢunu saxlamaq üçün toplanan vergilər 
1. Darğalıq. Kəndlilərdən vergiləri yığanların -kəndxudaların və darğaların 
nəfinə toplanan vergi. Bu vergi Şəki xanlığında qulluq-darğalıq adlanır və vergi 
175 
 
yığanın xeyrinə hər manat vergidən 7,5 qəp. toplanırdı. Darğalığı xan mirzəsi 
yığanda o, qulluği adlanır və toplanan verginin 4 faizini təşkil edirdi. Vergini darğa 
yığanda isə, o, darğalıq adlanırdı. Bu barədə bir sənəddə yazılırdı: «Darğalıq xanın 
nəfinə yığılan ictimai vergi olub, qulluq edən məmurlara maaş verməkdən yaxa 
qurtarmaq üçün nəzərdə tutulurdu. Həmin məmurlara müxtəlif kəndlərin idarəsi 
tapşırılırdı. Onlar öz ailələri, qohumları, bütün ev heyvanları ilə həmin kəndlərə 
köçərək, rəiyyətin hesabına yaşayır, eyni zamanda, öz rəisləri və ağaları üçün vergi 
yığırdılar. Bundan başqa, rəiyyət onların torpaqlarını becərməli, məhsulu yığıb öz 
heyvanlarına yükləyərək evlərinə daşımalı idilər. Beləliklə, camaat xanların 
özlərindən daha çox idarəçilərindən əziyyət çəkirdi». Bu məlumatdan aydın olur ki, 
xan istədiyi məmuru istədiyi kəndə göndərə bilərdi. Xanın göndərdiyi məmura 
vergi yığmaq və həmin kəndin torpaqlarından torpaq verərək müvəqqəti istifadə 
etmək hüququ da verilirdi. Belə olmasaydı, yuxarıdakı faktdan göründüyü kimi, 
darğa kəndliləri öz torpağında (müvəqqəti istifadə üçün verilmiş torpaqda) işlədə 
bilməzdi. 
Əgər darğalıq natura şəklində toplanırdısa, onda bu vergi məhsulun onda bir 
hissəsini təşkil edirdi. «Darğalar həm XVIII əsrdə, həm də işğaldan sonra əhalini 
bəylərdən az istismar etmirdilər». Xanlıqlarda darğalıq eyni həcmdə yığılmırdı. 
Bakı xanlığında o, hər cüt üçün 5 batman buğda və 5 batman arpadan ibarət idisə, 
Naxçıvan xanlığında yığılan məhsulun onda bir hissəsini təşkil edirdi. Xanlığın 
Hacı Əli kəndinin rəiyyəti öz sahibkarlarına 3 stil barama və 30 batman arpa, Şıx-
Əmir kəndliləri 10 stil barama, bir tağar verirdilər ki, bu da 8,5 xan gümüş 
manatına bərabər idi. Bundan başqa, bu kəndin əhalisi 2 manat mancılıq pulu da 
ödəyirdi. Ümumiyyətlə, götürüldükdə, əksər xanlıqlarda və mahallarda darğalıq 
vergisinin 80 faizi isə pulla ödənilirdi. 
2. Vəzirlik - Xan vəzirinin nəfinə toplanan vergi. Xan vəziri malcəhət 
vergisinin miqdarını müəyyən edir, yığılan məhsula, həmçinin, vergilərin 
toplanmasına nəzarət etmək üçün öz nümayəndələrini göndərirdi. Bu vergi həm 
məhsulla, həm də pulla yığılırdı. Məsələn, Şəki xanlığının Ləki kəndində barama 
məhsulunun iyirmidə bir hissəsi, toplanmış çəltikdən isə 10 tağar vəzirlik vergisinə 
gedirdi. 
3. Kələntərlik - Ali inzibati məmurları, naibləri və s. saxlamaq üçün 
toplanan vergi. Əsasən Qarabağ xanlığında toplanırdı. 
4. Gözətçi pulu - Xan gözətçiləri nəfinə toplanan vergi, hər evdən 50 qəp. 
yığılırdı. 
5. Mirzəyana - Xan idarələri, dəftərxanası və mirzəsinin nəfinə toplanan 
vergi. Bu vergi, əsasən, Qarabağ xanlığı üçün xarakterik idi. 
6. Rüsum - Xan məmurlarının nəfinə məhsul və pulla yığılan vergi. 
Rüsum hər hansı bir gəlir mənbəyini, məsələn, vergi yığmağı iltizama götürən 
iltizamçıya, kəndlərə yüzbaşı və darğa təyin olunanlara verilməli idi. 
7. Xan aşpazları və çörəkçiləri üçün hər evdən bir manat miqdarında 
176 
 
toplanan vergi. 
8. Şərbətçi pulu - Xan sarayında içkilər (şərbətlər və s.) hazırlamaq işinə 
baxan məmurun nəfinə yığılan vergi. 
9. Poçt vergisi - hər evdən 3-5 poçt işçiləri üçün 3-5 manat miqdarında 
toplanırdı. 
10. Atarpası - Xan qoşununun atları üçün ödənilən arpa. Bu vergi Qarabağ 
xanlığında daha geniş yayılmışdı. Şəki xanlığında 500 yük atarpası toplanırdı. 
11. Ələfə - Feodal qoşun dəstəsinin həm minik, həm yük heyvanları üçün 
yem. Şəki xanlığında bu vergi məki adlanır və xan atlarını yedirtmək üçün 
yığılırdı. 
12. Diş kirəsi - XVIII əsrdə, həmçinin, XIX əsrin əvvəllərində rəiyyət 
onların kəndlərində əylənmiş xan qoşunlarını yedirtməyə borclu idilər. Onlar 
istehza ilə bu vergini «dişlə işləmək üçün haqq» adlandırırdılar. Quba xanı Şeyxəli 
xan 1799-cu ildə qazıqumuxlu Surxay xanı öz ərazisindən sıxışdırmış, Qubada və 
ətraf kəndlərdə altı aylığa müttəfiqlərinin qoşunlarını yerləşdirmişdi. Onlar 
kəndliləri nəinki müflisləşdirmiş, eyni zamanda, diş kirəsi vergisini ödəməyə 
məcbur etmişdilər. 
13. İxracat - Bu vergi fövqəladə hallarda toplanırdı. Məhz ona görə də hər 
dəfə bu vergi təyin olunanda məzmunundan asılı olaraq ixracatı divan, ölkə 
ixracatı, qala ixracatı, qarnizon ixracatı və s. kimi müxtəlif adlar alırdı. Təəssüflə 
qeyd etməliyik ki, yalnız Lənkəran xanlığında bu növ vergi ilə bağlı material əldə 
edə bilmişik. 
Göründüyü kimi, ikinci qrupa daxil etdiyimiz vergilərin sayı 13-dür. 
İ.P.Petruşevski öz siyahısında bu qrup üzrə 14 növ vergi və mükəlləfiyyətin adını 
çəkir. Onlardan xanlıqlar dövründə yeddisi qalmışdır. Həmin dövr üçün isə əlavə 
altı növ vergi xarakterikdi və biz onları öz siyahımıza daxil etmişik: diş kirəsi, 
kələntərlik, gözətçi pulu, mirzəyana, xan aşpazları və çörəkçiləri üçün ödənilən pul 
və şərbətçi pulu. 
 
6.3. Feodallara və məmurlara gətirilən məcburi «bəxĢiĢlər» 
1. Qırxana xərci - Xanın mətbəxi üçün məhsulla yığılan vergi (həmçinin, 
yağ, qoyun, quş və s.). Şamaxı xanlığında bu siyahıya xalça da daxil idi. 
Kəndlilərin hər biri 50 qəp. verməli idi ki, xan özünə xalça, atlarına çul ala bilsin. 
Çox vaxt kəndlilər qırxana xərcini yalnız məhsulla ödəyirdilər. 
2. Toy pulu, yaxud toy payı - Sahibkar, yaxud onun övladları evlənəndə 
gətirilən «hədiyyə». Bu vergi son dərəcə ağır idi, kəndli öz «borcunu» yerinə 
yetirmədikdə sahibkarlar onları cəzalandırırdılar. Şamaxı xanlığında bu «hədiyyə» 
3 manat, Qarabağ xanlığında isə 6 manat 40 qəp.-dən 10 xan manata qədər idi. 
3. Bayramlıq - Bayramlıqlarda, xüsusən, Qurban bayramında gətirilən 
«hədiyyə». Bu «hədiyyə» məcburi olub, feodalların mühüm gəlir mənbəyi idi. Belə 
ki, o, xanlığın müxtəlif yerlərindən gətirildiyi üçün çeşidi də müxtəlif olurdu. 
177 
 
Qafqazşünaslardan biri yazırdı ki, bu vergi Şəki xanlığında xanın və feodalların 
əsas gəlir mənbələrindən biri idi. Şəki xanlığının Şəki mahalı kəndliləri ildə 60 - 80 
baş qoyunu bayramlıq kimi verməli olurdular. 
4. Peşkəş - «Könüllü» hədiyyə. Bu da xana və feodallara gətirilirdi. İrəvan 
xanlığında konüllü hədiyyə «peşkəş» adlanırdı. «Peşkəş» adətən, bayram günləri, 
xüsusilə Novruz bayramı zamanı təqdim olunardı. Bundan başqa məqsədə çatmaq 
naminə vəzifəli şəxslərə «rüşvət» də verilirdi. 
5. Xums - Hərfi mənası beşdə birdir. Yəni, hər bir müsəlman könüllü olaraq 
gəlirinin, müharibələrdən əldə etdiyi var-dövlətin beşdə birini Məhəmməd 
peyğəmbərin nəsli, imamların şərəfinə ruhani idarələrinə verməli idi. 
6. Zəkat - Şəriət qanunu ilə müsəlmanların öz gəlirlərindən kasıbların nəfinə 
dövlət xəzinəsinə ödədikləri vergi. Əslində, zəkatın çox hissəsi mollalara, 
dərvişlərə, seyidlərə çatırdı. Onu verməyə bütün müsəlmanlar məcbur edilirdilər. 
7. Fitrə - kasıbların xeyrinə, adətən, oruc bayramı axşamı, hər bir 
müsəlmanın verdiyi hədiyyə, bəxşiş. Bu da, çox vaxt mollalara, seyidlərə çatırdı. 
İ.P.Petruşevskinin siyahısında üçüncü vergi qrupuna cəmi üç vergi daxil 
edilmişdir. Onlardan dinar artıq XVIII əsrdən etibarən öz əhəmiyyətini itirmişdi. 
Yeri gəlmişkən, qeyd edək ki, İ.P.Petruşevski xüms, zəkat, fitrə kimi bəxşiş və 
hədiyyələri nədənsə tərtib etdiyi siyahıya daxil etməmişdi. 
 
6.4. AdambaĢı və evbaĢı vergilər 
1. Otaq xərci - Xanın nəfinə hər evdən toplanan vergi. Əsasən, Qarabağ 
xanlığında yayılmışdı. Naxçıvan xanlığında bu ev pulu adlanır və hər evdən 
təxminən 4 man., başqa məlumata görə isə 2 man. yığılırdı. 
2. Baş pulu - Əhalinin kişi cinsindən yığılan vergi. Bu vergi Naxçıvan və 
Ordubad mahallarında adambaşına 2 man. 20 qəpikdən 4 manata qədər yığılırdı. 
Mənbələrdən birində isə bu məbləğ 1 man. 20 qəpikdən 2 gümüş manat həcmində 
göstərilir. 
Bakı xanlığında isə bu vergi evlilərdən bir manat, subaylardan 50 qəp. 
miqdarında yığılırdı. 
İ.P.Petruşevskinin siyahısına bu qrup üzrə daha üç vergi də daxil edilmişdi. 
Lakin xanlıqlar dövründə onlar artıq sıradan çıxmışdı. 
Quzey Azərbaycan xanlıqlarında elə sənət sahəsi yox idi ki, onların üzərinə 
müxtəlif vergilər qoyulmasın. İpəkəyirmə sahəsində hər mancılıqdan ildə 8 manat, 
hər toxucu dəzgahından 2-dən 4 manata qədər, hər dəyirmandan beş tümən vergi 
yığılırdı. 
Sənətkarlığın və ticarətin inkişafına bütün Quzey Azərbaycan  xanlıqlarında   
tətbiq   edilən   iltizam   sistemi   ciddi şəkildə mane olurdu. Sənət və ticarətdən 
vergi toplamaq yerli əhali nümayəndələrinə iltizama verilirdi. Xan vergi yığmaq 
hüququnu iltizamçılara satırdı. İltizam müddəti məhdudlaşdırıldığından      
iltizamçılar iltizam müddəti qurtarana qədər ticarətçilər və sənətkarlardan xana 
178 
 
verdiyi məbləğdən   qat-qat   artıq   məbləğ   qoparmağa   çalışırdılar. «İltizamçılar   
rəhdar adlanan vergini hər şeydən - insanın yaşayışından, yeməyindən, 
içməyindən, geyimindən yığırdılar. Bu vergidən təkcə dünyaya gəlmək və ölüm 
azad  idi. İltizamçılar sənətkarlığın bütün sahələrindən, hətta əl işi ilə məşğul 
olanlardan, əkinçilərdən, ipəkçilikdən iltizam haqqı alırdılar. Bütün müəssisələr, 
görülən işlər və zəhmət də rəhdar vergisindən keçirdi. Hətta təbii və meşədə bitən 
meyvələr, qamış, bir sözlə, hər şeydən rəhdar yığılır». 
Quzey Azərbaycan xanlıqlarında ipəkdən toplanan mizan vergisi də iltizama 
verilirdi. İpək, yun, pambıq parçaların, sapın isə tünd-yaşıl və mavi rəngdə 
boyanmasına iltizamçı icazə verməli idi. «Sənətkar ipəyi və pambığı azad surətdə 
boyamaq hüququna malik deyildi. O öz məmulatını boyamaq üçün iltizamçının 
boyaqxanasına verməli idi. Hansı rənglə boyamağı da iltizamçı müəyyənləşdirirdi. 
Saplara gəldikdə isə yuxarıda göstərilən rənglərdən başqa, sənətkar istədiyi rəngdə 
boyaya bilərdi». 
İltizamçıdan başqa heç kimin sabun, dəri, qızıl boya satmaq hüququ yox idi. 
Təbii qızıl boya da iltizamçının nəzarəti altında idi. Kənardan satmağa mal gətirən, 
hətta darğanın xeyrinə mal satmaq istəyən, mal-qara satan, dükan və karvansara 
sahiblərindən, hamamçılar, dəyirmançılar və nalbəndlərdən yığılan vergilər, xalça 
emalatxanaları, papaqçılar, ümumiyyətlə, bütün sənət sahələri, pul zərb edənlərdən, 
bez toxuyanlardan yığılan vergi, bağ pulu, bayramlarda toplanan bayramlıq vergisi, 
gözətçilərin nəfinə yığılan vergi və s. iltizamçının inhisarındadır. 
 
6.5. Dövlət və feodallar üçün iĢləmək və hərbi qulluq 
1. İş günləri - Kəndlilər xana, feodala qulluqçu verməklə yanaşı, iş günləri 
adlanan mükəlləfiyyət daşıyırdılar. «Hər bir ailə sahibkarın tələbi ilə kənd 
təsərrüfatı alətləri və qoşqu heyvanı ilə birlikdə bir nəfər də ayırmalı idi: hər kəndli 
ailəsi üç gün yer şumlamaq, əkin, biçin, taxıl döymək və daşımaq, iki gün sahibkar 
heyvanlarını bir yerdən başqa yerə köçürəndə və yaxud köçəndə iki gün ot biçmək, 
odun daşımaq və başqa işlər, bir gün isə ev və başqa təsərrüfat tikililərində işləmək 
üçün» həmin 8 gün məcburi mükəlləfiyyət daşımalı idi. 
Sahibkar kəndlini hər dəfə çağıranda onu, öz razılığı olmadan bir gündən 
artıq saxlaya bilməzdi. Ona işçi lazım olmadıqda, o, hər iş günü üçün kəndlidən 10 
qəp. ala bilərdi. 
Şəki xanlığında bu iş günləri pənci-kalam adlanırdı. Kəndlilər həmin 
günlərdə xanın, yaxud sahibkarın torpağını becərir, taxılını yığır, döyür, xan 
sarayına daşıyırdılar. Öz təsərrüfatı olmayan sahibkarların kəndliləri, iş gününün 
pulunu ödəyirdilər. O, «Xırmançı pulu», yəni, taxıl döymək üçün ödənilən pul 
adlanırdı. 
Bakı xanlığının Bül-Bülə kəndində hər ailə sahibkar üçün «ildə üç gün 
işləyir, taxıl əkir, yığır və döyürdü». 
Qarabağ xanlığında təkcə xanın Məlikarx sahəsini becərmək üçün «rəiyyət 
179 
 
dörd günlüyə 500 xış, 1809 biçinçi, yığılmış məhsulu xan anbarlarına daşımaq 
üçün 1812 öküz verməli idilər». 
2. Əvariz (əvrəz) - Bu mükəlləfiyyət fövqəladə hallarda, əlavə olaraq yerinə 
yetirilirdi. Bütün kənd yaxud kənd icmasının kəndin sahibinin tələbilə ilin 
müəyyən günlərində onun üçün işləməsinə də əvariz deyilirdi. Əvariz, adətən, ildə 
iki gün olurdu. Bundan başqa, kəndlilər sahibkara ev, dəyirman və s. tikdikdə 
adamlar ayırırdılar. XVIII əsrin sonu - XIX əsrin əvvəllərində bəzi yerlərdə 
sahibkarlar əvarizi müəyyən məbləğ almaqla əvəz etdilər. Əvarizlə toplanmış 
bütün məhsul sahibkarın sərəncamına keçirdi. Şamaxı xanlığında əvrəz üç gün idi. 
Əvrəzə çıxan sahibkarın əkin sahəsində çalışır, su arxlarını təmizləyir, yolların və 
körpülərin, bəy evinin və dəyirmanının tikilməsində iştirak edirdi. 
3. Qulluqçu - Ağaların və bəylərin ev və çöl işlərində çalışmaq üçün hər on 
ilə növbə ilə bir nəfər ayrılmalı idi. Sahibkar kişi nökərləri özü seçirdi. Nökərin 
yaşı 20-dən az olmamalı, azı bir il öz ağasına qulluq etməli idi. Sahibkar onu hər 
şeylə təmin edirdi. Nökər vermiş ailə əlavə heç bir mükəlləfiyyət daşımır, əksinə, 
sahibkar həmin ailənin əvəzinə 5 manat həcmində xəzinə vergisini ödəyirdi. 
Kişi nökərdən başqa, sahibkarın tələbilə 15 ailə bir nəfər qadın qulluqçu 
verməli idi. Adətən, qulluqçuluğa öz təsərrüfatları olmayan qadınlar cəlb edilirdi. 
Qulluqçu öz işini davam etdirmək arzusunda olmadıqda, bir ildən sonra onu 
başqası əvəz etməli idi. Onlar da nökərlər kimi sahibkar tərəfindən hər şeylə təmin 
olunurdular. 
4. İlxıçı - Rəiyyət xana, onun ilxısına baxmaq üçün adamlar ayırmalı idi. 
Lakin çox vaxt kəndlilər bu mükəlləfiyyətin əvəzinə pul verirdilər. 
Gətirilən siyahılar, əlbəttə, kəndlilərin ödədikləri bütün vergiləri əhatə 
etmir. Adlarını çəkdiklərimizdən başqa, xanlıqların iqtisadi həyatı ilə bağlı vergilər 
də yığılırdı. Misal üçün Bakı xanlığını götürək. Məlumdur ki, burada neft 
çıxarılırdı. Xanlara məxsus olan quyulardan nefti kəndlilər çıxarırdılar. Bu sahədə 
vergi verməkdən azad edilmiş kəndlilərin bəzisi pulsuz, bəzisi isə cüzi bir muzdla 
iş görürdülər. 
«Qarabağ əyalətinin  təsviri»ndə rəiyyətdən toplanan çoxsaylı vergilər 
sırasında xalça toxuyan ustalardan xalça ilə vergi alınması da qeyd olunur. Qarabağ 
xanlığında olan 16 mahalın təkcə 4-dən bir ildə 95 ədəd xalça vergi kimi alınmışdı.   
Başqa vergilərin hansı qaydada, hansı  əsasda toplanması məlum olsa da, xalçaçılıq 
üzrə qeyri-müəyyənlik var idi. Sənədlərdən bir şey aydındır ki, bəzi kəndlər bu 
vergidən azad olduğu halda, bəziləri bir, bəziləri isə 2-3 və s. xalça verirdi. 
Görünür, bu, kəndlərdə xalçaçılıq sənətinin hansı səviyyədə olması ilə bilavasitə 
bağlı idi. 
Vergi   və   mükəlləfiyyətlərin   nə   qədər   ağır   olması barəsində təsəvvür 
yaratmaq üçün cəmisi 65 evi özündə birləşdirən Təklə kəndinə dair «Qarabağ 
xanlığının təsviri»ndəki materiallarla tanış olmaq kifayətdir. Salyana - 14 çetvert 
buğda, otaq xərci - 23 çetvert, odun - 47 yük, karxana xərci - 3 batman yağ, tilani - 
180 
 
8 qoyun, 2 çetvert buğda, 8 çuval arpa, öküz əvəzinə 60 man. pul, quzu yunu - 3 
batman. Bundan başqa, xəzinə torpaqlarında əkinləri olanlar bəhrə vergisi 
ödəyirdilər. Bu vergi hər xışdan 1,5 çetvert buğda, bir o qədər də arpa həcmində 
alınırdı. Yenə həmin mənbənin verdiyi məlumatlara görə 9 xışdan 13,5 çetvert 
buğda və 13 çuval arpa bəhrə yığılmışdı. Buna qulluqçu və təqvilanini, yəni, xan 
nökərləri üçün hər çervondan 60 qəp. bir o qədər də otaq xərci, hər salyanidən 50 
qəp. hər yük odundan 25 qəp., hər çuval arpadan 50 qəp., karxana xərci 50 qəp., 
hər batman yağdan da bir o qədər, hər qoyundan 50 qəp., öküz əvəzinə hər 
tüməndən 50 qəp., hər batman quzu yunundan 50 qəp. və başqalarını da əlavə 
etsək, bir kənddən nə qədər ağır vergilər toplanması barəsində tam təsəvvür 
yaranar. Kəndlilər barəsində əlavə bir neçə misal gətirək: Naxçıvan xanlığının 
Naxçıvan mahalından xan xəzinəsinə hər il 146 min manatlıq, Ordubad 
mahalından isə 54,1 min manatlıq müxtəlif vergilər və mükəlləfiyyətlər daxil 
olurdu. 
Qarabağ xanlığının tarixinə xüsusi əsər həsr etmiş Mirzə Camaldan 
gətirdiyimiz aşağıdakı iqtibas demək olar ki, bütün Azərbaycan xanlıqları üçün 
xarakterik idi. O yazırdı: «...hər il novruz bayramı günündə xanın adından qoşun 
başçılarına hədiyyələr - xələt, at, silah bağışlanırdı. Feodallardan hər biri öz 
rütbəsinə görə xana peşkəş gətirirdi. İbrahim Xəlil xan səfərdə olduğu və ya bir 
yerdə düşərgə salıb dayandığı zaman xidmətində olduğu minbaşıların, yüzbaşıların, 
bəylərin, mirzələrin, keşikçilərin, yasovulların yeməyi xanın mətbəxindən verilirdi. 
Çox vaxt xanın mətbəxində onlarla qoyun, 40 puda qədər düyü və s. sərf olunurdu. 
Qeyd edək ki, bu ehtiyacları ödəmək üçün tələb olunan böyük xərclər məhz 
zəhmətkeşlərin amansız istismarı hesabına, onların ödədikləri çoxsaylı vergilər 
hesabına əldə edilirdi. 
Xanları və onun məmurlarını böyük gəlir maraqlandırır, vergilərin 
təyinatında icmaların daxili iqtisadi vəziyyəti nəzərə alınmırdı. Buna görə də 
təsadüfi deyildir ki, vergilər mahalların çoxunda kəndlər və evlər üzrə deyil, böyük 
sahələr üzrə qoyulurdu. Məsələn, Şamaxı xanlığında vergilər kəndlər üzrə, 
Lənkəranda isə mahallar üzrə qoyulurdu. Ağsaqqallar və kəndxudalar onları hər 
kənddə olan evlər arasında bölüşdürürdülər. Belə vəziyyət əyriliklərə, 
özbaşınalıqlara gətirib çıxarırdı. Bununla belə, Azərbaycan xanları kəndli 
çıxışlarından ehtiyat edərək çox böyük özbaşınalıqlara yol verməməyə çalışırdılar. 
Mənbələrdən birində bu münasibətlə deyilirdi: «XVIII əsrin ikinci yarısında 
Azərbaycanda siyasi vəziyyətin olduqca təşvişli olduğu, feodal ara müharibələrinin 
qızışdığı bir məqamda xanlar kəndli kütlələrini çox da qıcıqlandırmaq, feodal 
istismarında lazımi həddi keçmək... istəmirdilər». Bütün bunlarla yanaşı, bir 
məsələ üzərində də xüsusilə dayanmaq istərdik ki, təqdim olunan dövrdə təkcə 
vergi və mükəlləfiyyətlər ali silkin nümayəndələrini dolandırmır və varlandırmırdı. 
Hər hansı bir xanlıqda bir nömrəli feodal olan xanın nəzərdən keçirilən dövrün 
mühüm gəlir mənbəyini təşkil edən müxtəlif icarələr də mövcud idi. Əsas icarələr 
181 
 
bunlar idi: duz, mizan və çapan (tərəzi, gətirilən malların yenidən çəkilməsi), neft, 
rəndar (gömrük), balıq tutmaq, xuşgəbərlik (gətirilən quru meyvələrdən alınan 
gömrük), ələfi (gətirilən taxıldan alınan gömrük), boyaqçı (manufaktura 
məmulatının müxtəlif rənglərlə boyanması hüququ), qəssabxana və ya sallaqxana 
(heyvan kəsmək hüququ), dabbaqlıq (dəri aşılamaq hüququ), sabun (sabun 
hazırlamaq və satmaq hüququ), çarıq (çarıq satmaq hüququ), tütün (tütün satmaq 
hüququ) və s. Adətən, icarədarlar müəyyən edilmiş məbləği qabaqcadan ödəyir, 
sonra isə bunu bir neçə dəfə artırılmış həcmdə həmin məhsulların 
istehlakçılarından qoparırdılar. 
Car-Balakən azad icmalarında və İlisu sultanlığında kəndlilər üzərinə 
qoyulmuş vergilər, Azərbaycan xanlıqlarınkından bir qədər fərqli idi. Bu, yuxarıda, 
müvafiq fəsildə tanış olduğumuz torpaq sahibliyi və torpaqdan istifadənin 
xüsusiyyətləri ilə bağlı idi. Onu da qeyd etməliyik ki, Car-Balakən azad icmalarına 
nisbətən, İlisu sultanlığında fərqlər bir o qədər nəzərə çarpmırdı. 
Car-Balakən azad icmalarında malcəhət keşkel adlanırdı və bu vergi 
məhsulun həcmindən asılı deyildi. Burada avarlar rəiyyətin - keşkel saxlayanların 
hər il ödəyəcəkləri vergini birdəfəlik məhsulun çox, ya az olmasından asılı 
olmayaraq alırdılar. Bu vergi bütöv kənd üçün müəyyənləşdirilmişdi. İcmanın özü 
keşkeli icmada olan evlərin sayına görə bölürdü. 
Keşkel saxlayanlar, hər keşkeldən torpağın qədərindən və keyfiyyətindən 
asılı olaraq 4-12 tağar [tağar buğda - 18 pud, arpa - 15 pud, düyü - 13 pud], buğda, 
arpa, çəltik və darı verməli idilər. İpəkçilər iki stil barama, keşkelçi muğallar isə 
hər keşkeldən 60 puddan 200 puda qədər müxtəlif məhsul - taxıl, düyü və s. 
verirdilər. Şəxsi torpaqlarında yaşayan kəndlilər ağalarına hər ev üçün bir tağar 
məhsul ödəyirdilər. Beləliklə, keşkel vergisi əvvəllər evlər üzrə ödənilirdisə, 
sonralar əkin torpaqlarının miqdarına görə aşağıdakı qaydada verilirdi: kənd 
icmaları bütün əkin torpaqlarını evlərin sayına görə bərabər surətdə bölüb, verginin 
ödənilməsini bu payların sahiblərinə həvalə edirdilər. Bir pay başqasına keçdikdə, 
yaxud pay torpağı bir neçə yerə bölündükdə, vergini payın, yaxud bölünmüş 
hissələrin sahibləri ödəməli idilər. Həmin paylar, yaxud hissələr də keşkel adını 
alırdı. Bununla əlaqədar olaraq keşkel iki mənalı idi: ləzgi keşkel sahibləri 
baxımından bu, onlara tabe olan kəndlilərdən gələn gəlirdir, keşkelçilər nöqteyi-
nəzərincə isə, bu, üzərinə keşkel vergisi qoyulmuş pay torpağıdır. Əvvəllər 
keşkellərin sayı hər kənddə olan evlərin sayına uyğun gəlirdisə, əhali artandan 
sonra evlərin də sayı artırdı. Belə halda bərabərlik pozulur, hər ailə 1/10, 1/15 kimi 
kiçik keşkel ödəməli olurdu. 
Keşkel vergisinin toplanmasına gəldikdə isə, əvvəllər, keşkel vergisi bütün 
avar icmasının sərəncamında idisə, sonralar keşkelçi icmaların kəndləri avar icması 
üzvləri arasında bölünmüşdü və hər kəs özünə düşmüş kənddən keşkel-malcəhət 
alırdı. 
Keşkel vergilərinin toplanmasında özbaşınalıq hökm sürür, onu toplayan 
182 
 
«keşkelçiləri istismar edirdilər». 
İlisu sultanlığında isə rəiyyətin ödədiyi vergilər müxtəlif olub üç 
kateqoriyaya bölünürdü: torpaqdan götürülən məhsula görə, pul və şəxsi vergilər. 
Quzey Azərbaycan xanlıqlarında olduğu kimi İlisu sultanlığında da əsas 
vergi məhsulun 1/7-dən 1/10-nə qədərini təşkil edən malcəhət və məhsuldan asılı 
olmayaraq hər il ödənilən kəsəmət idi. Bəzi qafqazşünaslar belə hesab edirlər ki, 
İlisu sultanlığında keşkel mülkiyyəti olmadığı kimi, keşkel vergisi də ödənilmirdi. 
Başqa bir sənəddə isə qeyd edilirdi ki: «İlisu sultanlığında keşkel dedikdə çox ciddi 
müəyyənləşdirilmiş və taxılla ödənilən vergi nəzərdə tutulurdu». Bu verginin 
xüsusiyyətlərinə görə, sultanlığın rəiyyət kəndləri dörd əsas qrupa bölünürdü: 
onlardan birincilər taxıl məhsulunun 1/10-ni, ikincilər 1/7-ni, üçüncülər kəsəmət, 
dördüncülər isə verginin bir hissəsini malcəhətlə, bir hissəsini isə kəsəmətlə 
ödəyirdilər. 
Kəsəmət vaxtilə müəyyənləşdirilmiş evlərin sayına görə alınırdı. O, Car-
Balakən azad icmalarında keşkel kəndlilərinin ödədikləri keşkel vergisinin demək 
olar ki, eyni idi. Cüzi fərq onda idi ki, kəsəmət ödəyənlər taxılla ödənilən vergidən 
başqa, digər mükəlləfiyyətlər də daşıyırdılar. 
Malcəhət və kəsəmətdən başqa, bəzi kəndlərin rəiyyətləri darğalıq vergisi 
də ödəyirdilər. Bu vergi malcəhət toplayan məmurlarının xeyrinə toplanırdı.       
Rəiyyətlər öz sərəncamlarında olan həyətyanı torpaqlar, bağlar üçün bağçabaşı 
adlanan vergi verirdilər. Tut bağlarında vergi bəzi kəndlərdə hər bağ üçün 40 -  50 
qəp. miqdarında pulla, başqalarında isə  1  - 3 stil sarınmış ipəklə alınırdı. Şəxsi 
vergilər aşağıdakılardan ibarət idi: a) bəyləri və onların ailəsini İlisuya aparıb-
gətirmək, həmçinin, malcəhət vergisini bəyin evinə daşımaq üçün araba və qoşqu 
heyvanı vermək; b) göstərilən köçürmə zamanı bəyi və ailəsini yedirtmək; v) bəy 
bir yerə gedəndə onu müşayiət etmək; q) qızını ərə verdikdə bəyə ya pulla, ya da 
əmlakla hədiyyə vermək və s. 
Car-Balakən azad icmalarında və İlisu sultanlığında kəndlilərin ödədikləri 
toy pulu vergisi onları cana gətirmişdi. Bəyin icazəsi olmadan kəndli evlənə 
bilməzdi. Evlənmək istəyən oğlan, başqa yerdən gəlməsə belə gəlin üçün 
mülkədara 5 manat verməli idi. Qız mülkədarın icazəsi olmadan qonşu və başqa   
sahibkarın kəndlisinə ərə getdikdə, mülkədarın qarşılıqlı razılığına əsasən, gəlindən 
və evlənən bəydən /hər birindən ayrılıqda/, yaxud onların valideynlərindən 10 
manatdan 30 manata qədər, yaxud bir at cərimə alınırdı. Evlənmək üçün qız 
qaçıran oğlan mülkədara 50 manat cərimə verir və şəriət qanunu ilə 
cəzalandırılırdı. 
İlisu sultanlığında bəylərin hər kənddə rəiyyətdən vergi toplamaq üçün 
inanılmış adamı var idi. Bəy hər evdən bu adamın nəfinə 15-30 çanax tələb edirdi. 
Gətirilən materiallar vergi və mükəlləfiyyətlərin feodal cəmiyyətinə xas 
olmasını, təkcə əlavə məhsulun deyil, izafi məhsulun da bir hissəsinin alınmasını 
göstərdi. Gördüyümüz kimi, ən ağır vergi malcəhət idi. Bu vergidə qeyri-iqtisadi 
183 
 
məcburiyyət bəylərin özlərindən feodal-asılı vəziyyətdə olan kəndlilərdən - 
rəiyyətdən əlavə məhsulla yanaşı, izafi məhsulun da bir hissəsinin alınmasında 
tapır. 
Qeyri-iqtisadi məcburiyyət özünü rəiyyətin icra etdiyi müxtəlif 
mükəlləfiyyətlərdə - rəiyyətin xan-bəy təsərrüfatında işləmələrindən tutmuş, onlara 
qulluqçu vermək, yarıdarlığa işləmək və s. də öz əksini tapırdı. Bu isə feodal 
cəmiyyətinə xas olan təsərrüfat sisteminə, feodal sosial-iqtisadi istehsal 
münasibətlərinə uyğun idi. 
 
TÖVSĠYƏ OLUNAN ƏDƏBĠYYAT 
 
Azərbaycan dilində 
 
Azərbaycan tarixi. I c. - II c. Bakı, Azərb. SSR EA Nəşriyyatı, 1961. 
Bakıxanov A.A. Gülüstani-İrəm. Bakı, Azərb. SSR EA Nəşriyyatı, 1951. 
Əliyev F.M. XVIII əsrin I yarısında Azərbaycanda ticarət. Bakı: «Elm» 
1982. 
Əliyev F.M. Həsənov U. İrəvan xanlığı. Bakı, Azərnəşr, 1997. 
Gülmalıyev M.M. XVIII əsrin son rübü XIX əsrin I yarısında Azərbaycan 
kəndinin sosial-iqtisadi strukturu. Bakı: «Elm» nəşriyyatı, 1989. 
Hüseynzadə Ə. «Bəhrə» istilahı haqqında //Azərb. SSR EA Məruzələri, № 
1961. 
 
Rus dilində 
 
 
Адонц М.А. Исследование по истории экономики Восточной Армении. 
Ереван, 1957. 
Акты, собранные Кавказской Археографической Комиссией, тт.I-XII, 
Тифлис, 1866-1904. 
Асадов Ф. История Талышского ханства и его связи с Россией 
//Автореферат диссерт. на соиск. канд. ист. наук. Баку, 1983. 
Бахтадзе И.А. Податное обложение государственных крестьян За-
кавказского края //Свод материалов по изучению экономического быта 
государственных крестьян Закавказского края. Т.I, ч.III, Тифлис, 1887. 
Бакрадзе Д. Заметки о Закатальском округе. Тифлис, 1890. 
Гребер И.Г. Известия о находящихся на Западной стороне Каспий-
ского моря. СПб., 1760. 
Дубровин Н. История войны и владычества русских на Кавказе. Т.I 
кн.2, СПб., 1888. 
Иваненко В.Н. Гражданское управление Закавказьем. Тифлис, 1901. 
184 
 
Искендерова М.С. Бакинское ханство. Баку: «Чашыоглы», 1999. 
Каракашлы Т.К. О пережитках древнего института взаимопомощи в 
Азербайджане //Известия АН Азерб. ССР, Сер. обществ, наук, № 2,1958. 
Колониальная политика Российского царизма в Азербайджане в 20-60 
гг. XIX в., ч.I, М. - Л., 1936; ч.II, М. - Л., 1937. 
Левиатов В.Н. Очерки из истории Азербайджана в XVIII веке. Баку, 
1948. 
Линден В. Высшие классы коренного населения Кавказского края и 
правительственные мероприятия по определению их сословных прав. 
Кавказский календарь на 1917 г. Тифлис, 1916. 
Нахичеванские рукописные документы ХVII-ХIХ вв. Тифлис, 1936. 
Обозрение российских владений за Кавказом в статистическом, эт-
нографическом и финансовом отношениях, чч.I, II, III, IV, СПб., 1836. 
Описание Карабахской провинции, Тифлис, 1866. 
Описание Шекинский провинции, Тифлис, 1866. 
Описание Ширванской провинции, Тифлис, 1866. 
Пахомов Е.А. Монетные клады Азербайджана и Закавказья. Известия 
общества обследования и изучения Азербайджана, вып.III, Баку, 1926. 
Петрушевский И.П. Очерки по истории феодальных отношений в 
Азербайджане и Армении в XVI начале XIX вв. Л., 1949. 
Петрушевский И.П. Джаро-белоканские вольные общества в первой 
трети XIX столетия. Тифлис, 1934. 
Писаревский Г.Г. Уничтожение в Закатальском округе зависимых 
отношений крестьян к бекам и кешкелевладельцам //Труды Института 
истории им. А.Бакыханова АН Азерб. ССР, т.I,1947. 
Свод материалов по изучению экономического быта государственных 
крестьян Закавказского края, т.I, Тифлис, 1887; т.II, Тифлис, 1887; т.III, 
Тифлис, 1887; т.IV, Тифлис, 1888; т.V, Тифлис, 1888. 
Соймонов Ф.И. Описание Каспийского моря чиненных на одном из 
Российских завоеваниях и т.д. СПб., 1763. 
Статистическое описание Нахичеванский провинции. СПб., 1833. 
Шарифов Д. Некоторые памятники искусства и древности Нухинского 
уезда /Известия общества обследования и изучения Азербайджана, № 2,1926. 
Шопен И. Исторический памятник состояния армянской области в 
эпоху еѐ присоединения к Российской империи. СПб., 1852. 
 
 
 
  
185 
 
NƏTĠCƏ 
 
Xanlıqlar dövrü Azərbaycan xalqının dövlət quruculuğunda müəyyən 
mərhələni təşkil etmişdir. XVIII əsrin 40-cı illərində meydana çıxmış xanlıqların 
böyük əksəriyyəti tam müstəqil, suveren feodal dövlətləri kimi fəaliyyət göstərmiş, 
yarımasılı xanlıqlar isə xarici dövlətlərdən deyil, bu və ya digər xanlıqlardan asılı 
vəziyyətdə olmuşdur. Azərbaycan xanlıqlarının bəziləri, o cümlədən, Şəki hakimi 
Çələbi xan, qarabağlı İbrahim Xəlil xan, qubalı Fətəli xan dağınıq xanlıqları, 
Azərbaycan torpaqlarını öz xanlıqları ətrafında birləşdirməyə, vahid Azərbaycan 
dövləti yaratmağa çalışmış, müəyyən illərdə bütün Azərbaycan ərazisini olmasa   
da, onun müəyyən hissələrini birləşdirməyə nail olmuşlar. Məsələn, qarabağlı 
İbrahim Xəlil xan müəyyən vaxtlarda  Şamaxı, Şəki, Gəncə, İrəvan, Naxçıvan, 
Xoy, Qaradağ, Təbriz, Ərdəbil xanlıqlarını özündən  asılı vəziyyətə salmışdı.    
Qubalı Fətəli xan Azərbaycanın Quzey-doğar torpaqlarını öz xanlığı ətrafında 
birləşdirmişdi. Lakin xanlar arasında gedən hakimiyyət uğrunda mübarizə, ölkənin 
iqtisadi dağınıqlığı və başqa səbəblər onları birləşdirmək cəhdlərinə imkan   
vermədi. Buna baxmayaraq, Quzey Azərbaycan xanlıqları XIX əsrin əvvəllərinə, 
çar Rusiyası tərəfindən istila olunana qədər öz müstəqilliklərini qoruyub saxladılar. 
Xanlar öz xanlıqlarında hakimi-mütləq idilər. Xanın dövlət   aparatı   həm   
qanunverici,   həm   də   icraedici   orqan funksiyasını həyata keçirirdi. Xanlıqlarda 
ali vəzifələri xanın qohumları, bəylər və ali ruhanilər tuturdular. Xanlıq dövlət 
aparatının ən başlıca vəzifəsi xanlığın ərazi bütövlüyünü, dövlətin müstəqilliyini 
qoruyub saxlamaq idi. Bununla yanaşı, dövlət aparatı hakim sinfin mənafeyinin 
keşiyində dururdu. Xanlıqların  hamısının  süvarilərdən  və piyadalardan  ibarət 
qoşunu var idi. 
Xanlıqlar mahallara bölünmüşdü və onları bəylərdən təyin olunmuş mahal 
naibləri idarə edirdilər. Bu vəzifə, adətən, nəsildən-nəslə keçirdi. Naiblər vergiləri 
yığır, lazım gələndə, mahal əhalisindən qoşuna səfərbərlik keçirir, yürüş zamanı 
onlara komandanlıq edirdilər. 
Xanlıqlarda inzibati idarənin ən aşağı pilləsində yüzbaşılar, məlik və kovxa 
- kəndxuda adlanan məmurlar dururdular. Onları xanlar təyin edirdilər, xanlıqlarda 
bazar baxıcıları - darğa, suvarma suyunun bölgüsünə nəzarət edən mirablar 
fəaliyyət göstərirdilər. 
Azərbaycanın şimali-qərb ərazilərinin inzibati quruluşu xanlıqlardan əsaslı 
surətdə fərqlənirdi. Xanlıqların hakimiyyəti Car-Balakən azad kənd icmalarına 
yayılmırdı. Burada altı azad icma-camaatları var idi. Camaatlar toxumlara 
bölünürdü, toxumları seçilmiş toxum başçıları idarə edirdilər. Bir neçə toxum bir 
kənd icmasını təşkil edirdi. İcmalara seçilmiş kovxalar başçılıq edirdilər. İcmalarda 
qazılar, imamlar adlanan dini rəhbərlər də var idi. 
Azərbaycanda xanlıqlar, azad icmalarla yanaşı, sultanlıqlar da var idi. 
Onların sayı beş idi. 
186 
 
Quzey    Azərbaycan    xanlıqlarında    feodal    istehsal münasibətləri hakim 
mövqe tutduğundan cəmiyyətin əsas sinifləri feodallardan və kəndlilərdən ibarət 
idi. Hakim feodal sinfi xanlar-bəylər, ağalar, məliklər, sultanlar və ruhanilərdən, 
məhkum sinif isə əsasən rəiyyət və rəncbərlərdən, maaflardan ibarət idi. İstər fevral 
burjua inqilabından əvvəlki, istərsə də müasir tarixşünaslıqda  maaflar   da   feodal   
sinfə daxil edilirdilər. Dərs  vəsaitində bu fikrin səhv olduğu sübut olunur. 
Maafların kimlərdən ibarət olması barəsində mətndə məlumat verilmişdir.  Bu 
məlumatlardan aydın olurdu ki, maaflar xanlar qarşısında müəyyən xidmətləri 
müqabilində, maaflıq hüququ almış, yəni hər cür vergidən azad edilmiş, xana   
xidmət   edən  kəndlilərdir.   Demək,   onları   kəndlilər sırasına qatmaq lazımdır. 
Qeyd edək ki, maafların bəziləri müəyyən təqsir üzündən maaflığı itirir, rəiyyətliyə 
qayıtmalı olur, bəzi maaflar isə, belələri o qədər də çox deyildi, feodal qarşısında, 
xüsusən, xan qarşısında xüsusi xidmətlərinə görə bəy dərəcəsinə yüksəlirdi.  
Həmin maaflar,  əlbəttə,  feodal silkinə çevrilirdilər. 
Hakim feodal sinfinin başında xanlar dururdu. Bütün əhalinin, o cümlədən, 
xanlardan sonra feodal sinfinin ikinci pilləsində dayanan bəylərin də taleyi 
xanlardan asılı idi. Bəylərin hamısı eyni səlahiyyətə malik deyildi. Onlar hakim 
silkə məxsus olanlara, köklü bəylərə və sonradan bəy adını, hüququnu alanlara 
bölünürdülər. Hakim silkə məxsus olan bəylər xan nəslindən, yaxud onun qohum-
qardaşlarından, köklü bəylər isə babaları, ulu babaları bəy adını daşıyanlardan, 
üçüncü qrupa daxil olan bəylər isə xan qarşısında müəyyən xidmətlərinə görə bəy 
hüququ adı alanlardan idilər. Şəmşəddil və Qazax sultanlıqlarında bəy hüququnda 
olanlar ağalar adlanırdılar. Onlar bəylərlə eyni hüquqlara malik idilər. 
Azərbaycanın Car-Balakən camaatlarında bəy, sultan və s. terminlər 
işlədilirdi. Bu ərazinin sosial quruluşu təxminən belə olmuşdur: feodal əyanlar - 
kovxalar, keşkel torpaq sahibləri, qazılar. Bunlar camaatlarda hakim təbəqənin 
nümayəndələri idilər. Camaatların - icmaların üzvləri olan azad kəndlilərin hakim 
təbəqədən asılılığı icmaların, icma yığıncaqlarının strukturundan asılı idi. Lakin bu 
heç də o demək deyildir ki, Car-Balakən icmaları dəyişməz qalırdı. Əlbəttə yox, 
icmalarda da parçalanma gedir və orada varlı kəndlilər, iri torpaq sahibləri -
keşkeşçilərlə yanaşı torpaq mükəlləfiyyətləri daşıyan kəndlilər də var idi. 
Qeyd etdik ki, hakim sinfə ruhanilər də daxil idilər, onlar axund, qazı, molla 
adlanırdılar. Ruhanilərə şeyxülislamlar, müctehidlər başçılıq edirdilər. Xanlıqların 
hamısında məscidlər fəaliyyət göstərirdi və hər məscidə bir molla rəhbərlik edirdi. 
Hakim silklə yanaşı, məhkum silk mövcud idi. Bu silkə rəiyyət və 
rəncbərlər daxil idilər. Bu silkə biz maafları da daxil etmişik. Səbəbini yuxarıda 
qeyd etdiyimizdən onun üzərində təkrar dayanmağa ehtiyac duymuruq. 
Azərbaycan kəndlilərinin böyük əksəriyyətini rəiyyət təşkil edirdi. Rəiyyət 
feodaldan asılı kəndlilər idilər. Azərbaycanda  təhkimçilik  hüququ olmadığından  
onlar  şəxsən azad hesab edilirdilər. Rəiyyətin bir feodalın mülkündən başqasının 
mülkünə keçmək hüququ var idi. Lakin bəzən rəiyyətin bu hüquqları pozulur, 
187 
 
onları zorla qaçdıqları yerlərdən geri qaytarırdılar. Rəiyyət icma halında da 
yaşayırdı. Belə kənd icmalarının çoxu xana, xan divanına məxsus idi. İcmalıqla 
istifadə olunan torpaqlar 4-5 ildən bir icma üzvlərinin 15 yaşdan yuxarı kişi üzvləri 
arasında bölünür və bu torpaqlar onların pay torpaqları hesab olunurdu. Kənd 
icmaları - camaatlar Car-Balakən kənd təsərrüfatında aparıcı rol oynayırdılar. İcma 
üzvləri, Azərbaycanın başqa yerlərində olduğu kimi, rəiyyət deyil, keşkelçilər 
adlanırdılar. Car-Balakən icmalarında və İlisu sultanlığında, mülkiyyətlərində kiçik 
torpaq sahələri olan kəndlilər də var idi. 
Azərbaycan kəndlilərinin ən ağır vəziyyətdə olan hissəsi rəncbərlər idi. 
Rəncbərlər, əsasən, torpaqsız, torpaq payı olmayan, bu və digər feodalın 
təsərrüfatında işləməyə məcbur edilən kəndlilər idilər. Onlar öz əməkləri 
müqabilində becərdikləri məhsulun müəyyən hissəsini alırdılar. Ruhanilərin, xan 
məmurlarının, hətta tacirlərin və şəhər əhalisinin bəzilərinin də rəncbərlərinin əsas 
kütləsi xəzinənin ixtiyarında olub, xan və xəzinə torpaqlarında işləyirdilər. 
Rəncbərlərin sıralarına, adətən müflisləşmiş rəiyyət daxil olurdu. 
Müflisləşmiş, rəiyyətlikdən rəncbərliyə keçmiş kəndlilər keçmiş borclarını 
ödəməli idilər. Kiçik torpaq sahəsi, pay torpağı ələ keçirən rəncbərlər istifadə 
etdikləri pay torpaqlarının müqabilində torpaq sahibinə vergi ödəyirdilər. Bu 
rəncbərlər, eyni zamanda, öz təsərrüfatlarında müəyyən ödənc müqabilində 
işləməli idilər. Rəncbərlər bütün Quzey Azərbaycan kəndlilərinin təxminən 15 - 20 
faizini təşkil edirdilər. 
Kəndlilərin bir qrupu da nökərlər idi. Nökər çox vaxt öz sahibinin şəxsi 
mühafizəçisi olurdu. Onların müəyyən hissəsinin kiçik torpaq sahəsi də olurdu. 
Nökərlər vergi əvəzinə mehtər, sahibinin silahdaşıyanı, yaxud hərbi dəstənin üzvü 
kimi mükəlləfiyyət daşıyırdı. Nökərlik nəsildən-nəslə keçirdi. Lakin xanın fərmanı 
ilə hər hansı rəiyyət də öz ailəsi ilə nökərçiliyə keçirilə bilərdi. 
Xanlıqlar dövründə Azərbaycanda xanın xalisə adlanan torpaqlarını (xan 
divanı torpaqları) becərən kəndlilər xalisələr adlanırdılar. Sayca çox az olan 
xalisələr, əsasən, rəiyyət hüququna malik idilər. 
Nəhayət, Azərbaycan xanlıqlarında quldarlığın elementləri müəyyən 
dərəcədə qalmaqda idi. Qulları xanlar arasında gedən müharibələr zamanı əsir 
alınmışlar təşkil edirdi. Buradan belə nəticəyə gəlmək olar ki, xanlıqlarda quldarlıq 
xarakterik deyildi. 
Beləliklə, xanlıqlar dövründə Quzey Azərbaycan əhalisinin əsas kütləsini 
kənd təsərrüfatı istehsalçıları olan rəiyyət təşkil edirdi. Rəiyyətdən sonrakı yeri 
rəncbərlər tuturdular. Onlar da rəiyyət kimi feodal - asılı vəziyyətdə idilər. Lakin 
bu asılılıq rəiyyətə nisbətən daha ağır idi. Nökərlər və xalisələr də həmin təbəqəyə 
daxil olsalar da, onlar özlərinin hüquqi və faktik vəziyyətlərinə görə nisbətən 
fərqlənirdilər. Maaflar isə rəiyyətin içərisindən çıxmış xüsusi imtiyazlı kəndlilər 
idilər. Onların bəziləri bəy rütbəsini alaraq, feodal sinfinə daxil olurdular. 
Quzey Azərbaycan xanlıqları əhalisinin başlıca məşğuliyyəti kənd 
188 
 
təsərrüfatı idi. Kənd istehsalçıları, əsasən, buğda, arpa, çəltik becərirdilər. Bəzi 
xanlıqlarda, az da olsa darı, pambıq, zəfəran da yetişdirilirdi. Xanlıqların təsərrüfat 
həyatında əkinçilikdən sonra mühüm yeri maldarlıq tuturdu. Əhali köçmə 
maldarlıqla məşğul olurdu. Quzey Azərbaycanda dağların döşündə otlaqların, aran 
yerlərində çəmənliklərin olması burada maldarlığın inkişafı üçün əlverişli şərait 
yaradırdı. Maldarlar qoyun, iribuynuzlu mal-qara saxlayır, atçılıqla, bəzi yerlərdə 
isə dəvəçiliklə məşğul olurdular. 
Baramaçılıq, bağçılıq, üzümçülük, həmçinin, tütünçülük də xanlıqlarda 
kənd təsərrüfatı istehsalının başlıca sahələrindən idi. Baramaçılıq Şəki və Şamaxı 
xanlıqlarında daha geniş intişar tapmışdı. Baramaçılıqla xanlar özləri də, rəncbər 
əməyindən istifadə etməklə, məşğul olurdular. 
Başqa ölkələrdə olduğu kimi Azərbaycanda da baş vermiş siyasi hadisələr: 
xarici basqınlar, xanlar arasında gedən müharibələr və kənd təsərrüfatı texnikasının 
ibtidai vəziyyətdə olmasına baxmayaraq, bu təsərrüfat sahəsinin inkişaf səviyyəsi 
qənaətbəxş idi. 
Biz XVIII əsrin sonlarında kənd təsərrüfatının tənəzzülə uğraması haqqında 
tarixi ədəbiyyatda əks olunan fikirlə razı deyilik. 
Azərbaycan xanlıqlarında kənd təsərrüfatı ekstensiv xarakter daşımışdır. 
Bundan başqa, ölkədə baş verən ara müharibələri və başqa siyasi hadisələr tədqiq 
etdiyimiz dövrün müəyyən illərində kənd təsərrüfatının zəifləməsinə, geriliyə 
səbəb olsa da, faktlar və araşdırmalar göstərir ki, bu dövrdə kənd təsərrüfatı inkişaf 
etmişdir. 
Azərbaycan maldarlığının köçəri xarakter daşıması fikrilə də razılaşmaq 
olmaz. Azərbaycanın iqlim şəraiti ilə bağlı ev heyvanlarının yayda yaylağa, qışda 
qışlağa köçürülməsini köçəri təsərrüfat kimi qiymətləndirməyin heç bir elmi əsası 
yoxdur. Belə maldarlıq elmdə köçmə (daha doğrusu, yaylaq-qışlaq) maldarlıq 
adlanır. 
Azərbaycan kənd təsərrüfatında istehsal münasibətləri, əsasən, feodal 
xarakterli idi. Belə ki, feodallardan və dövlətdən asılı kəndlilər istifadə etdikləri 
torpaqlardan məhsulu toplayır və onun müəyyən hissəsini sahibkara, yaxud 
xəzinəyə verirdilər. Bununla bərabər, XVIII əsrin sonları - XIX əsrin əvvəllərində 
bəzi xanlıqlarda əkinçilikdə və biçin sahəsində edilirdi. Baramaçılıq, xüsusilə 
pambıqçılıqda muzdlu əmək tətbiq edilirdi. Demək, buradan belə bir nəticəyə 
gəlmək mümkündür ki, tədqiq edilən dövrdə Azərbaycanda feodal istehsal 
münasibətləri tədricən zəif də olsa, süquta uğramağa, kapitalist münasibətləri 
özünə yol açmağa başlamışdı. 
Azərbaycan xanlıqlarında torpaqların çoxu xan ailəsi üzvlərinin və xan 
divanının mülkiyyətində cəmləşmişdi. Məlum olduğu kimi, bu dövrdə əsas istehsal 
vasitəsi torpaq idi. Deməli, istehsal münasibətlərinin əsasını torpaq üzərində 
mülkiyyət forması təşkil edirdi. Torpaqlardan istifadə edənlər bunun müqabilində 
xəzinəyə məhsulun müəyyən hissəsini, həmçinin müəyyən miqdar pul vergisi 
189 
 
ödəməli idilər. 
Xan və xan ailəsi üzvlərindən sonra Quzey Azərbaycanda mülkədar adlanan 
xüsusi torpaq sahiblərinin ixtiyarında olan torpaqlar mülk adlanırdı. Mülk 
sahiblərinin torpaqları satmaq, irsən vermək, bağışlamaq hüququ var idi. Mülklər 
müxtəlif idi. Mülkün o qədər də yayılmamış forması mülki-xalisə idi. Bu torpaq 
mülkiyyəti forması hər hansı dövlət qulluğunu icra etməklə bağlı deyildi. Mülki-
xalisə, eyni zamanda, başqa əyalətlərdən köçürülüb məskunlaşdırılmış bəylərə 
torpaqların bağışlanması və satılması ilə də yaranırdı. Belə mülklər nəslən keçir, 
sahibkar öz sahibkarlıq hüququndan istədiyi kimi istifadə etmək hüququna malik 
idi. 
Bütün mülklər xalisə hüququna malik deyildilər. Onların əsas hissəsi, 
sadəcə, mülklər adlanır və sahibləri xalisədən fərqli olaraq xəzinəyə vergi ödəməli 
idilər. 
Mülkədar mülkləri hələ xanlıqların yaranmasından xeyli qabaq bağışlanmış 
kəndlərdən və torpaqlardan yaranmışdı. Mülkədarlar əmlaklarının böyüklüyünə və 
kiçikliyinə görə müxtəlif idilər. Elə mülkədar var idi ki, onun mülkiyyətini onlarla 
kənd, tut və başqa bağlar, çəltik əkini sahələri təşkil edirdi. Cəmisi bir kəndi olan 
mülkədarlar da var idi. Qeyd etməliyik ki, bu mülkiyyət forması üstünlük təşkil 
etmirdi. Aparıcı torpaq sahibliyi forması tiul, yəni şərti torpaq sahibliyi idi. Tiul 
xanlar tərəfindən bəylərə, ağalara, onların xidmətləri müqabilində bağışlanır, 
tiuldar bağışlanmış torpağın şərti mülkiyyətçisi olurdu. Onun bu torpaqları satmaq, 
bağışlamaq, nəslən vermək hüququ yox idi. Tiuldar öldükdə, tiulun onun nəslinə 
keçməsi üçün xanların fərmanı olmalı idi. Tiuldarların yeganə hüququ, ona tiul 
kimi bağışlanmış torpaqlarda məskun olan kəndlilərin pay torpağı kimi istifadə 
etmələri müqabilində ödədikləri vergilərdən istədiyi kimi istifadə etmək idi. 
Quzey Azərbaycanda din xadimlərinin, yaxud din idarələrinin 
mülkiyyətində də torpaq sahələri var idi. Çox da geniş yayılmamış bu torpaq 
mülkiyyəti vəqf adlanır. Bəzi hallarda iri mülkədar da ruhani idarələrinə torpaq, 
kənd bağışlayır və bu mülkiyyət də vəqf adlanırdı. Bu torpaqlardan gələn gəlir 
dövlət vergisindən azad idi və ondan vəqf sahibinin sərəncamına uyğun olaraq 
istifadə olunurdu. Ümumiyyətlə, tədqiq etdiyimiz dövrdə Quzey Azərbaycan 
xanlıqlarında istehsal münasibətlərinin, sosial-iqtisadi münasibətlərin başlıca 
göstəricisi olan torpaq sahibliyi və torpaqdan istifadə feodal xarakteri daşıyırdı. 
Su sahibliyi və sudan istifadə məsələsinə gəldikdə, qeyd etməliyik ki, su 
Azərbaycan şəraitində, xüsusən, onun aran yerlərində kənd təsərrüfatı     
məşğuliyyətində həlledici əhəmiyyətə malik idi.  Tədqiq  olunan  dövrdə  Quzey 
Azərbaycan ərazisində 131 çay axırdı. Onların çoxu azsulu, xırda çaylar idi. Əsas 
suvarma mənbəyi kimi Kür və Araz çaylarından istifadə edilirdi. Çaylardan 
əkinlərə su arxlarla axıdılırdı və Quzey Azərbaycanda yüzlərlə belə arxlar fəaliyyət 
göstərirdi.Çaylar olmayan, yaxud az olan yerlərdə süni suvarmadan kəhrizlərdən 
və quyulardan istifadə olunurdu. 
190 
 
Arxlar, kəhrizlər, quyular xüsusi şəxslərin, yaxud kənd icmalarının 
torpaqlarında olduğu üçün onların mülkiyyəti hesab edilirdi. Bu hüquq heç bir 
qanunla təsbit edilmirdi və yalnız adətə əsaslanırdı. Su üzərində feodallarla yanaşı, 
kənd icmaları və ayrı-ayrı kəndli qruplarının da mülkiyyət hüququ var idi. Lakin 
torpaqların böyük əksəriyyəti feodallara məxsus olduğundan, bu torpaqlardan 
keçən su arxları da onların ixtiyarında idi. Yalnız təbii su mənbələrindən, yaxud 
yerin təkindən çıxarılan su bu iş üçün əmək və vəsait sərf etmiş şəxslərin   
mülkiyyəti hesab olunurdu. İcmalıqla  yaşayan kəndlilər sudan növbə ilə istifadə 
edirdilər. Sudan istifadəyə mirablardan və cuvarlardan  ibarət inzibati idarə başçılıq 
edirdi. Bütün mahallarda inzibati idarənin başçısı kimi mirablar və onların 
köməkçiləri olan cuvarlar hər il kənd icmalarının yığıncaqlarında suvarma 
mövsümünün başlanması ərəfəsində seçilirdilər. Böyük hüquqları olan mirablar 
mahal suyunu icmalar arasında bölür, əkinləri gəzir, ehtiyac olduqda 
növbədənkənar su verir, arxların bəndlərinə nəzarət edirdilər. Ayrı-ayrı kənd 
icması üzrə suvarma cuvarın nəzarəti altında olurdu. 
Azərbaycan tarixşünaslığında XVIII əsrin II yarısında şəhərlərin tarixinə 
həsr olunmuş əsərlərdə belə bir yanlış mülahizə irəli sürülür ki, guya bu dövrdə 
şəhərlər tənəzzülə uğramışlar. Bizim tədqiqatımızda bu mülahizələrin tamamilə 
düzgün olmadığı sübuta yetirilir. Bunu Şəki, Bakı, Şuşa, Naxçıvan, Ordubad və s. 
şəhərlərin timsalında görmək olar və monoqrafiyada bu baxımdan xeyli materiallar 
verilmiş, təhlillər aparılmışdır. 
Xanlıqlar dövrü Azərbaycan şəhərləri ticarətin və sənətkarlığın inkişafında 
da müəyyən rol oynayırdı. Gəncə, Şamaxı, Şəki, Şuşa, İrəvan, Naxçıvan, Ordubad, 
Bakı, Quba, Lənkəran əsl orta əsrlər şəhərləri olub, qala hasarları içərisində idilər. 
Şəhərlər, əsasən, kiçik idi və orada 5-10 min əhali yaşayırdı. Şəhər əhalisinin əsas 
kütləsini tacirlər, alverçilər və sənətkarlar təşkil edirdi. Şəhərlərdə kəndlilər də 
yaşayır və şəhər ətrafında kənd təsərrüfatının müxtəlif sahələrilə məşğul olurdular. 
Bəzi xanlıqlarda şəhərləri xanlar özləri idarə edir, başqalarında isə bu iş naiblər, 
kələntərlər, qalabəylərə tapşırılırdı. 
Sənətkarlıqla təkcə şəhər deyil, kənd əhalisinin müəyyən qismi də məşğul 
olurdu. Azərbaycanın hər regionunun özünəməxsus sənətkarlıq növləri var idi. Bu 
həmin yerlərdəki xammal və ərazidə yaşayanların məişətinin xüsusiyyətlərilə bağlı 
idi. Azərbaycanda ən geniş yayılmış sənətkarlıq növlərindən biri də xalçaçılıq idi. 
Bundan başqa, toxuculuq, xüsusilə ipək toxuculuğu, tikməçilik, saatsazlıq, 
misgərlik, gön-dəri, işləmə, xarratlıq, dulusçuluq, boyaqçılıq, dabbağlıq və s. sənət 
sahələri inkişaf etmişdi. 
Hələ lap qədim zamanlardan sənətkarlar həmkarlıq, yaxud əsnaflıq adlanan 
sexlərdə birləşirdilər. Sənətkarlığın hər sahəsi üzrə əsnaflıqlar yaradılırdı. Bu 
sənətkarlıq təşkilatları istehsalı qaydaya salmaq, sənətkarların bir-birinə köməyini 
təmin etmək üçün yaradılırdı. Sənətkarlıq təşkilatlarına üç il müddətinə seçilən 
ustakər adlanan başçı rəhbərlik edirdi. Hər sex təşkilatının öz bayrağı olurdu. 
191 
 
Bayraq üzərində sexin mənsubiyyətini bildirən əmək alətlərinin təsviri verilirdi. 
Sənətkarlar istehsal etdikləri malları bilavasitə özləri satırdılar. Hər bir sənətkarın 
öz emalatxanası, bəzilərinin 1-3, bəzən daha çox şagirdi olurdu. Sonuncu hal 
sənətkarlığın bir sıra sahələrinin manufaktura səviyyəsinə yüksəlməsini sübut edir. 
Tarixi faktların dərindən araşdırılması tarix ədəbiyyatında Azərbaycanda 
ticarətin, ümumiyyətlə, şəhərlərin ölgünləşməsi haqqında konsepsiyanın əsassız 
olduğunu və ticarətin, sənətkarlığın, şəhərlərin inkişaf etdiyini sübut edir. 
Azərbaycan şəhərləri xanlıqlar dövründə həm də ticarət mərkəzləri kimi 
fəaliyyət göstərirdi. Ticarət dükanlarda, karvansaralarda aparılırdı. Xanlıqlar 
arasında ticarətin inkişafına mane olan bir sıra amillər var idi. Belə ki, hər xanlığın 
özünün çəki, ölçü, pul vahidinin mövcudluğu, bir xanlıqdan digərinə gətirilən 
mallardan rəhdar vergisinin alınması, tacirlərdən hər bir xanlıqda vergi toplanması 
bütövlükdə ticarətin geniş inkişafına mane olurdu. Bütün bu maneələrə 
baxmayaraq ticarət dövrün səviyyəsinə uyğun olaraq inkişaf etmişdi. 
Daxili ticarətlə yanaşı, xarici ticarət də xeyli inkişaf etmişdi. Azərbaycanın 
bütün şəhərlərində, xüsusən, Şamaxı və Bakı şəhərlərində xarici tacirlərlə 
rastlaşmaq olardı. Bu tacirlər şəhərlərdə olan karvansaralarda yerləşirdilər. 
Yuxarıda qeyd etdik ki, kəndlilər istifadə etdikləri torpaqların müqabilində 
vergilər ödəyir və mükəlləfiyyətlər daşıyırdılar. Bunlar torpaq və gəlir 
vergilərindən, qoşunu və dövlət aparatını saxlamaq üçün toplanan vergilərdən, 
feodallara və məmurlara gətirilən məcburi «bəxşişlərdən», adambaşı və evbaşı 
vergilərdən, dövlət və feodallar üçün ilin müəyyən günlərini işləməkdən və hərbi 
qulluqda olmaqdan ibarət idi. Kəndlilərdən toplanan ən kütləvi vergi malcəhət idi. 
Malcəhət məhsulun hissəsi deməkdir. Bu hissələr müxtəlif yerlərdə və məhsulların 
növünə görə müxtəlif olub, əsasən, məhsulun onda birindən beşdə bir hissəsinə 
qədərini təşkil edirdi. Bütövlükdə vergi, mükəlləfiyyətlərin sayı 30-a çatırdı. Qeyd 
etmək lazımdır ki, təkcə əlavə məhsulun deyil, izafi məhsulun da bir hissəsi 
vergilərə gedirdi. Buradan bir daha belə nəticəyə gəlmək olar ki, kəndlilər 
feodaldan asılı idilər. Feodallarla kəndlilər arasındakı münasibətlər feodal - asılı 
münasibətlər idi və bu münasibətlər xanlıqlarda sosial-iqtisadi proseslərin 
inkişafına təkan verirdi. 
 
 
 
 
 
 
 
192 
 
ƏLAVƏLƏR 
№ 1 
 
XANLIQLARDA ÜMUMĠ ĠDARƏÇĠLĠK SĠSTEMĠ 
 
XAN 
 
 
 
 
 
 
 
 
 
 
 
 
 
 
 
 
 
 
 
 
 
 
  
Xan 
divanı 
divanbəyi 
tərəfindən 
idarə 
olunur, 
cinayət 
işlərinə 
baxılma 
sında xana 
köməklik 
edirdi 
Şəriət 
məhkəməsi, 
şeyxülislam 
yaxud qazılar 
Hərbi rəislər, 
minbaşılar 
(Naxçıvan 
və İrəvanda 
sərhənglər) 
Mahal 
naibləri 
Vəzir, xanın 
baş 
köməkçisi, 
xarici siyasət 
və maliyyə 
işlərinə 
nəzarətə 
baxırdı 
Mirzələr 
Yüzbaşılar  Yüzbaşılar, 
kəndxudalar, 
kovxalar, 
yasavullar 
Sərkər – ali, 
yaxud xəzinə 
ağası 
onbaşılar 
Maaflar, 
nökərlər, 
çərikçilər 
Eşikağası 
(xan 
təsərrüfatı
nı idarə 
edirdi 
sandıqdar 
193 
 
       № 2 
  
XANLIQLARDA ƏHALĠNĠN SOSĠAL TƏRKĠBĠ 
Feodallar sinfi Kəndli 
sinfi 
Rəiyyətlər 
Rəncbərlər 
maaf
lar 
elat
lar 
Xali
sə 
Nökər
lər 
Ruhani 
feodallar 
Dünyəvi 
feodallar 
Bəylər Sultanlar və 
məliklər 
Ali 
ruhanilər: 
Şeyxülis 
lam, 
qazılar, 
ali 
xristian 
ruhanilər 
Aşağı 
ruhanilər: 
mollalar, 
seyidlər, 
keşişlər  
və s. 
Bəy adını 
sonradan 
alanlar 
İrsi 
bəylər 
Hakim 
sülalə 
dən 
olan 
bəylər 
Car-Balakən camaatlarının 
sosial tərkibi 
Camaat 
kəndxu
daları 
Toxum 
başçıları, 
keşkəl 
sahibləri 
Asılı 
kəndli 
lər 
194 
 
     № 3 
 
 
 
 
 
 
 
 
 
 
 
 
 
 
XANLIQLARDA KƏND TƏSƏRRÜFATI 
Əkinçilik Maldarlıq Bağçılıq, 
üzümçülük 
Arıçılıq və 
balıqçılıq 
Dənli 
bitkilər 
Texniki  
bitkilər 
195 
 
№ 4 
  
XANLIQLARDA TORPAQ MÜLKĠYYƏTĠNĠN FORMALARI 
Xan 
torpaqları 
Mülk: irsi, 
xüsusi 
torpaq 
sahibliyi 
Tiul:şərti 
feodal 
torpaq 
sahibliyi 
Vəqf 
torpaqları 
İcma 
torpaqları 
Divan 
(xəzinə 
torpaqları) 
Xass 
torpaq
ları 
196 
 
№ 5 
  XANLIQLARDA ġƏHƏR ƏHALĠSĠNĠN SOSĠAL TƏRKĠBĠ 
İmtiyazlı siniflər İmtiyazsız siniflər 
Bəylər Nökər
lər 
Mollalar, 
seyidlər 
və başqa 
din 
xadimləri 
Sənət
karlar 
Tacir
lər 
Xırda 
alverçi
lər 
Əkin 
çilər 
Bərəçilər, 
qayıqçılar, 
yükdaşıyan
lar və qara 
fəhlələr 
197 
 
  
XANLIQLARDA VERGĠ VƏ MÜKƏLLƏFĠYYƏTLƏR 
1. Torpaq və 
gəlir vergiləri 
2. Dövlət 
aparatını və 
qoşunu saxlamaq 
üçün toplanan 
vergilər 
3.Feodallar və 
məmurlara 
gətirilən 
məcburi 
“bəxşişlər” 
4.Adam 
başı və 
evbaşı 
vergilər 
5. Mükəllə 
fiyyətlər: 
Dövlət və 
feodallar 
üçün 
işləmək və 
hərbi 
qulluq 
1.Malcəhət 1.Darğalıq 1.Qırxana xərci 1.Otaq 
xərci 
1.İş 
günləri 
2.Salyana 2.Vəzirlik 2.Toy pulu 
2.Baş pulu 2.Əvariz 
3.Çöpbaşı 
4.Cütbaşı  
5.Saman 
6.Bağbaşı 
7.Karxana 
8.Dırnalıq 
3.Bayramlıq 
4.Peşkəş 
5.Xums 
6.Zəkat 
7.Fitrə 
3.Qulluqçu 
4.İlxıçı 
3.Kələntərlik 
4.Gözətçi pulu 
5.Mirzəyana 
6.Rüsum 
7.Xan aşpazları 
8.Şərbətçi pulu 
9.Poçt vergisi 
10.At arpası 
11.Ələfə 
12.Diş kirəsi 
13.İxracat 
198 
 
MÜNDƏRĠCAT 
 
GĠRĠġ  
I FƏSĠL. Ġdarəçilik sisiteminin ümumi səciyyəsi 
II FƏSĠL. Əhalinin sosial tərkibi  
2.1. Feodal sinfi 
2.2. Kəndli sinfi 
III FƏSĠL. Kənd təsərrüfatı 
3.1. Əkinçilik və maldarlıq 
3.2. Bağçılıq, üzümçülük 
3.3. Arıçılıq və balıqçılıq  
3.4. Texniki bitkilər 
3.5. Kənd təsərrüfatının səciyyəvi xüsusiyyətləri 
IV FƏSĠL. Torpaq və su sahibliyi, torpaqdan və sudan istifadə 
4.1. Torpaq sahibliyi 
4.2. Torpaqdan istifadə 
4.3. Su sahibliyi və sudan istifadə 
V FƏSĠL. ġəhərlər, sənətkarlıq və ticarət 
5.1. Şəhərlər 
5.2. Sənətkarlıq 
5.3. Ticarət 
VI FƏSĠL. Vergilər və mükəlləfiyyətlər  
6.1. Torpaq və gəlir vergiləri  
6.2. Dövlət aparatını və qoşunu saxlamaq üçün toplanan vergilər 
6.3. Feodallara və məmurlara gətirilən məcburi «bəxşişlər» 
6.4. Adambaşı və evbaşı vergilər 
6.5. Dövlət və feodallar üçün işləmək və hərbi qulluq 
Nəticə 
Əlavələr 
  
199 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Çapa imzalanmışdır: 18.12.2007. 
Formatı 60x84 1/16. 
Həcmi 18,0 ç.v.Sayı 300. 
 
«Bakı Universiteti» nəşriyyatı, 
Bakı ş., AZ 1148, Z.Xəlilov küçəsi, 23. 
 
 
