Kəpənək ömrü 
 1 
 
 
 
GÜLŞƏN MUSTAFA 
 
 
 
KƏPƏNƏK ÖMRÜ 
(şeirlər) 
 
 
 
 
 
 
 
“Elm və təhsil” 
Bakı - 2016 
 
 
Gülşən Mustafa 
 2 
 
Redaktor və  
ön sözün müəllifi:                Namiq  Hacıheydərli 
 
Məsləhətçi:                           Əbülbəz  Ülvi 
 
Korretor:                              Nadir  Qədimli 
 
Kompüter dizayneri:           Nərgiz  Mustafayeva 
 
Rəssam    dizayner:              Zülfiyyə  Əliyeva 
 
 
GÜLŞƏN MUSTAFA. KƏPƏNƏK ÖMRÜ (şeirlər). 
Bakı, “Elm və təhsil”, 2016, 128 səh. 
 
Gülşən Mustafanın “Kəpənək ömrü” şeirlər 
kitabınını oxuyarkən onun  iç dünyasına səyahət 
edəcək və ruhu ilə tanış  olacasınız. Şairin 
yaradıcılığında əsas yeri haqq - ədalət  və daxili 
dünyanı əks etdirən hislər tutur. Onun insanların 
mənəvi zənginliyinə verdiyi üstünlüyü şeirlərində 
duyacaqsınız. Vətən adlı bir yarasının daima 
sızladığının şahidi olacaqsınız. İnanırıq ki, şairin 
sevgi dolu şeirlərində özünüzü tapacaqsınız. 
 
 
 
ISBN 978-9952-8142-4-8  
 
 
© Gülşən  Mustafa, 2016 
© «Elm və təhsil», 2016 
Kəpənək ömrü 
 3 
 
Gülşən Mustafanın poeziya dünyası 
 
Azərbaycan ədəbi mühitində yazıb-yaradan 
yazarlarımızın xeyli hissəsi standart ölçülərlə 
düşünür, dünyanı eyni rəngdə görür, eyni çalarları 
eyni düşüncə ilə ifadə edir. Sanki bu insanlar xor-
da oxuyur. Səs çoxluğu var, amma bütün səslər 
eyni və bir-birinin “kopya”sıdır.  
Düşünürəm ki, təbiətdə hər gülün-çiçəyin öz 
ətri, hər meyvənin öz dadı olduğu kimi hər bir 
şairin, qələm adamının öz ətri və dadı olmalıdı. 
Minlərlə şeirin içindən seçilməlidi ki, “bu, filan 
şairin, yaxud filan yazıçının ətridi”. Tarix boyu 
bütün dönəmlərdə saysız-hesabsız şairlər yaşayıb. 
Lakin tarixdə Nəsimi qalıb, Füzuli qalıb, Cavid 
qalıb, Sabir qalıb, Ulutürk qalıb... Nədən ki, bu 
insanlar xorda oxumayıb, “düzxətli bərabərsu-
rətli” şeirlər yazmayıb. Ya özlərinin fərqli yolları 
olub, ya da özlərindən əvvəlki yüzlərdən, minlər-
dən seçilən fərqli düşüncə adamlarının açdığı 
yolla getməyə üstünlük veriblər. Eyni zamanda bu 
yolun sadə yolçusu olmayıblar, getdikləri yolda 
özlərindən sonra iz qoymağı bacarıblar... 
Gülşən Mustafa öz yolu, öz üslubu və öz 
baxış tərzi olan şairlərimizdəndi. Ətrafında baş 
verən bütün olaylara özünəməxsus yanaşması və 
ifadə özəlliyi var. Ən əsası odur ki, o, hər zaman 
Gülşən Mustafa 
 4 
axtarışdadır. Öz üzərində durmadan çalşır, özünü 
inkişaf etdirir. İldən-ilə, şeirdən-şeirə böyüyür.  
 Dəyərli oxucu! 
 Əlinizdə olan bu kitab – “Kəpənək ömrü” – 
Gülşən Mustafanın ilk şeirlər toplusudur. Əminəm 
ki, bu kitabda bütünlüklə olmasa da bir çox şeirlər 
xoşunuza gələcək, zövqünüzü oxşayacaq. Bəzi 
şeirlərdə öz həyat yolunuzun izlərini görəcəksiz, 
düşündüklərinizin poetik ifadəsini oxuyacaqsız. 
Bəzi şeirlər sizin iç dünyanızdan xəbər verəcək. 
Nədən ki, Gülşən Mustafa yaşadıqlarını yazır, 
özünün keçdiyi dağlı-dərəli, ağrılı ömür yollarını 
nəzmə çəkir. Müəllif Qarabağ torpağında doğu-
lub, ötən əsrin 90-cı illərinin əvvəllərində yaşadı-
ğımız qanlı-qadalı günlərin iştirakçısı olub, Yurd 
yerlərimizin imperialist güclər və onların əlaltıları 
tərəfindən addım-addım işğal olunmasının dəhşət-
lərini yaşayıb. Yəni həyatı kənardan, pəncərə 
arxasından seyr etməyib, kamfortlu ömür yolu 
keçməyib. Yayda yandırıcı istini, qışda dondurucu 
şaxtanı canında hiss edib. Bu səbəbdən onun şeir-
ləri sünilikdən çox uzaqdır, canlıdır, birbaşa həya-
tın poeziyadakı əksidir. Necə varsa, eləcə; rəng-
siz-boyasız və mübaliğəsiz. Və bu səbəbdəndir ki, 
tez-tez onun şeirlərində şəxsi həyat təcrübəsindən 
və yaşantılardan doğan aforizmlərə, müdrik 
deyimlərə rastlanırıq; 
 
Kəpənək ömrü 
 5 
Gözümdən axan yaş adi yaş deyil, 
Su səpir, toz yatsın, sən gələn yola. 
 
*** 
 
Xoş müjdələr qapımıza yan alsın, 
“Borcumu ver” deyən əmi döyməsin. 
 
*** 
 
Sevgi heç zaman solmaz, 
Ürəkdə güvən olsa. 
 
*** 
 
Payız vaxtı doğulmama baxma sən, 
Qoymamışam payız keçə sevgimə. 
 
*** 
 
Ta ölüsən gözlərimdə, 
Öz ölünü özün basdır... 
 
 Bu kimi misalların sayını istənilən qədər 
artırmaq olar. Lakin şairin şeiri, eləcə də dünya-
görüşü, arzuları, bir sözlə kimliyi haqqında ən 
yaxşı sözü onun yaradıcılığı deyir. Odur ki, Gül-
şən Mustafanın özü və sözü haqqında fikirlərimi 
çox da uzatmamağı gərəkli bilirəm. Ən yaxşısı, 
onun şeirlərini oxuyun və özünüz dəyər verin. 
 
 Sayğılarımla; 
 Namiq Hacıheydərli 
Gülşən Mustafa 
 6 
 
 
ÖMRÜN QIRXDAN SONRASI 
 
Ömrün qırxdan sonrasıdı payız.  
İsti günlərin heç bitməyəcəyini  
                   düşündüyün anda gələr. 
Qəfil bir külək əsər,  
Soyuq səbrini kəsər... 
 
Sonu hiss edən yarpaq kimi,  
“Getmə” deyən budaq kimi, 
Savaşarsan küləklə, 
                 son bir ümid diləklə. 
Yarpaq – yarpaq tökülərsən, 
Meyvə - meyvə dərilərsən. 
O qədər üşüyərsən 
              heç duymazsan  
                        yaxınlaşan boranı, 
               əlacsızca xoş tutarsan  
                        gələn qışla aranı... 
Kəpənək ömrü 
 7 
 
 
 
 
 
 
 
 
 
 
 
 
BOYLAN SƏTİRLƏRƏ 
AXTAR SEVDANI 
 
 
 
 
 
 
 
 
 
 
Gülşən Mustafa 
 8 
 
 
SEVMƏ MƏNİ,  
SEVMƏ ADAM... 
 
Baxışlarım dibsiz quyu, 
Kipriyim intihar yeri. 
İpək zülfün qarasına, 
Heç aldanıb baxma geri. 
 
Əsib qara yellər kimi, 
Saçlarına səpərəm dən.  
Ələk tutan əllər kimi, 
Başım üstə tökərəm qəm. 
 
Qoy deməsin dodaqların, 
Həzin - həzin qəm nəğməsi. 
Mənə uysa könül tarın, 
Həsrət qoxar hər kəlməsi. 
 
Az könül sıx, könül bayılt, 
Sənlik deyil ürək odam. 
Get bu başdan, geri qayıt, 
Sevmə məni, sevmə, adam. 
 
Kəpənək ömrü 
 9 
 
 
GÜNƏŞ DEDİN 
 
Əvvəl mənə günəş dedin, 
Fərəhləndim, üzüm güldü. 
Ayaq açdı sonra dərdin, 
Ocağımda közüm öldü. 
 
Mənə nurlu günəş deyə, 
Sibir buzu oldun özün. 
Heç bilmədim bu hal niyə, 
Düz olmadı niyə sözün. 
 
Ürəyimə elə dəydin, 
Lap yandırdı atəş qədər. 
Yəqin mənə günəş dedin, 
Uzaq olum günəş qədər. 
 
Heç bilmədim bu nə meyl, 
Nə düşüncə, bu nə dərkmiş. 
Yəqin sənə günəş deyil, 
Toza dönmüş kül gərəkmiş. 
Gülşən Mustafa 
 10 
 
Uzaqdan gözəl görünür, 
Sən bunları nə anasan?! 
Bəlkə qorxdun yaxın gələm, 
Od tutasan, odlanasan. 
 
Mən qazandım, ay ağlı kəm, 
Günəş sənin tənin deyil. 
Bəli yenə mən günəşəm, 
Amma daha sənin deyil. 
 
 
 
 
 
 
 
 
 
Kəpənək ömrü 
 11 
 
 
KİMİ 
 
Sən niyə bu qədər yad oldun mənə,  
Axı yaxındasan bir nəfəs kimi. 
Bəs niyə çatmırsan ciyərlərimə? 
Nəfəsin duyulur adi səs kimi.  
 
Qəlb evi kiflənir, çəkib göz yaşı,  
Təməldən laxlayıb deyəsən daşı,  
Sənsiz boş qalıbdı süfrənin başı, 
Durmusan kənarda özgə kəs kimi.  
 
Varla yox arası gedib gəlirsən,  
Bağrımın başını oxsuz dəlirsən,  
Bilinmir ağıllı, yoxsa dəlisən,  
Elə bir söz de ki, olsun bəs kimi... 
 
Göl idim, çay olub mənə axırdın, 
Qarşını alırdım, yenə axırdın,  
Könlüm neyləmişdi onu yaxırdın, 
Bu eşq olacaqdı bir həvəs kimi? 
 
Sevgini qorxudub gəl, az diksindir, 
Nə yaya tənə vur, nə yaz diksindir, 
Sən necə sanırsan, san öz işindir, 
Mən bunu sanıram sui-qəsd kimi. 
Gülşən Mustafa 
 12 
 
 
QƏLB OĞRUSU 
 
Bağlayıb ağzımı susmuşdum çoxdan,  
Sığınıb sinəmə bağlıydı qolum.  
Yığılıb altıma küsmüşdü çoxdan,  
Sanki ayaqlarım olmuşdu qulum. 
 
O qədər duymuşdu səs-küy, hay-haray  
Qulağım asiydi çox səsə axı... 
Ürəyim olmuşdu sakinsiz saray, 
Günahım yox idi nədəsə axı.  
 
Mənim ki, bağlıydı bütün diləyim, 
Gözümdən yol tapıb, keçdin içəri?!  
Necə oğurlandı yazıq ürəyim, 
Yoxsa həyat sürür o da köçəri?! 
 
 
 
 
 
 
 
 
 
 
Kəpənək ömrü 
 13 
 
 
QALIB 
 
Kəsmə mehrin bələyini, 
Qov həsrətin küləyini, 
Ünutmusan ürəyini, 
Sonra demə kimdə qalıb, 
Gəl götür get, məndə qalıb. 
 
Mən hər qəlbə iç verməzdim, 
Qəlbi sənə puç verməzdim, 
Mənə qalsa heç verməzdim, 
Sanma qəlbi sinən salıb, 
Gəl götür get, məndə qalıb. 
 
Dərd verməzdi kaş sinəmə, 
Kaş olmazdı daş sinəmə, 
Sıxma könlüm as sinəmə, 
Gözün onu məndən alıb, 
Gətir, qaytar səndə qalıb... 
 
 
 
 
 
 
 
Gülşən Mustafa 
 14 
 
 
 
PIÇILDA ÜRƏYİMƏ 
 
Qulağım duymayanı 
Pıçılda ürəyimə. 
Bəlkə də sındırdığın 
Eşq gələr köməyinə. 
 
Səni, məni biz edək, 
Ruhlar birləşsin, gedək, 
Qəmi almayaq yedək, 
Sən boylan diləyimə... 
 
Çək nazını telimin, 
Bəzəyi ol əlimin, 
Duyma, acı dilimi, 
Küsmə, haqq gileyimə.
Kəpənək ömrü 
 15 
 
 
 
 SƏNİN ƏVƏZİN 
 
Aşıma su qatsan da,  
Sözdən ocaq çatsan da, 
Alovuna atsan da,  
Yaxsan da həzin - həzin  
Yox ki sənin əvəzin. 
 
Gözümdəki yaş kimi, 
Yolumdakı daş kimi,  
Dondursan da qış kimi, 
Yaxsan da həzin - həzin  
Yox ki sənin əvəzin.  
 
Deyilməmiş söz kimi, 
Üzü qarsan köz kimi,  
Tikan batan diz kimi,  
Yaxsan da həzin - həzin  
 Yox ki sənin əvəzin... 
 
 
 
Gülşən Mustafa 
 16 
 
 
ALMASIZ NAĞIL 
 
Nağıla başladıq bir kəlmə sözlə, 
Yazdıq biri vardı, biri yoxları... 
Baxdıq o nağıla biz fərqli gözlə, 
Bəlkə də qınadı bizi çoxları .  
 
Nağıldı yaşadıq divlə çarpışdıq, 
Dönüb göyərçinə sülh də başladıq. 
Köhnə dostlarla da yenə tapışdıq, 
Allaha şükr edib, şeytan daşladıq... 
 
Yamanla yanaşı yaxşı da vardı, 
Bir Ağatlı oğlan, bir göyçək Fatma. 
Bu igid oğlana o gözəl yardı. 
Gəl bizim nağıla sən kələk qatma. 
 
Hər gecə davamı olsun bəs necə, 
Yumasan gözünü o davam edə?! 
Şəhrizad deyiləm, mən min bir gecə, 
Söyələyəm sultanım yuxuya gedə. 
 
Yum artıq gözünü, yuxusuz qalma, 
Hər nağıl başlayıb sona çatmadı? 
Göydən hər nağıla düşdü üç alma, 
Göy bizim nağıla alma atmadı... 
Kəpənək ömrü 
 17 
 
 
DÖNƏN DEYİL 
 
İndi gözlərin dikilən,  
Məni aparan yollardı.  
Hər gün sənə doğru gələn,  
Mən deyiləm, xəyallardı. 
 
Çıxararaq gözlərindən, 
Bu yollara atdın məni. 
Sevincinə möhtac idim, 
Kədərlərə qatdın məni. 
 
Oxuma bu sözlərimi, 
Sənə deyildir heç biri. 
Baxıb yozma izlərimi, 
Daha dönən deyil geri. 
 
 
 
 
 
 
 
 
 
 
Gülşən Mustafa 
 18 
 
 
DÖNMƏ 
 
Yaşadım saniyəni, 
Sayəndə bir gün kimi. 
Bir kəlməni gözlədim, 
Bayram, toy-düyün kimi. 
 
Düşünüb daşınmaqdan, 
Yara etdim solumu. 
Solda ürək yerləşir, 
Ürək fələk yolumu? 
 
Sual qaldı cavabsız, 
Cavabların gəlmədi. 
Dinməməyin özü də, 
Sevgiyə bir həmlədi. 
 
Qoy silməsin fələk də, 
Gözdən yağış bolumu. 
Yağış neyləyər mənə, 
Çox görmüşəm dolunu. 
 
Dönmə artıq, yolun yox, 
Bu dönüş dərksiz olar. 
Həm təkcə həvəssiz yox, 
Həm də gərəksiz olar. 
Kəpənək ömrü 
 19 
 
 
SƏNSİZ KÜÇƏLƏR 
 
Səninlə keçmişdim bir vaxt, küçələr, 
Həm mənə doğmadı, həm mənə yaddı. 
Az qalır məhşərə məni çəkələr, 
Özüm də bilmirəm bu necə oddu. 
 
Sanki söz deyəcək, dili sözlüdür, 
Məni xayalımdan daha düşürdür. 
Elə bil küçə də iki üzlüdür, 
O vaxt isidirdi, indi üşüdür. 
 
Bulud da bu dolmuş ürəyim kimi. 
Sıxılır, qaralır, hərdən qar yağır.  
Göynəyir səssizcə kürəyim kimi, 
Çəkilmir sənsizlik, bax necə ağır. 
 
Necə sirr saxlayır, küçəyə bax sən, 
Ayaq izlərimiz hələ gizlidir. 
Biz çoxdan keçmirik həmin küçədən, 
Amma həmin küçə yenə bizlidir. 
 
 
 
 
 
Gülşən Mustafa 
 20 
 
 
GERİ DUR 
 
Daha yaddaşımda izin də qalmır, 
Hələ də ömrünü səhvə əyirsən. 
İndi gözlərim də əksini almır, 
İndi göz yaşımda pöhrələyirsən. 
 
Dayan, yaxın gəlmə, getmə dərinə, 
Yol vermə intizar qəlbimi oysun. 
Səni töhfə verdim başqa birinə, 
Qoy səni götürsün gözləri doysun. 
 
Xəyalım xatirə dəftəri kimi, 
Daha bağlamışam, heç nə yazmıram. 
Ümidlə götürdüm indi qələmi, 
Amma yazdığımı sənə yazmıram. 
 
Geri dur, gen dayan günaha gəlmə, 
İnanma özünə tən itirmisən… 
Mənim yaxınıma bir daha gəlmə, 
Köksümdə yerini sən itirmisən. 
 
 
 
 
 
Kəpənək ömrü 
 21 
 
 
BAXIŞLAR 
 
Bir damla təbəssüm məhv edir qəmi, 
Bir gülüş könlümü gülə bələyir. 
Dinləyib çırpınan ürək səsimi, 
Görəndə, quzu tək dilim mələyir. 
 
Getdi rahatlığım, getdi dincliyim, 
Gözlərin, baxışla aldı qəlbimi. 
Təzəcə gül açan, gülən gəncliyim,  
Gör bir nə dərdlərə saldı qəlbimi. 
 
Bol verdin bitməyir nə kədər, nə qəm, 
Günah işləməklə aran sazdımı? 
Daha bəs eləyər etdiyin sitəm, 
Çəkil, etdiklərin məgər azdımı?! 
 
 
 
 
 
 
 
 
 
 
Gülşən Mustafa 
 22 
 
 
MƏNSİZLİK 
 
Səni öldürəcəyəm, 
Mənsizliyin içində. 
Necə ölü kimiyəm, 
Sənsizliyin içində. 
 
Gözünü yumacağam,  
Gözümü görməyəsən. 
Keyfini soyacağam, 
Daha kef sürməyəsən. 
 
Nə əlim dəyəcəkdir, 
O suçlu əllərinə. 
Nə boyun əyəcəkdir, 
Boynum əməllərinə. 
 
Donduracam bağçanı, 
Tamam xəzan olacaq. 
Sənin mənsizlik anın, 
Ən sərt cəzan olacaq. 
 
 
 
 
 
Kəpənək ömrü 
 23 
 
 
BİRCƏ ÜRƏK İDİ 
 
İnləyən qəlbimin fəryad səsisən, 
Sən, bu qış könlümün buz nəfəsisən, 
Qanadlı ruhumun dar qəfəsisən, 
Soyuqsan, bax, könlüm şaxta bağlayır. 
 
Yenə yollarına dikilib gözüm, 
Var sənə deməyə nə qədər sözüm, 
Daha ürəyimdə qalmayıb dözüm, 
Gör ürək nə qədər həsrət saxlayır. 
 
Dolur ürəyimə, gözümə qəhər, 
Ötür günlərim də elə bir təhər, 
Mən sevə bilmədim, səni, sən təhər, 
Görəsən yolumu nədir bağlayır?! 
 
Axı bu sevdaya kimdir daş atan? 
Görüm gözsüz qalsın, gözə yaş atan, 
Bircə ürək idi məni yaşadan, 
Çəkilib bir küncə o da ağlayır. 
 
 
 
 
 
Gülşən Mustafa 
 24 
 
 
BİR ADDIM 
 
Sənə inanırdım mən özüm qədər, 
Keç desən, yolunda candan keçərdim. 
Sənli günlərimə çox verdin kədər, 
Sənsiz günlərimdə axır cücərdin. 
 
Gör necə ötürsən indi yanımdan, 
Elə bil qəlbimə sancaq taxırsan. 
A zalım, demirəm sən məndən utan, 
Peymanın üzünə necə baxırsan? 
 
Bilməzdim sevgidən nifrətə doğru, 
Cəmi bircə addım yol varmış demə. 
Səni ağuşuna çəkən o “oğru”, 
İndi düşmənindir, könül, qəm yemə. 
 
 
 
 
 
 
 
 
 
 
Kəpənək ömrü 
 25 
 
 
SON GECƏ 
 
“Son gecə”, nə dəhşətli, 
 Nə qəribə kəlmədi, 
Bu söz qəlbə vurulan,  
Ən ağrılı ilmədir, 
 
Dolaşır veyil-veyil, 
Ürəkləri ağrıdır.  
Bəlkə də heç söz deyil,  
Ən acıqlı qarğıdır. 
 
Bu kəlmə sevənləri,  
Bir-birindən ayırır. 
Düşüb insan ömrünə, 
Yalnız həsrət arayır.  
 
Deyirəm kaş nə ola, 
Ürək qəmlə dolmasın. 
Dediyimiz “son” sözü,  
Məhəbbətdə olmasın. 
 
 
 
 
 
Gülşən Mustafa 
 26 
 
 
O QIZ 
 
Mən bir qız tanıyırdım. 
Sevmişdi bir oğlanı. 
Eyləmişdi könüldə, 
Ən böyük sirr oğlanı. 
  
İlk eşqinin oduna, 
Alışmışdı, yanmışdı. 
Utancından gizlədib, 
Hər kəsdən də danmışdı. 
 
Aldığı məktubları, 
O, yığıb saxlayardı. 
Həsrətindən gecələr, 
Oturub ağlayardı. 
 
Ona elə gələrdi, 
Onsuz yaşaya bilməz. 
Sevdasını heç kimsə, 
Onun qəlbindən silməz. 
Kəpənək ömrü 
 27 
 
Taleh, alın yazısı, 
Onları da ayırdı. 
Mənasız günlərini, 
Onlar bir - bir sayırdı. 
 
Heç də etmədən sorğu, 
İllər ötüşdü bir-bir. 
İndi birinin oğlu, 
Birinin qızın sevir. 
 
Deyirəm kaş nə ola, 
Dərd onları seçməsin. 
O cütlüyün taleyi,  
Bu cütlüyə keçməsin. 
 
 
 
 
 
 
 
 
Gülşən Mustafa 
 28 
 
 
KÖNLÜM 
 
Çox da süzgün baxır, çox da məst baxır, 
O xumar baxışa inanma, könlüm. 
Bu gözlər sonunda yandırır, yaxır, 
O xumar baxışa inanma, könlüm. 
 
Olsa da titrədən, ruhunu çalan, 
O olub sevgini dərdlərə salan, 
Eyb etməz içində yanırsansa, yan, 
O xumar baxışa inanma, könlüm. 
 
Nə olsun qaş qara, kirpiyi oxdu, 
Nəyi vardısa da insafı yoxdu, 
Belə baxışların cəfası çoxdu. 
O xumar baxışa inanma, könlüm. 
 
 
 
 
 
 
 
 
 
 
Kəpənək ömrü 
 29 
 
 
EYLƏDİN 
 
Mən səni sevdim, oxşadım, 
Sən dərdə düçar eylədin. 
Mən nə qədər yaxın gəldim, 
Sən məni qaçar eylədin.  
 
Çox qapıya açar saldın, 
Ya üşütdün, ya qar saldın, 
Aramıza sən xar saldın, 
Eşqi də naçar eylədin. 
 
Nə bilərdim yalan imiş, 
Yaman oda salan imiş, 
Mənə dərdin qalan imiş, 
Sən dərdi saçar eylədin. 
 
İnandım hər an sözünə, 
Çox söylədim can, sözünə, 
İndi otur yan, sözünə, 
Tərlanımdın, sar eylədin. 
 
 
 
 
 
Gülşən Mustafa 
 30 
 
 
GƏLMƏYƏ 
 
Bax, yumulur gözlərim, 
Önündə yenə varsan. 
Dünya, söylə üzümə, 
Tək mənə belə darsan?! 
 
Öz sevgi baxışımla, 
Baxışına həsrətəm. 
Süzülüb ürəyimə, 
Axışına həsrətəm. 
 
Susadım dodağından, 
Tək bircə o kəlməyə. 
Bu kimsəsiz qəlbimə, 
Sənsizlik də gəlməyə. 
 
Qəm vermənə nə gərək, 
Sev, sınmasın xətirim. 
Qoy səni mən sevərək, 
Öz dünyama gətirim. 
 
 
 
 
 
Kəpənək ömrü 
 31 
 
 
AY GECƏ 
 
Hicrana dözmürəm, başım gicəlir, 
Bu gecə nə yaman uzun gecədir. 
Elə bil bu gecə mənə güc gəlir. 
Niyə ləngiyirsən, niyə, ay gecə? 
 
Sən get ki, sabahın günəşi doğsun, 
Çırpınan qəlbimdən hicranı qovsun, 
Bəlkə vüsal gəlib həsrəti boğsun,  
Niyə ləngiyirsən, niyə, ay gecə? 
 
Ay gecə, bir azca insafın olsun, 
Qoyma nisgil, kədər, sevinci yolsun,  
Qıyma ümidlərim içimdə solsun, 
Niyə ləngiyirsən, niyə, ay gecə? 
 
Yoxsa öyrədən var, sərbəst deyilsən, 
Mey ki, içməmisən, sərməst deyilsən, 
Ayağın sınmayıb, şikəst deyilsən, 
Niyə ləngiyirsən, niyə, ay gecə? 
 
 
 
 
 
Gülşən Mustafa 
 32 
 
 
YAĞIŞI SEVİRƏM 
  
"Yağışı sevirəm" - dedi, 
Pəncərədən baxa - baxa. 
Sevda dolu damcılarsa, 
Sellənirdi axa - axa. 
 
Qoymadı yusun saçını, 
Qıymadı bircə öpüşə. 
Bu sevdanı duymadı o, 
Çətirlə çıxdı görüşə. 
 
Nə anlayım bu sevdadan, 
Sevgini yığdı baxışa. 
Dözə bilmədi üşüdən, 
Damlalardan toxunuşa. 
 
 
 
 
 
 
 
 
 
 
Kəpənək ömrü 
 33 
 
 
OLMASAN 
 
Qaranlıq ürəyində, 
Gəlib bir şam yandıram. 
O soyuq buz qəlbini, 
Bəlkə alovlandıram. 
 
Olmasan ürəyimin, 
Sən dərman yarasına. 
Qar olub yağacağam, 
Telinin qarasına. 
 
 
 
 
 
 
 
 
 
 
 
 
 
 
 
Gülşən Mustafa 
 34 
 
 
OLSA 
 
Varmı xəbərin, niyə, 
Küçələr bizsiz olub?! 
Qəmdən yoğrulub deyə, 
Gecələr bizsiz olub... 
 
Sənin üçün ağlayan, 
Gözlərimi sevmirəm. 
Adını xatırladan, 
Sözlərimi sevmirəm. 
 
Bu bir tale qisməti, 
Tale yazısıdır bu. 
Tanrı verən qiyməti, 
Yuya bilməz axar su. 
 
Vüsalı olsa da az, 
Sevər hey, sevən olsa. 
Sevgi heç zaman solmaz, 
Ürəkdə güvən olsa. 
 
 
 
 
 
Kəpənək ömrü 
 35 
 
 
OL 
 
Arzum məhəbbətin mehrin izləyir,  
Yaz gülü, çiçəyi sevən şeh kimi. 
Bu yorğun ürəyim səni gözləyir, 
Yayın istisində xəfif meh kimi. 
 
Yaxın gəl, birlikdə qovaq həsrəti, 
Sən mənim sevgimin sevgi barı ol. 
Təki aç gözündə, aç bəsirəti, 
Bir az da hicrana, hicran qarı ol. 
 
Elə sev, qəlblərin nisgili bitsin, 
Bu yarı qəlbimin yarısı sən ol. 
Mənim xeyir-duam Leyliyə yetsin, 
Məcnun sevgisinin varisi sən ol. 
 
 
 
 
 
 
 
Gülşən Mustafa 
 36 
 
 
QAYIT GƏL... 
 
Bir qara buludam, qovub yuxunu, 
Gərək vədə tapıb yağam bu gecə. 
Görüb torpaqların susuzluğunu,  
Gözümün yaşını sıxam bu gecə. 
 
Sənin tellərinə yağan yağışlar, 
Mənim gözlərimdən süzülüb gəlir. 
Həsrətlə dikilib sənə baxışlar, 
Bu qara gözümdən üzülüb gəlir. 
 
O qaya çiyninə döyən yaşları, 
Bu itmiş başımı sorağa gəlib. 
Mənsiz dolandığın küçə daşları 
Ayaq izlərimi yumağa gəlib. 
 
Damlalar süzülsün qoy sinən üstə, 
Saçımın ətrini duyasan bəlkə. 
Qoy tutsun həsrətim toy sinən üstə, 
Həsrəti gözünlə yuyasan bəlkə. 
Kəpənək ömrü 
 37 
 
Çoxdandır baxışım gözləyir səni, 
Bilmirəm sən necə dəm axtarırsan. 
Elə dolanırsan küçəni, tini, 
Sanki mənim üçün qəm axtarırsan. 
 
Dodağım deyinib, qəlbim küssə də, 
Arxanca yollara dikilib baxış. 
Pəncərə önündə gözüm dərd çəkir, 
Qayıt gəl, qıymıram bərkiyir yağış. 
 
 
 
 
 
 
 
Gülşən Mustafa 
 38 
 
 
İNDİ XARABADI 
 
Mən səni tanıya bilmirəm hələ, 
Gülşəni sevmədin, bağı sevmədin. 
Sevirəm sözünü məndən az dilə, 
Sən ki, sevilməli çağı sevmədin.  
 
Sənə için – için nifrət toxudum, 
Baxdım ki, ilməsi sevgidən olub. 
Əkdiyim güllərə sevgi oxudum, 
Nə fayda, onlar da xiffətdən solub. 
 
Həsrətdən yollarda qalan gözümü, 
Çəkib mən yolundan evə yığmışam. 
Sevginlə böyüyən o dağ könlümü, 
Nifrət bombasıyla yerə yıxmışam. 
 
İndi xarabadır, xaraba könlüm, 
Onu durdurmaqmı sənin niyyətin? 
Deyildir bir köhnə araba könlüm, 
O indi məzarı bir məhəbbətin. 
 
 
 
 
 
Kəpənək ömrü 
 39 
 
 
PAYIZ KEÇƏ SEVGİMƏ 
 
Göz açmışam mən dünyaya payızda, 
Ətrafımda, sanma bahar dolanıb. 
Ürəyimə çox toxunub ayaz da, 
Gah od alıb, hər çınqıdan odlanıb 
 
Layla deyib kədər mənə, qəm mənə, 
Üşüdübdür hicran yeli qəlbimi. 
Şaşırmışam rast gələndə şən mənə, 
Məcnun eşqi yaman çəkib cəlbimi. 
 
Əməlimdə qıymamışam şər olsun, 
Fərəh olub bu xislətim ömrümə. 
Nadanlığa qoymamışam yer olsun, 
Əlim çatıb xoşniyyətlər əmrinə. 
 
Zaman səpib saçlarıma ağ-ağ dən, 
Vəfam qalxıb keşik çəkə sevgimə. 
Payız vaxtı doğulmama baxma sən, 
Qoymamışam payız keçə sevgimə. 
 
 
 
 
 
Gülşən Mustafa 
 40 
 
 
AZAD EYLƏ MƏNİ 
 
Bizimki bir qara sevda, 
Daha ağ olmur neynəyək?! 
Həsrət bizə verir qada, 
Solmur ki, solmur neynəyək?! 
 
Bax sevgilim, sən dənizə, 
Ürəyini çalıb getsin. 
Ya qol açsın vüsal bizə, 
Ya ver, dəniz alıb getsin. 
 
İntizardan, qəmdən daşın, 
Heç vaxt üzmə belə məni. 
Ya sev, ya aç qəlb qapısın, 
Ordan azad eylə məni. 
 
 
 
 
 
 
Kəpənək ömrü 
 41 
 
 
YENƏ HEY TƏLƏSİRDİN 
 
Qovuşur kipriklərim, 
Uzun həsrətdən sonra. 
Yuxum yenə narahat, 
Bu qədər dərddən sonra. 
 
Yuxuma gəldin gecə, 
Yenə hey tələsirdin. 
Soyuq bir xəzri kimi, 
Saçlarımda əsirdin. 
 
Bir anda dəyişdirdin, 
Xəzərin havasını. 
Mülayimcə sevişən, 
Mehriban dalğasını. 
 
Bu soyuq əsmələrin, 
Nə zaman bitər görən?! 
Baxışından buludlar, 
Nə zaman ötər görən?! 
 
 
 
 
 
Gülşən Mustafa 
 42 
 
 
DƏLİM 
 
Səni görməmək üçün, 
Evdən çölə çıxmadım. 
Bağlayıb pərdələri, 
Pəncərədən baxmadım. 
 
Oturdum tək otaqda, 
Mən dünyadan küs kimi. 
Rəsmin hopub divara, 
Qışdan qalan his kimi. 
 
Baxışından gizlənən, 
Gözümü yumdu əlim. 
Səsin qulağımdadı, 
Mənim, sevimli dəlim. 
 
 
 
 
 
 
Kəpənək ömrü 
 43 
 
 
GƏLƏCƏYƏM 
 
Nə vaxt isə ürəyimin, 
Ünvanına gələcəyəm. 
Hər arzunun, diləyinin, 
Məkanına gələcəyəm. 
 
Bilmirəm, bəlkə baxanda, 
Dünyanı şad görəcəyəm. 
Bəlkə də, canım, yaxanda, 
Özgə bir ad görəcəyəm. 
 
Mehrimi mehrinə qoşub, 
Yaxına da gələcəyəm. 
Sehrimi sehrinə qoşub, 
Yuxuna da gələcəyəm. 
 
Mənlə keçən anlarını, 
Yol vermərəm çənli olsun. 
Məni sənli edəcəyəm, 
Sən də elə mənli olsun. 
 
 
 
 
 
Gülşən Mustafa 
 44 
 
 
SƏNƏ HƏSRƏTƏM 
 
Qanaya - qanaya qanım qalmadı, 
Dözümüm, taqətim, canım qalmadı. 
Səni anmadığım anım qalmadı, 
Həsrətəm, həsrətəm, sənə həsrətəm. 
 
Ürəyim nisgildir, çəndir bilirsən, 
Vallah, içim dolu səndir bilirsən, 
Sənsiz yaşadığım qəmdir bilirsən, 
Həsrətəm, həsrətəm, sənə həsrətəm. 
 
Kim demiş mən dərdə, qəmə möhtacam, 
Susuz torpaq kimi nəmə möhtacam, 
Niyə anlamırsan sənə möhtacam? 
Həsrətəm, həsrətəm, sənə həsrətəm. 
 
 
 
 
 
 
 
 
 
 
Kəpənək ömrü 
 45 
 
 
 SƏNDƏN KÜSƏCƏK 
 
Toxunur barmağım məktublarına, 
Hiss edir əlinin naxışlarını. 
Dilindən tökülən tək – tək tikanlar, 
Oxudum, qanatdı baxışlarımı. 
 
Arxanca baxmaqdan üzülüb daha, 
Bu yorğun gözlərim yolundan küsüb. 
Adını oxuyan qumru quşuydum, 
Duymadın, dodaqlar adından küsüb. 
 
Saçımı oxşayır küləklər indi, 
Bir azdan əlinin izi itəcək. 
Artıq tellərimdə həsrət dəni var, 
Qorxmursan, o tellər səndən küsəcək? 
 
 
 
 
 
 
Gülşən Mustafa 
 46 
 
 
HƏSRƏT EDƏRDİM 
 
Namərd söyləməyə dilim gəlməyir, 
Ələdin başıma qar, söz demədim. 
Şahin yuvasında qarğa neyləyir? 
Lütf etdim, lütfümü sən yoz demədim. 
  
Büdrədim, yıxıldım, yaxın durmadın,  
Gizlində dayanıb güldün halıma. 
Zülmündən üzüldüm, üzə vurmadım, 
Əzib zəhər qatdın, zəhər balıma. 
 
Fədakar mən oldum, qazanansa sən, 
Layla da öyrənib çaldın dərdimə. 
Ürək yazan oldu, pozanımsa sən, 
Barı taleyimə qara şər demə. 
 
Əlimdə olsaydı ixtiyarım bil, 
Səninlə nə peyman, nə əhd edərdim. 
Tək vüsal dəminə, vüsala deyil, 
Səni həsrətə də, həsrət edərdim. 
 
 
 
 
 
Kəpənək ömrü 
 47 
 
 
YOXAM İNDİ 
 
Saçlarıma sığal çəkən,  
Əlin saçıma tac idi.  
O şipşirin sözlərinə, 
Necə də ruhum ac idi. 
 
Getdin artıq gözlərimdən,  
Qalmayıb səsin ağlımda.  
Sənin üçün çəkdiklərim, 
Bitdi sənsiz nağılımda.  
 
Heç bilmədim niyə məni,  
Qəlb evimdən vurdun belə. 
Dağıdıb vüsal evini, 
Həsrətində qurdun belə. 
 
İndi yoxsan sözlərimdə, 
Nə bilərdim hissin pasdır. 
Ta ölüsən gözlərimdə, 
Öz ölünü özün basdır. 
 
 
 
 
 
Gülşən Mustafa 
 48 
 
 
NEYLƏYİM 
 
Sən mənim əbədi sevgi payımsan, 
Nə sənlə, nə sənsiz olmur neyləyim?!  
Qışım yox, baharım, yazım, yayımsan, 
Nə sənlə, nə sənsiz olmur neyləyim?!  
 
Bəzən güldürürsən, sevincim gəlir, 
Bəzən ağladırsan qəlbi ox dəlir, 
Bu nə möcüzədir, bu nə sirdi, sirr, 
Nə sənlə, nə sənsiz olmur neyləyim?!  
 
Qoyma tutsun məni qışının qarı, 
Hərdən günəşim ol, şəfəq saç barı, 
Nə sənlə xoşbəxtəm, nə səndən ayrı, 
Nə sənlə, nə sənsiz olmur neyləyim?!  
 
Deyirsən qəlbimi qırma, incidir, 
Hələ də taleyim qara zəncidir, 
Baxma sənsizliyim məni təngidir, 
Nə sənlə, nə sənsiz olmur neyləyim?! 
 
 
 
 
 
Kəpənək ömrü 
 49 
 
 
BİLƏRSƏN 
 
Sanırdım mən sənin ürəyindəyəm, 
Çıxsam, od tutarsan, yana bilərsən. 
Düşünə bilməzdim ələyindəyəm, 
Məni ələyərsən, dana bilərsən. 
 
Sevsəydin, qalmama əlac tapardın, 
Dağı titrədərdin, qaya çapardın, 
Tutub ürəyimi dara apardın, 
Sandım ki, küsərəm, qana bilərsən. 
 
Üfürdün sevdanı, bəlkə sönəm mən, 
Mən bunu etməzdim, sanma sənəm mən, 
Zənn etmə gildənəm, kəsəkdənəm mən, 
Ovulsam, bir mən də yona bilərsən.  
 
Sən qondun, çox çəkdim ah budağımdan, 
Barı bir özünə bax budağımdan, 
En mənim müqəddəs, şah budağımdan, 
Qon, hansı budağa qona bilərsən. 
 
 
 
 
 
Gülşən Mustafa 
 50 
 
 
GÖZÜMDƏN AXAN YAŞ 
  
Rəsmin əks olunan o gözlərdə də, 
Sən yuva qurmusan, sən yaşayırsan. 
Səndən ilham alan bu sözlərdə də, 
Özümlə yanaşı tən yaşayırsan. 
 
Sənsiz anlarımda qəm vermir aram, 
Sənli xatirələr dönür daş olur. 
Qayıt gəl, sağalsın sənsizlik yaram, 
Həsrətin harda aş, orda baş olur. 
 
Sən nə tez unutdun sənli illəri, 
Əhd-peyman dediyin səncə budurmu? 
Tənədən gen duran tənli illəri, 
Qorxunc əjdahalar indi udurmu? 
 
Qayıt, gəl nə qədər qarlı qış deyil, 
Qoyma bağçamızda əhd-peyman sola. 
Gözümdən axan yaş adi yaş deyil, 
Su səpir toz yatsın sən gələn yola. 
 
 
Kəpənək ömrü 
 51 
 
 
ÜŞÜYÜR 
 
Elə soyuqsan ki, buz dağı kimi, 
Adını çəkirəm dilim üşüyür.  
Əlinin istisi azalıbdımı?  
Ovcunun içində əlim üşüyür. 
 
Mənə unutdurur soyuğun, qarı,  
Borana salarsan əhdi, ilqarı,  
Nə ola, düşünüb, biləydin barı, 
Dondurdun, telimdə dənim üşüyür. 
 
Vaxt ötür, yurd salır saçımızda dən, 
Sən gəl, sevgimizə yol tapmasın çən, 
Bəlkə də ömürlük isinərəm mən, 
Bir dəfə söyləsən, “gülüm üşüyür”. 
 
Neynim dəyişməyir xislətim mənim, 
O dağ əzəmətin qismətim mənim, 
Qoy bitsin dağ boyda həsrətim mənim, 
Götürüb qəlbimi gəlim? Üşüyür... 
 
 
 
 
 
Gülşən Mustafa 
 52 
 
 
SAHİL SEVDASI 
 
Bir dəli istəkdi  sahil sevdası, 
Çırpır qayalara bu arzu onu. 
Dənizin sahili qucmaq arzusu, 
Gəlmir bu arzunun, həsrətin sonu. 
  
Həsrət pıçıldayır külək dənizə, 
Uzanır qolları sahilə gəlir. 
Sapsarı qumları sığal gözləyir, 
Bu həsrət dənizin bağrını dəlir. 
 
Bir oğlan qumlara bir ürək çəkir, 
Qısqanır dalğalar yuyur ürəyi. 
Ləpələr sahilin nazını çəkir, 
O qumlu sahillər onun gərəyi. 
 
 
 
 
 
 
 
Kəpənək ömrü 
 53 
 
 
OLARDIM 
 
Sevginin sehrini sübut eyləsən, 
Mən sənin ən sirli gülün olardım. 
Könlüm istəyəni mənə söyləsən, 
O şirin kəlməli dilin olardım. 
 
Odumu, odumdan köz-köz çəkirsən, 
Səni sevməyimi söz-söz çəkirsən, 
Bilsəydim sığalı tez-tez çəkirsən, 
Möcüzə yaradıb telin olardım. 
 
Sevgi ətir saçar, ətrini bilsən, 
Daş da çiçək açar, xətrini bilsən, 
Sən də bu sevginin qədrini bilsən, 
Ən nazlı, ən xoşbəxt gəlin olardım. 
 
Mənim taleyimdə sönməz ocaqsan, 
Həsrəti əridən sən ilk sıcaqsan, 
Bilsəydim ağlımı oynadacaqsan,  
Mən elə doğuşdan dəlin olardım. 
 
 
Gülşən Mustafa 
 54 
 
 
DEDİN DARIXIRAM 
 
Dedin darıxıram, nə var ki, burda, 
Əyər darıxırsan gəl apar məni. 
Yaşatsan gözündə parlayan nurda, 
Orda səndən başqa kim tapar məni. 
 
Bəlkə bu darıxmaq  tələdir, tələ, 
Beləsə sevginin başın az bələ, 
Ömür qatarında gedirəm hələ, 
Sərnişin eyləmir hər qatar məni. 
 
Sev, həsrət olmasın qənim yolumda, 
De, nəyi deyirsən yenim yolunda, 
Dağ, qaya çapmasan mənim yolumda, 
Onda qaya çapar, dağ çapar məni. 
 
Şər yenər, sən ona qalib çıxmasan, 
Talibim qəm olar, talib çıxmasan, 
Sən özün özümə sahib çıxmasan, 
Görsə sahibsizəm dərd tutar məni. 
 
Canım, hər müşkülün vardır bir həlli, 
Kimə əl uzatsam tutar beş əlli, 
Bunu bilə-bilə durma, ay dəli, 
Həsrətdən sən özün gəl qurtar məni. 
Kəpənək ömrü 
 55 
 
 
YA SƏN GECİKMİSƏN,                              
YA MƏN TƏLƏSDİM 
 
Birgə doğulsaydıq, birgə gülərdik, 
Deyəsən dünyaya yaman tələsdim. 
Gələndə bilsəydik birgə gələrdik, 
Ya sən gecikmisən, ya mən tələsdim. 
 
Mehrim dövr eyləyir, gülür qanında, 
Ruhum canındadır, qəlbim canında,  
İndi mən olardım yəqin yanında,  
Ya sən gecikmisən, ya mən tələsdim. 
 
Qapımı çox doydü həsrət küləyi, 
Hər gün qarğıyıram namərd fələyi, 
Bax bu da taleyin mənə kələyi, 
Ya sən gecikmisən, ya mən tələsdim. 
  
Kim dedi mayamı hicrandan yoğur, 
Durmadan üstümə kədər, qəm yağır,  
Ay ana, gəl məni yenidən doğur, 
Deyəsən dünyaya yaman tələsdim. 
 
 
 
 
Gülşən Mustafa 
 56 
 
 
QIYARSANMI… 
 
Külək olub pəncərəni, 
Döyər olsam, duyarsanmı?  
Dəyişdirsəm mənzərəni, 
Mən uyana, uyarsanmı? 
 
Əfv eylmə göz suçumu, 
Söz də sevməz, söz suçumu, 
İzin versəm öz suçumu,  
Öz qanımla yuyarsanmı? 
 
Səhv etsəm tut biləyimdən, 
Ələn, sevgi ələyimdən, 
Ürək versəm, ürəyimdən,  
Həsrət izin soyarsanmı? 
 
Heyrətlənmə danım desəm, 
Ruhum desəm, qanım desəm, 
Bir gün sənə canım desəm,  
Cananına qıyarsanmı? 
 
 
 
 
 
Kəpənək ömrü 
 57 
 
 
HƏSRƏTİN  ÖZÜNDƏN 
ETİBARLIDIR 
 
Tutub əllərimdən sıxdın köksünə, 
"Sevirəm" kəlməsi dilində qaldı. 
Həsrətlə boylandım hər ötən günə, 
Sevincim ayında, ilində qaldı. 
 
Sağımda göründün, solumda bitdin, 
Döyünən qəlbimi əvəz eylədin. 
Bilmirəm sən mənə yaxşılıq etdin, 
Ya suçum var idi, qərəz eylədin.  
 
O bizli günlərə etmədin xətir, 
Kim sənin könlünə qəddarlıq saçıb? 
Canım, əllərimdən doydunmu, nədir, 
Ya əlim dözməyib əlindən qaçıb?! 
 
Gözlərim yol çəkir, qəlb qübarlıdı, 
Öyrəşib kədərə, aha buraxmır... 
Həsrətin özündən etibarlıdı, 
Yapışıb əlimdən, daha buraxmır. 
 
 
 
 
Gülşən Mustafa 
 58 
 
 
EŞQ 
(Namiq Hacıheydərlinin “Sevənlər 
türküsü” şeirini oxuyandan sonra) 
 
O dərin ağlını başından almaq, 
Kədəri gözünün yaşından almaq, 
Şipşirin canını odlara salmaq, 
Hər gecə hicrandan odlanmaqdı eşq! 
 
Hicranı acıdır, şirini olmaz, 
Ruhun atəşindən canda tab qalmaz, 
Qıyıb tellərindən bir busə almaz, 
Yanıb dəfələrlə dağlanmaqdı eşq! 
 
Pərvanə şamının oduna yandı, 
Cəhənnəm odunu cənnəti sandı, 
Aşiq bu dünyada tək onu qandı, 
Yarın həsrətinə bağlanmaqdı eşq! 
 
Həsrəti qəlbini oda salsa da, 
Yaşıyar içində uzaq olsa da, 
Hər gecə min dəfə ölüb, qalsa da,  
Sabaha yenidən boylanmaqdı eşq! 
 
 
 
Kəpənək ömrü 
 59 
 
 
DAHA DÖNMƏRƏM 
 
Bir yanın cəhənnəm, bir yanın cənnət, 
Gah göyə qaldırdın, gah yerə vurdun. 
Gah mələk söyləyib könlümü aldın, 
Gah da şeytan şəri min nağıl qurdun. 
 
Düşən hər kölgədə xain aradın, 
Bu dəli qısqanclıq bizi qovurdu. 
Ruhum arafdaydı, heç anlamadın, 
Gözün gəl söylədi, sözün sovurdu. 
 
Kimi sevdiyini sən heç bilmədin, 
Dəyişmək istədin, bil ki, çönmərəm. 
Niyə bəs qəlbindən məni silmədin, 
Bilmədin mən sənə daha dönmərəm?! 
 
 
 
 
 
 
 
 
Gülşən Mustafa 
 60 
 
 
TƏNHALIĞA DUSTAĞAM 
 
Baxışı gözümün yaşına döndü, 
Baharım həsrətin qışına döndü, 
Qəlbimin qanadsız quşuna döndü, 
Mən bir ömür tənhalığa dustağam. 
 
Qarışdı ömrümün yazı, payızı 
Ruhumu dondurub qışın ayazı, 
Çiçək açmaz ömrüm daha heç yazı, 
Mən bir ömür tənhalığa dustağam. 
 
Axtarırdım sığınacaq bir liman, 
Tapdım sandım, qismət vermədi aman. 
Bu limanın varlığına yox güman, 
Mən bir ömür tənhalığa dustağam. 
 
 
 
 
 
 
 
 
 
 
Kəpənək ömrü 
 61 
 
 
 
 
 
 
 
 
 
 
 
 
BOYLAN SƏTİRLƏRƏ 
TANI DÜNYAMI 
 
 
 
 
 
 
 
 
 
 
 
Gülşən Mustafa 
 62 
 
DÜNYANIN 
 
Demə çiçək əkib tikan dərmişəm, 
Bəllidir astarı, bezi dünyanın. 
Hələ inanıram var görülməmiş 
Neçə min sifəti, üzü dünyanın... 
 
Qohum da dərd verir, tanış da, yad da 
Dost elə od vurur yanırsan odda, 
Niyə inciyirsən qoy olsun o da 
Sənə düşmən olub özü dünyanın... 
 
Hər işdə, hər gücdə bir saxtalıq var, 
Üzlərdə qalmayıb nə ismət, nə ar, 
Dünya başımıza yaman olub dar, 
Bulanıb mayası, özü dünyanın. 
 
Nə qədər düzlərin haqqını yeyib, 
Doğrunu gizlədib, yalanı deyib, 
Neçə məğrurların belini əyib, 
Söyüb lap üzünə yüzü dünyanın. 
 
Neçə ürəklərə könül yarası, 
Görən olacaqmı bunun çarası?! 
Qarışıb İlahi ağı, qarası, 
Deyəsən kor olub gözü dünyanın. 
Kəpənək ömrü 
 63 
 
 
 
TƏNHALIĞA SUSADIM 
 
Tənhalığa bezar olub ağlama, 
Bircə qurtum tənhalığa susadım. 
Gəlib gedən milyonların içində, 
Bircə damla insanlığa susadım... 
 
Oturmuşam bir divardı bir də mən, 
Divar boyda şəkil gəlir üstümə. 
Baxışlardan yağan leysan yağışlar, 
Sönmüş odam, indi yağır tüstümə. 
 
Tək olsam da tənha qala bilmirəm, 
Yadımdakı üzlər getmir gözümdən. 
Sevgi hörən, nifrət yazan, od saçan, 
Baxışının izi getmir üzümdən... 
  
Çarə tapın təmizləyin beynimi, 
Gözlərim də qoy çəkməsin şəkillər. 
Xatirələr qalaq – qalaq yığılıb, 
Sanki məni tutub dara çəkirlər... 
 
Gülşən Mustafa 
 64 
 
 
ARZUM BUDUR 
 
Gözlərimə, gözü çıxmış dərd dolur, 
Gözlərində yaş görəndə anamın. 
Baharım da boran  tapır, sərt olur, 
Baxışında qış görəndə anamın. 
 
Cavan ikən qara saçım qarlanır, 
Çox iz qalıb göz guşəmdə atamdan. 
Zalım fələk, sanki daha varlanır, 
Yoxdur sözü eşidəndə atamdan. 
 
Tanrım, qoyma iflic tutsun ağıllar, 
Qıyma nəğməm ağılara bənzəsin. 
İstəyərdim hər deyilən nağıllar, 
Nənəm deyən nağıllara bənzəsin. 
 
Niyə axı ehtiyaclar can alsın, 
Arzum budur tərs tərsliyin öyməsin. 
Xoş müjdələr qapımıza yan alsın, 
“Borcumu ver” deyən əmi döyməsin. 
 
 
Kəpənək ömrü 
 65 
 
 
ÖMÜRLƏR... 
 
Fəslin fırçasında payız gözəldi,  
Budağın nazını yarpaqlar çəkir.  
Əzəli çiçəyin sonu xəzəldi,  
Xəzəlin dərdini torpaqlar çəkir... 
 
Qəribə görünür sakit səmada,  
Qaranlıq gecənin ay yalnızlığı.  
Kaş elə sevə ki, Tanrı dünyada,  
Heç kəsə verməyə pay yalnızlığı.  
  
Hər kəs haqq arayır, haqq  həvəsində,  
Ürəyi sevgidən soymaq nə ağır. 
Köçəndə oxuyan quşun səsində, 
Ayrılıq nəğməsi duymaq nə ağır.  
 
Tanrı yazdığını, heç kəs pozammaz, 
Haqla misqal çəkər mizan ömürlər. 
Ömrə asi olan, ömür qazanmaz, 
Ömrə yamaq olar azan ömürlər. 
 
 
 
 
 
Gülşən Mustafa 
 66 
 
 
BİR DUA ÖYRƏT 
 
Bir dua istədim pak bir dodaqdan, 
Möcüzə yaratsın, dava olmasın. 
Heç vaxt ayrılmasın budaq- budaqdan, 
Ürək bəd niyyətə yuva olmasın. 
 
Bir dua istədim haqdan, inamdan, 
Bu dua şirinli, şəkərli olur. 
Bir dua istədim dərdli anamdan, 
Ana duaları keçərli olur. 
 
Anacan, elə bir dua et, dua, 
Heç kəs bulamasın qana əlini. 
Aç cadar əlini, ulu Tanrıya, 
O da boş qaytarmaz ana əlini. 
 
Anacan, səninlə bağlamıram şərt, 
Arzu et, bir ocaq qalaya bilim. 
Mənə elə sirli bir dua öyrət, 
Ömrümü, ömrünə calaya bilim. 
 
 
 
Kəpənək ömrü 
 67 
 
 
AYNABƏNDLƏR 
  
Bu köhnə evlərin, aynabədlərin,  
Aynası nələrə gör şahid olub.  
Duysa da hıçqırıq, haray, səsləri,  
Saxlayıb içində, ürəyi dolub.  
 
Buxara bürünüb mürgü vuranda, 
Balaca bir barmaq şəkillər çəkib. 
Dözübdür küləkdə, yeldə, boranda, 
Gah sevinc keçirib, gah qəhər çəkib. 
 
Evin bir sirrini verməyib ələ, 
Olmayıb beşiyi şeytan şərinin. 
Nazlı bir gəlinin əlləri ilə,  
Silinib göz yaşı şüşələrinin.  
 
Küçədə əsəndə soyuq küləklər, 
Evin istisini saxlayıb hər an.  
Aranı qatanda zalım fələklər, 
Onda eşq, məhəbbət salıbdır liman. 
 
İşə bax, baş əyib kiçilməyibdi, 
Məbədi olubdur zəhmətin, tərin. 
Mərd, mətin insandan seçilməyibdi, 
Xisləti, əməli aynabəndlərin. 
Gülşən Mustafa 
 68 
 
 
PAYIZ 
 
Payız gəlir küləyilə, yeliylə, 
Bu gəlişə su çiləyir buludlar. 
Vidalaşır çəmən, bağça gülüylə, 
Sarı rəngdə don geyinir ümidlər. 
 
Sanki yaxın dostu gəlir qürbətdən, 
Açır ona ağuşunu küləklər. 
Elə tutur təbiəti duman, çən, 
Ondan qorxub boyun bükür çiçəklər. 
 
Məni döyür göydən düşən hər damla, 
Şimşəklər də od püskürür baxışdan. 
Görsə idi anam bunu bir anda, 
Öc alardı məni döyən yağışdan. 
 
Ruhu qalır çəmənliklər ölsə də, 
Hara baxsan sərin, soyuq, sazaqdır. 
Təbiətə payız fəsli gəlsə də, 
Ana qəlbi bu fəsildən uzaqdır. 
 
Kəpənək ömrü 
 69 
 
 
OLA 
 
Aldığımız tər nəfəs, 
Gərək, gərəkli ola. 
Sevib sevilə hər kəs, 
Təmiz ürəkli ola. 
 
Namərd gözə ola ox, 
Kaş nəfslər qala tox, 
Qəlb arzuya qəfəs yox,  
Sirli bir bələk ola. 
 
Dil yanmaya yalanda, 
Haqq qalmaya dalanda, 
Etibarın yolunda, 
Nə yel, nə külək ola. 
 
Elə dəyişə zaman, 
Nə çən ola, nə duman, 
Əməllər haqqa liman, 
Amallar mələk ola. 
 
 
 
 
 
Gülşən Mustafa 
 70 
 
 
GÜVƏNDİYİN DAĞLARIN... 
 
İçim hey dolub - daşır, amma yaza bilmirəm, 
Ölmüş bir məhəbbətə qəbir qaza bilmirəm, 
Bu sirrim söylənərmi qəmli saza bilmirəm, 
Bu qədər dolmuş ikən  boşal? boşala bilsən... 
 
Nə söyləyə, nə susa, nə də dözə bilmirəm, 
Necə dözüm dilindən, acı sözə bilmirəm, 
Hansı baxış yaraşdı qara gözə bilmirəm, 
Bu qədər dolmuş ikən  boşal? boşala bilsən... 
 
Güvəndiyin dağların qarı üşütdü səni, 
Yolunu yaman kəsdi, dağın dumanı, çəni, 
Dəli – divanə ruhum, sən gəl, qınama məni, 
Bu qədər dolmuş ikən  boşal ?boşala bilsən... 
 
 
 
 
 
 
Kəpənək ömrü 
 71 
 
 
GECƏLƏR 
 
Çəkilir gündüzün hayı, harayı,  
Heç kimlə danışmır, susur gecələr. 
Sanki xəfiyyədir, hər bir olayı, 
Sakitcə - sakitcə pusur gecələr. 
 
Ulduzlar səmanın ilk barı kimi, 
Səpilir göylərə bir darı kimi, 
Onları fərəhlə mirvari kimi, 
Gecələr boynundan? asır gecələr. 
 
Buludlar yağmağa toplayır gücün, 
Ay elə dənizi seyr edir süzgün, 
Elə bil daha da paklaşmaq üçün, 
O da qüsul verir, susur gecələr. 
 
Mənasız baxmayır adil insana, 
Rahatlıq gətirir ürəyə, cana, 
Sevgini saf-çürük etməkdən  yana,  
Ən boyük üsuldur, mahsur gecələr. 
 
 
 
 
 
Gülşən Mustafa 
 72 
 
 
AY ALLAH 
 
Yenə açdım sənə əl, 
Tək pənahım, ay Allah ! 
Kədər, qəm, qüssə mənə, 
Niyə verdin pay, Allah ?! 
 
Qanayacaq toxunsan, 
Yaralanıb ürəyim. 
İşə bax incitsən də, 
Yenə sənsən gərəyim… 
 
 
 
 
 
 
 
 
 
 
 
 
 
 
Kəpənək ömrü 
 73 
 
 
GÖYÜN DƏRDİ 
 
Bulud sanki inciyib, 
Ağlayır başımıza. 
Çırpır göz yaşlarını, 
Torpağa, daşımıza. 
 
Bəlkə göyün bağri qan, 
İnsandan gileylidir? 
Bəlkə onu ağladan,  
Torpaqlara meylidir? 
 
Sanki torpaq canlanır, 
Buludlar ağlayan gün. 
İşə bax göyün dərdi, 
Toy - bayramdır yer üçün. 
 
 
 
 
 
 
 
 
 
 
Gülşən Mustafa 
 74 
 
 
İLAHİ 
 
Dərdimiz böyüyüb dağ boyda olub, 
Niyə sağaltmırsan axı, İlahi! 
Elə bil qəm, kədər bir qayda olub, 
Üzür canımızı qorxu, ilahi! 
 
Kasıbın çörəyi duzu da tapmır, 
Doğru doğruluqdan ruzi də tapmır, 
Aza qane olan azı da tapmır, 
Çox uman, az sanır çoxu, İlahi! 
 
Yaxşını götürmür yamanın gözü, 
Gözə duman salır, dumanın gözü, 
Elə qudurubdur zamanın gözü, 
Aca qənim edib toxu, İlahi! 
 
Nahaqlar haqq üstə yağdırır qarı, 
Nadan buğda yeyir, aqil bic darı, 
Vermirsən var - dövlət, rahatlıq barı, 
Götür üstümüzdən ahı, İlahi! 
 
 
 
 
 
Kəpənək ömrü 
 75 
 
 
DÜNYANI 
 
İnsan doğulanda niyə ağlayır, 
Bəlkə bəsirətlə görür dünyanı. 
Bir gün sükut tapır, bir gün çağlayır, 
Beləcə ömrünə hörür dünyanı. 
 
Ömür qatarına minib yol gedir, 
Gah sağa səmt alır, gah da sol gedir, 
Kimi tez yetişir, kimi kal gedir, 
Sonda əldən yerə qoyur dünyanı. 
 
İnsan zəhmətini tər də izləyir, 
Yoxluq da izləyir, zər də izləyir, 
Xeyrə də bələnir, şər də izləyir, 
Di yaşa adam tək buyur, dünyanı. 
 
 
 
 
 
 
 
 
 
 
Gülşən Mustafa 
 76 
 
 
KƏPƏNƏK ÖMRÜ 
 
Kəpənək olardım kaş bir günlüyə, 
Çiçəyə qonardım, gülə qonardım. 
Ya qanad açardım  məhəbbət deyə, 
Ya da məhəbbətin dilin anardım. 
 
Hərdən də uçardım çəmənə sarı, 
Çəmən qucağını açardı mənə. 
Günəş göy üzündən qucub baharı, 
Öz qızıl nurunu saçardı mənə. 
 
İşə bax, qıysam da bu zərif cana, 
Gör məni gözəllik nəyə səsləyir. 
İnsan gözəlliyi dadmaqdan yana, 
Bir günlük kəpənək olmaq istəyir. 
 
 
 
 
 
 
Kəpənək ömrü 
 77 
 
 
QƏDRİNİ BİLMİRİK 
 
Darıxmaq deyirik hər həyəcana, 
Yüyənin açırıq çox ahımızın. 
Az qalır günahdan ürək dayana, 
Adını bilmirik günahımızın. 
 
Suçlu ola-ola özümüz bizim, 
Şeytana deyirik  amma, lənəti. 
İstisin alırıq ocağın, közün, 
Qoruya bilmirik bu əmanəti. 
 
Tanrının payına - bu nədir? - deyə.  
Dünyaya tökürük qəzəbimizi. 
Dünya umduğumu vermədi deyə, 
Gör nəylə ölçürük qəzəbimizi. 
 
Qədrini bilmirik sökülən danın, 
Qorxmadan dərinə deyirik dayaz. 
Bir gün iç üzünü görsə insanın, 
Tanrı insan adlı canlı yaratmaz… 
 
 
Gülşən Mustafa 
 78 
 
QIZLAR ƏR EVİNƏ BELƏ 
KÖÇMƏSİN 
 
Uşaqkən verdilər sevmədiyinə, 
Məzar evi sandı o, ər evini. 
Verənlər baxmadı onun rəyinə, 
Dedilər: sonradan sevər evini. 
 
Belə sevə-sevə uçmaq öyrənən, 
Arzu qanadını sındırdı fələk. 
Onu inandırmaq çətindir deyən, 
Məleykə adıyla qandırdı fələk. 
 
Dünya boyda idi ondakı qəhər, 
O öz toy gününü matəm sayırdı. 
Ağ don geyinirlər gəlin köçənlər, 
O gəlin donunu kəfən sayırdı. 
 
Deyirəm kaş hər kəs sevə, sevilə, 
Köçənlər əzaba kölə köçməsin. 
Məhəbbət dönməsin qəlbdə nisgilə, 
Qızlar ər evinə belə köçməsin. 
 
 
 
 
 
Kəpənək ömrü 
 79 
 
 
ARZULAR 
 
Arzumu, kamımı saç kimi hördüm, 
İçinə eşq vurdum, qəlbimə hördüm, 
Ayağı altına ömrümü sərdim, 
Amma onlar məni yola vermədi. 
 
Biri ox tuşladı, biri daş atdı, 
Biri söz gülləsi, biri baş atdı, 
Qəlbimi dərd oydu, gözüm yaş atdı, 
Yenə ağlım gücü qola vermədi. 
 
Sinəmə bir çarpaz dağ da çəkdilər, 
Mələyə demədim, şər fələkdilər, 
Tikan da əkdilər, turp da əkdilər, 
Mənim şeir baxçam tala vermədi. 
 
Boş qoydum, od üstdə yandı qazanım, 
Qış verən yönəltdi onu, yaz anım, 
Deyirəm, çox güman tale yazanım, 
Yazdı, yaddan çıxdı qola vermədi. 
 
 
 
 
 
Gülşən Mustafa 
 80 
 
 
YER ELƏ MƏNƏ... 
 
Tanrım, sənsiz mənə yaşam günahdır, 
Sənsən bu dünyaya bağlayan məni. 
Sənin hər nəfəsin mənə pənahdır, 
Sənsiz çox dərd olar dağlayan məni. 
 
Bəzən olmamışam istədiyin tək, 
Suçumu çiynimə yazıb mələklər. 
Səninlə döyünüb, amma bu ürək, 
Səninlə xoş olub arzu-diləklər. 
 
Artıq yerdəkilər çox sıxır məni, 
Cana doydurubdur məni nadanlar. 
Başımdan asırlar sən qovan çəni, 
Vicdanı unudub, arı satanlar. 
 
Biri yalan deyir, biri iftira, 
Biri məhəbbətin saçını yolur. 
İnsan xəzanından qəlb alır yara, 
İnsan yol azdıqca, insanlıq solur. 
Kəpənək ömrü 
 81 
 
 
Günbəgün gəlirəm yanına tərəf, 
Əskik eyləmirəm salavatını. 
Şəri üstələyir məndə şan, şərəf, 
Seçirəm yaşamın salamatını. 
 
Neynim hamı kimi ola bilmirəm, 
Sanki şələ olub, yer şələ mənə. 
Tanrım daha yerdə qala bilmirəm, 
Sən öz dərgahında yer elə mənə. 
 
 
 
 
 
 
 
Gülşən Mustafa 
 82 
 
 
ÜMİDLƏR ÜZÜLÜB 
 
Deyərdi hər zaman rəhmətlik nənəm, 
Sıxılma, nazilər haqq, bil üzülməz. 
Haqqın ipliyini elə üzüblər, 
Min il də toxusan, daha düzəlməz. 
 
İndi hər birimiz başı aşağı, 
Qaçaraq gedirik məlum sonluğa... 
Haqqsız elə qoyub haqqa yasağı, 
İnanma, çəkilən zülmə son ola. 
 
Dünyanın dərdləri sanki çiynimdə, 
Elə ağır olub, çəkə bilmirəm. 
Ay aman, olsa da hələ əynimdə, 
Ümidlər süzülüb, tikə bilmirəm. 
 
Elə təmiz idi ürəyi, bağrı, 
Hələ də döyünür sözü sinəmdə. 
Özünün vaxtına getməsin ağlı, 
İndi baş çıxarmaz özü nənəm də. 
 
Kəpənək ömrü 
 83 
 
 
DİLƏK AĞACI 
 
Bir dilək ağacı qadın taleyi, 
Arzular yellənır budaqlarında. 
Sevənin hər mehə əsir ürəyi, 
Ümid pıçıltısı dodaqlarında. 
 
Hərə öz arzusun asır budaqdan, 
Yellənən lentlərin öz dözümü var. 
Bir bulud görünər çox-çox uzaqdan, 
Yağış yuyundurar, günəş qurudar. 
 
Bu tənha ağacı küləklər sevər, 
Sığal çəkib, darar gur tellərini. 
Hərə öz lentini asar və gedər, 
Kimsə tutmaz onun öz əllərini. 
 
Həsrət gözlərində nə qədər solsa, 
Vüsalı o qədər gülər, şadlanar. 
Bir adi xəyanət hücumu olsa, 
Qadın taleləri qara adlanar. 
 
 
 
 
 
Gülşən Mustafa 
 84 
 
 
KAŞ DEYİRİK 
 
Layiq olmayan kəsə, 
Əgər verdinsə dəyər. 
Beləcə həyat boyu, 
Peşmanlıq səni yeyər. 
 
Edib- etmədiyimiz, 
Hər şeyə kaş deyirik. 
Günah bizdə deyil ki, 
Qismətə baş əyirik. 
 
Nə ola heç kimsənin, 
“Kaş” qonmaya dilinə. 
Deyirəm kaş, “Kaş” sözü, 
Lüğətlərdən silinə. 
 
 
 
 
 
 
 
Kəpənək ömrü 
 85 
 
 
ANA VƏ ATA 
 
Dolub ürəyimə məhəbbət yenə, 
Qəlbimə saf arzu, saf kam yayırlar. 
Anam da əzizdir, atam da mənə, 
Onlar bir - birini tamamlayırlar. 
 
Daima adları çəkilir qoşa, 
Onlarsız yaşamaq çətindir, çətin. 
Bəşər məhvə gedər onlar olmasa, 
Onlar mayakıdır bəşəriyyətin.  
 
Sevirlər zəhməti, sevirlər təri, 
Sanki bu varlıqlar nur verir dana. 
Onun öz yeri var, bunun öz yeri, 
Ana ata olmaz, atadan ana. 
 
Tanrı balaları etməsin üzgün, 
Onlar yaraşıqdır bu kainata. 
Varislik qüdrətin yaşatmaq üçün, 
Qızlar ana olur, oğullar ata. 
 
 
Gülşən Mustafa 
 86 
 
 
ANAMIN 
 
Alnında əzabın izi olsa da, 
Hələ də bilinmir sirri anamın. 
Anamın ikicə gözü olsa da, 
Biri mənim olub, biri anamın. 
 
İçdən gülməyibdi, dərddən gülübsə, 
Yenə göz sulanıb hərdən gülübsə, 
Bir iri, bir xırda kədər gəlibsə, 
Düşüb taleyinə iri, anamın. 
 
Əbədi olmayıb ya ac, ya tox vaxt, 
Anamı qocaldıb beləcə bax, vaxt, 
Ölsə də arzusu diləyi çox vaxt, 
Eşqi diri qalıb, diri anamın. 
 
Qoruyub ismətin qara küləkdən, 
Ona verilibdir bu haqq bələkdən,  
O qədər sevib ki, qəlbdən, ürəkdən, 
Bizə ata olub əri anamın, 
  
Hər çətin müşkülün sevgi həllidir,  
Desələr lap yaşım iki əllidir,  
Yenə də anamın yeri bəllidir, 
Başımın üstədir yeri anamın. 
Kəpənək ömrü 
 87 
 
 
YORULMUŞAM 
 
Həsrətə “qonaq” olmaqdan,  
Çox çəkmişəm, çox dolmuşam.  
Dərdli - dərdli dolanmaqdan,  
Yorulmuşam, yorulmuşam.  
 
Sığa bilmədim qəlbimə, 
Dözdüm, dözümü ağladım. 
Çıxa bilmədin qəlbimə, 
Mənmi yolunu bağladım?! 
 
Gilə - gilə səpələndim, 
Bu həsrətin gecəsinə. 
Yazıq ömrüm heç bilmədi, 
Daha gərsin, necə sinə?! 
 
Gəldim dənizin tuşuna, 
Nə coşdu, nə ləpələndi, 
Amma susdum göz yaşıma, 
Genə - bola səpələndi. 
 
 
 
 
 
Gülşən Mustafa 
 88 
 
 
QADINLARIN QOCALIĞI 
 
Üzündəki gözəlliyin 
Yerin indi qırış alır. 
Çox dözülməz mənzərədi 
Təbiət verdiyin alır. 
 
Qara şəvə saçlarına, 
Artıq zalım dənlər düşüb. 
O nəşəli baxışına, 
Gör nə qədər qəmlər düşüb. 
 
Şux qaməti bükülübdü, 
Ömür yükün daşımaqdan. 
Elə bil ki, yorulubdu, 
Taleyini yaşamaqdan. 
 
Yenə sevir ismət, qürur, 
Yenə sevir ucalığı. 
Gənclikdən də gözəl olur, 
Qadınların qocalığı. 
 
 
 
 
 
Kəpənək ömrü 
 89 
 
 
MƏN İNDİ BİLMİRƏM... 
 
Qarışır gözümdə həyatın rəngi, 
Nə qara, nə yaşıl, boz istəyirəm. 
Bu daşla döşənmiş küçələr yorub, 
Ayağım altında toz istəyirəm. 
 
Yazın ortasında saralmış yarpaq, 
Yayın istisində qor istəyirəm. 
O qədər qaynardır yeyib içdiyim?! 
Mən indi şaxta, buz, qar istəyirəm. 
 
Yenə elə bil ki, dərd gəzirəm mən, 
Dərdim ürəyimdə az imiş kimi... 
Heç gözüm axtarmır bir damala kefi, 
Kefim həddindən çox saz imiş kimi. 
 
Mən indi bilmirəm nə istəyirəm... 
Bax artıq kələfin ucun itirdim. 
Yaşayan ölüyəm dərd girdabında, 
Sevinc də əkəndə dərdi bitirdim. 
 
 
 
 
 
Gülşən Mustafa 
 90 
 
 
SON 
 
İndi aləm qarışıbdır bilinmir, 
Kim dostundur, kim düşmənin, kim yarın. 
Dəyişməyən, qarışmayan nə qalıb?! 
Yazıq olub, yaz da vermir yaz barın. 
 
İnsan qəlbi daş olubdur, ağlamır, 
Adi baxır kədərə də, qəmə də. 
Haqq haqsızın damarını dağlamır, 
Asi olmur göz, gözdəki nəmə də. 
 
Heyif, dünya ürəyimcə olmadı, 
Odu çəkir öz önünə hər adam. 
Ağızların daha dadı qalmadı, 
Bu dünyanın sonudurmu, ay atam?! 
 
 
 
 
 
 
 
 
 
 
Kəpənək ömrü 
 91 
 
 
BƏLKƏ DƏ... 
 
Yaşayır dediniz öz qədərini, 
Yazıya pozu yox, gəl, başını əy! 
Bu azca sevinci, bol kədərini, 
Verən Yaradana bir duayla dəy! 
 
Deyibsə, əyninə gey qara donu,  
Razı ol, axtarma zərdən, xaradan.  
Yazıbsa Yaradan alnına bunu,  
Sən çıxa bilməzsən inan aradan. 
 
Bəlkə yox heç kəsin səhvi “günah”da, 
Yazıbsa alnına yaradan bunu. 
Keçirdik bir ömrü ancaq biz ahda, 
Nədir qismətimiz biz yedik onu... 
 
 
 
 
Gülşən Mustafa 
 92 
 
 
EYBİ YOXDUR 
 
Zənginlərin sarayını,  
Görüb küsmə öz komandan. 
At küskünlük harayını, 
Düşkün düşmə öz komandan. 
 
Bax, düzünü düşün, amma,  
Nə haya, haraya dəyər. 
Sən yaşayan kasıb koma, 
Min haram saraya dəyər.  
 
Bax sənin saf arzu, kamın, 
Sənə paklık bitiribdir. 
Onun sönüb vicdan şamı, 
Yalnız bəxti gətiribdir. 
 
O varının dərdin çəkir, 
Gecəni də yata bilmir. 
Sənin qəlbin saf qan içir, 
Günahlara bata bilmir.  
  
Kəpənək ömrü 
 93 
 
 
Vicdan təmiz, cibin kimi, 
Qulağın dinc, başın rahat. 
Nə olsun ki, yataq soyuq,  
Get doyunca yuxunu yat.  
 
Bir - birini tərifləyib,  
Qoy aldatsın özlərini. 
Tuta bilməz nadan əli,  
Haqq görənin gözlərini.  
 
Kədər yemə, üfləmə ah, 
Bu nə dərman, nə əlacdır. 
Sənin gözün sevmir tamah, 
Onların gözləri acdır. 
  
Eybi yoxdu bu həyatda  
Qoy yavanı şirin yeyək. 
Kim nə geyir özü bilsin,  
Dərd soyunaq, sevinc geyək. 
 
 
Gülşən Mustafa 
 94 
 
 
QINAMA 
 
Bezib özünü asıb,  
Qınama gəl sözümü.  
Yalan o qədər azıb,  
Doğru yumub gözünü. 
 
Ayaq açıb yeridi, 
Yalan doğrunu yıxdı. 
Doğru yaman geridi, 
Durub çarəsiz baxdı. 
 
Güc gələmmir haqq sözü, 
Yalan sözlərə daha. 
Ucuz olub haqq özü, 
Yalan satılır baha... 
 
 
 
 
 
 
 
 
 
 
Kəpənək ömrü 
 95 
 
 
DÜNYANIN ATILMIŞI 
 
Hələ bilmirsiniz ana sayılmır, 
Doğduğu övladı atan analar? 
Əsil anaya yox, sözüm sizədir, 
Ay lənət içində batan analar. 
 
Ay uşaq dünyaya gətirən ana 
Söylə, bunun ilə işin bitdimi? 
Anladıq, başının üstü dumandı, 
Dumanlı çöllərdə balan itdimi? 
 
Ana sayılırmı övladı danmaq, 
Bu sənə sualdır, tələb deyil ki. 
Ərin pis olması, kasıb dolanmaq, 
Balanı atmağa səbəb deyil ki. 
 
Həyatın dadına acı qatanlar, 
Həyatın ən ucuz satılmışıdır. 
Deyərdim balanı doğub, atanlar, 
Özləri dünyanın atılmışıdır. 
 
 
Gülşən Mustafa 
 96 
 
 
NƏ DEYƏR 
 
Qolumuza vurdu qandal, 
O nə deyər, bu nə deyər... 
Yazılmamış bu qanunlar, 
Ac qurd kimi ömrü  yeyər. 
 
Elə öyrəndik “qanuna” 
Çərçivədən çıxammadıq. 
Bulud kimi dolub yağdıq, 
Şimşək olub çaxammadıq. 
 
Heç yerində utanmadıq 
Haqq söyləsək, el nə deyər... 
Saman altdan su yeridək 
Coşub daşsaq, sel nə deyər... 
 
 
 
 
 
 
 
 
 
 
Kəpənək ömrü 
 97 
 
 
YAZIR MƏNİ QƏLƏMİ 
 
Sandım Allahım küsüb, 
Məni yadına salmır. 
Ya da bəndəsi çoxdur, 
Hamısı yadda qalmır. 
 
Necə də naşükürəm, 
Hesablarkən ələmi. 
Bax yadına dümüşəm, 
Yazıb məni qələmi. 
 
 
 
 
 
 
 
 
 
Gülşən Mustafa 
 98 
 
 
NƏNƏMİN NAĞILLARI 
 
Ay nənəmin nağılları, 
Sehrinə al, apar məni. 
Simurq quşu qanadında, 
Bu dünyadan qopar məni. 
 
Nənəm, mənə hey söylərdin, 
Biri vardı, biri yoxdu. 
Uzaq, gözəl bir diyarda, 
Yaman azdı, yaxşı çoxdu. 
 
Kipriklərim qovuşardı, 
Gözlərimdə şirin yuxu. 
Getdi çirkab, toz-dumanlar, 
Ətraf çiçək, gözəl qoxu. 
 
Yuxuda da yuxu gördüm, 
Kaş yuxudan oyanmayam. 
Ürəyimi parçalayıb, 
Al qanıma boyanmayam. 
 
Nənə yenə bir nağıl de, 
Nüfuz etsin ağıllara. 
Qoy nağılın örnək olsun, 
Bu gün saxta nağıllara. 
Kəpənək ömrü 
 99 
 
 
XƏYALLARIM 
 
Qanadlanıb uçardılar, 
Ağ göyərçin xəyallarım. 
Payız köçüb, yaz dönərdi 
Ax! Göyərçin xəyallarım. 
 
Görən mənim indi niyə 
Xəyallarım uça bilmir?! 
Topal olub ayaqları 
Uzaqlara qaça bilmir?! 
 
Mavi səma çəkmir onu, 
İndi yeri torpaq olub. 
Erkən açan çiçək kimi 
Şaxta görüb, vaxtsız solub. 
Gülşən Mustafa 
 100 
 
İÇİNDƏKİ UŞAĞA 
 
Aynadan baxdı ona, 
Bir sima, rəngi solmuş. 
Səhərəcən yatmamış, 
Gözlərinə qan dolmuş. 
 
Necə də yaddır ona, 
Zillənən qəmli baxış. 
Gözünün kənarında, 
Yatan cizgi, o naxış. 
 
İçindəki uşağa, 
Yaraşmadı heç bu üz. 
Neynəsin bu uşağı, 
Böyütməyir heç bir söz. 
 
Ruhu, cana sığmayır, 
Bu həyata yaddır o. 
Özünü tanıtmayır, 
Bircə quru addır o. 
 
Yorulub o, ağırdır, 
Yükü, duz yükü kimi. 
Niyə günü ağarmır?! 
Saçının tükü kimi. 
 
Kəpənək ömrü 
 101 
 
BƏXTİM 
 
Bəxtim harda görəsən, 
Düşüb bir kor düyünə. 
Nə vaxt çözəm düyünü, 
Tikəm, al don geyinə. 
 
Səndən giley eyləyim, 
Ya bilmirəm özümdən. 
Bəxtim, sənmi qarasan, 
Ya küsmüsən sözümdən?! 
 
Mənə kədər gətirmə, 
Axı nədir günahım? 
Mənim də güvəndiyim, 
Bir sənsən, bir Allahım. 
 
Salma məni aşağı, 
Salma məni dərdə sən. 
Sən ki mənim canımda,  
Ən yuxarı yerdəsən. 
 
 
 
 
 
 
Gülşən Mustafa 
 102 
 
NƏ OLA ... 
 
Alıb fırçasını yenə Yaradan, 
Gül çəkə qəlbimdə bitən yaradan, 
Nə ola ayıra ağı qaradan, 
Ruhumun rəngində bir aləm çəkə... 
 
Güldürə, insanlar düşməyə dara, 
Nə ola hər dərdə tapıla çara, 
Aqil dünyasını işıqlandıra, 
Nadan dünyasına bir qələm çəkə. 
 
Pisliyi məhv edə, yaxşılıq qala, 
Kədər ürəklərdə salmaya tala, 
Başımız üstündə o ola - ola, 
Sevimli bəndələr niyə qəm çəkə?! 
 
 
 
 
 
 
 
 
 
 
 
Kəpənək ömrü 
 103 
 
 
KİTAB KÖNLÜM 
  
Könlüm bir kitabdı rəfdə saralıb, 
Sığmır məcrasına yeri daralıb, 
Kimsəsiz olmaqdan günü qaralıb, 
Qəlbini açana ehtiyacı var... 
 
Hər vərəq hər misra həsrət qoxuyur, 
Hər şeir özünə kəfən toxuyur, 
Nəğməsin kim bilir kimlər oxuyur, 
Dərdini açana ehtiyacı var... 
 
Bəlkə də ömürlük oxunan deyil, 
Səsləri dodağa toxunan deyil, 
Oxucu axtarıb baxınan deyil, 
Sirrini açana ehtiyacı var... 
 
 
 
 
 
 
 
Gülşən Mustafa 
 104 
 
 
DOSTUM 
 
Üz çevirdim mən hamıdan, 
Artıq yoxdur sözüm, susdum. 
Nə işim var insanlarla, 
Mən ki öz bəxtimə küsdüm. 
 
Dərdləşməyə dostum ki var 
Dərdimi böldüm kağızla. 
Tökdüm ağ kağız üstünə, 
Nə dillə, nə də ağızla. 
 
Bəzən ruhumun səsinə, 
Qanadlandı, uçdu qələm. 
Öz eşqini yada salıb, 
Ağ kağızı qucdu qələm. 
 
Əziz dostum, kağız, qələm, 
Səndən heç vaxt əl çəkmərəm. 
İstəyirəm bir söz verəm, 
Ki, qəlbinə dərd əkmərəm. 
 
Gəl inanma bu sözümə, 
Bilirsən ki, ağ yalandı. 
İçimdə olub zəlzələ, 
Yurd yeri sanki talandı. 
Kəpənək ömrü 
 105 
 
 
ASİ RUHUM 
 
Bu asi ruhumun cəzası beynim, 
Düşünüb hər gün bir fərman verirsən. 
Nə yorğun gözümü yığdın yollardan, 
Nə də ki, dərdimə dərman verirsən... 
 
Gəl uyma beynimin qərarlarına, 
Qara gördüyünü ağ yozan, könlüm. 
Bəsdir tıqqıldadın, bir dincəl daha, 
Əl açıb ruhuma sən uzan, könlüm. 
 
Gözün göylərdədir, özün canımda , 
Ya cılız qəfəsə sığmağa çalış! 
Ay dəli - divanə, ay asi ruhum, 
Ya yorğun canımdan çıxmağa çalış! 
 
 
 
 
 
 
 
 
 
 
Gülşən Mustafa 
 106 
 
 
YIXILIR 
 
Ürək həsrət qaldığı, 
Od baxışdan yıxılır... 
İlmə əl - əl saldığı, 
Xoş naxışdan yıxılır. 
 
Yarasına basıb köz, 
Duymur bircə kəlmə söz, 
Eləcə ağlayır göz, 
Yol yağışdan yıxılır. 
 
Qalxıb yenə atına, 
Dönüb yel qanadına, 
Sığmır sinə altına, 
Qəlb ağuşdan yıxılır. 
 
 
 
 
 
 
 
 
 
 
Kəpənək ömrü 
 107 
 
 
 PAFOS 
 
Məndən inciməyin, a soydaşlarım, 
Biz dünya boydayıq, deyilik kiçik. 
Anlayın, a bacım, a qardaşlarım, 
Biz vətən deyirik, onu sevmirik. 
 
Onu hissə - hissə yada vermişik, 
Utana bilmirik papağımızdan. 
Biz yurda min dəfə qada vermişik, 
Torpaq dediyimiz tabağımızdan. 
 
Qarabağ düşmənin əlində qalıb, 
Restoran tikirik adına onun. 
Şəhid məzarına kədər od salıb, 
Biz isə yanmırıq oduna onun. 
 
Toxuya bilmirik sevgi ilməsi, 
Bilmirik kim düşmən, kim bizə dostdu. 
Bizimçün vətən, yurd, torpaq kəlməsi, 
Məhəbbət deyildir, adi pafosdu. 
 
 
Gülşən Mustafa 
 108 
 
 
YUXU GÖRDÜM 
 
Yuxu gördüm bu gecə mən, 
Dağlayırdı dağlar məni. 
Çırpınırdı darda vətən, 
Çağırırdı ağlar məni. 
 
Şuşam bikef dayanmışdı, 
Laçınım yaş ələyirdi. 
Xankəndim qan boyanmışdı, 
Xocalım qəm bələyirdi. 
 
Birdən nərə çəkdi Qırat, 
Peyda oldu Ağ atlılar. 
Birgəliyin yazısına, 
Birləşərək qol atdılar. 
 
Dığaları qova - qova, 
Azad etdilər vətəni. 
Sevincə qurdular yuva, 
Sara verdilər matəmi. 
 
Əzizlərim, qalxın barı, 
Bir arzunu min edəyin. 
Kaş ki, belə yuxuları, 
Aşkarlıqda çin edəyin. 
Kəpənək ömrü 
 109 
 
 
İNTİQAM 
 
Göz önündə baş verəni görmürük, 
Niyə koruq gözlərimiz görürsə? 
Daş olmuşuq, daşlaşmışıq deyəsən, 
Küçələrdən axan qana dözürsək… 
 
Yeyir Qarabağda dığalar qaymaq 
Onun dərisini gərəkdir soymaq, 
Yaraşmaz başına papağı qoymaq, 
Kişinin elində yağı gəzirsə! 
 
Alınmaz qalamız Şuşa alındı, 
Laçın paralandı, Xocalı yandı, 
Ata babaların qəbri talandı, 
Neyləyək bu dərdə millət dözürsə?! 
 
Vətən anamızdı belə görürük, 
Anamız dağlanır necə dözürük? 
Necə göz yumuruq, biz ötürürük 
Hələ də övladlar dimdik gəzirsə! 
 
Gəlin qisas deyək, intiqam deyək, 
Bu gün yurddaş olaq, əl - ələ verək, 
Anamız vətəni azad eyləyək, 
Hər kimin vicdanı onu əzirsə! 
Gülşən Mustafa 
 110 
 
 
KEÇMİŞİNİ SAL YADINA 
 
Ovuc boyda azğın dığa, 
Özünüzü verib dağa, 
Sanmayın ki, olduz ağa, 
Arxalanma ona buna 
Keçmişini sal yadına. 
 
Nə gedirsən yaman yorğa, 
Qulağına olsun sırğa, 
Olammazsan bizə darğa, 
Arxalanma ona buna 
Keçmişini sal yadına. 
 
Kimlər yedəyinə alıb, 
İstədiyi yola salıb, 
Minib səni mahmızlayıb, 
Arxalanma ona, buna 
Keçmişini sal yadına. 
Kəpənək ömrü 
 111 
 
Özgələrin torpağında, 
Oturmusan otağında, 
Rahat yatma yatağında, 
Arxalanma ona buna 
Keçmişini sal yadına. 
 
Arzulara çatacağıq, 
Qulağından tutacağıq, 
Qarabağdan atacağıq, 
Arxalanma ona buna 
Keçmişini sal yadına.  
  
 
 
 
 
 
Gülşən Mustafa 
 112 
 
 
XARI BÜLBÜL 
 
Öz elindən küskün düşən, 
Xarı bülbül gözəl gülüm. 
Kim dağladı, kim ağlatdı? 
Etsin səni xəzəl, gülüm? 
  
Səni gözəl, böyük Şuşa, 
Bitirərdi sinəsində. 
Hər arzuna, diləyinə, 
Yetirərdi sinəsində.  
 
Rəvayətmi, həqiqətmi, 
Ya bilmirəm möcüzəmi? 
Başqa yerdə bitməməyin, 
Bizim üçün bir cəzamı? 
 
Hara əkdi əllər səni, 
Öləzidin ölü kimi. 
Elə baxdın yan-yörənə, 
Çaşqın-çaşqın, dəli kimi. 
 
Gör bir necə vəfalısan, 
Hər dərdi daşımaq olmaz. 
Sən insandan çox anırsan, 
Şuşasız yaşamaq olmaz. 
Kəpənək ömrü 
 113 
 
 
VƏTƏNDƏN ÖTRÜ 
 
Vətən övladıyam, vətən anamdır, 
Mən şəhid olaram vətəndən ötrü. 
Ağlamaq sevmirəm, sanma gümandır, 
Dünyanı sularam vətəndən ötrü. 
 
Yurdsuz hər canlıya çətindir, çətin, 
Artırar bu yaşam insan zillətin, 
Fədası olaram xalqın, millətin, 
Mən mənsiz qalaram vətəndən ötrü. 
 
Vətəni sevməyən naşıdır, naşı, 
Əzizdir vətənin mənə hər daşı, 
Asi olmamışam heç nəyə qarşı, 
Ulduzu salaram vətəndən ötrü. 
 
Şaxtalı qışı da güllü yazdı, yaz, 
Gülür sinəsində Samur, Kür, Araz, 
On yeddi rükətdir gündəlik namaz, 
Min rükət qılaram vətəndən ötrü. 
 
 
 
 
 
Gülşən Mustafa 
 114 
 
 
ŞUŞA 
  
Pənah xanın vətəni, 
Natəvanın obası. 
Qarabağın sonası, 
Qədim Şuşa qalası. 
 
Gələmmirik qeyrətə, 
Çəkəmmirik cəfanı. 
Biz düşmüşük heyrətə, 
Dığa sürür səfanı. 
 
Nə dözümlü millətik, 
Səbrimiz necə uzun. 
Dərdimizə yanmayan, 
Gülməsin görüm üzün. 
 
Hər dağın, hər bir daşın, 
Qəhrəman ərdi Şuşam. 
Uca durammır başım,  
Bu necə şərdir Şuşam.  
Kəpənək ömrü 
 115 
 
 
Neçə ildi gözləyir 
Başın qara bağlayır. 
Daha küsübdü bizdən, 
Dərdin ürək dağlayır. 
 
Millətimdə günah yox, 
Aldatdılar milləti. 
Azadlıq vəd etdilər, 
Ağlatdılar milləti. 
 
Qoy söyləyim, yaxşı bil, 
Kimlər suça batdılar.  
Səni nadan adamlar, 
Kresloya satdılar. 
 
 
 
 
 
Gülşən Mustafa 
 116 
 
 
TÜRK SOYLUSAN... 
 
Sən Azərsən, adın bəlli, 
Türk soylusan,Turan elli. 
Tarixlərdə izin, sədan, 
Soyun bəlli, kökün bəlli. 
 
Soy kökünə, imanına, 
Bu müqəddəs torpağına. 
Dur ayağa dur sahiblən 
Ocağına, çırağına. 
 
Qəlbi dağlı elim, obam. 
Yaralanmış, parçalanmış. 
Tikə-tikə bölünərək, 
İstəyənə pay paylanmış. 
 
Sərhədlərin xəritədə, 
İldən ilə daralıbdı. 
Acizliyə don geydirdik 
Bəxtin niyə qaralıbdı?! 
Kəpənək ömrü 
 117 
 
 
Anlasınlar, dinləsinlər, 
Artıq dözmərik bu dərdə. 
Etdikləri bu qələti, 
Qoymarıq biz inan yerdə. 
 
Bu torpaqda daha sizə, 
Aş da yoxdur, daş da yoxdur! 
Bulacaqdır haqq yerini, 
Veriləcək dərs də çoxdur! 
 
Bəsdir daha ayılaq biz, 
Çalxalanaq durulaq biz. 
Qarabağın torpağında 
Gəl, yenidən qurulaq biz! 
 
 
 
 
 
Gülşən Mustafa 
 118 
 
 
TORPAQ 
 
Ulu Tanrı insana,  
Maya verib torpaqdan. 
Yer üzünə dağ verib, 
Qaya verib torpaqdan. 
 
Yediyimiz ruzi də, 
Ondan yaranıb, ondan. 
Təbiətin özü də,  
Ondan varlanıb ondan. 
 
Verdiyi nə var haqqdır, 
Müqəddəsdir amalı. 
Torpaq elə torpaqdır, 
Yoxdur cənub, şimalı.  
 
Dünyanın özü hətta, 
Təbii qanun üstə. 
Sevgi də, məhəbbət də,  
Yaranıb onun üstə. 
Kəpənək ömrü 
 119 
 
 
Torpaq elə uludur, 
İnsan qalır matında. 
Sağkən üstündə olur, 
Köçəndə alt qatında. 
 
Çölündə çiçək yükü, 
Zəmisində dən olur. 
Elə müqəddəsdi ki, 
Torpaqdan vətən olur. 
 
 
 
 
 
 
Gülşən Mustafa 
 120 
 
 
BAYATILAR 
 
Mən aşiq aparıbdı, 
Götürüb aparıbdı. 
Gözümün qarasını 
Ağlamaq aparıbdı. 
 
Mən aşiq yadındamı, 
O günlər yadındamı? 
İndi mənim sevgilim 
Ay ellər, yadındımı? 
 
Əzizim axar keçər, 
Şimşəklər çaxar keçər. 
Bu millətin dərdinə 
Hər gələn baxar, keçər. 
 
Ay aman oldu talan, 
Vətənim oldu talan. 
Ölən öldü qurtardı 
Dağlandı yerdə qalan. 
 
Əzizinəm, Qarbağ, 
O dağdakı qara bax. 
Anaların qəlbində  
Yara açdı Qarabağ. 
Kəpənək ömrü 
 121 
 
Mən aşiqəm gül ağlar, 
Bülbül ağlar, gül ağlar. 
Qarabağın dərdini 
Dağındakı gül ağlar. 
 
Qarabağda gül ollam, 
Dərd əlindən kül ollam. 
Vətənimin dərdindən 
Yanıb – yanıb kül ollam. 
 
Mən aşiq qara bağlar, 
Ürəklər yara bağlar. 
Şəhidlər məzarında 
Analar yanıb ağlar. 
 
Ay ellər, vətən dərdi, 
Çəkilməz vətən dərdi. 
Vətənin dağlarında  
Yağılar çiçək dərdi. 
 
Vətəndə oğul qoydun, 
El qoydun, oba qoydun. 
Kaş o günü görəydim  
Düşmənin gözün oydun. 
Gülşən Mustafa 
 122 
 
Ay ellər, vətən dərdin, 
Qəlbimdən bitən dərdi. 
Kimsələr siləmmədi 
Qəlbimdən vətən dərdi. 
 
Əzizinəm qəm düşdü, 
Dağlarıma çən düşdü. 
Yolunu gözləməkdən 
Saçlarıma dən düşdü. 
 
Əzizim olmayaydı, 
Çiçəklər solmayaydı. 
Ölüm Allah əmridi 
Ayrılıq olmayaydı. 
 
Mən aşiq yanar ağlar, 
Yaralar qanar, ağlar. 
O dağların tərlanı 
Yollara qonar ağlar. 
 
 
 
Kəpənək ömrü 
 123 
 
MÜNDƏRİCAT 
 
Gülşən Mustafanın poeziya dünyası ........................ 3 
Ömrün qırxdan sonrası ............................................ 6 
 
Boylan sətirlərə axtar sevdanı .............................. 7 
Sevmə məni, sevmə adam... .................................... 8 
Günəş dedin ............................................................. 9 
Kimi ....................................................................... 11 
Qəlb oğrusu............................................................ 12 
Qalıb ...................................................................... 13 
Pıçılda ürəyimə ...................................................... 14 
Sənin əvəzin ........................................................... 15 
Almasız nağıl ......................................................... 16 
Dönən deyil............................................................ 17 
Dönmə ................................................................... 18 
Sənsiz küçələr ........................................................ 19 
Geri dur .................................................................. 20 
Baxışlar .................................................................. 21 
Mənsizlik ............................................................... 22 
Bircə ürək idi ......................................................... 23 
Bir addım ............................................................... 24 
Gülşən Mustafa 
 124 
Son gecə ................................................................. 25 
O qız ...................................................................... 26 
Könlüm .................................................................. 28 
Eylədin ................................................................... 29 
Gəlməyə ................................................................. 30 
Ay gecə .................................................................. 31 
Yağışı sevirəm ....................................................... 32 
Olmasan ................................................................. 33 
Olsa ........................................................................ 34 
Ol ........................................................................... 35 
Qayıt gəl... ............................................................. 36 
İndi xarabadi .......................................................... 38 
Payız keçə sevgimə ................................................ 39 
Azad eylə məni ...................................................... 40 
Yenə hey tələsirdin ................................................ 41 
Dəlim ..................................................................... 42 
Gələcəyəm ............................................................. 43 
Sənə həsrətəm ........................................................ 44 
Səndən küsəcək ..................................................... 45 
Həsrət edərdim ....................................................... 46 
Yoxam indi ............................................................ 47 
Neyləyim ............................................................... 48 
Kəpənək ömrü 
 125 
Bilərsən .................................................................. 49 
Gözümdən axan yaş ............................................... 50 
Üşüyür ................................................................... 51 
Sahil sevdası .......................................................... 52 
Olardım .................................................................. 53 
Dedin darıxıram ..................................................... 54 
Ya sən gecikmisən, ya mən tələsdim ..................... 55 
Qıyarsanmı…......................................................... 56 
Həsrətin özündən etibarlıdır .................................. 57 
Eşq ......................................................................... 58 
Daha dönmərəm ..................................................... 59 
Tənhalığa dustağam ............................................... 60 
 
Boylan sətirlərə tanı dünyamı ............................ 61 
Dünyanın ............................................................... 62 
Tənhalığa susadım ................................................. 63 
Arzum budur .......................................................... 64 
Ömürlər... ............................................................... 65 
Bir dua öyrət .......................................................... 66 
Aynabəndlər........................................................... 67 
Payız ...................................................................... 68 
Ola ......................................................................... 69 
Güvəndiyin dağların... ........................................... 70 
Gülşən Mustafa 
 126 
Gecələr ................................................................... 71 
Ay allah .................................................................. 72 
Göyün dərdi ........................................................... 73 
İlahi ........................................................................ 74 
Dünyanı ................................................................. 75 
Kəpənək ömrü........................................................ 76 
Qədrini bilmirik ..................................................... 77 
Qıizlar ər evinə belə köçməsin .............................. 78 
Arzular ................................................................... 79 
Yer elə mənə... ....................................................... 80 
Ümidlər üzülüb ...................................................... 82 
Dilək ağacı ............................................................. 83 
Kaş deyirik ............................................................. 84 
Ana və ata .............................................................. 85 
Anamın .................................................................. 86 
Yorulmuşam .......................................................... 87 
Qadınların qocalığı ................................................ 88 
Mən indi bilmirəm... .............................................. 89 
Son ......................................................................... 90 
Bəlkə də... .............................................................. 91 
Eybi yoxdur ........................................................... 92 
Qınama ................................................................... 94 
Kəpənək ömrü 
 127 
Dünyanın atılmışı .................................................. 95 
Nə deyər ................................................................. 96 
Yazir məni qələmi ................................................. 97 
Nənəmin nağılları .................................................. 98 
Xəyallarım ............................................................. 99 
İçindəki uşağa ...................................................... 100 
Bəxtim ................................................................. 101 
Nə ola ... ............................................................... 102 
Kitab könlüm ....................................................... 103 
Dostum ................................................................. 104 
Asi ruhum ............................................................ 105 
Yıxılır ................................................................... 106 
Pafos .................................................................... 107 
Yuxu gördüm ....................................................... 108 
İntiqam ................................................................. 109 
Keçmişini sal yadına ............................................ 110 
Xarı bülbül ........................................................... 112 
Vətəndən ötrü ...................................................... 113 
Şuşa ...................................................................... 114 
Türk soylusan... ................................................... 116 
Torpaq .................................................................. 118 
Bayatılar ............................................................... 120 
Gülşən Mustafa 
 128 
 
 
 
 
 
 
 
 
 
 
 
 
 
 
 
 
 
«Elm vя тящсил» няшриййатынын  директору: 
профессор Надир МЯММЯДЛИ 
 
 
Чапа имзаланмыш 04.11.2016. 
Шярти чап вяряги 8. Сифариш №496. 
Каьыз форматы 84х108 1/32. Тираж 300. 
 
Китаб «Elm vя тящсил» няшриййат-
полиграфийа мцяссисясиндя 
щазыр диапозитивлярдян чап олунмушдур. 
E-mail: nurlan1959@gmail.com 
Тел: 497-16-32; 050-311-41-89 
Цнван: Бакы, Ичяришящяр, 3-ъц Магомайев дюнэяси 8/4. 
 
