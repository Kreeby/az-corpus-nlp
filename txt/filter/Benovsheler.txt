 
 
 
 “El ədəbiyyat”:  
seriya e-kitablar 
 N 01 (74 - 2013) 
 
 
AŞIQ  BƏSTİ 
 
  
BƏNÖVŞƏLƏR  
 
 
www.kitabxana.net 
Milli Virtual Kitabxananın təqdimatında 
 
"Gənc yazarın ilk e-kitabı" 01 (74 – 2013) 
Bu elektron nəşr Yeni Yazarlar və Sənətçilər 
Qurumu və   http://www.kitabxana.net  - Milli 
Virtual Kitabxananın kulturoloji-innovativ 
layihəsi çərçivəsində hazırlanıb və yayılır. 
Elektron Kitab N 01 (74 – 2013) 
 
Virtual redaktoru və e-nəşrə hazırlayanı:  
Aydın Xan (Əbilov), yazar-kulturoloq 
 
 
 
                                   2 
 
 
 
 
 
                                   3 
 
AŞIQ  BƏSTİ 
  
 
BƏNÖVŞƏLƏR  
 
 
 
 
 
 
 
 
 
 
 
 
 
Gəncə-2013 
Toplayanı və tərtib edəni:  
                            Sədnik Paşa Pirusltanlı 
       filologiya elmləri doktoru, professor 
 
Redaktor:   Sahibə PAŞAYEVA 
 AMEA Folklor İnstitutunun  
Baş elmi işçisi 
 
                                   4 
 
           II  nəşr  
 
 
Aşıq Bəsti. “Bənövşələr”  kitabı 76   səh. 
      
Kitabda XIX əsrin ikinci yarısında və XX əsrin 
əvvəllərində yaşamış el şairi Aşıq Bəstinin həyat və 
yaradıcılığından bəhs edilir. Burada, eyni zamanda 
professor Sədnik Paşa Pirsultanlı toplayıcı və tərtibçi 
kimi Aşıq Bəstinin ədəbi irsinə və yeni toplanmış 
şeirlərinə nəzəri münasibət bildirmişdir. Həmçinin, Aşıq 
Bəstinin nəsil şəcərəsi ilə bağlı oxucular sənətkarın 
yaxın qohumları ilə tanış edilmişdir. “Bənövşələr”  
kitabının ikinci nəşrində kitaba yazılmış müqəddimə 
yenidən nəzərdən keçirilmiş, genişləndirilmiş, eyni 
zamanda, kitabın ümumi görkəminə və bədii-estetik 
gözəlliyinə xüsusi diqqət yetirilmişdir.  
 
 
B  4702060105-57  
          096-01                           @2013 
  
 
 
               
 
 
 
 
 
 
                                   5 
 
Aşıq Bəsti 
 
 Azərbaycan aşıq poeziyasının inki-
şafında qadın sənətkarların da xüsusi 
xidmətləri olmuşdur. Biri var, aşıq şeiri 
tərzində yazıb-yaradan qadın şairləri, biri də 
var, əlinə saz götürüb el-el, oba-oba, mahal-
mahal gəzən və söz qoşan, məclislər keçirən 
yaradıcı qadın aşıqları. Hələlik bizə, saz çalıb 
oxuyan, mahnılar qoşan qadın aşıqlarından 
XVI yüzillikdə yaşayıb-yaratmış Ağcaqızın, 
XIX əsrin sənətkarlarından Maralyanlı Aşıq 
Pərinin, Şəmkirli Aşıq Həmayılın, Aşıq 
Bəstinin və bir də müasirimiz Aşıq Nabatın 
adı, həyatı və yaradıcılığı məlumdur.  
Saz çalıb oxuyan, nəğmələr qoşan 
qadın aşıqları arasında Aşıq Bəsti xüsusi yer 
tutur. Bəsti Kərbəlayı Bayramalı qızı XIX 
əsrin, təxminən, 40-cı illərində Kəlbəcərin 
Lev kəndində anadan olmuş, 1936-cı ildə 90-
95 yaşlarında vəfat etmişdir.  
Bəsti gənc ikən bir çobanla sevişir, 
lakin bu sevgi uğursuz olur. Bəstinin 
“Xançoban” adlandırdığı sevgilisini bəy onun 
gözünün qabağında xəncərlə doğrayır. 
Bəylərin hallı-havalı günlərində həcvlər 
yazan Bəsti bundan sonra Kəlbəcərdə qala 
 
                                   6 
 
bilmir. Daşkəsən bölgəsinin Qabaqtəpə 
köyünə köçür. Bundan sonra bir müddət 
Göyçənin Sarıyaqub, Gədəbəyin Miskinli 
kəndlərində, Samuxda və başqa yerlərdə 
yaşayır, aşıqlıq edir, çoxlu şagirdlər 
yetişdirir.  
Kəlbəcərdə əsrimizin əvvəllərində 
“Qurban bulağı”  məclisi yaranmışdır. Aşıq 
Ələsgər, Ağdabanlı Qurban, Aşıq Bəsti, 
Sənətkar Abdulla bu məclisin iştirakçıları 
olmuşlar. Məclis iştirakçıları Göyçə və 
Şəmkir aşıqlarının şeir və musiqi yara-
dıcılıqlarını da böyük maraqla izləyirmişlər. 
Bu yaradıcılıq əlaqəsi mahal-mahal, kənd-
kənd gəzən, məclislər keçirən, dövrünün 
yaxında və uzaqda yaşayan sənətkarları ilə 
tez-tez görüşən Aşıq Bəstinin vasitəsi ilə 
yaranırdı. Aşıq Ələsgər və Aşıq Bəsti aşıq 
sənətinin səyyarlığını yüksək qiymət-
ləndirirdilər. Xançobanın söylədiyi xatirələrin 
izinə düşən Aşıq Bəstinin səsi gah Ərgünəş 
dağından, gah da Həkəri çayının sahillərindən 
gəlir:  
Bu dağlarda neçə Leyli ağlamış, 
Bəsti kimi dağı, daşı dağlamış.  
Yardan bizə nə nişanə saxlamış, 
Nə taparam torpağından, Ərgünəş.  
 
 
                                   7 
 
Və yaxud:  
 Məcnunsuz çöllərin Leylisiyəm mən, 
 İtkin yarın sorağına düşmüşəm.  
 Yaxşı Aşiqilə gəzir çəməndə, 
 Həkərinin qırağına düşmüşəm.  
 
 Ərgünəş-Qarabağda dağ, Həkəri-
Laçında çay adıdır. Bəsti öz kədərini 
insanlarla yox, çox zaman ağuşunda doğulub 
pərvəriş tapdığı təbiətlə bölüşmüş, laləni, 
buludu, dağı, çayı, bulağı, kəkliyi özünə 
həmdəm bilmişdir: 
 Qah-qahın alır canımı, 
 Canım oda yaxan kəklik.  
 Sən ki, belə sitəmkarsan, 
 Ya soltansan, ya xan, kəklik.  
 
 Bəylərdən yamanlıq görən Bəsti 
sitəmkarlığı soltanla, xanla əlaqələndirir. 
Bəstinin şeirlərində işlətdiyi təşbihlər, 
bənzətmələr də bədiidir, özünəməxsusdur:  
 
 Qayada, daşda gəzərsən, 
 Çəməndə gülə bənzərsən.  
 Gəlin kimi bəzənərsən, 
 Açılıbdı yaxan, kəklik.  
 
 
                                   8 
 
 Möhürbənddə Bəsti bədii boyaları bir 
az da tündləşdirir: 
 Bəsti deyər:-pis günümdə, 
 Gəl oxuma, yas günümdə.  
 Ağçınqılda, nəs günümdə, 
 Ələ xına yaxan kəklik.  
 
 Özünün yaslı günündə, Xançobanı 
dünyadan köçən gündə əli xınalı görən Bəsti 
öz əhval-ruhiyyəsi ilə kəkliyin şadlığı 
arasında bir təzad görünür. Bəstinin 
gəraylılarının orijinal xüsusiyyətlərindən biri 
də hər bir hadisənin şeirdə təbiətlə vəhdətdə 
verilməsidir. Bəsti ağlayanda bulud da 
ağlayır. Bu hiss, həyəcan insan varlığına 
hakim kəsilir, onu yerindən tərpədir, vəcdə 
gətirir.  
 Yar həsrəti ilə yanan, çırpınan Bəsti 
təsəllini yalnız və yalnız təbiətin qucağında 
tapır, dərdini, öz ürək sözünü buluda, laləyə, 
dağa, dərəyə deyir:  
 Yarın qanlı köynəyi tək, 
 Qızarır yol üstə lalə! 
 Xançobanı gətir dilə, 
 Bir şirin can istə, lalə! 
 
 Dərdim dönüb hekayətə, 
 Canmı dözər bu zillətə?  
 
                                   9 
 
 Yar məzarın ziyarətə, 
 Gəlib dəstə-dəstə lalə! 
 
 Hara getsəm gələrəm mən, 
 Ahu kimi mələrəm mən. 
 Bəsti deyər: ölərəm mən, 
 Bu dağlardan getsə lalə! 
 
 Aşıq Bəstinin şeirləri içərisində elə 
bənzərsiz, özünəməxsus formalar, nümunələr 
vardır ki, bunlar bizə “Kitabi -Dədə 
Qorqud”dakı ozan söylərini xatırladır. Həmin 
nümunələrdən biri də “Bənövşələr” şeiridir. 
Təkcə bu şeirin forması deyil, məzmunu da 
orijinaldır, yenidir. Çoxları boynu əyri bitən, 
vaxtsız köçən bənövşəyə şeir qoşub, söz 
deyib. Bəstinin “Bənövşələr”i öz forması, 
bədii çaları, emosionallığı ilə onlardan seçilir:  
 
 O yar gəzən oylaqlarda, 
 Bir də açdı bənövşələr.  
 Səpələndi dağa-daşa, 
 Yaldan aşdı bənövşələr. 
 
 Yaralı bülbüllər kimi, 
 Kola düşdü bənövşələr. 
 Yarəb, o Tutqu çayını, 
 Necə keçdi bənövşələr? 
 
                                   10 
 
 Bir quş kimi yoxa çıxdı, 
 Hara uçdu bənövşələr? 
 Bəsti, Xançobanım kimi, 
 Vaxtsız köçdü bənövşələr. 
 
Eyni qəbildən olan, xalq poeziyamızın 
qədim örnəklərinə bənzər “İnanmır” şeiri də 
maraq doğurur: 
Bir qəmli bülbüləm, 
Güllər inanmır.  
Məcnunsuz Leyliyəm, 
Çöllər inanmır.  
Göz yaşım sel olur, 
Göllər inanmır.  
Bir qərib yolçuyam, 
Yollar inanmır.  
Deyirəm həsrətəm, 
Qollar inanmır.  
Sözüm dastan olub, 
Tellər inanmır.  
Aşıq Bəsti mənəm, 
Ellər inanmır. 
Sinnim doxsan olub, 
İllər inanmır.  
 
Aşıq Bəsti poeziyasında belə nadir 
tapılan incilər çoxdur. Onları bir-bir tapıb 
 
                                   11 
 
əldə etdikcə sevincimiz artır. Onun şeirlərinin 
hər yarpağı bizə bədii-estetik zövq verir.  
Aşıq Bəstinin şeirləri ilk dəfə bizim 
tərəfimizdən toplanmış, 1969-cu ildə “Lalə”  
adı ilə kitabı çapdan buraxılmışdır. Aşıq 
Bəstinin şeirləri böyük maraqla qarşılanmış, 
yazıçıların, alimlərin diqqətini özünə cəlb 
etmişdir. Yazıçı və şairlər onun özü 
haqqında, şeirləri haqqında dəyərli fikirlər 
söyləmiş, Bəstinin şeir misralarını öz bədii 
əsərlərinə epiqraf vermişlər. Aşıq Bəstinin 
yaradıcılığı haqqında alimlərimizdən 
M.H.Təhmasib, P.Əfəndiyev, Şamil Qur-
banov, şair və yazıçılarımızdan Nigar 
Rəfibəyli, Elçin, Məmməd Aslan və başqaları 
bir-birindən qiymətli fikirlər söyləmişlər.  
Professor Əzizə Cəfərzadə 1974-cü 
ildə çap etdirdiyi “Azərbaycan aşıq və şair 
qadınları” kitabında Aşıq Bəstinin şeirlərinə 
geniş yer vermişdir. Aşıq Bəsti şeirlərinin ilk 
toplayıcısı kimi bu məni çox sevindirir.  
Mən Bəstinin “Lalə” şeirlər kitabından 
sonra da toplama işini davam etdirmişəm. 
Son illərdə Aşıq Bəstinin qohumlarından və 
onu tanıyanlardan yeni şeirləri əldə etmişəm. 
Aşıq Bəsti kitabının ikinci nəşrinə daxil 
edilən “Ərgünəş”, “Eylər-eylər”, “Bənöv-
şələr”, “Kəklik”, “Durnam”, “Daş, ay gəlin”, 
 
                                   12 
 
“Ayrı”, “Görəydim”, “İstərəm”, “Sevirəm, 
axı”, “Niyə durnam?”,  “Yavaş-yavaş”  adlı 
qoşma və gəraylılar təzədir.  
Aşıq Bəstinin “Daş, ay gəlin”  və 
“Durnam” şeirləri xüsusilə diqqəti cəlb edir. 
Bu şeirlər zəngin hissin, saf duyğuların  
məhsuludur. Bəsti daşa dönmüş gəlinlə öz 
taleyi arasında bir bənzəyiş görür. Gəlin də 
nakam daşa dönmüş, Bəstinin də Xançobanı 
öldürülmüş, eşqi, məhəbbəti yetim qalmışdır. 
Bəsti daş gəlinlə bir insan kimi söhbət edir:  
 
Görməyəydim bu dağlarda, 
Haray, səni, kaş, ay gəlin.  
Söylə, sənə kim qarğadı, 
Niyə oldun daş, ay gəlin?  
 
Gəlin qayanın, daşın yanından 
“dərdsiz”  keçə bilməyən Bəsti fikrini aşa-
ğıdakı şəkildə tamamlayır:  
Qoymaz burdan dərdsiz keçəm, 
Duruşu qəm, baxışı qəm.  
Ağlar Bəsti taleyi kəm, 
Durmaz gözdə yaş, ay gəlin.  
 
Bəstinin “Durnam”  gəraylısı da özünə-
məxsus bir səpkidə yaradılmışdır. Şeirdə 
bədii sualdan ustalıqla istifadə edən sənətkar 
 
                                   13 
 
hər dəfə durnaya müraciət etdikcə, öz nakam 
eşqinin yeni bir səhifəsini açır:  
Durnam gedər qatar-qatar, 
Kərəm desə, lələk atar. 
Kərəm yatmaz, Lələ yatar, 
Niyə durnam, niyə durnam? 
 
Durna haqqında çox şair yazmışdır. 
Lakin, Bəstinin durnası bənzərsizdir, özünə-
məxsusdur, hətta Bəstinin durnaya müraciəti 
də çox fərqlidir. Lakin bu bir həqiqətdir ki, nə 
tərzdə durnalara müraciət olunur-olunsun, 
mətləb çox zaman qəribliklə, Vətən, yurd, el, 
oba həsrəti ilə bağlı olur. Bəstinin şeirlərində 
də belə bir ayrılıq nisgili vardır:  
Bəsti, yada düşdü yurdum, 
Xan Kərəmdən azmı dərdim?  
Nə toy-düyün, nə şan gördüm, 
Niyə durnam, niyə durnam? 
 
Aşıq Bəstinin “Bu dünya”  qoşması 
tutumu və bədii dəyərinə görə, özündən əvvəl 
və sonra yazılan dünya şeirlərindən öz 
orijinallığı ilə fərqlənir:  
Məleykə boyludur, şirin ləhcəli, 
Əzəldən tamaşa olan bu dünya.  
Qoca cadugardı aldadar səni, 
Cavanlıq donunda qalan bu dünya.  
 
                                   14 
 
Qananı eyləyib talesiz, bəxtsiz, 
Əyibdi qəddini, qocaldıb vaxtsız.  
Çoxlarını qoyub eyvan-otaqsız, 
Varlının dərdinə qalan bu dünya.  
 
Qəmdən pay götürdüm,nalədən qismət, 
Görmədim bir ləzzət, çəkdim əziyyət.  
Canda eşq atəşi, dildə məhəbbət, 
Bəstini odlara salan bu dünya.  
 
Dünyadan gileyli sənətkarın ah, nalə, 
kədər dolu qoşmaları, onun özünü də zaman-
zaman ağlatmış, gözlərini zəiflətmişdir. Bu 
səbəbdən el arasında o, “Kor Bəsti”  adı ilə 
də məhşur olmuşdur. İndi də xalq arasında 
belə bir söz gəzir: “Bəsti oxuyanda daş da 
ağlayardı”.  
Aşıq Bəsti axtarılmağa, öyrənilməyə 
layiq, həm də olduqca maraqlı yaradıcılığa 
malik bir sənətkardır. İllər keçdikcə, 
axtarışlar nəticəsində Bəstinin hər dəfə yeni 
və bir-birindən qiymətli şeir inciləri tapılır.  
     
Sədnik Paşa Pirsultanlı,  
filologiya elmləri doktoru, professor 
 
 
 
                                   15 
 
 
QOŞMALAR 
 
 
 
 
 
 
 
 
 
 
 
 
 
 
Qoca cadugardı aldadar səni, 
Cavanlıq donunda qalan bu dünya.  
 
 
 
 
 
 
 
 
                                   16 
 
         Bu dünya 
 
Məleykə boyludur, şirin ləhcəli, 
Əzəldən tamaşa olan bu dünya.  
Qoca cadugardı aldadar səni, 
Cavanlıq donunda qalan bu dünya.  
 
Qananı eyləyib talesiz, baxtsız, 
Əyibdi qəddini, qocaldıb vaxtsız.  
Çoxlarını qoyub eyvan-otaqsız, 
Varlının dərdinə qalan bu dünya.  
 
Qəmdən pay götürdüm,nalədən qismət, 
Görmədim bir ləzzət, çəkdim əziyyət, 
Canda eşq atəşi, dildə məhəbbət, 
Bəstini odlara salan bu dünya.  
 
        Düşmüşəm  
 
Məcnunsuz çöllərin Leylisiyəm mən, 
İtkin yarın sorağına düşmüşəm.  
Yaxşı Aşiqilə gəzir çəməndə,
1
 
Həkərinin qırağına düşmüşəm.  
 
Şirinin beynində eşqin əsəri, 
Fərhad qayalara vurur düsəri.  
                                                 
1
 Burda Yaxşı ilə sevgilisi Sarı Aşıq nəzərdə tutulur.  
 
                                   17 
 
Kirpik qatlamıram o gündən bəri, 
Yata bilməm, qəm dağına düşmüşəm.  
 
Əslini yandırıb, közləyən fələk, 
Namərdlik məqamın gözləyən fələk.  
Bəstini ölüncə izləyən fələk, 
Öldür qurtar, ayağına düşmüşəm.  
 
    Getdi 
 
Köçdü Xançobanım fani dünyadan, 
Nərgizlər dağlarda bitməmiş getdi.  
Qaranquş eyvanda yuva qurmamış, 
Quşlar bala üstə yatmamış getdi.  
 
Ağçınqıl bəzəndi, cunalı qaldı, 
Kəkliyin əlləri xınalı qaldı.  
Gölləri ördəkli, sonalı qaldı, 
Heyif, yar muraza yetməmiş getdi.  
 
Gözəllər yığnağı, çeşmələr başı, 
Qızların dəstəsi bir üzük qaşı... 
Bəsti fəğan eylər, ağladar daşı, 
Ağ əllərin xına tutmamış getdi.  
 
 
 
 
                                   18 
 
          Ərgünəş 
 
Xançobanım nə söylədi, nə dedi?  
Ayrılanda qucağından, Ərgünəş! 
Mən ki, səni ziyarətə gəlmişəm, 
Qaldır, öpüm ayağından, Ərgünəş! 
 
Birdən-birə xoş əhvalım qarışdı, 
Sızıldadı, sümüklərim sancışdı.  
Odsuz, közsüz şirin canım alışdı, 
Od almamış ocağından, Ərgünəş! 
 
Bu dağlarda neçə Leyli ağlamış... 
Bəsti kimi dağı, daşı dağlamış.  
Yardan bizə nə nişanə saxlamış, 
Nə taparam torpağından, Ərgünəş? 
 
 
         Eylər-eylər  
 
Ay camaat, xəstə düşüb ölürəm, 
Dərdimə dərmanı yar eylər-eylər.  
Həsrət qaldım yarın uca boynuna, 
Yanar canım, ahu-zar eylər-eylər. 
 
Anam gəlib kəsdirəydi yanımı, 
Yar demərəm, şaxta vurar canımı.  
 
                                   19 
 
Yay dolusu döyər bağ-bostanımı, 
Alçaq dağlarımı qar eylər-eylər. 
 
Fələk, sənlə çox eylərəm savaşı, 
Ahımdan dumandı dağların başı. 
Üzümü yandırır gözümün yaşı, 
Ağlamaq Bəstini kor eylər-eylər. 
 
 
         Gəlibmi?  
 
Dinib-danışsana, ay aşıq Bayram, 
O bizim dağların yazı gəlibmi?  
Əriyibmi o dağların qış qarı, 
Ağçınqıla qoyun-quzu gəlibmi?  
 
Yellər çırpınırmı, arana sarı, 
Sellər uçururmu, barı-hasarı. 
Nərgizlər, lalələr gülürmü barı, 
Dağların bənövşə qızı gəlibmi?  
 
Heyif ki, vədəsiz talandı Bəsti, 
Min yol talansa da, qalandı Bəsti.  
Sazıynan-sözüynən dolandı Bəsti, 
Bəstinin dağlara sözü gəlibmi?  
 
 
 
                                   20 
 
            A bəy 
 
A bəy, nə gəzirsən hallı-havalı, 
Süleyman mülkünün yiyəsi kimi?  
Nədəndir yaxşının başın kəsməyə 
Hazırsan xəncərin tiyəsi kimi!?. 
 
Güvənməynən dövlətinə, varına, 
Lənət olsun qeyrətinə, arına.  
Haqdan zəfər dəysin bürcü-barına, 
Lüt qalginən palaz iynəsi kimi.  
 
Ağladım doyunca, gülmədim haşa, 
Bir ah çəksəm, dağlar gələr baş-başa. 
Bəsti deyər: səni də düş ataşa, 
Yan Novruz şamının piltəsi kimi.  
 
 
         Tapılmaz 
 
Üzülübdür canım el tənəsindən, 
Hamı deyər: Bəsti evdə tapılmaz.  
Bir sazıdı, bir sözüdü, bir özü, 
Bir beləsi daha Löydə tapılmaz.  
 
Bu qınağa vallah, mənəm dözürəm, 
Usanmışam, ölməyə də hazıram.  
 
                                   21 
 
Dərdimi deməyə divan gəzirəm, 
Yerdə axtarıram, göydə tapılmaz.  
 
Hanı Xançobanım, a qoca dağlar, 
Tutulub gözlərim, görməyir ağlar.  
Nə tez viran oldu bağçalar, bağlar, 
Barlı kollarımda meyvə tapılmaz.  
 
         Dəyməmiş  
 
Varmı ürəyinə zalım dövranda, 
Fələyin əlindən zədə dəyməmiş.  
Namərdin ucundan, nadan dilindən, 
Çatıb qulağına hədə dəyməmiş.  
 
Demirəm mələyəm, nə də ki, göyçək, 
Sözümdə yalan yox, gerçəyəm, gerçək. 
Ötməyib böyrümdən bir erkək milçək, 
Astanama sultan, gədə dəyməmiş.  
 
Bəstiyəm, odlara qalandı canım, 
Bu tənəyə necə dözüm, dayanım.  
Gəlmədi ağ günüm, təzə dövranım, 
Düşmən yummaz  
ağzın pedə
2
 dəyməmiş.  
 
                                                 
2
 Pedə-dəyənək. 
 
                                   22 
 
        Necoldu? 
 
Başına döndüyüm, ay uca dağlar, 
Səndə gəzən ağır ellər necoldu?  
Ala çayvan-çadır, dəyə quranlar, 
O polad biləklər, qollar necoldu?  
 
Söylə bir, növrağım niyə pozuldu?  
Ağ günüm üstünə qara yazıldı.  
Cəfa gördüm, əlim-əldən üzüldü, 
Su üstünə gələn yollar necoldu?  
 
Canım ola hilal qaşın əyrisi, 
Dərdin çəkən varmı, məndən qeyrisi?  
Vur başına, ağla illər ayrısı, 
Bəsti, soldu çəmən, güllər necoldu?  
 
 
     Ay anam mənim 
 
Dərdim elə artdı, Kürü də keçdi, 
İndi hara gedim, ay anam mənim?!. 
Gözlərimin yaşı qanıma keçdi, 
İndi hara gedim, ay anam mənim?!. 
 
Aşıq olub dildən-dilə düşmüşəm, 
Gəzə-gəzə eldən-elə düşmüşəm.  
 
                                   23 
 
Səhralar gəzmişəm, çölə düşmüşəm, 
İndi hara gedim, ay anam mənim?!. 
 
Nə Həkəri qaldı, nə də Ərgünəş, 
Yandım eşq oduna, can oldu atəş.  
Bəstiyəm, olmuşam, bir yaralı quş, 
İndi hara gedim, ay anam mənim?!. 
 
 
            Kor oldu  
 
Gözün baxa-baxa, qızın kor oldu, 
Dərdin nə böyükdü, ay anam mənim!  
Yazda-yayda dağlarını qar aldı, 
Dərdin nə böyükdü, ay anam mənim!  
 
Bir yar sevdim, yarımadım yarımdan, 
Ellər zara gəldi, ahı-zarımdan. 
Mən dönə bilmədim, düz ilqarımdan, 
Dərdin nə böyükdü, ay anam mənim!  
 
Bəsti, yandım, alov qalxdı başımdan, 
Çay selləndi, gözlərimin yaşından.  
Ayrı düşdü, torpağından, daşından, 
Dərdin nə böyükdü, ay anam mənim!  
 
 
 
                                   24 
 
             Bilmirəm  
 
Uçubdu könlümün bürcü-barısı, 
Neçə bənna ilə hörə bilmirəm.  
Ağlamaqdan tor gəlibdi gözümə, 
İşıqlı dünyanı görə bilmirəm.  
 
Əyibdi qəddimi çərxi-zamana, 
Qiymət qoyan yoxdu yaxşı-yamana. 
Gədələr bəy olub girib meydana, 
Bəs kim dözər bu dağlara, bilmirəm?! 
 
Əzəl gündən qara gəlib rüzgarım, 
Bu qəmü-möhnətdən artıb azarım. 
Qəlp çıxıb mətahım, yoxdu bazarım, 
Bəstiyəm, dərdimə çara bilmirəm.  
 
 
 
Olmaz, ay olmaz 
 
Zülmü-şəbaətdə bəylərin tayı, 
Olmaz, bu dünyada, olmaz, ay olmaz! 
Nə yar yara yetər, bir murad alar, 
Bir kimsə bay olmaz, olmaz, ay olmaz! 
 
 
                                   25 
 
Hər nə görsə deyər: külli var mənim, 
Alma mənim,heyva mənim,nar mənim.  
Söndürdü çırağım beyilqar mənim, 
Çeşmim kimi bir çay olmaz, ay olmaz! 
 
Çox axtardıq, tapammadıq bir çara, 
Bəylər günümüzü eylədi qara. 
Bunlar ki, var, Bəsti, daha dağlara, 
Nə yaz gəlməz,nə yay olmaz,ay olmaz! 
 
 
         A Qurban  
 
Acı rüzgar döydü ömür qapımı, 
Qara döndü ağ dövranım, a Qurban! 
Dağlarımı duman aldı, çən aldı, 
Zülmət oldu asimanım, a Qurban! 
 
Bu yazıq canımı gətirdi cana, 
Ədalətsiz divan, zalım zamana.  
Atəşə pərvanə, oxa nişanə, 
Piltəyə şam oldu canım, a Qurban! 
 
Tər şamama bu tağlardan kəsildi, 
Ömr ağacı budaqlardan kəsildi. 
Tütək səsi bu dağlardan kəsildi, 
Hayıf oldu Xançobanım, a Qurban! 
 
                                   26 
 
 
Aylarım bəd gəlib, illərim nəsdi, 
O azca ülfəti fələk də kəsi.  
Dünya zindan oldu, məhbusu Bəsti, 
Yaşamağa yox gümanım, a Qurban! 
 
 
            Getdi  
 
Kəpəzə, Qoşqara nəğmə qoşardı, 
Bizim bu dağların Qurbanı getdi.  
Daha gəlməz səsi eldən, obadan, 
Getdi, aşıqların sultanı getdi.  
 
Aşıqların ürəyiydi, gözüydü, 
Məclislərin söhbətiydi, sözüydü. 
Elə bil ki, Ələsgərin özüydü, 
Axtarma gözlərim cahanı, getdi.  
 
Biz sayanlar qaldı, fələk nə saydı, 
Aləm deyər: Bəsti, kiri, nə vaydı. 
Kəlmələri dərdimizə davaydı, 
Dərdli ürəklərin loğmanı getdi.  
 
 
 
 
 
                                   27 
 
 Bilginən  
 
Yaxşı tanı Ələsgəri, Qurbanı, 
Neçə belə nər aşığı bilginən.  
Qiymət qoysan gəraylıya, qoşmaya, 
Nəzmimdəki yaraşığı, bilginən. 
 
Vaxtsız daşım qürbət elə atıldı, 
Nə dərd desən mənim üçün tapıldı.  
Ağlamaqdan gözlərim də tutuldu, 
Getdi gözün nur-işığı, bilginən. 
 
Heç bilmirsən nələr yatır sinəmdə, 
Mən çəkəni çəkməz Əsli-Kərəm də!  
Şirin can çürütdü möhnətü-qəmdə, 
Bəsti görüb Sənan dağı, bilginən! 
 
 
        Gördünmü?  
 
Gedən karvan, əylə görüm köçünü, 
O yollarda Xançobanı gördünmü?  
Söylə, nə buurdu, söylə, nə dedi, 
Ver bir nişan, o cavanı gördünmü? 
 
Söylə, dumandımı dağların başı, 
Buludlar tökürmü leysan göz yaşı? 
 
                                   28 
 
Baxırmı yollara qərib başdaşı, 
O dağlarda pərişanı gördünmü? 
 
Qara gəldi bu Bəstinin dünyası, 
Çatdı bülbüllərə qəmi, naləsi, 
Kəsildi dağlardan tütək, ney səsi, 
Necə susdu, o tərlanı gördünmü?  
 
 
        Yavaş-yavaş  
 
Dolu döyüb bizi, bir də döyməsin, 
Bulud qəzəblənmə, yağ, yavaş-yavaş.  
Ağçınqıldan qara çəni kənar et, 
Görünsün gözümə ağ, yavaş-yavaş. 
 
Atdaş yaylağıdı ellərə bəlli, 
Min bir bulağı var, dərəsi selli, 
Görüm Löyü, qəlbim tapsın təsəlli, 
Dumanı dağlardan yığ, yavaş-yavaş. 
 
Bəsti deyər: gözdə qaldı murazım, 
Həyanım yollardı, bir də ki, sazım.  
Hələ ki, ellərdən gəlir avazım, 
Deyirlər, yaşayır, sağ, yavaş-yavaş.  
 
 
 
                                   29 
 
         Burdadı  
 
Yazda Əmirvara qonaq getmişdim, 
Gözəllərin say-seçməsi burdadı. 
Hansına pis desəm, dilim lal olar, 
Ağ güllərin tər qönçəsi burdadı.  
 
Gözəllikdə tay tapılmaz bu yurda, 
Baxdım gözəlləri xəlq olub nurda.  
Qazanbatan burda, Durnalı burda, 
O dağların –sər çeşməsi burdadı.  
 
İnciməsin Rəsullunun qızları, 
Gözəllərin aydı-gündü üzləri. 
Bəsti deyər: heyran qoydu bizləri, 
Qız qızıldı, saf külçəsi burdadı.  
 
 
 Ərlə arvadın deyişməsi  
 
-Kişi, mənə yaxşı paltar al gətir, 
Boşanaram, günü qara düşərsən. 
-Məndən yaxşı eldə səni kim saxlar, 
Burdan gedər, qeyri-hala düşərsən. 
 
-Məndən yaxşı kimdi qızda, gəlində, 
Löy kəndində, gəzsən ayrım elində?  
 
                                   30 
 
Yaxanı qoyaram yetim əlində, 
Ah-vay çəkib, ahı-zara düşərsən.  
 
-Arvad, səndən gözəl birin alaram, 
Bir qul olub qulluğunda qalaram.  
Yəqin bil ki, səni gözdən salaram, 
Filan kimi qapılara düşərsən.  
 
 
          Hanı? 
 
Özgələr yanında döymə sinənə, 
Aşığam deyirsən, avazın hanı?  
Saza bağlamısan çarıq bağını, 
Naxışlı saz bağın, qotazın hanı?  
 
Yonublar sazını qara taxtadan, 
Çən tutubdu, təzə düşüb taxçadan.  
Bir bəzəkli çit tapaydın boxçadan,  
Qara don geyinmiş, o sazın hanı?  
 
Buluda dəyəndə Bəstinin səsi, 
Onu eşidənin gəlir həvəsi.  
Oğlan, yeməmisən usta şilləsi, 
Ustaddan yadigar qapazın hanı?  
 
 
 
                                   31 
 
           Soruş 
 
Nəyinə gərəkdi, gəlinəm, qızam, 
Bunu özümdən yox, ellərdən soruş.  
Dilinlə ürəyin bir qərar olsun, 
Düzü düz danışan, dillərdən soruş.  
 
Boş danışma, boş başına zor olar, 
Boş başına dünya bir gün dar olar.  
Öz sözün özünə əqrəb, mar olar, 
Taleyini gələn illərdən soruş.  
 
Taleyimin sultanı mən, xanı mən, 
Dürüst bax, Bəstiyəm, yaxşı tanı, mən. 
Başına çevirrəm bu dünyanı mən, 
Dünyanı düz gəzdim, yollardan soruş.  
 
 
 
 
 
 
 
 
 
 
 
 
                                   32 
 
          Yerində  
 
Mən sənə nə deyim dağlar, a dağlar, 
Qoymadın qalmağa yarı yerində.  
Quşdil
3
 Süleymana xəbər eyləyin, 
Dünyayam, durmuşam, qarı yerində.  
 
Dərdimi söylərəm, bəylər qan eylər, 
Qaşqabağın tökər, dağ duman eylər.  
Fələk məni hər gün imtahan eylər, 
Görəndə ağlaram, sarı yerində. 
 
Sevgi hekayətim bulaqda qaldı, 
Qurudu göz yaşım yanaqda qaldı. 
Bəsti, gülməyimiz nə vaxta qaldı? 
Qoymazlar danışım, barı yerində. 
 
 
 
 
                                                 
3
 Rəvayətə görə, Süleyman peyğəmbər yazda bir bulaq başında 
dünyanı qız donunda görmüş, ona üzük vermiş, payızda  o qızın 
yerində bir qarı əyləşdiyini görmüşdü. Aşıq Bəsti şeirində quş 
dili bilən Süleymanın rəvayətinə işarət edir. Deyilənə görə, 
Süleyman peyğəmbər, Ovçu pirim bütün canlıların, o cümlədən 
quşların dilini bilmiş, Kərənə bütün quşların səsi ilə nəğmələr 
oxumuşdur. Ovçu Pirim qamışlıqda qırqovul səsi çıxaran 
qardaşı Kərənəni oxla vurub öldürmüşdür.  
 
                                   33 
 
 
 
GƏRAYLILAR  
 
 
 
 
 
 
 
 
 
 
 
 
 
 
 
 
Söylə, sənə kim qarğadı, 
Niyə oldun daş, ay gəlin? 
 
 
 
 
 
 
                                   34 
 
       Lalə  
 
Yarın qanlı köynəyi tək, 
Qızarır yol üstə Lalə! 
Xançobanı gətir dilə, 
Bir şirin can istə, Lalə! 
 
Dərdim dönüb hekayətə, 
Cançı dözər bu zillətə?  
Yar məzarın ziyarətə, 
Gəlib dəstə-dəstə Lalə! 
 
Hara getsəm gələrəm mən, 
Ahu kimi mələrəm mən. 
Bəsti deyər:- ölərəm mən, 
Bu dağlardan getsə Lalə. 
 
 
        Kəklik  
 
Qah-qahın alır canımı, 
Canım oda yaxan kəklik. 
Sən ki, belə sitəmkarsan, 
Ya soltansan, ya xan, kəklik.  
 
Qayada-daşda gəzərsən, 
Çəməndə gülə bənzərsən.  
 
                                   35 
 
Gəlin kimi bəzənərsən, 
Açılıbdı yaxan, kəklik.  
 
Bəsti deyər: pis günümdə, 
Gəl oxuma, nəs günümdə.  
Ağçınqılda, yas günümdə, 
Ələ xına yaxan kəklik.  
 
 
 
   Daş, ay gəlin  
 
Görməyəydim bu dağlarda, 
Haray, səni, kaş, ay gəlin! 
Söylə, sənə kim qarğadı, 
Niyə oldun daş, ay gəlin? 
 
Hardan bilim haralısan, 
Dağ görmüsən yaralısan?! 
İsmətlisən, həyalısan, 
Özü qələm qaş, ay gəlin.  
 
Qoymaz burdan dərdsiz keçəm, 
Duruşu qəm, baxışı qəm. 
Ağlar Bəsti taleyi kəm, 
Durmaz gözdə yaş, ay gəlin.  
 
 
                                   36 
 
   Niyə durnam?  
 
Durnam, getmə, qatar-qatar, 
Səni mənim ahım tutar.  
Məni də özünlə apar, 
Apar məni Löyə, durnam.  
 
Durnam gedər qatar-qatar, 
 Kərəm desə, lələk atar. 
 Kərəm yatmaz, Lələ yatar, 
 Niyə durnam, niyə durnam? 
 
Bəsti, yada düşdü yurdum, 
 Xan Kərəmdən azmı dərdim?  
 Nə toy-düyün, nə şan gördüm, 
 Niyə durnam, niyə durnam? 
 
 
          Hicran-qəmdi  
 
          Ağçınqıldan qalxan duman, 
          Görüşünə yoxdu güman.  
Könül istər, əlim yetməz, 
Həsrət qaldım, aman, aman.  
 
Qoyun otlar, quzu mələr, 
Bu könlümdən keçər nələr?! 
 
                                   37 
 
Aman dağlar, bir ah çəksəm, 
Dağı dələr, daşı dələr.  
 
Bəstininki hicran-qəmdi, 
El bilir taleyi kəmdi. 
Min dəfə gülə, danışa, 
Könlü küskün, gözü nəmdi.  
 
 
   Görəydim  
 
Dağlarda lalə, nərgizi, 
Gülləri dəstə, görəydim. 
Yasəməni, qızılgülü, 
Dərəydim, dosta verəydim.  
 
Gül dərməsin, a yağımı, 
Çəkər piltə, a yağımı.  
O yağının ayağımı, 
Məzarı üstə görəydim.  
 
Yoxdur, Xançobanım hanı? 
Uçub dağların bir yanı. 
Bəsti, səni ağladanı, 
Şivəndə, yasda görəydim.  
 
 
 
                                   38 
 
               Ayrı  
 
Əlbət yarım yada düşüb, 
Ölürəm dağlardan ayrı. 
Bu el mənim, o el sənin, 
Ölürəm dağlardan ayrı. 
 
Məzarına gül bağlayan, 
Dumanı-çəni ağlayan.  
Xançobana yas saxlayan, 
Ölürəm dağlardan ayrı. 
 
Ağçınqıldı mənim dağım, 
Bəsti, hanı öz oylağım?! 
Dil deyir, getmir ayağım, 
Ölürəm dağlardan ayrı. 
 
 
     Dağlar 
 
Dağ üstündən çəkdin dağı, 
De, nəydi günahım, dağlar?! 
Sən mənə kəsildim yağı, 
Tutsun səni ahım, dağlar. 
 
Qara gəlibdir dövranım, 
Əl vurma, tökülər qanım.  
 
                                   39 
 
Hanı mənim Xançobanım, 
Oydu qibləgahım, dağlar.  
 
Niyə belə yazdı fələk, 
Ayrılığa dözmür ürək.  
Bəsti kimi sən də qal tək, 
Olmasın pənahım, dağlar.  
 
 
      Löydə qalıb 
 
Yolçunu yoldan eyləmə, 
Bala, sazım Löydə qalıb.  
Qocalmışam, itib huşum, 
Cəmi sözüm Löydə qalıb. 
 
Köhnə dərdim təzələmə, 
Yara üstə duz ələmə.  
Qocalmışam, söz eləmə, 
Zər-qotazım Löydə qalıb. 
 
Vədə olub yar olmuşam, 
Mən də baxtavar olmuşam.  
Ağlamaqdan kor olmuşam, 
Bəsti, gözüm Löydə qalıb. 
 
 
 
                                   40 
 
  Yasdı dağlar 
 
Ay dağlar, yasdı dağlar, 
Qar, duman basdı dağlar. 
Yarı yardan ayırmaq, 
Səndə həvəsdi, dağlar.  
 
Ay dağlar, yasdı dağlar, 
Ot səni basdı, dağlar.  
Gəl bir də qan eyləmə, 
Qan etdin bəsdi, dağlar.  
 
Ay dağlar, yasdı dağlar, 
Acı yel əsdi, dağlar. 
Səndə üzü gülmədi, 
Ağladı Bəsti, dağlar.  
 
 
Gəldi 
 
Göz dikmişdim ağ buluda, 
Yağa-yağa qara gəldi.  
Səhər burdan qalxan duman, 
Qayıtdı, dağlara gəldi.  
 
Ey Xudaya, nə gərdişdi, 
Uzaqlara şimşək düşdü. 
 
                                   41 
 
Can üşüdü, tük ürpəşdi, 
Könül ahu-zara gəldi.  
 
Ağçınqıldan endi sürü, 
Boş qaldı dağların səri. 
Bəsti deyir: bir bax bəri, 
Xançobanım hara gəldi?  
 
 
     Düşdü 
 
Başım üstdən bulud keçdi, 
Göz yaşı çəmənə düşdü.  
Xəbər aldı Xançobanı, 
Şivən qurmaq mənə düşdü.  
 
Ağı deyib çox ağladım, 
Göydə buludu saxladım.  
Daş-torpağı qucaqladım, 
Ah-naləm, Vətənə düşdü.  
  
Bəsti neylər daha Löyü, 
Bay olmasın bəylər bəyi. 
Ünüm tutdu yeri-göyü, 
Dağ, dumana, çənə düşdü.  
 
 
 
                                   42 
 
    Daşa dəydi 
 
Məhəbbətim daşa dəydi, 
Könlümün çırağı söndü. 
Gəşt edirdi ərş-əlada, 
Tərlan quşum yerə endi. 
 
Mənim işim ahu-zardı, 
Can verən yaralı yardı. 
A dağlar, cəlalım vardı, 
Bu dünyam tərsinə döndü.  
 
Məni şahmar ilan çaldı, 
Dərdsiz canım dərdə saldı.  
Desələr Bəsti necoldu, 
Deyin atəşlərə yandı.  
 
 
Düşsün 
 
Müxənnətə can deyənin, 
Dili düşsün, dili düşsün. 
Vədəsiz göy zəmisinə, 
Dolu düşsün, dolu düşsün. 
 
Dil dedim, ağladı cahan, 
Bir sirrim qalmadı pünhan. 
 
                                   43 
 
Yurdu olsun yerlə-yeksan, 
Üstdən elin yolu düşsün. 
 
Düşmənlə kim peyman bağlar? 
Sinəmdən getməyib dağlar. 
Bu Bəstini qoyub ağlar, 
Zalım bəyin qolu düşsün! 
 
 
                Oldum 
 
Gecə-gündüz ağlamaqdan, 
Qəm evində dustaq oldum. 
Bu dünyanın dərdi-qəmin, 
Yarı böldüm, ortaq oldum.  
 
Bağ saldım, barın dərmədim, 
Dolandım, bağa girmədim. 
Ləl idim, sərraf görmədim, 
Can çürüdü, torpaq oldum.  
 
Bəsti, dünya olmayaydı, 
Səni dərdə salmayaydı.  
Bina tutub qalmayaydı, 
Xoş günümdən iraq oldum.  
 
 
 
                                   44 
 
    Ağladaram 
 
Qara bağrım şan-şan olub, 
Fərz elə ki, arı şanı.  
Ağlamaqdan bu Bəstinin 
Qalmayıbdı yarı canı.  
 
Ağlamaq da bir peşədi, 
Bir gün deyil, həmişədi.  
Çal-çarpazdı, dördguşədi, 
Sinəmdə dağları tanı.  
 
Leysan kimi yaş tökərəm, 
Könül sarayın sökərəm. 
Canı-dildən ah çəkərəm, 
Ağladaram, bu dünyanı.  
 
 
   Oyan, dağlar 
 
Bəstinin ah-naləsindən, 
Oyan dağlar, oyan dağlar. 
Qan damır dağ laləsindən, 
Sən də qana boyan, dağlar.  
 
Kəkliklərin qaqqıldaşı, 
Ayağı qan eylər daşı.  
 
                                   45 
 
Sel-sel oldu gözüm yaşı, 
Hünərin var dayan, dağlar. 
 
Bəylər bizi gətdi cana, 
İgidləri saldı qana. 
Ayrım eli zülmətxana, 
Bəs becədir o yan, dağlar?  
 
 
 
    Sənin 
 
Dağlar səndən xəbər alım, 
Hanı o busatın sənin?  
Söylə, hanı etibarsız, 
Əziz mehmanatın sənin?  
 
Samovar niyə qaynamır, 
Ulduz stəkan oynamır. 
Çoban qonağı taylamır, 
Çıxıb qiyamətin sənin. 
 
Bəsti bir gülmədi haşa, 
Sinəndə gəzmədi qoşa. 
Nəsib olmadı sirdaşa, 
Hanı etiqadın sənin?  
 
 
                                   46 
 
                Yeri 
 
Tala-tala ağ buludlar, 
Karvan bağla, Löyə yeri.  
Sən ağlama, mən ağlaram, 
Ağı deyə-deyə yeri. 
 
Ağçınqıla çatar, ağla, 
Düzül qatar-qatar, ağla. 
Oyanmaz, yar yatar, ağla, 
Ahım qalxdı göyə, yeri. 
 
Çox ağlar, Bəsti qəribdi, 
Fələkdən zülüm görübdü. 
Meylini saza veribdi, 
Bir də qəmli neyə yeri.  
 
 
            Heç 
 
Gah ağladım, gah sızladım, 
Şad olmadım, gülmədim heç. 
Qara gəldi, ayım, ilim, 
Ömür getdi, bilmədim heç.  
 
Ağçınqılda gözüm qaldı, 
Sinələrdə sözüm qaldı. 
 
                                   47 
 
Güllər düzüm-düzüm qaldı, 
Yara gül də dərmədim heç.  
 
Ayrılıq mənə dərd oldu, 
Zamana çox namərd oldu. 
Ev-eşiyim yer-yurd oldu, 
Bəsti, Löyü görmədim heç. 
 
 
Çobandağı 
 
Səndən axır abı-kövsər, 
Suyun baldır, Çobandağı.  
Bəzənmisən gəlin kimi, 
Nə cəlaldı, Çobandağı?! 
 
Qaqqıldaşa-qaqqıldaşa, 
Kəkliklərin qonur daşa. 
Hər görən eylər tamaşa, 
Bir xəyaldı, Çobandağı. 
 
Hər dürlü çiçək sinəndə, 
Tapılmaz qeyri çəməndə. 
Bahar fəsli Bəsti səndə, 
Qonaq qaldı, Çobandağı. 
 
 
 
                                   48 
 
Ayrımın gözəlləri  
 
Yaylaq yolları yoxuşlu, 
Əlləri dərmə naxışlı. 
Hamısı maral baxışlı, 
Bu ayrımın gözəlləri. 
 
Əllərində kirkid, həvə, 
Xanalarda xallı gəvə. 
Lampatək şox salır evə, 
Bu ayrımın gözəlləri. 
 
Bəsti deyər, alma yaşmaq, 
Eyibdir kişidən qaşmaq. 
Lazımdır çarşovu açmaq, 
Ay ayrımın gözəlləri! 
 
 
Ayrım elindədir 
 
Aşıqların dastanları, 
Sözü ayrım elindədi. 
Ala gözlü gözəllərin 
Gözü ayrım elindədi. 
 
Şirin-şirin xəyalların, 
Gözəl mixəyi xalların, 
 
                                   49 
 
Ceyranların, maralların 
İzi ayrım elindədi.  
 
Mərcan-mərcan bulaqların, 
Mənzərəli oylaqların. 
Sərin sulu yaylaqların, 
Özü ayrım elindədi. 
 
Xəzan tökdürməsin barın, 
Əhdinə düz olan yarın. 
Bəsti deyər: hər ilqarın, 
Düzü ayrım elindədi.  
 
 
            Bəzənir 
 
Maşallah, ay Qabaqtəpə, 
Hər eldən mərdan bəzənir.  
Üç ay bahar, yaz olanda, 
Deyirsən sultan bəzənir.  
 
Cahalların hamısı qoçu, 
Tərpənəni gözəl seçi. 
Yaylağa yerişdi köçü, 
Hər yan al-əlvan bəzənir.  
 
 
 
                                   50 
 
Bəsti gəldi bu yaylağa, 
Səda saldı hər oylağa. 
Ənam verirlər qonağa, 
Şal geyir mehman bəzənir.  
  
 
 
    Öldür məni 
 
Dedim: fələk öldür məni, 
Nə öldürdü, nə güldürdü. 
Ağlatdı, yaylıq vermədi, 
Gözüm tikanla sildirdi. 
 
Gül yerinə, tikan verdi, 
Gün vermədi, duman verdi. 
Bizlərə zimistan verdi, 
Gücünü bizə bildirdi. 
 
Tez ayrıldıq dağlardan biz, 
Çöldə qaldı, lalə, nərgiz, 
Çeşmələri axdı göz-göz, 
Bəstini təşnə öldürdü.  
 
 
 
 
 
                                   51 
 
 
BAYATILAR  
 
 
 
 
 
 
 
 
 
 
 
 
 
 
 
 
 
 
Bəstini qəmi üzər, 
Dərdi-ələmi üzər. 
 
 
 
 
 
                                   52 
 
  *** 
Əzizinəm oy dərdim, 
Oy dərmanım, oy dərdim. 
Girdim yarın bağına, 
Gül yerinə, oy dərdim. 
  *** 
A Bəsti, bulud ağlar, 
Göy kişnər, bulud ağlar.  
Səni qəhər boğanda, 
Gözündə bulud ağlar. 
  *** 
Ağlamasın neyləsin,  
Dərdin kimə söyləsin. 
Bəsti xəstə ha deyil, 
Loğman çarə eyləsin.  
  ***   
Bəstini qəmi üzər, 
Dərdi-ələmi üzər. 
Gözün yaşı göllənsə, 
İçində gəmi üzər.  
  *** 
İçimdəki dağımdı, 
Sinəm xəzan bağımdı. 
Ahım əsən küləyim, 
Gözlərim bulağımdı.  
  *** 
 
 
 
                                   53 
 
 *** 
A Bəsti, baxar doymaz, 
Yandırar, yaxar doymaz. 
Baxdıqca gözlərimdən, 
Qanlı yaş axar doymaz.  
  *** 
Xançoban, el götürər, 
Torpağı bel götürər. 
De, Bəsti, ağlamasın, 
Qəbrini sel götürər. 
  *** 
Dağların daşı mənəm, 
Bulağın başı mənəm. 
Yar deyib, kim ağlasa, 
Gözünün yaşı mənəm.  
  *** 
Bəsti deyər: dəryada, 
Gəmim qalıb dəryada. 
Qağladım, göz yaşımdan, 
Doldu, daşdı dərya da.  
 
 
 
 
 
 
 
 
 
                                   54 
 
 
OZAN SÖYLƏRİNƏ  
             BƏNZƏR ŞEİRLƏR  
 
 
 
 
 
 
 
 
 
 
 
 
 
 
 
 
Bəsti, Xançobanım kimi, 
Vaxtsız köçdü bənövşələr. 
 
 
 
 
 
 
                                   55 
 
    Bənövşələr 
 
O yar gəzən oylaqlarda, 
Bir də açdı bənövşələr. 
Səpələndi dağa-daşa, 
Yaldan aşdı bənövşələr. 
Yaralı bülbüllər kimi,  
Kola düşdü bənövşələr. 
Yarəb, o Tutqu çayını, 
Necə keçdi bənövşələr? 
Bir quş kimi yoxa çıxdı, 
Hara uçdu bənövşələr? 
Bəsti, Xançobanım kimi, 
Vaxtsız köçdü bənövşələr. 
 
 
İnanmır  
 
Bir qəmli bülbüləm, 
Güllər inanmır.  
Məcnunsuz Leyliyəm, 
Çöllər inanmır. 
Göz yaşım sel olur, 
Göllər inanmır. 
Bir qərib yolçuyam, 
Yollar inanmır. 
Deyirəm həsrətəm, 
 
                                   56 
 
Qollar inanmır. 
Sözüm dastan olub, 
Tellər inanmır. 
Aşıq Bəsti mənəm, 
Ellər inanmır. 
Sinnim doxsan olub, 
İllər inanmır. 
 
 
    Qurban olum 
 
Söylə, Löydənmi gəlirsən?  
Yollarına qurban olum. 
Ağçınqıldan gül dərdinmi? 
Əllərinə qurban olum. 
Daş bulaqdan su içdinmi?  
Dillərinə qurban olum. 
Bəzənibmi Tamaşalı? 
Çöllərinə qurban olum. 
Aşıbmı maral çiçəyi? 
Güllərinə qurban olum. 
Tərtərim qan-qan deyirmi?  
Sellərinə qurban olum. 
Dağlara bahar gəlibmi? 
İllərinə qurban olum. 
 
 
 
                                   57 
 
İstərəm  
 
Könül verib sevdiyimi, 
Hamıdan başda istərəm.  
Dörd yanında ağ sürüsü, 
Qənşərdə, döşdə istərəm. 
Alı kimi igid ola, 
Cəngi-savaşda istərəm. 
Qisas ala zalımlardan, 
Onu hər işdə istərəm. 
Atışmada güllə dəyər, 
Kəkliyi daşda istərəm. 
Bəsti, qoy yansın bu canım, 
Odda-atəşdə istərəm. 
 
Qeyrət eylə 
 
Gəldi, şura gəldi, 
El, qeyrət eylə. 
Yorulma, usanma, 
Əl, qeyrət eylə. 
Su basar dəhnəni, 
Bel, qeyrət eylə. 
Nizam ordu gəldi, 
Yol, qeyrət eylə. 
Susma, telli sazım, 
Tel, qeyrət eylə. 
 
                                   58 
 
Bəsti, bir tərif de, 
Gəl, qeyrət eylə. 
Çal-çağır, çal-çağır, 
Dil, qeyrət eylə. 
 
 
Səni min yaşa, 
 ay Məhəmməd!  
 
Hünərinə el hayrandı, 
Səni min yaşa, ay Məhəmməd!  
Camalına can qurbandı, 
Boyun tamaşa, ay Məhəmməd! 
 
Beşaçılanın gülləsindən, 
Dağlar titrəyir səsindən. 
Koroğlu tək nərəsindən, 
Gözlər qamaşa, ay Məhəmməd! 
 
Sən Bəstinin tərlanısan, 
Bu dağların aslanısan.  
Bu könlümün dastanısan, 
Sən gəl, keç başa, ay Məhəmməd! 
 
 
 
 
 
                                   59 
 
   Əylənməz 
 
Meyvələri kal-kal düşər, 
Hər ağacda bar əylənməz.  
Uca dağlar saxlar qarı, 
Alçaq dağda qar əylənməz. 
 
İtkin yarı soraqlaşdım, 
Alçaq, uca dağlar aşdım.  
Səni gördüm, yolu çaşdım, 
Yox, bu yerdə yar əylənməz. 
 
Bəstini yandırıb-yaxdın, 
Sən hardan uğruma çıxdın?  
Qara pula dönsün baxdın, 
Ac qarında var əylənməz. 
 
 
 
 
 
 
 
 
 
 
 
 
                                   60 
 
 
 
MAHNILAR  
 
 
 
 
 
 
 
 
 
 
 
 
 
 
Nədir əlacı, 
Sevirəm, axı. 
Sevirəm, axı. 
 
 
 
 
 
                                   61 
 
Ana 
 
Ay məlul ana, 
Ay zəzlil ana. 
Ay müşkül ana, 
Ay düşkün ana. 
Gedirəm axı,  
Gedirəm axı.  
 
Dağın dalında, 
Suyun yolunda. 
Ayrım elində, 
Bir yar sevmişəm, 
Gedirəm axı,  
Gedirəm axı.  
 
Bəsti gülmədi, 
Eynin silmədi. 
Kimsə bilmədi, 
Bir yar sevmişəm, 
Gedirəm axı,  
Gedirəm axı.  
 
 
 
 
 
 
                                   62 
 
Sevirəm, axı 
 
Ay gözəl bacı, 
Başımın tacı. 
Nədir əlacı, 
Sevirəm, axı. 
Sevirəm, axı. 
 
Özü bir çoban,  
Dağlara soltan, 
Halım pərişan, 
Sevirəm, axı. 
Sevirəm, axı. 
 
Eşqində naçar, 
Qoşulub qaçar, 
Bəsti dil açar,  
Sevirəm, axı. 
Sevirəm, axı. 
 
 
 
 
 
 
 
 
 
                                   63 
 
        Tək bəndlər 
 
Alçaq dağlarıma qar yağdı, yağdı. 
Üstündən göz yaşım yar yağdı, yağdı. 
Bir dəfə ürəkdən gülə bilmədim, 
Göydən od ələndi, qor yağdı, yağdı. 
 *** 
Yaralandı cavan canım, 
Mən olanı necə danım? 
Çəmənlərə axdı qanım, 
Keçib candan ox, ay bülbül.  
 *** 
A göy dağlar, göyən dağlar, 
Başı göyə dəyən dağlar. 
Bəstisinin dərdin görüb, 
Qəmdən libas geyən dağlar.  
 
 
 
 
 
 
 
 
 
 
 
 
                                   64 
 
Rəvayət 
 
 
 
 
 
 
 
 
 
 
 
 
 
 
 
 
 
 
 
 
Aşığın qaydasıdı, 
 Dastan elər gördüyünü.  
 
 
 
 
                                   65 
 
Bəsti və çoban  
 
 Xalq içərisində Aşıq Bəsti ilə çoban 
haqqında belə bir rəvayət də yaşamaqdadır.  
 Yayın oğlan çağı idi. El yaylağa 
köçmüşdü. Löyün alaçıqları Ağçınqılda 
qurulmuşdu. Aşıq Bəsti dağa gedirdi. Yolda 
bir çobana rast gəldi. Tanımadı. Çoban isə 
onu lap uzaqdan tanımışdı.  
 Çoban mindiyi eşşəyini yavaşıtdı. 
Bəstinin hazırcavablığını yoxlamaq üçün belə 
bir bayatı çəkdi: 
 
  Əziziyəm mən zamın, 
  Bağda gülə mən zamın.  
  Qız, gəl üzündən öpüm, 
  Ləkə düşsə mən zamın.  
 
 Bəsti çobanı heç nəfəsini dərməyə 
qoymadı. Zildən bayatıladı:  
 
  Əziziyəm mən zamın, 
  Bağda gülə mən zamın. 
  Düş, qoy atan otlasın, 
  Əgər qaçsa mən zamın. 
 
 
                                   66 
 
 Çobanı peşmançılıq təri basdı. O, bir 
bayatı da çəkdi:  
 
  Əzizim gördü günü, 
  Ay çıxdı, gördü günü.  
  Mərdlərin qaydasıdı, 
  Söyləməz gördüyünü.  
 
 Bəsti çobanı yenə də cavabsız 
qoymadı:  
 
  Əzizim gördü günü, 
  Ay çıxdı, gördü günü. 
  Aşığın qaydasıdı, 
  Dastan elər gördüyünü.  
 
 Çoban Bəstidən üzr istədi.  
 
  
 
 
 
 
 
 
 
 
 
                                   67 
 
Yorulmaz tədqiqatçı, xeyirxah insan, 
cəfakeş alim 
 
 Molla Cəfər Hüseyn oğlu İsgəndərov 
1941-ci ildə Kəlbəcər rayonunun Lev 
kəndində anadan olmuşdur. Gənclik illərində 
bir müddət sürücü işləmişdir. Molla Cəfər 
1961-ci ildə tanınmış folklorşünas alim, 
istedadlı şair, professor Sədnik Paşa 
Pirsultanlının yaxından köməkliyi ilə Gəncə 
şəhərində məskunlaşmış, özünə yurd-yuva 
düzəldə bilmişdir. Hazırda Gəncə şəhəri 
S.Vurğun küçəsi 132 saylı evdə yaşayır.  
 Molla Cəfər din xadimi olmaqla 
yanaşı, həm də həvəskar şairdir. O, Aşıq 
Bəstinin yaxın qohumu kimi sənətkarın nəsil 
şəcərəsi ilə bağlı maraqlı məlumatlar 
verdiyinə görə onun bu yazısını “Bənövşələr”  
kitabında çap etmək qərarına gəldik.  
 
İlham Məmmədli 
filologiya elmləri üzrə fəlsəfə doktoru 
 
 
 
 
 
 
                                   68 
 
Aşıq Bəstinin nəsil şəcərəsi  
haqqında 
 
 Aşıq Bəstinin atası Kərbəlayı 
Bayramalı nəinki Levin, hətta, Kəlbəcərin 
tanınmış ağsaqqallarından biri olub. O, halal 
zəhməti, alın təri ilə 4 qız və 3 oğul böyüdüb 
boya-başa çatdırıb, ərsəyə gətirib.  
 Ailənin böyük qızı Gülxanım öz 
doğma kəndimiz Levdə ailə qurub. Bu 
izdivacdan sonra onun 3 qızı dünyaya gəlib. 
Sonra naməlum səbəblər üzündən qızlarını da 
götürüb Daşkəsən rayonunun Qabaqtəpə 
kəndinə köçüb. Qəbri Samux rayonunun 
Füzuli kənd qəbiristanlığındadır.  
 Ailənin ortancıl qızı Güləbətin mənim 
ana babam Əmrahla ailə qurub. Onlar həm də 
doğma əmizadə olublar. O, Goranboy 
rayonunun Ağamalıoğlu kəndində dünyasını 
dəyişmişdir.  
 Ailənin üçüncü qızı Aşıq Bəstidir. O, 
bir müddət Daşkəsən rayonunun Qabaqtəpə 
kəndində yaşamış, həmin bölgəni vəsf etmiş,  
qeyrətli kənd oğullarının şücaətini tərənnüm 
edən silsilə şeirlər yaratmışdır. Dünyasını 
dəyişəndə öz vəsiyyətinə görə Qabaqtəpədən 
Levə gətirilmiş, qardaşları Məmmədhəsənin 
 
                                   69 
 
və İsrafilin uyuduğu kənd qəbiristanlığında 
torpağa tapşırılmışdır.  
 Aşıq Bəstinin ortancıl qardaşı Həbib 
Goranboy rayonunun Rəhimli kəndində dəfn 
edilmişdir.  
 Aşığın əmisi oğlu Həsənov Hüseynalı 
İsgəndər oğlu 10 fevral 1992-ci il tarixdə 111 
yaşında Levdə vəfat edib.  
 Mən bu yazımda kiçik bir haşiyə 
çıxmaq istəyirəm. 1961-ci ilin sentyabr 
ayının yeddisi idi. İndi tanınmış folklorşünas, 
istedadlı şair, əməkdar mədəniyyət işçisi, 
filologiya elmlər doktoru, professor Sədnik 
Paşa Pirsultanlı  Aşıq Bəstinin şeirlərini 
toplamaq məqsədi ilə Levə qonaq gəldi. 
Onun ədəb-ərkanla danışmağı, nitq 
mədəniyyəti, qocalarla və el sənətkarları ilə 
maraqlı söhbətləri qəlbimi riqqətə gətirdi. 
Sədnik müəllimə olan rəğbətim birə-beş artdı. 
Əslində isə bütün söhbətlər Aşıq Bəstidən və 
onun rəngarəng yaradıcılığından gedirdi. 
Sədnik müəllim kənddə işlərini görüb 
qurtardıqdan sonra mən onu idarə etdiyim 
“Villis”lə Gəncəyə gətirdim və bu “İmam 
Hüseyn” şəhərində yaşamaq qərarına gəldim. 
Sədnik Paşayevin yaxından köməkliyi və 
qayğısı sayəsində Gəncədə əbədi məskən 
salıb, evli-eşikli oldum... 
 
                                   70 
 
 ...Yorulmaz tədqiqatçı, xeyirxah insan 
və cəfakeş alim Sədnik Paşa Pirsultanlının bu 
hadisədən sonra bir ayağı Levdə oldu, bir 
ayağı Qabaqtəpədə... 
 Nəhayət, 1969-cu ildə Aşıq Bəstinin 
“Lalə” şeirlər toplusu işıq üzü gördü. Az 
sonra “Ağdabanlı Qurban və müasirləri”  
mövzusunda müdafiə edərək  filologiya 
elmləri namizədi alimlik dərəcəsi alan Sədnik 
müəllimin sonralar nəinki Aşıq Bəsti, eyni 
zamanda Kəlbəcər folkloru barədə apardığı 
tədqiqatlar əlçatmaz zirvə oldu. Bir sözlə, 
Aşıq Bəstini Aşıq Bəsti kimi tanıdan Sədnik 
Paşa Pirsultanlı   oldu.  
 ...Bu gün Aşıq Bəstinin qohum-
əqrabası məlum hadisələrə görə ölkənin 
müxtəlif bölgələrinə səpələnmişdir. Hal-
hazırda Daşkəsən rayonunun Mədənçilər 
qəsəbəsində yaşayan 94 yaşlı Qasım 
Məmmədhəsən oğlu, Gəncə şəhərində 
yaşayanlar 90 yaşlı Diləfruz nənə, Cumalı 
Həbib oğlu, 73 yaşlı aşıq Dünyamalı və 
mənim böyük qardaşım Zazalı stansiyasında 
yaşayan Qurban Aşıq Bəsti nəslinin ən yaşlı 
nümayəndələridir. Yeri gəlmişkən, onu da 
qeyd etmək yerinə düşər ki, aşıq Bəstinin 
yaradıcılığı  indinin özündə xüsusi 
dissertasiya mövzusudur. Bu ağır, lakin 
 
                                   71 
 
maraqlı “yükün” altına girmək istəyənə aşıq 
Bəsti yaradıcılığının xiridarları Aşıq 
Dünyamalı və Qurbanla görüşmək daha çox 
fayda verər.  
 Aşıq Bəstinin nəsil şəcərəsi ilə bağlı bu 
yazımı yenidən Sədnik Paşa Pirsultanlı   ilə 
bağlı bir neçə cümlə ilə tamamlamaq 
istəyirəm. Yuxarıda qeyd etdiyim kimi o, 
yorulmaz tədqiqatçı, cəfakeş alim, qayğıkeş 
insan, istedadlı şair və hər şeydən əvvəl 
səmimi dostdur. 1961-ci ilin sentyabr ayının 
yeddisindən başlayan dostluğumuz bu gün də 
davam edir və hər dəfə görüşəndə Aşıq 
Bəstini-onun əvəzedilməz yaradıcılığını 
xatırlayırıq.  
 
  Hörmətlə: Levli  Molla Cəfər  
 
 
 
                       Bəsti 
(Aşıq Bəstinin əziz xatirəsinə) 
 
Yükləndi, yükünə acı zamanın, 
Ağır qəm yükünü daşıdı Bəsti.  
Daddı zəhərini qəddar ilanın 
Uzun bir ömrünü yaşadı Bəsti.  
 
                                   72 
 
 
Həyatın yükünü qoydu çiyninə, 
Ona tab eylədi, tab etdi sinə. 
Fələk qılınc çəkdi şəhri mülkünə, 
Dərdini dərd ilə daşıdı Bəsti.  
 
Ellərin dərdini öz dərdi bildi, 
Gözünün qanını əliylə sildi. 
Bir gözü qaranlıq, bir gözü güldü, 
Tarixlə bir yerdə yaşlaşdı Bəsti.  
 
Təbini işlətdi qılınc yerinə, 
Baş vurdu tarixin gizli sirrinə.  
Sənət dünyasına o çəkdi nərə, 
Sənət dünyasının başıdı Bəsti.  
 
Dərdliyə dərd verib, dərdliyə dünya, 
Oxudum Bəstini mən yan-yana. 
Vuruldum ondakı böyük inada, 
Ləli-cəvahirin qaşıdı Bəsti.  
 
  Məhəmməd İlham Qaşaltı  
   Gəncə 25.10.2001 
 
 
 
 
 
                                   73 
 
Nə gözəl imiş 
   (Aşıq Bəstinin əziz xatirəsinə) 
 
Qəbrin nurla dolsun, ay Aşıq Bəsti, 
Xoşbulaq yaylağı nə gözəl imiş. 
Zirvəsi buludla, qarla örtülən, 
Qoca Qoşqar dağı nə gözəl imiş. 
 
Çobandağı and yeridir dilimin, 
Dəli dağım qüvvəsidir əlimin. 
Mənə oğul deyən ayrım elinin 
Eyvanı, otağı nə gözəl imiş. 
 
Şəmkirin ətrafı dilbər guşənin, 
Bülbül cəh-cəh vuran yaşıl meşənin. 
Kol dibində yatan tər bənövşənin 
Titrəyən dodağı nə gözəl imiş. 
 
Dedim Ərgünəşdə bir az dayanım, 
Halını soruşum qoca, cavanın.  
Qəlbinə od salan, o Xançobanın, 
Sönməyən çırağı nə gözəl imiş. 
 
Gəlsin köməyimə bir neçə ərən, 
Müdrik qocalar tək düz yol göstərəm.  
Ətirli güllərdən xalılar sərən, 
Həkəri qırağı nə gözəl imiş. 
 
                                   74 
 
 
Hanı sənin kimi aşıb-daşanım, 
Ayrım qızlarına şeir qoşanım. 
Səni sən eyləyən Sədnik Paşanın, 
Pozulmaz növrağı nə gözəl imiş. 
 
   Ramiz Təmkin  
 
 
 
 
 
 
  
 
 
 
 
 
 
 
 
 
 
 
 
 
              
 
                                   75 
 
                 M Ü N D Ə R İ C A T  
 
Aşıq Bəsti...................................................3 
Qoşmalar...................................................13  
Bu dünya...................................................14 
Düşmüşəm.................................................14 
Getdi..........................................................15 
Ərgünəş.....................................................16 
Eylər-eylər................................................16 
Gəlibmi?...................................................17 
A bəy.........................................................18 
Tapılmaz....................................................18 
Dəyməmiş..................................................19 
Necoldu?....................................................20 
Ay anam mənim.........................................20 
Kor oldu.....................................................21 
Bilmirəm....................................................22 
Olmaz, ay olmaz........................................22 
A Qurban....................................................23 
Getdi...........................................................24 
Bilginən......................................................25 
Gördünmü?.................................................25 
Yavaş-yavaş...............................................26 
Burdadı.......................................................27 
Ərlə arvadın deyişməsi.............................27 
Hanı?..........................................................28 
Soruş...........................................................29 
Yerində.......................................................30 
 
                                   76 
 
Gəraylılar.................................................31 
Lalə..........................................................32 
Kəklik......................................................32 
Daş, ay gəlin............................................33 
Niyə durnam?.........................................34 
Hicran-qəmdi..........................................34 
Görəydim................................................35 
Ayrı.........................................................36 
Dağlar.....................................................36 
Löydə qalıb............................................37 
Yasdı dağlar...........................................38 
Gəldi.......................................................38 
Düşdü.....................................................39 
Daşa dəydi..............................................40 
Düşsün....................................................40 
Oldum.....................................................41 
Ağladaram..............................................42 
Oyan, dağlar...........................................42 
Sənin......................................................43 
Yeri........................................................44 
Heç.........................................................44 
Çobandağı..............................................45 
Ayrımın gözəlləri..................................46 
Ayrım elindədir.....................................46 
Bəzənir...................................................47 
Öldür məni.............................................48 
Bayatılar................................................49 
Ozan söylərinə bənzər şeirlər...........52 
 
                                   77 
 
Bənövşələr................................................53 
İnanmır......................................................53 
Qurban olum.............................................54 
İstərəm.......................................................55 
Qeyrət eylə.................................................55 
Səni min yaşa, ay Məhəmməd!................56 
Əylənməz...................................................57 
Mahnılar.....................................................58 
Ana.............................................................59 
Sevirəm axı.................................................60 
Tək bəndlər.................................................61 
Rəvayət.......................................................62 
Bəsti və çoban.............................................63 
Yorulmaz tədqiqatçı, xeyirxah insan,  
cəfakeş alim.................................................65 
Aşıq Bəstinin nəsil şəcərəsi haqqında.....66 
Bəsti.............................................................69 
Nə gözəl imiş...............................................71 
 
 
 
 
 
 
 
 
 
 
                                   78 
 
Aşıq Bəsti 
 
BƏNÖVŞƏLƏR 
 
 
Toplayanı və tərtib edəni:  
                            Sədnik Paşa Pirusltanlı 
       filologiya elmləri doktoru, professor 
Redaktor:   Sahibə PAŞAYEVA 
 AMEA Folklor İnstitutunun  
Baş elmi işçisi 
               II  nəşr  (I nəşr-2001) 
Bədii redaktor:   Şəfa Vəliyeva  
Dizayner rəssam: İlhamə Novruzova  
 
 
 
Yığılmağa verilmişdir:   05.04.2013 
Çapa imzalanmışdır:      20.04.2013 
Qiyməti müqavilə yolu ilə 
Tiraj:100 
 
