ELNARƏ AKİMOVA 
 
 
 
 
 
 
 
 
 
 
 
YENİ TƏFƏKKÜR 
VƏ 
ƏDƏBİ TƏNQİD 
 
 
 
 
 
 
 
 
 
 
 
 
Bakı-2012 
 
2 
 
 
 
 
Редактор:  Ъаваншир Йусифли 
Филолоэийа цзря елмляр доктору 
 
 
 
 
Елнаря  Акимова  
«YENİ TƏFƏKKÜR VƏ ƏDƏBİ TƏNQİD» 
Bakı, “MBM”, 2012. 280 səh. 
 
 
 
“Yeni təfəkkür və ədəbi tənqid” Elnarə Akimovanın ikinci 
kitabıdır. “Müstəqillik illərində Azərbaycanda ədəbi tənqid” adlı bi-
rinci kitabı 2009-cu ildə çap olunub. Kitabda müasir Azərbaycan 
ədəbiyyatşünaslığının, tənqidinin və nəzəri-estetik fikrinin problem-
ləri çağdaş təfəkkür işığında təhlil olunur. 
 
 
ISBN: 978 - 9952 - 29 - 064 - 6 
 
 
 
 
 
© Елнаря  Акимова  
 
 
 
3 
 
 
 
 
 
 
 
 
 
ƏDƏBİ  TƏNQİDİN  
YARADICILIQ  PROBLEMLƏRİ 
  
 
4 
 
 
 
 
 
 
 
 
 
 
 
O yanda “dünya ədəbiyyatının bütün tənqid 
pilləkənlərini tanımağa” yön alanda, bu yanda 
milli tənqid tarixi, təcrübəsi ilə üz-üzəyik. Ədə-
bi uğursa onlar arasında ortaq dilin tapılacağı 
təqdirdə hasilə gələcəkdir. Necə ki, bu “düşva-
rı asan eyləməyin” nümunəsini Axundov bir 
zamanlar öz timsalında göstərmişdi. 
 
 
 
5 
YENİ TƏFƏKKÜR VƏ ƏDƏBİ TƏNQİD 
 
Milli müstəqilliyimizin bərpası ilə yetmiş illik bir dövrün 
xarakter və çalarları, ziddiyyət və təzadları, tendensiya və 
meylləri tarixə qovuşdu. Bütöv bir epoxanın süqutu cəmiyyətin 
bütün sferalarında kəskin dönüş, ciddi təbəddülatlar yaratdı. 
Miqyaslı yeniləşmə prosesinin əsası qoyuldu ki, milli ruhda və 
statusda özünüifa imkanları açan mərhələnin tələb və vəzifələri 
lazımi səviyyədə öz təsdiq və təsbitini tapa bilsin. Bədii-mə-
nəvi dəyərlərin əzəli harmoniyasının bərpası ədəbiyyatşünas-
lığın, eləcə də onun tərkib hissələrindən biri olan ədəbi tənqidin 
də yeni zamana və mühitə köklənməsinə, yeni məzmun və key-
fiyyət göstərməsinə imkan verdi. Tənqidçi Tehran Əlişanoğlu-
nun sözləri ilə desək: "Nəhayət, bizdə də ədəbiyyat yenidən sti-
xiyasına döndü; gerçəklərlə, cəmiyyətlə, sənətlə qabaq-qənşər 
durdu… Qoşqusuz-yedəksiz, haşiyəsiz-boyaqsız, leyk və əm-
masız, - sərt sənət həqiqətləri ilə gözbəgöz olub, milli varlığına 
çökəsi oldu" və tənqidin öz mövqeyini təyin etməsi, bir estetik 
sistem kimi fəaliyyət göstərməsi üçün yeni səhifə açıldı. 
Dövrün başlıca məramı – yeni təfəkkürün təşkili, təşəkkülü 
olduğundan ədəbi tənqidin də nəzərləri ilk növbədə hakim mis-
siyanın realizəsinə yönəldi. Çağdaş dövrün tələbindən tənqidin 
özünü sərf-nəzər etməməsi təbii idi. Çünki "yeni təfəkkür yeni 
insanın dərki deməkdir" (F.Dürrenmatt) və "İnsan təfəkkürü-
nün yenidən qurulmasında, psixologiya və mənəviyyatının ye-
nidən tərbiyələnməsində bədii ədəbiyyat qədər spesifik təsir 
qüvvəsinə malik olan ikinci bir ictimai şüur forması göstərmək 
çətindir" (B.Nəbiyev). Bu mənada onun orqanik, üzvi hissəsi 
kimi fəaliyyət göstərən tənqidin də iştirakı proseslərin intensiv 
və aktiv xarakter daşımasına stimul ola bilərdi. 
Yeni təfəkkürə canatım, köhnə psixologiyadan, düşüncə tər-
zindən qopub müstəqil, sərbəst, tam milli əsaslarda yaradıcılıq 
prosesinə dönüş ədəbi tənqidin təlqin etdiyi başlıca qayə olsa 
da buna nail olmaq o qədər də asan məsələ deyildi. Bunun üçün 
 
6 
məhz "milli varlığa çökmək", zamanın üzərinə böyük məsuliy-
yət yükü qoymuş Sözün nüvəsinə, bətninə enmək və məhz ora-
dan baxış bucağını çağdaş günlərə səmtləndirmək gərəkirdi. 
Yeni epoxanın ədəbi tənqidə ayırdığı missiya belə idi. Əslində 
bu ali missiyanın nəticəsi olacaq "katarsis" prosesinin, yəni 
şüuru, idrakı yad düşüncədən təmizləyib onu milli mənlik şüu-
ru və ovqatı ilə təmin etmək vəzifəsinin uğurlu həlli üçün kök-
dən gəliş zəruri idi. Uzun illər total-inzibati rejimin hökmfər-
malığı şəraitində fəaliyyət göstərən ictimai-elmi düşüncənin 
əsaslı şəkildə təzələnməsinə nail olmadan yeni zamana üz tut-
maq mümkünsüz idi. 
90-cı illərdə ədəbi tənqid yeni təfəkkürə yiyələnməyin yo-
lunu başlıca olaraq milli-mənəvi dəyərləri qiymətləndirməkdə, 
təhrif və əyintiyə məruz qalan bədii həqiqətlərin tarixi haqqını 
bərpa etməkdə, ictimai-ədəbi fikri milli məzmuna, türk təfək-
kürü məcrasına doğru yonəltməkdə görürdü. Tənqidçi Akif 
Hüseynli yazırdı: "Qarşımızda özümüzə, ilkinliyimizə qayıt-
maq, ruhumuzun şah damarını qoruyub yaşatmaq, milli şüu-
rumuzu yetkinləşdirmək vəzifəsi durur və burası şəksizdir ki, 
biz ilk növbədə tarixi yaddaşımızın sayıqlığına, itiliyinə arxa-
lanmaqla həmin ali missiyanı reallaşdıra bilərik". Bu məsələlər 
günün ədəbi tənqidi qarşısında bütün kəskinliyi və ciddiliyi ilə 
duran problemlər idi. Yeni dövrün sanki ilk qaranquşu olan 
"Ədəbi tənqid" jurnalı manifest səciyyəli məramnaməsində be-
lə müəyyənləşdirmişdi: "milli estetik təfəkkürün nəzəriyyəsini 
formalaşdırmaq", "Azərbaycan Ədəbiyyatı tarixinin metodoloji 
əsaslarını müəyyənləşdirməyə bilavasitə kömək göstərmək", 
"dünya standartlarına uyğun yazılar yazmaq", "elmimizi, mədə-
niyyətimizi təbliğ etmək" və s. Düzdür, jurnalın yalnız bircə 
nömrəsi işıq üzü gördü, belə demək mümkünsə, o, qarşısına 
qoyduğu tələbləri öz səhifələrində canlandırmaq imkanından 
məhrum oldu. Amma əsas və önəmli cəhət bu idi ki, ədəbi tən-
qid artıq fəaliyyət meydanını müəyyənləşdirə, yeni təfəkkürün 
təşkili prosesində aparıcı olmaq funksiyasına işarə edə bilmişdi. 
7 
Lakin burada bir məqama da toxunmaq gərəkdir: ədəbi tən-
qidin yeni təfəkkürə köklənməsi prosesi birdən-birə, birbaşa 
90-cı illərdən başlamamışdır. Onun təməli bir qədər əvvəl qo-
yulmuş, bütün postsovet məkanı üçün səciyyəvi olan tarixi-icti-
mai, siyasi-ideoloji hadisələrlə əlaqədar təzahür etmişdir. Hələ 
80-ci illərdən yenidənqurma adı ilə sabiq ictimai quruluşun to-
tal tənqidi başlarkən ədəbi tənqid də ideoloji buxovlardan, doq-
ma və ehkamçı stereotiplərdən qurtulmağa, azad sözə, sərbəst 
yanaşmaya yiyələnməyə çalışırdı. Bu illərdə istər tənqidçilərin 
yazdığı ayrı-ayrı məqalələrdə, istərsə də ədəbi müşavirə, disput 
və "dəyirmi stol" söhbətlərində yenidənqurmaya təbii-tarixi 
gerçəklik kimi yanaşılır, onun bədii söz sənətinə açdığı imkan-
lardan yararlanmağa cəhdlər edilirdi. Ən başlıcası isə bu idi ki, 
tənqid öz nəzərlərini özünə, "ruhuna" yönəltməyə, bədii-estetik 
meyarlardan çıxış edən mülahizə və şərhlər yürütməyə müvəf-
fəq olmuşdu. Məsələn, 1988-ci ildə "Ədəbiyyat və incəsənət" 
qəzetinin təşkil etdiyi "80-ci illər: ədəbi tənqidin axtarışları" 
mövzusunda "dəyirmi stol" söhbətində iştirak edən tənqidçilər 
həm tənqidin, həm də digər janrların problemlərini sırf sənət 
müstəvisində çözür, ədəbi prosesə müdaxilədə, gələcək, pers-
pektiv axtarış və təmayüllərin müəyyənləşdirilməsində milli 
tarixi-təcrübəyə əsaslanan metodoloji prinsiplər təklif edir, bir 
sözlə, zamanın ədəbiyyat qarşısına qoyduğu tələblərdən çıxış 
edirdilər. Bu tələblər hansılar idi? Təbii ki, ilk növbədə nəzəri-
estetik irsimizi elmi təhlil baxımından təkrar (yenidən) tədqiq, 
araşdırma predmetinə çevirmək… Sonradan, 90-cı illərdə ümu-
mən tənqidin əsas istiqamətini təşkil edəcək bu tələbin nəzəri 
əsasları, ideya başlanğıcı məhz həmin illərdə qoyulmuşdur.  
Bu məramla elə həmin ildə Azərbaycan SSR Elmlər Aka-
demiyası Nizami adına Ədəbiyyat İnstitutu və Azərbaycan Ya-
zıçılar İttifaqının tənqid şurası "Ədəbiyyat və incəsənət" qəzeti 
ilə birlikdə müşavirə təşkil etmişdir. "Yeni təfəkkür və nəzəri 
irsimiz" adlanan həmin müşavirədə tənqidçi və ədəbiyyatşünas-
ların – Q.Qasımzadə, Y.Qarayev, V.Quliyev, N.Cəfərov və b.-
 
8 
nın önəm verdikləri əsas məsələlər - milli dil, tarixi yaddaş, sə-
nətdə forma və məzmun problemləri ilə əlaqədar idi. Bir sıra 
məsələlərə münasibətdə "sıfırdan başlamaq" tələbini qoyan tən-
qid "yeniləşmə ideologiyası folklorumuzdan tutmuş ədəbiyyata 
80-ci illərdə gələn şairlərimizin yaradıcılığına qədər bütün ədə-
bi həyat faktlarına təzə münasibət tələb edir" – deyərək ədəbiy-
yat tarixinin qarşısında duran bir sıra problemlərin həlli zəru-
riliyini vurğulayır, onların həyata keçirilməsini həm də ədəbi 
tənqidi təfəkkürün inkişafı üçün vacib amil hesab edirdilər.  
Bu illərdə ədəbiyyat haqqında aparılan söhbətlər elmi-nəzəri 
mülahizələrin aydınlığı, qətiliyi ilə seçilir, professional müda-
xilələrin, müstəqil düşüncə axtarışlarının nəticəsi kimi mey-
dana çıxırdı. Yaradıcı şəxslər diskussiyalar zamanı çəkinmədən 
ədəbiyyat, sənət haqqında qənaətlərini bölüşür, analitik təhlillər 
əsasında polemikalar yaratmağa səy edirdilər. Tənqidçi Aydın 
Məmmədovun 1986-cı ildə yazıçı Ə.Əylisli, 1987-ci ildə isə 
Anarla "Ulduz" jurnalında dialoqları bu baxımdan önəmlidir. 
Həmin polemikaların özəlliyi nədə idi? İlk növbədə, bədii-este-
tik tendensiyaların, orijinal yanaşma tərzinin mövcudluğuna, 
yaşarılığına təminat verirdi. Və nə qədər müxtəlif baxış, fərqli 
üslub və düşüncə tərzi nümayiş etdirsə belə, son olaraq ədəbiy-
yatın maraqları baxımından onun dinamik inkişafına xidmətin 
göstəricisi kimi meydana çıxırdı. Bütün bunlar yeni təfəkkürün 
təşəkkülü baxımından 80-ci illəri "dönüş mərhələsi" kimi sə-
ciyyələndirməyə imkan verirdi. Tənqidçi-ədəbiyyatşünas Ş.Sal-
manov 1990-cı ildə yazdığı "Ədəbiyyatşünaslıq və yeni təfək-
kür" adlı məqaləsində 80-ci illəri məhz bu cür adlandırır və fikrini 
belə əsaslandırır: "Biz keçdiyimiz yol, tariximiz və mənəvi 
sərvətlərimiz, sosial mahiyyətimiz barədə düşündük, mübahisə 
etdik. Bu keçirdiyimiz tarixi mərhələnin fərqləndirici xüsusiyyə-
tidir və eyni zamanda mühüm yekunudur. Biz tariximizdə ilk dəfə 
fikir və rəy müxtəlifliyi yaratdıq. Repressiya əzabından, stalinizm 
bəlasından keçdiyimizi dərk etdik. Həm də bütün bunların izsiz 
ötüşmədiyini, şüurumuzda, tariximizdə, mənəviyyatımızda dərin 
silinməz şırımlar açdığını gördük".  
9 
Əlbəttə, burada sıralanan faktların bir çoxu, xüsusən, "rep-
ressiya əzabının, stalinizm bəlasının dərki", "sosial mahiyyəti-
miz barədə düşünmə" prosesi bir qədər əvvəlki dövrlərdə, 60-cı 
illərdən başlanmışdı. Bəlkə elə buna görə Y.Qarayev, N.Cəfə-
rov, V.Yusifli, T.Əlişanoğlu kimi bir qism tənqidçilər 90-cı il-
ləri əlahiddə bir dövr kimi səciyyələndirərkən başlanğıc, zəmin 
kimi bu illəri göstərir, 90-cı illərin yeniləşmə ideologiyasını 
"həm ideya nöqteyi-nəzərindən, ictimai fikir müdaxiləsi baxı-
mından, həm də özünün bədii nöqteyi-nəzərindən" (M.Os-
manoğlu) 60-70-ci illər mərhələsinin davamı kimi qiymətlən-
dirirdilər. Zənnimizcə, burada da bir qanunauyğunluq əksini ta-
pıb. "Çünki söhbət ideoloji-konseptual mənada, sırf milli tən-
qiddən, milli ədəbiyyatın-mədəniyyətin birbaşa zəminindən do-
ğan tənqiddən gedirsə belə bir tənqidin yetişməsi, irəli gəlməsi, 
funksionallığına şərait yalnız 70-ci illər Azərbaycanında müm-
kün olmuşdur" (T.Əlişanoğlu).  
Lakin eyniləşdirmirik, fərqlərin də olduğu barizdir, həqiqət-
dir. Nə dərəcədə radikal mövqe, fərqli baxış tərzi nümayiş 
etdirməyindən asılı olmayaraq istər 60-cı, istərsə də ondan 
sonrakı 70-ci, 80-ci illəri biz sözün tam mənasında müstəqil, 
bütün ehkamlardan üzülüşmüş mərhələ kimi səciyyələndirə 
bilmərik. Ədəbi tənqidin keçib gəldiyi təkamül yolunun özü 
bizə bu qənaətə gəlməyə əsas verir. Yəni, 90-cı illərə qədər bir-
birini əvəzləyən ədəbi tənqid dalğalarında nəzəri-estetik fikir-
dəki dirçəlişin daha çox çəkilib-qabarma halları ilə müşayiət 
olunduğunu görürük. Deyək ki, əgər azad ədəbi atmosfer 60-cı 
illərdə nəşət tapmış, ədəbi tənqid zamana müxalif ruhda özünü-
təsdiqə, gerçəkliyin ideya-estetik dərkinə çalışmışsa, çox keç-
mədən tənqidçi Ş.Salmanovun yuxarıda adı gedən məqaləsində 
yazdığı kimi, "volyuntarizm təzahürləri", "iqtisadi və sosial 
durğunluq", "böhran vəziyyəti" qarşıya qoyulan köklü prob-
lemlərin həyata keçirilməsinə imkan verməmiş, əksinə, azad 
sözün, sərbəst düşüncənin meydanını daraltmış, tənqidi daha 
çox ikitərəfli mövqe nümayiş etdirmək məcburiyyətində qoy-
muşdur. Eləcə də, Sov. İ.K.P. MK-nın "Ədəbi-bədii tənqid haq-
 
10 
qında" 1972-ci ildə verdiyi qərarın və bu qərardan az sonra 
yaranan sürəkli polemik şəraitin, tənqidçi R.Uluselin vurğu-
ladığı tək, "tənqidin öz daxili problemlərinə ciddi nəzər yetir-
məsinin, onun özünəməxsus nəzəri-metodoloji xassələrinin 
öyrənilməsinin ən məhsuldar dövrü hesab olunan 1975-80-ci 
illərin" ümumi mənzərəsinə nəzər salanda belə, ikili düşüncə 
qütbünü (ideoloji və estetik) təmsil edən ədəbi tənqid obrazını 
görürük. Məhz bu ikili xarakter ədəbi tənqidi sovet dövrünün 
süquta uğramasına qədər müşayiət etmiş, onun tam və müstəqil 
idrak sahəsi kimi fəaliyyət göstərməsinə, öz bədii-estetik 
mahiyyətindən çıxış etməsinə, bir sözlə sxolastikadan təcrid 
olunmasına əngəl olmuşdur. Hətta "dönüş mərhələsi" kimi sə-
ciyyələndirilən 80-ci illərin sonlarında, yenidənqurmanın bəxş 
elədiyi yarımçıq aşkarlıq və demokratiya şəraitində belə, hakim 
totalitar-inzibati rejimin təsiri duyulur, onun diqtə etdiyi yarlık 
və etiketlərsiz ötüşməyin mümkünsüzlüyü məlum olur. Mə-
sələn, Qasım Qasımzadə 1988-ci ildə keçirilən "Yeni təfəkkür 
və nəzəri irsimiz" adlı müşavirədəki çıxışında belə bir tezis 
səsləndirir: "Müasir estetika elmi Lenin irsinin özünə müra-
ciətlə milli ədəbiyyat və incəsənətin bütün dövrlərinin qiymət-
ləndirilməsinə ehtiyatla, yeni təfəkkür işığında yanaşmalıdı". 
Yaxud 60-cı illərdən başlayaraq ədəbi fakta, ədəbi prosesə 
yanaşmada orijinallığı ilə seçilən, yaradıcılığında klassik tənqid 
ənənələri ilə dünya estetik fikrini uğurla sintez edən tənqidçi 
Yaşar Qarayev belə 1987-ci ildə yazdığı "Yenidənqurma və 
nəzəri fikir" adlı məqaləsində ədəbiyyat, sənətlə bağlı miqyaslı 
problemlərdən söz açır, onların həlli zəruriliyini vurğulayır, 
kənar prinsiplərə deyil, məhz milli konsepsiyalara əsaslanmağı 
tələb edir, amma bu zaman ideolojiyə uyaraq "milli problemləri 
həll etməyin perspektiv yolu" kimi marksist-leninçi konsepsi-
yaya müraciət edir, "bizə öz orijinal, marksist-leninçi konsep-
siyamız lazımdır" deyir. Həmçinin 1988-ci ildə "Yenidənqurma 
və ictimai-estetik fikir" adlı çıxışında "partiyaya (oxu: Stalinə, 
Beriyaya, Jdanova, Mir Cəfər Bağırova) xidmət və qulluq gös-
tərən ədəbiyyat"a qarşı çıxırsa da "partiyalı ədəbiyyat" anlayı-
şına pozitiv münasibət izhar edir.  
11 
Düzdür, bütün bu hallar əvvəlki dövrlərə nisbətən qat-qat az 
nəzərə çarpır, artıq fraqmental şəkildə təzahür edirdi. Həm də 
bu məqalə müəlliflərinin günün nəbzini tutub milli ədəbiyyat 
tarixi, milli dil və yaddaşla bağlı problemləri aktuallandırma-
ları, üstəgəl, "yeni təfəkkür işığında", "orijinal konsepsiyamız” 
kimi ifadələri vurğulamaları artıq düşüncə tərzinin təbəddüla-
tından xəbər verirdi.  
Eyni zamanda həmin dövrə xas olan incə bir məqama da 
toxunmaq gərəkdir: bu yazılara yenidənqurmanın doğurduğu 
inam da sirayət etmişdi. Hələ də hər şeyin qaydasına düşəcə-
yinə, dünəndən fərqli ritmdə təzahür edəcəyinə tənqidçilərdə 
bir ümid vardı. Fəqət 80-cı illərin sonlarında başlanan xaotik 
proseslər, 90-cı illərdə törədilən Qanlı Yanvar faciəsi sovet 
imperiyası ilə bağlı bütün illüziyaların puç olduğunu göstərdi. 
Baş verən kataklizmlər, gözlənilməz fəci olaylar ədəbi tənqidin 
də silkələnməsinə, oyanışına təsir göstərdi və bu zaman onun 
içində saxladığı daxili potensial, mənəvi təlatüm inersiya ilə, 
özünüdərkin təcəssümü kimi üzə çıxdı. "Bizə öz orijinal, mark-
sist-leninçi konsepsiyamız lazımdır" deyən Yaşar Qarayev bu-
nun müqabilində Yaddaş konsepsiyasının "baniye-karı" oldu. 
Təbii ki, məhz "sözün yaddaş sirri"ni (K.Vəliyev) qoruduğu, 
qan yaddaşını zamanın dramatik və böhranlı məqamlarından 
bütöv və zədəsiz çıxara bildiyi üçün… Ustad tənqidçi "indi" 
adlanan zaman kəsimindən keçmişin, uzaq dünənimizin dərin 
qatlarına rakurs elədi, "qədimdən indiyə qədər, mifdən, folklor-
dan müasir günlərə qədər Azərbaycan xalqı dünya ədəbi-bədii 
fikrinə hansı yenilikləri gətirib, hansı mənəvi, əxlaqi, bədii də-
yər və sərvətlərlə onu zənginləşdirib?" kimi suallara cavab ara-
maq məqsədilə bədii-mədəni keçmişimizin bütün dövrlərini 
tədqiqat obyektinə çevirdi.Yaxud digər tənqidçilər – N.Cəfərov 
və N.Şəmsizadə yazılarında azərbaycançılıq ideologiyasını qa-
bartdılar. Milli şüurun yetkinləşməsi, xalqın etnogenezisinin 
dərki üçün vacib olan bu amilin bir doktrina, konsepsiya kimi 
ədəbi-tənqidi fikirdə qoyuluşunun vacibliyini təsbit etdilər. 
Eləcə də K.Talıbzadə, B.Nəbiyev, Elçin, K.Abdulla, V.Quliyev 
 
12 
və b. alim və tənqidçilərin xidməti sayəsində ədəbiyyatımızın 
bir çox qaranlıq səhifələri təzə rakursdan işıqlandırıldı, müha-
cirət ədəbiyyatşünaslığımız, qürbət eldə yaşayıb-yaratmağa 
məcbur olan görkəmli sənətkarlarımızın irsi ciddi araşdırmala-
rın predmetinə çevrildi. Yaxın keçmişimiz olan sovet dövrü 
Azərbaycan ədəbiyyatının müxtəlif problemlərinə yeni meto-
doloji mövqedən nəzər salındı (Ş.Salmanov, A.Hüseynli, Ş.Alı-
şanlı, T.Əlişanoğlu və b.).  
Bu illərdə esse janrına müraciət edərək onun qüvvətli nü-
munələrini yaratma çabası da tənqidimizdə hadisə, onun inkişa-
fında irəliyə addım sayılmalıdır. Anarın "Gecə düşüncələri", 
Elçinin "Ədəbi düşüncələr", K.Abdullanın "Əvvəl-axır yazı-
lanlar", "Yolun əvvəli və axırı", R.Rövşənin “İnsan mənzərələ-
ri”, K.V.Nərimanoğlunun "Mənim Füzulim" və s. kimi esseləri 
uzun illərin ideoloji nəzarət və basqısından, təzyiq və buxovun-
dan sonra ədəbiyyata və sənətə açıq münasibətdən daha çox, 
həyata və dövrə fəlsəfi yanaşmanın təzahürü kimi meydana 
çıxır. Ş.Salmanovun yazdığı kimi "… bu tipli əsərlər çağdaş 
tənqidin yeni janr və forma axtarışlarını əks etdirməklə yanaşı, 
həm də ədəbiyyat və zaman, sənət və həyat problemi ətrafında 
dövrün ədəbi düşüncəsini, müasir yazıçının mövqeyini, həyat 
və sənət konsepsiyasını əks etdirir"di. Bu esselər tənqidi yalnız 
bədii əsərlərin şərhi, təhlili ilə məşğul bir janr kimi səciy-
yələndirmək meyllərini eroziyaya uğradıb, ona daha geniş əra-
zidə, ölçü və miqyasda, heç nəyin qoşqusu olmadan, müstəqil 
konteksdə nəzər yetirməyin gərəkliyini sübut edir. Əlbəttə, 
burada da, başlıca predmet ədəbiyyatdır, Anar da, Elçin də, 
R.Rövşən, K.Abdulla və K.V.Nərimanoğlu da hər birisi məhz 
"ədəbiyyat müstəvisi üzərində özünün sənət, sənətkar, sözün və 
insanın taleyi, dünyanın gərdişi haqqında fəlsəfi evciklərini qu-
rur və sınaq üçün oxucuya müraciət edir"lər (G.Səfərəliyeva). 
Lakin burada dominantlıq təşkil edən müəllif obrazıdır, bütün 
hallarda daxili azadlıq və sərbəstliyini qabardan fərdi "mən"dir. 
Bu fərdi "mən”” esselərdə məhək daşı rolunu oynayır. Ədəbiy-
yat, bədii əsərlər, müxtəlif ədəbi-bədii obrazlar, sənətkarlar qa-
13 
lereyası, hadisələr və gerçəklər polifoniyası – hər biri məhz bu 
daşın büllurunda yeni çalar və dəyər kəsb edə bilirlər. 
Əsəd Cahangirin 1997-2000-ci illər arasında yazdığı "Səs”", 
"Söz"” və "Rəng"” silsiləsindən olan yazıları da yeni estetik 
baxışın, fərqli düşüncə tərzinin ifadəçisi kimi ədəbi tənqidi-
mizin uğurlu faktı hesab olunmalıdır. 
Bu yazılarda ilk dəfə olaraq səs, söz və rəng anlayışları qu-
ru, sxematik bir anlam kimi deyil, canlı, nəfəs alan mövcudluq 
kimi götürülür. Onların etimolojisinə varılır, ilahi, ilkin başlan-
ğıcdan çağdaş günümüzədək keçdikləri təkamül yolu təfsirini 
tapır, hansı təbəddülatlara məruz qaldığı, müxtəlif ədəbi 
şəxsiyyətlərin yaradıcılığında hansı formada təcəlla etdiyi gös-
tərilir. Məsələn, tənqidçinin "Söz”" məqaləsini nəzərdən keçi-
rək. Sözü iki anlamda – Söz və söz kimi alan Ə.Cahangirə görə 
bunlardan birincisi, yəni Söz üçün ağıl, zəka, həqiqət, "Zəkanın 
özü"” kimi qneseoloji əlamətlər, söz üçün isə duyğu, hiss və 
yalan kimi patetik, pafoslu keyfiyyətlər xarakterikdir. Ədəbiy-
yatımıza bu kontekstdən yanaşan müəllif Sözdən sözə və 
əksinə sözdən Sözə doğru gedilən yolun trayektoriyasını cız-
mağa salışır. 
"Dünya Sözün bətnindən doğulub, söz isə dünyanın" - yazan 
Ə.Cahangir "Sözün yarandığı vaxtdan mifə doğru gələn təka-
mül yolunu izləyir və mifi Sözdən sözə keçidin məzmun baş-
lanğıcı" kimi səciyyələndirir. Nədən ki, mif, əsatir zəkaya və 
həqiqətə deyil, daha çox duyğu və yalana əsaslandığından onun 
Sözü dərk etməsi mümkünsüzdür. "Ağılsız" mif Sözü ağılla 
dərk edə bilməz, məhz duya bilərdi". Müəllifə görə poetik söz 
də dünyanı dərkin mifik tipində olduğundan, yəni əsasında 
yalan dayandığından onun da Sözü öz nəhəngliyində yaşatma 
ehtimalı azdır. Poetik düşüncədən fərqli olaraq, mahiyyətində 
həqiqət duran dini düşüncəni Sözə xidmətin göstəricisi hesab 
edən Ə.Cahangir yaradıcılığında bunların vəhdətini həm poe-
tik, həm də dini və fəlsəfi düşüncənin sintezini verən N.Gən-
cəvini sözdən SÖZə keçidin müəllifi kimi dəyərləndirir. 
Daha sonra, poetik fikrin öz ifadə imkanlarını genişlən-
 
14 
dirməsi ilə sözün də müstəsnalıq, müstəqillik statusu qazan-
masını vurğulayan tənqidçi bu dəyişməni Füzuli yaradıcılığının 
xidməti hesab edərək, "Füzuli divanındakı qəzəllər SÖZdən 
sözə keçidin formal göstəricisi idi" yazır. 
Beləcə, Ə.Cahangir mahiyyətində zəka, idrak və həqiqət 
duran SÖZ və yalan, duyğu, hiss duran söz anlayışlarının hansı 
eniş, yaxud yüksəlişlə müşayiət olunmasını çağımıza qədər 
izləyir. "…SÖZdən sözə və sözdən SÖZə keçidin trayektoriya-
sı düz xətt deyil, çevrə boyunca gedirdi" yazan müəllifə görə 
M.P.Vaqif yaradıcılığında bu gediş "məsafəcə SÖZdən uzaq 
olsa da, istiqamətcə SÖZə doğru idi"sə sovet dövründə sözün 
özü belə cəmiyyətdə gedən saxta proseslərə adekvat olaraq 
məhvərindən çıxmış, ehtiva elədiyi keyfiyyətlərdən məhrum 
olmuşdur. Yalnız bir neçə sənətkarın yaradıcılığında bu anlam-
ların əzəli əsasının bərpa olunduğunu qeyd edən tənqidçi üçün 
bu qayıdış Ə.Əylislidə Həqiqətə çatmayıb Mifdə qalan sözün, 
Anarda isə həm də Həqiqətə çatan sözün dirilməsi ilə əlamət-
dardır. Nəhayət, SÖZün dirilməsinin İ.Hüseynovun yaradıcılı-
ğında əyaniləşdiyini vurğulayan müəllif burada artıq Həqiqətə 
çatıb özünüdərk etmiş, əbədiyyətə, ölməzliyə qovuşmuş insan, 
yazıçı obrazının ehtiva olunduğunu yazır.  
Bu tipli məqalələr 1990-cı illərin sonlarında, müəyyən nə-
fəsdərim dövründən sonra meydana çıxmaqla göstərir ki, tən-
qid özünün axtarış, yeni rakurs müəyyənləşdirmə, ədəbiyyatı-
mıza fərqli tərzdə yanaşma mərhələsini yaşayır. İnanırıq ki, 
yeni estetik prinsiplərin təşəkkülü zəruriliyi bu sahədəki axtarış 
çabasını və yeni təfəkkür quruculuğu əzmini artıracaqdır.  
  
15 
OBYEKTİVLİK MEYARI İLƏ 
 
Vaxt vardı keçmiş Sovetlər İttifaqında ədəbi tənqidin ədə-
biyyatda yerini və rolunu müəyyənləşdirmək, yaradıcılıq sahəsi 
kimi təsdiq etmək haqda xüsusi iclaslar, müşavirələr təşkil 
olunurdu. Əksər vaxtı qoyulan məsələ dolğun və real şərhini 
tapmasa da, hər halda bu yığıncaqların çağırılmasını zəruri 
edən ədəbi tənqidin dominant mövqeyi, aparıcı görkəmi idi, 
“mən varamsa, fəaliyyət göstərirəmsə, əməyimi qiymətləndir” 
tələbə idi. İndi bu cür iddialarla ədəbi tənqid kimsəni məşğul 
edə bilməz. Ona görə yox ki, artıq bu məcrada bütün suallar 
cavablandırılıb, tənqid əlahiddə yaradıcılıq və xarakter cizgiləri 
qazanıb (bu günün özündə belə tənqidi yaradıcılıq sahəsi kimi 
inkar edənlər var və günü sabah “tənqid lazımdırmı?” mövzu-
sunda müşavirə təşkil olunsa onu ədəbiyyat üçün “xarici səs” 
hesab edib kənarlaşdırmağa hazır olanlar tapılacaq, hətta 
tənqidin bircə xoş sözünə nə qədər nə qədər həsrətli olsalar be-
lə...), sadəcə olaraq ona görə ki, bu gün ədəbiyyat adamını tən-
qidin hazırkı durumu maraqlandırır, çağırılan iclasların, yazılan 
məqalələrin zəifliyindən, süstlüyündən, ən sərt halda isə yoxlu-
ğundan-ölümündən bəhs edilir. Məsələn, bir neçə il bundan 
əvvəl tənqidçi C.Yusifli “Tənqidin ölümü” adlandırdığı məru-
zəsində qeyd edirdi ki, “indi tənqid, düzdürmən bu sözü işlət-
mək istəməzdim, yiyəsiz ölüyə bənzəyir. Ağlayanı çox olsa da 
ortadan götürəni yoxdur”. Hazırdasa belə düşünmək haqsızlıq 
olardı. Ən azı ona görə ki, bugünkü yazılarda tənqidin prob-
lemləri çözülməyə başlanılıb və yaxşı cəhətdir ki, bu təşəb-
büslərin çoxu artıq tənqidçilərin özləri tərəfindən göstərilir. 
Demək olmaz ki, tənqidin zəiflədiyi, gücdən düşdüyü son 
bir neçə onillikdə onun vəziyyəti tənqidçiləri maraqlandır-
mayıb, səbəblərini açıqlamağa cəhd göstərilməyib. Müxtəlif 
vaxtlarda etiraz nidaları eşidilib, “karvanbaşı, yolun hayana-
dır?” deyə həyəcan təbili çalanlar da olub. Amma bu hallar 
təsadüfi səciyyə daşıdığı, deyək ki, adda-budda səsləndiyi üçün 
ədəbiyyatın aparıcı mövzusuna çevrilməyib, ya da sadəcə “biz-
 
16 
də iki fikir toqquşub üçüncüyə körpü salmayıb” (T.Əlişan-
oğlu), vəssalam. Doğurdan da əgər tənqidin “sadə düsturu ədə-
bi polemikadırsa” son zamanlara qədər ədəbi prosesdə biz 
məhz bunu görməmişik. İstisna olaraq deyək ki, N.Cəfərov-
T.Əlişanoğlu, Əsəd Cahangir-T.Əlişanoğlu polemikaları müəy-
yən vaxtlarda fikir ətalətini aradan qaldırmağa xidmət edib, 
eləcə də son günlər ədəbi ictimaiyyətdə böyük rezonansa səbəb 
olan Elçinin “Müasir dövrdə Azərbaycan ədəbi tənqidinin 
yaradıcılıq problemləri” adlı məqaləsi tənqidin yaşarlılığına tə-
minat vermək baxımından təqdirə layiqdir. Amma nə üçün bu 
cür mübahisəli ruh, polemit ovqat aşılayan məqalələr kütləvi-
ləşmir? Elçinin məqaləsində onlarla tənqidçi adı sadalanır. 
Təbii ki, onlardan hər biri müəyyən vaxtlarda zəhmət çəkib, 
“gecəni-gündüzə qatıb” bu adı qazanıblar. Bəs niyə 90-cı illər-
də, ədəbi prosesin, o cümlədən ədəbi tənqidin dramatik za-
manında onların səsini eşitməmişik. Elə bu gün də, bir halda ki, 
bizdə hər sahədə istənilən qədər problem var, niyə bu tənqid-
çilər ələ qələm alıb onların həllinə girişmirlər. Niyə bu gün biz 
ədəbi tənqiddən danışanda yalnız bir-iki tənqidçinin adı üzə-
rində dayanırıq, təkrar-təkrar onlara istinad edir, bütün prob-
lemin ağırlığını da bu tənqidçilərin üzərinə atırıq. Bəs digər 
tənqidçilər? Bu mənada bəlkə də C.Yusiflinin qənaəti daha 
məqsədəuyğundur ki, “ədəbi prosesə şamil edilən “yoxmu, var-
mı?” sualının qoyuluşu səhvdir, absurddur, bu, daha çox şəxsi 
planda səslənsəydi daha gerçək ifadəsini tapardı, yəni bir şair, 
bir nasir, dramaturq, yaxud tənqidçi kimi mən varam, yoxsa 
artıq mövcud deyiləm?” Vaxtilə haqsız tənqidlərə məruz qalıb 
uzun müddət heç nə yazmayan rus yazıçısı Zoşşenko sonralar 
bunun səbəbini belə izah etmişdir: “Qorxudulmuş yazıçı ixtisa-
sın itirilməsi deməkdir”. Bəs görəsən bizim tənqidçilərin 
ixtisaslarını itirmələrinə hansı amil səbəb olmuşdur?... Böyük 
ədəbiyyatın olmamasımı, yoxsa hələdəmi “ədəbiyyatdakı qü-
surların kəskin tənqidini mətbuat çap eləmirdi”. (Y.Qarayev). 
T.Əlişanoğlu “Azərbaycan nəşri sosrealizim çevrəsində” adlı 
kitabında yazır: “1930-50-ci illər ədəbiyyatı üçün inqilabi pafos, 
17 
romantik, mübariz qəhrəman tipi səciyyəvi idi. Şəksiz ki, müəy-
yən ictimai həyat həqiqətlərini əks etdirən belə surətlər bədii əsər-
lərdən tənqidi yazılara keçir, tənqidin “inqilabiliyini”, “çevik-
liyini”, “quruculuq” missiyasını təmin edirdi. Ədəbi tənqid bu və-
ziyyətə o dərəcədə öyrənmişdi ki, təsəvvüründə bu qəhrəmanları 
həyatın atributuna, həqiqətin yeganə meyarına çevirmişdir. 
Doğrudur, 90-cı illərdə bəlkə elə qəhrəman tipi yaranmadı 
ki, tənqidi yazılara keçsin, onun qəhrəmanlarına çevrilsin, 
“çevikliyini” təmin etsin. Bu ola bilsin ki, ədəbiyyatın güna-
hıdır. Amma bəs necə olur ki, öz növbəsində ədəbi tənqid 
“Sovet İttifaqı Kommunist Partiyası Mərkəzi Komitəsinin və 
SSRİ Nazirlər Sovetinin nəinki yalnız ideoloji, həmçinin kənd 
təsərrüfatı, sənaye, sosializm yarışı və s., və i.a. haqqında qə-
rarların ədəbiyyatdakı inikasını (!) tələb edə” bilirdi, yəni yazı-
çını sxematik qəhrəmanlar, şablon süjetlər yaratmağa məcbur 
edirdi, 90-cı illərdə isə, sənətin bütün ideoloji yasaqlardan üzü-
lüşdüyü, ehkam və doqmaları geridə qoyduğu bir vaxtda yazıçı 
və şairlərdən dövrün problemlərinin, baş mövzularının əksini 
tələb edə bilmədi?! “Niyə çağdaş Azərbaycan nəsrində müha-
ribə mövzusu lazımınca işıqlandırılmadı”, “niyə bu gün milli 
ruhun, azadlıq duyğusunun dirçəldilməsində 1918-ci illərin 
poeziyası rol oynayır”, “niyə hələ də müharibə haqqında ən 
yaxşı nümunələr 1941-45-ci illərin ədəbiyyatı sayılır” (V.Yu-
sifli) kimi suallar, “ədəbiyyat dövrü, zamanı, cəmiyyəti, milləti 
qabaqlamalı olduğu halda hadisələrin ardınca sürünür. Bu da 
bir növ fərarilikdi-ədəbiyyatın fərariliyi!!! (T.Hüseynoğlu) 
kimi kəskin etirazlar bədii düşüncəni, ədəbi fikri düşündürəcək, 
silkəyəcək səviyyədə geniş miqyas almadı. Böyük tənqid bö-
yük ədəbiyyat yaradır elədir. Akademik K.Talıbzadənin fikri 
də həqiqətdir ki, “lakin böyük ədəbi əsərlər yazılana qədər 
bizim münəqqidlər mürgüləməlidirlərmi? Tənqidsiz böyük 
ədəbiyyat yaranacaqsa, onda tənqidə heç bir ehtiyac qalmayır”. 
Tənqid öz varlığını daim hiss etdirməli, mütərəqqi ideyaların 
təbliğatçısına çevrilməlidir. O dərəcədə ki, yazıçını bəzən “tən-
qid də böyük ədəbiyyat yarada bilər” qənaətinə gətirə bilsin.  
 
18 
Söz yox ki, 90-cı illər mürəkkəb, təzadlı illər idi. Amma axı 
ədəbiyyatımız bundan da çətin sınaq mərhələlərini adlayıb. 
1937-ci illəri, ağır repressiya zamanını göz önünə gətirək. Bir-
dən-birə ictimai fikir mücahidlərimiz, qüdrətli zəka sahiblə-
rimiz ideoloji siyasətin, mənfur irticanın qurbanına çevrilir, 
ədəbiyyat şairi, yazıçısı ilə bahəm M.Quliyev, Ə.Nazim, 
H.Zeynallı, M.K.Ələkbərli, B.Çobanzadə, V.Xuluflu, A.Musa-
xanlı kimi tənqidçi simalarını da itirir. Amma hətta fəci tale ilə 
üzləşəndən sonra belə ədəbi tənqid səsini içinə qısmır. O illərin 
ədəbi tənqidinin mənzərəsini ədəbiyyatşünas Ş.Salmanov belə 
təsvir edir: “Repressiya, şəxsiyyətə pərəstiş tənqidi fikri öz sərt, 
amansız qanunlarına tabe edirdi, onu sıxır və boğurdu. Belə 
şəraitdə tənqiddə fəaliyyət göstərmək, axtarmaq və yaratmaq 
müşkül məsələ idi. Lakin buna baxmayaraq tənqid çıxılmaz 
vəziyyətdən yol axtarır və tapırdı. Ədəbiyyat haqqında, hansısa 
yeni əsər haqqında bəzən yanlış, birtərəfli rəy və fikir ifadə etsə 
də, yaxud buna məcbur olsa da, tənqid, ədəbiyyatşünaslıq öz 
daxili mahiyyətinə, vəzifəsinə xəyanət etmir, amiranə-inzibati, 
zəhmli bürokratik fikir şəraitində ədəbiyyatın insanşünaslıq, 
xalqşünaslıq qayələrinə xidmətindən qalmırdı”. 
Əgər 90-cı illərdə də tənqidçilərdən hər biri ədəbi tənqid 
adına sədaqətlə xidmət eləsəydi, ədəbi prosesdəki neqativ hal-
lara qarşı aramsız mübarizə yolunu tutsaydı, həm tənqidin 
vəziyyəti bu gün belə problem yaratmaz, həm də “ədəbiyyatın 
axtarış və adaptasiya mərhələsi” (A.Əmrahoğlu) belə uzun və 
sürəkli çəkməzdi.  
Bir neçə kəlmə də Elçinin yuxarıda adı gedən məqaləsinin 
əks-sədası barədə... 
Bu məqalələr doğurdan da böyük əks-reaksiya doğurdu, 
amma çox təəssüf ki, bu reaksiyaların əksəriyyəti obyektivlik-
dən uzaq səsləndi. Mən sadəcə istərdim ki, şair Qəşəm 
Nəcəfzadənin bəzi fikirlərinə münasibət bildirim. 
Elçinin bir-birinə zidd fikirlər söyləməkdə günahlandıran 
Q.Nəcəfzadə özü də fikirlərində o qədər də müəyyənlik, 
aydınlıq nümayiş etdirmir. Bir tərəfdən o, Elçini “bütün varlığı, 
19 
gücü ilə çağdaş ədəbiyyata, sənətə ədəbi-bədii, tənqidi təkan 
verən tənqidçi, “məsul vəzifədə olsa da “vaxt azlığı” çərçi-
vəsində döyünən, çırpınan qəlbi ilə çağdaş ədəbiyyatımızın 
aparıcı qüvvəsi” sayır, digər tərəfdən Elçini, V.Yusifli, T.Əliş-
oğlu, Ə.Cahangiri öz əlinə almaqda, tənqidçiləri də Elçinin 
nəzərində olmaq xatirinə ondan yazmaqda qınayır. Maraqlıdır, 
əgər Q.Nəcəfzadə bir şair kimi Elçinin yazıçı, tənqidçi məziy-
yətlərini görə və qiymətləndirə bilirsə, bəs tənqidçilərin bunu 
görməsi, qiymətləndirilməsi niyə qəbahət sayılmalıdır. Axı bu 
tənqidçilərdən hər biri sırf Elçin yaradıcılığından çıxış edirlər. 
Lütfanə təriflər içərisində itib-batmırlar. Özü də təkcə Elçindən 
yox, heç bir məsul işdə çalışmayan şairdən də, yazıçıdan da 
ədəbiyyatın sıra nəfəri kimi yazıblar. Elə təkcə V.Yusifli adı 
kifayətdir deyək ki, sənətə ilk vəsiqə alan bir çox cavan şair-
lərin təqdimini onun imzasından tanımışıq. Hətta buna görə 
dəfələrlə qınanılıb da. Eləcə də T.Əlişanoğlunun “neo-60 cılar” 
və digər məqalələri kimlərəsə mübahisəli görünsə belə ça-
ğımızın ədəbi gəncliyinə diqqətin əlaməti deyilmi? O cümlədən 
də Ə.Cahangir bu gün məsul vəzifədə çalışan Elçindən 
ədəbiyyatın sonbeşik şairi Aqşinə qədər yazmağı vacib bilirsə 
onda bu cür umu-küsüyə lüzum varmı? 
Q.Nəcəfzadə yazır: “60-cı illər ədəbiyyatı ona görə seçilə 
bildi ki, R.Rza gənc ədəbiyyatı müdafiəyə qalxdı. Elçini, 
İ.İsmayılzadəni, Ə.Salahzadəni, V.Səmədoğlunu, V.Nəsibi, bir 
neçə başqalarını öz qanadları altına aldı. Bəs 60-cılardan kim 
90-cı illərdə ədəbiyyata gələnləri müdafiə edir?” Bəli, R.Rza 
böyük fədakarlıq və cəsarət göstərərək gəncləri yaşlı nəslin 
hücumundan qoruyub. Görəsən 90-cıları kimin hücumundan 
qorumaq lazımdır. Axı onlar özləri hücuma keçiblər (ən yaxşı 
müdafiə hücumdur!). Və əgər bu hücumda “keçmişə atılan 
daşlar”ın ən böyüyü dünənin cəfakeş şairinə atılır və ona bu cür 
“minnətdarlıq” bildirilirsə, onda çətin ki, bundan sonra hansı 
şair, yaxud yazıçı xeyirxahlıq sevdasına düşə. Ümumiyyətlə, 
bu gün ədəbi prosesdə ən ağrılı məqam ədəbi tənqid problemi 
deyil, yox, daha çox ədəbi nəsil problemidir, irs-varis münasi-
 
20 
bətlərində hökm sürən nizamsızlıqdır, “keçmişə atılan daşlar”ın 
mənəvi ağrılarıdır. 90-cılar “yeni ədəbiyyat” yaratmaq iddia-
sına düşüb şair və yazıçıları onlara mane olmaqda qınayırlar. 
Bu qınaqdan tənqidçilərə də pay düşüb. Ədəbi tənqidin 90-cılar 
haqqında fikirləri onları razı salmır, birinin sözünü digəri həzm 
eləmir. N.Cəfərov 60-cı illərin ədəbi tənqidi haqqında yazır ki, 
40-45-ci illərin ədəbi tənqidi 60-cı illərdə meydana çıxan 
ədəbiyyatı başa düşməkdə özünün nəzəri-estetik təsdiqini ta-
nımaq üçün öz tənqidini formalaşdırmağa başladı (halbuki əv-
vəlki onillərin tənqidini daha çox ictimai varlığın özü yetir-
mişdi), həmin tənqid əsas məqsədi 60-cıları, bir sıra hallarda 
isə 70-ciləri müdafiə etmək olduğu üçün ədəbi prosesi bütün-
lükdə ehtiva edə bilmirdi, xüsusilə 80-cı illərdə bu daha aydın 
hiss edildi”. Bəlkə hələ də daha çox 60-cılardan yazan ədəbi 
tənqid 90-cıları başa düşməkdə çətinlik çəkir. Bəlkə də Elçin 
“bu yazıçı və şairlərlə eyni ədəbi nəslə mənsub olan cavan 
tənqidçilər də bu cavan yaradıcılıq barədə bir söz demirlər” 
iradında bunu nəzərdə tutur. Kim bilir, bəlkə də bu tənqid 
indən belə təşəkkül tapacaq... Amma bu gün söhbət nə vaxtsa 
təşəkkül tapacaq tənqiddən yox, bu günün tənqidindən gedir. 
Bu günün tənqidi sabahın sağlam atmosferli yaradıcılıq arena-
sını yaratmaq üçün bütün güc və bacarığını səfərbər edib əv-
vəlki nüfuzunu bərpa etməlidir. 
  
21 
“YENİ ŞEİR” HAQQINDA ESTETİK-NƏZƏRİ  
FİKRİN MÜƏYYƏNLƏŞMƏSİ 
 
Biz özümüzü üçüncü minilliyin proloqunda hiss etsək də, 
əslində bir mərhələ kimi 1990-cı illərdən tam ayrılmamışıq. 
Hələ 1990-cı illərdə qaldırılan bir çox məsələlərin rakursunun 
tapılmasına yeni minillikdə də cəhdlər edilməsi və bu zaman 
müəlliflərin geridə qoyduqları dövrün öz ritminə əsaslanmaları 
90-cı illərə ötüb getmiş gedişat, yaxud "boşluq mərhələsi" kimi 
yanaşmaq cəhdlərini heçə endirib onun məhz yeni dövrlə 
bütöv, mükəmməl və mütəşəkkil görünən panoramını yarat-
mağı zəruri edir. Təsadüfi deyil ki, tənqidçi Ş.Salmanov da 
yeni minilliyin təqvimini səciyyələndirərkən bu kontekstdən 
çıxış edərək, "XXI əsr indi yox, hardasa 90-cı illərin əvvəllə-
rindən başlayır" ("XX əsr normal yaradıcılıq əsri idi” (tənqidçi-
ədəbiyyatşünas Ş.Salmanovla müsahibə). "Palitra" qəz., Bakı, 
2003, 16 sentyabr) - deyə obyektiv mülahizə irəli sürmüşdür. 
Bu dövr elə bir mərhələdir ki, XX əsr daxilində öz əlahiddəliyi 
ilə xüsusi əhəmiyyət kəsb edir. Keçid dövrü kimi xarakterizə 
olunan bu mərhələnin bir-biri ilə ziddiyyət təşkil edən ikili 
səciyyəsi – onun həm qopub ayrıldığı sovet dövrünün rudi-
mentlərini özündə daşıması, həm də bu qalıqlarla mübarizə 
apararaq yeni biçimdə özünü ifadə etməyə çalışması kimi 
əlamətlər onilliyin əsas göstəricisini təşkil edir. 
XX əsrin son onilliyi tariximizə müharibə və şəhidlik, 
qaçqınlıq və köçkünlük illəri kimi daxil olub. Digər tərəfdən, 
illərdən bəri gözlədiyimiz, şüurumuzda və ruhumuzda yaşatdı-
ğımız müstəqillik kimi tarixi nailiyyətimiz də bu illərin 
töhfəsidir. Bəli, 1980-cı illərin axırlarında alovlanan xalq mü-
cadiləsi ilə yetmiş il hökmfərma olmuş sovetlər imperiyası öz 
fəci sonluğuna vardı və Azərbaycan ötən əsrin əvvəllərində 
qazanmış olduğu müstəqilliyin tarixi varisliyini yenidən elan 
etdi. Bununla da cəmiyyətin bütün sferalarını əhatə edən sahə-
lərin, o cümlədən, poetik düşüncə sisteminin qarşısında yeni 
 
22 
üfüqlər açıldı. Milli müstəqilliyimizin bərpası ilə yetmiş illik 
bir dövrün xarakter və çalarları, ziddiyyət və təzadları, tenden-
siya və meylləri tarixə qovuşdu. Bütöv bir epoxanın süqutu 
cəmiyyətin bütün sferalarında kəskin dönüş, ciddi təbəddülatlar 
yaratdı. Miqyaslı yeniləşmə prosesinin əsası qoyuldu ki, milli 
ruhda və statusda özünüifa imkanları açan mərhələnin tələb və 
vəzifələri lazımi səviyyədə öz təsdiq və təsbitini tapa bilsin. 90-
cı ədəbiyyatın, çağdaş ədəbi prosesin tərkibində köklü dəyişik-
liklər etməklə bərabər, həm də onun qarşısına yeni tələb və 
vəzifələr qoydu.  
Ədəbiyyat həmişə zamanın güzgüsü olub. Hər hansı dövrdə 
gedən proseslər, baş verən olaylar yazıçı, şair qələmində öz 
əksinin tapıb nəsillərə ötürülüb. Bu mənada, istənilən hadisənin 
təfərrüatına varılmasında o bir tarixçi qədər əhəmiyyətli rol 
oynayır. Yəni, ədəbiyyat və tarix yeganə sənət sahələridir ki, 
onların büllurlaşan guşə daşında zamanın obrazı görünə bilir. 
Ədəbiyyatda bu missiyanın layiqli daşıyıcısı olmaq prioritetini 
digər sahələrə nisbətən poeziya daha çox nümayiş etdirir. 
Operativliyinə və baş verən proseslərə ilkin reaksiya göstərdi-
yinə görə. Bu mənada, hər hansı dövrdəki yenilik axtarışlarını 
bilmək ilk növbədə, həmin dövrün poeziyasını tədqiqdən başla-
yır. Səbəb bu ki, zaman necə dəyişir və mən necə dəyişirəm 
sualına ilkin cavabı poeziya verir.  
Hər şair özünün poetik dünyasına yetişdiyi dövrün, mühitin 
çevrəsindən baxır. Şairin yetişdiyi, poetik təfəkkürünün 
formalaşdığı zamanın onun yaradıcılıq yolunun müəyyənləş-
məsində xüsusi rolu olur. Əslində mübadilə qarşılıqlıdır: “ Hər 
dövr və nəsil öz şairini elə ona görə böyük poeziyaya gətirir ki, 
əvəzində şair də öz nəslini, dövrünü böyük poeziyaya gətirsin. 
Əks təqdirdə isə, bu böyük bədii estetik qanunauyğunluğun 
pozulduğu yerdə isə poetik nəsillər və fərdiyyətlər arasında 
təbii münasibətlərin də qanunauyğunluğu pozulur və tarixə, 
əbədiyyətə yeni nəsillər əlavə olunmur.” (Yaşar Qarayev. 
Ədəbi üfüqlər. Bakı, Gənclik, 1985, səh.35) Keçid dövrü kimi 
23 
xarakterizə olunan, müəyyən sosial-siyasi, iqtisadi problemlər, 
mənəvi-psixoloji sarsıntılar yaşadan 1990-cı illərin özü ilə 
gətirdiyi mövzular yeni idi və o, ətraf aləmə, dünyaya müna-
sibətdə tam yeni yanaşma tələb edirdi. Elə bir yanaşma ki, 
orada yeni zamanın və yeni insanın durumu, yaşantısı əksini 
tapa bilsin. Yeni dövr şeirin məzmun və formasına dəyişik-
liklər gətirməklə bərabər, onun tədqiq istiqamətini dəyişdi, 
əvvəlki poetik baxışlar sistemini təbəddülata uğratdı.  
90-cı illər poeziyasının iqlimini, ondakı müxtəlif təmayülləri 
ehtiva etmək baxımından Vaqif Yusiflinin məqalələri mühüm 
əhəmiyyət kəsb edir. Bu dövrdə müəllifin qələmə aldığı 
"Qanadlandıq uçmağa", "Yollar hara aparır", "Yeddi duyğu", 
"Gənc şairlər, sözüm sizədir", "Səkkiz kitiab, yeddi söz", 
"Şerimizin bu günü – bu günümüzün şeri", "Yetkinlik və 
yetkinliyə doğru", "Söhbət ədəbi gənclikdən gedir" və s. kimi 
yazıları əsasən yeni mərhələdə fəaliyyətə başlayan yazarların 
yaradıcılığına ayna tutmaq, gənc nəslin sənətkarlıq məziyyət-
ləri haqda müəyyən təsəvvür yaratmaqla yanaşı, bütövlükdə bu 
dövr poeziyasını qüvvətli və kəsir cəhətləri ilə birlikdə 
görükdürməyə müvəffəq olur. Məsələn, tənqidçinin "Yollar 
hara aparır" adlı məqaləsi ilə tanışlıq 90-cı illərin əvvəllərinin 
poeziyasını duymağa, onda ehtiva olunan yaradıcı xarakterləri, 
fəal və intensiv axtarışlar əzmini, eksperiment səciyyəsi daşı-
yan mətnlərin yeniliklərini dərk etməyə şərait yaradır. Bu dövr 
poeziyasının ilkin əlaməti ona hakim olan bədbinlik, pessimist 
əhval-ruhiyyədir ki, V.Yusifli məqaləsində məhz bu məqama 
daha çox etiraz edir, şairlərin öz iç dünyalarına qapılmasına, 
şerlərin minor motivlərlə süslənməsinə qarşı çıxır. Tənqidçi 
haqlı olaraq bildirir ki, əgər sovet dövrü şairi, sənətkarı daha 
çox ictimai mövzu ilə yükləyirdisə, indi bu məhdudluq şairlərin 
öz fərdi dünyalarına qapılmaları ilə əvəzlənib. "…bu da ondan 
irəli gəlir ki, taledən, həyatdan, bizi əhatə edən mühitdən nara-
zılığımızı həddindən artıq mücərrədləşdiririk" (Yusifli Vaqif. 
Tənqid yapraqları. Bakı: Gənclik, 1998, 112 s., səh.8) yazan 
 
24 
V.Yusifli 90-cı illər poeziyasında qəlibləşmiş, trafaret minor 
motivlər, şikayət, ah-nalə ovqatlı misralar əleyhinə çıxaraq 
şairləri bəşəri duyğular təlqin edən fikirlər üstə köklənməyə 
səsləyir. Əlbəttə, inkar etmək olmaz ki, hər şair, ilk növbədə öz 
fərdi "mən”indən çıxış edir, mənən yaşadıqlarının və duyduq-
larının tərcümanı olur. Lakin xırda və cılız kədərlə oynamaq, 
yalnız iç aləminə qapılıb qalmaq da poeziyada planetar dü-
şüncə tərzinə gedən yolu bağlayır, şairin yaradıcılıq cizgilərinin 
ümumbəşəri dəyər kəsb etməsinə, öz qabığından çıxıb başqa 
səmtə boylanmasına əngəl törədir ki, tənqidçinin təşviş və iradı 
bu mənada yerindədir.  
1960-80-cı illər ədəbi fikrinin dəyərlərini təmsil edən tən-
qidçilərdən biri də Tehran Əlişanoğludur. Özünəməxsus üslub 
və ifadə tərzi ilə diqqət çəkən tənqidçinin 90-cı illərdəki 
fəaliyyəti intensivliyi ilə seçilir. Belə ki, müəllifin bu dövr ər-
zində çap edilən yazılarında – 1995-1997-ci illərdə "Press-fakt" 
qəzetindəki "Ədəbiyyat söhbəti", 1996-1998-ci illərdə "Ədə-
biyyat qəzeti"ndəki "Məqamlar", 1998-ci ildə "Rezonans" qə-
zetindəki "Gündəlikdən", 2000-2001-ci illərdə yenə "Ədəbiy-
yat qəzeti"ndəki "Tənqidçinin dəftərindən", 1999 və 2002-ci 
illərdə "Bizim əsr" qəzetində "Tənqid meridianları", "Polemik" 
və "Tənqid" sırasından olan məqalələrində ədəbiyyat tarixçi-
liyi, realizm, romantizm, ənənə və novatorluq, irs və varislik 
kimi ədəbiyyatımızın köklü nəzəri problemlərindən tutmuş 
çağdaş prosesimizin inkişaf meyllərinin öyrənilməsinə, cari 
bədii təsərrüfatın təhlilinə, yeni poetik təfəkkürün forma-
laşması kimi məsələlərə qədər yeni kontekstdə yanaşma, fərqli 
baxış bucağı nəzərə çarpır. Xüsusilə, müəllifin Tehran Musta-
fayi imzası ilə yazdığı "Ədəbiyyat söhbəti" başlıqlı silsilə 
mətnlərə önəm verməyə dəyər. Bu yazılarda müəllif yeni ədə-
biyyat düşüncəsini sırf estetik-nəzəri, poetika məxrəcinə köklə-
məyə çalışmış, diqqət çəkmək üçün hələ bir qədər də radikal-
estet formalara müraciət etmiş”dir. Yazıların orijinallığı ilk 
növbədə, müəllifin çağdaş ədəbiyyat məsələlərini daim ədəbiy-
25 
yat tarixi kontekstində, onun tarixən gəlişmiş qanunauyğunluqları 
əsasında izləməsində özünü göstərir. Bu cəhdin zəruriliyini 
vurğulayan tənqidçi bildirir:"müasir ədəbi prosesin əsasında… 
ümumi tarixi potensial dayanır" (Əlişanoğlu T. Tənqid və ədəbi 
proses. "Press-fakt" qəz., Bakı, 1996, 19-25 yanvar). Belə ki, 
T.Əlişanoğlunun "Ədəbiyyat söhbəti”ndə ədəbi mərhələlər və 
dövrlər arasında dəqiq sərhəd aramaq səyləri əbəsdir. Burada hər 
müasir, çağdaş ədəbi cəhdin əski əsası sinxron əksini tapır, 
avanqard, novatorluq kimi səciyyələndirilən yeni meyllərin 
zəmini daha əvvəlki dövrlərin ədəbi nümunələri ilə müvazi verilir. 
Məsələn, 90-cı illərdən etibarən poziyamızda xüsusi funksionallıq 
kəsb edən "post” termininin və onun anlamının izahını "Post-
modern", "Post-tarix", "Post millilik" kimi məqalələrində verməyə 
çalışan tənqidçinin qənaətlərinə görə, bu ifadə yeni zamanın bəxş 
etdiyi söz olsa da, onun tarixi izləri bizdə yetərincə olmuşdur. 
Belə ki, 70-80-ci illər poeziyasında post-modernin əlamətlərini 
çözələyən tənqidçi onun günümüzə qədər keçdiyi inkişaf yolunu 
izləyir (Əlişanoğlu T. Tənqid və ədəbi proses. "Press-fakt" qəz., 
Bakı, 1996, 19-25 yanvar ). 
Yaxud əksinə, tənqidçi özülü daha əvvəlki mərhələlərdə, ya-
xud əsrlərdə qoyulmuş, problem kimi daim aktuallığını qoruyub 
saxlamış məsələlərin 90-cı illər üçün səciyyəsini arayır. Belə 
məsələlərdən biri olan "ənənə”nin 90-cı illər üçün funksionallığı 
ilə bağlı müəllifin rəyi belədir: "Ənənəçilik – ənənə üzərində 
əsmə, ənənəvilik – ənənəyə söykənmək, ondan bəhrələnmək, 
novatorluq – ənənəni yeni tərzdə davam etdirmək…– imitasiyala-
rı nəzərə almasaq, çağımızda "ənənə-tarixi dəyər” anlamının özü 
istinadgahını itirmiş. Bu dəm hər hansı tarixin, adların üstündən 
xətt çəkmək, onu bütləşdirmək qədər asan. İndi ötədən bizə tari-
xin özü yox, izi, obrazlar, simvollar qalır" (Əlişanoğlu T. Ədəbiy-
yat və fəlsəfəsi. "Press-fakt”" qəz., Bakı, 1996, 9-15 fevral) 
Sovet dövrü bitdikdən sonra yaranmış boşluğu doldurmaq 
məqsədilə həyata, gerçəkliyə tam yeni rakursdan yanaşma 
cəhdləri, fikri yeni forma və üslublarda ifadə etmək zərurəti 
meydana çıxır. Belə ki, ötən əsrin əvvəllərindən başlayaraq 
 
26 
meydana çıxmış modernist cərəyanlara əsrin sonunda yenidən 
qayıdılır, simvolizm, sürrealizm, ekzistensializm, postmoder-
nizm və s. "izm"lər ədəbiyyatımıza tətbiq edilir. Belə bir ye-
nilik cəhdləri yalnız şairlər tərəfindən edilməklə bitməyib, 
həmçinin şeirə yanaşmada, onun təhlilinə münasibətdə də özü-
nü göstərirdi. Belə ki, dünya elminin qabaqcıl meylləri, elmi-
nəzəri fikri ilə silahlanan tənqidçilər sovet dövrünün şablon, 
stereotip təhlil qaydalarını inkar edərək şeir mətninə müna-
sibətdə yeni nəzəriyyələr, ideya-estetik meyarlar tətbiq etməyə 
çalışırdılar. Tənqidçi Nizaməddin Mustafanın "Bir şerin 
draması", Rüstəm Kamalın "Halal kədər" adlı yazıları bədii 
mətnə modern nöqteyi-nəzərdən, tam fərqli rakursdan yanaşma 
səylərini ortaya qoyur. Əlbəttə, sovet dövrünün stereotip təhlil 
qaydalarına öyrəşmiş oxucu üçün bu yanaşmalar qeyri-
inandırıcı görünə bilərdi. Buna görə də prosesə yeni biçimdə 
münasibət izhar edən tənqidçilər məqalənin əvvəlində bir növ 
"izahat” verir, o cümlədən, labüd bildikləri təhlil qaydasını 
keçmiş ədəbi qanunlarla müqayisə – mübahisə şəklində yerit-
məyə, tətbiq etməyə çalışırdılar. Məsələn, N.Mustafa "Bir şerin 
draması" adlanan məqaləsində bu kontekstdən çıxış edərək 
bildirirdi: "…qeyd edək ki, belə bir təşəbbüs müxtəif rəylər 
doğura bilər. Bu rəyləri sanki əvvəlcədən nəzərə alaraq Vaqif 
Səmədoğlunun bir şeri ətrafında qeydlərimizi dialoq şəklində – 
opponentimizin fikirləri ilə mübahisə şəklində təqdim edirik. 
Birinci tənqidçi-müsahibimiz bizdən yaşlıdır, bəlkə də bizdən 
duyumlu, ədəbi hadisələrə münasibətdə ola bilsin obyektivdir, 
lakin onu təsəvvür etdiyimiz kimi sizə tanıdacağıq (səhv 
edirikmi – bunu oxucular müəyyənləşdirər). İkinci tənqidçi isə 
özüməm. Beləliklə, bir şerin draması yaranır…" (Mustafa 
Nizaməddin. Bir şerin draması // Azərbaycan” jurnalı, 
1992, N-1-2, s. 174) 
Məqalə ilə tanışlıq bəlli edir ki, müəllifin mübahisə etdiyi 
birinci tənqidçi sovet dövrünün normativ qanunları ilə süslən-
miş tənqidçidir. N.Mustafa əslində, bu dövrün hökmfərma 
olmuş qəliblərini, şerə yanaşma tərzini rədd edir, ideya, forma-
27 
məzmun, bədiilik-estetika məsələlərində mövcud dünyagö-
rüşün təzələnməsi fikrini irəli sürür. Hiss olunur ki, tənqidçinin 
Vaqif Səmədoğlu yaradıcılığından seçib təhlilə çəkdiyi bu şer: 
 
Qumru xan söyüdə qonub oxudu, 
Gecənin saçını yonub oxudu. 
Nəfəsimə düşüb, donub oxudu… 
Bu gecənin üz-gözü 
Quş səsinə bulanıb. 
Bu elin torpaqları 
Quş səsiylə sulanıb. 
O xan söyüd gecədən də qaradı 
Qumru səsi qan sızmayan yaradı. 
Allah, olduğum bu yer haradı? 
 
- bədii mətnə yeni kontekstdən yanaşmaq, sənətlə bağlı nəzəri 
düşüncələrini yeni biçimdə ifadə etmək üçün akvarel fon 
səciyyəsi daşıyır. R.Bart, Y.O’Nil, Jirmunski və s. kimi dünya 
ədəbiyyatının tənqidçi və yazarlarına, eləcə də xalqın öz 
folkloruna, dil potensialına və söz yaradıcılığına istinad edən 
müəllif şerə dünəndən fərqli yanaşma izhar edə bilir. Burada 
sovet dövrünün ənənəvi təhlil üsulu nəzərə çarpmır. N.Mustafa 
hər misranın məna qatını, gözlə görünməyən laylarını qaldırıb 
onu bütün spektrləri ilə görükdürməyə nail olur. Əlbəttə, 
məqalədə əksini tapan manifest xarakterli bəzi fikirlər: "Bədii 
ədəbiyyata ideoloji ofisiantlar kimi baxmaq olmaz. Yetmiş ildir 
ki, ədəbiyyatın başına noxta salıb müəmmalı istəklərimizin 
ardınca sürüyürük" [yenə orada, səh.175], yaxud "Ədəbiyyatı 
yalnız insanın mənəvi ömrü cəlb etməlidir" [yenə orada...], 
"Sizin nəzərinizcə, bədii əsərin məzmunu orada öz əksini tapan 
həyat həqiqəti ilə ölçülür… Mən isə Rolan Bart kimi belə 
hesab eləyirəm ki, bədii mətndən alınan həzz onun həqiqətini 
təmin eləyən əsas meyardır” [yenə orada...], hələ 1960-cı 
illərdən səsləndirilmişdir. Lakin 1990-cı illər üçün onun yeni-
dən səslənməsini diktə edən hakim olan yeni zamanın vurğusu 
idi. Bu dəfə artıq qorxusuz-hürküsüz, daha inamlı və qətiyyətli 
şəkildə, həm də sovet dövrünün qanunlarına qarşı öz konsep-
 
28 
siyalarını qoyaraq onun labüdlüyünü israrlayacaq formada. 
Belə israrlı mövqe tənqidçi Cavanşir Yusiflinin yaradıcılığında 
daha aydın sezilir. Tənqidçinin bu dövrdə çap olunmuş "Bədii 
mətnin sirləri", "Bir söz söylə, bu dünyadan olmasın", "Ədə-
biyyatda yaşamağın formulu" kimi kitabları yeni poetik 
təfəkkürün formalaşması yönündə aparılan islahatlara ən yaxşı 
nümunədir. Bu kitablara toplanmış məqalələr – istər tarixi-
ədəbi prosesin müxtəlif dövrlərinə və şəxsiyyətlərinə həsr 
olunmuş olsun, istərsə də çağdaş ədəbi prosesin bir çox məsələ-
lərini aktuallandırsın – bəlli edir ki, C.Yusifli bədii mətnə 
özünəxas yanaşmadan çıxış edir. Bu yazılarda ənənəvi təhlil 
forması nəzərə çarpmır. Tənqidçi təhlil zamanı şeirin məzmu-
nunu nəql etməyi deyil, sözlərin məna qatına enməyi, onu 
sonsuzluğa qədər aparıb polifonik qatlarını açmağı münasib 
hesab edir. C.Yusifliyə görə yaradılan hər hansı əsər söz, 
işarələr sistemi kimi doğulur. Buna görə də mövzü, yaxud 
ideya ardınca qaçmaqdansa tənqidçi ilk növbədə "məna”"ya 
enməli, alt qatda olan əsl mahiyyəti oxucuya aşkar etməyə 
çalışmalıdır. Yəni "oxucuya əsərdə yer alan informasiyanı çat-
dırmağa lüzum yoxdur, tənqidçi məhz elə bir formal strukturu 
yaratmalıdır ki, bu, əsərin bətnində "hələ heç kəsə məlum 
olmayan sirləri” bəlləyə bilsin" (Yusifli Cavanşir. Ədəbiyyatda 
yaşamağın formulu. Bakı, “Nurlan”, 2003, 302 s., səh.196) 
Müəllifin çağdaş dövrün poeziyasına həsr olunmuş "Zamanı 
ötən şerlər sorağında”", "XXI əsrə məktub”", "Azərbaycan 
avanqardı”" və s. kimi çeşidli yazılarını onun qarşısına qoydu-
ğu və sənətdən umduğu məqsədin realizəsi hesab etmək olar. 
İlk növbədə belə bir önəmli cəhətə görə: C.Yusiflinin hər bir 
nasir, yaxud şairdən tələb etdiyi xüsusi əhəmiyyət kəsb edən 
məsələlər var ki, o, bir tənqidçi kimi özünü də bu missiyanın 
daşıyıcısı olmaqdan çıxdaş eləmir. Məsələn, "Əsəri həyat kimi 
görmək istəmək mərəzi əsərin özünün həyatını, ədəbiyyatda 
ehtiva edilən reallığı öldürür…" [yenə orada, səh.197], "Nasir 
gerçəklikdən aldığı, götürdüyü strukturları bütün gücü, enerjisi 
ilə öldürüb məhv etməli, dağıtmalıdır ki, varlığın, dünyanın 
min illər boyu gözə görünməyən (ipək tül tək –!) bir gizlin 
29 
mənası doğulub dirilsin" (Yusifli Cavanşir. Bir söz söylə, bu 
dünyadan olmasın… Bakı: Mütərcim”, 2002, 116 s., səh. 9) yazan 
C.Yusiflinin tənqidçi kimi nəsr əsərlərinə yanaşmasının özü də 
əslində elə bu ali işi əyaniləşdirməyə xidmət edir. Məzmun, 
ideya kənarlaşdırılır, tənqidçi həyat gerçəkliyini deyil, yazıçı 
gerçəkliyini faş etməklə məşğul olur. 
Yaxud "Mənim fikrimcə, indi dəbdə olan şerin şərh stixiyası 
qüsurlu və ilk növbədə poeziyanın mahiyyətinə ziddir. 
Məhəmməd Füzulini elə "şərh" edirlər ki, elə bil ki, bunu heç 
kəs yox, məhz onlar bilir! Əslində isə, Füzuli qəzəli izah olun-
mur, məhz izah edir. Bu fikri bir az açıqlayaq. Şer izah 
olunmur – şer izah edir!” [yenə orada, səh.11] deyən müəllif öz 
təhlillərində sözü poeziyanın, şerin özünə verir. Təhlil predmeti 
seçdiyi şerin canını, əsl mənasını (yaxud mənasızlığını!) üzə 
çıxarmağa çalışan tənqidçi bununla sanki meydandan geri 
çəkilir və üzə çıxarılmış məna (yaxud mənasızlıq!) bütün şer, 
mətn boyu gəzişmələr edib gerçəklik olduğunu isbatlamaqla 
özü məşğul olur. 
Yəni C.Yusiflinin sənətdən tələb etdiyi, onda məhz həmin ali 
məqamları görmək istədiyi cəhətlər var ki, onların şamil olunma 
prinsipi universal və ümumi səciyyə daşıyır. Tənqidçi hər şerdən, 
yaxud nəsr əsərindən ayrılıqda nəsə tələb eləmir. Bu tələbi ilk 
növbədə sənətin qarşısına qoyur və bədii mətni məhək daşı 
saydığı həmin tələblərə nə dərəcədə cavab verməklə dəyərləndirir. 
Diqqət edək: "Şer yazmaq, təbiri caizsə, bir dəfə yaradılan 
Dünyanı söküb, dağıdıb … öz fəhmi və gücüylə, nəfəsiylə 
təzədən yaratmaqdır. Allahın, Tanrının yaratdığını təkrar etmək 
mümkün olmadığı kimi yazmaq işi də üzü sonsuzluğa gedir, 
canına-qanına bəlkə də dünyanın bütün enerjisini toplayıb nəyəsə 
işarə edə biləsən!.. Və yazmağın, bədii mətn yaratmağın bütün 
dəhşəti və faciəsi də burasındadır!..” [yenə orada, səh.23] 
Bütün bunlarla C.Yusifli öz nöqteyi-nəzərini, şerə yanaş-
mada meyar saydığı prinsipi ifadə edir. Bəlli olur ki, tənqidçi 
üçün əsl şer, əsl poeziya təkrarsızlıqdan doğan, yalnız özünü 
ifadə etməyə gücü çatan yaradıcılıqda əyaniləşir. "Nəyəsə işarə 
edə bilmək" – bu artıq poeziyanın ehtiva etdiyi sirrin, məc-
 
30 
hulluğun dərki naminə dünyanın qapalı çevrəsindən təcrid 
olunub sənətdə kamilliyin zirvələrini fəth etməyə can atan sər-
hədsiz ruhun əsirinə çevrilmək, oxucunu da gərginlik, müəm-
ma içində saxlayıb onu İlahi həqiqətin sirlərinə vaqif olmaq 
naminə edilən fasiləsiz axtarış dövriyyəsinə qatmaq deməkdir. 
Bu baxımdan, C.Yusifli 90-cı illər poeziyasının ritmi, axarı ilə 
barışmayaraq yazır: "Şerimiz dünya mənzərələrini (necəliyini) 
təsvir etməyə aludə olduğundan indi bütün poeziya "Dünya" 
sözüylə başlayan xitablarla doludur. Və bu sözlərin hamısının 
içi boşdur. Bunun başlıca səbəbi bizim poeziyada baş alıb 
gedən variant yazmaq xəstəliyidir – özü də stixiya şəklində baş 
verən bu proses heç vəchlə mövzu, mətləb axtarışına yönəlmir" 
[yenə orada, səh.27], yaxud "İndi yaranan şerin canında bir 
əsəbilik damarı çarpır, bu şerin "monumental" lövhələr yarat-
mağa hövsələsi çatmır, hər şeyi bir mətləbin, bir nöqtənin içinə 
qatıb bütün çılpaqlığı ilə vermək istəyir” [yenə orada, səh.37].  
Yuxarıda qeyd etdiyimiz kimi, poeziya sahəsində aparılan 
axtarış əzmini daha bir tendensiya istiqamətində izləmək olar. 
Bu, əsasən sovet dövründə qadağan olunmuş cərəyanların, 
müxtəlif "izm"lərin 90-cı illərdə poeziyamıza tətbiq olunması 
ilə əlaqədardır. 
90-cı illərdə bu məsələnin qabarmasını şərtləndirən əsas 
səbəb modernləşmə, dünya ədəbi prosesinə qoşulmaq arzusu 
ilə bağlı idi.  
Çox yaxşı haldır ki, ədəbiyyatımızın dünya ədəbi-bədii 
fikrinə inteqrasiya olunması kimi tələblər irəli sürülürdü. 
Bəşəriyyətin qloballaşmaya doğru getdiyi 90-cı illərdə biz də 
qapalı dövriyyə ilə kifayətlənə bilməzdik. Dünya ədəbi arsena-
lından bəhrələnmə, onlara yiyələnməyə cəhdlər olduğu kimi, 
həm də bu prosesə qoşulmaq, onun intensivləşməsini stimullaş-
dırmaq gərək idi. Ona görə tənqid bu fikirdə idi ki, ”… ana 
sual, şah mətləb "Vahid informasiya məkanına biz nə (hansı 
təkrarsız milli çalar!) artırırıq və onun yaranmasında nə ilə 
iştirak edirik?” – şəklində durur. Yoxsa "dünya informasiya 
məkanını” yaratmaqla başqa millətlər məşğul olsun, biz isə 
ondan pay almaqla məşğul olaq prinsipi (belə vəzifə və iş 
31 
bölgüsü) bizə şərəf gətirməz” (Ötən ilin ədəbi yekunları. 
"Ədəbiyyat qəzeti", Bakı, 2002, 3 may). 
Bu mənada, müasir düşüncə tərzi olan postmodernizmin 
milli ədəbiyyatımıza gətirilməsi, onun nəzəriyyəsini yeritmək 
üçün müəyyən mətnlərin təhlilə çəkilməsi, bu nəzəriyyələrin 
onlar üzərində əyaniləşməsi lazımlıdır. Belə bir zərurətə həm 
də postmodern düşüncə tərzini əks etdirən mətnlərin yaradıl-
ması, araya-ərsəyə gəlməsi üçün ehtiyac var. Lakin bu – “izm” 
məsələsinin, eləcə də dünya axınına qoşulmaq probleminin 90-
cı illər üçün məhdud cəhətlərindən biri simvolist şerə olan 
münasibətdə üzə çıxır. Belə ki, ədəbi prosesdə şeri, poetik fikri 
simvolikadan təcrid edib onu sırf realist axına kökləmək tələbi 
qabarır. Bu münasibət bizə XX əsrin əvvəllərindən tanışdır. 
Bildiyimiz kimi, XX yüzilliyin əvvəllərində də belə bir problem 
yaranmış, dövrün aydınları "yeni şer" konsepsiyası formalaş-
dırmaq məqsədilə öz fikir və mülahizələrini, ədəbi məram-
namələrini səsləndirmişlər (Bax: Talıbzadə Kamal. XX əsr 
Azərbaycan tənqidi. Bakı: AMEA, 1966, 540 s., səh.,214-239]. 
Fəqət bütün bu mülahizələrdə çox incə məqamlar nəzərə alınmış, 
F.Köçərli, R.Əfəndiyev, M.Hadi, A.Səhhət, H.Zərdabi, S.Hüseyn, 
A.Sur kimi zəmanənin qabaqcıl fikirli tənqidçi və ədəbiyyatşü-
nasları, şair və mühərrirləri etirazı yalnız geniş intişar tapan və 
yeni tələblərə cavab vermək iqtidarında olmayan epiqonçu-
sxolastik-formalistik şerə qarşı etmişlər. Simvolist şerin ustadı 
M.Füzuliyə münasibətdə isə onlar tam fərqli, pozitiv mövqe 
tutmuş, öz məqalələrində böyük şairin sənətinin dərinliklərinə, 
sehrinə varıb onu layiqincə dəyərləndirmişlər ki, "Füzuli şerinə 
doğru münasibət oyatmaq və onu düzgün başa düşmək üçün bu 
görüşlər o zaman xeyli iş görmüşdü” [yenə orada, səh.224]. 
90-cı illərdə isə simvolist şerə münasibətdə kortəbii mövqe 
tutulmuş, hətta belə bir imperativ irəli sürülmüşdür ki, Füzuliyə 
rəğbət bizim ədəbiyyatın ümumbəşəri vüsət almasına əngəl 
törədir, dünya axınına qoşulmaq üçün Füzuliyə yox, Nizamiyə 
qayıtmaq vacibdir. Ədəbi tənqiddə bu mövqeni təmsil edən, öz 
mətnlərində bu fikri dəfələrlə səsləndirən Əsəd Cahangirə görə 
ədəbiyyatımızın 60-cı illərdən Füzuliyə dönüşü onun ümum-
 
32 
bəşəri məziyyətləri itirib, milliliyi qazanması ilə nəticələnib. 
Nizamini dünyaya çıxışın, Füzulini isə milliliyin başlanğıcı, 
ilkin nöqtəsi hesab edən tənqidçi ədəbiyyatımızda bir-birini 
əvəzləyən inkişaf mərhələlərinin, aramsız qabarma-çəkilmə-
lərin səbəbini onlara qayıdışla əlaqələndirir. 
Bu baxımdan, ədəbiyyatı məhəlli, lokal səviyyədən təcrid 
edib. 90-cı illərdə zəruri təlabata çevrilən dünya axınına qo-
şulmaq, onun ümumbəşəri genişlik kəsb etməsi arzusunu real-
laşdırmağın vahid yolunu müəllif Füzuli mərhələsini geridə 
qoymaqda görür. "Füzuli qurtaran yerdə millilik, ən yaxşı halda 
şərq qurtarır və dünya ədəbiyyatı başlayır. Dünya ədəbi-bədii 
prosesinə qoşulmağın yeganə yolu bu sehrli maneəni ötüb 
keçmək və dünya arsenalına çıxmış yeganə şairin – Nizaminin 
məqamına yetməkdədir. Çünki ancaq milli və şərq hadisəsi 
olan Füzulidən fərqli olaraq Nizami həm də dünya ədəbiyyatı 
faktıdır” (Cahangir Əsəd. Yeni əsrin ibtidası. Vaqif Cabrayıl-
zadə şerində simvolizm. "Vətəndaş həmrəyliyi" qəz., Bakı, 
2002, 24 fevral-1 mart )  
Göründüyü kimi, burada millilik və bəşərilik anlayışlarının 
sərhədləri müəyyən qeyri-elmi ayrıntılar əsasında müəyyən-
ləşdirilir və unudulur ki, millilikdən kənar bəşərilik iddiası 
əbəsdir. Millilik bəşəriliyin əsasında, daha dəqiq desək, föv-
qündə qərar tutan anlayışdır. Lakin nəzəri aydınlığın olmaması 
səbəbindən bu amil nəzərə alınmamış, Şərqin iki dühası 
qarşılaşdırılmışdır.  
Eyni anoloji mövqeni tənqidçi çağdaş dövrün şairlərinin 
yaradıcılığına yanaşmasında davam etdirir. Ramiz Rövşən, 
Vaqif Cəbrayılzadə kimi şairlərin şerlərini təhlilə çəkən müəllif 
bu qənaətə gəlir ki, onların yaradıcılığının inkişaf etməməsinin 
səbəbi bu şerlərin simvolist səciyyəyə malik olmasından, 
yeniliyi formadan məzmun qatına keçirə bilməməsindən, 
"varlığa qeyri-adekvatlığında, həyata əbədi dəyərlər prizmasın-
dan baxmaq iddiasından doğur". (Ötən ilin ədəbi yekunları. 
"Ədəbiyyat qəzeti", Bakı, 2002, 3 may). Bu baxımdan əbədi 
olanın, eləcə də simvolların dəyişmədiyini vurğulayan tənqidçi 
onları daim dəyişən reallığı əks etdirməyə iqtidarı çatmadığı, 
33 
bununla da real kontekstə köklənən dünya şeri ilə ayaqlaşmağı 
bacarmadığı üçün ittiham obyektinə çevirir.  
Göründüyü kimi, müəllifin fikirləri çox məhdud və müba-
hisəlidir. "Ə.Cahangir elmdə hər birinin məzmun yükü olan 
"simvol", "simvolik şer" və "simvolizm" anlayışlarını ədəbi-
tənqidi analizin predmetinə daxil edir və praktik olaraq qarışıq 
salır. Birincisi obraza büründüyündən hələ mümkün görünürsə, 
elmi yanaşma dəqiqlik istəyir” (Əlişanoğlu T. Yeni ədəbi nə-
sil: neo 60-cılar. "Bizim əsr” qəzeti, Bakı, 2002, 19 may) 
yazan T.Əlişanoğlu həmkarının fikirlərini tənqid edərək öz eti-
razını bildirmiş, özünün "Neo-60-cılar", "Kontra-punkt", "Pole-
mik", “Obyektiv” və "Maarifçi hökmdar" adlı məqalələrində 
məsələyə, ümumiyyətlə, çağdaş ədəbi prosesdə görünən mo-
dern cəhdlərə, "-izm” söhbətlərinə münasibətini izhar etmişdir. 
Tənqidçiyə görə Ə.Cahangirin bədii mətnlərə tətbiq etdiyi “-
izm” nəzəriyyəsi qarışıq, sona qədər dərk olunmamış şəkildə-
dir. Dünya ədəbiyyatında gedən cərəyanları Azərbaycan ədə-
biyyatına sxematik tərzdə tətbiq etməklə süni ədəbiyyat yarat-
maq olmaz. Bunun üçün bu terminlər və onların nəzəriyyələ-
rinin milli ədəbiyyata yeriməsi, Azərbaycan yazarının onu da-
xilən yaşayıb-duyması, içindən keçirməsi gərəkdir. Daha sonra 
T.Əlişanoğlu 90-cı illərdə gündəmə gətirilən modernizə cəhd-
lərinin Azərbaycan ədəbiyyatı üçün heç də yeni olmadığını 
vurğulayaraq belə bir halın ötən yüzilliyin 20-ci illəri üçün 
xarakterik olduğunu bildirir: "… ötən əsrin əvvəllərində eyzən 
bugünkü kimi, Dünya hardasa uzaqlarda deyil, burda, Azər-
baycanın paytaxtı Bakı şəhərində idi. Dünya bura açıq olduğu 
kimi, milli ədəbiyyat – sənət də Dili imkan verdiyi qədər 
sərhədlər tanımırdı; Molla Nəsrəddin-Hophopnamə İran – Orta 
Asiya – türk dünyası hüdudlarında; Mirzə Cəlil – Üzeyir –
Cavid dramaturgiyasının teatr repertuarında İran – Orta Asiya –
Volqaboyu gəzməsi… – Dünyaya yol necə başlayır ki; bu, 
eləcənə fakt – o barədə ki, milli varlıq Dünya ilə hər halda 
ayaqlaşırdı"(yenə orada...) . 
Bu mənada, artıq ədəbiyyatımızın milli faktı kimi danışdı-
ğımız realizm, romantizm kimi ədəbi metod və cərəyanların 
 
34 
ardınca modernist cərəyanların da təzahür edəcəyini istisna 
etməyən tənqidçiyə görə, bütün bunları milli gerçəkliyin özü 
verməlidir, quru nəzəriyyələr yaratmaqla bunun realizəsi 
mümkün deyil. 
Digər tənqidçilər – Y.Qarayev, V.Yusifli, C.Yusifli də ədəbi 
tənqidin bu cür təhlil modelini qəbul etmir, nəzəri-estetik 
əsasından məhrum olmuş poeziya tənqidi arsenalımızın qeyri-
elmi üsullarla təmin olunmasını, kənar konsepsiyaların zorən 
milli fakta yeridilməsini məqbul saymırlar. Məsələn, C.Yusif-
liyə görə bu cür "enerji qeyb etmə”nin”, yəni sənətkarı "-izm" 
qəlibinə salıb təhlil etmənin ədəbiyyata və sənətə heç bir dəxli 
yoxdur. Tənqidçi bu qənaətdədir ki, belə mövqe nümayiş 
etdirməyin müqabilində şairlərin "poetikasını hərtərəfli incələ-
mək lazımdır" (Yusifli Cavanşir. Ədəbiyyatda yaşamağın for-
mulu. Bakı: Nurlan”, 2003, 302 s., səh. 210). "… milli-ədəbi 
şedevri bədii-estetik arxetipdən və genefonddan (Qorquddan, 
Füzulidən, Sabirdən, Caviddən…) kənarda təsəvvür etmək, 
lokal genetik kodu qlobal estetik məkanda əritmək…" (Ötən 
ilin ədəbi yekunları. "Ədəbiyyat qəzeti", Bakı, 2002, 3 may)—
digər tənqidçi Y.Qarayevə görə isə bu prinsip üzərində yeri-
dilən, ədəbi tənqidə yol tapan təhlil üsulu ədəbiyyatın gələcək 
perspektivini, poeziyanın inkişafında, tərəqqisində irəliyə addı-
mı ifadə etmir. Müəllif doğru yazır ki, ədəbiyyatın modernləş-
məsini, dünyaya açılmasını yalnız Qərbin təlqin etdiyi cərəyan-
ların tətbiqi üsulu ilə reallaşdırmaq istəsək, həmin proseslərin 
imitasiyasına, təqlidinə yetmiş olacağıq. Yalnız milli fakta 
çevriləcəyi, ədəbiyyatın özünün potensiyası, daxili zərurəti ki-
mi yetişəcəyi təqdirdə onların tətbiqi faydalı nəticə verəcəkdir. 
Əlbəttə, dünya ədəbi-nəzəri fikrində mövcud olan modern 
meylləri öyrənmək və onları milli ədəbiyyata, poeziyaya təqdim 
etmək zəruridir. Amma əgər bu proses sinxron deyil, birxətli 
istiqamətdə, yəni "vahid informasiya məkanından bəhrələnmək, 
əvəzində ora heç nə artırmamaq" (Y.Qarayev) şəklində gedirsə, 
belə bir natamamlıq kompleksinə ürcah olan ədəbiyyatın sonda 
ciddi nailiyyət, yüksəliş əldə etməyəcəyi şübhə doğurmur. 
 
35 
BƏDİİ TƏRCÜMƏ: SÖZÜN DƏYƏR ÇALARLARI, 
YAXUD MƏNƏVİ GƏLƏCƏYİN SORAĞINDA 
 
Tərcümə mədəniyyətlərin təmasıdır, ölkənin mədəni səviy-
yəsinin inkişafında, çağdaş qlobal problemlərin həlli yollarının 
axtarılmasında tərcümə çox vacib önəm kəsb edən faktorlardan 
biridir. Adətən, Azərbaycanda tərcüməçilik məktəbinin əsasını 
XİX-cu əsrdən -A.Bakıxanovun ilk şeir tərcümələrindən və 
M.F.Axundovun müəllif tərcümələrindən başlayırlar. Bu dövr-
də A. Bakıxanov rus ədəbiyyatından tərcümələr etmiş, 
M.F.Axundov özünün «Puşkinin ölümünə Şərq poeması»nı rus 
dilinə çevirmişdir. Sonrakı dövrlərdə, yəni XX-ci əsrin əvvəl-
lərində A.Səhhət, M.Ə.Sabir, A.Şaiqin timsalında azərbaycanlı 
şair və yazıçılar poetik tərcümələri ilə klassik arsenalımızı 
zənginləşdirmiş, uğurlu tərcümə nümunələri yaratmağa nail 
olmuşlar. Lakin tərcümə sənətinin təşəkkül dövrü XX əsrin 30-
40-cı illərindən başlayır, yazıçı-dramaturq Elçinin yazdığı kimi 
“müasir Azərbaycan bədii tərcümə məktəbi sosrealizmin 
bəhrəsidir.” (Humanitar elmlərin müasir durumu və ədəbiyyat-
şünaslığın nəzəri-metodoloji məsələləri. Bakı, ”Elm” nəşriyatı, 
2010, səh.89) 1950-ci illərin sonlarından başlayaraq isə Azər-
baycan müəlliflərinin tərcümə əsərləri haqqında bir sıra 
monoqrafik tədqiqatlar işıq üzü görməyə başlayır, tərcüməşü-
naslığın bir elm kimi təsbit olunması istiqamətində bir sıra 
addımlar atılır. Lakin R.Novruzov, B.Tahirbəyov, F.Vəlixanova, 
T.Xəlilova və s. kimi tanınmış alimlərin işlərində tərcüməçiliyin, 
tərcümənin mahiyyəti, tərcümənin nəzəri məqsədləri, tərcümə-
nin mümkünsüzlüyünün nəzəriyyəsi, dil vasitəçiliyi, tərcümə-
çinin fəaliyyətinin obyektiv, subyektiv xarakteri və s. kimi 
məsələlərə toxunulsa da, bütünlükdə həm təcrübi, həm də nəzəri 
bilikləri özündə ehtiva edən bitkin, ümumi tərcümə nəzəriyyəsi 
yaranmamışdır. Yəni, ötən il “Azərbaycan” jurnalının 2-ci 
sayında “Tərcümə problemlərinin elmi şərhi” məqaləsində 
İfrat Əliyevanın haqlı olaraq bildirdiyi kimi “Azərbaycan 
 
36 
ədəbiyyatşünaslığında tərcümə və onun nəzəriyyəsi haqqında 
demək olar ki, heç bir fundamental əsər yazılmamış, sadəcə 
M.Rəfilinin, B.Nəbiyevin, K.Talıbzadənin, N.Babayevin, F.Qa-
sımzadənin, F.Nəbixanlının, A.Hacıyevin və s. əsərlərində tər-
cümə bu və ya digər yöndə işıqlandırılmışdır.” (səh. ) Bir halda 
ki, tərcümə də digər sənət sahələri kimi yaradıcılıq işidir, özü də 
bəlkə digərlərindən daha artıq məsuliyyət və gərgin əmək tələb 
edən yaradıcılıqdır, o zaman bir sənət növü kimi elmi cəhətdən 
əsaslandırılmış nəzəri bazaya malik olmalıdır.  
2010-cu ildə tərcümə sahəsində aparılan islahatlar bir neçə 
istiqamətdə həyata keçirilmişdir: 
a)folklor nümunələrinin tərcüməsi 
b)klassik ədəbiyyatın tərcüməsi 
c)müasir ədəbiyyat nümunələrinin tərcüməsi 
d)dünya ədəbiyyatının tərcüməsi  
Qeyd edək ki, dünya ədəbiyyatı çevrəsində həyata keçirilən 
tərcümələrin özü də bir neçə kontekstdə reallaşmışdır: 
”Klassik dünya ədəbiyyatı”, “Müasir dünya ədəbiyyatı”, 
“Nobel mükafatına layiq görülmüş müəlliflərin əsərləri” və 
“Dünya ədəbiyyatı üzrə antologiyalar”.  
Ötən il tərcümə tarixinin tədqiqi istiqamətində Möhsün 
Nağısoylunun “XV-XVİ əsrlər Azərbaycan tərcümə ədə-
biyyatı” adlı məqaləsi çap olunmuşdur. Tədqiqatçı Azərbay-
canda ilk tərcümə ədəbiyyatı kimi şair Şeyx Məhəmməd 
Şəbüstərinin fars dilində nəzmlə yazdığı “Gülşəni-raz” məsnə-
visinin XV əsrdə Şeyx Vəli (Əlvan) Şirazi tərəfindən, Fəri-
dəddin Əttarın “Əsrarnamə” əsərinin isə Əhməd Təbrizi adlı 
şair-mütərcim tərəfindən tərcümə olunmasını qeyd etmişdir. 
Məqalədə Şirazinin “Gülşəni-raz”ı ilə onun farsca əslinin- 
Şəbüstərinin eyniadlı məsnəvisinin mətnləri arasındakı fərqlər- 
həcm fərqindən tutmuş məzmun, sənətkarlıq xüsusiyyətləri 
arasındakı fərqlər də ətraflı tədqiq olunmuşdur. XVİ yüzillikdə 
tərcümə sənətinin daha geniş inkişaf etdiyini yazan Möhsün 
Nağısoylu bildirir ki, “əvvəlki əsrlə müqayisədə bu yüzilliyə 
37 
aid tərcümə nümunələri sayca çoxluğu ilə yanaşı, mövzu və 
forma rəngarənglıyi, janr müxtəlifliyi ilə də seçilir.” (“Azər-
baycan” jurnalı, N-9, 2010, səh.164) Məhəmməd Füzulinin 
“Hədisi-Ərbəin” tərcüməsi, Həzini adlı şair-tərcüməçinin qələ-
mindən çıxmış “Hədisi-Ərbəin” tərcüməsi, Məhəmməd 
Nişatinin “Şühədanamə” və “Şeyx Səfi təzkirəsi” adlı irihəcmlı 
nəsr tərcümələri, Əbdülhadi Bəvazicinin “Kəvamilüt-təbir” 
tərcüməsi, Mahmud Şirvaninin “Xəridətül-əcaib və fəridətül-
qəraib” tərcüməsi, naməlum mütərcimin qələmindən çıxmış 
“Mənaqibi-Şeyx Səfi” tərcüməsi bu yüzilliyə aid olan tərcümə 
mətnləri kimi ətraflı şərh olunmuşdur. Bu məqalənin əhəmiy-
yəti ondadır ki, burada tərcümə tariximizin bizə qaranlıq qalan, 
o qədər də geniş işıqlandırılmayan tarixi dövrlərinə nəzər 
salınmaqla yanaşı, həm də milli tərcüməçilik təcrübəmizi orta-
ya qoyur. Biz bu ənənələrə, eləcə də sivil dəyərlərə əsaslanıb 
müasir tərcüməşünaslıq elminin konseptual, bitkin, sistemli 
nəzəriyyəsini yaratmalıyıq. Bu kontekstdə bir sıra digər ölkə 
xalqlarının da tərcüməçilik təcrübələrindən, ənənələrindən 
faydalanmağa ehtiyac var. Bizim həm də ona ehtiyacımız var 
ki, öz milli kimliyimizi tanıdaq, milli dəyərlərimizi, adət və 
ənənələrimizi, ədəbiyyat və mədəniyyətimizi dünyaya geniş 
şəkildə təqdim edək. Ən azı ona görə ki, bizi özümüzdən yaxşı 
heç kim tanımır. Qeyd edək ki, yola saldığımız ötən ildə bu 
istiqamətdə müəyyən addımlar atılıb. Folklor nümunələrinin 
tərcüməsi kontekstində Səhər Orucoğlunun “Azərbaycan 
folklorunun rus dilinə tərcümə probleminin özünəməxsus-
luğu” əsərini uğurlu saymaq olar ona görə ki, bu tədqiqat işi 
xalqımızın mənəvi sərvəti olan folklor ədəbiyyatının, onun 
zəngin bədii yaradıcılığının tərcümə özəlliklərindən bəhs et-
məklə ədəbi-mədəni varlığımızın bərpasına, bədii yaddaşımızın 
bütövlüyünə xidmət göstərir. Məlumdur ki, hər bir ölkənin 
bədii-poetik təfəkkürünun real mənzərəsinin yaradılmasında, 
xalq ruhunun, onun tarix və mədəniyyətinin öyrənilməsində 
folklor nümunələrinin müstəsna əhəmiyyəti var. Səhər Orucoğ-
 
38 
lu folklorun demək olar ki, bütün janrlarında yazılmış nümunə-
lərin rus dilində tərcüməsini əhətə etmiş, eyni zamanda 
tərcümədə onların ruhunu, estetik təsir gücünü, habelə qafiyə 
sistemini qoruyub saxlamağa müvəffəq olmuşdur. 
Bu istiqamətdə 2010-cu ildə tərcümə olunan kitablar 
içərisində Kamal Abdullanın Rumıniyanın “İDEEA Europena” 
nəşriyyatında rumın dilində nəşr olunan “Sa Vorbim Azer-
baydjana. Limba şi cultura” (Azərbaycanca danışaq. Dil və 
mədəniyyət) adlı kitabını da qeyd etmək lazımdır. “ Azər-
baycan, onun mədəniyyətinin və dilinin xaricdə təbliğ edil-
məsinə layiqli töhfə olan bu nəşrin özəllliyi ondadır ki, o, təkcə 
Azərbaycan dili üzrə deyil, bütövlükdə ölkəmiz, onun tarixi, dili, 
ədəbiyyatı və mədəniyyəti, incəsənəti, coğrafiyası, o cümlədən 
Dağlıq Qarabağ həqiqətləri barədə rumın oxucularında dolğun 
təsəvvür yaratmaq baxımından dəyərli və etibarlı mənbə və 
“bələdçi”dir.(“Həftə içi” qəzeti, 2-8 oktyabr, 2010-cu il)  
Bu gün Azərbaycan dövlətinin məqsədyönlü tərcümə siya-
səti nəticəsində bir çox ugurlu layihələrə imza atılıb. Məlum 
olduğu kimi, Azərbaycan Respublikası Prezidentinin 2007-ci il, 
24 avqust tarixli Sərəncamı ilə təsdiq edilmiş “Dünya ədəbiy-
yatının görkəmli nümayəndələrinin Azərbaycan dilində 
nəşri nəzərdə tutulan siyahısı”nda yer alan yazarların şedevr 
əsərləri dilimizə çevrilməkdədir. Təkcə yola saldığımız 2010-
cu ildə “Dünya Ədəbiyyatı Kitabxanası” seriyasından Nobel 
mükafatına layiq görülmüş müəlliflərdən Con Qolsuorsinin, 
Luis Sinklerin, Ernest Heminqueyin seçilmiş əsərləri, klassik 
dünya ədəbiyyatının nümayəndələrindən isə Lev Tolstoyun 3 
cildlik seçilmiş əsərləri, Frans Kafkanın, Andrey Platono-
vun, Somerset Moemin seçilmiş əsərləri, habelə “Antik 
ədəbiyyat antologiyası” nəşr olunub. 
Tərcümə dilin lüğət tərkibini zənginləşdirən vacib faktorlardan 
biridir. Bildiyimiz kimi, Sovet dövründə Azərbaycanın digər 
dövlətlərlə ədəbi əlaqələri əsasən ərəb, fars və rus dilləri vasitəsilə 
həyata keçirilirdi. Hal-hazırda isə əsəsən ingilis, fransız, alman 
dillərindən edilən tərcümələr üstünlük təşkil edir. Bu tərcümələrin 
39 
önəmli cəhəti ondadır ki, mütərcimlər tərcümələri birbaşa oriji-
naldan edirlər. Bildiyimiz kimi, bu amil əsərin əsl mahiyyətini, 
ruhunu, forma və məzmun keyfiyyətini qorumağa, ondakı bədiilik 
məziyyətlərinin orijinala uyğun səviyyədə alınmasına təsir 
göstərir. Geridə qoyduğumuz ildə Vilayət Hacıyevin tərcümə-
sində Stefan Svayqın “Bəşəriyyətin bəxt ulduzları” əsərinin 
birbaşa alman, V.Quliyevın tərcüməsində isə Corc Oruellin 
antiutopiya janrında yazdığı, totalitarizm təfəkkürünə üsyan 
xarakteri daşıyan “1984” əsərinin ingilis dilindən çevrilib təqdim 
olunması hər iki mədəniyyət arsenalının zənginləşməsi baxımın-
dan önəmli addımdır. Təbii ki, tərcümə olunan mətn orijinalı tam 
mənada əvəzləyə bilməz. Nədən ki, yaradılan əsər, mətn hər şey-
dən əvvəl dil hadisəsidir, müəllifinin mənsub olduğu ölkənin milli 
kimlik, milli varlıq göstəricisidir, onun ruhsal dünyasını 
sərgiləyən faktordur. 
“Tanınmış rus tərcümə nəzəriyyəçisi İ.V.Kaşkin orijinalın 
dilini tərcüməçinin qarşısında duran «sipər» adlandırır. Onun 
fikrincə tərcüməçi bu sipərdən adlayarkən gerçəkliyin müəllif 
inikasının təravətini itirməməlidir. Kaşkindon fərqli olaraq 
Fyodorov orijinalın dilini geniş açılmış qapı ilə müqayisə edir. 
Onun fikrincə hər iki dili gözəl bilən tərcüməçi başını dik tutub 
bu qapıdan içəri keçə bilər. Paradoks yaranır - orijinalın dili 
«sipər»dir, yoxsa «açıq qapı»? Bu suala birmənalı cavab 
vermək çox çətindir. Hər halda orijinalın dili «açıq qapı»dırsa 
da, о qapıya aparan yolda xeyli «sipər» mövcuddur.”(Rövşən 
Əliyev. Müasir dövrdə Azərbaycan dilinə tərcümənin nəzəri və 
praktik prinsipləri. Avtoreferat, Bakı-2007)  
Qeyd edək ki, çağdaş ədəbiyyatımızda tərcümə siyasətinin 
yeridilməsində “Qanun” nəşriyyatının müstəsna xidməti var. 
Ötən il “Ən yeni tərcümə” seriyasından Herta Müllerin “Nə-
fəs yelləncəyi” kitabı nəşr olunub. 2008-ci ildə Nobel Mükafatı 
Laureatı olmuş Herta Müllerin bu kitabı məhz “Qanun” 
nəşriyyatının sifarışı ilə birbaşa alman dilindən Zaur Qurbanlı 
və Qurban Dağlı tərəfindən tərcümə olunub. Bu seriyadan 
daha bir tərcümə yazar Günel Mövluda aiddir. O, Rusiyanın 
 
40 
tanınmış postmodern yazıçısı Viktor Pelevinin “Omon Ra” 
əsərini tərcümə edib. Bundan başqa yola saldığımız ötən ildə 
“Qanun” nəşriyyatında Qabil Əhmədovun tərcüməsində 
Stefan Sveyqin ” Jozef Fuşe-siyasi xadimin portreti”, Minə 
Raufqızının fransızcadan tərcüməsində Oliver Rolinin “ 
Bakıda son günlər”, Samir Bulutun tərcüməsində Den Brau-
nun “Da Vinçi şifrəsi” kitabı, habelə Viktor Suvorovun “ 
Sonuncu Respublika”, Haruki Murakaminin “Zəlzələdən 
beş gün sonra” hekayələr kitabı, Ceyms Coysun “Dub-
linlilər”, Qabriel Qarsia Markesin “Patriarxın payızı”, 
Milan Kunderanın “ Astagəllik” romanı, Castin Qarderin 
fəlsəfə tarixindən bəhs edən “ Sofinin dünyası” romanı və bir 
çox başqa tərcümə əsərləri çap olunub.  
Ötən ən ilin tərcümə təsərrüfatını təşkil edən əsərlər daha 
çox mətbuat səhifələrində, “Azərbaycan” və “Ulduz” jurnal-
larında, bir çox internet saytlarında, xüsusilə də Azərbaycanın 
Mədəniyyət portalı olan Kultaz.com saytında səliqəli şəkildə 
yerləşdirilib. Elə son bir ildə bu saytda dünya ədəbiyyatının bir 
sıra dəyərli nümunələrinin, eləcə də Nobel mükafatı qaliblərini 
oxucuya tanıtmaq məqsədi ilə onların bir neçə hekayələrinin 
dilimizə çevrilərək təqdim edilməsi ədəbiyyatımıza pozitiv 
qida verir. Qabriel Qarsia Markesin” Məhəbbət əvəzinə 
ölüm labüdlüyü”, “Üç Somnambul üçün kədər”, Andrey 
Platonovun “Həyat işığı”, Oskar Yellinekin “Aktyor”, Ha-
ruki Murakaminin “Sükut”, Karel Çapekin “Şair”, Mario 
Varqas Lyosanın “Baba”, “Katoblepas” («Gənc yazıçıya 
məktublar»dan), Anton Pavloviç Çexovun “Sevinc”, Mark 
Tvenin “İblislə sövdələşmə”, İ.A.Buninin “Fedosevna”,   
Umberto Ekonun “Naməlum O” kimi hekayələri bu qəbil-
dəndir. Eyni zamanda çağdaş rus şeirindən və çağdaş Ukrayna 
şairlərindən seçmələri şair-mütərcim S.Babullaoğlu yüksək 
poetik zövqlə çevirib bizə təqdim etmişdir.   
Ümumiyyətlə, rus şairlərinin şeirlərinin tərcüməsi ötən il 
üstünlük təşkil edib. Xətib Təbrizinin məşhur fikrini bir balaca 
dəyişib desək, şeiri tərcümə etmək onu yazmaq yazmaq qədər 
41 
çətindir. Nədən ki, şeir insanın ruhi-psixoloji vəziyyətini, duy-
ğusal aləmini sərgiləyən poetik yaşam hadisəsidir və bu hadisə 
birbaşa onu içindən keçirən müəllifin lirik “mən”i ilə bağlı 
olduğundan onun tərcümə olunması mütərcimdən xüsusi iste-
dad tələb edir. Poeziya tərcüməçisi şeirin vəzn-qafiyə siste-
minin ahəngdarlığını qorumaqla bərabər onun müəllifinin duy-
ğularını, hisslərini də mənən yaşamalı, şeirin estetik təsir gücü-
nü saxlamağı, onu orijinaldakı kimi oxucuya aşılamağı bacar-
malıdır. Bu baxımdan, Anar və Səlim Babullaoğlunun tərcü-
məsində Nobel mükafatı laureatı olmuş Boris Pasternakın 
şeirlərinin “ Misranın sahibi hislər olanda“ kitabında təqdimi 
son dövrün uğurlu tərcümə işi sırasında qeyd olunmalıdır. İlk 
növbədə, yuxarıdakı tələblərə cavab vermək, sadalanan məziy-
yətləri ehtiva etmək baxımından... 
Poeziya əsərlərinin tərcüməsi ilə bağlı ötən il “Ulduz” jur-
nalında çap olunan Qoca Xalidin tərcüməsində Yuri Kuz-
netsovun, Firuz Mustafanın tərcüməsində Aleksanr Blokun, 
Həmzəli İlyasın tərcüməsində çağdaş serb-xorvat şairi Tomis-
lav Rakovçeviçin, İbrahim İlyaslının tərcüməsində Uvarova-
nın şeirləri həmin şeirlərin vasitəçiliyi, “dili” ilə müəllifin 
mənsub olduğu dövlət, onun xalqı, milli kimliyi, keçmişi barə-
də lazımi təsəvvür yaradır. Bu xüsusda, “Ulduz” jurnalının 5-ci 
sayında Firuz Mustafanın çevirməsində Aleksanr Blokun 
“Skiflər“ şeiri uğurlu alınıb. Uğurlu ona görə ki, A.Blokun bu 
şeiri mübarizə ovqatına, yuksək coşğuya malikdir və tərcümə-
çinin çevirməsində nəinki bu inqilabi ovqatı görmək, duymaq 
olur, həmçinin şeirdəki dil rəvanlığı, müəllif üslubu məharətlə 
qorunub saxlanılır.  
Belə bir uğurlu çevirmə “Azərbaycan” jurnalının 3-cü sayın-
da, Tatarıstanın xalq şairi Robert Minnullinin şeirlərinin 
Əsəd Cahangirin təqdimində sərgilənir. Şeirlərin tərcümə-
sində nağıl dili, şirinliyi öz bakirəliyini qoruyub saxlayır. 
Xüsusilə, “Toz ağacının göz yaşı”, “Duman”, “Yuvacıq”, 
“Payız sevgisi”, “Yağışdan sonra”, “Uşaqlıq alması” , “Vik-
tor Xaranın Monoloqu” şeirlərinin tərcüməsi daha uğurlu 
 
42 
alınıb.Zənnimcə, burada başlıca amillərdən biri tərcüməçi ilə 
şeir müəllifinin mənəvi yaxınlığı, onlar arasında ruhsal təmasın 
mövcudluğudur. Nədən ki, müvəfəqiyyətli “iş birliyinin” alın-
ması üçün mütərcim tərcümə etdiyi şəxsin daxili aləminə bələd 
olmalı, onun yaradıcı dünyasına qaynayıb-qarışmalıdır. Əlbət-
tə, bu qənaəti bizdə yaradan mütərcimin tərcümədən əvvəl 
oxucuya ünvanladığı, şeir müəllifi ilə olan məhrəm münasibə-
tindən bəhs edən qeydləri deyil. Tərcümə ona görə alınıb ki, 
burada həm müəllif və tərcüməçi yaxınlığı, həm də orijinaldakı 
və tərcümə olunan şeirdəki poetik yaşamın varlığı bir-birinə 
qaynayıb-qovuşmuş haldadır.  
Şekspirin alman dilinə məşhur tərcüməçisi Avqust Şleqel 
XVIII əsrin axırlarında tərcüməylə bağlı yazırdı: «Tərcümə — 
ölüm-dirim savaşıdır. Və bu savaşın sonunda ya tərcümə edən, 
ya da tərcümə olunan uduzur». Yaxud tərcüməni şüşə altında 
saxlanan qızılgülə də bənzədənlər var. Yəni, gözəlliyini görsən 
də ətrini duymaq mümkün olmur. Məncə, yaxşı, peşəkarcasına 
tərcümə olunmuş əsər oxucuya onun ətrini, rayihəsini də 
qoxlamağa imkan verir. Bu xüsusda, 2010-cu ilin tərcümələri 
sırasında dəyərləndirmək gərəkən daha bir imza sahibi İlqar 
Fəhmidir. Ilqar Fəhmi yazıçıdır, son dövrlərin ən məhsuldar, 
istedadlı yazarlarından biridir. Belə bir məhsuldarlıq və peşə-
karlıq göstəricisi onun bədii tərcümələrinə də şamil oluna bilər. 
Ötən il “Ulduz” jurnalında İlqar Fəhminin çevirməsində Albert 
Lixanovun “İşıldaquş” hekayəsi, Andre Moruanın “Ya-
şamaq elmi haqqında gənc dostuma məktub” (kitabdan 
fraqment) yazısı, Yapon yazarları - Akutaqavanın hekayə-
ləri, Kindzoburo Oenin “Səmimi və müxtəlif... Yaponiya” 
məqaləsi” və s. yazılar təqdim olunub. Bu tərcümələrin hər 
birinə səlis, milli normalara uyğunlaşdırılmış dil hakimdir. 
Təbii ki, müəyyən istisna halları da nəzərimizdən qaçmır. Tər-
cümə mətnlərinin bəzi yerlərində mütərcim mənə elə gəlir ki, 
bilərəkdən, o mənada ki, orijinalın obrazlar sisteminin təsir gü-
cünü qorumaq məqsədilə sözləri orijinalda olduğu kimi saxla-
yır, onları çevirməyə ehtiyac görmür. Məsələn, Albert Lixano-
43 
vun “İşıldaquş” hekayəsinin tərcüməsində belə bir yer var: “ 
Təzə-təzə o heç kimlə münasibət qurmurdu, sakit, tutqun qız 
idi, yalnız gecələr yarıyuxulu halda yerindən qalxıb isterika 
qaldırırdı. Yuxularına haram qatdığına görə uşaqların çoxu-
nun Maşadan xoşu gəlmirdi, ondan yan qaçırdılar.Yalnız Nad-
ya ondan üz çevirmədi, gecələr Maşa isterika içində yuxudan 
oyanıb çığır-bağır salanda Maşa onu qucaqlayıb bağrına 
basır, sakitləşdirməyə çalışırdı”( N-12, səh. 89), yaxud “Mə-
lum oldu ki, Maşanın valideynləri alkoqolik olublar.” Burada 
diqqətimizi cəlb edən nəsnə mütərcimin isterika və alkoqolik 
sözlərini çevirmədə olduğu kimi saxlamasıdır. Əlbəttə, nümunə 
kimi göstərdiyimiz hər iki sözə bizim milli yazarlarımızın öz 
əsərlərində də rast gələ bilərik. Lakin söhbət tərcümədən 
gedirsə bu məqamlara daha artıq həssas olmalı, son məqama 
qədər hər sözün milli dilimizdəki çalarlarını axtarmalı, çevir-
məyə ana dilimizin tələbləri əsasında yanaşaraq daha uyar və 
münasib olanını seçməliyik. Məsələn, yuxarıdakı tərcümə mət-
nində “isterika” sözünün olduğu kimi saxlanması bizi narahat 
etmir ona görə ki, bu sözün ən münasib olan tərcümə variantı –
“hay-küy” sözüdür, bu isə mətndə qəhrəmanın ruhi-psixoloji 
vəziyyətini ifadə eləmək, sərgiləmək üçün o qədər də əlverişli 
səslənmir, düşünürük ki, “isterika” daha münasib və məntiq-
lidir. Amma “alkoqolik”i müəllif əyyaş, yaxud içki düşkünü 
sözü ilə əvəz edə bilərdi.  
2010-cu ildə çap olunan tərcümə materiallarına uğurlu bədii 
nümunə kimi “İrəli” Ədəbi Məclisinin “Almanax”ını qeyd 
etmək olar. Kitab “İrəli” İctimai Birliyi tərəfindən Azərbay-
canda gənc yazarların dəstəklənməsi məqsədilə yaradılan 
“İrəli” Ədəbi Məclisinin “Gənc yazarların əsərlərinin çap edil-
məsi” layihəsi çərçivəsində meydana gəlmişdir.  
“Almanax”da gənc yazarların poeziya və nəsr nümunələri 
ilə yanaşı tərcümə əsərləri də yer alıb. Etiraf edək ki, gənc 
olmaqlarına baxmayaraq, bu gənclər bir yazımızda qeyd 
etdiyimiz kimi yolun uğurlu başlanğıcından xəbər verirlər, elə 
tərcümə elədikləri əsərlərdə də həssaslıq, ədəbi fakta məsuliy-
 
44 
yətlə yanaşmaq səriştəsi, dil səlisliyi hiss olunur. Leyla Şəri-
fova, Qismət, Leyla Hüseynova və bir çox başqa yazarların 
tərcümə elədikləri mətnlər qənaətbəxş hesab edilə bilər. Təbii 
ki, bu tərcümələr də müəyyən xətalar və dil qüsurlarından xalı 
deyil. Onlar üzərində bir balaca dayanaq. Məsələn, Leyla Şəri-
fovanın O.Henridən çevirdiyi “Purpur paltar” hekayəsinin 
tərçüməsində belədir: “Saat beşdə o, purpur paltarda küçədə 
gəzirdi. Yağış gücləndi və düz istiqamətdə güclü külək də 
əsirdi. Insanlar çətirlərlə və bərk bağlanmış plaşlarla evə, 
maşınlara tələsirdi. Onların çoxu bu gözəl, sakit, xoşbəxt, 
nurlu baxışlı purpur paltarda yağış altında sanki yay vaxtı 
bağda gəzən qıza baxırdı. (Bakı, 2010, səh.53) Zənnimcə, son 
cümlə belə olsaydı, cümlə daha səlis alınar, fikir daha bitkin və 
mənalı təsir bağışlayardı.: ”Saat beşdə o, purpur paltarında 
küçədə gəzirdi. Yağış gücləndi və düz istiqamətdə güclü külək 
əsməyə başladı. İnsanlar çətirlər və bərk bağladıqları plaşlarla 
evə, maşınlara tələsirdilər. Onların çoxu bu gözəl, nurlu 
baxışlı, sakit və xoşbəxtcəsinə sanki yay vaxtı bağçadaymış 
kimi yağış altında gəzən purpur paltarlı qıza baxırdı.” Təbii ki, 
hər bir mətnin araya-ərsəyə gəlməsində müəllif əziyyət çəkir. 
Lakin o, bu prosesi elə mükəmməl və peşəkarcasına başa 
vurmalı, fikri elə səlis cilalamalıdır ki, oxucu bu əziyyəti hiss 
eləməsin. Yəni” bu prosesdə doğma dilin imkanlarından 
yaradıcılıq yolu ilə elə istifadə edilməlidir ki, “dil maneəsi” 
deyilən divar hiss edilməsin, müəllifin fikir və duyğuları 
buxovlanıb qalmasın, müqabil dilin axar-baxarında öz təbiiliyi-
ni və orijinallığını qoruyub saxlaya bilsin.” (B.Nəbiyevlə 
müsahibə. “Ədəbi tənqid” jurnalı, 1992, N-1, s.21)  
Bu baxımdan, kitabda yer alan Qismətin tərcümələri mənə 
daha səlis və maraqlı təsir bağışladı. Xüsusilə, onun Edqar 
Podan çevirdiyi “Liman qırıntıları”, Şekspirin “Qorxu-
ram”, Herman Hessenin “Bütün ölümlər” kimi şeirlərinin 
tərcüməsində orijinalın keyfiyyəti, şerin ruhu, ətri duyulur. 
Qismət ilk növbədə, tərcümə elədiyi şeirdəki poetik yaşamı, 
obrazlılığı oxucuya çatdıra bilir, sözün sirayət gücünü birbaşa 
hisslərimizə yeridir. Məsələn, onun Xorxe Luis Borxesdən 
etdiyi “Anlar” şeirinin tərcüməsinə diqqət edək: 
45 
...Anlar, sadəcə anlar. Siz də anı yaşayın. 
Hər yerə özüylə su, çətir və paraşüt   
   götürməmış 
  getməyən insanlardanam mən. 
Yenidən başlaya bilsəydim əgər heç nə   
   daşımazdım.  
Əgər yenidən başlaya bilsəydim,  
Yazda çarıqlarımı vızıldadıb atardım. 
Və payız bitənə qədər yeriyərdim çılpaq   
     ayaqlarla.(səh.75) 
 
Mən ilk oxunuşda düşündüm ki, bəlkə mütərcim buradakı 
“vızıldadıb” ifadəsini, bir başqa, deyək ki, “qolazlayıb”sözü ilə 
əvəz eləsəydi fikir daha samballı təsir bağışlayardı. Amma şeiri 
bir də oxudum, ondakı məna siqləti mənə sirayət etməyə 
başladı, özümü hər şeydən beşmiş, yorulmuş insanın, həyatın 
yalnız xoş anlarının mahiyyətinə varıb onun dadını çıxarmağa 
təşnəli olan şairin yerində hiss elədim, duydum ki, ömrün sizif 
yükünü boşaldıb yüngülləşmək istəyən kimsə elə əynindəkini 
də uşaq çılğınlığı ilə vızıldadıb atmağa qail olar. 
Bir amili də xüsusi qeyd etmək istəyirəm. Çağdaş ədəbiy-
yatımızda tərcümə sahəsində böyük məhsuldarlıq, dinamika 
hakim olub. Amma burada da diqqətli olmalıyıq, çalışmalıyıq 
ki, bu polifoniyada xam püxtəni, qrafoman istedadı, həvəskar 
peşəkarı üstələməsin. Bir məsələyə - oxucuya “kimi və nəyi 
ötürməyimizin vacibliyi” məramına da məsuliyyətlə yanaşma-
lıyıq. Oxucunu elə informasiya məkanına daxil etmək lazımdır 
ki, o, bu məkandan əli dolu, zehni zəngin çixa bilsin. Məsələn, 
klassik ədəbiyyatımızın tərcüməsi ilə əlaqədar 2008-ci ildə 
R.Uluselin “Klassika” əsəri ərsəyə gəlmişdi. Təəssüf ki, bu 
tərcümə kitabı layiqincə dəyərləndirilməmiş, diqqətdən kənar-
da qalmışdır. Halbuki, burada dünya ədəbiyyatı klassikasının 
tərcümə olunan bir çox nümayəndələri təsadüfi imzalar olma-
yıb, düşüncə sistemində müəyyən təbəddülatlar yaradan, bəşəri 
suallara cavab aramaqla məşğul olan, insan mənəviyyatının 
zənginləşməsində spesifik önəm kəsb edən şəxsiyyətlərdir. Bu 
 
46 
kontekstdə, ötən ilin tərcümələri içərisində bir sira yazılar var 
ki, məsələn, C.Yusiflinin çevirməsi olan “Niyazı Misrinin 
mistik təlimlərində ruhani yoxsulluq və qara işıq” məqaləsi 
istisna təşkil edirdilər. Fransız yazarı Pol Balanfanın ərəb şairi 
Niyazi Misri haqqında ingilis dilində yazdığı bu məqalə doğ-
rudan da mənəvi yoxsulluğumuzu qara işıqdan təmizləməyə 
kömək edir. 
Belə katarsis prosesini stimullaşdıran tərcümə mətnlərindən 
digəri “Ulduz” jurnalının 5-ci sayında yer alıb. Görkəmli alim-
türkoloq, türk dünyasının böyük düşünəri Oljas Süleyme-
novun “Drujba narodov” jurnalında çap olunan “Keçmişin 
dərinliyi, indinin genişliyi və gələcəyin yüksəkliyi” məqalə-
sinin tərcüməsi Akif Əhmədgilə məxsusdur. Planetar düşüncə 
tərzinə malik Oljas Süleymenovun bu məqaləsində qloballaşan 
dünyamızın çox suallarına cavab verilir, fəlakət, taun və dağı-
dıcılıq faktoru kimi təlqin olunan və şüurlara yeridilən qlobal-
laşmaya sağlam prizmadan nail olmağın yolları göstərilir, mil-
lilik amilinin özəlliklərindən bəhs edilir. Müəllif hətta müs-
təqillik dalğasının başgicəlləndirici havasının həmin xalqlarda 
anarxiya həddi yaratmaması namınə belə bir formula da təklif 
edir:” müstəmləkə asılılığı əsrindən müstəqillik dövrünə və 
daha sonra şüurlu qarşılıqlı asılılıq erasına”.   
Zənnimcə, “şüurlu qarşılıqlı asılılıq” çevrəsində yaşamağın 
ən optimal yolu, onun intensivliyini stimullaşdıran amillərdən 
biri elə tərcümədir və biz bu yöndə nə qədər pozitiv göstərici 
nümayiş etdirsək dünya kontekstindən faydalanmağımız da bir 
o qədər səmərəli, ürəkaçan olar*.  
 
 
 
 
                                                 
* Məruzə 2010-cu ildə AMEA Nizami adına Ədəbiyyat İnstitutunda 
səsləndirilib.  
47 
 
 
 
 
 
 
 
 
 
POEZİYA VƏ ZAMAN 
  
 
48 
 
 
 
 
 
 
 
 
 
 
 
Çağdaş poeziyamızın ümumi mənzərəsini 
səciyyələndirən imzalar və gərgin üslubi axta-
rışlar, hələ yalnız bədii-estetik təcrübə xarakteri 
daşıyan şer nümunələri çalarlı və rəngarəngdir. 
Bu numunələrin ədəbi fakta, yaxud əksinə, ömrü 
gödək qumbulağa çevriləcəyini isə zaman göstə-
rəcək. O zaman ki, söylənən bütün fikir və müla-
hizələrə rəğmən son nöqtəni həmişə özü qoyur.
  
 
49 
“YENİ ŞEİR” SİNDROMU VƏ  
BƏDİİ-ESTETİK DƏYƏRLƏR 
 
Keçmiş donuq bir zaman olsa da, «təcrübələr məxəzi»(Şarl 
Bodler) kimi önəmlidir və bir-biri ilə əlaqəsi, bağı (bağlılığı) 
qırılmayan sistem vahididir. Bu mənada poeziyamızın çağdaş 
mənzərəsini yaratmaq bütövlükdə üçüncü minilliyin əvvəllə-
rində, bəlkə bir qədər də ondan əvvəl formalaşan poetik də-
yərlər sisteminə nəzər yetirmək, onda təşəkkül tapan yeni 
tendensiya və təmayüllərin davamını izləmək deməkdir. 
Yaranmış əlverişli şərait nəticəsində çap olunan saysız-
hesabsız şer kitabları həmin illər poeziyasının ümumi görün-
tüsündən narazı olmağa əsas vermir. Bura eyni zamanda il 
boyu müxtəlif qəzet və jurnallarda, həmçinin İnternet sayt-
larında yer alan saysız hesabsız şeir nümunələrini gəlsək daha 
böyük göstərici alınar. Lakin bizə təbii ki, kəmiyyət yox, 
keyfiyyət gərəkdir. Elə yaradıcılıq faktı gərəkdir ki, onlar yeni 
dünyagörüş, çağdaş bədii düşüncə və poetik üslubun ifadəçisi 
olmaqla bərabər özündə mənsub olduğu zamanın hərəkət 
ritmini daşıya bilsin. Bu konteksdə yanaşsaq, deyə bilərik ki, 
haqqında danışmağa əsas verən bədii nümunələr yuxarıdakı 
statistik göstəriciyə uduzur. 
 
* * * 
Bütün dövrlərdə poeziya müxtəlif nəsillərin birgəliyinin, 
məcmusunun təzahürü olaraq bütöv və mütəşəkkil görünə bilib. 
Müasir poeziya politrasının yaranmasında bütün nəsillərdən 
olan fərdlər iştirak ediblər. Əlbəttə, bu iştirak bir qism şairlərin 
ənənəvi-realistik, lirik-romantik üslubda yazdıqlarını dəyər 
qismində prosesə qatmağı, bir qisminin isə zamanla uzlaşmağa 
can ataraq poetik güclərini, nəfəslərini yeni ritmə kökləməsilə 
əyaniləşir. Yeni dövrün poeziya nümunələrinin bədii təsvir 
predmetləri bunlardır: a) Tanrı, məşhər günü, səmavi düşün-
cələr insanın təklikdən, tənhalıqdan təcrid olunub ali mütləq 
həqiqətə çatmaq üçün üz tutduğu müqəddəs mehrablardır; b) 
 
50 
azadlıq, hürr duyğuları, müharibə ovqatı, vətənpərvərlik ide-
yalarının təbliği şeirimizin patriotik qolunu səciyyələndirən 
başlıca amillərdir; c) ağac, quş, kəpənək, çiçək, daş paklıq və 
təmizlik rəmzi kimi ruhun katarsisinə rəvac verən simvollardır; 
d) ənənəvi sevgi, məhəbbət mövzuları da öz yerində. Qeyd 
edim ki, bu mövzular işlənmə, bədii təsvir predmetinə çevrilmə 
üsullarına görə yaşlı və cavan şairlərimizdə eyni formada 
təzahür etmir. Eyni predmetə yönələn baxış müxtəlif, polifonik 
spektrli olur. Əslində mən mətnə münasibətdə yaş bölgüsü 
aparmağın, materialı yaş senzinə görə qiymətləndirməyin əley-
hinəyəm. Ən azı ona görə ki, Vaqif Səmədoğlunun bir şeirində 
deyildiyi kimi «yoxdur yer üzündə qocalıq, yoxdur»- fikri 
xüsusən poeziyaya münasibətdə mənim üçün daha əhəmiyyət-
lidir. Fəqət çağdaş şer nümunələri ilə tanışlıq, predmeti bədii 
mənalandırma səciyyəsinə görə fərqli baxışları ortaya qoyur, 
bədii məhsulu ədəbi nəsillər üzrə təsnif etmədən dəyərlən-
dirməkdə bir məhdudluq yaradır. Ədəbi nəsillər arasındakı fərq 
sadəcə yazı manerasının, düşüncə tərzinin, fakta, gerçəkliyə 
yanaşma üsulunun səciyyəsindədir. Məsələn, yaşlı nəsildə hə-
yata daha çox retrospektiv baxış, nostalji hissi güclüdür. Yenə 
də kənd həsrəti, yurd itgisi ağrıları, ailə-məişət qayğıları, adi, 
gündəlik həyatın yaşantıları, sosial-siyasi problemlərin təsviri 
və s. hisslər burada aparıcıdır. Onların şeirlərinin adları artıq 
bunu deyir: «Nostalji» (Ç.Əlioğlu), «Retro» (S.Məmmədzadə) 
və s. Hətta o qədər də yaşlı olmayan Çingiz Əlioğlunun şeirlə-
rində belə yaşın yorğunluq mübtəlası: 
 
İşimdən, gücümdən gəl qoyma məni, 
Məndə vaxt hardandı, söz güləşdirəm. 
Yaş o yaş deyil ki, payız şum əkib, 
Yazda başşaq yığam, boş küləş dərəm.  
 
yaxud ruhun xatirəyə dönmək sevdası özünü ələ verir: 
 
51 
Şeir xudam, mən bəndə! 
Şairdən söz düşəndə 
Yada salın ki, mən də 
Nəsə, nəsə yazmışam.  
 
Gənc şairlərdəsə zaman daha çox “indi” şəklində təzahür 
edir. Bu şairlərin içindən keçdikləri (keçirdikləri) zamanın üz-
ləşdirdiyi fəci və dramatik situasiyalar, yaşatdığı sosial-siyasi 
probiemlərin mənəvi-psixoloji aləmdə yaratdığı təbəddülatlar 
belə onlara yeni dəyər, yeni oriyentir axtaran varlığın sabaha, , 
çağdaşlığa çıxışı, yeniləşən dünya və “mən” obrazının yaradıcı 
təfəkkürdə fərqli inikası üçün lazım olur. Xaqani Hasda, Kənan 
Hacıda, Anar Həbiboğluda, Cavidanda, Alovda deformasiyaya 
uğramış, ənənəvi məzmununu itirmiş yaddaş lövhələrinə yeni 
dil və boya qatılır.  
 
* * * 
Bü gün bəlkə də yaşadığımız zamanla, üzləşdiyimiz tarixi 
faciələrlə əlaqədar olaraq vətən, torpaq azadlığı mövzusu şair-
dən daha çox diqqət, yaşam, mənalandırma tələb edir. Amma 
Azərbaycan mətbuatında bu mövzunun illərdən bəri çeynən-
məsi, ucuz təqdimatı, bayağı və şit formada ifadəsi azarı özünü 
tükətmir ki, tükətmir:  
 
Dar günün olmasın vətən, 
dar günün infarktımdı. 
dirigözlü ölümümdü. 
Yaranandan çoxlarının 
gözünə miss gülləsisən, Vətən. 
mənimçünsə həmişə 
gülsən, çiçəksən. 
Başına gələnlər 
Güllüyünnən, çiçəkliyinnən gəlir.  
Kimdir qanqala – qaratikana baxan 
Qaratikan elə qaratikandı, 
Gülə-çiçəyə calasan da. 
     (Xeybər Göyallı) 
 
52 
Vətənə ünvanlanmış bu şeirin əsasında hansı yeni poetik 
yaşam var? Deyək ki, bu mövzuda M.Arazın, B.Vahabzadənin, 
N.Həsənoğlunun, H.Kürdoğlunun kifayət qədər həssaslıqla 
yazdıqlarına əlavə nəsə artıra bilirmi? Bu müəlif sanki unudub 
ki, vətəni yaşadığı dar günlərin fəci nəticələri ilə üz-üzədir və 
bu məqamda vətənə ucuz gözəlləmə yazmaq yox, onun qan 
yaddaşını- Qarabağ dərdini bədii sözün predmetinə çevirmək 
lazımdır, həm də layiqincə. Daha bir nümunə: 
 
Zaman bizi qınamazmı! 
Haydı, millətim oyanın, 
Daha yetər əsir olmaq, 
Şərəfsizlik yetər, yetər 
Torpağı əsir olana 
Yaşamaq ölümnən betər. 
 
Bu sətirlərin müəllifi- Vahid Aslanın «Ulduz» jurnalının 
yeddinci sayında çap olunmuş silsilə şeirləri Azərbaycanın 
bütün rəmzi dəyərlərinə – torpağına, bayrağına, əsgərinə, Qara-
bağ şikəstəsinə, habelə Xocalı faciəsinə, türk-Azərbaycan mü-
nasibətlərinin vəsfinə həsr olunub. Amma nə yazıq ki, bunca 
şeir arasında oxucunu tutan, yeni bir məna ifadə edən bircə 
misra da tapmaq olmur. Bu və bu kimi şeirlər bayağı sözdən, 
taftologiyadan o yana gedə bilmir.  
Eləcə də bir çox başqa nümunələrdə Tanrıya asilik, taledən 
şikayət halları əvvəlki monotonlugu ilə davam etməkdədir.  
 
Həyatım qəmə bürünüb, 
İmtahana çəkmə məni. 
Taleyimdə xoş gün yoxdur, 
Qəm-qüssəyə bükmə məni. 
 
«Ulduz»un üçüncü sayında çap olunan müəllifin – Gülşən 
Behbudqızının bütün şeirlərinin ovqatı bu cür minor motivlər 
üzərində köklənib, müəllifin şəxsi kədərini, mənəvi –psixoloji 
durumunu sərgiləyir: 
53 
Tanrım, bu həyatda nə dadmışam ki, 
Saxlaya bilmirəm göz yaşımı da. 
Taleyim alnımda qara yazıdı, 
Düzü unutmuşam göz yaşımı da. 
 
Xoş günə həsrətəm, hərə mən yazıq, 
Ruhum bir ağacdır yarpağa həsrət. 
İçim də dəniz tək çalxanır hər gün 
Gözümü açdığım torpağa həsrət. 
 
Mən həmişə belə şeirləri oxuyanda onun yazıya alınma 
prosesindən çap prosesinə qədər olan mərhələni göz önündə 
canlandırıram. Təsəvvür edin, kimsə qəmli, kədərli anında, 
taleyin ondan üz dündərdiyi məqamlarda içini (oxu: içini saran 
ağırlığı) vərəqlərə tökür, ağlıyıb ürəyini boşaldır. Yüngülləşən-
dən sonra yazdıqları özünə xoş gəlir və o belə qərara gəlir ki, 
onları çapa verib bu dəfə oxucuların aurasını ağırlaşdırsın. Poe-
ziyanı xırda, fərdi hisslərin, cılız yaşantıların əsiri olmaqdan 
azad edib üfiq aydınlığına, nəfəs genişliyinə yetirmək lazımdır. 
Yoxsa Əziz Musa adlı müəllifin şeirində olduğu kimi: 
 
Bu dərdlə, bu kədərlə, 
Mənim başımı qatma. 
Mən də sənin bəndənəm 
Allah, məni unutma.- 
 
deyib illər boyu poeziyanın içini, oxucuların gözünü yağır 
etmiş fikirlərlə ah-uf etmək yaramaz. Belə məqamda istedadlı 
şairə Nisəbəyimin bu misraları lap yerinə düşür: 
 
Dərk etmədiyiniz haqla, 
Çəkə bilmədiyiniz ahla, 
Bağışlanmayan günahla, 
Allahı incitməyin. 
 
 
54 
Təəssüf ki, bu cür epiqonçu şeirlər müxtəlif qəzetlərdə çap 
olunmaqla bərabər «Azərbaycan» və «Ulduz» jurnallarına da 
yol tapır. Dəfələrlə deyilib, yenə deməyi vacib bilirəm ki, bu 
işdə redaksiya heyətinin üzərinə böyük məsuliyyət düşür. Neçə 
onillik tarixi təcrübəsi olan «Azərbaycan», «Ulduz» jurnalla-
rının bu məsələdə laqeydliyi, qeyri-tələbkarlığı, zəif şeirlərə 
güzəştə getməsi təəssüf doğurur. Jurnal bu cür şeirləri ya gör-
mür, ya da sadəcə görmək istəmir. Birinci halda ədəbi zövqü-
nü, ikincidə isə ədəbi təəssübkeşliyini şübhə altına alır. Məsə-
lən, aşağıdakı bu nümunə «Ulduz» jurnalında kimin baxış süz-
gəcindən keçib özünə yol tapıb? 
 
Gördüyüm adamlar xofludur 
Özüm də xoflu gəzirəm. 
Mənim ömrüm sahilsizdi 
Qaydalar içində üzürəm. 
 
Bu şəhər də, bu küçə də, 
Adamlar da xof içində. 
Sənə deyəcəklərimin gülüm 
Dadı qaçıbdı içimdə. 
 
Yaşamaqdan da qorxuram 
Elə səndən də qorxuram. 
Sənnən yaman nigaranam 
Ömrüm-günüm hey, sevdiciyim. 
 
Mən bilərəkdən şerin bir neçə bəndini təqdim edirəm ki, bir 
beytə, yaxud bəndə istinad edib onu kontekstdən çıxarmaqda 
suçlanmayım (Hərçənd yaxşı şeir elə ilk bəndindən tanınır). 
Fəxrəddin Əsəd adlı müəllifin şeir adına yazdıqları isə çarəsiz-
likdən sözlə çilingağac oynatmağa bənzəyir. Müəllif özü bir 
şeirində etiraf edir: 
 
55 
Bir söz gəlməyir ağlıma, 
Şeir adına yazmağa. 
Yuxular da görəmmirəm 
Obaşdan durub yazmağa. 
 
Deməli, çərxi-fələk elə dövran edib ki, poeziyanın ümidi 
lunatik xəyallarına bağlanıb. Hər halda oxucu dualar etməlidir 
ki, şairlik xülyasına düşən bu kəs yuxu görməsin, əks halda bu 
cür sayıqlamaları dinləmək məcburiyyətində qalacaq:  
 
Kros yarışındayam mən deyən hələ 
Gecə də, gündüz də qaçıram elə 
Qaçıram üstümə divar yeriyir 
Üstümə qayalar, yoxuşlar gəlir 
Ağaclar, cücülər, nə var yeriyir. 
 
Mənə elə gəlir ki, bir ən yaxşı şeri, bir də ən pis şeri izah 
eləmək çətin olur. Çünki birincidə «dil tutulması» hadisəsi baş 
verir, ikincidə isə ürək tutulması. 
Mən əlbəttə bir neçə müəllfin yazdıqları nümunələrə istinad 
etdim. Poeziyamız isə yüzlərlə bu kimi cılız məmulatlarla 
doludur və onların neqativ təsiri nəticəsində poeziyamız özü 
qış yuxusuna dala bilər.  
 
* * * 
Ədəbiyyatda əsas meyar və göstərici istedaddır. M.Yaqu-
bun, M.İsmayılın son dövr yaradıcılığı bir daha sübut edir ki, 
istedad olanda yaradıcı insanın şerləri bütün zaman kəsim-
lərində yalnız bir fəslin-baharın təravətini daşıyır. 
M.Yaqub poeziyasında müəllif “mən”i yenə təbiətlə qol-
boyundur. Bütün yaradıcılığı boyu biz M.Yaqubu belə gördük, 
belə tanıdıq. Təbiət daim şairin hisslərinin tərcümanı oldu, 
içindəki yanğıyla qara daşa can verməyə çalışdı. Budur, artıq 
ömür qüruba enib, şair “yol üstündə qoca dərvişə” çevrilib, 
fəqət onun lirik-romantik poeziyasında təbiət yenə də əvvəlki 
kimi canlı və qüdrətli obraz səciyyəsindədir. 
 
56 
Görəsən mən niyə tənhayam, təkəm, 
Mən gərək yanımda bir ağac əkəm; 
Əllərim isinsin budaqlarıyla. 
Silim gözlərimi yarpaqlarıyla. 
Bir az da mehriban, bir az da həlim,  
Hamar gövdəsini oxşasın əlim. 
Gah mən ağac olum, gah da o insan, 
Ömür ağacımla qolboyun olsun, 
Bu da ömrümüzdə bir oyun olsun 
 
Hər şerin yaranışında şairin mənəvi durumu, onun psixoloji 
aləmi böyük rol oynayır. Içini kədər, tənhalıq bürümüş insan 
heç zaman xoşbəxtliyə qafiyə axtarmır. M.Yaqub da ömrün o 
mərhəsinə yetib ki. “nə xoşbəxt imişəm” nisgilinin təsiri ilə ya-
şın yorğunluğu, ötüb getmiş sevgi qatarı, həyatın faniliyi ilə 
bağlı düşüncələrini bölüşür: 
 
Nə tonqal qalanır, nə ocaq yanır, 
Bizim xəlbirimiz burda ələnir, 
Göydə xəlbirimiz burda fırlanır- 
Daha söz deməyə tutarım gedib, 
Dostları aparan qatarım gedib, 
Bir daşı özümə yoldaş eləyib, 
Bəlkə elə mən də qurtarım gedim?! 
Qalsın süfrə daşım mamır bağlasın, 
Üstünə yağışlar yağsın, ağlasın. 
 
Sevgi mövzusuna müraciətində də M.Yaqub əvvəlki kimi 
lirik təbiəti ilə güclü və emosionaldır.Bu şerlərin əksəriyyətin-
də ifadə olunan hisslər dərindən yaşanmış, ömrün sevdalı çağ-
larının fikir və mühakimələrindən hasil olmuş , qəlbin və ağlın 
vəhdət prizmasından keçib büllurlaşan hiss və düşüncələrdir. 
Bu gün M.Yaqub poeziyasını saran bədbinlik notları onun sev-
gi baxışlarına belə sirayət etsə də, şair xəyalı yenə əvvəlki kimi 
mənalı və romantikdir. 
57 
Ürəkdə od püskürən  
İndi o vulkan hanı? 
Günəş atəşiylə də  
Daha isitmir canı. 
Baxma gözlərimdəki 
Köhnə, donuq yaşlara 
Heyf o sevgilərdən 
Çevrildi yaddaşlara 
 
Bir bax o pəncərədən, 
Çıx eyvana, düş bəri. 
Necə aldadır məni  
Yaddaşının gözləri. 
Əl uzatdım əl tutum. 
Əlim getdi boşlara; 
Heyf o sevgilərdən  
Çevrildi yaddaşlara. 
 
Məmməd İsmayılın da poeziyasında cavanlıq çağlarının 
nikbin və çılğın ovqatını yaşadığı mərhələnin sərt, müdrikanə 
təsviri əvəz edib. Hərçənd sərt və müdrik başlanğıc bu poeziya 
üçün həmişə xarakterik bir hal olmuş. Sadəcə, bu gün şair 
ömrün ahıllıq kürsüsündə əyləşib həyat, zaman, insan haqqinda 
meditativ düşüncələrini bölüşür, dünəndən bu günə deyil, bu 
gündən keçmişə boylanır. Şairin “Göy qurşağı” şerində taleyə, 
qəzavü-qədərə verilən qiymətin ictimai tutumu dərindir və 
yüksək poetik formada ifadə olunub: 
 
Göy gövsü-qüzeh. 
Altdan keçəsən. 
Ot üstündən şeh. 
Alıb içəsən. 
 
Arzuya çatar, 
Eşitmədin sən? 
Göy qurşağının 
Altından keçən... 
 
58 
Getmə desə də 
Yadın-yaxının. 
Ardınca qoşdun 
Göy qurşağının.  
 
Durdun o durdu, 
Qaçdın o qaçdı. 
Sən yarı yolda, 
O dağı aşdı. 
 
Baxt qövsü-qüzey, 
Baxan çox oldu. 
Ot üstündə şeh 
Vardı, yox oldu. 
 
Günün bələni  
Aşan çağiymış. 
Yetməyən arzu 
Göy qurşağıymış. 
 
Nə səmir, nə səs, 
Nə qövsü-qüzeh. 
Ömür nəydi bəs 
Ot üstündə şeh. 
 
M.İsmayılın şerlərindəki bədbinlik, əslində mən buna bəd-
binlik də deməzdim, sadəcə həyatın faniliyi, ömrün varlıq-yox-
luq məqamı ilə bağlı düşüncələrin sirayət etdiyi ovqat-hansı ki, 
M.İsmayıl bunu da özünəməxsus müdrikliklə bədii sözün 
predmetinə çevirir - şəxsi kədər və ağrı notlarından, dar düşün-
cədən uzaqdır. Bu poeziyada ölüm, yoxluq həyatın sonu, sonlu-
ğudur, yaşanılan ömrün halallıq səviyyəsidir, insan nə edirsə 
etsin, necə yaşayırsa yaşasın sonu yoxluğa müncərdir. Odur ki, 
bu şerlərdəki həyata və ölümə ayıq-sayıq yanaşma, bədii-fəlsəfi 
mühakimələr onları bədii ümumiləşdirmə səviyyəsinə qaldırır. 
59 
* * * 
1970-80-ci illərin poeziyasında maraqlı eksprimentləri, poetik 
axtarışları ilə seçilən şairlər F.Qoca, F.Sadıq, Ə.Kür, V.Bəhmənli, 
Ç.Əlioğlu, Ş.Vəli və b. çağdaş poetik-bədii fikrin inkişafında da 
iştirak edirlər. Bu iştirak əlbəttə ki, poeziyamızın təcrübəli nü-
mayəndələrinin yaradıcılığı vasitəsilə, artıq sabitləşmiş ifadə tərzi 
vasitəsilə əyaniləşmişdir. Həyata, cəmiyyət hadisələrinə, insani 
münasibətlərə yeni, fərqli baxış sistemi yaradan, onları olduğu 
kimi, birbaşa təsvirə çəkməklə deyil, içindən, duyğular aləmindən 
keçirdikləri kimi ifadə etməyə çalışan bu şairlərin şeirlərində yeni 
poetik konstruksiyalar qurulur. Bu şeirlərdə ənənənin zəminində 
yetişərək fərqli olmağa çalışmaq meyli və bu yeniliyi formadan 
məzmun qatına yeritmək səriştəsi hiss olunur.  
Vaqif Bəhmənlinin «Tək» silsiləsindən olan şeirlərində tək-
lik mövzusu yeni təzahür məqamına yüksələ bilir: 
 
Əkizə də Tanrı tikir damı tək, 
Hər adamın dad alıbdı tamı-tək. 
Hamı təkdi bu dünyada, hamı tək! 
Mən də təkəm, mən də təkəm, hamı tək… 
 
Hər kimsənin payı ayrı camı tək, 
Südü ayrı, damarının qanı tək… 
Oğrun-oğrun daşıyıram canı- tək 
Başlar kəsib, suçlar yığan cani tək! 
 
V.Bəhmənlinin son dövr çap olunan «Tək», «Can», «Ölən-
də», «Güzgü», «Yaddaş» kimi şeirləri həyatın oluğ-ölüm 
realiyasına köklənərək müəyyən dünyaduyumun ifadəsi kimi 
səciyyələnir. Təəssüf ki, şairin bəzi şeirləri xüsusi yaradıcılıq 
zərurətindən yaranmadığını sərgiləyir. «Adam-əncir», «Ağacı 
hamı görür», «Qızıl güllər və qəzet» şeirləri bu qəbildəndir. 
Diqqət edək: 
 
 
 
60 
Ağac görür ki, 
Hamı tərpənir. 
Ağac yerimir, 
Amma hamı görür ki, 
Ağac tərpənir… 
 
Kim deyə bilər ki,  
ağac tərləmir? 
Nələr tərpənirsə 
Demək tərləyir. 
 
Şeir dilinin pozulduğu, məntiqi və poetik əsasdan məhrum 
olan bu şeir parçasında maraqlı bədii tapıntının, lirik yaşamın 
mövcudluğundan danışmaq mümkünsüz bir şeydir. Ümumiy-
yətlə, bu nümunə heç bir məna dəyəri ilə təhlil müstəvisinə gəl-
mir. «Nələr tərpənirsə demək tərləyir» - zənnimcə, çağdaş ədə-
biyyatımızın bu cür cılız fəlsəfəbazlığa ehtiyacı yoxdur, elə 
kifayət qədər istedadlı şair Vaqif Bəhmənlinin özünün də… 
Sözə həssas yanaşan, son illər poeziyamızı poetik eksperi-
mentlərlə, yeni tapıntılarla zənginləşdirən Çingiz Əlioğlunun 
şerləri onun maraqlı təfəkkür sahibi olduğunu bir daha təsdiq-
ləyir. Şairin “Talıstan dağları” silsiləsindən olan şerləri, eləcə 
də onlarla digər başqa şeri Ç.Əlioğlunu öz estetikasını yaradan, 
sözlə incə rəftar edən şair kimi səciyyələndirir. Bu dəfə şairin 
könül rübabı duyğularını aşıq şer şəkilləri üstə kökləyərək ma-
raqlı bir rədif yaradır: 
 
Sənə yaman Ay yaraşır, 
Gəzmə ayrı tay, yaraşır! 
Çək əyninə göy çəməni 
Çayda çimdin çay yaraşır… 
Ayı doldur səhənginə… 
Yağış düşür ağ rənginə. 
Qədəminin ahənginə 
Adam ölər, ney yaraşır! 
 
61 
Heca vəznində qələmə alınan bu şerdəki səmimiyyətin, 
emosionallığın mənbəyi şairin lirik duyğular aləminə, poetik 
ruhuna bağlılığındadır. Burada sərt metafora yaradılır, insan tə-
biətlə müqayisə olunur, təbiətlə eyniləşir və onda əriyir, itir. 
Burada təbiətin insana, yoxsa insanın təbiətə can verməyi hiss 
olunmur,insan və təbiət vəhdət halında canlı və qüdrətli obraz 
səciyyəsində təcəssüm olunurlar.  
Ç.Əlioğlunun “Ən böyük sevgim” şerində isə müəllifin mə-
nəvi axtarışlarının digər təzahürlərinə şahid oluruq. Doğma 
dilimizə sevgi və mühafizəkarlıq, onu milli varlığımızın əsas 
yaşam göstəricisi kimi dəyərləndirmək hissi lirik “mən”in 
yaşadığı ən qüvvətli və səmimi hisslərdəndir: 
 
Zaman, axan nəhr, bərəçi mənəm,  
Səndən-sənə yolda bələdçi mənəm. 
Havan avazımda, sədan ədamda, 
Nə qədər oxşarlıq olar adamda?! 
Hər azan sözünün, itən səsinin, 
Heç dilə gəlməyən yeni kəlmənin 
Ardınca iz tutan ləpirçi mənəm. 
Yaşa, Ana Dilim, Zindanda hətta 
Sənə zindan döyən dəmirçi mənəm! 
 
* * * 
1990-cı illərin sonlarından ədəbiyyata eksprimentçi şeirin 
qanadında gəlmiş Narıngül, Nisəbəyim, Əlizadə Nuri, Böyük-
xan Pərviz, Qulu Ağsəs, Həyat Şəmi və b. şairlərin şeirlərində 
estetik yaxınlıq hiss olunur. Müəyyən sosial, ictimai-siyasi ça-
larların mövcudluğuna rəğmən bu şairlərin şeirlərinin əsas sü-
tunu dekadans ovqatıdır: mənəvi təklik, özünüaxtarış, Tanrıya 
dua-yalvarış, ömrün faniliyi, puçluğu haqqında qənaətlər və s. 
Nisəbəyimin şeirlərində fəlsəfi notlar dünya-insan münasi-
bətlərinə, idiomalar üzərinə köklənir. Burada əbədi olmayan 
dünyaya təşnəliyin tənqidi, hissin, düşüncənin psixoloji ladda 
gərginliyi əsas göstəricidir: 
 
62 
Bu qarışıq dünyaya, 
Aşiq-məşuq dünyaya, 
Ac, bulaşıq dünyaya 
Nədir bu aludəlik 
 
Şerdəki ovqat mühakimə motivi üstdədir. Əslində buna mü-
hakimə də demək olmaz. Sadəcə insan şüuru dünyanı müəyyən 
dərk məqamına yetəndə, onun içindəki «mən» mənəvi-ruhani 
müstəviyə keçəndən sonra bütün baxış sistemi təbəddülata 
məruz qalır: 
 
Bu dünyanın yuxusuna 
Bircə dəfə gəlir adam. 
Oyananda öz əksinə  
Bircə dəfə gülür adam. 
 
Ömrün qalib olduğunu, 
Çəkənin qəlb olduğunu, 
Dünyanın qəlp olduğunu, 
Bircə dəfə bilir adam. 
 
Nisəbəyim ümumiyyətlə, poeziyada üslub özünəməxsuslu-
ğunu yaradan şairdir. Zamana, həyata və cəmiyyətə münasi-
bətdə fəlsəfi qənaətlərinin estetik tutumu onu digərlərindən 
fərqləndirir. Amma son zamanlar şairənin yaradıcılığında boy 
artımı, maraqlı olan nəsnənin qeyri-adiyə çevrilişi əvəzinə 
daralma, təsir tendensiyası hiss olunur. Şeirlər poetik strukturu, 
deyim tərzi, poetik ideya və obrazlar aləmi ilə konstruksiyalı 
şeir modeli əsasında işləndiyini büruzə verir. Bu, yuxarıdakı 
şeirdə aşkar hiss olunurdu. Daha bir nümunəyə diqqət edək: 
 
Dayan indi gəlirəm 
Gözlə, yükümü yığım, 
Dağıtdım ömürdən 
Qalan tikəmi yığım. 
63 
Tənhalıqdan gözümü, 
Candan-canımı yığım, 
Qorxulardan yuxumu, 
Yerdən qanımı yığım. 
 
Zənnimcə, ədəbi təsir yaradıcılın ilk, başlanğıc mərhələsi 
üçün qəbul ediləndir. Sonradan hər şair (təbii ki, istedadı buna 
imkan verirsə) özünə çıxmalı, iç dünyasından bəhrələnməlidir. 
Nisəbəyim başlanğıcdan özü olan, ifadə tərzi və fikrin yeniliyi 
ilə seçilən şairlərimizdəndir. Hər halda istərdim ki, şairə bir 
neçə il öncə yazdığı bu şeirində olduğu kimi həmişə maraqlı və 
orijinal görünsün: 
 
Yaşım qədər yaşamadım, 
Hər zaman hər yerə tələsən quşlar kimi, 
Ürəyimdən çıxmağa tələsdim. 
Tələsdiyimdən 
Bir az gəncliyimə gecikdim, 
Bir az yetkinliyimə,  
Bir az qocalığıma gecikdim 
Tələsə-tələsə özümə, ömrümə  
Gecikdim. 
 
Narıngülün şeirlərində daha çox qadın dünyasının, qadın yaşa-
mının ekzistensiyası yaradılır, naturfəlsəfi məqamlara diqqət 
yönəltməklə qadının mənəvi sarsıntı və yaşantısı ictimai-psixoloji 
müstəviyə çıxarılır. Başqa sözlə desək Narıngülün lirik qəhrəmanı 
Aqşin şeirinin predmeti olan «içi şəkil dolu» qadınlardandır.  
 
Çıxıb gedəcəyəm 
Ürəyim adam izdihamı, 
Ürəyimdə sevgi izdihamı, 
Çıxıb gedəcəyəm üzü 
Qurumağa 
Sən heç 
 
64 
Ayaq üstə quruyan ağac 
Görmüsənmi? 
Qadın da ağac kimidir 
İçindən quruyur 
 
Narıngülün ən son şerləri belə bizi fərdi dünyadüyumuna 
malik şair “mən”i ilə üz-üzə qoyur. Bu şerlərdəki məzmun və 
intonasiya, poetik obraz və fiqurlar, hissin, duyğunun inikas və 
mənalandırılma bacarığı özəl düşüncə tipinin məhsuludur, Na-
rıngülün poetik imkanının göstəricisidir. 
 
Fikirlərimdən aşağı 
Nə ünüm, nə izim qaldı 
Sən də ovutmadın məni 
Səndən başqa kimim vardı 
 
Səni də bu zaman vurdu, 
Vaxt öldürdü, bilmədin 
Işə bax, ürəyimdən 
Yıxıldın əzilmədin. 
 
Ürəyimə xal düşdü. 
Üzüm döndü sevgidən. 
Qapını açıq qoydum 
Çıxıb getsin o gedən... 
 
* * * 
Yeniliyi formaya deyil, məzmuna aşılayan, heca vəzninin 
tələbləri səviyyəsində uğurlu poetik nümunələr ortaya qoyan 
şair Məhəmməd Astanbəylinin şerləri müasir poeziya məhsul-
ları içərisində istisna təşkil edir. M.Astanbəylinin şerləri sufi-
panteist dünyagörüşünü, türk təsəvvüf düşüncəsinin ruhi-psi-
xoloji məqamlarını sərgiləyən nümunələrdir. Bu gün bu kon-
tekstdə yazan şairlərimiz azmıdır, çoxmudur, deyə bilmərəm. 
Amma qətiyyətlə deyə bilərəm ki. M.Astanbəylinin şerləri onu 
65 
seçilənlər sırasına daxil edir. Bu seçilmişlik ilk növbədə onunla 
əlaqələnir ki. M.Astanbəyli türk-təsəvvüf baxışını, etiqad və 
inancını, ehtiva etdiyi dünyagörüşü çağdaş Azərbaycan poezi-
yasında yeni və fərqli düşüncə kontekstində oturuşdura bilir. 
 
Gələcəklər-gələcəklər, 
Keçmişlər isə keçmişlər. 
Gələcəksiz keçmişsizdir 
Haqq şərabı içmişlər. 
 
Bu dəryadan dirisi yox 
Gir bu dəryada boğul. 
Ürəklə beyin arası 
Ən qısa, ən uzun yol. 
 
Bu iki gözümlə gördüm, 
Güllərin solduğunu 
Bilirəm ki, kimsə bilmir 
Nəyin nə olduğunu. 
 
Şerin bədii-fəlsəfi qatında ehtiva olunan ideya dünyanın 
insanı lallığa aparan dərkinə yönəlir. Yəni, o qədər sirr var ki, 
bilmədiyimiz, görmədiyimiz, görüb də sirrinə yetmədiyimiz... 
Hətta gözümüzlə gördüyümüz nəsnə belə ona vaqif olmaq üçün 
arxasında nə qədər sirr dağarcığı buraxır. Təsadüfi deyil ki, 
M.Astanbəylinin şerlərində hər hansı fikir daha çox sual şəklin-
də ifadə olunur, müəllif özünün insan, dünya haqqında bədii-
fəlsəfi qənaətlərini, mənəvi təkamül, ruhani və bəşəri dəyərlərlə 
bağlı ideyalarını “İşıq nədi, zülmət nədi”, yaxud “Həyat nədi, 
ölüm nədi” kimi poetik suallar şəklində izhar etməklə qüvvətlən-
dirir, onları daha da emosional edir. “Azərbaycan ədəbi pro-
sesində nə baş verir” məqaləsi ilə çıxış edən Elçin M.Astanbəyli 
şerlərinin məziyyətlərinə diqqət yönəldərək bu məqamla bağlı 
yazır ki, “ …həyat da, ölüm də bu şair üçün absurddan başqa bir 
şey deyil və yəqin, elə buna görə də o yolsuzluq içindədir və bu 
bir dərviş yolsuzluğudur». (“525-ci qəzet”, 2009, 1 avqust) 
 
66 
Nə gedənəm, nə gələnəm, 
Yolsuzluqdur mənim yolum. 
 
Yolsuzluq həm də bitməyən, yorulmayan, uzun, incə bir 
yolşuluqdur, nəhayətsizlikdir. Bu yolsuzluq M.Astanbəylinin 
fəlsəfi baxışlarında yeni siqlət qazanan həyat və ölüm, dünya 
və bəşər, tale və əbədiyyət kimi mövzulara can verməklə müəl-
lifinə lokal, məhəlli ölçüləri yarıb üfiqə çıxmaqda, şerlərinə in-
təhasızlıq, nəfəs genişliyi gətirməkdə yardımçı olur. M.Astan-
bəylinin şerlərinin aşıladığı ovqat nəticəsində hər rəngin adicə 
boya olmadığı hikmətinə diqqət kəsilə bilirsən. Çağdaş poezi-
yamızda dünyanı dərkin belə idealı – fərdi-daxili təkamül ide-
yası öz müəllifini bu konsepsiyanın beşiyi başında duranlarla- 
Əhməd Yəsəvi, Yunis Əmrə, Cəlaləddin Rumi ilə birləşdirir: 
 
Dünyanın dünya olduğu  
Yadımdan çıxdı bir gün. 
Həmin günü səhərədək 
Dünyasız qaldım bütün. 
İşıq nədi, zülmət nədi, 
Əridi, axdı, getdi. 
Nə Mən qaldım, nə Sən qaldın, 
Hər şeyin sonu getdi. 
 
Hər şeyin sonu nə gözəl, 
Eləcə də əvvəli. 
Əvvəli gör, sonu axtar, 
Yaşa, yaşa, ay dəli… 
 
“Əvvəli gör, sonu axtar”-yəni bil, səndən əvvəlkilərin aqibə-
ti, sonu, sonucu nə olub, sənin də yolun ordan keçəcək. Bu bir 
“gələn bəzirgandı, gedən xocadı” aksiomasıdır. Buradakı dəli 
müraciəti də sözün həqiqi, müstəqim mənasından başqa simvo-
lik məzmun, məna kəsb edir. Aşıq Ələsgər yazırdı ki,  
67 
Həm aşiqəm,həm dərvişəm, həm dəli 
Canim gözəllərin yol qurbanıdır. 
 
Bu beytdə dədə ozanımız kamil aşiqliyin, gözələ can nisar 
eləməyin sadə formulunu yaradıb. Yəni sevdiyin gözəlin yo-
lunda aşiqə, dərvişə çevrilməklə bərabər həm də dəliyə dönmə-
lisən. Bəlkə də ilk öncə dəliyə, Məcnuna dönməlisən ki, bu 
səni aşiqə, dərvişə çevirsin. Çünki gözəllikdən vəcdə gəlmə-
dən, ona yetmək təşnəliyi ilə alovlanmadan yarın aşiqinə, dər-
vişinə çevrilmək mümkün deyil. M.Astanbəylinin şerindəki 
dəlilik isə sevgilinin yox, həyatın, yaşamağın dəlisinə dönməyi 
nəzərdə tutur və insanın ilahi mənşəyinə bağlılığı, məhrəmliyi 
ilə bərabər onun yerlə, torpaqla əlaqəsini də uğurlayır. Və elə 
bu məqam M.Astanbəyli şerlərinin daha bir əlamətdar cəhətini 
üzə çıxardır. Bu şerlərdə türk-təsəvvüf baxışı, ilahi, mistik 
düşuncə ilə gerçəkliyin təbiiliyi, ruhsal abstraksiya ilə canlı 
yaşam stixiyası arasında qanunauyğun bir bağlılıq, rabitə və 
sintez var. Yəni şair İlahi, Tanrı ilə əlaqəli səmavi dəyərlərə 
aludəliyini, aşinalığını sərgiləməklə bərabər, bu dünyanın reali-
yasına da bir yaşam ehtirası təlqin edir. Bu baxımdan, M.Astan-
bəylinin lirik “mən”i ayağını yerdən üzmədən səmanı fəth edən, 
özünü Tanrı, dünya və təbiətlə vəhdətdə dərk edən obrazdır: 
 
Varmı xumarlandıqların 
gecələrli, gündüzlərli?.. 
Arasında nazlıqların 
Tənhalarlı, yalqızlarlı. 
 
İçərin göy, eşiyin yer. 
Er, bu yolun sonuna er! 
Bir nəfəs al, bir nəfəs ver 
Nanələrli, yarpızlarlı. 
 
Çiyinsizlə daşınmağı, 
Sifətsizlə oxşamağı, 
Al ovcuna yaşamağı 
Günəşlərli, gündüzlərli. 
 
68 
* * * 
Çağdaş poeziyamızda ən son gəncliyi təmsil edən şairlərin 
şerləri üçün xarakterik olan keyfiyyətlər bir-neçə istiqamətdə özü-
nü göstərir. Bunlardan biri avanqard şerin qanunları çərçivəsində, 
düşüncə tərzini bu model içrə buxovlayaraq bədii təsvirə gətir-
məkdir ki, bu təmayülü təmsil edənlər üçün poetik zəmin R.Qa-
raca, M.Köhnəqala, Z.Əzəmət, Aqşin, Ş.Ağayar və b. şairlərdir.  
Cəmiyyətə və dünyaya kəskin münasibət, həyat hadisələ-
rinin aqressiv formada mənalandırılması, epizmə meyl, sərt 
dramatizm, hadisəçilik, süjetlilik, kəskin pafos, ironiya v.s. 
Hətta ədəbiyyata yeni qədəm qoyan gənclərin- Əli Əlioğlu, 
Qismət, Feyziyyə, Anar Amin, Fərid və b-nın şerlərində insan 
və cəmiyyət problemlərinə münasibət sadalanan bu keyfiyyət-
lərdən yan ötmür. Bu şairlərin yazıları sosial mənzərələrin təs-
virinə açılır, sosial-ictimai təzyiqlərdən mənəvi təbəddülatlara 
uğramış insanın ovqatını, ruhi sarsıntılarını sərgiləyir. Əlinin 
“Gəncliyin üsyanı” şerinə diqqət edək, bunu həm də onların-
gənc eksperimentçilərin gerçəkliyə yanaşma tərzi və onu məna-
landırmaqla bağlı poetik kredosu kimi də qəbul etmək olar: 
 
Dayandırın yağışı 
Günəşi susdurun 
Biz köpəkləri təpiklə vurub öldürən 
Amansız adamların arasında doğulmuşuq... 
Qoruyun özünüzü... 
 
Atanızı şah, 
övladınızı kölə olmağa qoymayın 
 
Yaxud Qismətin şerinə baxaq: 
 
Oksigensiz tunellərdə keçir ömür. 
Ömür dedikləri ölümə qədərki tunel. 
Ölüm-depoya gedən qatardan düşməmək kimi bir şey. 
-Qardaş, düşmürsənsə icazə ver düşək... 
69 
Mən Vaqif Yusiflinin o fikri ilə razıyam ki, “bu uşaqlar 
qaranlıqla çox əlləşirlər”(“Yolun başlanğıcı” məqaləsi.”Ulduz” 
jurnalı, №5, s.11) Bu, Sovet dövründə şairdən tələb olunan 
missiyanın –həyatın ancaq ağ üzünü, sevincini qələmə almaq 
yeknəsəkliyinin əks formada təkrarıdır, “ələmdən nəşəyə” im-
perativinin antitezasıdır. Əlbəttə, ələm və kədəri, həmçinin sərt 
və kəskin psixologizmi gənclərin keçib gəldikləri və bu gün də 
içində yaşadıqları zaman diktə eləyir. Sadəcə şerin ritmini eyni 
lada kökləyəndə, xüsusən həmin meyl sistemli şəkildə həyata 
keçirilirsə, poeziyada monotonluq hakim olur, bu isə şerimizin 
üslub və intonasiya axtarışlarında yeni istiqamətin formalaşma-
sına, hər şairin öz içi ilə görünməsinə maneçilik törədir.  
Rəbiqə Nazimqızının, Vüsal Nurunun, Ramin Cahangirza-
dənin şerləri də istisna təşkil edən şerlər sırısındadır, özünə-
məxsus poetik çalarları ilə yolun uğurlu başlanğıcından xəbər 
verir. Daha çox lirizm və emosionallıq, hissin, duyğunun psi-
xoloği ladda gərginliyi, lirik xarakterin faciə ilə sonuclanan 
həyat tərzi kimi əlamətlər bu gənclərin şerlərində əsas üslubi 
keyfiyyətlər kimi özünü göstərir.  
 
Bulvarda portretə dönür bu gün: 
Sahildə adamlar üzür, 
Gəzir dənizdə balıqlar. 
Sahildə uçur 
özünü qağayılara bənzədən yarpaqlar 
Qağayılar dənizə tökülür. 
Ağaclar sahildə lövbər salıb. 
Bitib dənizdə gəmilər 
Dənizdə günəş var bu gün. 
Sahildə günəşi batmış bir adam. 
 
Vüsal Nurunun bu şerinin əsasında yaxşı mənalandırılmış 
real həyat faktı durur: dənizdə günəşi batmış insan və harmo-
niyası pozulmuş, nizamı itmiş təbiət obrazı. Antitezamı, qanu-
 
70 
nauyğunluqmu? Göründüyü kimi, müəllif əsas mahiyyətə ça-
tana qədər fikri müxtəlif instansiyalardan keçirir, maraqlı meta-
fora polifoniyası yaradır, fərqli, təzadlı görüntülərə orijinal, 
məcazi yük, məna siqləti, simvolik çalar verə bilir. Ən əsası isə 
bu absurd təsvirlər göydəndüşmə, fors-major təsir bağışlamır, 
mətnin öz içindən doğulur, təbiiliyi ilə inandırır. 
Belə bir təbiilik və səmimiyyət Ramin Cahangirzadənin 
şerlərinə də xasdır. Bu şairin “Alatoran” jurnalının 13-cü sayın-
da çap olunmuş aşağıdakı şeri mənə son illərin maraqlı nümu-
nəsi təsirini bağışladı.  
 
Şırıldayır adın 
əsən yellərə 
Lal baxışından qasırğalar qopur 
Alışır suların dalğası 
Lillənirsən 
Əllərindən sətirlər axır. 
Cəsarətini qorusan  
Əzilməyəcək bəyazlığın 
Varaqlandıqca gözəlləşəcəksən 
Alacağını olacağından alacaqsan 
Nurlan misralarında 
Şırıldat kəlmələrini 
İztirablı kağızlara 
Romantik olacaqsan, inan! 
 
İlk baxışda təsvir və tərənnüm təəssüratı yaradan bu şerin 
mahiyyətində həyata və dünyaya baxışımıza yeni rənglər, ça-
larlar əlavə edən, onları yeni biçim və ahəngdə sərgiləyən mo-
tivlər var. Müəllif poetik səciyyəli obrazların pafos, ahəng və 
şeriyyət axarına mənalı bir baxış, romantik bir ruh əlavə edir, 
yeni formada yeni məzmun qatı yaratmağa müvəffəq olur. 
Qeyri-adi qafiyə, bənzətmə və ifadə sistemi şairin lakonik üslu-
bunun göstəricisi kimi çıxış edir. Şerdəki vəzn, musiqilik sözün 
71 
sirayət gücünü birbaşa hisslərimizə yeridir, ondakı mövcud 
assosiasiya təfəkkür tərzimizi hərəkətə gətirir, daha sonra bey-
nimizə, düşüncəmizə məna, məzmun aşılanır, o qədər ki, şerin 
son - “romantik olacaqsan, inan” misrasının əsasında duran 
poetik məntiqi görə bilirik. 
  
* * * 
Çağdaş poeziya nümunələri haqqında qənaətlərimiz bu 
qədər. Əlbəttə poeziyamızın ümumi mənzərəsini səciyyələn-
dirən imzalar və gərgin üslubi axtarışlar, hələ yalnız bədii-
estetik təcrübə xarakteri daşıyan şer nümunələri daha çalarlı və 
rəngarəngdir. Bəhs etdiyimiz və etmədiyimiz bu numunələrin 
ədəbi fakta, yaxud əksinə, ömrü gödək qumbulağa çevrilə-
cəyini isə zaman göstərəcək. O zaman ki, söylənən bütün fikir 
və mülahizələrə rəğmən son nöqtəni həmişə özü qoyur.*  
 
     
 
  
                                                 
* Məruzə 2009-cu ildə AMEA Nizami adına Ədəbiyyat İnstitutunda 
səsləndirilib.  
 
72 
GƏNC DUYĞULARIN İZİ İLƏ 
 
Hər gənc nəslin yetişdiyi, ədəbi-bədii təfəkkürünün for-
malaşdığı zamanın onun yaradıcılıq yolunun müəyyənləşmə-
sində xüsusi rolu olur. Bu halda zaman məfhumu ədəbiyyat 
üçün yalnız tarixi göstərici olmayıb, daha geniş fəaliyyət hüdu-
dunu – onun özünəməxsus yaradıcılıq ritmini, inkişaf dina-
mizmini çevrələyir.  
Artıq yeni bir ədəbi ilin proloqundayıq, deyə bilərik ki, ən 
son dövr ədəbiyyatının ümumi mənzərəsinin səciyyələndiril-
məsində, ehtiva elədiyi xarakterik cizgilərin, keyfiyyət dəyişik-
liyinin müəyyənləşməsində Gənc Ədiblər Məktəbini təmsil 
edən imzaların rolu və çəkisi var. 
Bu məktəbi təmsil edən gəncləri istedad baxımından uğurlu 
hesab eləmək mümkündü: Qismət, Alik Əlioğlu, C.Zeynallı, 
Z.Şəfi, Rəbiqə, G.Şamilqızı, Feyziyyə-artıq ədəbiyyatımızda 
seçilən imzalardır. Bu gənclərin mətnlərində yeniləşən dünya 
və “mən” obrazının fərqli inikası, deformasiyaya uğramış, ənə-
nəvi məzmununu itirmiş yaddaş lövhələrinə yeni dil və boya 
qatmaq cəhdi var. Sərgilədiyi mövzulardan asılı olmayaraq bu 
mətnlərin əksər hissəsində ağrılı bir Zaman var, yeni zamanın, 
müstəqillik dalğasının özü ilə gətirdiyi, habelə vurub dağıtdığı 
nə varsa əsərlərin təsvir predmeti olmaqdan yan keçmir. Yeni 
Azərbaycanın tiplər qalereyası –aclar və yoxsullar, təklər və 
tənhalar, səfil və sərgərdanlar, nakam taleli qadınlar, kimsəsiz 
insanlar - bir sözlə, “bu məmləkətin unudulmuş portretləri” 
(A.Əlioğlu) haşiyəsiz-boyasız, sərt neqativləri ilə gənclərin 
əsərlərində sərgilənir. Cəmiyyətə və dünyaya kəskin münasi-
bət, həyat hadisələrinin aqressiv formada mənalandırılması, 
epizmə meyl, sərt dramatizm, hadisəçilik, süjetlilik, kəskin 
pafos, ironiya v.s. sadalanan bu keyfiyyətlərdən yan ötmür. Bu 
gənclərin yazıları sosial mənzərələrin təsvirinə açılır, sosial-
ictimai təzyiqlərdən mənəvi təbəddülatlara uğramış insanın 
ovqatı, ruhi sarsıntıları sərgilənir. Təsadüfidirmi?! Əlbəttə ki, 
73 
yox! Gənc yazarların keçib gəldikləri yolun arxasında parçala-
nan, işğal olunan Azərbaycan həqiqətləri, zamanın üzləşdirdiyi 
fəci və dramatik situasiyalar, sosial-siyasi problemlərin mənə-
vi-psixoloji aləmdə yaratdığı təbəddülatlar dayanır. Ədəbiy-
yatda isə, Sevinc Çılğının bir məqaləsində yazdığı kimi, nis-
bətən hamarlanmış yol. Nədən ki, çağdaş ədəbiyyatımızda ən 
son gəncliyi təmsil edən şairlərin əksəriyyəti üçün xarakterik 
olan keyfiyyətlər daha çox avanqard şerin qanunları çərçi-
vəsində, düşüncə tərzini bu model içrə buxovlayaraq bədii 
təsvirə gətirməkdir ki, bu təmayülü təmsil edənlər üçün poetik 
zəmin Salam Sarvan, R.Qaraca, M.Köhnəqala, Z.Əzəmət, Aq-
şin, Ş.Ağayar və b. şairlərdir. Yollar eyni ola bilər təbii, ancaq 
yolçuluq fərqli olmalı, hərə öz izini salmağa çalışmalıdır. Bu 
mənada, çağdaş Azərbaycan poeziyasının özünəməxsus dü-
şüncə məkanı əldə etməsində bir sıra imzalar diqqət çəkir.  
Gənc Ədiblər Məktəbinin nümayəndələrinin yaradıcılıqlıq 
lövhələrini sərgiləyən “Ulduz” jurnalının 11-ci sayında yer al-
mış poeziya nümunələrinin əksəriyyəti maraqlı ekspriment-
lərdir, onlar poetik axtarışlarları ilə seçilir, çağdaş poetik-bədii 
fikrin inkişafında iştirak edirlər. Həyata, cəmiyyət hadisələrinə, 
insani münasibətlərə yeni, fərqli baxış sistemi yaradan, onları 
olduğu kimi, birbaşa təsvirə çəkməklə deyil, içindən, duyğular 
aləmindən keçirdikləri kimi ifadə etməyə çalışan bu şeirlərdə 
yeni poetik konstruksiyalar qurulur. Onlarda fərqli olmağa ça-
lışmaq meyli və bu yeniliyi formadan məzmun qatına yeritmək 
çabası da hiss olunur.  
Gənc şairlərin şeirlərində zamanla barışmaz mövqedə daya-
nan insan obrazı var. Hətta vətən, şəhər, torpaq anlayışları belə 
bu şairlər üçün zamanı dərkin dərinlik ölçüsü kimi mənalana 
bilir. Bir qism şairlərdə (A.Əlizadə, Feyziyyə, Rəbiqə) bu qəlb 
iztirabları şəklində, bir qismində isə (A.Əlioğlu, Sona, S. Sahil, 
V.Nuru, E.Ərşadoğlu) zamanın acı gerçəklərini qəlbindən daha 
artıq zehnindən keçirərək ifadə eləməsiylə sərgilənir. Niyə 
belədir? Bəlkə ona görə ki, gənclərin yaradıcılığında ömrün 
 
74 
uşaqlıq fəsli artıq yoxdur. Rojdestvenskinin məqalələrinin birin-
də belə bir fikirlə rastlaşırıq: “Uşaqlıqdan savayı deyiləsi nə var 
ki...”. Birdən birə böyümə, vaxtından tez müdrik olmağa çalışma 
sanki poeziyamıza bir ağırlıq gətirib. Abstrakt mühakimələr, 
fəlsəfi dramatizm və sərt psixologizmlə süslənmiş şairlərimizdə 
bəlkə çatışmayan nəsnə də elə bu məqamla bağlıdır: uşaqlığın 
nağıl kimi şirin aldanışı əvəzinə “daha nağıllara inanmayacaq 
qədər” böyüməyin anlamaq dərdi. Rus tənqidçisi Lev Annin-
skiyə görə, “Uşaqlığın hüdudlarından kənarda harmoniya yox 
olur. Uşaqlığın hüdudlarından kənarda birdən-birə abstrakt 
mühakimələr başlayır”. İndi isə, konkret təhlillərə keçək.  
Alik Əlioğlunun şeirlərində kanonik şeir təsəvvürlərini qırıb 
da fərqli duyğular vasitəsilə yeni zamanın düşüncələrinə, duru-
muna varmaq meyli qabarıqdır. Alik Əlioğlunun şeirləri ilə 
poetik fikrimizdəki sözün sərt həqiqətləri, fakt və detalın bədii 
emosiyası bir qədər də güclənir, estetik fəallığını artırır. Bu 
gənc yazar həyatın sərt işləkləri altında təzyiqə düçar olan in-
sanları zamanın sosial-tarixi konfliktləri qarşısına gətirir və onu 
öz keçmişinə layiq şəkildə davranmağı təlqin edir: “Atanızı 
şah, övladınızı kölə olmağa qoymayın”. Bu şeirdə Əli insanı 
bütün psixoloji gücü ilə öz keçmişinə baxmağa sövq etdirə 
bilir. Burada mənalandırılan hadisə, predmet yalnız tarix olaraq 
qalmayıb, keçmiş səhvlərimizi təkrar etməmək, xalqın gələcəyi 
üçün narahat olmaq kimi ciddi müasir məzmun qazanır. 
A.Əlioğlunun şeirlərində ilk baxışda, sevgi də var (məs., 
“İzabellaya yazdığım şeir”) lirik həyat lövhələri də, cəmiyyət 
hadisələrinin seyrçi-fəlsəfi inikası da, bəşəri, planetar düşüncə 
hüdudlarının var-gəl etdiyi müstəvilər də(“Uşaq səsi”, “Yetimlər”). 
Amma hər şeydən öncə bu şeirlərdə şairin özünü təkliyi, tənhalığı: 
 
Yağışlı günlər başladı, 
Yenə küçələrin soyuq  
Görüntüsünə hoparaq, 
ağlayacağam  
Tək-tənha... 
75 
Yaxud ruhi sərgərdanlığı dayanır: 
 
Tarix kitabını eşələdim, 
Mən yox idim... 
Xəritəyə baxdım,  
tapammadım... 
ağacların dalına girdim 
budaqların arasında  
gizlənib dayandım: 
hardansa uşaq səsi gəldi, 
çıx, tapdım... 
 
O şeirlərdə ki, gənc şairin fəlsəfi düşüncələri hadisənin, pred-
metin mənalandırılmasından nəşət edir, o zaman onlardakı poetik 
yaşam da real, canlı təsir bağışlayır. Əks halda, müəllifin lirik 
qənaətləri mövzuya aşılanan məzmun çaları ilə bağlı olmur, belə 
məqamda müəllifin düşüncələri daha çox bəsit fəlsəfəbazlıq, mü-
hakimələr və sillogizmlər şəklində meydana çıxır.  
 
Sökük divarlardı vətən, 
Qazılmış yerdi torpaq... 
 
Soyuqqanlı qadındır ana, 
Küçələrə tökülmüş  
ölü göyərçinlərdi yollar... 
 
...Məzar torpaqdan başqa bir şey deyil, 
Şəhid də məzardan başqa... 
 
Bu gün müasir şeirdə hakim olan nəsrləşmə, nəsrdəki şeir-
ləşmə – bu sahələrin arasında çulğalaşma, yaxud differensial-
laşma çağdaş dünya ədəbi-tarixi prosesinin prioritet xüsusiy-
yətlərindəndir. Digər bir çalarsa düşüncənın, ağıl poeziyasının 
emisionallığı üstələməyə davam etməsidir. Bu gün çağdaş şeir-
də bu iki hissin parametrlərini ayırd etmək və şeirə onlardan 
 
76 
mütləq birinin estetik imperativləri əsasında yanaşmaq olmur. 
Daha doğrusu, ağıl və emossionallıq, lirika və intellektuallıq 
arasındakı təzad, fərq aradan çıxmaqdadır. Fikrimizi əsaslan-
dırmağa çalışaq:  
Elvin Bakiroğlunun şeirləri bəşərin əbədi sevgi, məhəbbət 
mövzusunu hədəf alır. Amma burada məhəbbətin melanxolik 
çözümü ilə deyil, cılız, bir qədər də yüngül oyun simvolikası 
ilə rastlaşırıq: 
 
Sevgiyə aid nə var- 
Pəncərədən at çölə. 
Qorxma yemərəm səni, 
Gəl bizə elə-belə. 
 
Allah bilir səhərə 
Hansı kökdə çıxarıq... 
Səni sevəcəyəmmi- 
Buna sonra baxarıq. 
 
Elvinin “Vətəndaş nigahı”, “-relax-“, “Üçüncü” adlı şeirləri 
də bu cür macəra – sərgüzəşt çözümlərinə köklənir. Ümumiy-
yətlə, bu gənclərin sevgiyə münasibətində fərqli baxış hakim-
dir. Bu şeirlər tam gənclik illərinin gətirdiyi coşğu və onun alt 
qatından boy verən əylənmək sevdası, psevdo aşiqlik görüntüsü 
ilə təğyiri-libas olub günün müasir qəhrəmanının obrazını cız-
maq imkanı yaradır, bir növ romantik uslubla postmodern 
həzzin təmas nöqtəsi kimi doğulurlar. 
Məsələn, Vüsal Nurunun “Sevgi operetdası” şeirinə diqqət 
edək: 
 
Mən ayağına yenəcək qədər 
İzani öpəcək qədər, 
Tanrı biləəcək qədər sevirəm səni 
Sevirəm səni söyəcək qədər, 
77 
Döyəcək qədər. 
Öldürəcək qədər, 
Mən bir az dəli oğlanam axı. 
Bax belə sevirəm səni 
manyakcasına.  
 
Fərqli olmaq, özəl poetik düşüncə kontekstindən çıxış etmək 
üçün ilk növbədə, fərqli poetik yaşam lazımdır. Bəzi hallarda 
sevgi haqqında yazılan şeir sevgini bəlirtmək, yaşanan duy-
ğusallığı ehtiva eləmək əvəzinə sanki sevgi effekti yaradır. 
Gənclər şeirlərində söz oyununa, konstruksiyaya o qədər qapı-
lırlar ki, şeirin poetik cəhətdən uğurunun təəssübünü çəkmək 
kölgədə qalır. Aşağıdakı şeirdə olduğu kimi:  
 
Sevgi ikilikdə alınmır nəsə, 
Azalıb “iki”nın tamı dünyada. 
Üçüncü adamam mən də kiməsə, 
Üçüncü adamdı hamı dünyada... 
 
Bu sətirlərin müəllifi Elvinin “Vağzal adamı” şeiri isə ək-
sinə, mənə daha maraqlı və uğurlu poetik örnək təsiri bağışladı. 
Burada “qatar” məfhumunun doğurduğu bütün assosiativ mə-
nalar, anlayışlar –ayrılıq, uzaqlıq, kədər, vida səhnəsi-hər biri 
obraz səviyyəsində uğurlu bədii həllini tapa bilir. Ən əsası, 
şeirdə vağzal həyatın boşluqlarına, etinasızlığına adekvat ola-
raq mənalanır, yalnız insanla-insan arasında deyil, insanla 
həyat arasında vida səhnəsinə çevrilir. Hərçənd bu səhnə bizə 
tanış da gəlir, bir qədər Ramiz Rövşənin şeirinin yada saldığı 
“hara gedirsən, ay gəmi?” misralarının sərgilədiyi həmən nos-
talji, bir qədər M.Araz şeirinin “bir də ömrümüzə qayıtmaz o 
gün, bir də önümüzə çıxmaz bu qatar” misralarının canlandırdı-
ğı həzin nisgil lövhəsidir. Gəl ki, ritm, intonasiya Salamındır: 
 
Gəlib ürəyimdən od apardılar, 
Mən adam deyiləm, odam, ay adam. 
Bu qatar adamlar nə adamdılar, 
Nə də adam kimi adam, ya adam. 
 
78 
Baxıb qatarların itdiyi yola, 
Gücüm yox özümə bir yol eyləyəm. 
Havada əl boyda bir yerim ola, 
Hamıya biryolluq sağol eləyəm...  
 
Digər gənc şair Elşad Ərşadoğlunun şeirlərində fəlsəfi notlar 
dünya, cəmiyyət və insan münasibətlərinə, idiomalar üzərinə 
köklənir. Burada əbədi olmayan dünyaya təşnəliyin tənqidi, 
hissin, düşüncənin psixoloji ladda gərginliyi əsas göstəricidir: 
 
Ömrünü yedikcə illər, 
Bu dünyada hamı inlər. 
Işıq salır dik gəzənlər, 
Sürünənlər kölgə olur. 
 
Qəlbində inam öləndə, 
Çaşanda, Haqdan dönəndə, 
Insan Allahdan dönəndə, 
Hər şey dönür bəlkə olur. 
 
Elşadın şeirlərində sözlərin məna çalarlarının bir müstəviyə 
gətirilməsi və təzadlı, ziddiyyətli hisslərin ifadəsinə meyl var. 
Qeyd edək ki, bu fakt artıq poeziyamız üçün keçilmiş, kifayət 
qədər təsir dairəsi yaratmış yoldur və bu yolla addımlamaq 
gənc şairə heç bir uğur, seçilmişlik statusu qazandırmayacaq. 
Halbuki, “Çox şey göyərdəcək bu yağan yağış” şeiri bizi daha 
uğurlu şair imzası ilə üz-üzə qoyur: 
 
Dünyamıza yağış yağır. 
Həzin-həzin, 
ağır-ağır... 
İslanır dünyamızın olan-olmazı, 
nəyi varsa islanır. 
Dünyamızın üstünə 
kim tutubdu görəsən, 
nəhəng mavi çətiri? 
Bəs niyə buluddan yuxarıda tutub? 
79 
Bu şeirdə naturfəlsəfi məqamlara önəm vermək təşnəsi, 
təbiət hadisələrinin dünya ilə, gərdişlə əlaqəli şəkildə, vəhdətdə 
mənalanması var. Burada yağan yağışa verilən məna çox incə 
və maraqlıdır, sosial ağrılardan yorulmuş ruhun mənəvi sığı-
nacaq çevrəsini simvolizə edir. 
Bu gün çağdaş poeziyada dominant olan qadın yaşamının 
qüvvəsini, qadın iç dünyasının sərgilənməsini jurnalın ümumi 
mənzərəsi də ehtiva edir. Nədən ki, çağdaş poeziyada bu təma-
yülü formalaşdıran prioritet yazarların bir qismi elə Gənc Ədib-
lər Məktəbinin təmsilçiləridir. Rəbiqə, A.Əlizadə, Feyziyyə, 
N.Hüseynzadə, G.Şamilqızı və b. ədiblərin şeirləri qadın taleyi, 
qadın həqiqəti problemini özündə ehtiva edir. Sosial məam, 
qadının ictimai-sosial mövqeyi bu şeirlərdə fonu təşkil edir.  
Sözə həssas yanaşan, son illər ədəbiyyatımıza yeni poetik 
ruh aşılayan Rəbiqənin jurnalda yer almış hər iki vəzndə-həm 
sərbəst, həm də hecada yazdığı şeirləri, eləcə də digər mətbu 
orqanlarda izlədiyim onlarla digər başqa şeiri onu öz esteti-
kasını yaradan, sözlə incə rəftar edən şair kimi səciyyələndirir. 
Diqqət edək: 
 
Yaman yağdı həyəcan, 
çox guruldadı maraq. 
Dedik ki, belə leysan 
bir də heç olmayacaq... 
İslandı üst-başımız- 
tər, bir az da göz yaşı... 
Payız deyildi hələ, 
qabaqladıq yağışı... 
 
Əvvəl sən soyuqlaşdın, 
sonra mən havalarla. 
Bir az uzandı payız 
mənasız davalarla  
 
 
80 
Buludlar gəldi-getdi, 
içimiz aydınlaşdı. 
Sonra yenə yağışlar- 
hava bir də qarışdı... 
 
Qəfil yatdı içində  
sənin həyəcan seli. 
Mən özümü aldatdım 
guya sevirdim səni... 
 
Yay gününə yağmışdı 
həyəcanın yağışı.. 
Payız gəldi, qurudu 
həm tər, həm də göz yaşı... 
 
Heca vəznində qələmə alınan bu şeirdə hisslər təbiətin bir 
nişanı-yağış ilə analoji kontekstdə təsvirə çəkilməklə maraqlı 
assosiasiya yaradılır. Burada xəfif bir eşq oyunu səmimiyyət və 
emosionallıqla təsvirə çəkilir, sanki lirik bir təbiət lövhəsi sər-
gilənmiş olur. Maraqlı metafora yaradılır, insanın poetik duy-
guları təbiətlə müqayisə olunur, təbiətlə eyniləşir və onda 
əriyir, itir. Burada lirik qəhrəmanın aləmi psixoloji paralelizm 
vasitəsilə ifadə olunur. S.Norovçatov insanın həyəcanlarının, 
hisslərinin zahirən bənzər təbiət hadisələri ilə müqayisəli şə-
kildə ifadə olunmasını psixoloji paralelizmin əsası sayır. Yəni 
bu təsvir sadəcə peyzaj deyil, hissin, duyğunun təbiət faktura-
sına dayanıqlı olması prosesidir. Ümumiyyətlə, Rəbiqənin şeir-
lərində dünyaya, reallıqlara baxışında dodaqqaçıran yumor, 
xəfif bir istehza hakimdir və etiraf edim ki, bu şeirləri oxu-
duqca onlarda ehtiva olunan pozitiv enerji sövq-təbii insanın 
içinə, gözünə-könlünə dolur. Məsələn, onun yazdığı “Dostların 
şeiri”nə diqqət edək: 
 
Sən işıq göstərirsən  
mən içimdə itəndə 
81 
Ipimi bərk çəkirsən 
qəfil amansız sevda 
Məni sola çəkəndə... 
 
Səninlə bir keçirəm 
tale adlı meydanı. 
Yanımdasan, bilirəm, 
bir futbol topu kimi  
fırladıram dünyanı... 
 
Aysel Əlizadənin şeirlərində daha çox qadın dünyasının, 
qadın yaşamının ekzistensiyası yaradılır, naturfəlsəfi məqam-
lara diqqət yönəltməklə qadının mənəvi sarsıntı və yaşantısı 
ictimai-psixoloji müstəviyə çıxarılır. 
 
Mən səni ona görə sevdim ki,  
Boş yer vardı yanımda. 
Ona görə sevdim ki, 
o yerdən qalmayasan nigaran. 
 
Ayselin şeirləri daha çox lirik mənin iç dünyaduyumuna 
köklənir, ağrının sirayət gücü nəfəs kəsəcək qədərdir:  
 
Getdin. 
Hər yerim ağrıdı... 
Səssizliyində batdım ağrının... 
Bu dəfə hər şeydən çox oldu itkim.. 
dinə də bilmədim 
Deyə də bilmədim ki, 
Getmə. 
Bu boyda dünyayla barışdım 
Bu qədər olaya öyrəşdim 
Tək çabalamaq deyil ayrılıq 
Dünyaya dayanmaq deyil yalnızlıq 
ən dəhşətlisi həqiqətdir 
gerçəklikdir 
sənsizlik... 
 
82 
Ramiz Rövşən “çətini dünyayla barışmaq imiş” deyirdi. Ay-
selin “bu boyda dünyayla barışdım” əzabı sevgi ayrılığının ya-
ratdığı ağrı qarşısında belə yenilir, onun dəhşətli həqiqəti önün-
də ram olur. Bu ovqat, vahid qəmgin notlar şairənin bütün şeir-
lərinin canına hopub. Aysel nədən yazır yazsın, hansı məzmun-
da nəsnəni dilə gətirir gətirsin ruhsal dünyasının çöküşü, ayrılıq 
gerçəkliyinin doğurduğu dekadans onun lirik yaşamının aparıcı 
xəttini təşkil edir. Hətta gənc qızın düşüncələri dünyanın medi-
tativ çözümünə, sərt və fəci reallıqlarına köklənəndə belə hiss 
olunur: bu dalğınlıq, ümidsizlik sevgisizlik boşluğunun yaratdı-
ğı durumdur. Maraqlıdır ki, Ayselin şeirlərinindəki yorğunluq, 
susqunluq, tənhalıq, qocalıq və s., və i. kimi ifadələr mənəvi 
dünyanın depresyon halını sərgiləyən vasitələrdir: Sanki Kaf-
kanın cızdığı obrazdır: “o, anadan qoca və yorğun doğulub” 
 
Heç nə dəyişmir, ata 
Xoşbəxt olmur bir nəfər 
Hamı dərdli, hüznlü 
hamı bizdən beş betər. 
Ümid tapmadı heç kim 
Ümidlər harda axı? 
Damarlardan qəm axır... 
Gözlərdədir cəhənnəm. 
Mən də ki, yaman sənsiz... 
Mən də ki..boş ver, 
şərhsiz...  
 
Ayselin şeirlərinin zəif nöqtəsi də elə bu məqamla bağlıdır. 
Bəzən hissin, həyəcanın təsirinə o qədər aludə olur ki, poetik 
forma öz uyarlığını itirir. Şeirin effekti zəifləyir, poetik yaşam 
hiss olunmur, yerdə qalan müəllifin acı fəryadı olur. 
Bu üzgünlük, küskünlük çaları N.Hüseynzadənin şeirləri 
üçün də xarakterikdir. Qadın yazarlar içlərini, duyğularını çöz-
mək, çatdırmaq üçün konkret ünvana, ada, üçüncü şəxsə istinad 
edirlər. Bu üçüncü şəxs deyilənlərin boşluğa dəymədiyini bə-
lirtməklə bahəm, həm də bir ümid işığı kimi mənalanır. 
83 
getdin, öldü qonşumun böyük qızı 
dəm qazından boğuldu. 
mən də hər gecə boğuluram, Adilə, 
hər gecə... 
hardasan?  
dəyişməyib buralarda heç nə 
mən yenə gecəylə gündüzü qarışdırıram 
həmişəki kimi yuxusuz və yorğunam 
həmişəki qədər  
günahkaram Adilə! 
 
Nərminin şeirlərində çatışmayan nəsnələr çoxdur: məzmu-
nun formanı yenməsi, məzmunun təsirinə, onun nəqlinə qapılıb 
poetik ritmi, intonasiyanı üstələmək çatışmazlıqları və s., v.i. 
Amma Nərminin şeirlərində ehtiva olunan insan ağrısı, insan 
üçün həssaslıq, qəlb narahatlığı fərdi, şəxsi duyğulardan başla-
yıb planetar düşüncə hüdudunu, dünya insanının yaşadığı ağrı-
nı, hüznü çevrələyə bilir. Bu günkü poeziya “bum”unun içində, 
şeirin daha çox dünya kontekstinə köklənməsi prosesinin la-
büdlüyü məqamında Nərminin “İrana səfər edən dostum Sa-
diqə mesaj...” şeiri mənə elə ona görə maraqlı göründü ki, bö-
yük Sabirin şeirlərində tənqid predmeti olan İran neqativləri 
XXI əsrin ilk çərəyində yenə də hədəfdədir, poeziya müasir 
insanın dili, düşüncəsi ilə ona əzəli etirazını bildirir: 
 
Ordakı yalançı şeyxlərin üzünə tüpür, dostum, 
tüpür üzlərinə mənim əvəzimə 
vur onları 
...oralar ölümə daha yaxın 
nə deyirlər, nə danışırlar axirətdən, 
gəlibmi, yetişibmi zamanı? 
Yoxsa hələ... 
Sən bilərsən 
kədərlidimi Arazın o tayından baxmaq 
ya boşuna yazılıb bunca şeir? 
toxuna bildinmi tikanlı məftillərə 
 
84 
qanatdımı əllərini 
yoxsa o da yalan?... 
...tüpür ordakı silahlara 
sarıl cocuqlara 
bir də ki 
Sən de o niqablı qadınlara, 
de ki... 
 
Feyziyyənin şeirləri bizi fərdi dünyaduyumuna malik şair 
“mən”i ilə üz-üzə qoyur. Bu şeirlər semantik-struktur təhlil tə-
ləb edən mətnlərdir, onlardakı məzmun və intonasiya, poetik 
obraz və fiqurlar, hissin, duyğunun inikas və mənalandırılma 
bacarığı özəl düşüncə tipinin məhsuludur. Feyziyyənin şeirləri 
konstruksiya əsasında yazılmış şeirlərdir, bu mənada şeirlərdən 
hər hansı parçanı ayırmaq onu vahid tamdan, orqanik hissədən 
məhrum etmək deməkdir. Çünki Feyziyyə şeiri hansısa həyat 
lövhəsinin alternativ çözümü kimi poetik təsvirə çəkir. Sevgili-
sinin yanına üzrünü yumağa gələn insan-kilsədə etirafları söy-
ləyən şəxs kimi, ön cəbhədə əsir düşən əsgərlə zorən istəmədiyi 
adama ərə verilən qızın analoji təsviri, yaxud şəhid duyğuları 
şəhid əsgərin ekvivalenti kimi xarakterizə edən bu şeirlərin alt 
qatında ruhsal enerjinin varlığını dana bilmərik. Hətta qeyd 
etməyə bilmərəm, bizdə müharibə haqqında sayagəlməz nü-
munələr yazılıb, poetik yaşamdan, duyğudan məhrum. Feyziy-
yənin şeirləri belə bir missiyada bulunmağa çalışmasa belə 
müharibə ovqatı ilə bağlı ən həssas nöqtələrə işıq sala bilir. 
Məsələn, onun “Gördünmü, dost, gördünmü?” şeiri dedikləri-
mizə sübutdur. Şeir poetik uzaqlıqlar arasında məna oxşarlıq-
larının tapılması, bir araya gətirilməsi baxımından maraq doğu-
rur. Amma qeyd edim ki, bəzən bu oxşarlıqlar, məna əlaqə-
lərinin tapılması cəhdi məzmunda fikir sürüşmələri yaradır, 
hansısa söz, ifadə sanki bilərəkdən, süni şəklidə məzmuna 
müncər edilir. Müəllifin vətən-qürbət qarşılaşmasını sərgiləyən 
şeiri isə mənə daha uğurlu göründü. Burada sanki əlacsızlığın 
portreti yaradılır, iki yol ayrıcında qalan ruhun narahatlığı lirik 
“mən”in səssiz fəryadı şəklində üzə çıxır: 
85 
qurbətlərin, vətənlərin arasında qalan balam, 
nə qürbəti, nə vətəni olan balam. 
qalmısan yolayrıcında, 
arzu ayrıcında. 
kimin doğma, kimin yaddı seçəmmirsən, 
nə doğmandan, nə yadından keçəmmirsən. 
haça yollar qollarında uyuyanım, ovunanım, 
qalmısan, ağlaya-ağlaya 
önündə doğma yadların, 
arxada yad doğmaların. 
 
* * * 
Göründüyü kimi, gənc şairlərin şeirlərində təqdirəlayiq po-
zitiv çalarlar var: maraqlı metafora polifoniyası yaratmaq, 
fərqli, təzadlı görüntülərə orijinal, məcazi yük, simvolik məna 
siqləti aşılamaq və s. Bu şerlərin bir qismində həyata .və dün-
yaya baxışımıza yeni rənglər, çalarlar əlavə olunur, onların ye-
ni biçim və ahəngdə sərgilənməsinə yol açır.  
Amma təbii ki, qüsurlar və çatışmazlıqlar da var. Ümumi 
halda çatışmazlıqlara varsaq, deyə bilərik ki, təsirlənmə əlamət-
ləri, eyni model içrə hərəkət, öz fərdi hisslərini yara bilməmək 
kimi xüsusiyyətlər Gənc Ədiblər Məktəbinin təmsilçilərinin bir 
qisminin şeirləri üçün xarakterik xüsusiyyətdir. Gənclərin şeir-
lərində bəzən semantik harmoniya itir, zahirən bir-birinə uygun 
olmayan sözlər arasında assosiativ bağlılıq belə görünmür, yeni 
formada yeni məzmun qatı yaratmaq cəhdi hiss olunmur. Belə 
hallarda şeirlərdəki fikri əlaqələr yarımçıq, predmetə münasibət 
bəsit və məzmunsuz təsir bağışlayır. Eləcə də, fikir məhdud-
luğu, poetik fikrin ifadəsində zəiflik, yaxud bədii ümumiləşdir-
mələrin zəifliyi bu şeirlərin bir çoxunu öz kölgəsinin üstündən 
üçmağa imkan vermir. 
 
* * * 
Jurnalda gənc ədiblərin bir-neçə hekayəsi yer alıb. Bu heka-
yələrdən danışarkən mövzu paralelliyindən bəhs etmək lazımdır. 
Gənc yazarların içində bir Malena sevdası var. Təsadüfi deyil ki, 
 
86 
səkkiz hekayədən üçü Malena məqamına vurğuludur. C.Zey-
nallının “Qolsuz qırmızı don”, M.Mövludun “Son zəng” və 
Nahidin “Gecə saat 12-dən sonra” hekayələri mövzusunu yüngül 
sevgi hekayətləri üzərində kökləyir, yeniyetməlik dövrünün çılğın 
sevgi macəraları hekayələrdə romantik-sentimental bir pafosla 
ifadə olunur. Bu hekayələrdə gəncliyin ruhu, coşğusu ilə onların 
mənalanması arasında oxşarlıq var. Mövludda problemin poezi-
yası ehtiva olunursa, Nahiddə bu məqam fəlsəfi çalar alır. Ç.Zey-
nallıda isə problemə yanaşma sırf proza müstəvisindədir. 
Pərvinin “Fiona”, G.Eminlinin “Qəribə qız” hekayəsi qadın 
yaşamının ekzistensiyasına köklənir. Bu hekayələrdə təklik 
mövzusu yeni təzahür məqamına yüksələ bilməsə də qadın ya-
şamının səmimi mənalanması baxımından maraqlıdır. Pərvində 
bu iç dünyaduyumunun çözümünə ayna tutursa, “Qəribə qız”da 
bu məqam “içəyıxılma”nın başqa-hamıdan fəqli yaşam ger-
çəklərinə söykənmiş tərəflərini görükdürmək, fərdi-fərqli olma-
ğa çaba etmək məqamı ilə çevrələnir.  
Jurnalda daha bir hekayə Sahilənin “Dörd plastmas ağ qab” 
hekayəsidir. Mən Sahilənin “Zemi” povestini oxuyarkən on-
dakı fərqi dünyaduyumu hiss eləmiş və müəllifin realizmindəki 
dolğun ifadəni dəyərləndirmişdim. Təbrizlə bağlı miniatür löv-
hələr, tarixi gerçəklərin, tarixin Azərbaycan məkanı üçün görk 
etdiyi taleyüklü məqamların canlı təsvir olunması bu yazarın 
düşüncə hüdudlarının genişliyini sərgiləyirdi. Hələ bir qədər də 
əminliklə deyim ki, Zemi bizim ədəbiyyatımız üçün yeni qadın 
obrazı idi, düşüncə mədəniyyəti, həyata yanaşma və yaşam 
fərqliliyi ilə. Sahilənin “Dörd plastmas ağ qab” hekəyəsində isə 
predmet başqadır: dünyasını dəyişən bir qızın orqanlarının ona 
ehtiyacı olan dörd şəxsə köçürülməsi və bu situasiyada atanın 
kövrək duyğuları, acı nisgili. Hekayə dünya nəsrində artıq isti-
fadə edilmiş hazır model əsasında yazıldığı təəssüratı doğurur, 
müəllif daha çox bədii montaj effektindən yararlanmaqla oxu-
cunu hər addımda gərginlikdə saxlamağa, onu heyrətləndir-
məyə çalışır. Amma hekayədəki psixoligizm dərinə işləmir, 
hekayə daha çox zahiri - sosial-ictimai məqamlara toxunub 
keçməklə, nominal səviyyə ilə məhdudlaşır. 
87 
Z.Şəfinin “Heykəltəraş” hekayəsi bəzi motivlərindən mənə 
Azər Abdullanın “Çavuş” hekayəsini xatırlatdı. Hər iki heka-
yədə müharibənin fərqli tərəfləri göstərilir, müharibə dəhşətləri 
ilə üzləşən, ön cəbhədə vətənin müdafiəsi üçün çaba göstərən 
əsgərin evə dönüşündə üzləşdiyi gözlənilməz səhnələrin təsviri 
sərgilənir. Hərçənd “Həykəltəraş” hekayəsi daha dərin, sosial-
siyasi, bir qədər də fəlsəfi-psixoloji məqamlara toxunan mətn-
dir. Burada müharibə reallıqlarının sərt dramatizmi və psixo-
logizmi var. Hekayədə müharibədə əsir düşən, xoş bir təsadüf 
nəticəsində ondan qurtulmağa müvəffəq olan bir əsgərin şə-
hərə, öz ailəsinin yanına qayıtdığı zaman baş verən proseslər, 
müharibənin qurbana çevirdiyi bir insanın mənəvi-psixoliji 
vəziyyəti, üzləşdiyi laqeydlik qarşısında sarsıntısı nəql edilir. 
Yanına qayıtdığı ailəsi, vətəni üçün bu əsgər illər öncə torpağı 
uğrunda can nisar edərək şəhid olmuş milli qəhrəmandır. Mə-
lum olur ki, heç kəs, nə vətən, nə doğma ailəsi onun varlığını 
qəbul eləmək iqtidarında deyil. Daha doğrusu, onlara bunun 
belə olması sərf eləmir. Ailəsi üçün bu, xoş yaşayışı, milli qəh-
rəman ailəsi olaraq təmin olunduqları rifahı itirməyə bərabər-
dir. Belə olan təqdirdə əsgər nə etsin, çıxış yolu hansıdır?  
Hekayədə qəhrəmanın psixoloji durumu, onun mühakimə ilə 
süslənmiş daxili monoloqları təsirli və inandırıcı verilmiş, eləcə 
də müəyyən sosial-siyasi lövhələr, müharibə illərinin Bakısı ilə 
səciyyəvi xüsusiyyətlər dəqiq ifadəsini tapmışdır: “Şəhər o biri 
üzündən xəbəri olmayan medalyon kimidi”. Əslində, hekayə-
nin ideyası başqadır, burada heykəl obrazını simvola çevirmək 
istəyi öz uğurli həllini tapmır. Deyək ki, özlüyündə çox maraqlı 
hekayə kimi alına bilən “Heykəltəraş”a müəllifin sonda təsvir 
elədiyi heykəllərlə bağlı təsvirləri, mühakimələri bir yamaq 
kimi görünür. Yəni, burada şəhəri başına alan heykəlləşmə pro-
sesi, düzəldilən heykəllərin insanın özünə oxşamaması, mahiy-
yət baxımından insanın içi ilə tərs mütənasibliyini vurğulamaq 
əsas ideya olsa da realizəsi həllini tapmır.. Milli, sosial-ictimai 
gerçəklik nədən ibarətədir, səbəbi, dayaqlandığı məntiqi nədir-
bu hekayədə görünmür. Müəllif zahiri detallalrla işləyir, o 
qədər ki, bu zahiri həyatın üst qatından götürəndə daxili təsvir 
 
88 
görünmür. Sonda deyilən:” Sən həmişə gözəl heykəllər yonmu-
san, indi heykələ layiq olmayan adamlara heykəl yona bilmir-
sən. ...Bilirsən məni heyrətləndirən və iyrəndirən nədi, heykəl-
lərimin varlığı deyil, əksinə, onların məhz mən olmamağımdı! 
Məni olduğum kimi versəydilər, mən qayıdıb gedərdim əsirliyə 
və burda heykəlim var deyə fəxr edərdim. Amma mən o mən 
deyiləm axı, ən pisi budu...“ kimi fikirlərin, yəni müəllifin qar-
şısına qoyduğu məqsədin real təsviri və inandırıcı həlli heka-
yədə yoxdur. Amma Z.Şəfinin bu hekayəsi təfəkkürün alt qatı-
na enmək, problemin etik-fəlsəfi zəmində qoyulması cəhdi ilə 
maraq doğura bilir.  
Əlbəttə, bu nəsrin struktur qatında klassik nəsrlə obraz-üslub 
varisliyi bu və ya digər səviyyədə özünü göstərir. Fəqət başlıca 
olaraq 1990-cı illərin, ən son çağdaşlıq tariximizin ictimai-tari-
xi və ideya-bədii prosesləri bu nəsrin estetik-poetik bütövlüyü-
nü səciyyələndirən zaman kəsimidir. Amma hansı səviyyə və 
formada? Bu nəsrdə olan canlanmanı bilavasitə milli həyatın 
inkişaf dialektikası yetirirmi? Azərbaycan nəsri ilk növbədə, 
milli düşüncə və milli deyim tərzi, milli dil və milli üslub, milli 
xarakteristika və milli problematika deməkdir. Qərb yünlü nəsr 
ölçüləri ilə çulğaşma təbiidir, qaçılmazdır, bu və digər şəkildə 
bədii nəsrimizdə təsir məqamlarından biridir. Amma gənc nəs-
lin nəsrində bir çox kəsir və çatışmazlıqlar mövcuddur. Heka-
yələrin dili zəifdir, burada bədii dildən çox publisistik yazı 
üslubunun qabarıq olduğu hiss olunur. Bəlkə də ilk növbədə, 
ona görə ki, bu hekayələrdə emosionallıq çatmır, təsvirlərin 
ifadəsi quru təsir bağışlayır, hadisənin, hər hansı fikrin təsvi-
rində uzunçuluğa varılır. Fikirlərimizi bir qədər konkretləş-
dirək: Z.Şəfinin “Heykəltəraş” hekayəsində “İçəri otaqdan çı-
xan saçları ağappaq qocaman ustanı görüb ilk olaraq onun 
söhbət etdiyi, sonra da o ayağa qalxdılar”; yaxud Günel Emin-
linin “Qəribə qız” hekayəsində müəllifin maraqlı fantaziyası 
bizi qane etsə də dilinin qüsurlu və cilalanmamış olması təəssüf 
doğurur. Məhz dilin yaratdığı bu diskomfortluq oxucuya he-
kayənin sanki tərcümə olması təəssüratı bağışlayır. Diqqət 
edək: “Alqış səsləri rüzgarın qəbir daşalrı arasından sivişib 
89 
çıxarkən çıxartdığı uğultulu səsləri olardı”, “...adətən cavan in-
sanların qəbir şəkilləri onların ən xoşbəxt vaxtlarından götü-
rülmüş şəlik vurulardı...”, “Hər ay rayondan valideynləri şəhərə 
əlidolu sovqatla gələrək, şəhərdə tək yaşayan qızlarına baş çək-
məyə gələr, onun necə yaşadığını öyrənmək istərdilər”, “Yana-
şı getməyə başladılar, ürək edib, söz soruşa bilməsə də (bəlkə 
söz soruşmaq istəməsə də olsa daha yaxşı olardı-E.A.), dili 
dinc durmadı”, “Sara xanım Bakının ilk filosoflarından birinin 
qızı olub, repressiya dövründə atasına həddən artıq türkçülük, 
millətçilik fikirlərinə, yazılarına görə onu xalq düşməni elan 
ediblər, onun da ziyalı insan qəlbi ağır təhqirlərə tab gətirməyib 
və 43 yaşında özünə qəsd edib.” Bu misalların sayını istənilən 
qədər artırmaq olar. Fikrin təsvirində uzunçuluq bəzən cümlə-
lər arasında rabitəni itirir, bu da fikir qırıqlığının yaranmasına 
qapı açır. Sahilənin, Nihalənin də hekayələri müəyyən dil xəta-
larından məhrum deyil. İnsafən deyim ki, C.Zeynallının və Pər-
vinin dili mənə Gənc Ədiblər Məktəbinin üzvlərinin içərisində 
nisbətən qənaətbəxş – səlis və cilalanmış təsir bağışladı. 
Jurnalda yer alan çevirmələr arasında Qismətin Con Donn-
dan şeir tərcüməsi, eyni zamanda Con Donn haqqında “Kölgə-
lər haqqında bir dərs” və “Yuxulu və ayıq yazı” essesi də var. 
Əlbəttə, Qismət ilk növbədə, şairdir və qətiyyətlə demək olar 
ki, ən yeni dövr Azərbaycan poeziyasının təmsilçilərindən 
biridir. Lakin jurnalda Qismətin polifonik spektrli yaradıcılığı-
nın tərcüməçi-publisist miqyası ehtiva olunub. Mən bir dəfə 
qeyd eləmişəm, Qismət tərcümədə uğurludur, tərcümə elədiyi 
şeirdə müəllifin üslübu, ritmi, intonasiyası oxucuya aşılana 
bilir. Con Donnun şeiri də bu fikrimi bir daha təsdiqlədi. Eləcə 
də onun Con Don haqqında essesi Qismətin bu işə bir yaradı-
cılıq kimi baxdığını görükdürür. Son vaxtlar bu gəncin müxtə-
lif dünya yazarlarının əsərlərinin tanıtımı ilə bağlı silsilə yazıla-
rını oxuyur və görürəm ki, Qismət maraqlı bildiyi əsəri oxucu-
ya oxutdurmaq və maraqlı etmək üçün bir sıra manevrlərə, 
ədəbi jestlərə əl atır. Bu məqam onun bu təqdimetmə işinə də 
yaradıcılıq kimi yanaşmasını, eyni zamanda zəngin təfəkkür 
sahibi olduğunu sərgiləyir.  
 
90 
Jurnalda eyni zamanda Leyla Şərifovanın tərcüməsində 
“Göy gurultusu” (R. Bredberinin) hekayəsi,Ülkər Nəsibbəyli-
nin tərcüməsində “Mən nə üçün yazıram” (Corc Oruel) yazısı 
və Fərid Hüseynin Orxan Pamukdan etdiyi tərcümələr yar alıb. 
Tərcümələrdə dilə münasibətdə müəyyən qüsurların olmasına 
rəgmən ümumən gənclərin zövqü və faydalı olanı sezib prosesə 
ötürmək çabasının özü təqdirəlayiq haldır. Bu fikri publisist 
yazılara münasibətdə də eyni vurğu ilə söyləmək olar. Ümu-
miyyətlə, Gənc Ədiblər Məktəbinin təmsilçiləri tərcümə prose-
sində fəallığı ilə seçilirlər. Yeganə Cansailin “Ürək ovçuları” 
məqaləsində, Ülviyyə Heydərovanın “Mircavad Mircavadov: 
Ölümlə söhbət” yazısında isə tanış şəxsiyyətlərin tanımadı-
ğımız tərəfləri sərgilənir. Birinsi müəllif V.Hüqonun, S.Yeseni-
nin, F.Kafkanın yaşadıqları sevgi macəralarını çözələyirsə, 
ikinci müəllif, Ülviyyə Heydərova rəssam Mircavad Mircava-
dovun yaradıcılığının məhcul, işlənməyən qatlarını təqib qılır, 
onun rəsm sənətindəki özəlliyi söz sənətindəki fərqli duyumu 
ilə müvazi verilir.  
 
* * * 
Gənc ədiblər məktəbini təmsil edən yazarlar haqqında qə-
naətlərimiz bu qədər. Əlbəttə, onları hələlik bir nəsil kimi 
təsnif etmək bir qədər çətindir. Nədən ki, yeni ədəbi nəsil artıq 
formalaşmış bədii-estetik konsepsiya, oturuşmuş dəyərlər siste-
mi deməkdir. Hal-hazırda onun funksionallığını stimullaşdıran 
amillər sırasında gərgin üslubi axtarışlar, hələ yalnız bədii-es-
tetik təcrübə xarakteri daşıyan şeir və nəsr nümunələr, habelə 
ənənəvi forma və məzmunda ifadə olunan mətnlər yarandısa da 
gələcək perspektiv keçmişin dərinliyi və gələcəyin yüksəkliyi-
nə yönələn poetik baxışın vüsəti ilə hasil olacaqdır. İnanıram 
ki, bu gənclər içlərindəki ruhsal enerjini, yeni məzmun qatını 
yeni poetik formaya bürüyərək gələcəkdə daha böyük uğurlara 
nail olacaqlar.* 
                                                 
* Məruzə 6 mart 2011-cu ildə Azərbaycan Yazıçılar Birliyində səsləndirilib. 
 
91 
ÇAĞDAŞ AZƏRBAYCAN ŞEİRİ  
İÇRƏ GƏZİŞMƏLƏR 
 
İlk baxışda belə görünə bilər ki, bu gün yaranmış nəsr bu-
munun içində sanki şeir bir qədər zəifləyib, onun ədəbi pro-
sesin irəliyə doğru təkamülündə rolu arxa plana keçib. Bu 
həqiqətən belədirmi, yəni doğrudanmı “elə bir dövrdəyik ki, 
nəzm olub xar?” Ötən ilin poeziya nümunələri ilə tanışlıq bu-
nun heç də belə olmadığını sərgiləyir. Dövri mətbuatda, ədəbi 
portallarda, müxtəlif dərgilərdə yer alan saysız-hesabsız şeirlər, 
o cümlədən şeir kitabları poeziyanın öz əzəli funksionallığını 
saxladığı qənaətini doğurur. Hətta qürbətdə yaşayan şairimiz 
M.İsmayıl ən son müsahibəsində milli şeirimizin intibah döv-
rünü yaşadığını da deməkdən çəkinmir. Təsadüfi deyil ki, digər 
şair V.B.Önər də öz müsahibəsində “nəsr şeiri arxada qoy-
dumu” sualına belə cavab verir: “Bu heç vaxt ola bilməz. Şeir 
ədəbiyyatın ən xalturasız janrıdır. Orda nəinki artıq bir sözə, 
heç artıq bir nəfəsə də ehtiyac yoxdur.” Elə bu fakt da təsadüfi 
deyil ki, 2011-ci ilin Nobel mükafatını şair-isveçli yazıçı, 
tərcüməçi Tomas Tranströmer aldı.  
Zaman dəyişir, gərginliklər artır, bütün dünya sanki bir xaos 
içindədir. Amma dünyanı düşünən aydınlar həyəcanı, nara-
hatlığı dəf etməkdə yenə poeziyaya köklənir, zamanın har-
moniya və mənəvi kamillik axtarışlarında şeirin nəfəsi ilə xao-
su dəf etməyə, üstələməyə çaba göstərirlər. Ötən il sentyabrın 
24-də yüzə yaxın ölkədə eyni anda ilk dəfə olaraq “Dəyişiklik 
üçün 100 min şair” poeziya festivalı təşkil olundu. Bu 
münasibətlə Azərbaycan Yazıçılar Birliyində də “Dünya şeir 
bayramı günü” keçirildi. Hər halda poeziya sahəsində müəyyən 
ətalət yaranıbsa belə deməli, bu artıq bütün dünya səviyyəsində 
narahatlıq doğurur və aparılan bu kimi şeir hərəkatları onun 
əzəli gücünün bərpasına pozitiv qida verir.  
Bu gün elə bir informasiya açıqlığında yaşayırıq ki, bütün 
dünya şeirini tanımaq şansımız var. Amma bu, təbii ki, 
 
92 
məsələyə birtərəfli baxışdır. Önəmli olan bizim özümüzün də 
kifayət qədər seçilən sözümüzün, poetik yaşamımızın dünya 
informasiya məkanına çatdırılması, onun oxunması, tanınması 
üçün çaba göstərilməsidir. Bu baxımdan, 2011-ci ildə nail 
olduğumuz bir-neçə fakt var ki, həmin yöndə atılan müqtədir 
addımlardandır. Ötən il Tehranda “Məxməri inqilab” Moder-
nist Azərbaycan Poeziyası antologiyası çap olundu. “Yaşmaq” 
kitab seriyasından olan və iki min nüsxə ilə çap olunan kitabda 
Ə.Kür, T.Abdin, S.Babullaoğlu və b. şairlərin şeirləri çap olu-
nub. Bu sıradan, daha bir məqam-gənc şairlər Qismət və Əli 
Əlioğlunun Gürcüstan Yazıçılar Birliyinin təsis etdiyi Vaja 
Pşavela adına Ümumqafqaz Poeziya müsabiqəsinin qalibləri 
sırasında yer almaları bu yöndəki uğurlarımız sırasındandır. 
 
* * * 
Poeziya daxilən hansı yeniliklərə, yeni düşüncə, yeni üslub 
və məna çalarlarına imza atıb? Yəni, bu dəyişikliklərə, fərqli 
düşüncə kontekstinin parametrlərinə əsaslanıb poeziyamızın 
tam yeni düşüncəyə sahibləndiyini deyə bilərikmi? Bu kon-
tekstdə fikirlərimizə izah etməyə çalışaq. Bəzi şeirləri oxuyan-
da hiss edirsən ki, dəyişən sadəcə sovet dövrünün imperativ-
ləridir, əmək qəhrəmanlarının, qırmızı bayraqların tərənnümü-
nə, rejimin tərifinə, şəxsiyyətə pərəstişin təqdirinə, gülün-
bülbülün təsvirinə, aşiq-məşuq münasibətlərinin sərgilənməsi-
nə formal olaraq son qoyulub. Yəni, əvəzində eyni patetik 
formada çılız vətənpərvərlik hisslərini təsvir etməklə, ilin-gü-
nün bu vaxtında cəmiyyətdəki ictimai-siyasi proseslərə fəal 
müdaxilə yolu tutmaqla deyil, gözlərimizi və qulaqlarımızı ya-
ğır edən təbiət təsvirlərini, şablon sevgi etiraflarını sərgiləməyi 
böyük məqsədə çevirməklə. Halbuki, ənənəvi ritmi və intona-
siyanı özündə daşıyan köhnə şeir müəllifləri var ki, şeirlərinin 
təravəti əzəli poetik gücünü və siqlətini qoruyub saxlamaqda-
dır. Bu mənada, ötən ilin poeziya nümunələrini izlədikcə yaxşı 
mənada heyrətləndim, bir daha fərqinə vardım: şeirin uğurlu 
alınmasında yaş senzi yoxdur. Biz nədənsə, yaxşı, təzə-tər şeiri 
93 
gənclikdən oxumağa öyrəşmişik, halbuki, yaşlı nəsildə də 
poetik yaşam öz gücü və siqləti ilə seçilir, lirik duyğularla oxu-
cu qəlbinə hakim kəsilə bilir. Musa Yaqubun, Məmməd İsma-
yılın, Sabir Rüstəmxanlının, Füruzə Məmmədlinin, Mehman 
Qaraxanoğlunun, Rafael Tağızadənin, Nazir Rüstəmin, Sabir 
Sarvanın son illər yaradıcılığı bu qənaəti hər dəfə təsdiqləyir. 
1960-80-ci illər şeirinin bioqrafik ölçüləri bu şairlərin poetik 
qəhrəmanlarının birbaşa “mən”ində ifadə olunur. Onları oxu-
duqca istər-istəməz Məmməd Arazın misralarını xatırlayırsan: 
 
“Desələr şeirimin avazı köhnə, 
Od kimi, su kimi köhnəyəm, bala” 
 
Musa Yaqub əvvəlki kimi poeziyasını təbiət rübabı üstə 
kökləyib. Bütün yaradıcılığı boyu biz M.Yaqubu belə gördük, 
belə tanıdıq. Təbiət daim şairin hisslərinin tərcümanı oldu, 
içindəki yanğıyla qara daşa can verməyə çalışdı. Musa Yaqub 
təbiətə aşinalığını gənclik illərindən bu günədək quruyub 
saxlayıb. Onun yaradıcılığında sözlə təbiətin təması ruhla canın 
vəhdəti kimidir, biri digərinin məhəbbət, ilham qaynağıdır. 
Budur, artıq ömür qüruba enib, şair “yol üstündə qoca dərvişə” 
çevrilib, fəqət onun lirik-romantik poeziyasında təbiət yenə də 
əvvəlki kimi canlı və qüdrətli obraz səciyyəsindədir. 
 
Söz padşahın, dağlar hələ bizimdi, 
Orda izim, amma köhnə izimdi. 
Yoxuşlarda gücdən düşən dizimdi, 
Ayaqlarım daş cığırı tuturmu... 
 
Daha mənə gül verərmi yaylağım, 
Göz-göz olub buludundan mən yağım. 
Palıd kökü qayalarda qarmağım 
Qövsi-qüzeh göyə qurşaq atırmı? 
 
Sabir Rüstəmxanlının “kulis.az”saytında yer alan yeni şeir-
ləri müəllifinin bir çox mətləblər haqqında poetik düşüncələrini 
 
94 
sərgiləyir. Qarabağ mövzusundan tutmuş təbiət lövhələrinin 
təsvirinə, kənd nisgilinə, istimai-siyasi gündəm mövzularına və 
o cümlədən, sevgi duyğularının çözümünə qədər... 
 
Nəfəsim gəlib-gedir 
Ağlım da başımdadır. 
Bir yol var keçmişimdə 
Bir yol da qarşımdadır. 
  
Gül yolu, çiçək yolu, 
Göz yolu, ürək yolu 
Var olmağın tək yolu 
Sonsuz savaşımdadır.  
 
Bu şeir həyatın meditativ çözümünə köklənməklə yanaşı 
Sabir Rüstəmxanlının yaşam kredosu kimi də səslənir. S. Rüs-
təmxanlının şeirləri müəllifinin vətəndaşlıq mövqeyinin fəallı-
ğının göstərisidir. Bu coşğu, savaş əzmi şairin demək olar ki, 
bütün şeirlərinə hakimdir, vətən mövzulu şeirlərində qisas, 
ictimai-siyasi mövzularda etiraz, təbiət, kənd lövhələrinin 
təsvirində heyrət, sevgi duyğularının çözümündə isə həsrət 
şəklində üzə çıxır: 
 
Könlümdə əbədi gəncliyin odu, 
Bəs həsrət deyərək çağlayan nədir? 
Yoxsansa, yoxluğun sevgisi olmaz, 
Varsansa, bəs yolu bağlayan nədir? 
 
Sabir Rüstəmxanlının sevgi şeirlərində lirik ovqat yaşanmış 
duyğuların təzahürü kimi canlı, poetik alınır. Düzdür, şair 
bəzən bu şeirlərdə sevgi əvəzinə sevgi effekti yaradır, lirik 
düşüncə poetik yaşamın nəticəsi kimi mənalanmır. Məsələn, bu 
şeirdə olduğu kimi: 
 
 
95 
Səni Allahımın əlindən alıb 
Asaram sinəmdən ürək yerinə. 
 
Bu eşq soyumasın deyərəm heç vaxt 
Yazsan günahımı mələk yerinə. 
 
Mənim nəfəsinə ehtiyacım var, 
Əssin dan yerindən külək yerinə. 
 
Dolsun gözləriməAy işığıtək 
Qoxlayım sübhədək çiçək yerinə. 
 
Yanğımı soyudan sərin suyumsan, 
Ya da bərəkətim-çörək yerinə. 
 
Daha taleyindən danışma mənə 
Toxunma qəlbimin kövrək yerinə. 
 
Qeyd edək ki, şeirimizin yaşlı qanadında seir rübabı əzəli 
gücünü və poetik siqlətini saxlayıbsa belə ümumilikdə pessi-
mist ovqat, ruhi düşkünlük, küskünlük duyğusu onların şeir-
lərinin aparıcı xəttinə çevrilib. Bunu həm yaşın gətirdiyi ovqat 
dəyişimi – “nəslin yarpaq tökümünün”, xatirəsi yaddaşlara 
köçənlərinin nisgili ilə, həm də arzu və istəklərin zamanın sərt 
işləkləri önündə fiaskoya uğramasıyla əlaqələndirmək olar.  
Məsələn, Musa Yaqub fəal ictimai mövqeyini, eləcə də 
aşinası olduğu təbiəti vəsv məqamlarını şeirlərində sərgiləməyi 
təqib qılsa da onların canına hopan ağrı, nisğil şairin demək 
olar ki, bütün şeirlərindən boy verir. Musa Yaqubun son illər 
yazdığı şeirlərə küskünlük, yorğunluq, zamandan şikayət kimi 
məqamlar hakim kəsilib. Şairin şeirlərinin hətta adları belə bu 
ovqatı sərgiləyir: “Nə olacaq, olacaq”, “Payıza gedir ürəyim”, 
“Ümidin sarı qanadı” vəs, və i.  
 
 
96 
Zəmilərim, xırmanlarım sovrulub, 
Təndə canım, saçda dənim sovrulub, 
Xəzəl altda gül otlarım qıvrılıb, 
Bundan sonra nə olacaq, olacaq. 
 
Yaxud: 
 
Keçən günüm, solub gedən gülümsən, 
Günbatanda bir də mənə gülümsə. 
Sarı gəlin qürubda da gülümsər, 
Mənim ömrüm qürubumda qan ağlar.  
 
M.İsmayıl, F.Məmmədli, C.Yusifzadə, S.Sarvan, Z.Qafarlı, 
Ə.Mədətoğlu və başqa şairlərin son dövr yaradıcılığı üçün də 
pessimist əhval-ruhiyyə xarakterikdir.  
 
Qardaşlar! Bizi sevməyən günlər gəldi, 
Ağızda diş seyrələn kimi sıramız seyrəldi. 
...Gözəl günlərimiz xəzandı indi. 
Bağban fələk od vurub yandırır; tüstüsü zil qara. 
 
O tüstünün gölgəsində yazdım bu şeiri. 
 
Bir nüsxəsi sizə çatacaq, 
O biri –torpaq olmuş dostlara... 
(Sabir Sarvan) 
 
* * * 
Şair Ramiz Rövşənin 1965-ci ildə yazdığı “Onbirlik üs-
tündə” şeiri bu misralarla başlayırdı: “Gəlir təzə şeir, hecasız 
şeir, O “gül”süz, “bülbül”süz, hicransız şeir”. Həmin illərdə bu 
misraların poeziyada səslənişi “yeni hava”ya işarə olmağla ya-
naşı ardınca poetik yeniliklər gətirəcəyini vəd edirdi: Bəs bu 
gün necə? Ötən ilin şeiri nümunələri ilə tanışlıq göstərir ki, 
milli şeirin bioqrafiyasını daşıyan heca vəzninin meydanı get-
dikcə daha çox daralmağa başlayır. Bunu yalnız gənc ədəbi 
qüvvələrin deyil, elə yaşlı nəslin ifadə tərzində də görməmək 
97 
mümkün deyil. Baxmayaraq ki, yaşlı nəsil “öz keçmişindən” 
heç də gülə-gülə yox, ürək ağrısı ilə ayrılır. Ç.Əlioğlu “Əlvida, 
on birlik heca şeirim...”də heca vəzninin meydanının daralma-
sına etiraz edir: 
 
Dəyişdi dövranın avazı, ritmi, 
Dedilər, bambaşqa ovqat doğulur. 
Vəzndə dedilər, nə əksən bitmir, 
Ciddi çərçivədə ahəng boğulur. 
 
...Açıldı şeirə yeni bir axın, 
Bəli, başqa dedik ovqat doğulur! 
Bəs niyə demədik, bir yaxşı baxın: 
Hər yüzdən tək biri babat doğulur. 
 
“Yenilik” aşiqi, naşı “şəyirdlər” 
Nəzmin ağ bəhrində sərbəst üzürlər. 
Bax, meydan sulayır, at səyirdirlər 
Sənə əski deyir, ağız büzürlər... 
 
Nəzərə alsaq ki, yeni dövr poeziyasında ənənə zəncirini qıran 
və postmodern düşüncə tərzini ehtiva edən bir çox şeirlərin 
müəllifi də elə Ç.Əlioğlu olmuşdur, şeirdəki nostaljini, xəfif ki-
nayəni də başa düşmək olar. Yola saldığımız ildə heca vəznində 
rast gəldiyimiz uğurlu poetik nümunələr şairlərin bu kontekstdə 
mühafizəkarlıqlarını qoruduqlarını sərgiləyir. V.Bəhmənli qoş-
manın, B.Sadiq gəraylının uğurlu örnəklərini təzə-tər duyğuların 
qanadında poetik müstəviyə çıxarırlar.  
 
Ömrə ölçü-biçi sözdü, 
Çölü sözdü, içi sözdü. 
Mənə düşən iki sözdü, 
Birin dedim, biri qaldı 
 
- yazan şairə F.Məmmədli ona düşən “iki sözü”ü ötən il çap 
olunan iki kitabla deməyə çalışdı: “Dərd üzünü gizləyir” və 
“İki damla dəniz” kitabları ilə. Birinci kitabda şairənin heca, 
 
98 
ikincidə isə sərbəst vəzndə yazdığı şeirlər yer alıb. F.Məmməd-
linin sərbəst vəzndə yazdığı də şeirlər poetik cəhətdən uğurlu 
alınır, demək olar ki, müəllifn hecada istila elədiyi yeri sər-
bəstdə qazanmaq imkanı real görünür.  
 
Yenə gözlərin  
dənizi  
çəkib gətirdi 
qəlbimin  
səhra quraqlığına. 
Yenə baxışların 
mavi göyləri endirdi  
içimin qaranlığına; 
cücərdi qəlbimdəki  
ümidlərim. 
Içərimin künc-bucağı  
işıqlandı. 
Qaldırdım  
dizlərimi yerdən. 
Ümidlərim pıçıldadı: 
“Dünya gözəldir!” 
 
Firuzə Məmmədli sözün məsuliyyətini dərk edən, özəl poe-
tik yaşamı ilə seçilən şairlərdəndir. Hətta əminliklə deyim ki, 
Qarabağla bağlı poeziyamızda yaranmış müharibə mövzulu 
şeirlər daha çox onun poetik düşüncəsində layiqincə təcəssü-
münü tapa bilir. Son kitabları da müəllifin mövzuya həssas-
lığını bir daha təsdiqlədi. Məncə elə bu mövzunun şairədə ya-
ratdığı deqradasiyanın, ümidsizliyin nəticəsidir ki, Firuzə 
Məmmədlinin son şeirləri dünya işləklərinin, siyasət oyunları-
nın, ictimai, mənəvi tənəzzül məqamlarına həssasdır, şikayətçi-
dir, barışmazdır.  
 
Tükənmir də gün-güzəran dərd-səri, 
Yoxa çıxıb həyat-ölüm sədləri. 
Tanrım, elə ağırlaşıb şərtləri, 
Çəkmək olmur şələsini dünyanın. 
99 
Bir anadır, doğduğundan pərt olub. 
Yuxa qəlbi, yumşaq üzü sərt olub. 
Yerdən-Göyə bir çəkilməz dərd olub, 
Qarabağı, Fələstini dünyanın. 
 
Dünya konteksti poetik fikrimizdə daim narahat düşüncənin 
mərkəzində olub. Bu gün dünyada baş verən qarışıq proseslər, 
çalxanmalar, hədsiz informasiya bolluğunda yüklənən düşün-
cənin poetik dünyadüyumu bəlkə daha artıq zamana müvafiq 
çeviklik, hadisələrə yönəli olan münasibət fəallığı tələb edir. 
Budur, şeirlərində daim ekzistensial məqamlara, mətləblərə 
həssas olan Qulu Ağsəs çağın mənzərələri içrə gəzişir, bu gə-
zişmə mistik mənalar, simvolik atributlarla dünya iş(lək)lərlə-
rinin hesabatını dini-ilahi qatda arayır. Bəşərin qarışıq mən-
zərələri önündə çaşqınlığa uğramış insanlığı itirdiyi ilahi bağ-
lara bağlamağa çalışır: 
 
Sular sonası da su altda qalıb, 
Yağış havası da su altda qalıb... 
Örtüb üstümüzə bu yağış-ağı, 
Biləndə ölmüşük -enib aşağı  
Onda gələcək ki, haya Yaradan 
Sağ ikən görməsin onu bir adam...  
 
Dünya konteksti fonunda qabarmış hər cür çalarlar- lirik, 
dramatik, əxlaqi-didaktik, seyrçi-fəlsəfi notlar şair Vaqif Bəh-
mənlinin ötən il çap olunan “Hamı” adlı kitabında uğurlu təcəs-
sümünü tapır. 
 
Hansı namərd kəsib kəndiri görən, 
Tanrı niyə düşüb quyu dibinə? 
İndi ağırsa da, heç batma yasa, 
Axı nə faydası, Tanrını çağır? 
Əgər haray çatan bir quyu varsa, 
O quyu içindi, içinə bağır!  
 
V.Bəhmənlinin “Hamı”da yer alan qoşmaları isə klassik aşıq 
havasının, havacatının ritmini, ruhunu, bədii siqlətini o qədər 
 
100 
mükəmməl ifadə edir ki, oxucunu mil il əvvəlin aşıq şeirinə çəkib 
aparır.  
 
Sevda körükləyir iki sinəni, 
Nə yaman alışır köz aramızda. 
İsti sinən sini, sinəm səməni, 
Yavaş ol, əzilər yaz aramızda!..  
 
Lütf elə, bu sirri kimsə bilməsin, 
Kəsik baş gəzdirən kisə bilməsin, 
Məscid eşitməsin, kilsə bilməsin, 
Qalsın Allah ilə öz aramızda...  
 
Hecadan sərbəstə keçidi hələlik uğurla realizə edən şair Ba-
layar Sadiq bir çox şeirlərini metafora ilə, bədii sual, bədii 
xitablarla yükləyir, bəzən bu hədsiz (bəlkə də yersiz) istifadə 
olunan ifadə vasitələrinin yükü altında müəllifin demək istədiyi 
mətləb görünmür. Şeirin sənin beynində doğurduğu assosiasi-
yaları yara-yara gedirsən və... üzünə heç nə hasil etmədiyin 
mənzərə açılır, xərclədiyin yolçuluq enerjisinə heyfin gəlir. 
 
Gördünmü heç 
Sükutun 
köynəyini çırıb, 
necə kişnəyir çöllər? 
Sörüşdünmu, gecələr niyə 
qaraltıya hürür 
ağaclar? 
Daşların  
yaddaş damarını tutub, 
ürək döyüntülərini 
saydınmı heç? 
Bu suallar  
palçıqlı kənd yoludur. 
Ayaqqabından 
uğursuz abituriyent 
əhvalı boylanır. 
101 
2011-ci ildə “Ulduz” jurnalında B.Sadiqin “ömrün gəraylı 
çağları” silsiləsindən gəraylıları çap olunub. “Ömrümü su bas-
dı”, “Ömrümün əsəl yeri”, “Həyat bir əlçim məktubdu”, “Bir 
payız nağılı”, “Göz yaşımı sər” vəs., və i.- bütün şeirlərdə hə-
yatın, ömrün faniliyinə, puçluğuna köklənmək kimi bir mövzu, 
məzmun monotonluğu varsa da, uğurlu poetik ifadələr bu 
qədim janrı fərqli biçimdə bədii müstəviyə gətirir. Məsələn, 
“Qəbirlər torpaq çəpərdi,/ Həyat-ölüm arasında”; “Səp ömrün 
söz qoxusunu,/ Alın qırışın altına”; “Üzürəm bir göz yaşım-
da,/İçimdəki sözə sarı”; “Kipriklərim dar ağacı,/ Asıb özünü 
göz yaşım”; “Ana, bir dəsmal əvəzi,/ Gözlərimə sözü sarı”. 
Şair bir növ şair ömrün ahıllıq kürsüsündə əyləşib həyat, za-
man, insan haqqinda meditativ düşüncələrini bölüşür, amma 
dünəndən bu günə, keç(il)miş zaman(ın)dan indilərə varmaqla- 
axı bunlar “ömrün gəraylı çağları”nın məqamlarıdır. 
 
* * * 
Qeyd elədik ki, yenilik, daxili təzələnmə ədəbiyyata daha çox 
gəncliyin, gənc nəslin qədəmləri ilə daxil olur. Burada bir zaman-
nəsil asılılığına, təsirlənməsinə ehtiyac hiss olunur. Nədən ki, 
şairin yetişdiyi, poetik təfəkkürünün formalaşdığı zamanın onun 
yaradıcılıq yolunun müəyyənləşməsində xüsusi rolu olur. Yəni, 
mübadilə qarşılıqlıdır: “ Hər dövr və nəsil öz şairini elə ona görə 
böyük poeziyaya gətirir ki, əvəzində şair də öz nəslini, dövrünü 
böyük poeziyaya gətirsin. Əks təqdirdə isə, bu böyük bədii estetik 
qanunauyğunluğun pozulduğu yerdə isə poetik nəsillər və 
fərdiyyətlər arasında təbii münasibətlərin də qanunauyğunluğu 
pozulur və tarixə, əbədiyyətə yeni nəsillər əlavə olunmur.” (Yaşar 
Qarayev. Ədəbi üfüqlər. Bakı, Gənclik, 1985, səh.35) 
Bu gün müasir şeirdə hakim olan nəsrləşmə, nəsrdəki 
şeirləşmə – bu sahələrin arasında çulğalaşma, yaxud differen-
siallaşma çağdaş dünya ədəbi-tarixi prosesinin prioritet xüsu-
siyyətlərindəndir. Digər bir çalarsa düşüncənın, ağıl poeziya-
sının emisionallığı üstələməyə davam etməsidir. Bu gün çağdaş 
şeirdə bu iki hissin parametrlərini ayırd etmək və şeirə onlar-
dan mütləq birinin estetik imperativləri əsasında yanaşmaq ol-
 
102 
mur. Daha doğrusu, ağıl və emossionallıq, lirika və intellek-
tuallıq arasındakı təzad, fərq aradan çıxmaqdadır. İllərdir ki, 
milli şeirimizin canına hopmuş pafos, patetika daha sürətlə 
düşünər, intellektual məcraya yönəlir. Xüsusilə, poeziyaya ye-
nicə qədəm qoyan gənclər fikir buxovunu daha çox sərbəstdə, 
düşündürücü kontekstdə mənalandırmağa çalışırlar. Gənc 
şairlərin şeirlərinə zamanla barışmaz mövqedə dayanan şair ob-
razı gəlir. Hətta vətən, şəhər, torpaq anlayışları belə bu şairlər 
üçün zamanı dərkin dərinlik ölçüsü kimi mənalana bilir. Bir 
qism şairlərdə bu qəlb iztirabları şəklində, bir qismində isə za-
manın acı gerçəklərini qəlbindən daha artıq zehnindən keçirə-
rək ifadə eləməsiylə sərgilənir. Niyə belədir? Bəlkə ona görə 
ki, gənclərin yaradıcılığında ömrün uşaqlıq fəsli artıq yoxdur. 
Rojdestvenskinin məqalələrinin birində belə bir fikirlə rastlaşı-
rıq: “Uşaqlıqdan savayı deyiləsi nə var ki...”. Birdən birə böyü-
mə, vaxtından tez müdrik olmağa çalışma sanki poeziyamıza 
bir ağırlıq gətirib. Abstrakt mühakimələr, fəlsəfi dramatizm və 
sərt psixologizmlə süslənmiş şairlərimizdə bəlkə çatışmayan 
nəsnə də elə bu məqamla bağlıdır: uşaqlığın nağıl kimi şirin 
aldanışı əvəzinə “daha nağıllara inanmayacaq qədər” böyümə-
yin anlamaq dərdi. Hətta ən son gəncliyi təmsil edən yeni im-
zaların şeirləri belə dünyanın meditativ çözümünə, seyrçi-
fəlsəfi inikasına köklənib. Məsələn, onlardan birinin, Aqşin 
Evrənin “Həqiqətin iç üzü”, “Öyrəndikcə qocalıram” şeirlərinin 
adlarından artıq müəllifin ehtiva elədiyi fəlsəfi mündəricə 
məlum olur.  
 
Həyatdan iki əlli yapışmışıq, 
əziz dost, 
Salam verməyə də boş əlimiz qalmayıb… 
Nə gülər gözlərimiz var, 
nə çatılmış qaşlarımız 
Həqiqəti hayqırmağa da dilimiz qalmayıb… 
Zamanın dəyirman daşları 
üyüdür cizgiləri… 
 
103 
Gənclərin modernizə axtarışları, eksperimentləri davam 
edir. Onlar daha çox qərb cərəyanlarının təsirinə düşərək həyat, 
zaman, fərdi əhval-ruhiyyələri ilə bağlı məqamlara varırlar. Bu 
şeirlərdə kanonik şeir təsəvvürlərini qırıb da fərqli duyğular 
vasitəsilə yeni zamanın düşüncələrinə, durumuna varmaq meyli 
qabarıqdır. Bəzi məqamlarda bu şeirlərlə poetik fikrimizdəki 
sözün sərt həqiqətləri, fakt və detalın bədii emosiyası bir qədər 
də güclənir, estetik fəallığını artırır, bəzən də bu cəhd “beyin-
dən də, ürəkdən də əli üzülmüş absurd mətnlər” (A.Məm-
mədov) şəklində meydana çıxır. Detallara varaq. 
Əli Əlioğlu həyatın sərt işləkləri altında təzyiqə düçar olan 
insanları zamanın sosial-tarixi konfliktləri qarşısına gətirir və 
onu öz keçmişinə layiq şəkildə davranmağı təlqin edir: “Ata-
nızı şah, övladınızı kölə olmağa qoymayın”. Bu şeirdə Əli in-
sanı bütün psixoloji gücü ilə öz keçmişinə baxmağa sövq etdirə 
bilir. Burada mənalandırılan hadisə, predmet yalnız tarix olaraq 
qalmayıb, keçmiş səhvlərimizi təkrar etməmək, xalqın gələcəyi 
üçün narahat olmaq kimi ciddi müasir məzmun qazanır. 
A.Əlioğlunun şeirlərində ilk baxışda, sevgi də var (məs., “İza-
bellaya yazdığım şeir”) lirik həyat lövhələri də, cəmiyyət hadi-
sələrinin seyrçi-fəlsəfi inikası da, bəşəri, planetar düşüncə 
hüdudlarının var-gəl etdiyi müstəvilər də (“Uşaq səsi”, “Yetim-
lər”). Amma hər şeydən öncə bu şeirlərdə şairin özünü təkliyi, 
tənhalığı və ruhi sərgərdanlığı dayanır: 
 
Tarix kitabını eşələdim, 
Mən yox idim... 
Xəritəyə baxdım,  
tapammadım... 
ağacların dalına girdim 
budaqların arasında  
gizlənib dayandım: 
hardansa uşaq səsi gəldi, 
çıx, tapdım... 
 
O şeirlərdə ki, gənc şairin fəlsəfi düşüncələri hadisənin, 
predmetin mənalandırılmasından nəşət edir, o zaman onlardakı 
 
104 
poetik yaşam da real, canlı təsir bağışlayır. Əks halda, müəllifin 
lirik qənaətləri mövzuya aşılanan məzmun çaları ilə bağlı olmur, 
belə məqamda müəllifin düşüncələri daha çox bəsit fəlsəfəbazlıq, 
mühakimələr və sillogizmlər şəklində meydana çıxır.  
 
Sökük divarlardı vətən, 
Qazılmış yerdi torpaq... 
Soyuqqanlı qadındır ana, 
Küçələrə tökülmüş  
ölü göyərçinlərdi yollar... 
...Məzar torpaqdan başqa bir şey deyil, 
Şəhid də məzardan başqa... 
 
Ümumilikdə, bu hər şairdə nə qədər alınır, milli ölçilərin izi, 
təcrübəsi burda nə qədərdir, düşündürür. Məsələn, deyək ki, 
yuxarıda nümunə gətirdiyimiz Alik Əlioğlunun impressionist 
şeirləri bu güc qarşısında durum (davam) gətirə bilirsə, digər 
gənc eksperimentçi yazarı- Mətləb Muxtarovun sürrealistik 
baxışları fiaskoya uğrayır: 
 
Bizi həbs etdilər yağışlı oktyabr gecəsi 
məni, Pablonu və azadlıq heykəlini 
ayaqqabısı cırılmışdı gecənin, 
su keçirirdi başımıza, islanmışdıq. 
Azadlığın əlində yanırdı molotov kokteyli 
yağış onu söndürməmişdi, 
yağış onu söndürə bilməzdi, 
çünki yağış bizim dostumuz idi. 
 
Yəni, burda şairin nə demək istədiyi tam aydın olmur. Mü-
əyyən nəzərəçarpan detallara rast gəlsək də ümumən, poetik 
mexanizm bütün gücüylə işləmir. Şeirin yaranmasına təkan ve-
rən impuls, enerji yetərincə deyil, çünki ilk əvvəl şairin ruhu-
nun dayaqlandığı milli mündəricə zəifdir və bu təəssüf ki, 
çağdaş poetik təsərrüfatı təklik edən yüzlərlə şeir nümunə-
lərinin səciyyəvi xüsusiyyətidir.  
105 
Ötən ilin poeziyasında modernizə cəhdlərini uğurla realizə 
edən gənclərdən Qismətin adını çəkmək olar. “Onun şeirləri 
modernist forma axtarışları ilə diqqəti çəkir- istər qrafik, istər 
struktur, istərsə də obrazlar sistemi baxımından. Bu şeirlərlə 
poeziyaya yeni nəfəs daxil olur, intellektual şair obrazı yaranır, 
həm də ...təhqirsiz, hər çür vulqarizmlər, yardımçı vasitələrə üz 
tutmadan. Bunu görmək üçün təkcə elə onun bəzi şeirlərinin 
adına baxmaq yetərlidir- “Eşqin gözləri Vanqa”, “Panelopa və 
ümid”...(Ə.Cahangir) 
 
Bəzən dünyadakı 
təkrar səhərlərdən, 
yorğun axşamlardan bezib, 
bütün, bütün adamlardan bezib 
dəli bir axtarılmaq həsrətiylə 
itmək istəyir adam. 
 
“Getməyin qeyri-mümkünlüyü” şeirindəki bu sərgərdanlıq, 
bir qədər əvvəl bəhs etdiyim için çöküşü, dekadans ovqatı Qis-
mətin də bəzi şeirlərində sərgilənir və bu təbiidir. Digər ya-
şıdları kimi bu gənc də üzərinə çox böyük yüklər götürür, 
“dünyanı düşünmək yükü”nün yorğunluğu isə hərdən ona da 
özündən, içindən qaçış diqtə eləyir. Amma gənc yazar bununla 
belə “getməyin qeyri-mümkünlüyü”nü hiss edib (bizə tanış 
olan “bu Ramizi kim aparar, bu Ramiz olmayan yerə” misrala-
rının sərgilədiyi həmən rakursdur) ruhun nəhayətsizlik sevda-
sına tapınaraq dünyaya, yaşamağa ehtiraslı bir ümid işığı axı-
dır. “Bağışlanma” şeiri bu məzmundadır: 
 
Özünə məhkum olduqca 
özün cavab verdikcə öz suallarına 
çəpərlərin böyüyər, hasarların ucalar 
adamlar o tayda qalar, 
sən eynəklərin arxasında... 
 
 
 
106 
* * * 
Ötən il poeziyada hansı mövzular qabarıb, yaxud belə de-
yək, hansı mövzularda yeni çalarlara varılaraq poetik yaddaşı-
mız təzələnib.Vaxtilə poetik fikri zəbt edən kənd, el-oba, doğ-
ma ocaq məfhumları indi öz yerini daha çox şəhər, vətən anla-
yışlarının təsvirinə verib. Bu ifadələr əlbəttə, daim poetik sözün 
təcəssümünə çevrilmiş, bu və ya digər şəkildə şeirimizin əsas 
qanadını təmsil etmişlər. Ötən ilin poeziyasına nəzər saldıqda 
onun şəhər həyatına həssaslığını, bu mövzunun şeirimizin apa-
rıcı qollarından biri olduğunu görürük. İstər köhnə Bakının 
əzəli mahiyyətinə, əxlaq prinsirlərinə sadiq qalan yaşlı nəsil, is-
tərsə də paytaxtın gördüklərindən daha çox eşitdiklərinə, oxu-
duqlarına rəğmən nostaljisinə dalan gənc nəsil eyni çaba ilə 
onun dünənindən ayrılmaq tendensiyasını tənqid edirlər. 
S.Rüstəmxanlı “Xarici”yə etiraz edir, B.Sadiq “Hələ də mazu-
ta bulaşmış əllərimi axtarıram, dostum ingilisin ciblərində...” 
deyir, Salam Sarvan “Belə də ölkə olar, ərazisi neft quyula-
rının dərinliyindən, məscid minarələrinin hündürlüyünəcən”- 
deyə heyrət edir, X.Hüseynzadə “bu şəhərin göydələn burnu 
/havalarda, dostum... /Göz oxşayan parklar da/ yabançı bizə. 
/Daha ot da kökü üstə birmir / bu şəhərdə. /Xaricdən gətirirlər... 
/Burası bizə görə deyil, dostum, /Gedək burdan...” təklifini 
edir, Sabir Sarvan “Hər şey yenidir şəhərimizdə /Qabaq 
dişləri çoxdan çürüyən,/ Durmadan çörək dalınca yürüyən 
/Fəhlələrdən savayı” misralarında kinayə, qəzəb, ittiham tonu 
ilə düşüncələrini bölüşür. Bir sözlə, Bakının obrazı, onun yad-
laşan, yaddaşsızlaşan görkəmi şeirimizə gəlməyə başlayır, özü 
də necə varsa eləcə: haşiyəsiz-boyasız, sərt neqativləri və mü-
rəkkəbliyi ilə. Bu mövzu poeziyamızın ictimai-sosial məqam-
lara mövqeyinin güclənməsinə təsir göstərməklə yanaşı, onun 
axtarışlarına yeni istiqamət aşılamışdır. Bu şeirlərdə əsas, fərqli 
olan nəsnə şəhər, vətən anlayışlarının dünəndən fərqli şəkildə 
sərgilənməsidir. Onlarda şəhər, daha geniş kontekstdə vətən 
anlayışının şeirə gətirilməsi məqamı daha çox üsyan, etiraz 
xarakteri daşıyır. Hətta bu etirazı bir qədər əvvəlki dövrün, 
müstəqillik dönəminin ilk on ilinin poeziyasındakı revanşist 
107 
ovqatla, ondakı radikal mövqe ilə müqayisə eləmək də olar. 
Həmin dönəmdə poetik fikrimzi zəbt edən, daha dərinlərə 
işləyən balta, kəsər indi daha çox etirazı sakit, həlim şəkildə 
deyib keçmək ədasına verib. 
Gənc şair Qismətin 2011-ci ildə işıq üzü görən “Meqapolis 
hüznləri” kitabındakı şeirlər “sürətlə meqapolisə çevrilən Bakının 
yeni kodlarını, şifrələrini nişan verir.” Qismət şeirlərində yeni 
dünyanın, yeni insanın, yeni Bakının poetik lövhəsini yaradır. Bu 
sadəcə, təsvir etmək, az qala hamımıza tanış mənzərələrin, 
problemlərin, lövhələrin sözdə sərgilənməsi deyil, bu həm də 
poeziyanın yeni düşüncə, yeni poetik nəfəs orbitindən zamana 
çıxışıdır. Qismətin şeirlərində Bakının obrazı ictimai-siyasi, sosial 
müstəvilərdən şeirə gətirilir. Onun etiraz elədiyi yeniliyin alt 
qatında biz köhnə Bakının portretini görməyə müvəffəq oluruq. 
Qismət heç nə demədən oxucunu o qədimliyə apara bilir. Sanki 
bu nostalji duyguları misraların içinə hörülür, o qədər ki, qal-
dırılan hər layın altında bu hissləri duyub yaşamamaq olmur. 
 
Nədir səni belə qəfil dəyişən,  
De, görüm tufanmı qopub içində ? 
Sən ki, qocaldıqca lap gözəllləşən, 
Gözəl bir qadınsan şəhər cildində…  
 
Götür bu dəsmalı sil o boyanı,  
Səndən olmayana daha qoyma qol.  
Tulla geyindiyin o dikdabanı,  
Bir az balaca ol amma Bakı ol.  
 
“Deyilişin tonu, münasibətin tipi elədir ki, mətn  deklama-
siya çərçivəsindən çıxır, ittiham aktı olmur, yəni bu hər gün baş 
verən hadisələrin ruhumuzda kəsişmə yeri deyilən fikirlərə 
nöqtə qoymur, alt qatdakı dərin məzmunun üzə çıxmasına yar-
dımçı olur. Klassik şeirdəki “ikimərtəbəlik” burada da özünü 
göstərir, bir mərtəbədə seyrçi təsvir, o birində heç kəsə sırımaq 
istəmədiyin düşüncələrin. Qismətin səmimiliyi, onun hadisəyə, 
təsvirə münasibətində aydın şəkildə nəzərə çarpır.” (C.Yusifli)  
 
108 
Çırpmır ! üstündəki torpaqdı, gildi 
Qanmır ki, o əvvəl belə deyildi,  
Bir Allah bilir ki, son neçə ildi  
Xəzərdə üzünü yumur bu şəhər  
Hər tində ümidə bir qəbir qazan,  
 
Adama xəcalət çəkdirən şəhər.  
Şairi acından şeirlər yazan,  
Mollası villalar tikdirən şəhər  
Neyləyim sevməyə bilmirəm səni…  
 
Qismətin əksər şeirləri Bakıdan, burada müşahidə etdiyi ha-
disələrdən, yaxud içərisində yaşatdığı duyğularından, həyat, 
ölüm və dünya ilə bağlı düşüncələrindən yaranan şeirlərdir. 
Qismət bu şeirlərdə, hətta ictimai məzmunla dolu şeirlərində 
belə heç bir hay-küy salmadan sadəcə müşahidəçi mövqeyi 
tutur, naturallığın duyumunu verməyə çalışır, hadisələri, ger-
çəkləri, yaşadıqlarını şeiri ölçüsündə, məna dərinliyində ifadə 
eləməyə nail olur. Hətta baxın, təbiətin ən gözəl hadisələrindən 
olan yağış məfhumuna gənc şairin yüklədiyi bəşəri çözüm nə 
qədər maraqlı və məzmunludur: 
 
Yağış səhərəcən yağsın şəhərə, 
Hamının dərdini yusun aparsın. 
Quşlar qonaq gəlsin mavi Xəzərə, 
Balıqlar evinə yosun aparsın... 
 
Ölüm qapımıza elə gəlsin ki,  
Birini alanda, biri qayıtsın... 
Uşaqların üzü elə gülsün ki,  
Mərmilər utanıb geri qayıtsın. 
 
Yağış səhərəcən yağsın şəhərə, 
Titrəsin evlərin navalçaları... 
Yağmur mələkləri enmişkən yerə, 
Verək aparsınlar tapançaları... 
109 
İlk baxışda yağışı təsvir və tərənnüm təəssüratı yaradan bu 
şerin mahiyyətində təbiətə baxışımıza yeni rənglər, çalarlar 
əlavə edən, onları yeni biçim və ahəngdə sərgiləyən motivlər 
var. Bu yenilik mahiyyətin tam ayrı biçimdə dərk edilməsi və 
bədii mətnin hər bir canlı toxumasının içində dəyişiklik yarat-
masıdır. Şerdəki vəzn, musiqilik sözün sirayət gücünü birbaşa 
hisslərimizə yeridir, ondakı mövcud assosiasiya təfəkkür tərzi-
mizi hərəkətə gətirir, daha sonra beynimizə, düşüncəmizə yeni 
məna, məzmun aşılanır, o qədər ki, oxucunu yağışın möcüzə 
yaradacağına, onu ağrılardan qoparacağına inandıra bilir. 
Qismətin şeirlərində sosial-ictimai narazılığın ünvanı hələ 
şəhər obrazında üzə çıxırsa, R.Rövşəndə bu kontekst vüsətlənib 
vətən miqyasını alır. Son illər Ramiz Rövşənin yaradıcılığında 
müşahidə elədiyimiz qəzəb, sərt mövqe onun demək olar ki, bü-
tün ictimai məzmunlu şeirlərinin əsasını təşkil edir. Şairin 
“Təpədən dırnağa hirs içindəyəm”, “Azad qadın heykəli”, “Nə 
gündəsən, Vətən” kimi şeirlərində şairin qəzəbinin, narazılığının 
ünvanlandığı hədəflər məlumdur. Cəmiyyətin sosal ziddiyyətləri 
və neqativləri. O qədər ki, şairin hətta dilənçi bir qadını belə 
şeirinin predmetinə çevirərkən bu ziddiyyətlərin fonu, peri-
feriyanı deyil, əsas dominanat müstəvini zəbt etdiyini görürük. 
 
Mənim daş olmağa yoxdur həvəsim. 
Daş olub lap ulu Füzulinin də 
Yanında durmağa yoxdur həvəsim.  
Mən sənin yanında dururam, sənin. 
Küçənin tinində dilənən qarı. 
Başından var-dövlət yağan ölkənin 
Bəxtəvər günündə dilənən qarı. 
 
Deyirlər, əsl şair ruhu zamanla müxalif davranır. Ramiz 
Rövşənin şeirlərində zaman və ona müxalif davranan şair obra-
zı şəxsiyyət və cəmiyyət antiqonizmi şəklində üzə çıxır. Hər-
çənd şeir qəzəbi, aqressiyanı sevmir. R.Rövşən poeziyasının 
məzmun, mündəricə, fəlsəfə qatı həmişə bu məqamlara- cəmiy-
yət həyatına, milli insanın taleyinə, tənhalığına həssas olmuş, 
həqiqətin “Söz”ünə varmağı təqib qılmışdır:  
 
110 
Nə uzun çəkdi, vətən, 
dönüb sənə qayıtmaq. 
İçimin qürbətindən 
bu vətənə qayıtmaq. 
 
Hansı yolla qayıdım? 
Yolların çəpərlənib. 
Meşələrin, çöllərin, 
göllərin çəpərlənib. 
Bircə kol da qalmayıb – 
kölgəsində yatmağa. 
Bircə göl də qalmayıb – 
sularında batmağa. 
 
Ramiz Rövşənin bu şeirində vətən anlamı insan içinin çökü-
şü, dərin böhranı ilə harmonik verilir, milli-mənəvi-əxlaqi ide-
alların tənəzzülə uğradığı yer(lər)dən, natur-fəlsəfi qatlardan 
nəşət tapır. 
 
Vətən, səni sevə-sevə 
axı necə itirdim? 
İldən-ilə səni ev-ev, 
küçə-küçə itirdim. 
 
Rəngdən-rəngə düşə-düşə 
günbəgün dəyişirsən. 
Dəyişirsən küçə-küçə, 
tinbətin dəyişirsən. 
 
Saxlamağa gücüm çatmır, 
əldən çıxıb gedirsən. 
Təzə-təzə körpülərin 
altdan axıb gedirsən. 
 
Qürbətdə yaşayan şair M.İsmayıl da vətənlə bağlı şeirlərində 
sınanmış, dəyişməz əxlaqi-mənəvi dəyərlər axtarır, amma pes-
111 
simizmə qapılmır, bu dəyərləri mehrab kimi tapındığı Sözün 
yaşamında, gücündə, sehrində tapır. Onun üçün vətən elə sənə-
tin var olduğu məkandadır, şairin içinin “sənətin qürbətindən 
sənətin vətəninə” doğru yol alan və daim sabit qalan mövqe-
yindədir. Vətənlə bağlı işıqlı və kövrək hisslər onun misra-
larında yaşanan ən qüvvətli və səmimi duyğulardandır.  
 
Gedərsən, məchula yol gedər gedən,  
Qürbət, bir açılmaz sirdən başlıyar. 
Burnunun ucunu göynədən vətən 
Yadına düşdüyü yerdən başlıyar. 
 
Gedərsən, vətənin qalar vətəndə, 
Içinin içində köz vətən olar. 
Dərdinə, sərinə vətənsən sən də, 
Qürbətdə sənə də söz vətən olar. 
 
* * * 
Çağdaş Azərbaycan şeirimizin mənzərələri içrə gəzişmələ-
rim bu qədər. Uğurlu hesab etdiyim şeir nümunələrini bacardı-
ğım qədər analiz etməyə çalışdım. Amma unutmayaq ki, dün-
yaya da, təbiətə də, sözun poetik gücü və estetik siqləti ilə bağlı 
düşüncələrə də ən dəqiq analizi elə poeziyanın özü edir. “Söz 
imiş hər nə var aləmdə” nəticəsini hasil etməklə...* 
 
 
  
                                                 
* Məruzə 11 aprel 2011-ci ildə AMEA Nizami adına Ədəbiyyat İnstitutunda 
səsləndirilib. 
 
112 
ÇAĞDAŞ AZƏRBAYCAN POEZİYASINDA 
FEMİNİZM ÇALARLARI 
 
1990-cı illərin müstəqillik dalğası qadınlarımızın azadlıq əl-
də etməsinə və bu azadlıqdan maksimum bəhrələnərək cəmiy-
yətin müxtəlif sferalarında fəaliyyət göstərmələrinə zəmin 
yaratdı. Əlbəttə, bu azadlıq tarixin özü ilə gətirdiyi dalğa olsa 
da, ilk növbədə, ədəbiyyat və fəlsəfədən bəhrələnirdi. Çünki 
yeni oriyentir, yeni təfəkkür qatı öncə ədəbiyyatdan və fəlsəfi 
ideologiyalardan rişələnir. Bu gün çox müasir və cəsarətli möv-
qe nümayiş etdirən qadınlarımızı da ədəbiyyatımızda vaxtilə 
yaradılmış obrazların prototipi hesab edə bilərik. İ.Əfəndiyevin 
«Körpüsalanlar»ındakı Səriyyə, Anarın «Ağ liman» əsərindəki 
Təhminə yarandığı dövrlər üçün çox cəsarətli, ətrafında böyük 
ajiotaj yaradan xarakterlər idilər. İndi cəmiyyət daha sürətlə 
irəliləyir, dünya cinsi fərdlər arasındakı hüquqları daha çox bə-
rabərləşdirməyə çalışır. Bu gün bir çox beynəlxalq simpozium 
və konfranslar gender problemlərinə həsr olunur. Ədəbiyyat da 
cəmiyyət üçün yeni qəhrəmanlar yaratmağa, yetişdirməyə çalı-
şır. O zaman üçün revanşist ovqat yaradan, hissləri və ağılları 
coşdurub tənqid obyektinə çevrilən Səriyyə və Təhminələrlə bu 
gün kimi təəccübləndirə bilərik? Hər zaman öz maraqlarını 
diktə eləməyə çalışır. Dəyişən zamana dəyişməyən dəyərlər və 
meyarlarla yanaşanda gələcək perspektiv hasil olmur. Hətta de-
yərdim zaman üçün o qəhrəmanlar maraqlı və nəticəverən olur 
ki, öz istək və arzuları, əməl və əqidəsi ilə çağından bir addım 
irəlidə durur. Zaman onu deyil, o zamanı arxasınca apara bilir. 
Sovet ideologiyası yalnız sənəti, ədəbiyyat və mədəniyyəti 
deyil, insanı, hətta zərif cins adlandırdığı qadını belə öz siya-
sətinin təkərciyinə, vintciyinə çevirmişdi. Qadını pambıq, taxıl 
tarlalarında işləməyə təhrik eləməklə onu bütün mənəvi dünya-
sından, bir qadın olaraq həyatın dadını yaşamaq hissindən məh-
rum eləmişdi. Təsadüfi deyil ki, həmin ideologiyanın hökm 
113 
sürdüyü ən sərt vaxtlarda yaradılan əsərlərdən birinin adı sim-
volik olaraq «Erkək Tükəzban» (B.Talıblı) adlanırdı. Qadın 
adına epitet kimi erkək sözü seçilirdi və bu təyin ona başucalığı 
gətirən nəsnə kimi xarakterizə olunurdu. 
Qüdrətli şairimiz Hüseyn Cavidin “Qadın!” adlı şeirində 
belə misralar var: 
 
“O lətafət, o nəcabətlə sana 
Bu əsarət, bu həqarət nə rəva!? 
Sən nəsin?..Kəndini bil, zəfi bıraq! 
Həp nəsibinmi sənin sillə, dayaq? 
..Kimsədən gözləmə yardım əsla; 
Yalnız kəndinə kəndin ağla!” 
 
Böyük Cavidin bu çağırış, üsyan xarakterli misralarının poe-
ziyada geniş intişar dövrü 1990-cı illərdə yetişdi. Müstəqillik 
dövrünün yazarları qadın dünyasının, qadın yaşamının ekzis-
tensiyasını yaratdılar, natur-fəlsəfi məqamlara diqqət yönəlt-
məklə onun mənəvi sarsıntı və yaşamını ictimai-psixoloji müs-
təviyə çıxartdılar. Azərbaycan qadını istər poeziyada, istərsə də 
nəsrdə öz daxili dünyası ilə baş-başa qaldı. N.Kamal, G.Möv-
lud, S.Pərvanə kimi gənc xanım yazarların şeirlərində kişi ob-
razının deformasiyasının başlıca səbəbi poeziyada qadın baş-
lanğıcını gücləndirmək ehtirasından, feminist mövqedən irəli 
gəlirdi. Qadın milli mentalitet standartlarından imtina edır, 
köhnə dəyərlərin məqbul saydığı, ənənəvi əxlaqla motivləşən 
cəmiyyət qanunlarına üsyan edirdi. Bütün dünya səviyyəsində 
gedən bu proses, yəni cəmiyyətin kişi və qadın kombinasiya-
sının pozulması qütbləşmə ilə (maskulin və feminen) nəticə-
lənirkən çağdaş şeir bu sırada gərəyincə açıq qalan feminen 
mövqeyi qabartdı. Son illərin poetik mətnlərinə nəzər salanda 
bu tendensiyanın funksional olduğunu görürük.  
Çağdaş poeziyada feminizm dalğası bir neçə kontekstdə-
daha çox azad sevgi, azad düşüncə, bir sözlə azad insan anla-
 
114 
mında üzə çıxır. Məsələn, gənc şairlər N.Kamal, G.Mövlud, 
S.Pərvanə ekzistensional məqamlara həssasdırlar, bu sırada 
onlar üçün qadın da elə əks cins kimi hər növ gücə və statusa, 
mövqe və nüfuza layiqdir:  
 
qadınlığıyla barışanları 
heç sevmədim 
daha sonra yazığım gəldi onlara, 
çünki uşaq kimidilər lap 
ovcunda ağlayır qadınlar 
gözləri ovuclarının içindədi...(S.Pərvanə)  
 
Bu məqam məhz 1990-cı illərdən qabarır və düşüncə selinin 
qabağına Azərbaycan qadınının milli obrazını, onun dünənini, 
durumunu, aqibətini gətirir. Hər bir halda hədəfdə “vətən 
qadınları”dır və gənc nəsil qadının hər növ-məişət, sosial-
ictimai, psixoloji səviyyədə özgürlük qatına israrlıdırlar:  
 
bağışla məni, ana 
mən qürbətdə anladım 
vətən qadınları necə mənasızdır. (G.Mövlud) 
 
Bu mətnlər yeni sosial ierarxiyada qadına kişidən bir pillə 
öndə yer ayırır, sosial kateqoriya baxımından qadını kişidən 
zəif hesab eləmir. Ancaq bunun ifadəsi hər yazarda nə qədər 
alınır? Yəni bu yanaşmaların hər birində fərdi – fərqi iç du-
yumlarının mənalanması var, bəs bu mənalanmalar nə qədər 
ədəbiyyat istedadı zəminində yetişir? Yaxud, belə deyək, poe-
ziya bu kontekstdə Azərbaycan qadınını necə, nə qədər dərin-
likdə, gerçəklikdə, gücdə aça bilir? 
Çağdaş poeziyamızda güclənən qadın başlangıclı şeirlər bu 
yöndə artıq sabitləşmiş olan qadın təmayülündən danışmağa 
əsas verir. E.Eyvazlının “Kişi etirafı”, S.Çılğının “Alaçarpa”, 
Feyziyyənin “Mesaj”, X.Hüseynzadənin “Ağ atlı Avropa” kita-
115 
bı, G.Mövludun, N.Kamalın, Jalə İsmayılın, Rəsmiyyə Sabirin, 
Gülnarə Cəmaləddinin, Sonanın, G.Xəzəlin, Rəbiqənin, Günel 
Şamilqızının, A.Əlizadənin şeirləri poeziyada qadın təmayülü-
nün güclənməsinin göstəricisidir. İstedadının gücündən, poetik 
həssaslığının dərəcəsindən asılı olmayaraq bu müəlliflərin şeir-
lərini daha çox bir əlamət birləşdirir. Bu kitabların hər birində 
qadın yaşamının ekzistensiyası yaradılır, sevgi duyğularının əl 
dəyilməyən, mübhəm qalan gizlinlərinə diqqət yönəldilir. O 
məqamlar ki, insanın ancaq özü ilə paylaşmağa rəva bildiyi, iç 
dünyasının ən həssas, “toxunsan indicə hönkürəsi və qaynayıb 
daşası” (Z.Əzəmət) mətləbləridir.  
Elnaz Eyvazlının “Kişi etirafı” kitabında bu mövqe sırf sev-
gi münasibətləri zəminində açılır. Bu şeirlərə əslində, bir qa-
dının etirafları, onun iç dünyasının şəkli demək daha doğru. 
Kitabda yaradılan sevgi tablosu o qədər əhatəli və zəngindir ki, 
burada müəllifin toxunduğu bütün digər mövzular, onun ya-
ğışa, yazı masasına, bomja, həyat və ölümə həsr etdiyi şeirlər 
sevən bir ürəyin həssaslıqla təqib qıldığı həyat lövhələri kimi 
mənalanır. Elnaz sevən qadının obrazını daha koloritli, psi-
xoloji nüans səhihliyi ilə poeziyaya gətirir. 
 
Ölmüş ümidləri bağrıma basıb 
heç kimin eşitməyəcəyi tərzdə ulamaq. 
Qollarımı sinəmdə 
bir-birinə bağlamaq, 
büzüşmək, yığılmaq. 
Gözlərim yuxuya gedincə 
xısın-xısın ağlamaq. 
 
Elnazın şeirlərində əks cincdən narazılıq bütüb həyatdan 
küskünlük şəklində üzə çıxır. Amma həyatla savaşmayacaq qə-
dər loyal mövqe sərgilənir. Təsvir olunan nakam sevgi hekayə-
ti, bəxtsiz qadın taleyi, keşməkeşli yol yolçuluğu, həyat məşəq-
qətinin gücü savaşa deyil, sevməyə və onu kişi kimi etiraf 
eləməyə çatır.  
 
116 
Getməyin üstünə, 
baxmayın dediyinə, 
çəkməyin yanında nifrətin adın. 
sevmək üçün doğulub 
bu Qadın!  
 
Elnaz Eyvazlı hər növ qatlar-ictimai, mənəvi-mədəni, psixo-
loji durum mürəkkəbliyi arasında sevən qadının obrazını yara-
dır. Onun nəzərlərindən bu dünya necə olur, hansı etiraf, etibar 
hüdudlarına söykənir və ən nəhayət, sevən qadın olaraq hansı 
yolu seçir: ağrıları yenməyin, sabaha atılan inamlı addımlama-
ğın kişi kimi etirafımı, yoxsa yenə də sevən qadın olaraq 
ehtiyacında olduğu kişisizliyin etirafı?! Hər iki halda yaşantılar 
eynidir, eyni sızıltı, göz yaşı, kədər, məyusluq... 
 
Səhərəcən buz kimi yataqda  
it kimi ulayıram. 
Qonşum deyir ki,  
Bu gecə bir köpək biiz yatmağa qoymayıb. 
Qayıt, məni saçlarınla yuvama zəncirlə. 
Həsrətindən köpək olduğumu  
biləcəklərindən qorxmuram. 
Bu gec-tez hamıya çatacaq. 
Sahibsiz olduğumu bilsələr, 
hərə bir daş atacaq. 
 
İlk baxışda bu şeirlərdə məzmun baxımından yeni bir şey 
yoxdur deyib keçmək olar, ənənəvi sevgi mövzusudur, bu dəfə 
xanım lirikin dünyaduyumunda əksini tapıb. Füzulidən bu yana 
poeziyamız eyni mövzuda yazmaqda nə zaman səngimiş? Bü-
tün dünya ədəbiyyatından beləsinə sevginin dili birdir, yazıl-
mamış qanunları Şərqdə necədirsə, elə Qərbdə də elədir. Yetər 
ki, sevməyi bacarasan, axı bilirik, heç nə olmasa da şairlik 
sevgidən, sevmək istedadından başlayır. Bu məqamda mövzu-
ya digər rakursdan nəzər yetirək. 
117 
Mövzuya kişi nəzərlərindən yanaşsaq, burada məhəbbətin 
melanxolik çözümündən, ülvi məhəbbət duyğusallığından tut-
muş intim-bioloji çalarlara, epataj səciyyəyə qədər hər növ 
mövqenin olduğunu görərik. Bir tərəfdən düşündürür, sanki 
subardinasiyası pozulmuş cəmiyyətin bir çox dəyərlərinin itdi-
yi, qarışdığı bu zamanda sevgi anlamı da öz dəyərini itirmiş, 
onu önəmsəməyə hacət qalmamış. Məsələn, Elvin Bakiroğlu-
nun şeirləri bəşərin əbədi sevgi, məhəbbət mövzusunu hədəf 
alır. Amma burada məhəbbətin melanxolik çözümü ilə deyil, 
cılız, bir qədər də yüngül oyun simvolikası ilə rastlaşırıq: 
 
Sevgiyə aid nə var- 
Pəncərədən at çölə. 
Qorxma yemərəm səni, 
Gəl bizə elə-belə. 
 
Allah bilir səhərə 
Hansı kökdə çıxarıq... 
Səni sevəcəyəmmi- 
Buna sonra baxarıq. 
 
Elvinin “Vətəndaş nigahı”, “-relax-“, “Üçüncü” adlı şeirləri 
də bu cür macəra-sərgüzəşt çözümlərinə köklənir. Ümumiy-
yətlə, gənclərin sevgiyə münasibətində fərqli baxış hakimdir. 
Bu şeirlər tam gənclik illərinin gətirdiyi coşğu və əylənmək 
sevdası, psevdo aşiqlik görüntüsü ilə təğyiri-libas olub günün 
müasir qəhrəmanının obrazını cızmaq imkanı yaradır, bir növ 
romantik uslubla postmodern həzzin təmas nöqtəsi kimi 
doğulurlar. 
Daha bir gənc yazarın - Vüsal Nurunun “Sevgi operetdası” 
şeirinə diqqət edək: 
 
Mən ayağına yenəcək qədər 
İzini öpəcək qədər, 
Tanrı biləcək qədər sevirəm səni 
Sevirəm səni söyəcək qədər, 
 
118 
Döyəcək qədər. 
Öldürəcək qədər, 
Mən bir az dəli oğlanam axı. 
Bax belə sevirəm səni 
manyakcasına.  
 
Fərqli olmaq, özəl poetik düşüncə kontekstindən çıxış etmək 
üçün ilk növbədə, fərqli poetik yaşam lazımdır. Bəzi hallarda 
sevgi haqqında yazılan şeir sevgini bəlirtmək, yaşanan duyğu-
sallığı ehtiva eləmək əvəzinə sanki sevgi effekti yaradır. Gənc-
lər şeirlərində söz oyununa, konstruksiyaya o qədər qapılırlar 
ki, şeirin poetik cəhətdən uğurunun təəssübünü çəkmək kölgə-
də qalır. Aşağıdakı şeirdə olduğu kimi:  
 
Sevgi ikilikdə alınmır nəsə, 
Azalıb “iki”nın tamı dünyada. 
Üçüncü adamam mən də kiməsə, 
Üçüncü adamdı hamı dünyada... 
 
“Dünya köhnə dünyadır, sevgiləri təzədir”(N.Kəsəmənli). 
Köhnə dünyanın sevgiləri bir də o zaman dirilik qazanır ki, ona 
yönələn baxış, ifadə və mənalanma üsulu, onu təsvir vasitəsi 
sevgi ilə dolu olsun. Duyumun yaddaşını tərpətsin, sevən ürə-
yin təravəti, yazan əlin titrəyişi hiss olunsun. Sevgidən yazan 
bir əlin titrəyişini hiss elətdirməyən şeir oxucunu necə ehtizaza 
gətirə bilər? 
 
Bu dünyanın köhnəlmişdi rəngləri, 
Sevdim səni, məhəbbətlə boyadım. 
 
Bir vaxtlar bu missiyanı Nüsrət Kəsəmənli öz üzərinə gö-
türdü sanki, təzə-tər duygulardan, real yaşanmış hisslərdən yeni 
bir dünya qurdu, bu dünyanın rəng çalarlarından bəhrələnib 
bütöv bir sevgi qalereyası yaratdı. Oxucu da bu dünyaya yeni 
119 
dünyanın insanı kimi qədəm qoydu, burada öz ruhunun, yaşan-
tılarının, iç dünyasının şəklini gördü, ona tapındı, mehrab kimi 
sığına bildi. Bu ülviyyəti qoruyub saxlayan poetik nümunələr 
çağdaş poeziyada istənilən qədərdir. Fərqli olan həm də möv-
zunun qadın nəzərlərində yeni modikikasiyalara uğraması 
deyil, ümumən sevən, sevilən, incə, zərif kimi gördüyümüz və 
tanıdığımız Azərbaycan qadınının revanşist ovqat sərgiləyən 
simasıdır. Bu qadın artıq “qadınlığıyla barışanları heç sevmə-
dim” (S.Pərvanə) deyərək daşıdığı adda ehtiva olunan zəriflik 
və gücsuzlük anlayışına üsyan edir, həmcinsinə mütilik əley-
hinə inqilabi ovqat, güc və möhkəmlik hissi aşılayır. Amma bu 
güc və möhkəmlik ehtirası sosial-ictimai təzyiqlərdən mənəvi 
sarsıntılara uğraya biləcək qadına cəmiyyətdə yaşamağa hazır 
olmaq naminə aşılanır. Məsələn, Xuraman Hüseynzadənin “Ağ 
atlı Avropa” kitabı bizi tam fərqli qadın rakursu ilə üzbəüz 
qoyur. Burada da qadın ekzistensiyası naturadan poeziyaya 
trasfer olunur. Bütün məişət, sosial yaşam içrə bir qadın qəlbi 
sızlayır, “Eşq mənim Allahımdı” deyir.  
Xuramanın şeirlərdə aktiv qadın obrazı təsvir olunur və bu 
qadın onu məngənəyə salan hər şeyə qarşı usyankar ruhdadır. 
Qadın azadlığına çağırış, revanşist ovqat baxımından feminist 
ünsürlər Xuramanın şeirlərinin əsasını təşkil edir. Müəllif “axı 
niyə/ Azad qadın heykəli kimi başımı dik tuta bilmirəm???” 
etirazı ilə bunun cavabını ictimai-psixoloji-mənəvi gündəm 
basqısına tabe tutub şikayət etdiyi məqamları cəmiyyət psixo-
lojisində arayır: 
 
Ah, Azad qadın... 
Bu məhbəs məmləkətdə  
Elə heykəl olaraq qalacaqsan... 
-deyir. 
Poeziyada feminizm dalğası S.Çılğının şeirlərində də qa-
barıq, epataj səciyyəlidir. Bu şeirlərdə qadın qadının gözü ilə 
açılır. 
 
120 
Cəmiyyət içrə rast gəldiyimiz qadın mənzərələri onun poezi-
yasının predmetidır. Və bütün bu mənzərələr, təzadlar, basqılar 
içrə “giriftari-qəfəs” olan həmcinslərini S.Çılğın “qadın mar-
şı”nı oxumağa çağırır: 
 
adam kimi yaşamaq üçün 
özündən qaç 
lazımsa 
özünə yox deməyi məşq et...(sına) 
süpür keçmişini 
üflə hisslərinin tozunu 
yaşamağa davam! 
yaşamağa davam! 
 
Əlbəttə, bu şeirlərdə poeziyadan çox ideoloji çalarlar, pub-
lisistika var. Poetik-estetik bütövlük hiss olunmur. “Sənət iç 
söhbətidir, yeni qəhrəman, yeni insan, onu görükdürə bilən təzə 
dil, estetika istəyir.” (T. Əlişanoğlu) Qadın yazarlarsa bəzən 
için yaşam konkretliyinə qane olub: məsələn, “Səni sevmək öl-
çü meyarıdı bütün duyğulara, qalanı boş şey” (Rəbiqə), daha 
çox psixoloji tona önəm verirlər:  
 
Mən səni ona görə sevdim ki,  
Boş yer vardı yanımda. 
Ona görə sevdim ki, 
yerdən qalmayasan nigaran. 
(A.Əlizadə)  
 
  
121 
 
 
 
 
 
 
 
 
 
NƏSRDƏ QARABAĞ  
DİSKURSU 
 
  
 
122 
 
 
 
 
 
 
 
 
 
 
 
Bu mövzuda ədəbiyyatımızda bir boşluq var, 
indi bir-birinin ardınca yazılan nəsr kitabları, 
onların müzakirəsi, təhlili, ilk növbədə boşluq-
ları doldurmaq yönündə bir addımdır. Sadəcə 
bir addım...Nədən ki, ona yetməyin, gizli qatla-
rını çözməyin realizəsi hələ qarşımızdadır.  
 
123 
ELÇİN NƏSRİNİN YENİ UĞURU 
 
Görünür, qanlı-qadalı müharibə illlərindən uzaqlaşdıqca 
onun ağrılarına mənəvi cəhətdən daha həssas, daha yaxın ol-
mağa başlayırıq. Baş verənlərə analitik münasibətin dramatiz-
mi artdıqca müharibənin bəlalarını daha real şəkildə bədii 
idrakın obyektinə çevirə bilirik. Peşəkar nasir olan Elçin «Bay-
raqdar» kitabında müraciət etdiyi mövzunu Qarabağ mühari-
bəsinin əzablarını, insan həyatında yaratdığı təbəddülatı göstər-
mək naminə qələmə almış, ömürləri yarıda qırılan obrazların 
talelərini, onların keçirdikləri mənəvi-psixoloji sarsıntıları əks 
etdirməklə oxucuya təsir edə bilmişdir. 
«Bayraqdar» Elçinin Qarabağ faciəsini, ağrılarını dərindən 
əks etdirən ilk kitabıdır. Bura yazıçının iki əsəri daxildir: 
«Qarabağ şikəstəsi» və «Bayraqdar» povestləri (fərqli olaraq, 
müəllif özü birinci əsəri «hekayə» kimi təqdim edir – red.). 
Bunları bir-birinin ardı olan eyni bir əsərin hissələri də saymaq 
olar. Təsadüfi deyil ki, povestlər ümumi bir ad – «Qaçqınlar 
silsiləsindən» başlığı altında təqdim olunur. Hər ikisində qaç-
qın həyatı təsvir olunur, yurdundan, evindən didərgin düşən in-
sanların başına gələn vaqiələrdən danışılır. Elçin ağrının ən 
ekstaz səviyyəsini təqdim edir, onun insan mənəviyyatında ya-
ratdığı ruhi düşkünlüyün miqyaslarını əks etdirir. Ağrının, dər-
din böyüklüyündən ağlını itirmiş insan soruşur: «Adam dəli 
olanda özü bilmir ki, dəli olub?» (Gözlə Gəlirəm Məmməd kişi); 
hayqırır: «Ay Allah!.. Bizim camaat burda niyə milçək kimi 
qırılıb gedir?!.» (kor Solmaz) və son anda yenə də doğma yur-
duna qovuşmaq üçün haray çəkir: «Şuşanı ver mənə!.. Şuşanı!..» 
Elçin müasirliyi ilə seçilən yazıçılardandır. «Bayraqdar» 
kitabında o, dövrün, zamanın vacib problemlərinə nüfuz etmiş, 
həssas bədii düşüncənin obyektinə çevirmişdir. Burada müa-
sirlik yalnız mövzu-məzmun qatında deyil, əsərlərin bədii 
strukturunda, estetik komponentlərində də ehtiva olunur. Belə 
ki, müəllif süjet xəttində qırıqlıq yaradaraq, hadisələri ardıcıl 
 
124 
izləməyə çalışmır. Hadisələr pərakəndə formada, biri digərini 
əvəzləyərək nəql olunur. Bu üsulla yazıçı oxucunu yormur, onun 
yaddaşını oyaq saxlamağa kömək edir. Məsələn, «Qarabağ 
şikəstəsi» hekayəsində oxucu gah uzun illər bundan əvvəl Bakıya, 
universitetə imtahan verməyə gələn Cümünün düşüncələrinə 
diqqət kəsilir, yaxud ürəyindəki Şuşa nisgilinə ortaq olur; gah 
İsraildə yaşayan İzabelin anası ilə bağlı qəlbində gəzdirdiyi Ziba 
nostalgiyasını bölüşür, gah da Avtobus Ağadadaşın xoruz macə-
rasını izləməli olur. «Bayraqdar» povestində həmçinin: yazıçı gah 
Surxayın bayraqdarlıq həvəsini göstərir, gah bizi Əbülfətlə 
(Eysebio ilə) Cəmilənin içlərində oyanan saf, təmiz duyğular alə-
minə aparır, gah da Vasili Kuzmiçin ömür sürdüyü sadə, Əhməd 
Ağayeviçin isə təmtəraqlı həyatı ilə tanış edir.  
İlk baxışda bu süjet xətləri arasında heç bir əlaqə, bağlılıq 
hiss olunmur. Lakin sonda povestdən tutulan ideya haçalanmış 
şaxələr arasındakı rabitəni üzə çıxarır. Əvvəlcə təəccüblənirik: 
Ağadadaşın toyuqlarının itməyinin mərkəzə çəkilmiş süjet xətti 
ilə nə əlaqəsi ola bilər axı? Lakin sonda məlum olur ki, bizə adi 
və lazımsız görünən bu detal əslində hasil olan ideyanı qüvvət-
ləndirmək, onu təsirli etmək üçün lazım imiş.  
Elçin lakonik təhkiyə, yığcam lövhələr və konkret təhlillərlə 
bədii bütövlüyə nail olmağı bacarır. Yazıçının obrazları canlı, 
dinamik təsir bağışlayırlar. Elçin oxucunu özünə məhrəm, doğ-
ma sayan yazıçılardandır. O təsvir etdiyi obrazları hərtərəfli ta-
nıtmağa, onlar haqqında bildiyi hər şeyi açıb-tökməyə meyl-
lidir. Bu obrazlar əsərdə xarakterlərinin bütün tərəfləri – gücü 
və zəifliyi, pisi-yaxşısı, sevgisi-nifrəti ilə görünməkdən çəkin-
mirlər. Yaxşı əsərlərində qəhrəmanlarının ikinci «mən»i kimi 
çıxış edir. Onların yaddaşlarını silkələyir, ürəklərindən keçən 
ən xəfif, ən kövrək duyğuları dilə gətirir, daxili yaşantılarını 
nümayiş etdirir. 
«Qarabağ şikəstəsi» povesti əsas obrazlardan olan Cümünün 
keçmişinə ekskursla açılır. Müəllif bizi kənddən şəhərə, univer-
sitetə imtahan verməyə gələn Cümünün nağıl dünyasına , 
xəyallar aləminə aparır. Hansı ki, arzular qanadında yola çıxan 
125 
Cümü üçün bu gediş həyatını dəyişdirəcək bir şans idi və hansı 
ki, Cümü üçün o zaman Bakı da elə Şuşa kimi saf, təmiz bir 
məkan sayılırdı: «Onda Cümüyə elə gəlirdi ki, o dəmir çarxla-
rın səsini sədası Şuşa obalarından gələn bir «Qarabağ şikəstəsi» 
müşayiət edir və o şikəstə müşayiətli tuqqa-tuk Cümünü təkcə 
universitet imtahanlarına yox, başqa bir dünyaya aparırdı…» 
Elçin başlanğıc üçün uğurlu vasitəyə əl atır. Bakı əyalət 
adamları üçün həmişə əlçatmaz, arzuolunmaz şəhər olub. Bu 
şəhərə üz tutanlar ona işıqlı gələcək, həyatlarının dönüş nöqtəsi 
kimi baxıblar. Elə povestin qəhrəmanlarından olan Cümü üçün 
də belədir. Lakin tale onu Bakıya o zaman qovuşdurur ki, Cü-
mü bu şəhərlə bağlı xəyal dünyasına əlvida deyib ondan 
uzaqlaşır. İmtahanlardan kəsilib doğma kəndinə qayıdan Cümü 
uzun illər sonra Bakıya yenidən üz tutası olur. Bu dəfə amma 
qaçqın adı ilə… 
«- Biz insan deyilik, biz qaçqınıq!.. Qaçqınıq!.. Qaçqınıq!..» 
Bu sözləri yalnız qəfil yerdə yaxalanıb həya təri içində boğulan 
Sona demir, povestin hər bir cümləsi qaçqın fəryadından, 
qaçqın iniltisindən lərzəyə gəlir. Maraqlıdır ki, erməni obrazına 
biz yalnız «Bayraqdar» povestində, o da kiçik bir epizodda rast 
gəlirik. Elçin ermənilərin əməlləri ilə bağlı süni epizodlar 
yaratmır, düşmənə qurama lövhələrlə nifrət oyatmağa çalışmır. 
Nifrət və qisas yanğısını bizə qaçqınların həyat tərzi aşılayır. 
Hər iki əsərdə qaçqınlıq acısının, qaçqınlıq faciəsinin dəhşəti 
düşmən əməlinin göstəricisinə çevrilir. «Qarabağ şikəstəsi» və 
«Bayraqdar» povestləri qaçqın obrazını hərtərəfli, bütün incə-
liklərinə qədər canlandıran əsərlərdəndir. Elçin bu adın insanda 
doğurduğu bütün hissləri obrazların canına hopdura bilib. Bu 
mənada, kitaba ön sözündə Nərgiz Paşayevanın yazdığına 
rəğmən, düşünürük ki, «Bayraqdar»da yaradılan əsas obraz nə 
kədərdir, nə təəssüf, nə də ki Zaman. «Bayraqdar» povestində 
məharətlə işlənmiş vahid bir obraz var: Qaçqın obrazı. Kədər 
də, təəssüf də elə bu adın içindədir, onların dünənindən 
bugünlərinə işıq salan və artıq «bağları»nı itirməkdə olan 
Zaman həmçinin… 
 
126 
Harda vətən torpağı yoxdursa, orda dərd var, ağrı var. Cümü 
üçün, ümumiyyətlə Buzovnanın Fəhlə yataqxanasında məskun-
laşan qaçqınlar üçün bu dərdin adı Qarabağdır, Şuşadır. «Qara-
bağ şikəstəsi» povestində Ziba adlı daha bir obraz var ki, onun 
ağrısının adı Quba dərdi, Quba həsrətidir. Tale elə gətirib ki, 
Ziba gənc yaşlarından boya-başa çatdığı sevimli Qubasından 
ayrılıb İsrailə köçəsi olur: «Ziba qohumlarının dəvəti və ərinin 
təkidilə bütün ailəsilə birlikdə İsrailə köçdü, Qırmızı Qəsəbədə 
nələri varıydısa, satdılar, qohum-əqrabaya, tanış-bilişə bağışla-
dılar və Zibanın əri elə fərz elədi ki, daha Qırmızı Qəsəbədə 
heç nələri qalmadı, amma sonralar başa düşdü ki, Qubada, 
Qırmızı Qəsəbədə Zibanın (elə onun özünün də!) ürəyi qalıb». 
Bu sözlər, bu ağrı bizə müəllifin «Mahmud və Məryəm» 
romanından artıq tanışdır. Romanda şah Qarabağdan əsir gəti-
rilən xanəndə oğlanın yanıqlı səsindən içindəki nisgili anlayır. 
«Sənin o dağlarda ürəyin qalıb» - deyərək onun geri qayıtma-
sına fərman verir. «Qarabağ şikəstəsi» povestində isə yurd, 
torpaq ağrısı Zibanı ölənə qədər müşayiət edir və onun ürəyini 
mübtəla olduğu xəstəlikdən də betər didib-dağıdır. 
«Ürək yaman sevdi». Elçinin Qarabağdan, Şuşadan perik 
düşən obrazlarının ürəyində doğma yurdlarının, dağlarının 
nisgili, ağrısı yatır. Dədə-baba ocaqlarına dönüş reallaşmadıqca 
bu dərd, bu ağrı onları acizləşdirir, bu insanlar keçmişlərindən 
uzaqlaşdıqca kimliklərindən də uzaqlaşırlar. Qaçqın düşənə 
qədər Şuşada, bazar başında çayçı işləyən, birdəfəyə əlində 
«beşmərtəbəli çay sarayı» gətirən Gözlə-Gəlirəm Məmməd kişi 
Buzovnanın Fəhlə Yataqxanasındakı skamyada günlərini say-
maqla ömrünü başa vurur, qırx ildən artıq Şuşada tarix müəl-
limi vəzifəsini daşıyan Fərzəli müəllim Molla Fərzəliyə çevri-
lib, yaxud Şuşada taksi sürücüsü işləyən Cümünü dərd içki alu-
dəçisinə döndərir. Elçin hər iki povestində obrazların həyatını 
onların keçmişi, Şuşadakı yaşam tərzi ilə müvazi verir və bu-
nunla sanki insanın hardan hara enməsini – daxildə gedən 
«çevrilmə»ni göstərməyə çalışır.»  
127 
Elçinin povestlərində «çevrilmə» yalnız qaçqın insanların 
daxilində getmir. Bayraqdar povestində qaçqınların keçirdikləri 
ağır həyat tərzinin əksinə olaraq çox zəngin, qayğısız və dəbdəbəli 
ömür sürən Əhməd Ağayeviç də öz içində inqilab, «çevrilmə» 
yaratmaq cəhdi ilə yadda qalır. Bu obraz bizə Elçinin bir çox 
hekayələrindən yaxşı tanışdır. Onunla yazıçının «Hönkürtü», 
«Beş dəqiqə və əbədiyyət» hekayələrində artıq görüşmüşük. 
Əhməd Ağayeviç yeni əsrə adlayan Mərdan Dadaşlıdır. Amma 
əvvəlki əməl və düşüncədə… Adı gedən hekayələrdə narahat 
görünən, «ürəklərini yeyən nigarançılıq hissləri» ilə rahat insan 
ömürlərini yaşaya bilməyən və bu üzdən dəyişməyə çalışan 
Mərdan Dadaşlı kimilər uzağı Əhməd Ağayeviç ola bilirlər. 
Ondan da yaxşı olmaq cəhdi – istəsələr belə alınmır. Elçin belə 
obrazlara öz içlərində təbəddülat yaratmağa imkan da verir. 
«Hönkürtü» hekayəsində həmin vasitə şadlıq rəmzi çinar 
ağacı, «Beş dəqiqə və əbədiyyət»də ölümün bir addımlığında 
dayanan insanın ürəyini soran Allah xofu olur. «Bayraqdar» 
hekayəsində isə Ə.Ağayeviçin qəlbini tərpədən vasitə Cavanşirin 
klarnetdə çaldığı «Segah» olur: «Klarnet ağzını tavana yox, elə 
bil, həmin məkandan (naməkandan) düz Əhməd Ağayeviçin 
üzünə (ürəyinə… içinə…) tuşlayıb deyirdi ki, ay səfeh insan, yox, 
daha da açıq ünvanlı deyirdi, deyirdi ki, ay səfeh Əhməd 
Ağayeviç, hər şeyin var, otuz ildi cürbəcür vəzifələrdəsən, pulun 
var, yaxşı övladların var, nəvən var, ev-eşiyin var, amma nə 
olsun? Bunun mənası nədi? Hər şeyin var, amma öz içində, öz 
ürəyində, heç olmasa, bir kvadratmetrlik balaca adan da yoxdu ki, 
üstünə çıxıb özünü boğulmaqdan xilas edəsən…»  
«Segah» Əhməd Ağayeviçin içini təlatümə gətirir və o bəlkə 
də ömründə heç vaxt bu dərəcədə eləmədiyi yaxşılıq sevdasına 
düşür. Lakin bu «çevrilmə»nin ömrü qısa olur. «Şən həyat» 
restorannından çıxıb Bilgəhdəki bağına qədər məsafə və zaman 
qət edənəcən. Ə.Ağayeviçin qulaqlarında «Segah»ın səsi ava-
zıdıqca bu insan mənəvi cəhətdən «özünə» yaxınlaşır, səs tam 
eşidilməz olduqda isə o, mahiyyət etibarilə necə varsa elə qalır. 
 
128 
Mətnaltı dərinlik Elçin prozasını sərtləndirən əsas poetik 
amildir. Yazıçı qəhrəmanlarının həyatını təfərrüatı ilə canlan-
dırırsa, onların daxili aləmlərini, düşüncə və fikirlərini oxucuya 
çatdırırsa da, əsər son anda daşıdığı məzmun yükü ilə diqqəti 
cəlb edir. «Bayraqdar» kitabına daxil olan povestlər bu gü-
nümüz üçün real, xarakterik olan ideyanı daşıdığına görə yadda 
qalırlar. Müəllif iki povestində sonluğu ibrətamiz motiv üzə-
rində qurur. «Qarabağ Şikəstəsi» povestində Cümü İsraildən 
gəlmiş İzabelin arvadı Sonaya bağışladığı fransız ətrini satıb 
əvəzinə don almağı özünə sığışdırmır. Bu ətir Cümüyə dün-
yanın ən iyrənc qoxu təsirini bağışlayır. Qəribə bir təzad da bu 
zaman baş verir. Cümü ona halal verilən hədiyyəni – ətiri özü-
nə haram sayıb satmır, amma qəfil rastına çıxan Ağadadaşın 
itmiş Qırmızı xoruzunu və iki toyuğunu motorollerinin kuzovu-
na qoyub: «- Sizi çaqqal yeyənəcən, elə bizimkilər yeyər. – 
Sonra, elə bil özünə bəraət qazandırmaq üçün: - Çaqqallar ye-
məyə şey tapacaq» - deyib evinə aparır. 
«Bayraqdar» povestində isə Surxayın oğlu Əbülfət (Eyse-
bio) futbol oynadığı zaman qazanxananın damından yıxılır və 
bu zaman atasının bayrağı bərkitdiyi zaman işlətdiyi zubul 
onun ürəyinə girir. 
Fransız ətiri, rus zubulu Elçinin povestində rəmzi xarakter 
daşıyır, Azərbaycana mənəvi cəhətdən yad olan iki qütbü – 
Fransa-Rusiya qütbünü nişan verir. Elçin real olan bu faktı milli 
psixologiya baxımından mənalandırmış, onu cəmiyyətin ağrılı 
problemi kimi işıqlandıra bilmişdir. Sosial-mənəvi proseslərin 
mahiyyətinə varmadan, onların əsasında duran, zəminini təşkil 
edən problemlərin kökünü açmadan millətin bəladan, faciədən 
qurtulması mümkün deyil. Əsərin daşıdığı ideya da budur. 
 
  
129 
“DOLU” YAĞAN MƏKANLAR... 
 
Çağdaş nəsrin axtarışlarının mərkəzində müharibə mövzu-
sunun dayanması bu mövzuda ədəbiyyatın yeni bir söz deməyə 
cəhdi kimi mənalanmalıdır. Əvvəla, kifayət qədər zaman 
fasiləsi ötmüş, müharibənin odlu-alovlu illəri çoxdan geridə 
qalmışdır. İndi hadisələrə yönələn analitik baxışın dramatizmi 
artmalı, onun daha çox fəlsəfəsinə yenmək məramı güclənmə-
lidir. Digər tərəfdən, bu mövzuda ədəbiyyatımızda bir boşluq 
var, indi bir-birinin ardınca yazılan nəsr kitabları, onların mü-
zakirəsi, ilk növbədə boşluqları doldurmaq yönündə bir ad-
dımdır. Sadəcə bir addım...Nədən ki, ona yetməyin, gizli qat-
larını çözməyin realizəsi hələ qarşımızdadır.  
Aqil Abbasın “Dolu” romanı müharibə görüntülərini sərgi-
ləyən romandır, həm düşmənlə apardığımız, həm də öz içimiz-
də gedən müharibənin iç aləmini görk edən roman. Romanın 
strukturu 90-cı illərin əvvəllərində milli həyatımız üçün 
xarakterik olan, baş vermiş müxtəlif parodoksları mümkün qə-
dər yanaşı verməyə imkan yaradır: ön cəbəhədə gedən vuruşlar, 
kəskinləşən münasibətlər, düşmən qarşısında əliyalın, silahsız 
qalan ordu, tarıma çəkilmiş əsgər əsəbləri, müharibə gərginliyi 
və bu gərginliyin arxa cəbhədə hiss olunmayan əhvalının fəci 
görüntüləri. Bu iki təzadlı situasiyalarda müxtəlif səviyyəli 
obrazların dünyasına bələd olmağa hər çür imkan yaranır. Belə 
ki, 90-cı illərə məxsus elə bir məqam-cəmiyyət, mənəviyyat, 
məişət, psixoloji durum mənasında – yoxdur ki, romanda təsvi-
rini tapmasın. Həm bütöv cəmiyyət-xalq səviyyəsində, həm də 
müharibə gerçəkliyinin lokal təzahürlərinə enərək... 
Romanda A.Abbas nəsrinə məxsus fikrin ilkin formada mə-
nalanması, prozaik naturallığı var. Əsərdəki koloritin əsas sə-
bəblərindən biri müəllifin “külli Qarabağın abı-həyatı”nı, onun 
ictimai-siyasi, coğrafi mühitini yaxşı tanımasıdır. Elə əsərdəki 
hadisələr də təsvir olunan məkanın-Dünyanın ən varlı şəhərinin 
–Ağdamın lokal regional dəyərləri kontekstində sərgilənir, bu 
 
130 
mühitin hansı fərqli, fərdi qanunları ilə yaşadığı: “Bu şəhərdə 
Sovet hökuməti yox idi. Və yetmiş ili idi qura da bilmir-
dilər; Bura gələn vəzifəlilər Sovet qanunları ilə deyil, bu 
şəhərin qanunları ilə yaşamalıydılar. Bu şəhərin qanunları 
ilə yaşamaq istəməyənlər, sinəsinə döyüb “bu şəhərdə qay-
da-qanun yaradacam” deyənlər də olmuşdu. Amma be-
lələri günlərin birində ya kabinetində ağzından vurulmuş-
du, ya camaatın gur yerində mal kimi döyülmüşdü, ya da 
evi yandırılmışdı; Bu şəhərin öz Fantoması vardı, Zorrosu, 
Şakası, Caqası, Ştirlitsi də, hələ də dağlarda yaşayan qaçaq 
nəbiləri də”, inancları :”Bu camaat üçün Seyid Lazım 
Ağanın sözü “Qur’an” ayəsi kimiydi, heç kim keçə bilməz-
di”, qonaqpərvərliyi (Komandirin həbsxanada belə şahmatı 
xarici qonaqlara bağışlaması), dar ayaqda olana son qəpiyini 
belə əsirgəməmək (Musanın anasının əməliyyatı üçün əsgər-
lərin pul yığması faktı) kimi keyfiyyətləri ümumi planda bütün 
milli, mental keyfiyyət özəllikləri zəminində açılır. Ənənəvi 
sovet mühitində onlar düşüncələri, davranışları, özünəməxsus 
qanunları ilə fərqlənir və təbəddülat doğururdular, müharibə 
dövründə isə bu insanları torpaq uğrunda mübarizənin başında 
görürük. Qeyd edək ki, müəllif bu obrazların natural cizgilərini 
təsvir etməyə, onların təhlükəli sınaq məqamındakı bütövlü-
yünü göstərməyə, bu məqamların psixoloji sirayətediciliyinı və 
nəticələrini təhkiyənin mərkəzinə çəkməklə ümunu sujet xət-
tində birləşdirməyə müvəffəq olur. Hətta bu sırada daha bir 
motiv- erməni qızının zorlanmasına imkan verməyib azad edən 
azərbaycanlı əsgər bu kişiliyi ilə – “Komandir, mən arvad 
davası eləmirəm, torpaq davası eliyirəm”- bizə M.Cəlilin 
erməni aşığını öldürməyib azad edən qəhrəman yüzbaşısını 
xatırladırsa da- “ Dəxli yox idi ki, bəlkə də günün birində bu 
qız onu vuracaqdı, amma indi onun qarşısında sabah onu 
vuracaq bir düşməni görmürdü, Tanrının ondan imdad 
diləyən yaratdığı bir varlığı görürdü. Bəlkə də uşaqlar bu 
qızı güllələsəydilər fərqinə varmazdı, amma zorlanmasını 
qəbul edə bilməmişdi.”- həməncə milli xarakterimizə ayna 
131 
tutmaqla ironik çaları təqib qılır: hə, T.Əlişanoğlunun “Qu-
qark” əsəri ilə bağlı qeydlərində dediyi kimi, “bu bizik”, heç 
dəyişməmişik. Özümüzün özümüzə və düşmənimizə qarşı hər 
bir halda göstərdiyimiz iltifat budur. Orda-cəbhədə milli hey-
siyyatımızı itirməyəcək qədər ali, geridə, arxa cəbhədə onu qoru-
mayacaq qədər təzadlı. Əsər bu iki bir-birinə zidd mövqeni insan 
amili kontekstində qabardır. Biz müharibədə torpaqlarımızdan 
daha öncə insanlığımızı itirdik və bəlkə insanlığımızı itirdiyimiz 
nədənindən torpaqlarımızı itirdik. Əsərdə Komandir itməyən, 
itirilməyən yaddaş kimi mənalanır. Müharibə acısı sona qədər 
tək bu insanın içində, yaddaşında yaşayır. Elə onu tanıyan 
digərləri üçün də bu insan müharibənin təhlükəli portpetidir, 
yalnız ona baxanda müharibəni də xatırlamağa məcbur olurlar. 
Əsərdəki bütün digər hadisələr də məhz onun ətrafında cərəyan 
edir, bu və ya digər şəkildə bu obrazla əlaqələnirlər.. 
Romanda ilk baxışda sanki qəhrəmanlığın vəsfi ilə bağlı mə-
qamlara köklənmək hissi yoxdur, biz müharibədə uduzmuş, 
torpaqlarını itirmiş bir məmləkətin övladlarıyıq və bu vəziy-
yətdə qəhrəmanlıqdan dəm vurmağa haqqımız varmı? Amma 
yox, əsər həm də cəmiyyətə mesaj ünvanlayır: Qarabağı onu 
qorumağa gücü, cəsarəti yetən qəhrəman əsgəri olmadı deyə 
itirmədik, Qarabağı səbatsız siyasətin, Ağ evlərdə xəbərsiz 
yazılan ssenarilərin, icraçı rejissorların ucbatından itirdik. 
Məlum həqiqətdir, amma bir də əsərdə təsvirinə varmaq: ”Bu 
dəhşətli Kinonun ssenarisini dünyanın Böyük Dövlətlərinin 
Böyük Saraylarında yazmışdılar. Çəkilişini də Tarkovski-
nin də, Tofiq Tağızadənin də həsəd aparacaqları rejissor-
lara tapşırmışdılar. Və həmin rejissorları da Böyük Dövlət-
lərin Böyük Saraylarında oturub çəkməkdə olduqları 
kinonun gündəlik kadrlarına ləzzətlə tamaşa edirdilər. Bu 
Kinonun iştirakçılarının isə nə ssenaridən, nə də rejissor 
işindən xəbərləri yox idi”. 
Əsərin əvvəlində müəllif mövzunu dünya problematikası 
yönündə müstəviyə çıxarsa da, sonradan hadisələr lokal milli 
məcrada davam edir. Ümumiyyətlə, romandakı real hadisələr 
 
132 
iki zamanda, müharibədən əvvəl və sonrakı zamanlarda təsvir 
olunub. Komandirin həbsxana dövrü-bunlar arasında aralıq 
zaman vahidi kimi səciyyələnir. Həbsdən o yanda Müharibə 
illəri dayanır- dəhşət və sarsıntılarla dolu, hər anı ölüm olan 
müharibə. Azərbaycanın portreti təhlükədədir, millətin taleyi 
təhlükədədir. Həbsdən bu yana atəşkəsin razılıq verdiyi sakit-
likdir, çal-çağırdır, hər şey harmoniyası ilə davam edir. Düz-
dür, bu sakitlik müharibə illərində belə paytaxtda hakim idi, 
ora, cəbhə bölgələrinə, Dünyanın ən varlı şəhərinə yağan dolu-
ların-qrad yağışının səsi bura- paytaxta gəlib çatmırdı. “Şəhər o 
biri üzündən xəbəri olmayan medalyon kimiydi” (Z.Şəfi). 
Qeyd edək ki, bu iki zidd əhvalın, psoxoloji ovqatın əksi 
çağdaş nəsrimizdə, müharibə mövzusunda yazılan əsərlərdə 
ironik üslub çaları ilə aktuallıq kəsb edir. Yaşlı nəslin nüma-
yəndələrindən tutmuş-(məsələn, A.Abdullanın “Çavuş” heka-
yəsi) gənc yazarlaradək (məsələn, Z.Şəfinin “Heykəltəraş” 
hekayəsi) meydana çıxan əsərlərdə bu məqamın sərt dramatiz-
mi ilə qarşılaşırıq. “Dolu” əsərində də bu disharmoniyaya qarşı 
bir aqressivlik var, müəllif dəyərlərin devalvasiyasını qabart-
maq nöqteyi-nəzərindən çağdaş həyatın neqativlərini, deqrada-
siyaya uğramış dəyər faktorunu önə xəttə çıxardır. Toxunduğu 
mövzu sferası isə, istənilən qədər, ictimai-mənəvi kontekstlərdə 
bu və ya digər tonlarla çevrələnir. Cəmiyyətin şou xəbərlərinə 
marağına istehzasından tutmuş-“Qarabağ camaatının yorğan 
davası bitmiş və dünya qayıdıb öz əvvəlki məhvərinə düş-
müşdü və dünya... bir şouya çevrilmişdi. Bu şounun 
qəhrəmanları onun kimi müharibə qəhrəmanlarını çoxdan 
unutdurmuşdu. Həm baldızı ilə, həm qaynı arvadıyla yaşa-
yan, qayınanasının sevgisinə isə biganə qalan Xose Antuan 
Rodrigesin qayınanasının iztirabları bir tərəfdən, aşnası ilə 
qəzaya düşmüş Diananın ölümünün acısı bir tərəfdən, 
“Aşka sürgün”dəki qızın göz yaşları bir tərəfdən - adamları 
elə təsirləndirib üzmüşdü ki...”, yazarların belə həmin ağır 
məqamlarda “müsəlləh əsgər” ola bilməməsi kimi məqamlar 
133 
əsərin tənqid predmeti olmaqdan yan ötmür: “müharibə 
başlayanda Səməd Vurğun yazırdı ki, bilsin ana torpaq, 
eşitsin Vətən, müsəlləh əsgərəm mən də bu gündən. Bəs 
hanı bu günün səmədvurğunları? Hanı? Hanı rəsulrzalar, 
süleymanrüstəmlər, qırılıblar?! Niyə gəlmirlər? O Lenin 
meydanında millət, Vətən deyib nənəm də bağırar! Bura 
gəlsinlər ey, bura! Demirəm ha gəlib silah götürüb bizə 
qoşulsunlar. Gəlsinlər görsünlər ölmüşük, qalmışıq.”  
Əsərdəki döyüş səhnələri canlı, həyati alınıb. Sanki hadi-
sələrin canlı iştirakçılarıyıq, müharibənin əsəbi gərginliyini ya-
şayırıq, başımızın üzərindən adlayan güllə yağışından dəhşətə 
gəlirik. Xüsusilə, Drakon və Pələngin ölüm səhnələri, Koman-
dirin polkovniki öldürməsi, əsgərlərin qaçış səhnəsi- əsər daha 
çox elə bu qatı-psixoliji savaş məqamı ilə yaddaqalandır. Cə-
miyyət təzadlarına, müharibə dövrü insanının münasibətlərinə 
vardıqca Komandirin arzu və ümidləri sanki fiaskoya uğrayır. 
O, mənən və cismən yaşadığı müharibə ağrılarının dərinliyinə 
varmaqdan daha çox dünya-insan münasibətlərinə köklənir. On 
illik həbsxana həyatından sonra torpağı işğal olunmuş məmlə-
kətdəki qurulan çal-çağır, kef məclislərini görüb cəmiyyətin 
uğradığı mənəvi aşınmanı-insanın dünənindən necə sürətlə 
ayrılması tendensiyasını müşahidə edir. Hiss edir ki, bu cəmiy-
yət ona yaddır və o, içində gəzdirdiyi müharibə acıları ilə bur-
da, bu cəmiyyətdə yaşaya bilməyəcək. Bu məqamda, əsərdə 
müharibə mövzusu zəminində müəllif şəxsiyyət-cəmiyyət anto-
qonizmini önə çıxardır, yəni müharibə dövrünün acı reallıqla-
rından biri budur-insan elə bir çıxılmazlığa düşür ki, öz imkan-
larını, torpağını, yurdunu qoruma çabasını realizə edə bilmir. 
Birinci fəsil bu fiaskonun dramını, ikinci fəsil isə faciəsini 
(fəlsəfəsini) göstərir. İkinci fəsildə daha çox insanın psixoliji 
durumunun sərgilənməsi funksionallıq kəsb edir. Romanın bi-
rinci fəsli real olaylar kontekstində təsvirini tapırsa, ikinci fəsil 
gerçəklərin fəlsəfəsini yaşadır, mənəviyyatın xaosunu göstərir. 
Burada müəllif nihizminin nikbin çaları belə görünür, bu özü-
 
134 
nəironiya millətın yaddaşına bədgümanlıq: “İllər keçmişdi, 
təkcə bircə nəfər belə Rəşid paşaya güllələnmə hökmü 
çıxaranların nə övladlarının, nə də nəvələrinin üzünə tü-
pürməmişdi..... Müşfiqi güllələyənlərin nə özlərinin, nə də 
nəsillərinin üzünə tüpürülmədiyi kimi!”, zamana xəfif isteh-
za (Komandirin həbsxana divarlarına baxaraq daldığı düşün-
cələr) şəklində üzə çıxır. Əlbəttə, bu ironik çalar hər məqamda 
uğurlu alınmır. Məsələn, əsərdə Komandirin məhkəmə zalında 
Diyarbəkr valisi Rəşid paşa ilə bağlı hakimə söylədiyi uzun-
uzadı nitq dediyimiz bu neqativləri sərgiləməyə yönəlsə də 
məncə uğursuz alınıb, təhkiyənin dramatik ahəngini güclənmə-
sinə nə qədər səy göstərilməsinə baxmayaraq bizdə heç bir hə-
yəcan, təsirlənmə baş vermir. Çünki burada əsərin ideya planı 
mürəkkəb kolliziyanın əyanı təcəssümü ilə yox, daha çox rito-
rik fikirlərin deklarativ bəyənatı kimi əsərə gətirilir. Sanki 
müəllif yaratdığı xarakterdən bu kontekstdə öz fikirlərini ifadə 
eləmək üçün bir rupor kimi faydalanır. 
Digər kəsir məqamlardan biri romanda bir qism adların 
simvolik şəkildə təqdim olunmasıdır. Dünyanın ən varlı şəhəri, 
At belində olan oğlan, Əlində çürük alma olan Əzrayıl-hər 
şeyin öz adı ilə deyildiyi bir əsərdə belə bir məqsədli, süni 
ağırlaşmaya lüzum varmı?! Axı əsərin mifik, mistik qatı yox-
dur, tarixi zəmin dünənimiz, hamımıızın keçib gəldiyi zaman-
dır. Müəllifin əsgərləri Pələng, Drakon kimi adlarla xarakterizə 
etməsi bizə daha uyar təsir bağışlayır, o mənada ki, burada bir 
təbiilik var, onların şəxsi keyfiyyətlərinə uyğun olaraq qazan-
dıqları bu adlar əsərdə öz adları ilə verilən Palyaniçko, Mütəl-
libov kimi real səslənir. At belində olan adamsa-guya istənilən 
bir adla adlandırılan məmur obrazı kimi verilsəydi roman çox 
şeymi itirəcəkdi?! Eləcə də Dünyanın ən varlı şəhərinin Ağdam 
olması elə ilk həmlədəcə faş olandan sonra bu sirli, simvolik 
adın bir önəmi qalmır, yaxud sonrakı proseslər imkan vemir ki, 
bu müəmmanın qorunması, oxucunu öz gümanında çaşdırması 
üçün bildiklərini təzələyə, onlara təzə nəsə əlavə edə.  
135 
Daha bir məqam, romanda müxtəlif zaman qatları arasında 
rabitə yaradılmasına səy göstərilsə də (Məhəmməd peyğəmbər. 
İsa peyğəmbər, Ayna Sultanova, Həmid Sultanovla bağlı löv-
hələr) estetik bütövlük baxımından alınmayıb, bu epizodlar 
dağınıq, pərakəndə parçalar yığını təsiri bağışlayır. Müəllif 
süni şəkildə bizi real aləmdən şərti aləmə aparır. Ona görə də 
onlar arasındakı sərhədlər nəinki itmir, hətta bir-birindən uzaq 
süjet şaxələri arasında ahəngi tutmaq olmur. Əlbəttə, problemin 
qloballığını ifadə eləmək üçün şərti-metaforik ünsürlərdən 
istifadə eləmək yaxşıdır, ancaq bu ünsürlər mətndə digər mə-
qamlarla daxilən bağlanmalı, ümumi qayənin təcəssümünə 
xidmət eləməlidir. “Dolu”dakı bu simvollar isə əsərin ruhundan 
doğmadığından fikir vüsəti, məna genişliyi yaratmır. 
Amma bütün kəsir və çatışmazlıqlarına rəğmən müharibə 
mövzusunun dərkində, dövrün milli istimai mühitinin və tarixi 
şəraitinin öyrənilməsində “Dolu”romanının pozitiv rolu olacağı 
şübhəsizdir.  
 
  
 
136 
“HARAMI” ROMANI: QƏHRƏMAN VƏ ZAMAN  
PROBLEMLƏRİ ÖNÜNDƏ 
 
Ş.Ağayarın nəsrində müharibə insanının içindəki ağrını, 
daşıdığı həyat yükünü ifadə eləmək gücü var. Çağdaş nəsrdə bu 
ağrı simvolikası Şərifin mətnlərində daha yaxşı əksini tapır. 
Şərif müharibənin odunu-alovunun, yandırıb kül etdiyi arzula-
rın insan içində doğurduğu fəsadlarını, atdığı şırımlarını göstə-
rir. Vektorun oxunu “quşu uçan budaqlara” yox, o quşların dal-
dalandığı, məskən saldıqları məkanların istiqamətinə tuşlayır. 
“Haramı” romanına qədər Şərifin meydana qoyduğu he-
kayələri, “Kərpickəsən kişinin dastanı” povesti müharibənin o 
qatlarını çözməyə meylli idi ki, onlar öz emosional ahəngi və 
problematikası ilə müharibə insanının hisslərinin yanğısına və 
müəllifın iç ağrılarının təfsilatına söykənirdi. “Haramı” romanı 
da eyni mövzunu, problematikanı, milli heysiyyat məsələlərini 
çözməyi təqib qılır. Bu dəfə əsərin ideya planı bir qədər geniş-
lənir, müəllif milli-mənəvi keyfiyyətləri, kişilik dəyərlərinin 
yaşarı göstəricilərini özündə ehtiva edən qaçaqlıq mövzusunu 
bədii sözün təcəssümünə çevirməklə müharibənin ədəbiyyat-
dakı obrazına yeni çalarlar artırır. Milli nəsrimizdə bu möv-
zunun bir sıra sələfləri olduğu məlumdur: İ.Şıxlının “Dəli kür” 
“Ölən dünyam”, F.Kərimzadə “Qarlı aşırım”, İ.Əfəndiyev 
“Üçatılan”, S.Azəri “Duman çəkilir” kimi nümunələrində patri-
arxal qanunları funksionaldır, bu və ya digər şəkildə milli xa-
rakterin özəlliklərindən rişələnirlər. Son dövrün nəsr nümunə-
lərinə dayaqlansaq, bizdə qaçaqlıq mövzusu, öz yaşam qanun-
ları ilə seçilən milli obraz nəzərə çarpmır. Bu obrazın sələfləri 
də milli yaddaş daşıyıcıları kimi sanki tarixə dönmüş, öz 
funksionallıqlarını dondurmuşlar. Ş.Ağayar bu mövzunu yeni-
dən təsvir predmetinə çevirməklə həm də zamanı yeni sınaq 
qarşısına çıxarır: yeni cəmiyyətdə milli insanın mövqeyi necə 
görünür, o yenədə-mi cəmiyyət üçün “artıq adam”dır, yoxsa 
ictimai və mədəni inkişaf onun yaşam tərzi, düşüncə hüdudu 
137 
qarşısında güzəşt edir, onun ənənə və mühafizəkarlıq meyar-
larının cəmiyyətdə dayanıqlılığına çaba göstərir.  
Özü də bu mövzu o zaman təsvirə çəkilir ki, cəmiyyətdə 
xaos nizamı, disharmoniya harmoniyanı əvəz edir. O zaman 
nəsr də inersiya ilə milli yaddaşı silkələyərək onu ayıq-sayıq 
salmağa çalışır, milli psixologiyamıza yabançı elementlərin, 
ünsürlərin qovuşmasına etiraz edir.  
İ.Şıxlının “Ölən dünyam” əsərində belə bir epizod var. 
”Troyka”nın sadiq qulu olan Fətullayev qolçomaqların kökünü 
kəsmək üçün bir dəstə hazırlayır və Qeybalı kişiyə tapşırır ki, 
kəndə gələn hər kəsi sorğu-sualsız gülləyə tutsunlar. Bu zaman 
Qeybalı kişi acı-acı gülümsünür və deyir: 
“-Kim gələcək? Kənddə başıpapaqlı, vurub-tutan kişi qalıb 
ki, meydana çıxsın? 
Söhbətin bu yerində Keçəl Xondulu qapını açıb içəri girdi.” 
Ədəbiyyatımızda keçəl obrazının hansı neqativ məzmun 
ehtiva etdiyini nəzərə alsaq, müəllifin priyomundakı ironik 
çaların məğzini tutmaq çətin olmur. Əgər bu zamanın kişisi, 
“Cahandar” ağası, vurub-tutanı Keçəl Xondulu idisə, deməli 
cılızlığın igidliyə meydan oxuduğu zəmanə gəlirdi. Müəllifin 
həyəcanı da mənəvi cəngavərliyimizin yoxa çıxması, cılızlığın 
onu üstələməsi qorxusu ilə bağlı idi. Xalq öz keçmişindən bu 
günə hansı dəyərləri gətirib çıxarır, qürur doğuracaq hansı milli 
keyfiyyəti, kişilik heysiyyatını mühafizə edir?!.. 
“Haramı” romanı da milli yaddaşın məhz bu çalarlarına ay-
na tutur, əsərdəki hadisələr qaçaqlıq mövzusunun davamı kimi 
qələmə alınır. Faktura və problematika müasirlikdən, keçib 
gəldiyimiz çağdaş və hələ də diri qalan problemlərimizin aktu-
allığından nəşət edir. Əsərdə həm də qloballaşan dünyamızın 
təbəddülatlarına, onun insan mənəviyyatını üstələməsinə dair 
fikirlər var. “Keçmişdən imtina bir çox qiymətli dəyərlərin 
itirilməsi ilə müşayiət olunur və cəmiyyət sabahları bu 
dəyərlərə qurban vermək fikrində deyil. Fəqət belə səf-
səfələrin fərqinə varmadan, sadəcə, bildiyin, anladığın kimi 
həyat sürmək insanların ilgisini çəkir və onların mənəvi 
 
138 
dünyasında dərin izlər buraxır.” Müəllif yeni dünya həqiqət-
lərinə, həyat tərzinə qarşı milli yaddaşın öz keyfiyyətlərini 
qoyur və bu məramla yadlaşma (yaddaşsızlaşma!) prosesinə 
müqavimət hissi aşılayır.  
“Kişi təbiətən aqressivdir, daima liderlik, müvəffəqiyyət və 
hökmranlıq uğrunda mübarizə aparır. Kişi bu dünyada görmək 
istədiyini görür və götürür”(R.Censen). Ş.Ağayar yeni sosial iea-
rarxiyada kişini, kişilik dəyərlərini, maskulinist mövqeyi daha önə 
çıxardır. “Haramı” bu məramın daşıyıcısı olaraq hasilə gəlib. 
Əsər qəhrəmanın ölümü səhnəsi ilə başlayır və elə ilk sətir-
lərdən, oxucunu narahatlıqda saxlayan həyəcanlı təsvir və 
təhkiyə ilə nəql olunur. Əsərin içərilərinə doğru irəlilədikcə sü-
jetin inkişaf dinamizmi daha da artır. Səməndərin Haramı dü-
zündə özü üçün müəyyənləşdirdiyi qanunlar, ailəsindəki gər-
ginlik, çevrəsi ilə ziddiyyətli münasibətləri, müxtəlif kolliziya-
ların, situasiyaların təsviri əsəri mühüm sosial, əxlaqi-mənəvi 
məzmunla dolğunlaşdırır. 
Romanın bədii konfliktinin bütün şaxələri Səməndər sürəti 
ilə əlaqəlidir. İ.Şıxlının “Dəli Kür” əsərində qəhrəmanın-Ca-
handar ağanın həyat yolu romanda bədii obraz səciyyəsi alan 
Dəli Kürlə müqayisədə verilir, Kürün axarına mane olan bar-
yerlər Cahandar ağanın həyat yolunundakı maneələrlə müvazi 
mənalandırılırdı. Ş.Ağayarın romanında isə qəhrəmanın həyat 
yoluna müvafiq məkan Haramı düzü olur. “Adam yaxşı atın 
üstündə olanda elə bil üzür Haramıda, balıq kimi hər tərəfə 
gedə bilir. Bəlkə, elə bəlli bir yolu-ərkanı, maneəsi, dalanı 
yoxdu deyin gözlənilməz hərəkətləri çox olur Haramının, 
göz qırıpımında məsrası dəyişir, biri-birinə qarışır, idarə 
olunmaz, müdaxilə edilməz şəkil alır”. Haramını səciyyələn-
dirən bu sözlər həm də romanın əsas obrazı Səməndərin öz xa-
rakterinə -ondakı şəxsiyyətin azadlığını və ruhun intəhasızlığını 
ifadə eləmək baxımından uyğun gəlir.  
“Haramı”da təsvir olunan mühitin ictimai-sosial mənzərəsi 
necədir? Xalq Qarabağ faciəsi ilə üzləşmiş, öz dədə-baba yur-
dundan perik düşüb müxtəlif məkanlarda sığınacaq tapmışlar. 
139 
Belə ağır vaxtlarda qaçqınlıq zillətinin girdabında boğulan 
Rüstəmin ailəsinə Səməndərin yatağına köçüb orda çobanlıq 
etməsi təklifi vəziyyətdən ən yaxşı çıxış yolu olur. Onların hər 
ikisi Qarabağ qaçqınıdır, amma Səməndər həm də qaçaqdır, 
sözünü deyə bilən, bütün qaçaqlar kimi mərdlik qanunları ilə 
yaşayan insandır. Roman boyu biz bu obrazın xarakterinə bələd 
olur, müxtəlif situasiyalarda açılan tipik əlamətlərini görə 
bilirik. Əsərdəki hadisələr üç mətndə ehtiva olunur. Rüstəmin 
(əsərdəki hadisələr onun dili ilə nəql olunur) Səməndərin ölü-
mündən sonra fermadan şəhərə gəlib yaşadığı dövr-indiki za-
man-ki, hadisələr məhz bu rakursdan müstəviyə gətirilir; müəl-
lifin söylədiyi on iki hekayət əsasında Səməndərin tərcümeyi-
halını, xarakterinin açılmasına yardımçı olan səhnələri sərgilə-
yən məqamlar-keçmiş zaman- ki, yalnız Səməndərin ömür ta-
rixçəsi, onun müharibəyə qədər, Haramı düzündə məskunla-
şanadək keçdiyi yol nəql olunur və əsas vaqeələrin cərəyan 
etdiyi, Rüstəmlə Səməndərin ortaq zamanı və məkanı bölüşmə-
lərini görükdürən məkan-Haramı düzündəki cərəyan edən va-
qeələrin zamanı. Bütün vaqeələr indiki zaman qatında nəql 
olunsa da, əslində mətnlərdə sərgilənən hadisələr oxucunu vir-
tual olaraq öz zamanına aparır. Maraqlısı da elə budur, öz za-
manına dönən insan Səməndərin düzənlədiyi həyatdan nəyi əxz 
edir? Hansı təkrarsız milli çaları ki, onu bu mövzuda daha 
bitkin yaradılan Cahandar ağadan fərqləndirsin?! 
Əsərdə Səməndər qaçaqlığın-kişiliyin, bəyliyin son nüma-
yəndəsi kimi mənalanır. Müəllifin onunla bağlı danışdığı on iki 
hekayət (on iki boy!), eləcə də günün sosial-mənəvi təzadlarını 
sərgiləyən məqamlar –yeddi gündəlik sanki bununla igidliyin 
sona vardığını işarə edir: ”İgidliyə bir qoz”. Bu da İ.Şıxlı rakur-
sumu, yoxsa daha fəci reallıq? Var olan, hələ sıradan çıxmayan 
milli cahangirliyimiz bu zamanda belə özünə güclü arxa tap-
mır. Amma tərəddüd doğurur: yaxşı, günbəgün dəyişən və milli 
keyfiyyətlərindən uzaqlaşan cəmiyyətin bu günə ötürəsi dəyəri, 
zəmanə qəhrəmanı beləmi olmalıdır?  
 
140 
Şərif yeni dünya düzəninə qarşı qoyduğu qaçaq obrazını 
bitkin yaratsa da, bəzi cəhətlərini sanki köhnə dövrün, möv-
zunun sələfi olan əsərlərin qəhrəmanlarından proyeksiyalayır. 
Cahandar ağanın qadına münasibətdə yol verdiyi xətanı Şərifin 
qəhrəmanı yenidən təkrarlayır. Belə bir təkrar müəllifə niyə 
lazim olur? Qaçaqlığın atributu kimi, yoxsa qəhrəmanın ölü-
münü hazırlayan səbəb kimi? Bir qədər də bunlar çaşdırır bizi-
milli insan beləmi olmalıdır-gözü tutduğu qadını arvadının üs-
tünə gətirməli, oğurluqla məşğul olmalı, anasını söyməli, heç 
nəyin ağına-bozuna baxmadan qarşısındakına qolunun gücünü 
göstərməli, hərbə-zorba gəlməlidir -Şərif sanki zamanları qa-
rışdırır, yəni zamanlar əsərdə onsuz da qarışıqdır, söhbət qəh-
rəmanın zamanından gedir. Səməndərin faciəsini şərtləndirən 
amil onun xarakterinin öz mühitində olmamasıdır. Onun yaşam 
tərzi yalnız kənar dünya üçün yox, elə ətrafi, çevrəsi, doğma 
ailəsi üçün də qəbul edilmir. Səbəbini müəllif özü deyir: 
“Səməndər vaxtından çox-çox gec gəlib dünyaya.” 
Əsərdə “iki Səməndər” surəti var. Qaçaq Səməndər - harada 
yaşamasından asılı olmayaraq öz kişilik qanunlarına sadiqdir, 
atını dördnala çapıb istədiyini yeridir-gözü tutduğu qadınları 
evinə gətirir, oğlu Şiruyəni yanan alovun içinə göndərəcək qədər 
sərt davranır. Amma bu mənin içində bir özgə “mən” də var. 
Eşitdiyi sazın səsindən gözündən yaş damcıları süzülən-“O saza 
qulaq asa-asa ağlayırdı. ...O, hər dəfə kirpiklərini çalanda 
üzüm giləsi boyda yaş yanağına dəymədən birbaş enli 
sinəsinin üstünə tökülürdü. Bir anlı Səməndərin ürək 
döyüntüsünün əynindəki köynəyi qaldırıb-endirdiyini hiss 
etdim. Onun bütün kor-kobud görkəminin içində heyrətamiz 
dərəcədə incə cizgilər gördüm birdən-birə”, uşaqlarına qoşulub 
qabaqlarında oynayan saf, kövrək, uşaq təbiətli Səməndər var. 
Səməndərin içindəki ikinci “mən”, ikinci Səməndər onun 
ətrafında heç kəsə, hətta ailəsinə-həyat yoldaşı Xalidəyə, oğlu 
Şiruyəyə, yaxını Eyvaza məlum olmadığı halda Rüstəm bu 
ayrıntını tuta bilir, ondakı gizlini duyur. Həm də hiss edir ki, 
141 
bütün azmanlığına və azadlığına rəgmən o, həddən artıq tək və 
tənhadır. Səməndər tənhadır və müəllif onun tənhalığını da, 
xarakterindəki qabalığı və sərtliyi də yurdundan ayrı düşməsi 
ilə mənalandırır: ”Səməndərin üstündən kotan kimi keçib 
gedən və getdikcə daha çox çirkinliklərə, əclaflıqlara bula-
şan zaman ona əzab verirdi. Laçında bu ziddiyyətləri 
Haramıdıakı qədər çətin yaşamazdı Səməndər. Dağların 
sərtliyi onun təbiəti ilə ilahi bir harmoniya yaradar, içinə 
rahatlıq gətirərdi. Bəlkə, elə buna görə hər dəfə ürəyi yu-
xalanda üzünü Kirs dağına çevirirdi.” 
Səməndərin içindəki tufanın, xarakterindəki ipə-sapa 
yatmamaq ədasının səbəbi budurmu? Həyat yoldaşı Xalidənin 
də dediyi kimi müharibədir, onun doğma yurdundan ayrı 
düşməsidirmi? “Allah erməninin belini qırsın, nə oldusa bu 
qaçqınlıqda oldu. Hərə dağıldı bir tərəfə...Öz rayonumuzda 
olanda ərim də belə hərəkətlər eləmirdi”. Yoxsa uşaqlıqdan 
düşdüyü mühitin pozucu təsiridir? Təbii ki, yurdundan, 
böyüdüyü el-obadan uzaq düşməsi, Haramı düşündə məskən 
salması onun taleyinə də, ovqatına da təsirsiz qalmır. Müha-
ribənin Səməndərin içində boy verən acısı əsərin bir neçə epi-
zodunda xəsis lövhələrlə sərgilənir. Kiçik oğlunun adını Laçın 
qoyur, dinlədiyi sazın səsindən kövrəlib ağlayır, üzünü dağlara 
tutub hansısa səhv əməlindən peşmanladığını dilə gətirir. 
Amma bununla belə yurd yerindən ayrı düşmək acısını Səmən-
dərin xarakterinin əsas amili kimi götürmək düzgün deyil. 
Əvvəla Qarabağla bağlı məqamlar bu əsərdə fon səciyyəsi 
daşıyır. Digər tərəfdən, Səməndərin tərcümeyi-halı ilə bağlı 
təsvir olunan on iki hekayət bəlli edir ki, bu onun xarakteridir, 
harada yaşamasından, istər ucqar dağ yeri olsun, istərsə də 
şəhərin ən geniş prospekti –Səməndərin mahiyyətcə dəyişəcəyi 
mümkünsüz və ağlasığmaz bir şeydir. Hər yerdə o eyni qay-
ğılarla üzləşəcək, ətrafi üçün böyük bir təhlükə mənbəyi ola-
caq, çeşidli kolliziyalarla rastlaşacaqdı. Çünki problem zaman-
da idi, Səməndər bütün ruhu, yaşam tərzi, kişilik ədası, hədsiz 
 
142 
azad fikir və əməl sahibi olmasıyla ondan bir pillə yuxarıda 
dayanırdı. Zaman isə “altıncı mərtəbə”də olanları başa düşmür, 
onunla müxalif davranır. “Qədimliyinə rəgmən zəmanədən 
baş çıxarmağı bacaran insan idi Səməndər. Sadəcə, zaman-
la uyuşa bilmirdi. Zamanla uyuşmazlıq isə böyük komedi-
yalar və ya dəhşətli faciələr yaradır. Səməndər faciələrlə 
yaşayan birisi idi”. Ş.Ağayar zamana müxalif davranan ob-
razlar sırasında komediya qəhrəmanının iç dünyadüyumuna, 
onun mühakimə və tutumlarına (əsərdəki Rəcəb İvedik nüan-
sı!) köklənsə də faciə qəhrəmanının obrazını yaradır. 
Səməndərin ölümü əsərdə seçilən xarakterin labüd sonluğu 
kimi təqdim olunur. Hətta sona qədər açıq qalan “qatilin kimli-
yi” məsələsi də məntiqi sonuc kimi mənalanır: Nə fərqi var 
kimin əliylə törədilib bu qətl. Həyat yoldaşı Xalidənin, ya başqa 
birinin? Səməndər kimi insanların ölümünə fətva verən zaman 
deyilmi?! Seçilmişlərə qarşı daim amansız davranan zaman... Bu 
məqam həm də əsərdəki bədbin fəlsəfəni ehtiva edir: Səməndər 
kimi insanlara bəşəriyyətdə daha yer yoxdur, əgər insanlıq və 
mənəviyyat deqradasiyaya uğrayıbsa onda Səməndər kimi 
insanların fəci sonunu, sonluğunu həyat özü labüdləşdirir. 
“Haramı”dakı əsas ideya da budur: cəmiyyət və insanlar 
mənəvi tənəzzül keçirir, müharibə xalqın iradəsini sıxışdırır, 
bütün bu kataklizmlər içərisində özgürlüyü, sabit yaşayış tərzi, 
milli xarakteri ilə seçilən insanlar öz məzmunu və mahiyyəti 
etibarilə təkliyə və anlaşılmazlığa urcah olurlar. “Haramı” ki-
şilik dəyərləri ilə “son magikan” olan belə insanlardan birinin-
Səməndərin qurduğu patriorxal dünyanı və onun necə puç ol-
masını, fənaya uğramasını göstərir. Əsərin uğuru da məhz milli 
yaddaşla bağlı məqamları əsərə gətirmək, bu məqamalrı müxtə-
lif situasiyalar zəminində açmağa müvəffəq olmasıdır. 
Romanda Səməndər obrazı bitkin yaradılıb. Hər kiçik detal, 
hər epizod onun xarakterindəki müəyyən bir cizgini açmağa 
yardımçı olur. Qəhrəmanın həm zahirən təsvir olunan portreti, 
həm daxili keyfiyyətləri əsərdə real, canlı boyalarla inikasını 
tapıb. Romanın əvvəlində müəllif qeyd edir: “əsərdə əsas hadi-
143 
sələr bədii, gündəlik isə publisistik üslubda qələmə alınıb”. Bu-
rada ikinci qat-yəni, əsərin publisistik üslubda yazılan hissəsi-
gündəliklər əsas hadisələrin əleyhinə işləyir, yəni, o ideyanı, 
konsepsiyanı ki, müəllif əsas süjet xəttində qoyur və onu mə-
nalandırmağa çalışır, gündəliklər sanki bu düzəni dağıdır. Ona 
görə yox ki, iki ayrı üslublar bu koloritə təsir edir, yox, sadəcə 
gündəliklər əsərin bədii qatının gizlinlərini, sıxdığı ruhsal 
enerjini parçalamaqla hadisələrin sirayətedici həzzini azaldır, 
oxucu üçün düşünməyə imkan, təsirlənməyə duyğu yeri qoy-
mur. Belə ki, realist üslubla postmodernizmin qovuşuğu kimi 
ərsəyə gələn romanın diaxron xətti təsirini göstərir, müəllif 
ciddi planda qoyduğu nəsnələri əsərdə həm də postmodern 
kinayə obyektinə çevirir (məsələn, “İgidliyə bir qoz” dediyi, 
Koroğlunu cinayət məcəlləsinin maddələri ilə haqqın divanına 
çəkdiyi məqamlar). Eləcə də tez-tez Səməndərlə bağlı “elə 
adamlar üçün bu zəmanədə yaşamaq çox çətin olur” qəbildən 
ifadələr işlədib əsərdəki mətləbi çılpaqlaşdırmaq bədii siqlətə 
xələl vurur. Əsərdə yer alan informasiyanı oxucuya əsər yox, 
müəllif çatdırmağa çalışır. Romanda qəhrəman və zaman proble-
mini situasiyalar bəlirtirsə, əlavə ritorikaya ehtiyac olmamalıdır.  
“Haramı” romanında dastan strukturu var, bir çox nəsnələrin 
etnoqrafik cizgiləri məharətlə açılır: Haramı düzünün yaranma 
tarixindən tutmuş qaçaqlıq həyatının özəlliyi, çoban həyatı və 
bir sıra başqa məsələlər haqqında ətraflı məlumat verilir. Əsə-
rin təhkiyəsi də bu məqamlarda sanki dastan poetikasına köklə-
nir, bir-birini əvəz edən rəvayətlər, hekayətlər axıcı və rəvanlı-
ğı ilə romanı oxunaqlı edir.  
Ş.Ağayar işarələrlə işləməyi bacarır. Bu əsərdə də adların 
əksəriyyəti rəmzi xarakter daşıyır. Səməndərin ən yaxın silah-
daşının Eyvaz olması bizə Koroğlunun ən yaxın adamını yada 
salır. Səməndərin oğlu Şiruyə iran şahı Xosrovun oğlu ilə həm 
xarakterlərindəki oxşarlıq, həm də atasının evə gətirdiyi qadına 
özünün də laqeyd olmaması baxımından səsləşirlər. Və Herakl. 
Əsərin digər əsas qəhrəmanı Rüstəm unutduğu mail parolunun 
gizli şifrəsini açmaq üçün bir sıra adları, rəmzləri sınaqdan 
 
144 
çıxararkən yalnız bu ad kara gəlir. Bu ki elə öz qadınının əli ilə 
öldürülən mifik qəhrəmanın adıdır?! Təsadüfidirmi? Yox, am-
ma işarə heyrətləndirmir. Nədən ki, yazıçı bu məqama çatana 
qədər tarixdə qadınlarının əli ilə ödürülən bir sira adlar təqdim 
(tədqiq) edib tapıntının sətiraltı mənasını bəsitləşdirir. Əvə-
zində Səməndərin atı Qəmər öz adı ilə daha çox eyhamlara 
işarə edir. Məsələn, bəlkə elə bu Cahandarın ölən Qəmərinin 
yeni doğuluşudur -ki, yeni cahangirini tərkinə alıb çağdaş za-
manı və məkanı dolandırmaqla sələfinin missiyasını qaldığı 
yerdən davam etdirir?! 
Ş.Ağayarın “Haramı” romanı haqqında danışmağa rəvac 
verən əsərdir və sözsüz ki, çağdaş nəsrin uğurlu nümunə-
lərindən biri kimi ciddi münasibətin predmeti olacaqdır. 
 
  
145 
YOLLARDA KEÇƏN ÖMÜR 
 
Bu yazının adı müəllifin şəxsi istəyindən hasilə gəldi. Sey-
mur Baycan “Quqark” romanında qeyd edir: “Hər ömrün öz 
adı var. Əgər kimsə nə vaxtsa mənim haqqımda yazsa, həmin 
yazının adını ya “vağzallarda keçən ömür”, ya da “yollarda ke-
çən ömür” qoymalıdır.” Əslində, əsərin ümumi ruhu, ritmi, 
düşüncə sırası ümumən yol simvolikasına tabedir. Məhəmməd 
Peyğəmbər (s) necə demiş: “Ev doğulmaq və ölmək üçündür. 
Həyat yoldadır.” “Quqark” romanında həyat da, yaşamaq 
sevdası də əsərin qəhrəmanı üçün mənasızlıqdan başqa bir şey 
deyil və yəqin, elə buna görə də o yolsuzluq içindədir. Bu 
yolsuzluq həm də uzun, incə bir yolşuluqdur ki, onun vasitəsilə 
müəllifin təqdim etdiyi özünəməxsus həyat materiallarına, 
gerçəklərə yanaşma təsəvvürlərinə vaqif ola bilirik.  
Mən də o fikirdəyəm ki, müharibə gerçəkləri haqqında əsəb-
lə, coşğu ilə, qışqıra-qışqıra deyil, ona soyuq bir əda ilə, kənar 
baxışla yanaşmaq, hadisələrin, gerçəklərin fövqünə qalxıb 
danışmaq lazımdır. Yəni, ən azı nəsrin fəzasına yetməkdən 
söhbət gedirsə burda hadisələrin xronolojisini verən tarixçidən, 
pafosla, patetika ilə süslənmiş poeziya aləmindən fərqin elə 
bununla (bunda) olmalıdır. Seymur Baycanın “Quqark” romanı 
bu baxımdan seçilir. Bizdə müharibə ilə bağlı yazılmış həcmli 
əsərlərdə müxtəlif yanaşma mövcuddur. Ki, hansınısa oxuyub 
müharibə səhnələrinin yaşatdığı gərgin məqamları, savaş 
lövhələrinı görə bilirik (A.Abbas. “Dolu” romanı), yaxud eləcə 
kənarda dayanıb müharibə insanının içində boy vermiş ağrıları, 
acıları bir də zaman qarşısına çıxarıb məzmun, mündəricəsini 
arayırıq (Ağayar “Haramı” romanı). “Quqark” əsərində müha-
ribənin portretini özündə gəzdirən talelər və yaşantılar qalere-
yası var. Bir insanın yaddaşında, nəqlində oyadılan duyğular, 
təəssüratlar polifoniyasında keşmiş- daha çox müharibə ilə 
bağlı keçmiş bütün dərinliyi və reallığı ilə mənalana bilir.  
“Quqark” müharibə romanıdır, çünki birbaşa müharibə ger-
 
146 
çəkliyini –dövrün paradoksları və xaotik məzmunu ilə təsvirə 
çəkməyi təqib qılır. Bu təsvirlər müxtəlif rakurslu mövzuları 
içinə almaqla bir neçə istiqamətə şaxələnir. Müəllifin əsər boyu 
daldığı yurd hostaljisi, uşaqlığı ilə bağlı xatirələri - əsərdə ən 
təsirli və maraqlı lövhələr sırasında yer alan qəhrəmanın çörək 
dalınca getdiyi zaman yaşadığı dramatik situasiya, dayısının 
yazdıqları məktubların sonucda onu yazıçı kimi formalaşdır-
ması, özünün doğma ocaqlarını tərk edib şəhərdəki xalasının 
birotaqlı mənzilində yerləşmələri və s., ikinci xətt-birbaşa mü-
haribə acıları yaşayan insanları, onların qəmli hekayətlərini, mü-
haribə gerçəkliyinin fəci qanunları-bu sıradan əsirlik həyatı, 
onlara verilən işkəncələr, şəhidlər, şəhid anaları, və.s haqqında 
qənaətləri və s., o cümlədən, cəmiyyətin ictimai-siyasi-sosial mə-
qamlarına varmaq, onları təsvirə çəkmək çabası- burada artıq 
yazıçı içinin çöküşü, cəmiyyətdəki disharmoniya, müharibə işti-
rakçısı olmuş insanın soyğunçuluqla məşqul olması, anasının ona 
hədiyyə, mükafat kimi verilən suvenirləri satması və s. Yəni, 
əslində bu xəttləri bir qədər uzatmaq da olar, nədən ki, romanın 
çevrələdiyi düşüncə məkanları çoxşaxəli, polifonik spektrlidir. 
Təbii ki, gerçəklər müəllifin təsvir elədiyindən daha artıq 
fəci və dramatikdir. Bunu müəllif də etiraf edir: “...baş verən-
lər yazdıqlarımdan yüz dəfə, min dəfə ağır və acı olub.” 
Seymur sadəcə, neytral yazıçı mövqeyi tutub hadisələri hissə 
qapılmadan verməyə çalışır. Bu mənada, onun qəhrəmanının 
obrazının sanki gününü yaşamağa çalışan yazıçı kimi təsvir 
olunması təbiidir. Bu məqam müəlliifn həm müharibə faktoru-
na loyal münasibət göstərməsinə, həm də sosioloji məqamlara 
varmasına-cəmiyyətdəki qüsurları, real yazıçı, yazar insanının 
durumunu səciyyələndirməyə imkan yaradır.  
Əsərin qəhrəmanı darıxır, bu darıxmaq, yeknəsək həyatdan 
usanmaq onu intihar məqamına belə çatdırır. Amma xarici do-
nor təşkilatların dəstəyi ilə keçirilən konfransa dəvət alan ya-
zıçı qəfil aldığı məktubla fikrindən daşınır və o, ruhlar aləminə 
deyil, Ermənistanın Quqark istirahət mərkəzinə gedəsi olur.  
147 
Əsərin müqəddiməsi bu görüşdən nəsə uman oxucunu bəri 
başdan arın-arxayın edir: bu insan düşmən düşərgəsində fərqli 
heç bir jest, fədakarlıq eləməyəcək. Amma oxucu ona da inanır 
ki, qəfil gələn məktub müharibədə döyüşə çağırsaydı belə qəh-
rəman eyni çaba ilə ora da gedərdi. Ona görə yox ki, içindəki 
patriotizm ona bu addımı atmağa sövq elətdirəcəkdi, yox, sa-
dəcə, əsərin qəhərəmanı darıxırdi və darıxmaq hissini dəf elə-
mək üçün hərdən məsələn, bulvardakı qarımış şairə xanımlarla 
elədiyi söhbəti cəbhə xəttindəki əsgərlərlə təzələyərdi, o qədər. 
Əsərdə “ümummilli eyforiya dövrü” olan 1990-cı illər, hə-
min dövrə xas səciyyəvi görüntülər –həm siyasi-ictimai, həm 
də psixoloji çalarları ilə təsvirini tapıb. Bir-birini əvəz edən 
tarixi dövrlərin insan talelərinin yaşantısında doğurduğu gərgin 
emosiyalar hiss edilir. Burada müəllif mürəkkəb və fəci hadisə-
lərin səbəblərini, köklərini göstərmir, hansısa amal və mübarizə 
əzmi də yoxdur. Müəllif sadəcə ömrünün anılarına əsaslanır, 
həmin anıları öz təhkiyəsində ipə-sapa düzüb süjet xətti yara-
dır. Onun uşaqlığı da, qayğıları da, istəkləri ilə həyat reallıqları 
arasındakı ziddiyyətlərin doğurduğu hisslərin ifadəsi də- bir 
sözlə keçmişinə dair nə varsa bu xatirələrdədir. “Mənim gü-
cüm ancaq xatırlamağa çatır. Arzulamaq, xəyal qurmaq 
mənlik deyil. Xatırlamağı heç kim mənə qadağan edə 
bilməz. Dünyada elə bir adam tapılmaz ki, keçmiş onun 
üzərində mənim üzərimdəki qədər hakim ola bilsin.Mən 
heç bir şeyi unuda bilmirəm. Heç bir şeyi. Ona görə də mən 
özümü həddən artıq qoca hiss edirəm.” 
Romanda xatirə motivi, müəllif tərcümeyi-halından alınan 
təfsilatlar onu avtobioqrafiq əsər kimi səciyyələndirməyə əsas 
verir. Çünki müəllif tərcümeyi-halının daşıyıcısı kimi görünən 
və əsərin əsas qəhrəmanı Seymurun həyatının çox qismi 
romanda ehtiva olunur.  
Burada təsvir edilən həyatın tarixi-məntiqi doğruluğuna bə-
dii təminat verən müəllifin uşaqlıq dövrünün nostalji çalarıdır, 
həmin qarışıq 1990-cı illərin bədii təcəssümünü təmin edən 
 
148 
qəhrəmanın uşaq yaddaşına çokmüş zəngin təəssüratıdır. Bu 
“xatiratım”da əsas yeri qəhrəmanın vağzallarda keçirdiyi mə-
qamları, anıları təşkil edir- Qroznı vağzalı, Krasnodar, Aktobə 
dəmiryol vağzalı, Samara vağzalı və s., və i., -qəhrəman öz dü-
şüncə qanadlarında vağzallarda o baş-bu başa adlayır. Amma 
qatarlar onu yeknəsək həyatın əlindən alıb dünya kontekstinə 
qovuşdursa da özündən, öz keçmişindən qopara bilmir. 
Keçmiş, uşaqlığı, gəncliyi hər yerdə onunla baş-başadır. Bu 
mənada, onun sərgilədiyi müxtəlif hekayətlərin içindən qeyri-
ixtiyarı olaraq şəxsi yaşantıları boy verir. 
Müharibə mövzusunun geniş şəkildə işləndiyi bir zamanda, 
həmçinin yeni qəhrəmanlar, bu qəhrəmanlığın yeni kultu yara-
dılmasına çaba göstərildiyi bir vaxtda S.Baycan müharibə 
faciəsinin qəhrəmanı kimi özünü seçir, öz içini, öz yaşantısını 
qələmə alır. Təkcə bu cəhət müəllifin ideya və dünyagörüş izti-
qamətini tanımaq üçün çox şey deyir. Əsərin mərkəzində 
müharibənin qaynar səhnələri, fəci və dramatik situasiyaları 
deyil, mənəvi psixoligiyası ilə insan(lar) durur. S. Baycan mü-
haribəni təsvir etmək üçün müharibə əhval-ruhiyyəsini hərəsi 
bir cür keçirmiş insanları təsvir edir. Hadisələrin, müharibənin 
mənzərəsi psixologiyaların müstəvisində görünür. 
Əsərin qəhrəmanı olan yazıçı Quqark düşərgəsinə gəlir və 
oradakı meşədə geriyə dönüb keçib gəldiyi ömür yolunun 
xatirələrinə dalır. Bu xatırlama fonunda biz müharibə dövrü, 
onun insan talelərində qoyduğu izlərlə, qəhrəmanın tale yolu 
ilə tanış oluruq. Etiraf edək ki, bu təhkiyədə hadisələr, təsvirlər, 
bir sözlə həyat canlı və səmimidir. “Rayon klassiki” haqqında, 
taxta qutular düzəldən və çaxnaşma zamanı öz düzəltdiyi qutu-
ların arxasında gizlənən dülgər Karapetlə, paçtalyon qadının 
həyatı, qarapaltarlı erməni anasının yaşantıları ilə bağlı heka-
yətlər əsərdə təsvir olunduğu faciəvi-dramatik çalarlarında 
görünə bilirlər. Romanda ciddi tutalğa tapan bu təsvirlərin hər 
birində yığcam, koloritli hekayə süjeti var. Bu yığcam süjetdə 
insan psixologiyasının dərin təcəssümündə müharibə həqiqət-
ləri məharətlə sərgilənə bilir. 
149 
Bəs əsərin əsas motivlərindən olan Seymur-Anuş xətti burda 
hansı yerdədir? Ümumiyyətlə, bu ideya əsərdə nə dərəcədə alı-
nıb? Məsələn, mənə görə müəllifin kifayət qədər ayıq yanaş-
dığı digər məqamlara, məsələlərə nisbətən əsərdəki Seymur-
Anuş xətti zəifdir, predmetini nədən alır, dərin deyil. Deyək ki, 
əsərin bir neçə yerində, nəql olunan hekayətlərdə kifayət qədər 
səxavətlə paylanan cəmiyyət-yazar problemi (xüsusilə, əsərdə-
ki Mehdi Bəyazid nüansı), yazar içinin dekadansının sərgilən-
məsindən sonra belə bir məhəbbət motivini süjetə əlavə etmək 
əsərə nə qazandırır? Sosiallığın rəngini, boyasını daha da qatı-
laşdırmaq, yaxud cəmiyyət ziddiyyətlərini daha da çılpaqlaş-
dırmaq səciyyəsi? “Sevən bir qadın kişidən bütün varlığını 
tələb eləməkdə haqlıdır. Mən isə sənə heç nə verə bilmə-
rəm. Bakıda borca yemək yediyim kafelər var. Başa düş, 
mənim üçün sevgisiz yaşamaq borca yemək yediyim kafe-
nin sahibi Şirzadsız yaşamaqdan daha asandır.” Bu 
mənada, əsərdəki Seymur-Anuş xəttini Bahadır və Sona, Əsli 
və Kərəm kimi birgəliklərlə anoloji müstəvidə dəyərləndiril-
məsi (üstünlüyü, sələflərə vermiş olsalar belə) özünün doğrult-
mur. Əvvəla, burda iki gəncin sevgisindən deyil, Anuşun 
birtərəfli sevgisindən söhbət gedə bilər. Seymurun Anuşa mü-
nasibəti isə həqiqi sevgi duyğusu kimi mənalanmır. Onu rədd 
üçün gətirdiyi əsas isə təbii və səmimi təsir bağışlayır və əsərin 
öz ritmindən, ahəngindən, inkişaf qanunauyğunluğundan do-
ğur. Əgər bu birgəliyə mane olan nəsnə kimi iki dövlət ara-
sındakı uçurum göstərilsəydi, təbii ki, səmimiyyəti ilə inandır-
mazdı. Nədən ki, bütün əsər boyu müəllifin belə bir yük daşı-
yıcısı olması, mənən bu ağrını yaşaması nəzərə çaprmır. Əsərin 
tək bircə yerində belə bir səbəb sızdırılır: “Mühafizəçinin 
bayıra çıxması Anuşun bütün həvəsini öldürdü. Onun sifə-
tinə birdən-birə adamı diri-diri öldürən kədər çökdü. Ara-
mızdakı uçurumu mühafizəçinin bayıra çıxması ilə görmüş-
dü. Bu uçurumun adı düşmənçilik, müharibə, nifrət, əsir 
düşənlər, girov götürülənlər, davam edən qeyri-müəyyən 
 
150 
vəziyyət, hər həftə, hər gün pozulan atəşkəs rejimi idi...” Bu 
səbəb əsərdə motivasiyasını tapmır. Necə ki, Seymur-Anuş 
xətti əsərdə sadəcə, süjetin inkişafınfa bir vasitə kimi düşü-
nülmüş təəssüratı bağışlayır, bu fikir də qəhrəmanın əsas gətir-
diyi uçurumun səbəbi kimi inandırmır. 
Əgər uçurum iki millət arasında olan nifaqdırsa, bu nifaqın 
əlamətləri, çözümü, burda heç lokal olaraq da qabardılmır. Bu 
halda hansı uçurumdan söhbət gedə bilər?! Müəllif kifayət 
qədər seyrçi mövqe qurub sanki bütün olmuşları, olacaqları 
özgə ünvanlarda axtarmağı tərcih edir, yəni ki, müharibə bu işə 
maraqlı olan bir qrup zümrənin əməli idi, onların əməlindən 
azərbaycanlılar nə qədər əziyyət çəkirsə, elə ermənilər də o 
qədər çəkir, bəs ki, ermənilərin içlərində bir Baki nostaljisi var, 
onlara öz yurdlarında heç də yaxşı münasibət göstərilmir, 
müharibənin xarabazara çevirdiyi doğma məkanlara adekvat 
olaraq əks tərəfin də itkisiz ötüşmədiyini ürək ağrısı ilə qeyd 
edir. Əsərdə milli adına hər şey sanki deformasiyaya məruz 
qalır. Milli ölçülərə diaxron olaraq başqa məkanlar bu sırada 
daha funksional görünürlər: qəhrəman hər dəfə ziyarət məqa-
mında kilsəni seçir, müsəlman olsa da rus qəbiristanlığında 
basdırılmağı vəsiyyət edir, rus yazıçılarının təbiət barədə yaz-
dıqlarını daha səmimi hesab edir. Seymur Baycanın qəhrəmanı 
milli tale, milli varlıq haqqında mücərrəd ideyaçılıq əvəzinə 
insanın taleyi, insanın varlığı üzərində düşünür. Zənnimcə, 
müəllif rakursundakı humanizm, milliyətindən asılı olmayaraq 
ümumən insan ağrısının qabardılması müharibə mövzusunu 
təqib qılan milli nəsrimiz üçün pozitiv çalardı. İnsan içinin 
təsvirə çəkilməsi prosesində bütün münaqişələrin, mübarizə-
lərin kölgəsi onun üstündən silinib atılmalıdır. İnsan konsep-
siyasının dünya problematikasına çıxışı üçün bu məqam zəruri-
dir. Əlbəttə, yazıçı tarixçi deyil, bəlkə də qarışıq tarixi proses-
ləri nəsr hələ də yetərincə həzm edə bilmir. Amma müəllifin 
birbaşa düşüncə kontekstinə daxil olmasa da, bəlkə də içindən-
ağrılarından keçib gəldiyimizə görə müəllifin yaratmaq istədiyi 
151 
humanizm balansındakı tarazlığın bizim payımızın itkisi hesa-
bına başa gəlməsi bir qədər təəssüf doğurur. Lap milli savaşı-
mızı-Ermənistanın Azərbaycana qarşı təcavüzünü qoyaq bir 
tərəfə, ABŞ-ın İraqda, Əfqanıstanda, Rusiyanın Çeçenistanda, 
İsrailin Fələstində apardığı savaşın da adı müharibədir. Amma 
burda hansısa dövlət işğala məruz qalan, hüquqları pozulandır 
və bu halda aparılan mübarizə yalnız müdafiə üçündür. 
Doğrudanmı, ədəbiyyat bunları (bu fərqi!) yenib də insana 
yetməlidir?! “Quqark” bu suala birmənalı cavab verir. Çünki 
romanın sənət zəmini əks etdirmədir, insanın həm maddi-cis-
mani, həm də mənəvi, sosial, psixoloji çalarlarında inikasıdır. 
Burada insan faktoru bütün səviyyələrdə -ictimai-siyasi, mədə-
ni-tarixi, psixoloji, məişət –ümumən özünün varlıq məqamına 
tabedir və elə bu məzmun, məziyyətlə də ədəbiyyata daxil olur.  
 
 
 
  
 
152 
“QARAQOVAQ ÇÖLLƏRİ”: NƏSRİN 
FƏZASINDAN BAXARKƏN 
     
İyirmi ildən çoxdur ki, xalqla, millətlə, dövlətçiliyimizlə 
bahəm ədəbiyyatımızın özü də bir növ tarixi sınaq, imtahan 
qarşısındadır. Bir dəfə qeyd elədiyim kimi, müharibənin qanlı-
qadalı günlərindən kifayət qədər zaman fasiləsi ötsə də möv-
zunun təsvirində nəsrimizdə bir boşluq var və yazılan hər bir 
əsər bu boşluğu doldurmaq yönündə bir addımdır. Bilmirəm, 
müharibə mövzusunun layiqli təsvirini nisbətən yaşlı, yazı pro-
sesində müəyyən təcrübə, bilik qazanmış yazıçılardan ummağa 
haqqımız var deyim, yoxsa məsələyə yaşın, təcrübənin deyil, 
sadəcə istedad prizmasından yanaşmağı daha məqbul hesab 
edərək içimizdəki ağrını böyük Sözə çevirəcək ədəbiyyatı 
gözləmə mövqeyi tutum. Çünki növbəti müzakirə predmetinə 
çevrilmiş bu əsər - Əlabbasın “Qaraqovaq çölləri” romanı məni 
həm yazı təcrübəsi və biliyin labüdlüyünün, həm də aradan 
keçən vaxt kəsiminin yazıçının daha dərin qatlara enişi üçün 
zəruriliyi qənaətində xəyali-inkisarə uğratdı.  
“Qaraqovaq çölləri” müharibə gerçəkliyinə, sosial-siyasi 
ziddiyyətlərə sərt tənqidi münasibət sərgiləyən əsərdir. Roman 
realist boyalarla qələmə alınmış, cəmiyyətin ictimai-sosial 
naqisliyinə qarşı yönəlmişdir. Müəllif təsvir elədiyi döyüşçü, 
vətənpərvər bir insanın düşüncə selinin qabağına bütöv bir 
məkanın- Qaraqovaqdakı cəmiyyət həyatını, oradakı müharibə 
gerçəklərinin fəsadlarını, mənəvi-psixoloji-sosial görüntülərini 
çıxarır. Əsərdəki əsas qayə- qəhrəmanın əsirlikdə olan bacısını 
azad etmək çabası, bu yolda üzləşdiyi maneələr, kolliziyalar 
insanın mənəvi-iradi gücünün hara qədər – hansı həddədək 
dayanıqlı olmasını göstərir.  
Doğma kəndlərində vəziyyətin ağır olduğunu eşidib əsgər-
likdə olduğu Xabarovsk vilayətindən qaçan Əfsun kəndə gələn 
kimi bacısı Əfruzun ermənilər tərəfindən əsir aparıldığını eşidir 
və bundan sonra yalnız bacısını əsirlikdən necə qurtarmağın 
153 
yolları haqqında düşünür. Əfsun əsərə birbaşa bu qayədə daxil 
olur və bütün əsər boyu, haçalanmış, dağınıq görünən kom-
pozisiya daxilində belə qayəsinə sadiq görünür. Nə Zülfü 
kişinin onu şəhərdə yaşamağa təhrik etməsi, nə də Mehri ilə 
evlənməsi Əfsunu öz məqsədindən ayıra bilmir. Amma məlum 
olur ki, bu məqsədin realizəsində başlıca əngəl heç də düşmən 
tərəf yox, elə burda, qəhrəmanın öz vətənində üzləşdiyi 
uçurumlardır. Üç il Qarabağ döyüşlərində iştirak edib qayıtdıq-
dan sonra Əfsunu doğma rayonunun hərbi komissarlığında 
müxtəlif adlarla ittiham edirlər. Əsir bacısı ilə dəyişmək məq-
sədilə düşmən tərəfdən dil (əsir) tutub gətirdiyinə görə həbs 
edirlər. Ailə qurub yaşaması üçün ev tikmək istəyəndə bir par-
ça torpağı vermirlər. Müəllif Əfsun kimilərlə cəmiyyət arasında 
dərin ziddiyyət olduğunu göstərməyə çalışır. Roman boyu 
qəhrəman bu mühitlə, onun amansız qanunları ilə mübarizə 
aparır, Don Kixot yel dəyirmanları ilə vuruşduğu sayaq.  
“Qaraqovaq çölləri” romanı müharibə mövzusunda yazılan-
lar sırasında təqdim olunsa da, daha çox sosial problematik 
kəskinliyə yönəlmiş əsər kimi yadda qalır. Amma nəsr hava-
sında yox, daha çox açıq publisistik notlar, işarələrdə. Bu ümu-
miyyətlə, bizim müharibə mövzusunda yazılan nəsr əsərlərinin 
xarakterik çalarıdır. Son vaxtlar müharibə mövzusunu işıqlan-
dırmağı təqib qılan nəsr əsəri adı altında daha çox milli-sosial-
siyasi qüsurların, yarıtmazlıqların ifşasını təsvirə çəkmək təqib 
qılınır və başlanğıcını bu məqamdan götürərək müharibə ger-
şəklərinin dərin qatlarına varmaq niyyətində bulunurlar. Bir 
qədər bundan öncə müzakirəyə çıxardılan Aqil Abbasın “Dolu” 
romanı da eynən bu qata həssas idi, qəhrəmanın-Komandirin 
cəmiyyətlə toqquşma, münaqişə məqamlarını müharibə insanı-
nın, iştirakçısının böhranı-dekadansı kimi alırdı. O yerdə ki, 
uğrunda vuruşduğun idealların çökdüyü məqam gəlir, dərin 
insan böhranı başlanır, sonuc da bəllidir-intihar... “Dünyanın 
ən varlı şəhəri”nin qəhrəmanı Komandir kimi “Qaraqovaq 
çölləri”nin sərgərdanı Əfsunun da həbsxanada, hakim önündə 
 
154 
söylədiyi çıxış nitqi yanıb külə dönmüş arzu, ümid şölələrinin 
müharibə oyunçularının simasına yaxılan üz qarasıdır: “Ömür 
yolumu alın yazısından da çox sizin mənfur hökmünüz dəyişdi,-
axır ki, özünə yığılıb az-maz dinclik tapanda deyitdi o,-
mənimçün yaşamaq Əfruzdan sonra onsuz da puç və uydurma 
bir şey idi. İndisə mənasını həmişəlik itirdi. O da mənə dərs 
oldu ki, əgər cəbhədən qayıdan hər bir kəsin son aqibəti bu 
imişsə, çətin ki, indən belə hansısa ağıllı bu vətən üçün 
canından keçə. (s.35)”  
Bu nəyə işarədir, nəşət tapdığı zəmin, mündəricə hardan, 
nədən qaynaqlanır?! Belə çıxırmı ki, biz bir də özümüz özü-
müzlə müharibə aparırıq, silahı bir də öz “mənfur sima”mıza, 
içimizdəki biganəlik, laqeydlik bəlalarına qarşı çeviririk 
və...atəş açırıq. “...heç bir müqavimətə məhəl qoymadan ağır 
texnikanı tank kimi rayon prokurorluğunun lap qənşərinə 
sürüb kabinənin üstə qalxandan sonra hamının, axır-axırda 
tanıdığı Əfsun əlindəki qumbaranı binadan hay-harayla çıxıb 
başını siçovul təki hara gəldi soxmağa can atanların arxasınca 
necə tullayıb deyirmiş: 
-Məni öz vətənimdə, öz elimdə, düşməndən qoruduğum tor-
paqda da ev tikməyə qoymadınız! Alçaqlar! Cəlladlar! Qan-
içənlər! Bu, İmdadın qisası! Bu, Əfruzun intiqamı! Bu, yerlə 
yeksan elədiyiniz evimin əvəzi!...(s.200)”  
“Qaraqovaq çölləri”ndə erməni obrazı, düşmən tərəf perife-
riyanı təşkil edir. Dominant hədəfdə yenə bizik-bu bizim döyüşən 
əsgərimiz, başına ermənilər tərəfindən pul qoyulan qəhrəman 
döyüşçümüz, bu da onu vətənində sərgərdana, yararsız insana 
döndərən, yaşaması üçün bir “koma qaralamağı” çox görən naqis 
qanunlarımız. Bu sırada erməni və azərbaycanlı xisləti yanaşıdır, 
hətta üz-üzə duranda ikinci xətt daha sərt, radikal yanaşmanın 
təsiri (təsviri) altdadır: “...görəsən, nə olmuşdu, niyə qarşıdan, 
düşmən tərəfdən açılacaq atəşdən elə qorxmurdu ki, öz ordu 
bölmələri səmtdən açılacaq qəfil güllədən o qədər ürpənirdi? 
Namərdlik, ehtiyat, ya gözün qorxmağı? (60)”. Müəllif iki millət 
155 
münasibətini nifrət-kin, qisas-intiqam sırasında yox, daha çox 
natural görkəmdə- bir qədər nostalji: ”Ara, biz belə olmamışıq 
axı? ...Bu gün Uzda da Azərbaycanın çörəyini yeyirəm mən. 
Deyirsən, bunu da unudum? (s.100-101)”, bir qədər gizli ictimai-
siyasi: “İt uşağı qarışdırdı aranı (s.130); it uşağı bizi duşman 
elədi (s.100)”, bir qədər də loyal qatda təqdim edir: “Niyə başa 
düşmək istəmirsiniz, onun günahı yoxdu, dərdi sizinkindən də 
artıqdı. O da siz çəkəni çəkir!(s.103-104)”; “Ona düşmən deməyə 
mənim dilim gəlmir.(s.107)”.  
Yazıçı Əfsunun simasında müharibə insanının obrazını 
yaratmağa calışmışdır və təəssüf ki, bu kontekstdə qələmə 
alınmış müharibə mövzulu əsərlərdən seçilməyə müvəffəq 
olmayıb, əksinə onlarla tanış, oxşar məqamlarla kəsişmişdir də. 
Burada da qəhrəman döyüş yolu keçmiş, müharibə acısını 
dadmış, arxasında vətən, ailə dərdi buraxmış şəxsdir. Burada 
da qəhrəmanın içində bir yurd ağrısı, kənd sevgisi, onu atıb 
getmək qorxusu var, burada da şəhər özgə, yad, qərib ab-ha-
vanın daşıyıcısı, “hər addımı şeytan-şüğulla dolu” məkan kimi 
təqdim olunur. Və nəhayət, insan-cəmiyyət antoqonizmi, 
yarıtmaz cəmiyyət qanunları və onun ucbatından əzilən, torpaq 
üçün ölümə hazır vətən oğullarımızın doğma yurdda intiharla 
nəticələnən fəci taleyi. 
Bu cür lokal problematika və mündəricə ilə müharibə möv-
zusunun dərkində uzun yol keçmiş nəsr yaddaşımıza yeni bir 
nəsnə əlavə etmək olarmı? Təbii, bu konfliktlər realdır, gerçək 
cəmiyyət qanunlarından nəşət edir, amma müəllif bütün bu 
hadisələrin bir növ zahiri şəklini çəkir, müharibə yaddaşının 
sərt dramatizmi və fəlsəfi psixologizmi əsərdə hiss olunmur. 
Halbuki, mövzunu qlobal yanaşma müstəvisində çözməyə 
çalışıb, millətin dərdlərindən, ailə-məişət problematikasından 
çıxış edib də qlobal məsələlərə çıxmaq, onları bəşəri məzmuna 
sığdırmaq olardı.  
“Qaraqovaq çölləri” əsəri başdan-başa patriotik notlarla, 
tribun xarakterli çıxışlarla süslənib. Müəllifin təhkiyəsi, qəhrə-
 
156 
manın nitqi, düşüncələri, Zülfü müəllimin çıxışları, atası Qüdsi 
müəllimin məktubu oxşar məzmun və ahəngi sərgiləyir. Eyni 
üslüb, eyni məzmun, eyni pafos. 
Əsərdəki tərbiyəvi xəttin icrası intellektual, milli ziyalı ob-
razlarına həvalə olunub, daha çox onların simasında təqdim 
olunur. Əfsun, bütün əsər boyu qəhrəmanın yanında olub 
onunla eyni mövqeni və əqidəni bölüşən Zülfü müəllim, Səfurə 
müəllimə, əsərdə tez-tez adı hallandırılan Əfsunun həkim olan 
bacısı Əfruz, atası Qüdsi müəllim, hətta Uz kəndindən əsir 
tutub gətirdiyi idman müəllimi Arşak-bütöv bir müəllimlər 
pleyadası... Bu obrazları birləşdirən ümumi bir xətt onların zə-
mənədən şikayətləri, sosial, mənəvi təzadlara kəskin müna-
sibətləri, müharibəyə nifrətləridir. 
Yazıçının üslübunda nəql ahəngi əsərdəki təsvir çalarını 
üstələyir. Hadisələrin psixoloji məna siqlətini artırmaq üçün 
müəllif nəql etməkdən daha çox təsvirə üstünlük verməli idi. 
Yazıçı süjeti əsas qayə ətrafinda saxlamağa müvəffəq olsa da 
lazımlı, lazımsız eyni məzmunlu düşüncələri yerləşdirməklə, 
xüsusilə əsərin qəhrəmanı Əfsunla Zülfü müəllimin eyni lad 
üzərində köklənən dialoqlarına hadisələrin ümumi nisbətində 
daha çox yer ayırmaqla romandakı ölçü hissini itirir: “Hayıf ki, 
bu, həqiqətdi: vaxt gələcək, qəlbində vətən sevgisi qalanları 
ona-buna nümunə kimi göstərəcəklər. Bu günün naqis tərbiyəsi 
bizləri gətirib bura çıxardı. Vətən kəlməsi bu gün yalnız mənən 
zəngin olanların dilində böyük anlamda işlədilir. Qoy onlar da 
olsun on min nəfər. Əksəriyyət isə, sənin sözün olmasın, vətən 
deyəndə dörd divarının arasından başqa, heç nə düşün-
mür.(s.54)” Bütün əsər boyu tez-tez təkrarlanan, oxucunu ox-
şar patetik nitqlərlə yoran bu sıra-düşüncə sırası bir çox mə-
qamlarda romanda istənilən səviyyəni vermir.  
Əsərdə bir çaparaqlıq var. Qəhrəmanın sərhədi yarıb əsir 
tutub gətirməsi, qardaşı İmdadın dəlixanaya salınması, daha 
sonra Əfsunun onun dalınca şəhərə gedib orda tutularaq geri 
gətirilməsi müəllif təhkiyəsində sanki birnəfəsə deyilib qur-
157 
tarır. Bəlkə elə bu ildrım sürətinin yaratdığı effekt(sizliyin)in 
nəticəsidir ki, bu proseslər oxucuya heç bir sirayətedici təsir 
bağışlamır, çünki təsvir olunmur, eləcə süni şəkildə əsərə yer-
ləşdirilir. Əfsun bacısı Əfruzun əsir aparılmasını Dəli Vey-
səldən, qardaşı İmdadın dəlixanaya salınmasını isə Dəli Vey-
səlin oğlundan eşidir. Qəhrəmanın içindəki psixoloji, mənəvi 
təlatümlərin əsasları hərəkət, hadisələrin təbii inkişaf prosesi 
zəminində açılsaydı, müəyyən estetik təsir yaratmağa müvəffəq 
olardı. Eləcə də, tez-tez əsərə müdaxilə edən, özünün və obraz-
larının yerinə meydana atılıb fikirlər söyləyən müəllif təhkiyəsi 
sayəsində əsər bədii cəhətdən uğursuzluğa məruz qalır.  
Romanın dili də rəvan deyil, qeyri-səlis ifadələr, təsvirlər, 
qarışıq cümlələr və s. Məsələn, sayını istənilən qədər artıra 
biləcəyimiz nümunələrdən birinə diqqət edək: “Dediklərinin 
üstünə qardaşını gətirməyin qarşısını kəsən şeyin əsla qızın 
güman etdikləri olmadığını da gələndən sonra Mehri başa 
düşdü ki, İmdadı görmək üçün Bakıya od-alov kimi can atan 
oğlan niyə son vaxtlar ondan söz düşəndə hər dəfə ağzını elə 
sürüyür”(s.195). Obrazlar bir-biri ilə rəsmi üslubda danışırlar. 
Məsələn, atasının əsgərlikdə olan Əsfuna yazdığı məktuba 
diqqət edək: “Nə vaxt bu sərsən psixologiyadan, feodal təfək-
küründən qurtulacağıq? Nə vaxt adamlar başqalarının diktəsi 
ilə yox, öz ağıl və düşüncəsi ilə, müstəqil halda hərəkət edə-
cək?(s.18)”; yaxud həbs olunmuş Əfsuna Səfurə müəllimənin 
dar macalda söylədiyi cümlələr əlamətdar tədbir nitqləri 
təəssüratı doğurur: “Sən bütün ağrı və məşəqqətlərə, çətinlik və 
əzablara içindəki sonsuz vətən sevgisi və dönməz inadınla qalib 
gəlmisən. Hər bir yaşıdın bu cür fədakarlıq göstərsəydi, nə dünya 
qarşısında xar olar, nə də əsirlikdə bir başıyaylıqlımız qalardı. 
Sənin kimilərin qiymətini o-bu yox, zaman özü verəcək! Arxayın 
ol, mənim balam!... O əllərə qandal yox, öpüş yaraşır(s.114)”. 
Uzun illərin yazıçısının dilimizin bədiilik imkanlarından yararlana 
bilməməsi doğrudan da təəssüf doğurur.  
Əfsunun faciəsi, yaşadığı hisslər ailə çərçivəsində, ictimai-
sosial məcrada müəyyən qədər təbii boyalarla əks olunmuş, 
 
158 
bununla bağlı əsaslı detallar göstərilmişsə də (bacısının əsir 
götürülməsi, qardaşının dəlixanaya salınması, bir parça torpağa 
sahiblənə bilməməsi) ziddiyyətin əks qütbləri haqqında eyni 
fikri demək olmur. Əsərdə əks qütbün dolğun inikasını, şərhini 
görmürük. Bu məqamları ehtiva eləyən lövhələr ümumi və 
bəsit olduğundan əsərdə sosial-mənəvi təhlilini tapmır, sadəcə 
obrazların və müəllifin nitqində əsərə daxil olurlar. 
Əslində, mən əsərdəki həqiqət duyğusunu, reallıq hissini al-
qışlayıram, sadəcə janrın öz tələbləri, ədəbiyyatın- qanunları, 
ritmi, iqlimi ilə birgə öz gerçəkliyi var. Bunu isə yalnız hisslə-
rin və həqiqətlərin çılpaq ifadəsi hesabına ehtiva etmək olmaz.  
 
  
159 
HƏRFLƏRDƏN BAŞLANAN PSEVDOTARİX 
 
Tarix nəinki “müəllim olmaqdan qalır” (Alber Kamyu), ək-
sinə ondan dərs götürməyənlərə bu dərsi dəfələrlə təkrar etmiş 
olur. Hər halda XX əsrin əvvəli və sonu arasında harmoniya, 
hadisə və proseslərin adekvat səslənişi və oxşar təzahürü sübut 
etdi ki, tarixdən heç kəsin heç bir dərs götürməməsi bizi ya-
şanmışları bir də yaşamağa, görülmüşləri bir də görməyə vadar 
edir. Və yenə də bir halda ki, tarixin dərslərindən ibrət götür-
məyəndə günahkar zaman yox, şüur olur, o zaman şüuru naqis 
stixiyadan, yad düşüncədən və sönük təfəkkürdən təmizləmək 
lazımdır. M.Süleymanlının “Erməni adındakı hərfllər” romanı 
məhz, bu məramı - tarixin milli irsdə kodlaşan dəyərlərini yad-
daşa ötürmək missiyasına xidmət etməyi təqib qılır, daha çox 
tarixi unutqanlığımıza ayna tutub bizə erməni xisləti haqqında 
ətraflı, geniş, təfərrüatlı məlumat çatdırır. 
Roman İmirxanlı adlı tarixçi-jurnalistin xatırlamalarından, 
yanaşma, mülahizə və düşüncələrindən hasilə gəlir. Bir növ, 
onun irəli sürdüyü millət konsepsiyasının vasitəsilə oxucuya ta-
rix dərsi keçilir. Əsərdə erməni eksponizmi yaxından fiksə olun-
muş, həmçinin tarixi müəyyənliyimiz, kimliyimiz güclü natural 
əyaniliklə təsvirini tapmışdır. Yazıçını fərdi sosial və milli 
şüurun oyanışı problemi daha çox düşündürür və bu məqsədlə o, 
türk tarixinin, taleyinin gizli və açıq qatlarına nüfuz edir. 
“Erməni adındakı hərflər” romanında bədii təsvirin mərkə-
zində əsasən, 1980-ci illərin sonlarında baş vermiş proseslər, 
yenicə qızışmağa başlayan münaqişənin ilkin zaman hüdudları 
dayanır. Bu üzdən əsərdə müharibə görüntüləri, döyüş səh-
nələri yoxdur, çünki burada müharibə hələ başlamayıb, nəql 
olunan hadisələr ən son olaraq 1980-ci illərin axırlarında, xalq 
hərəkatının hərəkətə gələn nəhrinin təsviri ilə bitir. Və ondan 
başlayır ki, ermənilər türk kəndinə doğru hərəkət edərək 
kütləvi deportasiya prosesinə start verirlər: “İndi hər şey ayrı 
cürdü, yəni, evlərdə heç kəs yoxdu, dediyimiz kimi, bütün ev-
 
160 
lərin içi ölüb, daha doğrusu, kənd içindən ölüb, ermənilərin 
son gəlişi, son xəbərdarlığı da evlərin içinə son gülləni vurdu: 
“ Nə qədər qan tökülməyib kəndi boşaldın...”, yəni evləri. 
Ona görə də hamı bayırdadı...”  
“Nə qədər ki, qan tökülməyib...” - əsər mövcud münaqişənin 
ilk baxışda, qan tökülməyən zaman kəsimlərini təsvirə çəkir. 
Əslində, bu bir görüntüdür, müharibəyə qədər gedən hazırlıq 
prosesləri - təxribatlar, sui-qəsdlər, cinayətlər romanda dolğun 
təcəssümünü tapır. Bizim bura qədər təhlil etdiyimiz romanlar-
“Dolu” (A.Abbas), “Haramı” (Ş.Ağayar), “Quqark” (S.Baycan) 
və “Qaraqovaq çölləri” (Əlabbas) - hər biri müharibə illərinin 
və müharibəsonrası zamanların insan həyatında açdığı yaraları 
göstərməyi təqib qılırdısa, “Erməni adındakı hərflər” romanı 
iki tərəf arasında alovlanan münaqişənin nəşət tapdığı məqam-
lar, səbəblər, zəminlər üzərində köklənir. Müəllif bu uçurumu 
ən lokal şəkildə - ailə-məişət çərçivəsindən çıxarıb iki ölkə 
miqyasında yaranan münaqişə məqamlarına qədər aparıb çı-
xarır və dərinləşən ziddiyyətlərin kök, səbəblərini açmağa çalı-
şır. Bu münaqişə, düşmənçilik məqamı əsərdə bir neçə mərhə-
lədə izlənsə də əsas süjet xətti daha çox səksəninci illərin 
sonlarına bağlanır. Şaliko Samukyan arvadı Siranuş Samuk-
yanın şagirdləri ilə şəkil çəkdirdiyi türkü aradan götürməyin 
planını cızırlar və hər axşam şəkildəki bir türkün öldürülməsi 
qarşıya məqsəd qoyulur. Bu gizli nifrətin, “mehriban” düş-
mənçiliyin müxtəlif vaxtlarda qabaran formaları isə daha çox 
təhkiyəçinin keçmişlə bağlı xatirələrində, anımlarında – retro-
speksiya yolu ilə oxuculara çatdırılır. Müəyyən fraqmentlər 
şəklində sərgilənən bu parçalarda əsas məqsəd hadisənin, prob-
lemin dolğun səciyyəsini vermək, erməni hiyləsinin, müəyyən 
çəkilib qabarmalarla özünü göstərən düşmənçilik sindromunun 
səbəblərini aramaqdır. 
Əsərdə çox təsirli, inandırıcı boyalarla təsvir olunan İmir-
xanlının qardaşı Uğurlunun, müəllim ağbilən İsmayılın ölüm 
səhnələri silsiləli davam edən erməni məkrinin əyani təcəssümü 
161 
olaraq gərəyincə motivlənmiş şəkildə əksini tapmışdır. Hər biri 
dolğun hekayə təəssüratı bağışlayan bu hissələrdə - “Ölümün 
şəkli” və “Atın gülməyi” adlanan bu yığcam süjetlərdə müəllif bir 
ailənin, bir insanın faciəsi timsalında erməni-azərbaycan 
ziddiyyətinin dərin təcəssümünü verməyə nail olmuşdur.  
M.Süleymanlının üslubu həmişə özünəməxsusluğunun qa-
barıqlığı ilə seçilmişdir. Belə ki, yazıçının əsərləri üçün biri di-
gərini əvəz edən zaman və məkan dəyişmələri, gerçəkliyin qatı 
boyalarla təqdimi, təhkiyənin estetik çalarlarla zənginliyi səciy-
yəvidir. M.Süleymanlıın əsərlərində zaman adətən, elastik, sər-
hədsiz təqdim olunur. Hələ “Köç” əsərindəki İmirin yuxu-
larında zamanın oynaqlığı - geridönüm (retrospeksiya) və irəli-
sıçramalar (prospeksiya) vasitəsilə milli türk tariximizin sə-
pələnmiş hadisələrindən ibarət modeli yaradılırdısa, “Erməni 
adındakı hərflər” romanında bu proses İmirxanlının təhkiyəsi 
nəticəsində realizə olunur və mətnin struktur-semantik qat-
larına tətbiq edilir.  
Əsərdə müəllif nitqi də, obrazların danışığı da təbii səslənir. 
Yalnız ona görə yox ki, əsərdəki obrazların nitqi onların öz 
dilində (türk, rus, erməni) tədqim olunur, eyni zamanda bu dildə 
həmin millətin ruhu, xarakterik olan mənəvi-psixoloji çalarları, 
iradi-əxlaqi keyfiyyətləri təcəssümünü tapa bilir. Bu bütövlük 
əsərin estetik siqlətini artırmaqla yanaşı, yazıçı düşüncəsindəki 
həqiqətə uyarlıqla qovuşduğundan romanın həyatiliyini də 
gücləndirir. Bədiiliyə tələblarlığın azaldığı indiki vaxtda yazı-
çının dil-ifadə məsələsinə həssas yanaşması təqdir olunmalıdır. 
Çünki hər bir əsərin uğurunu təmin edən əsas məqamlardan biri 
onun təhkiyə mədəniyyətidir. “Erməni adındakı hərflər” ro-
manında bu meyar qorunur. Burada ifadə olunan mətləblər – 
tarixi, sosial, əxlaqi, mənəvi-psixoloji planda olmağından asılı 
olmayaraq – milli dilin qatları üzərində kökləndiyindəndir ki, 
xalq ruhunun ifadəsi səviyyəsində ümumiləşə bilir. Romanın 
mütaliəsi, ritmi ilk oxunuşda yorucu təsir bağışlasa da, getdikcə 
üslubdakı bu usandırıcılıq təhkiyənin çevikliyi, nəql olunan 
 
162 
hadisələrin dolğunluğu, təsvirlərin ahəngdarlığı ilə aradan qalxır, 
bütövlükdə bədii təcəssüm üzvi təsir bağışlayır. 
Əsərdə bir çox yer, məkan adlarının, onların etiologiyasının 
izahları verilir. Ümumən, bütün ruhu və qayəsi ilə türk top-
lumunun yaddaşına söykənən əsərdə bu məqamın olması 
təbiidir. Nədən ki, hər bir etnik-mədəni şüurun bütövlüyü, onun 
dünyaya münasibəti ilk öncə, məkan koordinatlarına söykənir. 
Əsərdə adı çəkilən bir çox coğrafi məkan adları sadəcə, türkün 
məskəni olaraq qabardılmır, həm də daha çox türkün həyatında 
onların hər birinin oynadığı rol, əsrlər boyu tərəqqisinə rəvac 
verən genetik kod kimi mənalanır.  
“...İstiyirsən, qayıdaq tarixlərə? Bil ki, tarixə qayıtsaq, 
sən gedib ancaq çobana çıxacaqsan. Elə deyil yoxsa?! Bəlkə 
səhv eləyirəm”. Bu sözü İmirxanlıya Seda Sevortyan deyir və 
bütün əsər boyu müəllif sanki bu fikirlə dartışır, onu təkzib 
etməyə tarixi, etnoqtafik zəmində əsaslar gətirməyə çalışır:  
“ –Çoban olmaq da əslində dövlət qurmaq kimi bir şeydi. 
Çoban olmaq o deməkdi ki, varın-dövlətin var...Yaxşı, erməni 
niyə qoyun otarammır, hıı, Dəmir kişi? Niyə çoban deyil? 
Çünki dövləti olmayıb, yazdığı yalançı tarixlərə baxma. Döv-
ləti olsaydı, bu işləri də bilərdi...Gör bir, əti sevir, qoyunun 
özünü sevmir, bir yana baxanda da düz eliyir, elə... Dağı səni 
kimi başa düşmür ki, səni kimi ucalıq görəndə salavat çe-
virsin. Sən yağışın altında islanırsan, erməni qaçıb gizlənir.” 
Hələ XX əsrin əvvəllərində Əlibəy Hüseynzadə yazırdı ki, 
“türk ruhunda islam işığı ona görə belə tez alışdı və gur yandı ki, 
doğmalıq və yaxınlıq türkün və ərəbin “bitdiyi”, yaşadığı 
səhranın özündə idi.” M.Süleymanlının romanında səhra baş-
lanğıcı türk ruhu və mənəviyyatının, iqtisadi tərəqqi və mədəni-
tarixi bütövlüyünün zəmini, özülü kimi təqdim olunur. Türk 
milləti əsərə öz folkloru, etnoqrafik cizgiləri, təbiət zənginlikləri, 
əxlaqi-mənəvi keyfiyyətləri, insani saflığı, məişət koloriti ilə 
daxil olur. Papağın quzu olma səhnəsi, toyuqların ayağına patava 
geyindirilməsi, anasının oğlunun şalvarını geyinib onun göz-
ləməsi inancı, türk Ayişənin türkəçarə ilə Siranuş Sumikyanı sa-
163 
ğaltması, insanlarının saza, sözə həssaslıqları, halallıqları, yaşa-
dıqları yerin dağına, daşına belə fitrətən bağlılıqları və s., və i. - 
roman daha çox məişət həyatının, detalın və peyzajın təbiiliyi, 
ruh-psixoloji təfsilatın doğruluğu ilə dəyərli görünür.  
Bəs bütün bunların sonunda əsərin təlqin etdiyi ideya nədir? 
Düşmənin məkrini, xislətini yaxşı tanı(t)maqmı məramı, yoxsa 
ehtiva etdiyimiz dəyərləri diriltmək, yaddaşı silkələmək çabası?  
“-Bilirsən onların itiylə niyə bacarmırsan?- Ulubabyan 
ayaq üstəydi. 
-Bilmirəm, varjaped. 
-Çünki erməninin özünün iti yoxdu, olmayıb heç, heç 
eşitmisənmi deyələr, erməni iti?!”  
Bu nüans – müqayisə mexanizmi romanın bütün konsep-
siyasına yeridilir. Amma müəllif yalnız buna çalışmır ki, əsərdə 
yalnız türkü əzəmətli, qüdrətli, düşməni isə heç nəyi olmayan 
tərəf kimi təqdim etsin. Belə olsa idi, romanın Z.Balayanın 
1984-cü ildə nəşr olunmuş, türkləri barbar, köçəri, heç bir şeyə 
qadır olmayan xalq kimi təhqir edən “Ocaq” kitabından fərqi 
olmazdı. M.Süleymanlı türkün tarixini vəsf edərkən şanlı 
keçmişindən gəlir, etnoqrafiyasından, təbiətindən, inancı, tür-
kəçarəsindən bol-bol faydalanır və bu cizgilər əsərə təravətli 
bir baxış əlavə edir. Müəllif türk tarixinə, keçmişinə, təbiətinə 
bələdçi kimi oxucunu onun seyrinə çıxarır və bu qüdrətin tə-
rənnümü üzərində qurulan fabula idraki, mənəvi, sosial-siyasi 
mənada genişlənir. Həm də düşündürür. Niyə bu qədər şanlı və 
qüdrətli dəyərlərimizlə bu gün uduzan və məğlub tərəfik? 
Əsərdə bunun birbaşa cavabı var: tarixi təkcə yaratmaq yox, 
onu həm də təbliğ eləmək, öyrətmək lazım idi. Bu sırada müəl-
lif erməni xislətini qatı boyalarla açmağa nail olursa da, həm-
çinin analitik məqamlara diqqət yönəltməyə də yer qoyur. 
Əsərdə bu iki xətt bir-biri ilə bağlanıb, biri digərinin ümumi 
fonunun təsvirinə, xarakterlərin çözümünə şərait yaradırlar.  
“Bilirsiz, xalqın gərək oxumuşları yarana, savadlı adam-
ları əmələ gələ, yalançı savad yox; dünyanı tanıya, özünü 
dünyaya tanıda, əgər bu varsa, bu cür oxumuşları, savadlı-
 
164 
ları varsa deməli, millət yaranır. Bunun da oxumuşları var, 
amma oxumuşlarını özünə oxşada bilmədi,- varjapedin 
birdən-birə üzü gülməyə başlamışdı.” Bu düşmən dilindən 
özümüzə edilən ironiyadır, zəif tərəflərimizin etirafı, keçmiş-
dən uzaqlaşmağımıza edilən tənədir. Erməninin düşüncə psixo-
logiyası, illüziyaları və bu sırada, türk xalqının xarakteri, möv-
qeyi - sadəlövhlüyü, aldanış və eyforiyası ilə birlikdə təsvir olu-
nurlar. Əsərdə türk tarixi və bu tarixə münasibət-onu yazmaq, 
təbliğ etmək, öyrənmək və öyrətmək müəllifin əsas düşüncə 
predmetinə daxildir. Bütün əsər boyu İmirxanlının düşüncəsindən 
bu süzülür: biz tarixi yaratdıq, amma lazımınca, gərəyincə 
öyrənmədik, təbliğ etmədik. Erməni isə ayaq basdığı yerlərin 
dağına, daşına öz adının hərflərini yazdı. Müəllimi (kimya 
müəllimi Siranuş Samukyan) erməni adındakı hərflərdən 
başlayaraq uşaqları türkə nifrət ruhunda yetişdirdi. Dərisatanı 
(Aped) alver elədiyi dükanın qarşısında erməni psevdotarixini ipə 
düzüb ağacdan asdı: “papaq alanlar, dəri gətirənlər əvvəcə 
gərək bu yazılara baxaydı, Apedin suallarına cavab verəydi, 
yalnız ondan sonra alver eləmək mümkündü... Apedin də 
alveri elə budu, təki erməni tarixini öyrənən olsun, Aped də 
beş qazanmasın bir qazansın, erməni öyrənməsə də olar, türk 
öyrənsin, türk”; vətəndaşı hər ay “Qrunk” təşkilatına pul 
göndərməyi təməl vəzifəsi kimi qarşısına qoydu.  
Türklərsə bu erməni məkri qarşısında yenə də saf və sadə-
lövh davranır, qarşındakının niyyətini bilə-bilə ona əl uzadıb 
süfrə açmağından qalmır, düşməni xəstəliyin iti caynağından 
xilas edib sağaldır, ermənini qoruyan rus əsgərlərini yedizdirir, 
hətta əsər boyu bizə tarix dərsi keçən ziyalı obrazı-İmirxanlının 
özü belə bir erməni qadınının- “Qrunk”un Bakı təmsilçisinın 
qızı Sevortyan Sedanın yanında aciz görünür: “İçim sökülür 
elə bil, özümün də xəbərim olmayıb, erməni qızına belə ba-
ğanmışam, birdən-birə bu hala düşməyimə məətəl qaldım.”  
Qeyd edək ki, bütün əsər boyu türkçülük ideyasının amansız 
təbliğatçısı kimi çıxış edən, auditoriya azadlığında qatı millətçi 
çıxışları ilə seçilən, akademik Balacahunlu ilə türkün şanlı 
165 
keçmişi, coğrafi əraziləri, yer adları ilə bağlı mübahisələrə giri-
şən, kənd camaatını başına yığıb onlara alovlu tarix dərsləri ke-
çən, erməni xislətinə hamıdan yaxşı bələd olan ziyalımız İmir-
xanlının bir erməni qızının əlində əsir-yesir qalması oxucunu 
rəncidə salır. Nə olsun ki, bu ilişkidə də daim türk söhbəti qa-
bardılır, hətta bu müzakirə-mübahisələr intim səhnələrinə qədər 
yeridilir, əvəzində oxucunu tarixlə bağlı bir ziyalıdan eşitdik-
lərinin cazibəsi nə qədər heyrətləndirirsə, bu heyrət İmirxanlının 
“axçi” aludəliyi önündə fiaskoya uğrayır: “Oğlan (İmirxanlı-
E.A.) alt paltarını əlində gül dəstəsi kimi tutmuşdu, bayaqdan 
geyinmək istəyirdi, əlləri sözünə baxmırdı, bir də, bununla 
hirsi soyumayacaqdı ki. Elə ordan, məxmərli kreslonun 
üstündən, alt paltarı qarışıq əlini silkələyə- silkələyə: 
- Bilirsən,- dedi,- dövlət qurub, dövlət görmüş xalq sizin 
kimi görməmiş olmur, cığal, gözləri özgə qapılarında... Ço-
banlıq da bir tarixi mərhələdi, siz onu da keçməmisiz, 
torpağınızın olmaması da, ac qalmağınız da çoban olmadı-
ğınıza görədi.”  
Necə ki, ona güman bəsləyən həmkəndliləri bu sayaq 
küskünləşirlər: “İmirxanlıdan yaxşı tarix yazmayacaqlar ki? 
Hanı bəs? Nə yazdığı ağlımızda qalıb, nə özü yanımızdadı... 
İndi də, deyir, bir erməni qızına uyub, nə kənd yadına 
düşür, nə anası.”  
Bu həmən tanış “mif”dir, milli nəsrdə bizə məlum olan 
xəttin davamıdır. Əslində, yazıçının belə bir münasibəti simvo-
lik olaraq təsvirə alması aydındır- “Əsli və Kərəm”, “Bahadır 
və Sona” (N.Nərimanov), “Sarı tağ” (A.Abdulla), “Qarabağ şi-
kəstəsi” (V.N. Sarıhüseynoğlu), “Quqark” (S.Baycan) əsər-
lərində erməni-azərbaycanlı münasibəti müxtəlif rakurslardan 
bədii təsvirin mərkəzinə çəkilirsə də nəhayətində milli xarak-
terin boşluqlarından nəşət tapırlar. Bu əsərdə də boşluqlara 
işarə edilir, yenə də düşmən dilindən: “Yad elli qızlara meyil-
lidilər, pul sevəndilər”. Düşünsək ki, söhbət 80-ci illər Bakı-
sından gedir, burda hələ hər növ millətlər, hər çür münasibətlər 
 
166 
qovuşmuş, qaynayib qarışmış haldadır, deməli özgələrə aludə - 
“yad elli qızlara meyl etmək” mifinə hələ yer var. Gərəkirsə 
hələ erməni qızını yaşadığı Qələ kəndindən sağ-salamat çıxart-
mağa nail olub onu Ermənistana yola salan (erməni ilə bağla-
dığı yeganə bağı qıran!) İmirxanlının türkün tarixini yaza-
cağına inanmağa da... 
Biz eyni hadisələri ona görə təkrar yaşadıq ki, tarixin dərs-
lərindən ibrət götürmədik. Belə olduğu üçün torpaqdan əvvəl 
milli-mənəvi dəyərlərimizi və tarixi haqqımızı itirdik. Çünki 
ərazinin bütövlüyü yaddaşın bütövlüyündən, onu mühafizə et-
mək qüdrətindən asılıdır. “Erməni adındakı hərflər”də bu tarixi 
öyrətməyə və milli şüuru ayıq saxlamağa güclü potensial var.  
 
 
 
 
 
 
 
 
 
 
 
 
 
 
 
 
 
 
 
 
167 
 
 
 
 
 
 
 
 
 
ƏDƏBİ  NOTLAR  
  
 
168 
 
 
 
 
 
 
 
 
 
 
 
Hər şeyin zamana qarışmasında onun 
yaddaşla bağlılığı göstərici olaraq qalır, dəyər 
seçimində yanlışlığa uğramağımızı güman 
etmək hələ tezdir. Biz bu məqamı çox zaman 
lazımınca dərk etməsək də, o öz həqiqətini diktə 
etməklə hakimi-mütləq olduğunu təsdiqləmədə... 
 
 
 
 
 
 
 
 
 
 
 
 
*Bu bölümdə təqdim edilən məqalələr 2004-
cü ildə “Ədəbiyyat qəzeti”ndə həyata keçirilmiş 
“Ədəbi həftəyə baxış” layihəsi çərçivəsində qə-
ləmə alınmışdır.  
 
 
169 
BİR DAHA PROZA HAQQINDA 
 
Ötən həftənin ən əlamətdar hadisəsi o oldu ki, Yenisi Ədə-
biyyat və Mədəniyyət Təzahürləri Mərkəzinin keçirdiyi I proza 
N müsabiqəsi öz yekunlarını bəyan etdi: I yer “Kosmos əsrinin 
gərçəklərindən” mətninə görə Şərif Ağayar, II yer “Kağız” əsə-
rinə görə Mehman Musabəyov, III yer “Sırtıq sərçələr” he-
kayəsinə görə Seymur Baycan. 
Sonra ənənəvi proses işə düşdü: müxtəlif fikirlər, müla-
hizələr, reaksiyalar. Həmin reaksiyalardan sonuncusu “525-ci 
qəzet”in 22 noyabr tarixli nömrəsində, ekspertlər qrupunun 
üzvlərindən biri Tehran Əlişanoğlu tərəfindən göstərildi. Müəl-
lif başlıca olaraq ona çalışdı ki, müsabiqəyə qatılan mətnlərlə 
ittifaqa girib məclisdə vurğulanan “proza yoxdur” qənaətini 
dağıda bilsin, münsiflər heyətinin və digər şəxslərin rəylə-
rindən belə yararlanıb: “...bəs onda səkkiz aylıq mütəmadi 
söhbətlərə, eləcə də bu növ fikir toqquşmalarına rəvac verən 
nədir, olmayan bir şeymi?” deyə enerjilərin boşluğa sərf olun-
madığını əsaslandırsın. 
Yox, danmağa hacət yoxdur. Biz sadəcə olaraq, zəif görü-
nən, öz işinin passiv icraçısı olan nəyəsə birbaşa “yoxdur” 
etiketi vurub qiymətləndirməyə meylliyik. Halbuki bu zəifliyin 
və passivliyin tutduğu aralıq mövqedən onun hərəkətə 
gəlməsinə, yaxud doğrudan da heçliyə, ölümünə doğru aparan 
iki qütbü olduğunu unuduruq. Və YeniSi-nin təşkil etdiyi I 
poza N müsabiqəsinin ən önəmli cəhəti o oldu ki, bu yarışma 
məhz nəsrin irəliyə doğru hərəkətinə, gəlişməsinə təkan verə bildi. 
Peşəkarlardan tutmuş həvəskarlara qədər ətrafına yığmağa və 
nəsrin ümumi ab-havasını görükdürməyə nail oldu. Mübaliğəyə 
varmıram, keçid dövründən sonra ilk dəfə olaraq nəsrin 
problemlərini bu qədər aktuallanan, qabardılan gördük, ona dair 
söylənən mülahizələrə (mənfi, yaxud müsbətliyindən asılı 
olmayaraq) hakim kəsildik. Çox keçmədi “Proza önə çıxdı”, hətta 
Yazıçılar İttifaqında təşkil olunan müşavirənin predmetinə belə ilk 
öncə nəsrimizin yaradıcılıq problemləri çevrildi. 
 
170 
Əlbəttə, biz vurğunu yalnız prozanın üzərinə salıb ona qalib 
görmək verməkdən, hətta bir qədər eyforiyaya uyub “şer, yoxsa 
nəsr” deyə sxolastik məntiqdən çıxış etməkdən uzağıq. O, 
məntiqdən çıxış etməyə israrlıyıq ki, nəsrdə nəsrin dünəndən 
fərqli simasını aramaq yolu ilə gedək... 
Bütünlükdə təqdim olunan o mətnlərin pozitivliyi, yaxud 
neqativ cəhətləri nədə idi? Mənim üçün həmin mətnlər ona 
görə maraqlı və əhəmiyyətli idi ki, onlarda 90-cı illərin yarat-
dığı müəyyən nəfəslərim dövründən sonra hansı eksperiment-
lərin doğduğunu, hansı yeni estetikanın, tendensiya və təma-
yüllərin təşəkkül tapdığını müşahidə edə bilirdim. Təbii ki, 
onlar nəsrimizin ümumi mənzərəsi demək deyildi. Amma hər 
halda o mənzərə haqqında təəssüratı tamamlaya və bütöv-
ləşdirə biləcək qədər çeşidli məlumat verən materiallar idi. Öz 
fərdi mövzu və obraz palitrasını yaratmaqda israr edən, müasir 
forma və üslublarda ifadə olunmağa can atan bu müəlliflərin 
nəsrə yeni nəfəs qatmaları təqdirəlayiq təsir bağışlayırdı. Olsun 
ki, onlardan bir qismi hələ eksperiment səciyyəli idi, gələcək 
magistral istiqamətlərin yalnız başlanğıcını cızırdı. Lakin bu 
halda belə onlarda sıfırdan başlamaq tendensiyası hiss olun-
murdu. Baxmayaraq ki, bu məqama dair münasibətdə fikirlər 
haçalanır: kimlər üçünsə bu mətnlər boşluq üzərində qərar 
tutan, ədəbi arsenaldan məhrum kimi görünürdüsə, bir qismi 
üçün onlar mənəvi irsiliyin daşıyıcısı olan nümunələr idi. Bu 
qənaətdə olanlar gəncliyin nümayiş etdirdiyi bədii-estetik mə-
ziyyətlərin izlərini ötən əsrin onilliklərinin köklü yazarlarının 
nəsrində axtarırdılar: Mirzə Cəlil nəsrində, 60-cı illər nəsri və 
daha sonra 70-ci illər nəsrini təmsil edən müxtəlif imzalarda... 
Lakin buradaca açıqlamağa çalışaq: bütün bu yenilik ab-
havasına və ənənə ritminə köklənən mətnlərin ədəbi fakta çev-
rilməsini əngəlləyən, onları belə deyək, “öz kölgəsinin üstün-
dən uçmağa qoymayan” nədir? Nədən axı, ciddi mətləblər vəd 
edən, daha çox rəmzlər, şərti-metaforik ünsürlərlə süslənərək 
oxucunu düşündürməyə iqrar edən bu mətnlərdən müəyyən 
durulma, aydınlıq hasil edəndən sonra onların səni sehrində 
saxlamaq üçün gücsüz olduğunu duyursan. Bundan əlavə, “bu 
171 
gün bədii fikir və zaman arasında tənasübün pozulması, nəzərə 
çarpacaq dərəcədə ziddiyyətin əmələ gəlməsi təqdir olunmaq 
üçün gərəkli olan üçüncü amilə – oxucu münasibətinin məh-
rəmliyinə qarşı da sədd yaradır. Axı çağdaş nəsrin axtarış-
larının mərkəzində xalqın, millətin bu günü və gələcəyi ilə 
bağlı narahatlıqların monumental ifadəsini, müstəqillikdən son-
ra formalaşan yeni İnsan tipini, ən əsası isə müharibə yaddaşı-
nın fəlsəfi dramatizmini və kəskin ifadəsini görməyən oxucu-
nun son anda yaşantılarının tərcümanı olmaq prioritetini nüma-
yiş etdirə bilməyən ədəbiyyata olan inamı sarsılır. Bu inamın 
əzəli bütövlüyünün bərpası bu gün gənc nasirlərin hakim mis-
siyanı nə səviyyədə reallaşdıra bilmələrindən daha çox asılıdır. 
Bu xüsusda, nəsrə dair müşavirədə səslənən: “Yaxşı olardı ki, 
təsvirlərin gerçəklikdən qaynaqlanması, həqiqi və canlı savaş 
görüntülərinin yaradılması, müharibə psixologiyasının və 
ovqatının aşılanması üçün şəhid ailələri, döyüş iştirakçıları və 
qaçqın düşənlərlə ünsiyyət qurulaydı” (Anar) kimi təklifə də 
diqqət yetirməyə dəyər. Əks təqdirdə isə şair Səlim Babulla-
oğlunun fikri daha tutarlı görünür: “Qarabağ haqqında bu cür 
yazmaqdansa sükut yaxşıdır”. 
Yenidən qayıdaq “proza yoxdur” fikrinə. O fikrə ki, bu gün 
ona istinad edib təsdiqləmək obyektiv mənzərəni tam ifadə 
eləmirsə də, ona qarşı əks qütbdə dayanıb “proza var” im-
perativini səsləndirmək də həqiqətə uyğun gəlmir. Çünki bizə 
kəmiyyət yox, keyfiyyət gərəkdir, həyatımızın ictimai və mə-
nəvi dərinliklərinə nüfuz etməyə qadir ola biləcək əsər gərək-
dir. Bunu tapmayanda isə məcburuq birinci hökmün qarşısına 
bir təyin əlavə edək: “Bizdə ciddi proza yoxdur”, vəssalam. 
Və fikirlərimizin əsası kimi: əgər bu gün ölkədə nəsrlə bağlı 
müsabiqə təşkil olunur və günün nəsr mənzərəsini ehtiva edən 
müsabiqə mətnlərinin içindən keçib hansılarınsa qalibiyyəti ilə 
bağlı qənaətə imza atan ekspertlərdən biri sonradan “Mənə sırf 
sənət ölçülərinə gələn mətn verin” (Aydın Talıbzadə) deyib də 
estetik tələbatını doyuramadığını bəyan edirsə, deməli, 
nəsrimizin durumu ilə bağlı ifadə olunan nigarançılıqlar əbəs 
deyil. Belə... Düşünməyə dəyər hər halda. 
 
172 
AXUNDOV MƏQAMI  
 
Ötən həftənin diqqət önünə çəkdiyi məsələlər daha çox 
ədəbi tənqidimizlə əlaqədar oldu desəm, zənnimcə, yanılma-
ram. Əvvəlcə Yazıçılar Birliyində son beş ilin ədəbi tənqidi 
haqqında müşavirə keçirildi, sonra eyni məkanda ustad tənqidçi 
Kamal Talıbzadənin 80 illiyinə həsr olunmuş görüş təşkil 
olundu, daha sonra “525-ci qəzet”in son şənbə buraxılışında 
adı gedən sahəni əhatə edən məsələlərə tənqidçi Vaqif Yusif-
linin müsahibəsində önəm verildi. 
Üç müxtəlif nəsli və dəyərlərə münasibət məsələlərini qarşı-
qarşıya qoyan ədəbi həftə sanki müqayisəyə meydan yarat-
mışdı. Dünənin tənqid simasının cizgiləri, onun çətinlikləri, 
uğurları və uğursuzluqları... Məsələ tənqidin hazırkı durumuna 
gəldimi, həmişə dəbdə olan şikayətlər yenidən eşidildi, mövqe 
zəifliyi, peşəkarlığın itməsi haqqında gileylər yenidən vurğu-
landı. Səbəblərin çözülməsində isə belə bir fikir də səsləndi ki, 
bu gün tənqidimizdə ağsaqqal yoxdur (V.Yusifli). Amma axı 
var: K.Talıbzadə, B.Nəbiyev, Ş.Salmanov... sıralarımızı vaxtsız 
tərk etmiş Y.Qarayev, A.Məmmədov, N.Cabbarlı... daha əvvəl 
M.Arif, M.C.Cəfərov, M.Hüseyn... bir qədər də geriyə adlasaq: 
S.Hüseyn, F.Köçərli, M.F.Axundov... Söhbət ondan getmir ki, 
bu şəxslərin bir qismi artıq həyatda yoxdur, bir qismi isə 
konkret çağdaş dövrün tənqidilə məşğul olmurlar. Söhbət on-
ların qoyduqları təcrübədən, elmi-nəzəri səriştədən gedir ki, 
son müşavirə bizim məhz bu sarıdan problemə müncər oldu-
ğumuzu bəlli etdi. 
Bəli, üzdə hər şey qaydasındadır: biz ağsaqqal tənqidçilə-
rimizi unutmuruq, bu şəxslər bizim üçün püxtə, peşəkar 
münəqqidlərdir, onların yaradıcılığının bütün istiqamətlərini 
ədəbi tənqidimizin uğurları adına yozub layiqli irsə nümunə 
göstəririk. Konkret yazı təcrübəmizə gələndə isə məlum olur 
ki, onların ədəbi prosesə – əsərlərəmi, əsərlərin təhlilinəmi ya-
naşmada nümayiş etdirdikləri bədii-estetik keyfiyyətlərdən, 
173 
elmi meyar və prinsiplərdən uzaqlaşmışıq. Mahiyyətinə varma-
dan, təcrübəsinə enmədən eləcə “sosialist realizmi” damğası 
vurub tarixin arxivinə bağışlamışıq. 70 illik bir dövrün təcrü-
bəsini küll halında yararsız hesab edərək, yeni düşüncə sistemi 
formalaşdırmağa qərar vermişik. Fəqət, nədən bizim ultramo-
dern, dünya standartları ölçülərindən yanaşdığımız predmeti 
bütün tərkib və parametrlərində canlandırmağa müyəssər 
olmuruq, bir növ dünənin acı təcrübələrini rişxənd hədəfinə 
çevirib onun fövqündə duran, ədəbi prosesin dinamikliyinə 
rəvac verən sözü söyləyə bilmirik. Eləcə keyfiyyətə deyil, 
kəmiyyətə istinad edib quru xronoloji, bəsit statistik göstərici 
ilə kifayətlənirik, ədəbiyyatın müxtəlif sferalarında təmsil 
olunanları, əks-tənqidçiləri və ümumiyyətlə, tənqidçi olmayan-
ları bir yerə cəm edib çağın ədəbi tənqid panoramını yaradırıq. 
Amma maraqlıdır, daha doğrusu təəccüblüdür ki, bu qədər 
“tənqidçi ordusu” ilə niyə ədəbi tənqidin çoxşaxəli istiqa-
mətləri qarşısında yenilir, onunla müvazi addımlamaqda aciz 
qalırıq, yaxud konkret tənqidin zəifliyi haqqında hələ də eşidilən 
şikayətləri dəf edə bilmirik. Əvəzində, növbənöv alternativlərlə 
üzbəüz qalırıq: cavan tənqidçilərə gah Aydın Məmmədov tənqidi 
etalon qismində nümunə çəkilir (Q.Nəcəfzadə), gah da tənqid 
məktəbini keçmək – K.Talıbzadənin “Azərbaycan ədəbi tənqidi-
nin tarixi”ni oxuyub öyrənmək tövsiyə edilir (N.Şəmsizadə). Və 
zənnimcə, sonuncu məqama diqqət yetirməyə dəyər. Ən azı 
nəzəri-estetik fikrin çağdaş ədəbiyyata xidmətində hansı yollar-
dan, mərhələlərdən keçdiyin dərk etmək, mövcud təmayül və 
istiqamətlərə yanaşmada sınanmış təcrübələrdən yararlanmaq 
üçün. Hətta qayıtmaq da vacibdir o yerə ki, orada tənqidin ilkin 
mahiyyəti açıqlanır, “baniyə-kar” M.F.Axundov ilk dəfə ədəbiy-
yata gətirdiyi bu elmin sadə düsturunu verir: “... bu qayda Avro-
pada məlumdur və onun böyük faydaları vardır, məsələn bir şəxs 
kitab yazdığı zaman, başqa bir şəxs onun əsərinin mətləbləri 
xüsusunda kritika yazır... Müəllif ona cavab verir. Ondan sonra 
üçüncü bir şəxs meydana çıxır, ya müəllifin cavabını təsdiq edir, ya 
 
174 
da kritika yazanın fikrini üstün tutur. Bu işin nəticəsi budur ki, get-
gedə nəzm və nəsr, inşa və təsnif cəmi nöqsanlardan təmizlənir”. 
Söylənmiş kontekstdən yanaşsaq, çeşidli suallar önündə 
duruxub qalarıq: bu gün tənqidin ədəbi prosesdə oynadığı rol, 
ona ayrılan missiya nədən ibarətdir? Hansı tənqidçinin yazı-
larında bu xidmət nə qədər ehtiva olunur? Və ümumiyyətlə 
üçüncü bir şəxsin ki, fəaliyyətini M.F.Axundov vacib bilib 
vurğulayır, o məqama qədər bizdə ədəbi tənqid öz maraqlarını 
ortaya qoya bilirmi? Əvəzində o maraqlar ki, bəzən ona ədəbi 
dəyərləri belə qurban veririk, onların özünü yeni dəyər qis-
mində milli təfəkkür qatına yeritmədə hansı təsəvvürlərdən, 
hansı estetikanın prinsiplərindən çıxış edirik? Qərbdə yaranmış 
metod və cərəyanların hələ yalnız imitasiyasını verən nəzə-
riyyələrdənmi – bu halda ədəbi nümunəyə tətbiqdə bəhs edilən 
predmeti təhlil etməkdən daha çox gətirilənin təbliği ilə məşğul 
oluruq; yaxud sovet dövrünün diqtə etdiyi yarlıqlardan üzülüş-
müş yazılarla sanki fərqli düşüncə çevrəsi cızdığımızı güman 
edirik, əslində isə 80-cı illərin bədii-estetik keyfiyyət nümayiş 
etdirən tənqid mətnlərinə uduzduğumuzun fərqinə varmırıq. 
Yenə də alternativ... Təbiidir. O yanda “dünya ədəbiyyatının 
bütün tənqid pilləkənlərini tanımağa” yön alanda, bu yanda 
milli tənqid tarixi, təcrübəsi ilə üz-üzəyik. Ədəbi uğursa onlar 
arasında ortaq dilin tapılacağı təqdirdə hasilə gələcəkdir. Necə 
ki, bu “düşvarı asan eyləməyin” nümunəsini Axundov bir 
zamanlar öz timsalında göstərmişdi.  
 
  
175 
PROLOQDAN ÖNCƏ 
 
Biz özümüzü üçüncü minilliyin proloqunda hesab etsək də, 
əslində, bir mərhələ kimi 90-cı illərdən tam üzülüşməmişik. 
Mütəmadi olaraq bu dövrə qayıtmada, onun şüurumuzda yarat-
dığı təbəddülatın kontekstindən çıxış etmədəyik. Hələ 90-cı 
illərdə qaldırılmış məsələlərin bu gün rakursunun tapılmasına 
cəhdlər edilməsi və bu zaman müəlliflərin çox vaxt elə dövrün 
öz ritminə əsaslanmaları XX əsrin son onilliyinə ötüb getmiş 
gedişat, yaxud boşluq mərhələsi kimi yanaşmaq səylərini heçə 
endirib, onun məhz bu günlə bütöv, mütəşəkkil görünən pano-
ramını yaratmağı zəruri edir.  
Müstəqillik kimi tarixi nailiyyətimiz və bir-birinin ardınca 
baş verən gərginlik, kataklik proseslər – 90-cı illəri ilkin olaraq 
səciyyələndirən bu iki amildir. Elə bu gün ədəbi prosesin dirili-
yini və dinamikasını təmin edən strategiyanı hazırlayan da sıra-
ladığım bu iki faktdır. O mövzuları ki, ədəbiyyat gecikmiş də 
olsa yazıya alır və gecikmədən mükafatlandırılır, onları 90-cı 
illərin məlum hadisələri şərtləndirir. O prizmadan ki, hazırda 
ədəbiyyata yanaşırıq və ədəbi məhsula qiymət veririk, ilk növ-
bədə müstəqil mövqe nümayiş etdirib milli dəyər arayırıq, 
ondan bu günümüz üçün faydalı olan pozitiv müdaxilə tələb 
edirik. Çünki dərk etməli oluruq ki, ən böyük milli dəyər milli 
yaddaş özüdür və yaddaşını qoruyub hifz edən, bütün tarixi 
epoxalardan onu bütöv və salamat çıxarmağa qadir olan xalq 
öz sabahının sabitliyinə təminat vermiş olur. 
Mədəniyyətin milli koloriti və orijinal xüsusiyyətləri də o 
zaman qorunub saxlana bilir ki, xalq varisi olduğu ədəbi irsi, 
milli-mənəvi sərvətləri, zamanın sərt sınaqlarından, fəci və dra-
matik olaylarından uğurla çıxara bilir. Əgər çıxara bilmirsə, 
dövlətin bütövlüyünü də, millətin taleyini, “xalq və mən” şüu-
runun mövcudluğunu da şübhə altına alır. Biz bir millət, bir 
xalq kimi bu təhlükənin acı nəticələrini şəxsi taleyimizdə ya-
 
176 
şadıq. Tarix sübut etdi ki, o nəinki “müəllim olmaqdan qalır” 
(A.Kamyu), əksinə, ondan dərs götürməyənlərə bu dərsi dəfə-
lərlə təkrar etmiş olur. Hər halda XX əsrin əvvəli və sonu ara-
sındakı harmoniya, hadisə və proseslərin adekvat səslənişi və 
oxşar təzahürü görk etdi ki, tarixdən heç bir dərs götürməmək 
faciəsi bizi yaşamışları bir də yaşamağa, görülmüşləri bir də 
görməyə vadar edəcək. Və yenə də bir halda ki, “tarixin dərs-
lərindən ibrət götürməyəndə günahkar zaman deyil, şüur olur” 
o zaman şüuru naqis stixyadan, yad düşüncədən və sönük tə-
fəkkürdən təmizləmək lazımdır. Ötən həftə mətbuatda gedən 
iki yazıda – E.Səlcuqun “Tənhalığın tənhasızlaşdırılması” və 
B.Əlbəylinin “Bədii siyasətnamə, yaxud milli nigarançılığın 
proyeksiyası” (“525-ci qəzet”, 3 yanvar, 2004) adlı məqalələ-
rində həmin missiyanın layiqli daşıyıcısı olmaq prioritetini 
nümayiş etdirən iki əsərə, K.Abdullanın “Sirr içində dastan və 
yaxud Gizli Dədə-Qorqud -2” və Anarın “Ağ qoç qara qoç” 
əsərlərinə yönələn diqqətin başlıca hədəfi də elə bunları nişan 
alır, bu əsərlərin milli şüura və yaddaşa və dərəcədə bədii-estetik 
dəyər qatmasını izləməyə çalışır. Hərçənd burada dəyər elə 
predmetin öz predmet seçimində artıq müəyyənləşib və onda 
meyara çevrilib ki, üzünü yaddaşa çevrilən tarixə – özündə xal-
qın milli kodunu və möhürünü əbədiləşdirən söz sənətinə tutub. 
“Kitabi-Dədə-Qorqud” körpüdür. Mifdən yazıya, “eposdan 
kitaba” və nəhayət, dünəndən bu günə uzanan elə bir körpü ki, 
onunla çağdaş dövrün təmasını, rabitəsini yaratmaq bizə zama-
nın bütövlüyünü bərpa etmək üçün lazım idi. Hər halda 90-cı 
illərin geriyə fırlanan çarxında və təbii, bir çox şəxsiyyətlərin 
yaradıcı milli dühasında yaradılacaq bu bütövlüyə ilk nümu-
nəni “Dədə Qorqud” abidəsi verdi. Həm də təkcə “böyük sintez 
işi” üçün yox... K.Abdullanın tədqiqatı göstərdi ki, çox şeyə. 
“Sirr içində dastan və yaxud gizli Dədə Qorqud – 2” əsəri ilk 
növbədə müxtəlif mifoloji abidələr arasında əlaqəni izləməklə 
ədəbiyyatşünaslıqda çox maraqlı elmi tendensiyalardan birini 
177 
əsaslandırmış oldu. Dünya mədəniyyətinin vahid struktura 
malik olmasını isbatlamaqla bərabər, həm də göstərdi ki, var 
olana yanaşmada həmişə yeni baxış ifadə etmək, yeni ədəbi-
estetik münasibət izharlamaq mümkündür. 
Eyni çağdaş münasibəti Anarın “Ağ qoç, qara qoç” povesti 
də ehtiva edir. Nağıl mətninin simvolikasına sığınmaqla icti-
mai-siyasi ab-havaya adaptasiya olunmaq məramının nəticəsi 
olaraq yaranan bu əsər həm ideya-bədii keyfiyyət nöqteyi-nəzə-
rindən, həm də dövrün, baş verən proseslərin intuitiv dərki, 
peşəkarlıqla mənalandırılması cəhətdən uğurludur. Bu uğurun 
gələcək üçün əhəmiyyəti isə yəqin ki, cəmiyyətin dolaşıq mə-
qamlarının durulması, onun xaosunun harmoniya ilə əvəzlən-
məsi yolunda göstərdiyi xidmətdə görünəcək. Hər halda özü 
haqqında “əsər təkrarlana biləcək yaxın keçmişin səksəkəsi – 
qorxunun proyeksiyasıdır” (B.Əlibəyli) təəssüratını doğura bi-
libsə, yaddaşın ayıq qalmasında da qarant yolu oynaya biləcək.  
Əslində, keçmişin təkrarlanmaması üçün yaddaşın diriliyinə, 
dəyərin mühafizəkarlığına kiçik yazılar belə xidmətini əsirgəmir. 
Təsadüfidirmi ki, bu gün yazılan məqalələrdə predmetin şərhinə, 
yozumuna keçməzdən öncə onun antitezası yaradılır. Nəyinsə 
dəyərini açmaq üçün ilkin olaraq nəyinsə dəyərsizliyini göstərmək 
lazım gəlir. Məxrəcə milli dəyəri, milli düşüncəni qoyub onu 
üstələmək cəhdində bulunan hər hansı əcnəbi təsirlərin, söhbət 
konkret poeziyadan gedirsə, burada özünə yol açan “izm”lərin 
gücsüzlüyü isbatlanır (məsələn, “Xalq cəbhəsi” qəzetində Nərgi-
zin “Postmodernist aşıq “Şərif Ağayar” məqaləsində olduğu kimi 
– 6 yanvar, 2004), “hazırda yaşanan poeziya bumu”nda dəyərli 
olanın da dəyərsizliyə qarışıb yox olacağından narahatlanırmış 
kimi işığına üz tutduğu yaradıcılığa daha çox bir örnək qismində 
yanaşıldığı bəyan edilir (məsələn, “525-ci qəzet”də M.Məmməd-
linin F.Sadiq poeziyasından bəhs edən “Müdrikliyin zirvəsi” 
məqaləsində olduğu kimi, 6 yanvar, 2004), yaxud eləcə milli 
düşüncəyə qida verən şerlərin xətti ilə bu məram güdülür (mə-
 
178 
sələn, “Kredo” qəzetində Varat Vüsalın – 27 dekabr, 2003, “525-
ci qəzet”də Zəlimxan Yaqubun – 3 yanvar 2004 – çap olunan şer-
lərində olduğu kimi). 
Baxmayaraq ki, narahatlığa və nəyinsə isbatına lüzum yoxdur. 
Bir halda ki, “Yaddaşım mənim yox, yaddaşlarındır” (Z.Yaqub) 
fikrindən doğan inam hissi özünü tükətməyib və hər şeyin zamana 
qarışmasında onun yaddaşla bağlılığı göstərici olaraq qalır, dəyər 
seçimində yanlışlığa uğramağımızı güman etmək hələ tezdir. Biz 
bu məqamı çox zaman lazımınca dərk etməsək də, o öz həqiqətini 
diktə etməklə hakimi-mütləq olduğunu təsdiqləmədə... 
  
179 
SƏNƏT MÖVQEYİNDƏN 
 
İlk sayı Novruz ərəfəsində işıq üzü görmüş “Sənət qəzeti”nin 
(16-31 mart 2004) araya gəlməsini ədəbi aləmdə uğurlu fakt 
hesab etmək olar. Kifayət qədər digər qəzetlərə səpələnmiş 
ictimai-siyasi xəbərlərin, şou xarakterli yazıların yanında özünə 
yer alan (və getdikcə özü də sözün əsl mənasında onların əla-
vəsinə dönən) ədəbi mətnlərdən fərqli olaraq, ədəbiyyatı heç 
nəyin qoşqusu olmadan öz evində, məkanında görmək ürəkaçan 
təsir bağışlayır. Üstəgəl, bugünkü ədəbi-mənəvi dəyərlərin total 
şəkildə aşınmaya məruz qaldığı, daha çox antisənət nümayiş 
etdirildiyi bir zamanda məhz sənət adını təqib qılıb meydana 
atılmağın özü də simvolik çalar kəsb edir; o vaxta qədər ki, əks 
müstəvidə qərar tutanların fəaliyyəti öz mövcudluğunu davam 
etdirirkən, qəzet sərlövhəyə çıxardığı ada sadiq qala biləcək. 
Bəli, iyirmi dörd səhifə ciddi rəqəmdir və etiraf edək ki, ilk 
buraxılışın ümumi səviyyə və görünüşü də ona ciddi yanaşmağa 
əsas verir. Ümumiyyətlə, son zamanlar çağdaş ədəbiyyatımızda 
sırf yaradıcılıq ritminə köklənib ədəbi mətnlərlə ictimaiyyətin 
ixtiyarına verilən nəşrlər, əsasən toplular (məs., AYO-nun 2003-
cü ildə nəşr etdirdiyi “Yaquar yerişli zaman” almanaxı, artıq ayda 
bir dəfə çıxmağa başlamış “Mars” ədəbi-bədii, elmi-publisistik 
jurnalı) yaranıb ki, onların məziyyətlərini sərf-nəzər etmədən üzə 
çıxarmağa dəyər. Lakin icmalımızın predmetini ötən həftənin irəli 
çəkdiyi önəmli faktın təhlili təşkil etdiyindən hələlik “Sənət 
qəzeti”nin panoramına əsaslanacağıq. 
Qəzetin ehtiva etdiyi mətnlərin janr dairəsi müxtəlifdir. Burada 
hər müəllif yaradıcı məhsulu ilə təmsil olunub. Kimi tərcüməsi 
(N.Əbdülrəhmanlının tərcüməsində F.Dostoyevskinin “Qumar-
baz” romanından, K.Əliyevanın tərcüməsində Otto Veyningerin 
“Cins və xarakter” əsərindən parçalar, İ.Fəhminin tərcüməsində 
V.Pelevinin “Milad gecəsi” – 117. D.İ.R.”, Kənan Hacının tərcü-
məsində A.Platonovun “Balaca əsgər” hekayəsi və s.), kimi tən-
qidi mətni (Ə.Cahangirin “Antiutoriya” məqaləsi və s.), kimi 
bədii nümunəsi (R.Tağının “Bizdən ötrü darıxma”, O.Əhmədo-
 
180 
vun “İşıq gələn tərəf” hekayələri, İ.Fəhminin “Çənlibel tülküsü” 
ədəbi layihəsi, Rövşəinin şerləri) və s. və i.a. ilə. 
Yəni qəzet sadəcə, sənət adına uyar olana öz məkanında yer 
ayırıb. Hətta təəccüblü də deyil ki, digər qəzetlərdə çap olunan 
layiqli mətnlərdən bir qismi təkrar çapını (məs., T.Əlişanoğ-
lunun “Yaşar Qarayev tənqidinin dərsləri” məqaləsi), bir qismi 
isə davamını (məs., C.Abdullayevin layihəsi – “Müasir dünya 
ədəbiyyatı barədə söhbətlər” müsahibəsi kimi) burada tapmağı 
özünə rəva bilib: sənətkar və sənət haqqında ədəbiyyat söhbət-
lərini sənət məkanında bölüşməyib başqa hansı ünvana üz 
tutmaq olar ki? 
Onu da qeyd edək ki, qəzet bu gün ədəbi prosesimizin eh-
tiva etdiyi, onun ümumi mənzərəsindən hasil olan reallığı da 
ortaya qoyub və bəlkə də ayrı-ayrılıqda o qədər də bariz nəzərə 
çarpmayan bu tendensiya iyirmi dörd səhifəlik bir qəzetin tər-
kibinə cəm olan mətnlərin ümumi görünüşünün aşıladığı təəs-
süratda açıq görünür. Söhbət ondan gedir ki, biz ədəbi arse-
nalımızda olan boşluqları doldurmağın başlıca yolunu kənardan 
gətirilən mətnlərin təsirində daha çox axtarırıq. Hələ ki, ədəbi 
mətnlərin qoyulduğu tarazlıqda başqalarının sözü bizim öz sö-
zümüzdən ağır gəlir və təbliğ məsələsinə münasibətdə güclü 
mərkəzdənqaçma meylləri aparıcı xətti təşkil edir. 
Bu gün daha çox təbliğ olunan nədir? Qərb, eləcə də digər 
ölkə ədəbiyyatına mənsub nümayəndələrin düşüncələri və 
onların yaratdıqları ədəbi mətnlər. Yox, əlbəttə, bunlar da zə-
ruridir. Bəşəriyyətin qloballaşmaya yön aldığı indiki durumda 
biz də qapalı dövriyyə ilə kifayətlənməyib dünya ədəbi arse-
nalının dəyərlərindən yaralanmalıyıq. Amma əgər bu proses 
birxətli istiqamətdə, yəni “vahid informasiya məkanından 
bəhrələnmək, əvəzində ora heç nə artırmamaq” (Y.Qarayev) 
şəklində gedirsə, belə bir natamamlıq kompleksinə ürcah olan 
ədəbiyyatın sonda elə bir yüksəliş əldə etməyəcəyi şübhə do-
ğurmur. Ədəbi proses bu mənada sinxron deyil, birtərəfli inki-
şafa doğru meylləndiyindən haqqında narahatlıq izhar etməyə 
əsas verir.  
181 
Əslində nə dəyişib? Dünənə qədər ədəbi-milli dəyərlərimizi 
buxova salıb zəncirləyən əsarətdə yaşayırdıq, bu günsə həmin 
dəyərləri üzə çıxarmağa, nədə əksini tapdığını müəyyənləş-
dirməyə cəhd etməyən azadlıqda yaşayırıq. “Bu gün ədəbiyyat 
yaranır, amma təbliğ olunmur” – qəzetə müsahibəsində Arif 
Əmrahoğlu haqlı olaraq bu amili ədəbiyyatın əsas problem-
lərindən biri kimi səciyyələndirir. Bəli, təbliğ zəruridir. Ən azı 
bilmək üçün ki, dünyaya axın prosesinə, mənəvi inteqrasiya və 
ədəbi dövriyyəyə çağdaş ədəbiyyatımız hansı istiqamətdə 
pozitiv müdaxilə, yenilik təqdim edə bilər və ümumiyyətlə, bu 
gün yaranan ədəbiyyat ki, var, milli varlığımızı görükdürməyə, 
onu təmsiletmə potensialını ehtiva etməyə qadirdimi? Xüsusilə 
indi, ədəbi gedişat özü haqda iki paradoks xarakterli qənaət 
formalaşdırırsa ki, “son illər ərzində ədəbiyyatımız bütün prob-
lemləri adlaya bildi. Bu illər ərzində ədəbiyyat təkcə özünü 
qorumaqla kifayətlənmədi, böyük bir inkişaf yolu keçdi. Yeni 
tipli əsərlər yarandı, cəsarətli eksperiment aparıldı. Bu ədəbiy-
yatın qələbəsidir” (A.Əmrahoğlu) və Əsəd Cahangirin “Antiu-
topiya” məqaləsində müəllifində etirazına səbəb olan, ədəbi 
proses haqqında səsləndirilən belə bir imperativ: “Son dövrün 
ədəbiyyatına münasibətdə təxmini olaraq belə bir fikir var: Bu 
gün bizdə ədəbi proses yoxdur”. O zaman ikinci fikri fənaya 
uğratmağın və bu cür əsassız formullara, birdəfəlik son qoyma-
ğın yolu başlıca diqqət hədəfini daha çox yaranan ədəbiyyatın 
üzərinə köçürüb, onların milli şüura nə dərəcədə bədii-estetik 
dəyər qatmasını üzə çıxartmaqla reallaşa bilər. Etiraf edək ki, 
bu cür təbliğetmə işində ədəbi tənqidin öhdəsinə daha böyük 
məsuliyyət düşür. 
Belə bir ayrıntının aparılması həm də ona görə vacibdir 
ki, sabahkı ədəbiyyatın xarakteri, onun keyfiyyət göstəricisi 
bu gün müəyyənləşir (necə ki, bu gün yaranan ədəbiyyatın 
zaman mənbəyi doxsanıncı illərdir). Sabahkı nəslin estetik 
tələbatını isə yalnız tərcümələrdən qazandığımız dəyərlərlə 
ödəyə bilmərik. 
 
 
182 
ZİYALI SİNDROMU 
 
Bu kitabı mədəniyyətimizin patriarxlardan olan 
ədəbiyyatşünas alim Yaşar Qarayevin unudulmaz xatirəsinə 
həsr edirəm. Və çağımızın ədəbi mənzərələrinə nəzər qıldıqca 
Yaşar Qarayev Sözünə  sığınır, güvənirəm. 
 
“Hazır ənənənin dalınca getmək qat-qat asan, sənəti yeni 
keçidə hazırlamaq qat-qat çətindir. Birinci halda məhz “bazar 
iqtisadiyyatı”ndan çıxış edirsən: ən cari, kustar ehtiyac baxı-
mından müştəriyə hansı mal, mətah, ideya lazımdırsa piştax-
taya onu qoyursan. Sən “bazar”ın dalınca gedirsən və elə 
bilirsən zaman sənin dalınca gedir. İkinci halda – ədəbi, mütləq 
və sabit sənət və həqiqət mövqeyindən xalqa düz söz deyirsən, 
bəlkə də acı olan, sərfəli olmayan, kütləyə “lazım olmayan” 
söz deyirsən, amma həqiqəti deyirsən”... (Yaşar Qarayev) 
Yəqin həmişə belə olub. Ədəbiyyat olan yerdə antiədəbiyyat 
nümunələri də yaranıb, peşəkarlıq olan yerdə kütlə psixolo-
giyasının tələbini ödəyən mətnlər də özünə yol tapıb. Bunların 
zəminində isə iki növ səviyyəni ehtiva edən ziyalı obrazları 
formalaşıb: ədəbiyyat ölçülərini nəzərə almadan, müəyyən ma-
raqlara və məqamlara xidmətin göstəricisi kimi meydana çıxan 
yanaşma nümayiş etdirənlər, yaxud əksinə, əbədi sənət idealını 
əsas tutub öz həqiqət çevrəsini cızan, ədəbi dəyərlərə və meyarla-
ra münasibətdə güzəştə getmədən sırf yaradıcılıq faktı arayanlar... 
Zaman-zaman sinxron, müvazi şəkildə fəaliyyətdə olan hər 
iki qütbün təmsilçiləri bu gün də ədəbi prosesimizdə görünür 
və təəssüf doğuran odur ki, bu ənənəvi gedişdə mənfi-müsbət 
nisbəti hələ də ikincinin xeyrinə dəyişmir. Səbəbsə yalnız 
birincinin yalançı gücündə deyil, yox, daha dəqiqi, həqiqəti 
yeritməyə və dəstəkləməyə iqtidarı çatan ziyalı mövqeyinin 
yoxluğundadır. 
Bəli, bizdə ikinci səviyyənin meydanı daralıb, onu təmsil 
edən ziyalı və auditoriyanı tapmaq (oxu: toplamaq) müşkül işə 
183 
dönüb. Baş verən proseslərə varıb-görürsən ki, bizdə hələ belə 
söhbətlərə hazır auditoriya yetişməyib. 
Bəlkə bu gün ziyalının susması, ən pis halda isə “bazar”ın 
dalınca getməsi məhz, bu amillə bağlıdır. Yəni kamil audito-
riya olmayan yerdə hansısa inqilabi görkəm alıb dönüş yarat-
maq niyyəti, periferiyadan mərkəzə – ədəbiyyat müstəvisinə 
çağırış, dəvət notları səsləndirməyin özü sonda müəllifini Yusif 
Sərrac kimi kor kütlənin həmləsinə hədəf edə bilər. Axundov 
haqlı deyildimi xalqın, toplumun şüurunun oyaq olmadığı təq-
dirdə aparılan bütün islahat cəhdlərinin əbəs olduğunu bildi-
rəndə?! Yoxsa “sözünü o kəslərə de ki, səni dinləmək istəmir” 
təskinliyini təqib qılıb üzünü “sözün sərf olmadığı” çoxluğa 
tutmaq və gözləmək ki, ədəbiyyatımızın yaradıcılıq problemlə-
rini bölüşməyə deyil, adını, tərifini eşitməyə, bir-birləri ilə gö-
rüşüb dərdləşməyə təşrif buyuran şəxslər sənə qulaq verəcək – 
hədəfə sərf olunan enerjidir. 
Amma əslində, ziyalıya həvalə olunan funksiya bu növ ste-
reotip normalar əleyhinə çevrilişdə üzə çıxır. Çünki onun ədəbi 
tərəqqi hərəkatında aparıcı rolu ötəri zaman və məkana uyğun-
laşmağın səviyyəsindən daha dərin və ucadır. 
“Ziyalının missiyası və rolu məqama xidmət etmək deyil, 
məqamlar arasında vəhdətə xidmət etməkdir, nəsillərlə əsrlər, 
yaxınlar və uzaqlar arasında da əlaqə və ahəng yaratmaqdır, 
işığı keçməyə, şamı sönməyə qoymamaqdır, ocaqdan-ocağa od 
daşımaqdır”.  
Bizdə ziyalı “mən”i o zaman diksinir ki, ya kimsə onun bos-
tanına daş atır, ya da ədəbiyyatımızı “kənar gözlə” seyr edən 
birisindən qəfil zərbə alır. 
Diqqət edək: Ötən həftələrin birində “Yazıçılar Birliyində 
atalar-oğullar deyil, nəvələr-babalar münasibəti hökm sürür” 
(“Ədalət”qəzeti, 21 fevral 2004) yazısı çap olunar-olunmaz ünva-
nına deyilən fikirlərlə barışmayan Dünya Gənc Türk Yazarlar 
Birliyi dərhal cavab reaksiyası verib “doğru olan”ı mətbuat 
səhifəsinə çıxarmağa qərar verdi. (“Doğru olan”, “Ədalət” qəzeti, 
 
184 
28 fevral 2004). Yaxud bu kontekstdə daha operativ addımı bu 
günlərdə AMEA Nizami adına Ədəbiyyat İnstitutunun əmək-
daşları Azərbaycan ədəbiyyatının tarixini uydurma hesab edən 
E.Bişopa “Amerika aliminin qərəzli mövqeyi”nə qarşı atdı və 
haqq da etdi (“Ədəbiyyat” qəzeti, 30 yanvar 2004). Amma 
buradaca başqa bir bəyanatda əksini tapmış fikrə şərik olub, bir 
balaca şamil olunma dairəsini genişləndirməklə sual edək: 
“... bəs Füzulidən Mirzə Cəliləcən Azərbaycanın klassik və 
çağdaş yazıçıları mətbuat səhifələrində ən ağır təhqirlərə məruz 
qalanda” niyə ziyalı sözünün kəsəri dərhal boy göstərmədi?” 
(“Hələ gec deyil”, “Ədəbiyyat” qəzeti, 27 fevral 2004). Bəlkə 
buna görə yazıçı Elçin son müsahibəsində ədəbi prosesin məhz 
ziyalı mövqeyindən, ziyalı yanaşmasından xali olduğunu vur-
ğulayıb onlardan bir qismini fəal müdaxiləyə çağırır: “Elə bir 
məqam çatıb ki, ədəbiyyatın taleyinə (keyfiyyət göstəricisinə!) 
biganə olmayan və ədəbiyyat haqqında söz demək iqtidarında 
olan qələm sahiblərinin hamısı əl-ələ verib ədəbiyyatın təəssü-
bünü çəkməli, yəni ədəbiyyatı qeyri-ədəbiyyatdan, ədəbi maku-
laturadan müdafiə etməlidir! (“Yazıçıların qurultayı ədəbiy-
yatımıza və ədəbi prosesə sahib çıxmalıdır”. “525-ci qəzet”, 11 
fevral 2004). 
Hələliksə, görünür, bu gün susmuş, zamanındasa ədəbi irsə 
sədaqət, ziyalı məramına riayət nümayiş etdirən o mətnlərə üz 
tutası olacağıq ki, orada “mütləq və sabit sənət mövqeyi”nin 
layiqli ifadəsi, ədəbiyyat üçün ömür “nisar etməyin” bariz 
nümunəsi var. Axı “... qurtaran, yox olan ömürdə ölümdən son-
ra da nə isə qurtarmır, nə isə qalır və zamanın sonrakı axarına, 
sonrakı davamına daxil olur”. 
Biz bəlkə də elə bir mühit içində yaşayırıq ki, ölümdən 
sonrakı həyatın zamana qarışan sonsuzluğunda onun əbədi, 
fasiləsiz davam edən xidmətinin gücünü sezə bilmirik. Artıq bu 
zamanın yox, bizim günahımızdır. 
 
185 
 
 
 
 
 
 
 
 
 
USTAD DƏRSLƏRİ 
 
  
 
186 
 
 
 
 
 
 
 
 
 
 
 
 “Ziyalının missiyası və rolu məqama xidmət 
etmək deyil, məqamlar arasında vəhdətə xidmət 
etməkdir, nəsillərlə əsrlər, yaxınlar və uzaqlar 
arasında da əlaqə və ahəng yaratmaqdır, işığı 
keçməyə, şamı sönməyə qoymamaqdır, ocaqdan-
ocağa od daşımaqdır”. (Y.Qarayev)  
  
187 
YADLAŞMAYAN İRSİN ÜNVANI –  
KAMAL TALIBZADƏ 
 
“Nəsillərin əlaqəsi qırılanda tarixin yükü ağırlaşır. Mənim 
məramım elmin gücü, qəlbin və zəkanın enerjisi ilə milli vicda-
nı oyatmaq, milli şüurun təkamülünə yol açmaq, milli mən-
liyimizi amansız bir ehtirasla xalqı millətsizləşməyə sürükləyən 
məhdud tayfa psixologiyasının və ucuz baqqal əxlaqının mən-
gənəsindən xilas etməkdir”. 
Bu sözləri professor Nizaməddin Şəmsizadə 90-cı illərdə, 
akademik Kamal Talıbzadəyə həsr etdiyi kitabında qələmə alıb. 
O dönəmdə ki, əsrlər və nəsillər, irslər və varislər bölünmüş za-
manın o tay-bu tay hüdudlarında qalıb gen və qan, kök və 
mənşə yaddaşına olan cavabdehlik və mənəvi məsuliyyət his-
sini eroziyaya uğradırdılar. Məhz növbəti yaddaşsızlıq və unut-
qanlıq xətasının baş verməməsi, “xalq və mən” şüurunun yeni-
dən (artıq neçənci dəfə!) təhlükə qarşısında qalması üçün 
millətin aydınlarına heç bir mərhələdə olmayacaq qədər qədir-
şünaslıq etmək gərəkirdi. Keçmişi rekonstruksiya işi, dünəndən 
bu günə, sələfdən xələfə, nəhayət, ziyalıdan xalqa gələn əlaqə-
lərin, üzvi və mənəvi bağlılığın orqanik tamlığına nail olmaq – 
yeni epoxanın təlqin etdiyi vəzifələr belə idi və ona aparan 
magistral yolda ən yaxşı (və dəfələrlə sınanmış) arsenal kimi 
xalqın milli-mənəvi dəyərlərinə, əxlaqi meyarlarına, o cümlə-
dən düşüncə sahiblərinin irsinə iz tutulurdu. Belə ədəbi irsin 
layiqli daşıyıcısı olmaq prioritetini nümayiş etdirən Kamal 
Talıbzadənin yaradıcılığı yeni ovqat və statusda özünüifaya 
çalışan ziyalı məramının realizəsi, subordinasiyası pozulmuş 
cəmiyyətin əzəli harmoniyasının bərpası üçün ibrət nişanəsi idi. 
Əks halda əvvəldə gətirdiyimiz sitatın layiqli ünvanı olmaz, 
vəhdətə, bütövlüyə doğru getdiyimiz yolda karımıza gələn 
mənəviyyat timsalına çevrilməzdi.  
Azərbaycan humanitariasının ötən onilliklər ərzində qazan-
dığı uğurlar, əldə etdiyi nailiyyətlər sırasında Kamal Talıbza-
dənin yeri və rolu əlahiddə əhəmiyyət kəsb edir. Bu əlahiddəlik 
 
188 
yalnız sanballı elmi monoqrafiya və tədqiqat əsərlərinin səciy-
yəsi ilə qapanmır, eyni zamanda onların hər birinin düşüncə 
sistemimizdə intəhasız iştirakı, fasiləsiz dövriyyəsi ilə tutum 
qazanır. Altmış ilə yaxın bir dövrün məhsulu sayılan sənət 
örnəklərinin effekti təsiri bir çox tendensiya və təmayüllərin, 
bədii-estetik meyarların formalaşmasında münbit zəmin, ori-
yentir rolu oynayıb. Heç şübhəsiz, bu missiyanın bədii fikirdə 
permanent və sürəkli iştirakı daima davamını tapacaq, çağdaş 
və gələcək zamanın irəli sürdüyü problemlərin həlli və təhlili 
tələbatı bu əsrlərə yenidən, ardıcıl istinad etməyi, onları milli 
dəyərlər işığında “oxumağı” zəruri edəcəkdir.  
Kamal Talıbzadənin həyatı müştərək zaman və “mən”in qüt-
bündə qərar tutub: iki əsrin müasirinə çevrilib, iki ziddiyyətli 
epoxanın iştirakçısı olub və ən əsası, eyni taleyi yaşamış atası 
Abdulla Şaiqin adını adında yaşamaqla iki ömrün nuruna sı-
ğınıb, onun məsuliyyət və səviyyə yükünü əzm və ləyaqətlə da-
şıyıb. Eyni sözləri alimin böyük tədqiqatlarla zəngin yaradıcılıq 
yoluna da şamil etmək olar: Abbas Səhhət haqqında ilk məz-
munlu sözü ötən əsrin əvvəllərində Hüseyn Minasazovdan 
oxuyuruq, fəqət ilk konseptual, monoqrafik tədqiqat kontek-
stində qiyməti isə Kamal Talıbzadə verib. Tənqid janrının milli 
ədəbiyyata gətirilməsinin, onun klassik nümunələrinin “baniyə-
karı” Mirzə Fətəli Axundov olub. Eyni “baniyə-kar” rolunu 
Kamal Talıbzadə onun sistemli tarixini yaradanda həyata ke-
çirib. Lakin yalnız “baniyə-kar” olaraq gördüyü xidmətlərin 
miqyas və vüsəti deyil, hər bir əsərində spesifik çalar kəsb edən 
mühüm məziyyətlər onlardan bəhs etməyə yetərincə əsas verir.  
Kamal Talıbzadənin elmə ilk töhfəsi onun namizədlik dis-
sertasiyası kimi yazdığı “Abbas Səhhət” monoqrafiyasıdır. Bu 
monoqrafiyanı “Romantizmin Abbas Səhhət yaddaşı”nın bər-
pası naminə atılan ilk addım hesab etmək olar. Tədqiqat 
əsərinin fundamentallığı, pozitiv xarakteri və özəlliyi də məhz 
bu cür yanaşma metodunun dominantlığı ilə şərtlənir. Abbas 
Səhhətin həyat və yaradıcılıq yolunu, onun məram-məslək 
çalışmalarını kompleks şəkildə tədqiqata cəlb edən müəllif bir 
189 
gerçəkliyi qətiyyətlə və birmənalı şəkildə bəyan edə bilib: 
“...şairin yaradıcılıq metodu hər şeydən əvvəl romantizmin ide-
ya-bədii xüsusiyyətləri ilə səsləşir”. Bu o zaman idi ki, roman-
tizm haqqında baş alıb gedən mübahisələrdə “həqiqət” daha 
çox yad ideologiyaya işləyir, şəxsiyyətlər və onların təmsil 
olunduqları cərəyan və üslublar deformasiyaya məruz qalaraq 
xalis, təbii naturasından məhrum formada təqdim olunurdu. 
Kamal Talıbzadənin monoqrafiyası isə artıq ortodoks marksist 
təlimlərinin davamı olmayıb, nisbətən sərbəst və həqiqi sənət 
hadisəsi kimi təzahür etmişdir. 
Ümumiyyətlə, Abbas Səhhət Kamal Talıbzadənin bütün 
yaradıcılığında iştirak edir. “Qorki və Azərbaycan” monoqrafi-
yasında Qorki – Abbas Səhhət ədəbi təsir qarşılığı baxımından, 
“XX əsr Azərbaycan tənqidi” monoqrafiyasında isə “yeni şeir” 
konsepsiyasının ideoloqlarından biri kimi. Lakin bu “iş birliyi” 
yalnız mətnlərlə məhdudlaşan müştərəklik olaraq qalmır, 
başlıcası, ruhi, mənəvi tələbin, yaxınlığın əlaməti, eyni yaşam 
məramının sintezi, dialektik vəhdəti kimi özünü göstərir. Bu 
xüsusda ustad tənqidçi Yaşar Qarayevin söylədiyi fikir daha 
ibrətli səslənir: “Mütəxəssis tədqiq etdiyi böyük sənətkarın 
şəxsiyyəti, mənəviyyatı və əxlaq dərsləri ilə yoluxub zənginləş-
məli, daxilən də, mənən də onunla müştərək ovqata, amala qay-
nayıb qarışmalıdır. Əks halda elm ilə poeziya, çağdaş alim ilə 
klassik irs arasında həqiqi təmas, əsl ünsiyyət baş verməz. İlahi 
impulsların dövriyyəsi, ruhlarla beyinlər arasında məhrəmlik, 
aşinalıq yox, adi mexaniki kontakt baş verər, vəssalam”. Müba-
liğəyə varmadan demək olar ki, Kamal Talıbzadənin uzun illik 
yaradıcılıq fəaliyyəti onun tədqiqatçısı olduğu Abbas Səhhət 
irsindən yalnız sxematik, səthi-liberal tərzdə bəhrələndiyini 
deyil, ən əsası məslək, əqidə və bütövlük kimi ali xüsusiyyət-
ləri əxz elədiyini sübut edir. Eləcə də, dissertasiyanın ilk fəs-
linə Abbas Səhhətə məxsus “Məsləkim tərcümeyi-halımdır” 
fikrinin seçilib sərlövhəyə çıxarılması, şairə göstərilən marağın 
kökündə onun həyat idealına olan tədqiqatçı rəğbət və 
ehtiramını duymağa imkan verir. Bu fikir eyni zamanda Kamal 
 
190 
Talıbzadənin öz ömrünün bəyanatı kimi simvolik çalar kəsb 
edir. Alimin sonrakı fəaliyyəti də bu fikri, məramı təsdiqləməyə 
yönəlmiş “praktiki kurs” səciyyəsi daşıyır. “Sənətkarın şəxsiy-
yəti” kitabı ilə şəxsiyyəti meyara çevrilir, “Ədəbi irs və varislər” 
kitabı ilə irsə arxa, dayaq durmağın nümunəsini verir. Və bu 
nümunə yalnız doğma sənətkarlarımızın yaradıcılığından bəhs 
ediləndə yox, həmçinin digər ölkə ədiblərinə münasibət izhar 
ediləndə belə milli əhval-ruhiyyəsini itirmir. “Qorki və Azər-
baycan” monoqrafiyası fikirlərimizə əyani sübutdur. Bütün 
ümumsovet məkanının Qorki nüfuzu önündə təzim etdiyi bir 
zamanda yazılan bu monoqrafiya müəllifinə hissə qapılıb yad 
təsirdə əriməyə imkan vermir. Qorki təsirinin izlərini milli ədə-
biyyat özəlliklərini qoruyaraq axtarmağa çalışan tədqiqatçının 
əsərində hər yazıçının orijinal, spesifik səciyyəsi öz dəyərini 
saxlayır, zahirən bir-birinə çulğaşmış halda görünən yaradıcı 
şəxslərin dəsti-xətti bütün tərkibi və parametrləri ilə görünə bilər.  
Əlbəttə, Kamal Talıbzadənin irsi də dövrün yeritdiyi siya-
sətin təsirindən, sosializm doktrinasının diktə etdiyi varlıq və 
etiketlərdən xali deyil. Onun tədqiqat əsərlərində vulqar ideo-
loji konsepsiyaların güdazına getmiş tarixi gerçəkliklər də var, 
bir çox şəxsiyyətlərin mövqe və xidmətlərinin təhrif və əyinti 
faktları da... Lakin diferensial yanaşdıqda bu əsərlərin ölçü və 
çəkisi o dövrün tələb və istəklərindən, şablon və ehkamların-
dan, üzdəniraq marksizm-leninizm nəzəriyyələrindən ağır gəlir. 
Bəlkə elə ona görə 90-cı illərdə, yeni epoxaya qədəm qoyanda 
Kamal Talıbzadənin həyat ritmi pozulmadı, zamanın iki fərqli 
mərhələsi onun yaradıcılığında bir-biri ilə ziddiyyətə girmədi. 
Hər halda, bunun baş verməməsi üçün bircə səmimi etiraf kifa-
yət oldu: “Bir çox ədiblərin şəxsiyyətini biz həm az öyrənmiş, 
az təbliğ etmiş, həm də bir çox hallarda obyektiv yanaşmamış, 
birtərəfli münasibət bəsləyərək bir çox həqiqətləri deyə bilmə-
mişik. Bu gün biz keçmiş irsə yeni aspektdə yanaşmalı, həmin 
ədiblərin mövqeyini düzgün müəyyənləşdirməyə çalışmalıyıq”. 
Bu fikirlər Kamal Talıbzadənin yeni əsr və nəsil qarşısında 
vicdan hesabatı kimi səsləndi və sonralar yazdığı bir neçə mə-
191 
qalə ilə ədib əski səhvlərə təshih və düzəlişlər verdi. Təbii ki, 
bu, zamanın Kamal Talıbzadəyə bəxş etdiyi imtiyaz və imkan-
lar idi. Fəqət, heç bu imtiyaz və imkanlar olmasaydı belə (necə 
ki, bir çoxlarına bu qismət olmadı), Kamal Talıbzadə irsi ədə-
biyyatın yaddaş sirrində yaşayacaqdı. Heç olmasa Abdulla Şaiq 
ocağının, Abbas Səhhət irsinin layiqli varisi olduğuna görə və 
yenə də heç olmasa “Azərbaycan ədəbi tənqidinin tarixi” kimi 
monumental tədqiqat əsərini yazdığına görə... 
“XX əsr Azərbaycan tənqidi”, yaxud on səkkiz il sonra nəşr 
olunan “Azərbaycan ədəbi tənqidi tarixi” kitabı elmə nə verdi? 
Bu kitabın meydana gəlməsi ilk öncə böyük bir sahədəki 
boşluğu aradan qaldırdı, Azərbaycanda estetik-nəzəri fikrin 
yoxluğu, təməlsizliyi haqqında şüurlara yeridilən əsassız, cə-
fəng formulalara son qoydu və ən əsası, yeni bir məktəbin – 
Tənqid məktəbinin əsasını yaratdı. Sonralar bu məktəbdə ərsə-
yə gələn tənqidçi simaları çağdaş ədəbi prosesə vəsiqəni məhz 
Kamal Talıbzadənin yazdığı monoqrafiyanın içindən keçərək 
aldılar. Çünki tənqidi fikrin inkişafı qanunauyğunluqlarını 
öyrənmək müasir təmayülü və istiqamətləri dərk etməyə şərait 
yaradırdı. “Bu elə bir iş idi ki, sonradan onu davam etdirmək 
mümkün olacaqdır” – əsəri yazandan sonra Kamal Talıbzadə 
bu fikri söyləmişdi və elə məhz bu sonralığın xatirinə ilk nəşr-
dən son nəşrə gedilən zaman intervalında geriyə boylanmağa, 
daha dərin qatlara enməyə, nəzəri-estetik fikrin təkamül və in-
kişaf mərhələlərini qatbaqat çözməyə çalışmışdır. Kökdən, 
ibtidadan agah olandan sonra isə onun üzərində qurulan hörgü-
nün sirlərini duymaq, mahiyyətini anlamaq çətin olmur. Odur 
ki, “Azərbaycan ədəbi tənqidinin tarixi” monoqrafiyası Kamal 
Talıbzadənin özünü də yalnız ədəbiyyat tarixçisi stixiyası ilə 
məhdudlaşdırmadı, onun həm də bir tənqidçi kimi formalaşma-
sına stimul verdi. Hərçənd bu barədə söz düşəndə Kamal Ta-
lıbzadə “mən tənqidçi yox, tənqid tarixçisiyəm” deyə etirazını 
bildirir. Lakin həm müxtəlif kitablarına səpələnmiş məqalələrin 
elmi-nəzəri sanbalı, həm də ümumən ədəbi fakta, ədəbi prosesə 
yanaşmada orbitr olan tənqidçi təfəkkürünün spesifikası bizi 
 
192 
ixtiyarlı edir ki, ədəbiyyatşünas alim Şamil Salmanovun bu 
kontekstdə söylədiyi mülahizəyə haqq qazandıraq. “O, öz natu-
rası etibarilə müasir ədəbiyyatla bağlıdır, müasir ədəbiyyatla, 
müasir ədəbi təfəkkürlə nəfəs alır, onunla yaşayır, buna görə də 
o uzunömürlük ədəbi fəaliyyəti dövrlərində heç vaxt ədəbiyya-
tın köklü, aparıcı hadisələri və meylləri yanından sükutla keç-
məmişdir ki, bu bizə ondan həm də bir tənqidçi kimi da-
nışmağa kifayət qədər əsas verir”.  
Kamal Talıbzadənin sırf ədəbi proseslə ilgili məqalələrinin 
əsas predmeti yazıldığı dövrün ədəbi-bədii materialları olsa da, 
ümumilikdə onlarda ədəbiyyatımızın koordinal problemlərinin 
inikasını görə bilirik. Hətta çağdaş tənqidimizin kəsir və çatış-
mayan cəhətləri, zəiflik və inertlik hallarından bəhs edilərkən 
belə adı çəkilən və sadalanan səbəblərin o dövr üçün də xarak-
terik olduğunu görürük: cəsarətsizlik, prinsipial tənqidçi möv-
qeyinin zəifliyi, tənqidçi-yazıçı münasibətlərində hökm sürən 
disharmoniya, ədəbi prosesə azalan tənqidi marağı və s. və i.a. 
Və əgər bütün bu səbəblər bu günümüzün tənqidi üçün də 
xarakterik səslənirsə, deməli, Kamal Talıbzadə kifayət qədər 
ciddi, narahat problemləri vaxtında duya bilmiş, onların diaq-
nozunu dəqiq müəyyənləşdirməyi bacarmışdır. 
Bütün bunlar Kamal Talıbzadənin həyat və sənət qrammati-
kasında büllurlaşan və təsdiqini tapan düşüncə dünyasından 
müəyyən etüd və ştrixlər idi ki, o, bunları əyaniləşdirməyə bir 
ömür sərf etmişdir. Zamanınsa müəyyən etdiyi və bir çox də-
yərli sənətkarların şəxsində, simasında əyaniləşdirdiyi bir həqi-
qət var: o yaradıcılıq yaşayan və yadlaşmayan irsə dönür ki, 
özündə mənsub olduğu xalqın ruhunu və potensiallıq dərəcə-
sini, ədəbiyyatın estetik və ideya-məfkurə məzmununu ehtiva 
edə bilir. Kamal Talıbzadənin varislik haqqına tapınaraq yaz-
dığı əsərlər bu gün layiqli irs timsalında estafeti yeni nəslə 
ötürür. Bu irsin sabaha boylanan üzü, gələcəyə yönələn istiqa-
məti onun zamanla yol yoldaşı olacağına, əsrlərlə yanaşı, müş-
tərək və müvazi gedişinə təminat verir. 
 
193 
“TƏNQİD DƏ VAR, MƏŞĞUL OLDUĞU  
ƏDƏBİYYAT DA” 
 
(Tənqidçi və ədəbiyyatşünas, Əməkdar Elm Xadimi, Şöhrət 
və İstiqlal ordenli akademik Bəkir Nəbiyevlə 80 yaşının 
astanasında edilən ədəbiyyat söhbəti) 
E.A. - Ustad tənqidçi Yaşar Qarayev Məmmədcəfər Cəfəro-
va həsr etdiyi əsərində yazır ki, yaradan şəxsiyyətin, düşünən 
zəkanın ömür dünyası həmişə bir fəsildə yaşanır: əbədi gənc-
likdə! Azərbaycanın ictimai həyatında, xüsusilə onun huma-
nitar düşüncə sisteminin qu-rulmasında xüsusi rolu, çəkisi olan 
Bəkir Nəbiyev ömrünün 80-ci axarında özünü necə hiss edir: 
“yol üstündə duran qoca dərviş ki-mi”, yoxsa “əlimdədir hələ 
qələm” nidasının daşıyıcısı kimi? 
B.Nəbiyev - Mənə, əlbəttə “qoca dərviş” sözləri daha uyarlı 
görünür. Amma bu cümlədəki “yolun üstündə duran” mürək-
kəb təyininə bir düzəliş verərdim, onu “yolla gedən” sözləri ilə 
əvəz edərdim. Çünki “yol üstündə durmaq” anlayışının bir “yol 
kəsmək”, “mane olmaq” çaları da var. Bu çalar mənim indiki 
durumumu, missiyamı ehtiva etmir. “Əlimdədir hələ qələm” 
sözləri isə bu baxımdan mənə daha məqbul görünür. Doğrudur, 
bu qələm indi, məsələn, on il bundan əvvəlki səmərə ilə işlə-
mir. Lakin Tanrıya şükürlər olsun ki, o hələ mənim əlimdədir. 
E.A. - Deyirlər yaşa dolduqca insanı daha çox ömrün baki-
rəlik çağı, uşaqlıq dünyası özünə çəkir. Bəlkə elə “geriyə bax-
ma, qoca” imperativi burdan qaynaqlanır?! Həyatınızın bu ahıl 
vaxtında uşaqlıq illərinin hansı xatırəsi öz mələk qanadları ilə 
Bəkir müəllimin yaddaşını titrədir? 
B.Nəbiyev - Sualı elə gözəl sözlərlə bəzəmisiniz ki, onun 
bəkarətinə xələl gətirmək istəməzdim. Təəssüf ki, uşaqlıq çağ-
larımdan ən çox yadımda qalan qırmızı epoletli, qızılı düyməli 
paltarlar geymiş qaragü-ruhçuların 1937-ci ildə gecə yarısı 
bütün ailəmizi hələşan edib atamı apardıqları dəhşət anıdır. 
Gördüyünüz kimi, burada uşaqlıq xatirələrimin o romantik mə-
lək qanadları yonulmuş, onları repressiya canavarının qanlı 
pəncəsi əvəz etmişdir.  
 
194 
E.A. - Bəkir Nəbiyevin həyatı müştərək zaman və “mən”in 
qütbündə qərar tutub: iki əsrin müasirinə çevrilib, iki ziddiy-
yətli epoxanın iştirakçısı olub və ən əsası, zamanın bu iki fərqli 
mərhələsi sizin yaradıcılığınızda bir-biri ilə təzada girməyib, 
həyat ritminizi pozmayıb. Bununla belə, B.Nəbiyev özünü 
hansı əsrin adamı kimi hiss edir? 
B.Nəbiyev - Bu baxımdan mən nə birinci, nə axırıncı, nə də 
yeganə ziyalıyam. Sadəcə, onların arasında mən elə bir zümrə-
nin təmsilçiləri sırasındayam ki, 1930-cu illərdən üzü bəri 
cəmiyyətdə baş verən, çox vaxt biri digərinə kökündən zidd olan 
hadisələr bizim taleyimizdə də çox düyümlənib, daşlaşıb. Uşaq-
lıq, ilk gənclik, tələbəlik çağlarım, ilk və yeganə məhəbbətim, 
elm sahəsində ilk addımlarım, Yazıçılar Birliyi və onun mətbuat 
orqanları ilə əlaqələrim, nəşr olunan ilk kitabım, bir çox qadağa-
lara baxmayaraq, bəzi kapitalist ölkələrinə ilk səfərlərim keçən 
əsrdə, daha dəqiq deyilsə: sosializm çağlarında boy göstərib və 
əlbəttə, bunların heç biri unudulan deyil. Lakin mən indiki halda 
müstəqil Azərbaycan məmləkətində yaşayıram və bu mənada 
əlbəttə, XXI əsrin adamıyam; bununla da fəxr edirəm. 
E.A. - Milli müstəqilliyimizi qazandığımız 1990-cı illərdə 
ədəbiyyat-şünaslıq elmimizdə çox təbəddülatlar baş verdi: bədii-
estetik düşüncə də, onun elmi-tənqidi dərkinin meyarları da 
əsaslı dəyişikliklərə məruz qaldı. Azərbaycan ədəbiyyatı tarixinə 
yeni konseptual baxış formalaşmağa, klassiklərimiz, ədəbi irsi-
miz milli dəyərlər işığında, “türk təfəkkürü məcrasında”  tədqiq 
olunmağa başladı, mühacirət ədəbiyyatına, sovet dövründə 
yaranan bədii dəyərlərə yanaşma me-yarları dəyişdi. Mənə görə, 
mürəkkəbliyi ilə seçilən 90-cı illərdə B.Nəbiyevi alim-ziyalı 
kimi səciyyələndirən başlıca amil sizin mühacirət ədəbiyyatının 
tədqiqinin yeni istiqamət kimi əsasını qoymağınız oldu. A.İl-
dırım, M.Ə.Rəsulzadə, Ə.Cavad və bir sıra başqa “mü-hacirət 
dostları” haqqında sistemli araşdırma aparmağınız sizin üçün 
mənəvi təskinlik idi, yoxsa “itirilmiş intellekt və emosiya poten-
sialımızı” geri qaytararaq obyektiv ədəbi-elmi düşüncənin bərpa-
sına, reabilitəsinə nail olmaq məramı daşıyırdı? 
195 
B.Nəbiyev - Bu sualınızın cavabını siz onun yerli-yataqlı şər-
hində əsasən əhatə etdiniz. Əlavə olaraq onu demək istərdim ki, 
mən bu tarixi təbəddülat məqamında mühacirət ədəbiyyatı və 
repressiyaya məruz qalmış sənətkarlarımızın yaradıcılığı kimi 
mövzuların acı idim. M.Ə.Rəsulzadə, Ə.Cavad, A.İldırım, 
M.Müşfiq ətrafında kitab və məqalələrim bu mənəvi aclığımı rəf 
etmək üçün ilk təşəbbüslər sırasında dəyərləndirilməlidir. Indi 
mən, yaxud aspirantlarım bu mövzuda daha yaxşı, ətraflı araş-
dırmalar əsasında yazmaq əzmindəyik və bu yaradıcılıq tə-
laşlarının bəzi nəticələri artıq özünü göstərir. Məsələn, aspirantım 
Afina xanımın təzəcə çapdan çıxmış “Əhməd Cavad və Türkiyə” 
kitabı buna yaxşı nümunə ola bilər. An-caq mən sizin sualınızdakı 
mühacirlər siyahısından Ə.Cavadı çıxardardım. O, inqilabdan 
əvvəl bir müddət Türkiyədə olmuş, jurnalist kimi Azərbaycan 
mətbuatında yazılarını dərc etmiş, müharibə zərərdidələrinə 
yardım təşkili ilə məşğul olmuşdur. Lakin sovet hakimiyyəti 
illərində xüsusi nəzarət altında olduğu üçün bircə gün də xaricdə 
olmamış və mühacirət ədəbiyyatı yaratmaqla məşğul olmamışdır.  
E.A. - Çoxşaxəli yaradıcılığınızın əsas bir hissəsini ədəbi 
tənqid təş-kil edir. Sizin ədəbi fakta, ədəbi prosesə yanaşmanız 
obyektivliyi, ədəbi əxlaq və təmkin müvaziliyi, predmetin 
dərindən və hərtərəfli şərhi məziyyətləri ilə şeçılıb. Bir yazım-
da xüsusi vurğuladığım kimi: Yaşar Qarayev, Aydın Məmmə-
dov, Nadir Cabbarlı və eləcə də Bəkir Nəbiyev, Akif Hüseynli 
kimi müqtədir qələm sahiblərimizin irsi ədəbi tənqidimizin 
səviyyəsidir, onun varlıq, yaşarılıq göstəricisidir. Söhbət ondan 
getmir ki, bu şəxslərin bir qismi artıq həyatda yoxdur, bir qis-
mi isə cağdaş dövrün tənqidilə artıq məşğul olmurlar. Söhbət 
sizin qoyduğunuz təcrübədən, elmi-nəzəri səriştədən gedir ki, 
zənnimcə, son illər tənqidimizin müncər olduğu problemlərin 
bir qismi bu də-yərlərin itirilməsindən nəşət tapır. Bəs bu 
haqda Bəkir Nəbiyev necə düşünür? 
B.Nəbiyev - Sizin bu sualınız düşündürücü bir sualdır. Mən 
bir qədər müfəssəl verdiyiniz bu suala cavab vermək üçün baş-
qa bir sual çıxardardım. Bu gün ədəbi tənqid varmı? Ona görə 
belə deyirəm ki, bu gün bizim cəmiyyətimizdə, istər yazıçılar 
 
196 
cəmiyyəti olsun, istərsə də elmi cəmiyyətimizdə elə müəlliflər 
tapılır ki, deyirlər: bizdə ədəbi tənqid yoxdur. Mən buna 
kökündən etiraz eləyirəm. Belə məsuliyyətsiz ifadəyə qol-
qanad versək, elə həmin “müvəffəqiyyətlə” deməliyik ki, bizdə 
ədəbiyyat yoxdur. Bu isə çox böyük qəbahətdir. Bizdə maraqlı 
əsərlər yaranır. Ola bilər ki, hər hansı bir əsər, hər hansı bir 
yazıçı, onun manerası oxucunu, yaxud oxucular qrupunu yetə-
rincə təmin eləmir. Bu hələ belə bir məsuliyyətsiz hökm ver-
məyə əsas vermir. Siz sualınızda bir qrup tənqidçilərimizin 
siyahısını verirsiniz. Mən bu siyahını bir qədər də genişləndi-
rərdim. Xüsusilə hal-hazırda çox fəal surətdə tənqidlə məşğul 
olan Tehran Əlişanoğlu və Əsəd Cahangiri də ora əlavə edər-
dim. Bu siyahını bir qədər də genişləndirmək olar. Tənqid də 
var, özü də yerli-yataqlı, bir sıra hallarda öz mətbuat orqanı 
olan, yəni istədiyi sözü demək üçün tribunası olan tənqid də 
var, onun məşğul olduğu ədəbiyyat da... Və xoşbəxtlikdən on-
lar bir sıra qiymətli nümunələrlə oxucunu razı da salırlar. Təbii 
ki, həmişə olduğu kimi, indi də zəif əsərlər yazılır. Mən bunu 
əlavə edərdim ki, bəli, tənqiddə bir qədər fəallıq çatmır. Elə bil 
ki, tənqid daha çox nəzəriyyəyə meyl eləyir. Bu və ya digər 
cərəyanla əlaqədar, yaxud müasir Avropada mövcud ədəbi 
proseslə əlaqədar bəzən şəxsən mənə bir qədər mücərrəd təsir 
bağışlayan mülahizələr yürütməklə məşğul olur, Azərbaycan 
ədəbi prosesinin bu və ya digər konkret hadisəsinin təhlilinə az 
fikir verir. Məsələn, mən axır vaxtlar elə bir jurnal, yaxud qəzet 
məqaləsi görmürəm ki, orada bu və ya digər az-çox görkəmli 
yazarın, şairdirsə poemasının, nasirdirsə romanının konkret 
ədəbi, filoloji təhlili verilsin. Bu əsərlərdəki qüsurlar açılsın, 
onları doğuran səbəblər göstərilsin, mahiyyətinə varılsın. Sizi 
inandırıram ki, belə olanda oxucu həmin tənqidçi ilə daha çox 
həsbi-hal eləyir. Tənqid-çinin dediyi bu və ya digər qüsur elə 
bil oxucunun ürəyindən tikan çı-xarır. O fikirləşir ki, bu duyğu 
məndə əmələ gəlmişdi, amma tənqidçi sağ olsun, bunun necə 
gözəl şərhini, ifadəsini verdi, məni inandırdı. O, elə bil ki, hə-
min məqalənin altına öz imzasını da qoymağa hazırdır. Amma 
bütün bunlara rəğmən , demək ki: bizdə ədəbi tənqid yoxdur – 
bu fikir, mənim qənaətimə görə, adamı məsuliyyətsizliyə aparır.  
197 
T.Əlişanoğlu* - Bəkir müəllim, siz cavan yaşlarınızdan baş-
layaraq ədəbi prosesi fəal izləmis, aktiv iştirakçısı olmusuz. 
Bəs indi ədəbi prosesı necə, harada izləyirsiz? Jurnaldanmı, 
qəzetdənmi, ya internet də bura daxildirmi? 
B.Nəbiyev - Mən əlimi ürəyimin üstünə qoyub, tam həqiqəti 
deyirəm. Əvvəlki vaxtlarda olduğu kimi, müasir ədəbi prosesi 
ürəyim istəyən dərəcədə izləyə bilmirəm. Bunun bir çox 
səbəbləri var. Əsas səbəb budur ki, indi hərənin alnına bir cür 
yazılıb, belə bir ifadə işlətmək mümkündürsə, mən gözümü 
açandan həmişə vəzifə sahibi olmuşam. Düzdür, mən nə 
nazirəm, nə o vaxtlar Mərkəzi Komitə katibi olmuşam. Amma 
mən “Kommunist” qəzeti kimi çox ağır, məsuliyyətli, o ideo-
loji basqılar zamanı çox adamı incidən bir qəzetdə şöbə müdiri 
olmuşam. Səhərdən axşama kimi redaksiyada oturmaq bir, 
vaxtaşırı ezamiyyətlərə getmək iki, belə ki, bizi yerlərə oşerk, 
felyeton yazmağa, yaxud hər hansı bir faktı araşdırmağa gön-
dərirdilər çox çətin və məsuliyyətli idi. Həmin vaxtlar həm də 
mənim as-pirantlıq illərim idi. Mən aspirant ola-ola vəzifədə 
çalışırdım, gecənin yarısına qədər oturmalı, dissertasiyamı yaz-
malı idim. Ondan sonra 1961-ci ildə gəldim Nizami adına Ədə-
biyyat İnstitutuna, orada cəmi üç ay kiçik elmi işçi işlədim. 
Yəni yavaş-yavaş əl-qolumu açırdım ki, işləyim, görüm-götü-
rüm, məni institutun elmi katibi qoydular. O zaman rəhmətlik 
akademik Şirəliyev deyərdi ki, Bəkir, biz direktoruq, K.Talıb-
zadə müavindi, sən qərargah rəisisən. Bütün hesabatlar, planlar 
elmi katibin əli ilə zühur eləyir, meydana gəlir. Bu da mənə o 
zamanlar ədəbi prosesi yetərinsə izləməyə mane olurdu... 
T.Ə. – Amma o vaxtlar çox fəal olmusunuz, Bəkir müəllim. 
B.Nəbiyev - Indi vəziyyət daha da gərgindir. Özünüz də 
bilirsiniz ki, mən İnstituta hamıdan əvvəl işə gəlib, hamıdan 
sonra işdən gedirəm. Ona görə yox ki, mən bir yerdə oturmağı 
çox xoşlayıram. Ona görə ki, işimin məsuliyyəti bunu məndən 
tələb eləyir. Digər tərəfdən, mən ictimai vəzifələrə də qailəm. 
O da artıq mənim vətənimin, dövlətimin, cəmiyyətimin mənə 
etimad və etibar elədiyi vəzifələrdir. Yadınıza salıram ki, mən 
dörd il Azərbaycan Mədəniyyət Fondunun sədri olmuşam, dörd 
 
198 
il Azərbaycan Ədəbiyyat Cəmiyyətinin sədri olmuşam. Mən indi 
iyirmi ilə yaxındır ki, bizim İnstitutun nəzdində, amma bütün 
respublikada yeganə elmlər doktoru adı verən Elmi Şuranın 
sədriyəm. Bütün bunların əsasında siz yəqin inandınız ki, mən 
əvvəlki kimi ədəbi prosesi izləyə bilmirəm. Bununla yanaşı, əlimi 
yanıma salıb oturmuram. “Azərbaycan” jurnalında çıxan əsərləri 
izləyir, oxuyuram. Boynuma alıram ki, ilk öncə tənqidi məqalələri 
oxuyuram, bu da yəqin peşə yönümümüzlə əlaqədardır. Yəqin siz 
də belə eləyirsiniz. Sonra bədii əsərləri oxuyuram. Kitablara 
gəlincə, mənim özümün kitab almağıma heç bir ehtiyac qalmır. Iş 
elə gətirib ki, indi respublikada çıxan bütün ədəbiyyatyönlü 
əsərlər, həm tədqiqat əsərləri, həm də bədii əsərlər özləri öz 
ayaqları ilə mənim stolumun üstünə gəlirlər. Mən onlardan nəyi 
bacarıramsa, oxuyuram, çox cüzi qismini evə, öz kitabxanama 
aparıram, böyük əksəriyyətini isə institutun kitabxanasına 
bağışlayıram. Bu prosesdə nəyə imkanım varsa, onu oxuyuram və 
qeydlərimi aparıram. Ildə bir dəfə keçirdiyimiz ədəbi yekunlarda 
məruzəçilər təyin olunur. Bu mənada bəzi məsləhətlərim olur, 
yaxud onları dinləyəndən sonra həmin məruzələrə elmi yekun 
vurmaq məcburiyyəti qarşısında qalıram. Bunlar məni vadar 
eləyir ki, nə qədər bacarıramsa ədəbi prosesi izləyim. Yenə 
əvvəlki fikrimə qayıdıram. Bu mənim ürəyimcə deyil, on beş, 
iyirmi il əvvəllərlə müqayisədə yetərincə deyil. 
E.A. - Bir qədər konkret olarmı, Bəkir müəllim. İzlədiyiniz 
qədər, məsələn, bilmək istərdim, hal-hazırda hansı imzalar 
diqqətinizı cəlb edir? 
B.Nəbiyev - Bir çox imzalar. Məsələn,Səlim Babullaoğlu-
nun yaradıcılığı mənə çox yaxşı təsir bağışlayır. İlqar Fəh-
minin, Rəşad Məcidin yaradıcılığı da o cümlədən. Əlbəttə, mən 
ədəbiyyatımızın ağsaqqalları Anarın, Elçinin, Əkrəmin çox 
sanballı nəsr əsərlərini demirəm. Demirəm, bu mənada ki, on-
lar yenə də cərgədə öndə gedirlər və fəallıq nümunəsi gös-
tərirlər. Amma yeni nəslin içərisində adını çəkdiyim müəlliflər 
məni daha çox cəlb edir. Lap bu günlərdə Qismət adlı şairin 
balaca bir şeir kitabını oxudum. Etiraf eləyirəm ki, onu bu 
vaxtadək yetərincə tanımırdım. R.Məcidin “525-ci qəzet”inin 
199 
redaksiyası cavan müəlliflərdən bir qisminin əsərlərini çox zə-
rif kitabçalar şəklində nəşr eləyir. Mən onu çox bəyəndim. 
Nədir bu oğl-anın şeirlərində məni cəlb eləyən? Birinci növbə-
də odur ki, adət elə-diyimiz təsvir və ifadə vasitələrinə burada 
əvvəldən-axıra qədər iman gətirilmir. Yeni təsvir və ifadə va-
sitələri, yeni təşbeh və istiarələr, heç gözlənilməyən nümunələr 
var. Bu gənci çox bəyəndim və gələcəyinə ümidim böyükdür. 
Bir də Mahir Qaranın, bilməzdim ki, gözəl poetik istedadı var. 
Axır vaxtlar onun iki kitabını oxudum, gördüm ki, sözün yaxşı 
mənasında orijinallıq təşnəsidir, özündən əvvəlkilər kimi yaz-
maq istəmir. Siz də mənlə şərik olarsınız ki, ədəbi yaradıcılıqda 
ən vacib keyfiyyətlərdən biri budur ki: maneraca, üslubca, 
ifadə tərziycə fərqlənə biləsən. Bax, Mahirdə bu əlamətlər var. 
T.Ə. - Bəkir müəllim, belə bir seriya buraxılır: “Ən yeni 
ədəbiyyat”. “Qanun” nəşriyyatının təsis etdiyi bu sıradan 8-9 kitab 
çıxıb. Mənimçün maraqlıdır, çəkdiyiniz adlar müqabilində, bu 
seriyadan da olan kitablar sizin stolunuzun üstünə gəlib çıxıbmı?  
B.Nəbiyev - Təəssüflər olsun ki, yox.  
E.A. - “Özümüzdən başlayaq” adlı məqalənizdə belə bir fi-
kir söylə-yirsiniz ki, özünə, sözünə, istedadına inanan əsl yazıçı 
tənqidi sözdən qorxmaz. Sizcə çağdaş ədəbi prosesimizdə 
tənqidə qarşı aqressivliyin, dözülməzliyin əsasında hansı səbəb 
durur: özünü ifadə edə bilməmək sindromu, yoxsa yazılan əsərin 
tənqidçi nəzərindən kənarda qalması, onun dəyərləndirilməməsi? 
B.Nəbiyev - Məsələ çox yaxşı qoyulub. Mən buna çox müx-
təsər bir cavab verərdim. İkisi də. Birini digərinə tərce elə-
məzdim. Hər ikisinin rolu var və hər ikisi sizin dediyiniz o 
reaksiyanı əmələ gətirir.  
E.A. - Bəkir müəllim, siz tarixə Böyük Vətən müharibəsi adı 
ilə daxil olan bir dövrün ədəbiyyatını tədqiq etmisiniz. 
“Kamalın təntənəsi” adı ilə səciyyələndirdiyiniz həmin proses-
də yazıçı psixolojisinə, xarakterinə, mövqeyinə daha yaxından 
bələd olmusunuz. Bu sıradan mənim üçün cavabınız çox önəm-
li olardı: Niyə 1990-cı illərdə müharibənin dərinliyini verən 
savaş ədəbiyyatı yaranmadı? Bir ədəbiyyatşünas kimi, təcrübə-
dən çıxış edərək, siz durumun pozitivə doğru nəticələnməsi 
üçün konkret nə təkliflər edə bilərsiniz? 
 
200 
B.Nəbiyev - Təklif iclas terminidir, mənim xoşuma gəlmir. 
Təkliflə, ancaq protokolda yazılan şeylərlə bədii ədəbiyyatı 
irəli aparmaq olmaz. Mən yaradıcı insana necə təklif verə bilə-
rəm? Bayaqdan verdiyim cavablar da, elə sizin suallarınızdakı 
ayrı-ayrı motivlər də göstərir ki, bədii yaradıcılıq işi həqiqətən 
də əsrarəngiz bir aləmdir. Çox güvəndiyimiz bir şair həftələrlə, 
bəzən aylarla ürəyi istədiyi şeiri oturub yaza bilməz. Yaxud 
əksinə, günün birində qatarla yol getdiyi yerdə hövlnak yuxu-
dan qalxar, kağız-qələmini dizinin üstünə qoyub elə bir şeir 
yazar ki, bu ədəbiyyatın hadisəsinə çevrilə bilər. Bu mənada 
mən heç bir təklif verməzdim. 
E.A. - Bəkir müəllim, sualın birinci hissəsi ilə bağlı fi-
kirləriniz? 
B.Nəbiyev - Nə üçünsə bu məsələdən söhbət düşəndə, təkcə 
bizim ədəbiyyatda yox, bir çox xalqların da az-çox bizə məlum 
olan ədəbi prosesində L.Tolstoyun məşhur “Hərb və sülh” 
romanının cildlərini misal gətirirlər. Deyirlər ki, Napaleonun 
hücumu ilə əlaqədar, 1812-ci il müharibəsindən filan qədər 
keçəndən sonra Tolstoy bunu qələmə almış, böyük epopeya 
yaratmışdır. Həqiqətən də, orada təkcə vuruş mənzərələri yox, 
insanların daxili aləmlərində, beynində, təfəkküründə baş verən 
təbəddülatların mənzərələri elə ustadanə təsvir olunub ki, hey-
ran qalmamaq olmur. Buna baxmayaraq mən bu fakta əsas-
lanmağı bəhanə hesab eləyirəm. Yəni bizim ədəbiyyat vaxtın-
da, məsələn, Böyük Vətən müharibəsi illərindəki aktivliklə, fə-
allıqla müharıbə mövzusuna, yəni Qarabağın azad edilməsi 
uğrunda, erməni hücumlarına qarşı apardığımız mübarızədə 
baş verən hadisələri qələmə alsaydı, bundan ədəbiyyatımız 
uduzmazdı. Elə bil ki, ədəbiyyat bir müddət gözləmə mövqe-
yində dayandı. Şeir az-çox yazıldı, publisistik məqalələr yazıl-
dı, amma ədəbiyyatın ağır artilleriyası heç atəş açmadı. Yəni 
ilk illərdə ciddi roman, povest yazılmadı. Bu hadisələrin üstün-
dən illər keçəndən sonra bu qəbildən əsərlər yaranmağa baş-
ladı. Onların içərisində Elçin Mehrəliyevin, Hüseynbala Mir-
ələmovun povestlərini qeyd edə bilərəm. Aqil Abba-sın “Dolu” 
romanı bütün ciddiyyəti ilə bu mövzuda yazılan bütün əsərlər-
201 
dən seçilir. Ilk növbədə sərtliyi ilə, vətəndaş mövqeyinin qüv-
vətliliyi ilə... Əlabbasın “Qaraqovaq çölləri” əsərinin bir çox 
epizodları yaddaşıma ilişib qalıb. Burda müharibə həqiqətlərinə 
inandıran realist məqamlar çoxdur.  
E.A. - Dünyaya axın prosesinə, mənəvi inteqrasiya və ədəbi 
dövriyyəyə çağdaş ədəbiyyatımız hansı istiqamətdə pozitiv 
müdaxilə, yenilik təqdim edə bilər və ümumiyyətlə, bu gün ya-
ranan ədəbiyyat ki var, milli varlığımızı görükdürməyə, onu 
təmsil etmə potensialına qadirdirmi? 
B.Nəbiyev - Əlbəttə, Anar, Elçin, Əkrəm Əylisli, Kamal Ab-
dulla elə potensiala, yaradıcılıq imkanlarına malikdirlər ki, ən 
yaxşı əsərlərini hələ bundan sonra yazacaqlar. Mən bu fikirdə-
yəm. “Ağ qoç, qara qoç” göstərdi ki, Anarın deməyə hələ nə 
qədər sözü varmış. Son illərdə o istər bədii, istərsə də elmi, 
ədəbi-tənqidi yaradıcılığında çox maraqlı fikirlər səsləndirib. 
Yazıçılarımızın yaradıcılıq potensialının tükənmədiyinə şüb-
həm yoxdur. 
E.A. - 80 illik yubileyinizdə çox çıxışlar oldu, maraqlı fikir-
lər səsləndi. Onların arasında akademik İsmayıl İbrahimovun 
bir arzusu mənə əlamətdar göründü: “80 yaş yaxşı yaşdı, amma 
95 deyil. Arzu edirəm Bəkir Nəbiyev mənim kimi 95 yaşa çat-
sın və gəlib burada alimlərimizin 80 illiyini təbrik etsin”. Bəkir 
müəllim, sizcə insanın uzun ömür yaşaması Allahın qismətidir, 
yoxsa insanın ruhsal dəyərlərindən, mənəvi-iradi keyfiyyətlə-
rindən də rişələnir? 
B.Nəbiyev - Uzun ömür, əlbəttə, birinci növbədə Allahın əta 
etdiyi və heç nə ilə müqayisəyə gəlməyən nemətdir. Və heç bir 
şübhə yoxdur ki, uzun yaşamaqda həm də az-çox siz deyən 
kimi, ruhsal dəyərlərdən, mənəvi-iradi keyfiyyətlərdən bəhrə-
lənmək və əlavə edərdim ki, yazı-pozu ilə məşğul olmaq da 
ehtiva olunur. 95-ə iddia eləməsəm də, hələ 85-ə də çatacağımı 
daxilən hiss edirəm. 
 
  
 
202 
YAŞAR QARAYEV İDRAKININ ÜFÜQLƏRİNDƏ 
 
Əminliklə demək olar, nadir istadada və geniş erudisiyaya 
malik olan Yaşar Qarayev ədəbiyyatşünaslıq elmimizin son 
mogikanıdır. Bu qənaəti doğuran alimin ədəbi-elmi arsenalı-
mızı təşkil edən əsərləri- “Faciə və qəhrəman”, “Səhnəmiz və 
müasirlərimiz”, “Tənqid: problemlər, portretlər”, “Realizm: sə-
nət və həqiqət”, “Ədəbi üfüqlər”, “Meyar-şəxsiyyətdir” və s. 
kimi polifonik spektrli, müxtəlif mövzulu tədqiqat istiqamət-
lərini ehtiva edən kitabları deyil. Y.Qarayevin Azərbaycan hu-
manitariyasına gətirdiyi özəllik ilk növbədə, bənzərsiz zəkaya, 
fərqli düşüncə mədəniyyətinə qadir olması və bu mədəniyyətin 
bütün çalarlarını ədəbiyyatımıza ötürə bilməsi oldu. İçinin 
möhtəşəm ədəbiyyat sevdası sayəsində o, tədqiqata cəlb etdiyi 
məsələləri, ədəbiyyat tariximizdə hər birinin məzmun yükü 
olan problemləri yeni əsaslar üzərində təşəkkül tapan ümumi 
düşüncə sistemimizin mühüm tərkib hissəsinə çevirə bildi, ən 
yeni milli ədəbiyyat tarixinin əsasını qoydu. Özəl düşüncədən 
qidalanan özəl üslub, qanadlı romantikaya bürünmüş fikrin 
ifadə tərzindəki elmilik, ədəbi fakta, prosesə yanaşmada nü-
mayiş etdirdiyi obyektivlik, elmi-analitik təhlil bacarığı sayə-
sində bütün yaradıcılığı boyu Y.Qarayev bədii-estetik fikri 
pozitiv ədəbi meylləri və axtarışları ilə zənginləşdirdi. “Sözün 
yaddaş sirri”nə (K.Vəliyev) daim sadiq Yaşar Qarayevin 
özünəməxsus düşüncə hüdudları, qeyri-adi fəhminin gücü ona 
təqib qıldığı məsələlərə vüsətli məqamlardan- hadisələrin üfü-
qündən, pik nöqtəsindən nəzər yetirməyə imkan verdi. Dram-
dan danışanda dramaturgiyanın, tənqiddən bəhs edəndə tənqi-
din problemlərini yüksək elmi-nəzəri-metodoloji mövqedən 
təhlilə çəkdi, realizmin estetik prinsiplərindən, “renessans ro-
mantizminin varlığından” (N.Konrad) milli ədəbi-mədəni şüu-
run spesifik hadisəsi kimi bəhs etdi. Kim olursan ol, öncə insan 
olmağı bacar- aksiomasını təlim, platforma səviyyəsində ədə-
biyyata, humanitar elmə gətirib şəxsiyyəti meyar elan edən də 
Yaşar Qarayev oldu.. Bəlkə ona görə ki, bir çox başqa nəsnələr 
203 
kimi uca Yaradanımızın seçilmişlərdən saydığı alimlik missi-
yasının da ilk öncə, insani sevgidən mayalandığını dərk et-
mişdi. “Kim ki, insanı sevər, aşıqi hürriyyət olur. Bəli, insanlıq 
olan yerdə də hürriyyət olur”- Sabirin insanlıq fəlsəfəsindən 
yoğrulmuş bu misralarının Yaşar Qarayevin yaradıcı milli dü-
hasının hər hüceyrəsinə hakim kəsildiyini duymaq çətin deyil-
di. Alimin 1996-cı ildə nəşr olunan “Tarix:yaxından və uzaq-
dan” fundamental toplusu bu fikirlərin ən bariz sübutudur. Bu 
kitab yalnız ədəbiyyatın tarixini deyil, həm də insanlığın tari-
xini, onun mənəvi -ədəbi irsdə kodlaşan dəyərlərini milli sərvət 
kimi reablitasiya edib xalqa, yaddaşa ötürmək missiyasına 
xidmət edirdi. Diqqət etsək, alimin son yazılarının, məruzə 
mətnlərinin, hətta müsahibələrinin məğzinin belə bu ritmə, 
insan dəyərlərinin önə çəkilməsinə kökləndiyini görərik. Bu, 
ədəbiyyatımızın hər zaman qayəsi olmuş insanşünaslıq, xalqşü-
naslıq kimi mənəvi keyfiyyətlərin təbliği istiqamətinin yeni 
modifikasiyada təqdimi deyildi. Bu, subardinasiyası pozulmuş 
cəmiyyətin, yeni başlanan postmodern epoxasının və qlobal-
laşma nəhrinin dəhşətləri önündə heyrətdə qalan ruhun huzur, 
dinclik naminə etdiyi çabaların peyğəmbərsayağı ifadəsi idi.  
 
* * * 
“Tarixi nöqteyi-nəzərdən keçmiş adlandırılan şey-bizim ar-
xada qoyduğumuzun ölçüsüdür, o şeydir ki, İndi ilə kəsişmir, ona 
müdaxilə etmir və məhz bu şərt daxilində, bilik kimi istifadə 
oluna bilir, o şeydir ki, obyektiv təcrübə məxəzi tək ona əsas-
lanıb, İndi, bu dəm Gələcəyə yönəli qərarlar verir, fəaliyyətimizi 
qururuq” (Hans-Ulrix Humbrext. “Müasir tarix” dəyişən xrono-
topun indisində. “Novoye literaturnoye obozreniye” jurnalı, 
2007, N-1, (N-83),səh.30)Deməli, “bütün həyatımız boyu bizim 
“indi”dən başqa heç nəyimiz yoxdur” (Artur Şopenhauer). 
Amma bu günkü “indi” sabah üçün keçmişə dönəcək (keçmiş elə 
gələcəkdədir) və bizdən yaşanan bu gün-indi üçün hesabat 
sorulacaq. Y.Qarayev tarixin indi adlanan zaman kəsimindən 
dünəninə, uzaq keçmişinə rakurs etdi. ”...qədimdən indiyə qədər, 
 
204 
mifdən, folklordan müasir günlərə qədər Azərbaycan xalqı dünya 
ədəbi-bədii fikrinə hansı yenilikləri gətirib, hansı mənəvi, əxlaqi, 
bədii dəyər və sərvətlərlə onu zənginləşdirib?” (Qarayev Yaşar. 
Tarix: yaxından və uzaqdan. Bakı “Sabah”, 1996, səh., 22). 
“Tarix: yaxından və uzaqdan” kitabında Y.Qarayev bu suallara 
cavab aramaq məqsədi ilə bədii-mədəni keçmişimizin bütün 
dövrlərini tədqiqat obyektinə çevirdi.  
Tarix yalnız yaddaşa və idraka çökəndə (yalnız onda!) şüuru 
manqurtluqdan, sklerozdan xilas etmək mümkün olur. “...ərazinin 
bütövlüyü də, hər şeydən əvvəl, yaddaşın böyüklüyü, qədimliyi və 
bütövlüyü ilə qorunur.”(yenə orada, səh.699) Y.Qarayevin yara-
dıcı milli dühasında zaman kökünə və bütövlüyünə boylanaraq 
dildə daşlaşan və yaddaşlaşan tarixə döndü, öz rişəsini Dədə 
Qorqud müdrikliyi, Nizami humanizmi, Nəsimi dözümü və Fü-
zuli eşqindən alaraq poetik ifadəsini “Poeziyanın Araz ağrısı və 
yaddaşı-Şəhriyar”da, “Romantizmin Cavid yaddaşı”nda, “Nəsrin 
və səhnənin ağrı yaddaşı- Cəlil Məmmədquluzadə”də, “Özünü 
satirada dərk edən- Sabir”də tapdı. 1990-cı illərin xaotik proses-
ləri önündə çaşqın qalmış humanitar elmə Yaşaq Qarayevin 
gətirdiyi yeni konsepsiya-yaddaş konsepsiyası bir sillə kimi 
səsləndi, alim başımıza açılan bütün fəci və gərgin olayların 
nədənini yaddaşsızlıq, yaddaşdan məhrumluqla əlaqələndirib çıxış 
yolu kimi nicatı da elə ona-yaddaşa dönüşdə gördü. 
Tarixsə nəinki “müəllim olmaqdan qalır”(Alber Kamyu), 
əksinə ondan dərs götürməyənlərə bu dərsi dəfələrlə təkrar et-
miş olur. Hər halda XX əsrin əvvəli və sonu arasında harmo-
niya, hadisə və proseslərin adekvat səslənişi və oxşar təzahürü 
sübut etdi ki, tarixdən heç kəsin heç bir dərs götürməməsi bizi 
yaşanmışları bir də yaşamağa, görülmüşləri bir də görməyə 
vadar edir. Və yenə də bir halda ki, tarixin dərslərindən ibrət 
götürməyəndə günahkar zaman yox, şüur olur, o zaman şüuru 
naqis stixiyadan, yad düşüncədən və sönük təfəkkürdən təmiz-
ləmək lazımdır. Y.Qarayev əsaslandırdı ki, indi təfəkkürdə 
məhz belə katarsis işinə ehtiyac var, milli ruhun yenidən bər-
qərar olması, milli şüurun, yaddaş kultunun dirçəldilməsi üçün 
205 
elmi konsepsiyalar, doktrinalar, təlimlər işlənib hazırlamaq za-
manın tələbidir.. “Vahid, yekparə və bütöv bir təlim olan Azər-
baycançılığ”ı alim dövrün ən vacib, ən zəruri ideyası kimi ye-
nidən xalqa qaytardı. 
Xalqın milli mənlik şüurunu dirçəltmədən, ona böyük əxlaqi 
keyfiyyətlər-milli vətənpərvərlik, milli ovqat, mili ləyaqət hissi 
aşılamadan vahid ortaq məxrəcə-milli birliyə səsləmək müşkül 
məsələdir. Azərbaycançılıq ideyalarının təşəkkül tapması və 
praktiki surətdə həyata keçirilməsi uğrunda mübarizənin beşiyi 
başında həmişə Azərbaycanın sağlam ziyalıları və milli münəv-
vərləri durublar. Belə bir tarixi-mənəvi missiyanın fəal və la-
yiqli daşıyıcısı olmaq prioritetini Yaşar Qarayev qələmi də nü-
mayiş etdirdi. 
Y.Qarayev üçün Azərbaycançılıq - ilk növbədə milli birlik, 
milli-mənəvi dəyərlərə hörmət, milli ideyaya sadiq qalmaq idi. 
Düşünürdü ki, “onun etnik arxetipi də, bədii estetik kodu da, 
ilkin mifik-fəlsəfi şifrəsi də milli yaddaş özüdür”( Milli “mən” 
şüuru və etnik yaddaş - azərbaycançılıq. “Kredo” qəzeti, 8-23 
mart, 2002). Keçmiş ancaq unudulmayanda tarixə dönür, yəni 
yaddaşdan silinməyəndə. Yaddaşını qoruyub hifz edən, onu 
bütün tarixi epoxalardan bütöv və salamat çıxardan xalq birliyi-
ni yaratmağa nail olur. Y.Qarayev milli birliyin üç səviyyəsini 
göstərirdi. Birincisi “daxili-milli həmrəylik”dir. Hələ əsrimizin 
əvvəllərində türkçülüyün banilərindən və ideoloqlarından olan 
Ə.Hüseynzadə “nə başqa-başqalarız, nə ittihad edəriz” deyərək 
vətənin halına təəssüf edir, milli birliyin yoxluğundan ürək 
ağrısı ilə danışırdı. Başqa bir dahi- Cəlil Məmmədquluzadə “si-
zi deyib gəlmişəm, ey mənim müsəlman qardaşlarım” xitabı ilə 
milləti bir kitaba, bir amala tapındırmaq istəyirdi və bu kitabı-
millətin “ana kitabı”nı özü yaradırdı. Çünki bir kitaba, bir 
ideala tapınmayan xalq sadəcə kütlədir, xalq deyil. Y.Qarayevə 
görə, yalnız milli məslək, milli məfkurə kütləni xalqa çevirir. 
Əgər xalqı asanlıqla kütləyə, kütləni əziyyətsiz fərdə parçala-
maq mümkündürsə, o zaman milli birlik ideyası yalnız iddiliya 
və utopiya olaraq qalacaq. Amma “elə bir utopiya yoxdur ki, 
 
206 
həyata keçirilməsi mümkün olmasın” (Elias Kanetti). Xalqı 
birliyə səsləməzdən əvvəl onu düşüncədə, idrakda bu birliyə 
hazırlamaq lazımdır. Y.Qarayev keçmişə rakurs etdi, xalqın dü-
şüncəsində dərin iz qoyan məqamları, tarixin Azərbaycan üçün 
görk etdiyi mühüm anları əks etdirməyə çalışdı. Tarixi faciələ-
rimizin, düçar olduğumuz amansız bəlalarımızın başlıca səbəbini 
indiyə kimi milli mənafe üçün yox, ayrı-ayrı siniflər üçün 
çalışmağımızda gördü. Həqiqətən də məhz “məndən ötdü, qar-
daşıma dəydi” biganəliyinin nəticəsi idi ki, Azərbaycanı par-
çalanmalardan, bölünmələrdən qoruya bilmədik. Məhz bir bay-
raq altında birləşməyi, eyni hədəfə vurmağı bacarmadığımız 
üçün Qarabağ kimi məmləkətimizi qorumağa bütün gücümüz və 
qeyrətimizlə atılmadıq. “Əvvəl sözlər, sonra adamlar, lap axırda 
torpaq azadlığını itirdi”. İdrak yaddaşdan xali olanda daxili 
harmoniyanı xaos əvəz edir, tarix “sapı özümüzdən olan balta-
lar”ın zərbəsinə hədəf olur. Və bəlkə də bu zərbələrin fiziki ağır-
lığından daha çox, mənəvi ağırlığından əzab çəkir, yanıb-yaxılır. 
Y.Qarayev mənəvi birliyin ikinci səviyyəsi kimi “Cənubi 
Azərbaycan, türk xalqları arasında mədəni, ədəbi-mənəvi bir-
lik” yaratmaq təlimini irəli sürürdü. Yalnız öz irsinə, milli mə-
dəniyyətinə arxa çevirmədən, ümumtürk kontekstində inkişaf 
etmək, ümumdünya mədəniyyətindən bəhrələnmək olar. Ümu-
miyyətlə, Yaşar Qarayevdə milli bədii təcrübənin imkanlarına, 
milli təfəkkür mədəniyyətinin zənginliyinə inam, etimad böyük 
idi və böyük alim üzün illərin müşahidə və tədqiqat bacarığın-
dan sonra sələflərinin vurğuladığı məqamlara israrlı idi: Soy, 
qan və gen birliyini hər şeydən uca tutub “elmə, mədəniyyətə 
öz dilimizin, öz mədəniyyətimizin ruhu, rəngi ilə pərvərdə edil-
mış elə bir millət çıxardaq” ki, (Rəsulzadə M.Ə. Azərbaycan 
Cumhuriyyəti. Bakı: Elm, 1990, səh.18). bizə baxıb “türklər və 
müsəlmanlar nə gözəl tərəqqi ediyorlar denilsin, yoxsa türklər 
və müsəlmanlar ittihad ediyor və firəngləşiyorlar denilməsin” 
(Hüseynzadə Əlibəy. Türklər kimdir və kimlərdən ibarətdir. 
Bakı: Mütərcim. 1997, səh.186). İrəli getməyi bacaraq, amma 
milli varlığımızı unutmayaq, milli dəyərlərimizi inkar etməyək, 
207 
milli düşüncəmizə xələl gətirməyək. Unutmayaq ki, “bəşərilik 
səviyyəsinə qalxan milliliyin beynəlmiləlliklə vəhdəti, sintezi o 
zaman təmin olunur ki, ortaq genetik müstəvidə, mənəvi mə-
kanda yaşayan digər etnik vahidlər də hamısı Azərbaycan xal-
qını bir millət, Azərbaycan torpağını isə bir vətən kimi qəbul 
edirlər”( Milli “mən” şüuru və etnik yaddaş- azərbaycançılıq. 
“Kredo” qəzeti, 8-23 mart, 2002).  
Nəhayət Y.Qarayev “yaxın Şərq, islam miqyasında ədəbi-
mədəni və dini-mənəvi birlik” ideyasını irəli sürürdü. 
Hələ XX əsrin əvvəllərində Ə.Ağayev yazırdı: “Müsəlman-
ların dirçəlməsi və tərəqqisi ümumiyyətlə mümkündürsə, bu 
hökmən onların arasında yeganə fəal qüvvə olan din vasitəsilə 
olmalıdır”( Fikrin karvanı (məqalələr toplusu). Bakı, “Yazıçı” 
nəşriyyatı, 1984, səh.178). Din özündə təkcə şəriət məsələlərini 
və etik-əxlaqi keyfiyyətləri birləşdirmir. Ondan siyasi təlimlər, 
doktrinalar kimi də istifadə etmək mümkündür. Bu gün dün-
yada baş verən “İslam partlayışı” dinin nə qədər sosial-siyasi 
və ideoloji əhəmiyyətə malik olduğunu büruzə verdi. Sübut 
olundu ki, ümumi səfərbərliyin, mənəvi birliyin yaradılmasında 
din fəal və intensiv, aparıcı amil ola bilər. 
Böyük alman filosofu Hegelə görə “mütləq ideya” özünü 
dindən və fəlsəfədən əvvəl sənətdə dərk edir. İctimai şüur özü də 
sənətdən güc alır. Sənətin nəyi təlqin edib-etməməsinin şüura 
böyük və əvəzsiz təsiri var. Bədii-estetik düşüncənin, onun elmi-
tənqidi dərkinin meyarlarının əsaslı təbəddülata məruz qaldığı 
keçid dövrü kimi xarakterizə olunan 90 -cı illərdə Yaşar Qa-
rayevin təlqin etdiyi konsepsiyanın keyfiyyət göstəriciləri elmi-
nəzəri fikrin potensial imkanlarının real və əyani təzahürü, 
ondakı hərəkətin, yeni elmi-estetik əməldə dirçəlişin təsdiqi kimi 
mənalana bildi. O, böyük bir imperiyanın çökümündən şaşıran 
ədəbiyyatşünaslıq elminin sütunlarının çökməsinə imkan vermə-
di, çiyinlərini çox ağır yüklər altına verməyin sizif əzabı isə 
onunla sonuclandı ki, bizdə həm milli bədii təcrübənin imkan-
larına, həm də bu təcrübəni ümumiləşdirən milli elmi-nəzəri 
fikrin qənaətlərinə, mühakimə tutumluluğuna inamsızlığı aradan 
qaldırmaq üçün tək Yaşar Qarayev adı kifayət etdi.  
 
208 
* * * 
Yaşar Qarayevin ölümündən on ilə yaxın bir vaxt keçir. Bu 
on ildə çox şey, bəlkə də hər şey dəyişib, dəyişməyən isə bircə 
şey olub. Bu böyük şəxsiyyətin hələ sağlığında qazandığı adın 
hörmətlə yad edilməsi qədirşünaslığı, bir də əvəzedilməz alim 
dühasının hələ ki, onun adı ilə bağlılığı həqiqəti. Bu yetirmi? 
Təbii ki, yox. Vaxtilə Yaşar Qarayevin ədəbiyyatımızın tarixi 
ilə bağlı səsləndirdiyi sual indi onun öz irsinə münasibətdə 
qoyulan məqsədin məramına çevrilməlidir: Bütün yaradıcılığı 
boyu Yaşar Qarayev Azərbaycan ədəbi-bədii, elmi-nəzəri fik-
rinə hansı yenilikləri gətirib, hansı mənəvi, əxlaqi, bədii dəyər 
və sərvətlərlə onu zənginləşdirib? Əlbəttə, bu suala cavab ver-
mək bir neçə məqalənin, yaxud ustadın irsini tədqiqat pred-
metinə çevirəcək monoqrafiyaların işi deyil. O zamandan və 
sözdən uca olmağın şərəf simvoludur. Hər gələn nəsil tarixi 
yenidən oxuduğu kimi, hər gələn zaman də Yaşar Qarayev 
dühasının açılmayan hüdudlarını, gizlinlərini bəlli etməyə gücü 
çatacaq hünərməndlər yetirəcək. Hələliksə, ədəbiyyatımızın 
əbədiyaşar Yaşarının ruhuna, imzasına sayğımız obyektivliyi 
meyar edən qələmlərimiz və içimizdən bir ömür kimi keçirə 
biləcəyimiz ədəbiyyat sevdamızdır. 
 
 
 
 
 
 
 
 
 
 
 
 
209 
 
 
 
 
 
 
 
 
 
SÖZDƏN SÖZƏ DOĞRU 
 
  
 
210 
 
 
 
 
 
 
 
 
 
 
 
Öz yolunu seçən və bu yolla irəliləyən in-
sanlar... Böyük Sözə doğru yön olan bu yolşu-
luqların son ucu sənət adlı müqəddəs mehraba 
dirəndiyindən bütün yollar burada kəsişir və 
qovuşur.  
“Yolların görüşməsinin mütləqliyinə mən 
inanıram”. 
Və bu yolların heç vaxt bitməyəcəyi gün işığı 
qədər mənə aydındır. Çünki sənət və axtarışla 
dolu insanlar üçün nə zirvə var, nə də son. 
 
 
 
 
211 
SƏNƏT ORBİTİNDƏ GÖRÜŞƏN YOLLAR 
 
(Aydın Talıbzadənin «Ustad və Ayna: ruhun, çinarın və 
telefonun ekran estetikası» kitabı haqqında) 
 
Yəqin ki, insanı sənət axtarışlarına sövq edən qüvvə onun 
içindəki təlaşı-tanrını dərk etmək, kosmik ucalığa yetmək istə-
yidir. Çünki Tanrı adlı məchulluğun dərki o yerdə labüd olur 
ki, orada dünyanın qapalı çevrəsindən təcrid olunub sənətdə 
kamilliyin zirvələrini fəth etməyə can atan sərhədsiz ruhun əsi-
rinə çevrilirsən. Bu mənada, sənət sirlərinə vaqif olmaq naminə 
edilən fasiləsiz axtarış dövriyyəsini həm də İlahinin dərkinə 
aparan mənəvi merac hesab etmək olar. Belə sehrin əbədi 
məhvərində yaranan məhrəmlik və təmasın özünün isə sonda 
doğuracağı dəyər təzahürü, ehtiva edəcəyi mütləq bir qanuna-
uyğunluq var: o zaman ki, dünyanın adiliklərindən ayrılıb 
sənətin qeyri-adiliklərlə dolu burulğanına düşürsən, onun əzab-
larını da artıq İlahidən gələn dərd bilib şirin sayırsan, mənən 
böyüyür, yetkinləşirsən… o anda irəlilədiyin sənət yollarında 
qazandığın yüzlərlə mükafatdan bircəsi sənə daha ali, daha 
doğma və əziz görünür – Ustad adı. Yalnız bu adı Tanrının da 
səninlə birgəliyinin zəmanəti, ondan əta olan bəxşiş kimi 
qarşılayıb əmin olursan ki: 
“Yol Getmək İbadətin Bir Formasıdır”.  
“Ustad və Ayna” müqəddəs yolçuluğun şirin əzabından 
ərsəyə gələn ömür kitabıdır. 
Kitabın qəhrəmanı, artıq ustad adını almış Ramiz Həsənoğlu 
və onunla eyni mənəvi məkanı bölüşən Aydın Talıbzadə… 
Onların hər ikisi öz yolları olan və bu yolla irəliləyən sənət-
karlardır. Fəqət hər iki yolun son ucu sənət adlı müqəddəs 
mehraba dirəndiyindən onların da yolları burada kəsişir və qo-
vuşur. “Yolların görüşməyinin mütləqliyinə mən inanıram”. 
Necə ki, bu yol ötən yüzilliyin ilk çərəyində iki dahini - 
M.Füzulini və Ü.Hacıbəyovu bir-biri ilə görüşdürmüşdü. 
 
212 
Nəticədə, “iki dahinin şərikli əsəri” (A.Kamyu), səslə sözün 
qovuşuğundan ibarət bir şedevr qatılmışdı milli mədəniyyət 
arsenalımıza. Bu gün bu arsenal daha bir müştərəkliyin -Ramiz 
Həsənoğlu və Aydın Talıbzadə tandeminin uğurlu bəhrəsi olan 
“Ustad və Ayna” kitabı, yolların qovuşuğundan yaranan 
monoqrafik tədqiqat əsərilə tutum qazanır.  
Hər iki tərəfi — istər tədqiqat obyektini, istərsə də tədqiqatçı 
“mən”ini təmsil edən şəxslər unikal istedada malik, çəkiləri sə-
nət aləminə çoxdan bəlli personalardır və bir-birlərini peşəkar-
casına anlayıb peşəkarcasına duymaq üçün kifayət qədər po-
tensiya sahibidirlər. Bu anlaşma yalnız nəzəri-elmi düşüncənin 
vüsəti ilə deyil, hər şeydən əvvəl sənətkar ruhlarının yaxınlığı, 
daxili məhrəmliyin dərinliyi ilə ölçülür. R.Həsənoğlu gündəli-
yinin üçüncü bir obraz qismində kitabda iştirakı bu doğmalığın 
və mənəvi ülfətin təsdiqidir. Üçüncü bir obraz - ona görə ki, 
A.Talıbzadə “görünməyən” R.Həsənoğlunu yeni rakursdan biz-
lərə təqdim edir. Rejissorun bu vaxta qədər gizli, xəlvət saxla-
dığı iç dünyasını açmaq üçün A.Talıbzadə gündəlikdəki namə-
lumluğun qatını qaldırıb onu bütün spektrləri ilə görükdürməyə 
nail olur: torpağa və kökə bağlı, folklora və muğama aşina, 
sentimental romantikaya, poetik ənginliyə meylli və s. və i. 
R.Həsənoğlunun mənəvi aləmini faş edən, onun gizlinlərinin, 
daxili yaşantı və həyəcanlarının tərcümanı olan bu sətirlər 
sanki bütöv bir ömürdən verilən “canlı reportaj” səciyyəsi da-
şıyır. «Həyat – andır, – deyib A.Çexov, – onu əvvəlcə qarala-
mada yaşamaq, sonrasa ağlamaya üzünü köçürmək mümkün 
deyil». A.Talıbzadə tarixin özündə gizlədiyi həqiqətləri 
gündəliyin qatları arasından gün işığına çıxarıb sanki yaşanan 
ömrə dirilik suyu, yeni can verir, ötüb-keçən anlar, dəqiqələr 
zamanın fırlanan çarxında geri qayıdır. Belə ki, oxucu A.Talıb-
zadə təhlilləri ilə rəsm edilən R.Həsənoğlu tamaşalarını “seyr 
etməzdən” daha öncə, bu tamaşaların yaranma tarixçəsini, on-
ların araya-ərsəyə gəldiyi şəraiti öyrənir, rejissorun çətinlik-
lərini, həyəcanlarını duya bilir.  
213 
“Ramiz Həsənoğlu milli televiziyamızın fəxri tarixidir”. Bu 
mənada, R.Həsənoğlu yaradıcılığının konseptual tədqiqi Azər-
baycan televiziyasının, milli teatrımızın qırx ilə yaxın bir döv-
rünü öyrənmək baxımından da əhəmiyyətli və gərəklidir.  
Milli mədəniyyət tariximizin, eləcə də teatr tariximizin qırx 
ilə yaxın bir dövrünə ayna tutan «Ustad və Ayna» monoqra-
fiyasının tədqiq sahəsi çoxcəhətli və polifonikdir. Belə ki, 
qəhrəmanı Ramiz Həsənoğlunun təmsil olunduğu dövrü bədii-
estetik tapıntılarından, ədəbi-mədəni hərəkatından tutmuş adicə 
geyim, dəb yeniliklərinə qədər xarakterizə edən A.Talıbzadə öz 
ətraflı və hərtərəfli təhlilləri vasitəsilə rejissorun ətraf mühiti və 
əhatə dairəsini də bütün tərkib və parametrləri ilə görükdürə 
bilir. Anar, R.İbrahimbəyov, R.Rövşən, V.İbrahimoğlu, C.Qu-
liyev və başqa sənət xadimləri ilə R.Həsənoğlu arasındakı 
qarşılıqlı münasibətlərə işıq salan, hətta bəzən bu münasibətləri 
sona qədər çözən (məsələn, R.Həsənoğlu və V.İbrahimoğlu 
tandemini) tədqiqatçı onları bir-birinə bağlayan müştərək iş, 
əməl birliyindən bəhs etməklə yanaşı, həm də adı çəkilən şəx-
siyyətlərin hər birinin milli düşüncə sistemimizdə tutduqları 
mövqeyini, bir sənətkar olaraq gördükləri işlərin məzmun və 
miqyasını yetərincə dəyərləndirməyə müvəffəq olur. 
Teatr, teatr fikri və müəllif gündəliyindən qeydlər “Ustad və 
Ayna”da üzvi bir rabitə ilə birləşir. Üstəgəl, A.Talıbzadə 
təfəkkürünün heç bir yerdə ehtiyatı əldən verməyən özünə-
məxsusluğu – adını adilikdən çıxarıb onu sonsuzluğa, axır ça-
larlarını görükdürməyə qədər yozmaq, polifonik obrazlarını ya-
ratmaq... Aydın Talıbzadə, ümumiyyətlə, bir estetik kimi 
simvolik, mistik görüntüləri üzə çıxarmağa meyllidir. O, yanaş-
dığı predmetdə adini yox (onu ki, hamı görür), qeyri-adini, heç 
kəsə bəlli olmayanları tapıb faş etməyə çalışır. R.Həsən-
oğlunun həyat və yaradıcılıq bioqrafiyasında isə belə qeyri-adi 
nəsnələr yetərincədir və onu “oxuyan” gözə çox asanlıqla gəlir. 
Hətta paradoksaldır ki, Aydın Talıbzadə bəzi məqamlarda 
sanki bundan qaçır, hər şeyə mistik don geyindirməkdən elə bil 
 
214 
ki, çəkinir. Baxmayaraq ki, hadisələr, gerçəkliklər sırası və 
oxşarlığı özü bu mistik yozumu ehtiva edir. “Ha deyinən ki, 
mən mistikaya inanmıram. Fakt qarşısında qalanda neyləyə-
cəksən?” Beləcə bəlkə də bu vaxtadək R.Həsənoğlu üçün (elə 
bizim üçün də!) sosial dünyanın elementar məişət faktı sayılan 
çinar, telefon kimi predmetlər qeyri-adilik səciyyəsi alıb 
özümləşir, müstəsnalıq hüququ qazanır. 
“Azərbaycan Poeziyası Xan Çinardı… 
Bir gün Ramiz Həsənoğlunun resissor ruhunun üstünə bu 
xan çinarın yarpaqları arasından bir işıq şüası düşdü və onlar 
qoşalaşıb teleməkan içrə yola çıxdılar”. 
Hələ orta məktəbdə oxuyarkən Elçinin “Hönkürtü” adlı 
hekayəsinin mütaliəsi ruhuma qəribə bir ovqat aşılamışdı. 
Mənə maraqlı idi. Qəhrəmanın içini tökməyə, onun günahlarını 
etiraf etməyə, “ürəyini yeyən nigarançılıq hisslərini” bölüş-
məyə təkan verən qüvvə kimi niyə məhz çinar ağacı predmet 
seçilirdi? Onda hələ bilmirdim ki, “Altmışıncıların yaratdıqları 
mənəvi, ruhsal dəyərlər sistemində Ağac təmizlik, saflıq rəmzi 
kimi, təbiətin özü kimi, dirilik simvolu kimi mənimsənilmiş”. 
İndi budur… Aydın Talıbzadə iç dünyasına baş vurduğu 
ömürdən o anı seçib əvvələ gətirir ki, onu mərhələ-mərhələ 
çözdüyü yaradıcılığın bakirəlik rəmzi sayır, yaşanılan həyatın 
təmizlik və paklıq dərəcəsinin göstəricisi hesab edir. 
Başqa cür də eləyə bilərdi, tam ixtiyar sahibi… Bir halda ki 
“R.Həsənoğlunun telefəaliyyəti tarixində sayı 200-ü keçmiş 
verilişlərin təqribən üçdə ikisi poeziya ilə ilişkilidir”, xrono-
lojiyə zidd getməyib, eləcə yolu əvvəldən sona doğru addım-
layardı, “Üç çinar yarpağı”na qədər olan dövrə səpələnən poe-
tik ruhlu verilişləri təhlilə çəkərdi. Yaxud, daha “ciddi”, ağır və 
təmtəraqlı mərhələ kimi səciyyələndirdiyi “məxməri silsi-
ləsi”ndə rejissorun hasilə gətirdiyi o tamaşanı götürə bilərdi ki, 
orada artıq Ustad var, yetişmiş, püxtə sənətkar var. Lakin 
Aydın Talıbzadə üç şairin, “üç çinar yarpağının” - V.Səməd-
oğlu, R.Rövşən və V.Cəbrayılzadənin bulunduğu videofilmin 
dəyərini təqib qılıb onu yuxarı başa keçirir. 
215 
Əslində, “Üç çinar yarpağı” videofilminin təhlili R.Həsən-
oğlunun ömür tarixçəsini nəql etmək, onun sənətə gəlişini 
vizuallaşdırmaq üçün akvarel fon səciyyəsi daşıyır. Saflıq mü-
cəssiməsi sayılan Çinar rejissorun yaradıcılığının ilk, gənclik 
illərini canlandırmaq, hələ “dünyaya şer misraları, poeziyanın 
pafos dumanı arasından”, “səadət pəncərəsindən” baxdığı 
anlarını diriltmək, tale yollarından bəhs etmək üçün simvolik 
obraz əhəmiyyəti kəsb edir. Hətta bu simvolizmin telefilmin 
adında belə ehtiva olunan çaları əsərə giriş üçün müəllifə sti-
mul verir. Əks təqdirdə yazmazdı ki: “…əgər “Üç çinar yarpa-
ğı” sənədli filmi bir özgə cür adlansaydı, mən yəqin ki, bu mo-
noqrafiyanı onun təhlililə başlamayacaqdım. Çünki yaradılma 
tarixi etibarilə bu videofilm ön sıralarda durmağa iddia eləmir”. 
Digər tərəfdən, A.Talıbzadə “Üç çinar yarpağı” telefilmini 
rejissorun “yaradıcılığının ekvatoru”, “qızıl orta” dövrü sayır. 
Nədən ki “Sovet dönəminin Mirzəyev Ramizindən müstəqillik 
dövrünün Həsənoğlu Ramizinəcən baş alıb gedən poeziya 
yolları məhz burada birləşib, bitişib nöqtə olur, zirvələşir”. 
Bəhs etdiyimiz “Teatral çinardan üç yarpaq” adlanan bu 
hissədə görünən daha çox poeziyanın obrazıdır, “ruhun, çinarın 
ekran estetikası”dır. A.Talıbzadə bu məqamlarda sanki daha çox 
seyrçi qismində bulunub sözü şerin, poeziyanın özünə verir, 
düşüncələrini oxucuya poeziyanın qanadında çatdırır. Onun bir 
sənətşünas kimi obrazı daha sonrakı hissələrdə, Ramiz Həsənoğ-
lunu “Əjdaha” eləmiş teletamaşaların tarixinə, bədii gerçəkliyinə 
və estetikasına…” verilən təhlillərdə, bu təhlillərin dərinliyində, 
müəllifin fəlsəfi-estetik mövqeyinin nümayişində açılır. 
“Ötən ilin son gecəsi”, “Evləri köndələn yar”, “Qatarda”, 
“Kökdən düşmüş piano”, “Topal Teymur”, “Günahsız Ab-
dulla”, “Qapalı orbit”, “Yaşıl eynəkli adam”, “Qonşu qonşu 
olsa”, “Ac həriflər”, “Nigarançılıq” kimi teletamaşalar, “Fateh-
lərin divanı”, “Nekroloq”, “Dəvətnamə”, “Yumurta” kimi film-
lər Aydın Talıbzadə mükalimələri ilə oxucunun gözləri qarşı-
sında canlandırılır, R.Həsənoğlunun tamaşalarında təqdim olu-
 
216 
nanları Aydın Talıbzadə təhlilləri ilə təsvir edə bilir. Lakin 
təhlil olunan tamaşanın məziyyətləri öz bədii-estetik dəyərini 
yalnız teatrşünasın rəsm etdiyi konkret və anlaşıqlı mündəri-
cədə deyil, bu tamaşalara müdaxilə edən qüvvətli fikrin ifadə-
sində tapmış olur. O yerdə ki, müəllif teatr səhnələri ilə ona 
dair söylənmiş mülahizələri uğurla sintez edir, sırf sənət kon-
tekstində bulunub onun daxili qanunlarına, spesifikasına müna-
sibətdə israrlı mövqe tutur və yeri gələndə öz teatrşünas həm-
karları ilə fikir rəqabətinə girməkdən belə çəkinmir, o zaman 
həqiqi elmi-estetik təhlilin çəkisi daha da artır. Məsələn, iyirmi 
il öncə yazdığı ”Xaqanlar dunyası və insan məhəbbəti” adlı 
məqaləsində “Topal Teymur” teletamaşasının ikinci hissəsinin 
səhnələşdirilməsini, “Yıldırım Bəyazidin sarayını və onun sa-
kinlərini ekran güzgüsünə gətirən kadrları” bəyənməyən A.Ta-
lıbzadə bu gün də fikrində israrlıdır. Sevinirsən ki, tədqiq etdiyi 
sənətkarın yaradıcılığına bəslədiyi pərəstiş və doğmalıq ondakı 
rasional başlanğıcı, əsl sənət və prinsipiallıq ölçülərini üstələyə 
bilməyib. Diqqət edək: “Mən artıq retrospektiv şəkildə adlarını 
zikr etdiyim müəlliflərin (Anar, Məryəm Əlizadə, Rəhman 
Bədəlov və Vaqif İbrahimoğlu nəzərdə tutulur-E.A.) yazılarını 
bir də təkrarən oxuyarkən öyrəndim ki, onlar bu epizodlardan 
ümumən razı qalıblar. Əvvəlcə bir balaca şaşırdım, öz tənqi-
dimə görə utandım. Az qalmışdı ki, mən bunu cavanlıq səhvi 
kimi boynuma alıb, erkən şünas maksimalizmilə əlaqələndirim. 
Ancaq … “Ramiznamə” müəllifi kimi mən teletamaşaya bir də 
diqqətlə baxdım və 20 il bundan öncə söylədiklərimin hamı-
sının doğru qeydlər olduğunu bir-bir təsdiqlədim”. 
Dramaturq və rejissor, teatr və teatr fikri arasında problem o 
zaman aradan qalxır ki, onlar arasında qarşılıqlı anlaşma, dil 
birliyi baş tutur. Bu qarşılıqlı anlaşmanın da baş tutması onların 
həyata, insanlara nə dərəcədə bələdliyi ilə şərtlənir. Belə bir 
bələdliyin, tanışlığın olmadığı vakuumda isə sənət ehtiva etdiyi 
dərinlik və ucalıqda görünə bilmir. Bu baxımdan iyirminci 
əsrin əvvəllərinin obyektiv-tarixi mənzərəsini, milli-mənəvi və 
217 
əxlaqi gerçəkliklərini əsərlərində görükdürən C.Məmmədqulu-
zadə, Ə.Haqverdiyev kimi sənətkarların bəxti gətirib. Əsrin 
sonunda R.Həsənoğlunun quruluşunda yeni aktuallıq kəsb edən 
teletamaşalarda adı gedən ədiblərin yaratdıqları personajların 
əski biçimdə yenidən səhnədə peyda olması, onların iç dünya-
sını sərgiləyən parodiyaların təqribi yox, yüzdə yüz dəqiq alın-
ması rejissorun “xalqın milli xarakteristikasını yaxşı öyrəndi-
yini” bəlli etdi. Eləcə də “Ustad və Ayna” əsərində bu tamaşa-
ların toxunduğu mətləblərin, onları doğuran səbəblərin təfər-
rüatı ilə açılması göstərdi ki, R.Həsənoğlu da öz növbəsində 
tədqiqatçısının simasında qazanıb. Əlbəttə, bəlkə də xalqa öz 
genetik xasiyyətindən bəlli olanları söyləmək hünər deyil. 
Nədən ki, “Bu bizik. Yüz ildir beləyik”. Fəqət bizə lazım olan 
sözü deməyə, ağrıyan yerimizi göstərməyə qadir ünvanları ta-
nımaq, ona zamanında üz tutmağı bacarmaq və ən əsası, əsərin 
bədii məramı, psixoloji ovqatını olduğu səviyyədə oxucuya, 
tamaşaçıya aşılaya bilmək, Mirzə Cəlil təbirincə desək, sözün 
doğrusunu demək qədər hünərdir. 
“Zəmanənin vacib, mühüm, aktual problemini, mənəvi-əx-
laqi portretini görükdürən” “Ac həriflər”, “Nigarançılıq” kimi 
teletamaşalara verilən təhlillər A.Talıbzadənin özünün də bir 
vətəndaş olaraq mənəvi nigarançılığını, daxili yaşamlarının 
məzmununu üzə çıxarır. Hardasa belə də demək caiz: A.Talıb-
zadə içində daşıdığı «bir əsrlik nigarançılıq» əzabının yükünü 
oxucuya çatdırmaq üçün bu teletamaşaları bir vasitə seçir. 
Xüsusilə, «Ac həriflər» teletamaşasının universal ehtiva dairəsi 
müəllifə öz fikirlərini izhar etməyə daha geniş meydan verir. 
Müəllifin qeyd etdiyi kimi: «Ramiz Həsənoğlu bu pyesin 
televersiyasını bizim «Milli Mentalitet» dediyimiz bir nəsnənin 
güzgüsü kimi gətirmişdi ekranlara. Bizim qəzetçiliyimiz də, 
musiqimiz də, teatrımız da, ədəbiyyatımız da, məişətimiz də, 
mətbəximiz də, dinimiz də, sufiliyimiz də, həyat fəlsəfəmiz də 
buradaydı. Nə Əbdürrəhim bəy qocalmışdı, nə ac həriflərin 
qarnı doymuşdu, nə də millət tərəqqi eləmişdi».  
 
218 
Məhz bu amil, yəni millətin tərəqqi, şüur intibahı məsələ-
sinin problem kimi bu gün də yaşarılığı və diri qalması Aydın 
Talıbzadə düşüncələrinin də əsas narahatlıq hədəfinə çevrilir. 
Öz böyük sələfləri kimi o da daxili yanğı və etirazını nikbin 
ovqat, satirik əhval-ruhiyyə ilə ifadə etsə də, yüz ildir dəyişməz 
olaraq qalmağımıza qarşı qəzəb və üsyanını xitab kimi səslənən 
bu fikirlə bəyan edir: «Nə qədər ki, danabaşlıq var, nə Mirzə 
Ələkbər Sabir öləcək, nə Mirzə Cəlil; ac həriflər də daima 
böyürlərində. Kişilər sappasağdırlar. Elə gün, elə saat yoxdur 
ki, bizi deyib gəlməsinlər. Çünki nigarandırlar». 
Ustad Ramiz Həsənoğlu və onunla eyni mənəvi məkanı 
bölüşən Aydın Talıbzadə… Onların hər ikisi öz yolu olan və bu 
yolla irəliləyən sənətkardırlar. Fəqət hər iki yolun son ucu sənət 
adlı müqəddəs mehraba dirəndiyindən onların da yolları burada 
kəsişir və qovuşur.  
“Yolların görüşməsinin mütləqliyinə mən inanıram”. 
Və bu yolların heç vaxt bitməyəcəyi gün işığı qədər mənə 
aydındır. İçi sənət və axtarışla dolu insanlar üçün nə zirvə var, 
nə də son.  
 
  
219 
SÖZƏ İNAM OLANDA 
 
(V.Yusiflinin “Tənqid və bədii söz” kitabı haqqında) 
 
Bu yazı duyğudan yarandı. V.Yusiflinin yenicə nəşr olunan 
«Tənqid və bədii söz» adlı növbəti kitabını oxudum və sevin-
dim ki, söz deməyə hələ vaxtımız var. Sözü də məhz bu kitab-
dan, daha doğrusu, bu kitabda özünü həm məlum, həm də yeni 
görüm bucağından tədqiq edən, fəqət bütün hallarda bizi öz 
harmoniyasını pozmayan əsas, dominant meyara-ədəbiyyatın 
çağdaşlığına və perspektivliyinə inandıran Vaqif Yusifli sözün-
dən başladım. Bədii sözü tənqidin gözü və gücü ilə dolğun-
laşdıran Vaqif Yusifli sözündən… 
Kitabda müəllifin görkəmli sənət adamlarımız, korifeyləri-
mizin yaradıcılıq simasını canlandıran məqalələri, roman janrı 
haqqında silsilə yazıları, ədəbi gəncliyin axtarışlarını işıqlan-
dıran fikirləri, iki resenziyası və ən nəhayət, ədəbiyyatımızın 
son on ili-müstəqillik dövrünün ədəbi panoramını yaradan mü-
lahizələri əksini tapıb. Ümumiyyətlə, elmi qənaətləri, tənqidi 
axtarışları və sistemli təhlilləri ilə dəyərli olan «Tənqid və bədii 
söz» kitabında öz həllini tapan problemlər, prioritet mövzular 
çoxdur. Bu mənada, V.Yusiflinin son kitabı haqqında söz 
demək çağcaş ədəbi prosesin mühüm məsələlərini aktuallaş-
dırmaq qədər zəruridir. 
Ədəbi portret V.Yusiflinin müraciət etdiyi janrdır.Bu kitaba 
da müəllifin görkəmli söz ustaları haqqında düşüncələrini, 
xatirələrini əks etdirən yazıları toplanıb. İlk üç məqalə ustad 
şairimiz M.Füzuliyə həsr olunub, bir az poetik desək, V.Yusifli 
oxucuları elə ilk dəqiqələrdən poeziyanın işığına toplayıb və 
açılışa da Füzulidən başlayıb. «Axı dünyanın qəm yükünü dün-
yadan alan, cahanı dərddən təmizləyən karvanın adı poeziyadır 
və onun da «karvan başçısı» Füzulidir»(Yaşar Qarayev). Odur 
ki, istedadlı münəqqidin «ilham çırağını Füzuli şamından yan-
dırması» təbii, həm də simvolik görünsün gərək. Füzuli poezi-
yası V.Yusifli üçün hisslərinin, duyğularının tərcümanıdır, bir 
 
220 
ömür boyu davam edəcək yanğıdır, ruhi ehtiyacdır. Və bir də 
yazıb-yazıb qurtarmayacağı, heç bir zaman son nöqtəsini qoya 
bilməyəcəyi əzəli və əbədi mövzudur. Bu fikri mənə qarşımda 
duran üç məqalə pıçıldadı. Və ona da əmin etdi ki, V.Yusiflinin 
Füzuli haqqında yazdıqları yazacaqlarının heç yüzdə biri deyil, 
görüləsi iş hələ qabaqdadır. 
«Füzuli dünyası» adlanan birinci məqalə Füzuli-Həbibi poe-
tik bvağlılığını səciyyələndirə bilmək cəhətindən, «Ey cəfaçı 
dünya» adlı ikinci məqalə isə «Leyli və Məcnun» poemasının 
Şərq ədəbiyyatı tarixində müstəsna yerini təsbit etmək baxı-
mından orijinal və yenidir. Üçüncü məqalə «Bütün türk şairlə-
rinin babası» adlanır. Burada V.Yusiflini ədəbiyyatşünaslığı-
mızın «bir nömrəli Füzulişünasını» aramaq məqsədilə Füzuli 
haqqında yazılan sanballı monoqrafiyaların, elmi tədqiqat əsər-
lərinin arasında görürük. Hər üç məqalədə V.Yusifli elmi 
qənaətləri, dərin və aydın mülahizələri ilə Füzuli poeziyasının 
trafaret təhlil orbitini yarıb müfəssəl işlənməsi gərəkən tədqiqat 
mövzusuna giriş rolunu oynayır. 
Digər sənətçilər-Ə.Kərim, Qabil, N.Həsənzadə, F.Sadıq, 
M.Yaqub, İ.İsmayılzadə, A.Abdulladan bəhs edəndə də V.Yu-
sifli zahiri təmtəraq və əlüstü təhlil variantlarından istifadə 
etmir. Onların yaradıcılıqlarına xas olan başlıca keyfiyyətləri 
incəliklə arayıb seçir, fərdi üslub xüsusiyyətlərini açıqlayır, 
ədəbiyyatımıza gətirdikləri yenilikləri qiymətləndirir və dəyərli 
fikirlər söyləyir. Gözəl şairimiz Ə.Kərim haqqında yazır ki, 
«Əli Kərim şeiri ilk növbədə fikirlə hissin, ürəklə beynin 
vəhdətindən yaranıb. Burada hansının –fikrin, yoxsa hissin 
aparıcı olması əsas rol oynamır. Onun hər şeiri mənalı fikir 
əsasında yazılır, bu fikir yüksək şeiriyyətlə ifadə olunur». 
Yaxud, «ruhumuzun şairi» adlandırdığı M.Gülgün poezi-
yüasına qiymət verərkən yazır: «Mədinə xanımın poeziyasında 
Dərd, Həsrət, Ayrılıq…bu qəbildən olan sözlərin hər biri obraz 
səviyyəsində şeir məkanına gətirilir. Bəzən bu şeirlərdə heç 
Dərd, Həsrət, Ayrılıq sözlərinə təsadüf də eləmirik, amma o 
şeirdə, o şeirin məna qatında həmin obraz yüksəlir». 
221 
Hələ XI əsrdə Xətib Təbrizi yazırdı ki, şeir haqqında 
danışmaq onu yazmaqdan da çətindir. Bu çətinliyin öhdəsindən 
V.Yusiflinin necə gəldiyini f.e.n. Güldəniz Qocayeva belə ifa-
də edir: «professional şeirdən söz düşəndə V.Yusifli ərkyana 
bir sərbəstliklə danışır və söz meydanı daha da genişlənir. Özü-
nü azad hiss edir, özü də bilmədən şairləşir, şeirdən elə şeirin 
dili ilə danışır». 
Ədəbiyyatımızın yaradıcılıq problemləri qabardılan bütün 
zamanlarda roman janrı ətrafında mübahisə və müzakirələr 
geniş vüsətliliyi ilə seçilib. Bəlkə də janrın daxili strukturu, 
tələbləri və əhatə dairəsinin özü problemin qloballığına yol 
açır. «Tənqid və bədii söz» kitabında da V.Yusiflinin roman 
haqqında mülahizələri mühüm yer tutur. Bəri başdan qeyd edək 
ki, sərlövhənin altında əksini tapan «polemik qeydlər» ifadəsi 
gələcək mübahisələrin intişarına və təşəkkülünə müəllifinin 
artıq hazır olduğunu xəbər verir. 
Bu mülahizələrdə V.Yusifli Azərbaycan romanının yaranma 
tarixini, günümüzə qədər keçdiyi inkişaf yolunu izləyir, janrın 
tarixi dövrlərinə baş vurur və onları mövzularına görə (tarixi, 
müharibə, ailə-məişət) ümumiləşdirir. 
Lakin V.Yusifli söhbət açdığı janrın adi xroqnoqrafı olmur, 
onu müasirlik prizmasından qiymətləndirir, ədəbi tənqidin 
təhlil süzgəcindən keçirir, hətta bir sıra məqamlarda- B. Bayra-
movun «Fəhlə qardaş», «Gün batanda», S.Bərgüşadın «Boz 
atın belində», «Sıyrılmış qılınc», G.Fəzlinin «Kəhrəba işığın-
da», «Gecə günəşi», Ə.Mustafayevin «İsti külək», Ə.Babaye-
vanın «Səni axtarıram» kimi romanların təhlilində müəlliflərlə 
mübahisəyə girməkdən də çəkinmir.Belə bir fikri də görk edə 
bilir ki, ənənə ilə ənənəçilik bir-birini yaxşı mənada tamamla-
malıdır. Əgər ənənə məfhumunun kökündə varislik xüsusiyyət-
ləri durur, köhnə yeni üçün «təcrübi kurs» səciyyəsi daşıyırsa, 
ənənəçilik kor-koranə təqlidlə bu qanunları qırır və əsərləri 
həm forma, həm də məzmun gözəlliyindən məhrum edir. 
Elə düşünülməsin ki, V.Yusifli mövzunun predmetinə yalnız 
zəif, qüsurlu romanları cəlb edir.Yox, dövrün koloriti, əsrin 
 
222 
nəbzi duyulan əsərlər də V.Yusiflinin mülahizələrində işıqlan-
dırılıb, öz real qiymətini alıblar. B.Bayramovun «Karvan yolu», 
Y.Səmədoğlunun «Qətl günü», Elçinin «Ağ dəvə», Ə.Əylislinin 
«Ağ dərə» romanları məhz bu cür «ədəbi hadisə» olan 
romanlardır. İnsanın mənəvi-sosial ağrılarının kökünü izah etmək, 
ədəbiyyatda düşünən insan obrazını canlandırmaq, onun şəxsiy-
yətini lirik-psixoloji çərçivədə işləmək bu romanların başlıca 
məziyyətləri idi. Və bu məziyyətlərə onlar klassiklərimizin ən 
yaxşı ənənələri ilə varislik əlaqəsini qoruyub saxlaya bilmişdilər. 
O müəlliflər ki, «insan və zaman» kontekstindən çıxış edir, onlar 
əsərlərinin dövr, ədəbi mühit və insanla bağlı müasirliyinə nail 
olur və zəmanəsinə yazıçı sözünü deyə bilirlər. 
Tez-tez belə bir fikirlə rastlaşırıq: əgər onun yaradıcılığını 
bircə sözlə ifadə eləmək lazım gəlsə onda…onda vaqif Yusif-
lini bircə kəlmə ilə xarakterizə etmək çox asan olardı: «inamlı 
səs» sahibi. Əslində, həyatın da, ədəbiyyat və insanın da 
mənəvi yüksəlişinə, ruhi coşqunluğuna yol açan bu cür inamlı 
səslərdir. Bəlkə buna görə V.Yusifli ədəbiyyata vəsiqə alan hər 
kəsə “səs”inin qüdrətindən pay verir… Gözəl şairimiz R.Rza-
nın misraları süzülür yaddaşımdan: 
 
Belə olur insanın 
insana əvəzsiz hədiyyəsi 
bir xoş baxışı 
bir ümidli sözü 
bir inamlı səsi. 
 
Amma maraqlıdı, özü inamlı səsə çevrilməmiş ilk dəfə səsin 
təsir orbitinə, tilsiminə nə vaxt düşmüşdü görəsən? Bəlkə lap 
gəncliyində, hələ tələbə ikən şeir gecələrinin birində Mədinə 
xanımın şeirlərini dinləyərkən tapınmışdı bu səsə? Onu içində 
qoruya-qoruya, əzizləyə-əzizləyə illərin, xatirələrin yığımında 
gizlətmişdi, bu yazını da mənə o səs yazdırdı»- 40 il sonra yenidən 
bu səsi dinləyəndə heyranlığını gizlədə bilməyib etirafını etmişdi. 
Bəlkə qüdrətli dramaturqumuz İ.Əfəndiyevin özü kimi bən-
223 
zərsiz səsini eşidəndə «ilahi, mən-hətta qocalığında belə, heç 
kəsdə bu cür diri, canlı səs görməmişdim»-deyə səsin vəfasına , 
etibarına qibtə eləmişdi. Özü də məəttəl qalmışdı ki, bu nə 
hissdir?..Hər halda anlamışdı ki, «bu cür diri, canlı səs» olduğu 
üçün illərin, fəsillərin soyuğunu, şaxtasını yarıb keçib, çünki 
hərarətini həyatı sevən bir ürəkdən, can evindən alıb,qorunub. 
Anlamışdı, ona görə ədəbiyyata yeni qədəm basan «bütün 
cavan şairlərə öz poetik səslərini qorumağı arzulayırdı». Çünki 
ən əvvəl özü qorumuşdu bu səsi. Yaşadığı bütün illərdə, hətta 
«keçid dövrü» deyilən vaxtda-ədəbiyyatda ədəbiyyatı düşünən-
lərin azaldığı bir zamanda onu içinə qısmamışdı.  
V.Yusiflinin könül verdiyi müqəddəs mehrab poeziyadır, 
dərdli «sən»i səndən uzaqlaşdıran, dünyanın bir yığın qəmini, 
kədərini özünə çəkib insanı ağırlıqdan xilas edən şeirlərdir. 
«Bu yaxınlarda mənə «Bu dərdin adı Səbrayıl» adlı bir əl-
yazma təqdim etdilər. Həmin əlyazmaya ön söz yazdım və 
mənə elə gəldi ki, həmin əlyazma Azərbaycan adlı məmləkətin 
qurumuş ahı, fəryadıdır. Əlbəttə, adını çəkdiyim bu kitabda əsl 
poeziya nümunələri çox az idi, amma çap edilən şeirlərin ha-
mısında eyni dərd, eyni qüssə hakim idi». Ağrını özünə çəkib 
ağırlaşan bu nümunələrə tənqidçinın münasibəti daha çox işıq 
axtarma səciyyəsində üzə çıxıb. Ramiz Qusarçaylı, Saday 
Şəkərli, Zəhra, Salam, Mahir Mehdi və b. müəlliflər haqqında 
yazdığı məqalələrdə V.Yusifli həssas tənqidçi intuisiyası ilə 
hiss edir ki, bu şairlərdə işıq çoxdur, sadəcə bu işığın tükən-
məməsi üçün əzəli və əbədi «baza»olmalıdır. Və bu «baza» hər 
kəsin daxili, iç dünyasıdır, hamı bu işığı öz qəlbində axtar-
malıdır. Məhz bu zaman «Saday Şəkərli heyrət poeziyasına, 
daha doğrusu, özünün yaradacağı heyrət poeziyasına» gəlib 
çıxa bilər, Zəhranın «bənövşə zərifliyi» ilə seçilən misraları 
«günəşə boylana bilər», Mahir Mehdi sevgi haqqında qərib, 
yad bir adam kimi yox, sevən kimi danışar. 
V.Yusifli olduğu kimi görünməkdən ehtiyat eləmir. Düşün-
cələrini, hisslərini dəqiq və ünvanına çatdırmaq üçün o mənəvi 
tərəddüd qarşısında qalmır. Hər halda mən gənc şairlər- Salam, 
 
224 
İbrahim İlyaslı, Faiq Balabəyli poeziyasının zəif cəhətlərinə 
iradlarını bildirən V.Yusifli ilə, müəllifin özünün dediyi kimi, 
«populyarlığına görə bəlkə də Azərbaycanda beş-altı şairdən 
biri olan Z.Yaqub poeziyasının onu narazı salan tərəflərinə 
etirazını etiraf edən V.Yusifli arasında ögey-doğmalıq, kəsərli-
lik-yumşaqlıq baxımından heç bir fərq duymadım. 
«Müstəqilliyimiz və ədəbiyyatımız»- V.Yusiflinin aktuallaş-
dırdığı növbəti mövzudur. Burada son on ilin cari ədəbi prosesi 
–poeziyası, nəsri, publisistikası və ədəbi tənqidi real mən-
zərələri ilə öz inikasını tapıb. 
Bu yaradıcılıq sahələrindən hər biri zamanla bahəm sınağa 
çəkildi, itirdikləri qazandırdıqlarını üstələdi, amma hərəsi 
bacardığı qədər öz sözünü deməyə çalışdı. Və buradaca mən 
məntiqi vurğunu «ədəbi tənqid» ifadəsinin üzərinə salıb 
ürəyimi boşaltmaq istəyirəm. 
Ədəbi tənqid həmişə ədəbiyyata bələdçilik eləyib, onu qüsur 
və səhvlərdən mümkün qədər uzaqlaşdırmağa çalışıb və bəzi 
hallarda buna nail olub da. Təbii ki, söhbət vicdanlı tənqiddən 
və tənqidçidən gedir. İndi azacıq büdrəyən kimi bu günə qədər 
səngimək bilməyən yersiz hücumların, boş və mənasız söh-
bətlərin predmetinə çevrilib. Çox zaman da bu söhbətləri çağ-
daş ədəbi prosesi izləməyən, yerində saymaqla böyük hökmlər 
çıxarmağa iddialı olan şəxslər edir, ifadələrinə bir az təəssüf, 
bir az da təbəssüm qataraq «ədəbi tənqid yoxdür» deməkdən 
xüsusi zövq alırlar.V.Yusifli bu məsələyə dəfələrlə toxunub, 
onu bu cür destruktiv fikirlərin cəngindən uzaq tutmağa çalışıb. 
Hələ 1991-ci ildə yazdığı «Karvanbaşı, yolun hayanadır?» adlı 
məqaləsində V.Yusifli bütünlükdə bu məsələləri işıqlandırır, 
tənqidin durğunluq və zəiflik səbəblərini dövrün digər tən-
qidçiləri ilə birgə araşdırırdı. 
Bəli, məhz durğunluq və zəiflik səbəbləri: hansı ki, bütün 
ədəbi prosesi bürümüşdü və V.Yusifli bir tənqidçi kimi bunların 
hər birini ayrı-ayrılıqda etiraf edirdi: «Qarabağ müharibəsi hələ 
də bədii sözün işığında öz dolğun təcəssümünü tapmayıb»; «Son 
225 
on ilin poeziyası vətənpərvərlik missiyasını Demokratik 
Respublika dövründə olduğundan (söhbət 1918-1920-ci illərin 
Sümhuriyyət dövründən gedir) zəif yerinə yetirir. Eləcə də ədəbi 
tənqid barədə yazırdı ki, «son on ildə ədəbi tənqid öz missiyasını 
çox ləng və astagəl ifadə edir, hətta bəzi məqamlarda varlığı çox 
az hiss olunub». Lakin bununla belə V.Yusifli heç nəyi 
kökündən inkar eləməyib, dəryada da ümman yaratmağa bütün 
gücü və bacarığı ilə atılıb. Ona görə yox ki, o, tənqidçidir və 
tənqidə deyilən hər neqativ sözü «öz bostanına atılmış daş» 
hesab edir. Həm də ona görə ki,o, ədəbi prosesin içindədir və 
real vəziyyət də, əsl həqiqət də ona məlumdur. Elə bu həqi-
qətdən çıxış edərək «ədəbi tənqid yoxdur» deyənlərə Y.Qara-
yevin, E.Əfəndiyevin, A.Hüseynovun B.Nəbiyevin Ş.Salma-
novun, Kamil Vəlinin, N.Cəfərovun, N.Şəmsizadənin, V.Quli-
yevin, A.Əmrahoğlunun, N.Cabbarovun, N.Mustafanın, Ə.Ca-
hangirin, İ.Musayevanın, C.Yusiflinin bu on ildəki fəaliyyətini 
əks etdirən yazılarını nişan verir və yekun sözü belə konkret-
ləşdirir: «Azərbaycanda ədəbi tənqid var və olub». 
Bəli, ədəbi tənqid var! Bu gün V.Yusifli ədəbi tənqidi, ədəbi 
tənqidsə ədəbiyyatı şərtləndirən dominant göstəricilərdən biridir. 
V.Yusifli tənqidə xidməti özü üçün ideal götürdüyü və ona sadiq 
qaldığı üçün «70-ci illərdə ədəbiyyata gələn tənqidçilər nəslinin 
son mogikanı» hesab olunur. «Tənqid və bədii söz» kitabına ön 
söz yazmış f.e.n. Aybəniz Kəngərli V.Yusifli haqqında məşhur 
epitetlərə birini də əlavə edərək onu «işıq axtaran tənqidçi» 
adlandırır. Əslində,V.Yusifli üçün işıq elə tənqidin özüdür. O, 
bu işığı ədəbi məşələ çevirib zamanın xəfif titrəyişləri və 
küləkləri içərisində sönməyə qoymur. Bilir ki, bu işıq sönsə, 
ədəbiyyat qaranlıqlar içində yolunu itirən «başsız atlı»ya dönər. 
Ona görə də V.Yusifli taleyin onun üçün ayırdığı əziyyətli, fəqət 
hər qarışında şərəf duran yolda bu işıqla birgə addımlayır. 
 
  
 
226 
YENİ DÜŞÜNCƏ VÜSƏTİ İLƏ 
 
(C.Yusiflinin “Azərbaycan poeziyasında Əli Kərim 
mərhələsi” və “Sabir Rüstəmxanlı: yaddaşın poetikası” 
kitabları haqqında) 
 
„Mən artıq kitablarla görünmək niyyətindəyəm“. Bu fikri 
Cavanşir Yusifli tənqidlə bağlı yazılarının birində qeyd etmiş, 
yaradıcılığını bu istiqamətdə köklədiyini bildirmişdi. O vaxt-
dan etibarən tənqidçinin bir-birinin ardınca çıxan kitabları 
verdiyi vədi doğrultmasıdır, iş, əməl göstəricisidir. Müəllifin 
ötən il cap olunan „Azərbaycan poeziyasında Əli Kərim mərhə-
ləsi“ və „Sabir Rüstəmxanlı: yaddaşın poetikası“ kitabları isə 
daha önəmli cəhətinə görə - yeni düşüncə sisteminin ifadəçisi 
,daşıyıcısı olmaq baxımından diqqətəlayiqdir. 
“Azərbaycan poeziyasında Əli Kərim mərhələsi” - mənə elə 
gəlir ki, C.Yusiflinln bir tənqidçi kimi simasını görükdürən, 
onun yeniliyini, özünəməxsusluğunu özündə cəmləşdirən 
enerji, güc bu kitaba toplanıb. Baxmayaraq ki, müəllifin buna 
qədər çap olunmuş „Bədii mətnin sirləri“, „Bir söz söylə, bu 
dünyadan olmasın“, „Ədəbiyyatda yaşamağın formulu“ kimi 
kitablarında da yeni nəfəs, qeyri-ənənəvi təhlil forması, axtarış 
əzmi var. Bu kitablarda toplanmış yazılar, - istər tarixi ədəbi 
prosesimizin müxtəlif dövrlərinə və şəxsiyyətlərinə həsr olun-
muş olsun, istərsə də çağdaş ədəbiyyatımızın bir çox vacib mə-
sələlərini aktuallandırsın, - C.Yusiflinin özünəməxsus yanaşma 
tərzini, müəyyənləşdirdiyi yeni rakursu ortaya qoyur. Lakin 
bütün bunlara baxmayaraq, bu kitablarda bir natamamlıq 
hakimdir. Nədən ki, onlara toplanmış yazılarda kənar nəzəriy-
yələrin tətbiqi mərkəzi xətti təşkil edir, dominant diqqət hədəfi 
bəhs edilən ədəbi fakt, predmet olmalıykən, əksinə, ona 
ayrılmış yer cox cüzi görünür. 
Bu baxımdan, C.Yusiflinin „Fuzilidən Folknerə qədər...“, 
„Ədəbiyyatda yaşamağın formulu“ və.s. yazıları „xaric səs“ tə-
227 
siri bağışlayır. Burada mətləb aydınlaşmır, təmqidçinin fikirləri 
sistemli şəkildə, öz axarında deyil, daha cox pərakəndə xarak-
ter daşıyır. Məsələn, „Ədəbiyyatda yaşamağın formulu“ mə-
qaləsində müəllif həmişə aktual, əhəmiyyətli olan irs-varislik 
problemini qabardır, Bunu müasir ədəbi prosesdəki mənzərə, 
onun ehtiva etdiyi çağdaşlaşma meyllərinin, yeni ədəbiyyat id-
dialı mətnlərin əsasında həll etmək istəyən tənqidçinin məq-
sədini reallaşdırmaq üçün seçdiyi ədəbi üsul o qədər də uğurlu 
alınmır. Bəhs edilən mövzu üzərində fikirlərini çox lakonik 
formada ifadə etməyə çalışan müəllif bununla öz düşüncələrini 
qapayır və diqqəti M.Folknerin, M.M.Baxtinin yaradıcılığına 
yönəldir. Onların əsərləri əsasında keçmişə münasibət məsələ-
sini çözən, problemi aktuallandırmada bu sənətkarların tutduğu 
mövqeni göstərməyə çalışan tənqidçinin yanaşmasında öncə 
təhlilə cəkilən milli mətnlər bir fon səciyyəsi daşiyir. Nəticədə, 
bu mətnlərin şərhi, eləcə də onlar haqqında C.Yusiflinin öz 
düşüncələri kölgədə qaldığından qarşıya qoyulmuş məsələnin 
çözümü bitkin deyil, natamam təsir bağışlayır. 
„Azərbaycan poeziyasında Əli Kərim mərhələsi” kitabında 
isə C.Yusifli öz icində oturuşmuş nəzəriyyələrdən, bitkin 
təsəvvürlərdən çıxış edir. Yeni dil və üslub, yeni yanaşma və 
ifadə tərzi – bütün bunlar vahid bir xətt üzərində cəmləşdi-
yindən müəllifin irəli sürdüyü konsepsiyalar, tətbiq etdiyi nəzə-
riyyələr bitkin səciyyə daşıyır. Demək olar ki, C.Yusifli digər 
nəzəriyyələri öyrənə-öyrənə artıq özünə çıxıb, bir qədər obrazlı 
desək: o, öz düşüncə qanadında Qərbi gəzib Şərqə qayıdıb, 
Qərbdən bəhrələnərək milli nəzəri–estetik fikir arsenalımızı 
yeni dil və ifadə tərzi ilə dolğunlaşdırmağa nail olub .  
C.Yusiflinin yazılarında ənənəvi təhlil formasından əsər-
əlamət qalmayib. Tənqidçinin özünəməxsusluğu, ilk növbədə 
onun əsərlərə yanaşma tərzindədir. O, bədii mətnin məzmunu-
nu nəql etməklə deyil, sözlərin məna qatına enməklə, onu son-
suzluğa qədər aparıb polifonik qatlarını açmaqla məşgul olur 
ki, əslində C.Yusifli üçün ədəbi tənqidin missiyası elə bu mə-
qama xidmət etməkdir. Tənqidçi yazır: „Mənim fikrimcə, təhlil 
 
228 
etmək, acıqlamaq, faş etmək... hədər yerə sərf olunan zəhmət 
kimi mənasız bir işdir, ümumən, bədii mətnə yanaşmanın özü 
elə olmalıdır ki, o, necə deyərlər, özü öz sirrini faş edib ortaya 
qoysun, yaxud belə bir vəziyyətə gəlsin. Bədii mətnə “tənqid” 
adında (təhlil, analiz, izah etmə...) qoşqu lazım deyildir, bədii 
mətni vurub (ötüb!) keçmək, ona “şaquli zaman boyu” - gə-
ləcəkdən baxmaq gərəkdir“. 
C.Yusifliyə görə, yaradılan hər hansı əsər göz, işarələr sis-
temi kimi doğulur. Buna görə də mövzu yaxud ideya ardinca 
qaçmaqdansa tənqidçi ilk növbədə “məna”ya enməli, alt qatda 
olan mahiyyəti oxucuya aşkarlamağa çalışmalıdır. Yəni, “oxu-
cuya əsərdə yer alan informasiyanı çatdımağa lüzum yoxdur, 
tənqidçi məhz elə bir formal strukturu yaratmalıdır ki, bu əsərin 
bətnində “hələ heç kəsə məlum olmayan sirləri bəlləyə bilsin “.  
 
* * * 
Poeziya bu gün C.Yusiflinin inam və qətiyyətlə tədqiq 
etdiyi, az qala cərrah dəqiqliyi və həssaslığı ilə toxunub öyrən-
məyə çalışdığı bir sahədir. O, bəhs etdiyi şairin hər misrasının 
məna qatını, gözlə görünməyən laylarını qaldırıb onları bütün 
spektləri ilə görükdürməyə nail olur. Müəllif şərhlərində sözü 
poeziyanın, şeirin özünə verir. Təhlil predmeti seçdiyi şeirin 
canını, əsl mənasını (yaxud mənasızlıgını!) üzə çıxarmağa çalı-
şan tənqidçi bununla sanki meydandan geri çəkilir və üzə çı-
xarılmış məna (yaxud mənasızlıq) bütün mətn boyu gəzişmələr 
edib, gerçəklik olduğunu isbatlamaqla özü məşğul olur. 
 
* * * 
C.Yusiflinin geniş kontekstdə tədqiq etdiyi sənətkarların 
təsadüfi secilməməsi qənaəti dəqiqdir. İstər ”Azərbaycan 
poeziyasında Əli Kərim mərhələsi“, istərsə də ”S.Rüstəmxanlı: 
yaddaşın poetikası “ əsərləri Əli Kərim, yaxud S.Rüstəmxanlı 
poeziyasını yeni formada təhlilə cəlb edən kitablar deyil, 
bunlar həm də poeziyaya yeni bir baxış tərzidir, bəlkə də çiyin-
lərinə daha ağır yük götürmüş - ədəbiyyat tariximizin yenidən 
yazılması, “oxunması” üçün material verən manifest səciyyəli 
229 
əsərlərdir. Hər halda müəllif “gəlişin missiyası”nı açıqlarkən 
bildirir: “bu kitabın yazılmasının bir məqsədi də Əli Kərim və 
ümumən XX əsr Azərbaycan poeziyası haqqında monoqrafik 
tədqiqlərin yazılmasına yön verməkdir” və bu yolda ilk daşı 
qaldıranlardan olduğunu da nəzərə çatdırmağı unutmur:,,Bizə 
elə gəlir ki, Səməg Vurğun və Əli Kərim haqqında ən gözəl 
əsərlər bundan sonra yaranacaq... Bu kitab o həsrətlə yazıldı...” 
 
* * * 
Bu kitab da o həsrətlə yazıldı: “S.Rüstəmxanlı: yaddaşın 
poetikası”. 
“Mən Sabir Rüstəmxanlının ədəbi prosesdəki yerini belə 
görürəm - Nüşabə qalasının uçuq bürcü“ - yazır müəllif. Yox, 
bu şairə verilən təsadüfi təyin deyil. S.Rüstəmxanlı xalqın 
yaddaşına sadiq qaldığı və onun milli–mənəvi dəyərlərini 
yaşatdığı, öz sözü və kökü üzərində ucaldıgı üçün bu torpağın 
istənilən daşının, torpağının adı ilə adlanmağa haqqı çatır. 
O, bu obrazı öz “Qan yaddaşı” ilə formalaşdırıb. Amma 
“Nüşabə qalasının uçuq bürcü” C.Yusifli üçün “həm də yalnız 
(bəlkə də) xüsusi olaraq seçilən insanların ömür sürməyə 
göndərildiyi ilahi məskəndir”. Kimdir seçilən insan? Tanrıdan 
bir pay özündə yaşadan, kosmosla rabitəsini üzməyən, onunla 
daim ünsiyyətə can atan qeyri-adi varlıq. Əslində, şairliyin 
sirrini özündə kodlaşdıran qanundur bu. Axı şairlik “nəyəsə 
işarə edə bilmək “arzusuna çıxış xəttindən başlayır. Bu isə artıq 
poeziyanın etiraz etdiyi nəmənəliyin, məchulluğun dərki nami-
nə dünyanın boz cevrəsindən təcrid olunub. İlahi gizlinlərinə 
vaqif olmaq deməkdir və gərək secilən insan olasan ki, hakimi–
mütləq öz mübhəmliklərinin qapısını sənin üzünə açsın. Yoxsa, 
hər deyəndə “Ömür kitabı” hasilə gəlirmi? 
 
* * * 
Uşaq vaxtı atamın əlində tez-tez qara-göy üzlü bir kitab 
görərdim. Atam ədəbiyyat adamı olmasa da, mütaliəni çox sev-
diyindən bədii ədəbiyyatsız bir gün də keçinəmmirdi. Göy üzlü 
kitaba atam nədənsə tez-tez müraciət edir, mütəmadi olaraq və-
 
230 
rəqləyirdi. Sonralar, artıq onun kitabxanasının daimi üzvünə 
cevriləndən sonra o kitabın S.Rüstəmxanlının “Ömür kitabı“ ol-
duğunu bildim, kitabla tanışlıqdan sonra isə çox şeyi dərk etdim. 
Atam uzaq keçmişdə qalan uşaqlığını, itirdiyi gəncliyini tapmış-
dı bu kitabda. O, oxuduğu xatirələrin qanadında dünəninə dönə 
bilirdi. Bilirdim ki, onun müəllifi də atam üçün qopub ayrıldığı 
kəndin dağının, daşının bir parçası qədər əziz və sevimlidir. 
S.Rüstəmxanlı “Ömür kitabı“ ilə “oxucu yaddaşının son dərəcə 
həssas nöqtələrinə üz tutur”du. Ruhumuzun təzələnməyə ehtiyacı 
olduğu bir dövrdə bu missiyanı reallaşdırmaq əsl hünər idi. 
S.Rüstəmxanlı C.Yusifli ücün bu məqamda daha maraqlı, daha 
dəyərlidir. Təsadüfidirmi, tənqidçi əsərin “Şairin portreti“ adlanan 
hissəsində daha çox “Ömür kitabı”nın məhvərində fırlanır. Şairin 
portretini onun şeirlərində deyil, “Ömür kitabı”nın şeiriyyətində 
görükdürməyə çalışır. “Ömür kitabı” bizə “Anamın kitabı” qədər 
doğmadır, gərəklidir. Amma bu kitab C.Yusifli ücün bir də ona 
görə layiqlidir ki, orada vətənin, xalqın keçmişi, dünəni haqqında 
həqiqət var, səmimiyyət var: “Sabir bu kitaba ruhundan keçən 
taleyin yaddaşını köçürüb, ona görə də bu kitab həm tarix dir, 
həm də tarix haqda sözdür. ...Vicdanlı tarix yazmaq üçün ”Ömür 
kitabı”nı oxumaq gərəkdir.” 
 
* * * 
C.Yusiflinin kitablarını oxuyanda mənə elə gəlir ki, o, əslin-
də tədqiq etdiyi predmeti o məqsədlə seçir ki, ondakı dəyərlərə 
istinadən dəyərsizliyə daha açıq meydan oxuya bilsin. O, 
yaxşını üzə çıxarmağı meyar edərkən ədəbi prosesdəki naqis 
meyllərin antitezasını yaratmış olur. Hələ bundan öncə çap 
olunmuş “Azərbaycan poeziyasında Əli Kərim mərhələsi” 
kitabında oxucu sözü gedən şairlə yanaşı, bütöv bir adlar sırası 
ilə üz-üzə durur: Füzuli, M.Müşfiq, S.Vurgun, R.Rza, N.Hik-
mət, V.Mayakovski və.b. Yox, bu incələmələr Ə.Kərimi yalnız 
öz dövrü ədəbi mühiti içində öyrənmək, yaxud onlar arasındakı 
anoloji yanaşmaları üzə çıxarmaqdan ötrü edilmir. Müəllif bu 
şairləri də kitabın qəhrəmanlarına çevirir. Onların ədəbiyya-
231 
tımızdakı tutduqları mövqelərini müəyyənləşdirir, poetik 
düşüncənin inkişafındakı rollarına dəyər verir. Bu dəyərdə, bu 
münasibətdə Füzuli, S.Vurğun, R.Rza və.b.-na qarşı son vaxt-
lar ədəbi prosesimizdə hakim olan nihilist meyllərə bir üsyan, 
etiraz da tüğyan edir. 
Əslində, bütün bu “mərkəzdənqaçma” tendensiyaları araş-
dırılması vacib olan bir qütbü nişan verir: ümumən Azərbaycan 
ədəbiyyatını sistemli səkildə tədqiq etmək. Ənənəvi stereotip 
formada yox, yeni rakursdan, yeni düşüncə tərzi ilə, yeni bucaq 
altında. Müəllifin fikirlərinə diqqət edək: “Ədəbiyyat tarixini 
araşdırmağın mövcud ənənələri çərçivəsindən kənara çıxan ki-
mi, ədəbi mətnlərin içindəki poetik enerjini ənənəvi araşdır-
maya uyğun gəlməyən başqa bir bucaq altında öyrənməyə 
başlayan kimi min illərin “daşlaşmış obrazları“ hərəkətə gəlir, 
keçmişlə bu günün münasibətləri, gizli əlaqələri, bəzən çarpaz, 
bəzən də paralel gedən xətləri, onların rəngi, səsi və nəfəsi 
aydın təsəvvür və parlaq obraz formasında görünür”. C.Yusifli-
nin missiyası yalnız təqib qıldığı predmeti araşdırmaqla ona 
görə bitmir ki, o, keçmişlə bu günün münasibətlərini bilir, gizli 
əlaqələri üzə çıxarır, “bəzən çarpaz, bəzən də paralel gedən 
xəttlər” ondan yan keçmir.  
Hər şair potensial tarixdir, keçmişdir, özündə dünənin bağlarını 
yaşadan və onu qırılmağa qoymayan yaradıcıdır. C.Yusifli 
S.Rüstəmxanlıda ilk növbədə bu potensialı duyur və yanılmır da. 
S.Rüstəmxanlının yaradıcılığı ədəbiyyatda dərk olunmuş milli 
tarix, milli yaddaş hadisəsidir. Burada həm keçmiş, həm də bu 
gün vəhdət halındadır, proses kimi canlıdır. Onun mətnlərində 
xalqımızın tərcümeyi-halı, dilimizin, ruhumuzun mənşəyi, tarixi-
miz və taleyimiz sərgilənir. Təbii ki, bu yaradıcılığın, xalqa bağlı 
poeziyanın kökü var, rişələndiyi qaynaq var. C.Yusifli bu kökü, 
bu qaynağı axtararkən oriyentiri düzgün müəyyənləşdirir, ədəbiy-
yatımızın Rüstəmxanlı Sabirindən əvvəl yetirdiyi M.Ə.Sabirinə 
üz tutur. Yalnız ona görə ki, S.Rüstəmxanlı poetikası üçün 
xarakterik olan “yaddaşın son dərəcə həssas nöqtələrinə üz tutmaq 
“xususiyyəti Sabir şerindən su içir.  
 
232 
Tənqidçi M.Ə.Sabirə daha geniş kontekstdə yanaşır, onu ən 
yeni ədəbiyyatın başlanğıc nöqtəsi, dünənlə bu günün şeirini, 
poeziyasını birləşdirən körpü sayır: “Sabirin yaradıcılığı ona 
qədərki, və qəribədir, həm də ondan sonrakı ədəbi prosesin 
gedişatını ən müxtəlif rakurslarda daxili və gizlin təhlildən 
keçirir və bununla da özündən sonrakı ədəbi prosesin inkişaf 
meyllərini müəyyənləşdirir”. M.Ə.Sabir o şairlərdəndir ki, haq-
qında nə danışırıqsa, necə danışırıqsa milli təyini işlətmədən 
ötüşə bilmirik, milli sözü onu xararterizə edən başlıca meyara 
dönür. Onu öz xələfi S.Rüstəmxanlı ilə birləşdirən də ilk növ-
bədə bu məqam, onların milli düşüncə daşıyıcıları olmalarıdır. 
 
* * * 
Dövr, zaman dəyişdikcə ona münasbət, yanaşma meyarları 
da dəyişməyə məruz qalır. Ədəbiyyat tariximiz, bu tarixi yara-
dan sənatkarlar da həmçinin, dəyişən zamanla bərabər tədqiq 
predmetinə çevrilirlər. Əsas missiyamızı dəyişən tarix və za-
man keçidində dəyərləri itirməmək, irs–varis münasibətlərində 
harmoniyanı qorumaqdır. Bu gün C.Yusifli öz yaradıcılığı ilə 
həmin ali məqsədə xidmət edir, yeni ovqat və statusda özünü-
ifaya, estetik özünüdərkə çalışan tənqidimiz üçün layiqli mate-
rial verir. Yalniz yeni tənqid hadisəsi olduğuna görə deyil, həm 
də “ədəbiyyatda yaşamağın formulu”nu tapmaq üçün bu tən-
qidə üz tutmağa dəyər. 
 
  
233 
“İÇİ ŞƏKİL DOLU” ŞEİRLƏR 
 
(Aqşinin “Unutmaq sözünün şəkli” kitabı haqqında) 
 
İnsan yeganə canlıdır ki, başını qaldırıb səmaya 
(ürəyin gözü ilə Yaradana – Tanrıya) baxa bilir, 
istisnasız bütün başqa canlıların isə hamısı torpağa 
(və torpaqdakılara) baxmaq imkanına malik olur. 
Məhz insan bir də içə, daxilə baxanda, ruhunu tanı-
yıb, dərk edib, sənəti yaradanda Tanrıya bənzəyir. 
 
Yaşar Qarayev 
 
“Unutmaq” sözünün şəklini görən olubmu heç?  
Elə isə; 
bax, o soba dibində qocalan pişik 
unutmaq sözünün şəklidir. 
 
İlk baxışda “Bu nədir, sözün şəkli bumu”, soruşacaqsınız. 
Amma siz bu misraları sadəcə gözlə oxumayın. Bircə anlığa 
gözlərinizi yumub da daxilinizə varın, içinizin xatirə sərgisinə 
nüfuz edin. Hərəsi bir nisgilli anım bəlirtən o şəkillərin 
hansındansa nakam qadın siması boylandınmı? Dilləndirin o 
şəkli, imkan verin taleyini danışsın: 
 
içi şəkil dolu qadın 
burnunu silə-silə ağladı. 
Öz göz yaşlarında qayığa döndü, 
ətrafında şəkillər üzən boş bir qayığa, 
ancaq boşalanda özünün olur qayıqlar. 
Boş qayıq, 
heç kimin olmayan qadın portreti atılıb 
bütün göz yaşlarının sahilinə. 
 
Sizi bilmirəm, mənə bu misralar Tolstoyun məşhur qəhrə-
manını – Anna Kareninanı xatırladır. Baxmayaraq ki, o heç 
 
234 
unudulan qadın da olmayıb. Hər halda, ölümü ilə həmin sözün 
ağırlığını daşımaqdan imtina edib. Ancaq “içi şəkil dolu qadın” 
– bu, daha çox onun taleyinə və təbiətinə uyğundur. Əslindəsə, 
bu şeirdə yarıtmaz bəxtinə lənət oxuyub, düşdüyü günə üsyan 
edən, fəqət son anda yenə də “hərəsi bir cür olan bədbəxtliyi” 
yaşamağa, dərdlə yüklənmiş taleyinin sizif yükünü daşımağa 
məhkum olunmuş hər bir qadının obrazı əyaniləşib: 
 
ən çox ağlayan arvad əl atıb var gücüylə  
üzünün şəklini qoparmaq istəyər 
qədim, çox qədim olar. 
Ruhun şəkli olurmuş, 
üzlər bədəndən qopub. 
 
Dünyada Allahdan başqa, mövcud olan hər şeyin və hər kə-
sin şəkli var. Yaşadıqca, dünyanın olumdan ölümə aparan tale 
yolunu addımladıqca minlərlə şəkillərin, həm də təkcə kətan 
üzərinə deyil, yaddaşımıza çöküb qalan şəkillərin içindən keçib 
– gedirik. Onlardan hansınısa nə vaxtsa unuda bilərik, o rəng-
lər, o cizgilər xatirimizdən silinib itə bilər. Amma yaddaş təkcə 
gözlə yox, ürəklə həmfikir olanda, o, “duyğuların rəngi”ni 
özündə əbədiləşdirən etibarlı sığınacağa çevrilir. Orada elə 
ülvi, elə məhrəm hisslər daşlaşıb qalır ki, istəsək belə, təsirin-
dən, sehrindən qurtulmağı bacarmır, şəkillərdən qurulan “yaddaş 
hasarı” (Fikrət Sadıq) önündə aciz oluruq. S.Y.Letsin ifadəsini bir 
balaca dəyişib desək: “bizim yaddaşımız unutmaq tərbiyəsi 
almayıb.” Yox, bu, heç də antiaytmatovçuluq deyil. Bu, sadəcə, 
içini şəkillərdən təmizləyib, özü olaraq yaşamağa həsrətli olan 
ruhun yaddaşsızlığa təşnəliyidir ki, buna yetməklə bəşəri fəlakətə 
deyil, olsa-olsa, fərdi səadətə yetmək olar. Əks halda: 
 
Gecə ağaclara baxmaq 
baxa-baxa darıxmaq 
sonra çəkilib göz qapaqlarının  
arxasına 
öz içində yoxa çıxmaq. 
235 
Fikirləşirsən ki, bu cür gərgin psixoloji ovqatla yüklənmiş 
şeirlərin müəllifi ya dərdin püxtələşdirdiyi, ya da yaşın müdrik-
ləşdirdiyi insan olmalıdır. Aqşinsə çox gəncdir. Əlbəttə, son 
zamanlar dəbdə olan poetik bir ifadəni vurğulasaq, “yaşın nə 
fərqi var ki” deyib, qənaətimizdən birini bəraətləndirə bilərik. 
Ələlxüsus, meyarı istedad olan bir sənət üçün... Amma, öz 
növbəsində, hər şəkli bir xatirəsə və bu xatirələri biz kiçik 
zaman kəsiyində deyil, “ömrümüz boyu yığa-yığa gedirik”sə 
(R.Rza), o zaman görəsən şeirlərə hopmuş üzüntü, ağrı çeşidini 
yaşanan hansı uzun illərin və ayların qazancı saymaq olar? Ya 
bəlkə bizim müdriklik saydığımız qocalıq adlı sonluğa Aqşin 
artıq yetib?.. Əgər belə olmasaydı, özündən çox-çox “yorğun 
və yaşlı misralar”la deməzdi ki: 
 
indi qocalıram sükutla, dərdsiz 
dərd nədir ki, boş söz, o qədər boş ki, 
min dərdi bir ah daşıyar. 
Qocaldıqca adam uşaqnan dolur 
sən qadınsan bilərsən bunu. 
 
Fikir verin, dərdin min üzünü görmüş, zaman-zaman insan 
ağrısının, acısının içindən keçmiş kimi, ifadəsinə soyuq ironiya 
qatır. Sanki bircə ah çəkməklə bütün dərdlər unudulası, ruhunu 
nikbinlik sarasıdı. Əgər doğrudan da, dərd heç nə deyil, sadəcə, 
boş sözsə və bunu daşımağa bircə ah çəkmək yetərlidirsə, o za-
man niyə şair ah çəkib də yüngülləşmək əvəzinə içini tökməyə 
adam gəzir və qadın simasında öz həmdərdini bulur da və niyə 
məhz qadın? Bəlkə dünyanın dərd sərgisini dolaşarkən heç bir 
şey onu qadın faciəsi, iztirabı qədər duyğulandıra bilməyib! 
Üstəgəl, bu zərif məxluqu, intəhasız dərdə mübtəla olmasına 
rəğmən yenə də güclü görüb, sınmaz bilib. Ona görə ürəyini 
“dərd qədrini bilənlərə” (N.Kəsəmənli) açmağa qərar verib: 
  
Yaxşı ki qonşu qadın var 
Dağıdıram dərdimi. 
 
236 
O da hər axşam çıxıb, 
Saçlarını dağıdır 
Pəncərədən dərd kimi 
 
Kişinin qadın ünsiyyətinə, ülfətinə ehtiyacı təkcə bu dün-
yanınmı dərk olunan həqiqətidir? Bitib-tükənən ömürlə bərabər 
bu məhrəmlik də öz sonuna varır, heçliyə uğrayırmı?... Yox, 
kökü ilahi sevgidən qida alan məhrəmliyə ölüm belə nöqtə 
qoya bilmir, dünyanı tərk etdikdən sonra isti bir göz yaşı 
ölümsüzlüyü gerçəkləşdirməyin rəmzinə çevrilir. Bu mənada 
Ramiz Rövşənin yazdığı “Hər kişinin qəbiri üstə ağlayası bir 
qara paltarlı qadına ümidi var” misraları bütün kişilərin baş 
daşına həkk oluna biləcək ən gözəl epitafiyadır. Bu, artıq 
unutmaq yox, unutmamaq sözünün şəklidir. Baxmayaraq ki, 
onun da qəhrəmanı “içi şəkil dolu” qadındır. Bəs niyə bu 
ehtiyacı bilə-bilə Aqşin sevdiyi qadına: 
 
hamının əvvəli sirdirsə 
hamının sonu birdirsə 
mənə ağlamazsan, sevgilim  
ağlamazsan 
 
− vəsiyyətini edir? Bəlkə şair üçün dünyaya gəldiyi ilk gündən 
gözü qapandığı ana qədər hər şeyin bu dünyada ikən mövcu-
dluğuna tapınmaq, o təması, o ülfəti var ikən hiss eləyib sonra 
ölmək (“Gözünü qapaya bir qız əlləri, bu, sənin ilk qadın sı-
ğalın ola” – Salam) ölümdən sonrakı günlərin bəxş elədiyi 
məhrəmlikdən daha müqəddəsdir. Ya bəlkə bu misralar “hər 
qapıda ağlayıb, son qapıda gülümsə”mək (N.F.Qısakürək) kimi 
ömrün kamillik zirvəsinə işarədir. Axı əvvəlcə şair özü görür 
bu zirvəni. Ona görə “ölüm yoldur yerdən göyə” deyib, son 
mənzilə gedən yolu qorxusuz-hürküsüz, amma darıxa-darıxa ad-
dımlayır. Beləcə, “ömrü ithaf olunur darıxmağa”. Və günlərin bir 
günü bu yolun tükənməz sonluğundan bezikib, soruşur ki: 
 
237 
niyə ölmürsən, şairim? 
yaşadıqca üzündə Allah qocalır 
yalnız ölülər 
yol boyu hamıdan ucadır. 
 
 “Yaşadıqca üzündə Allah qocalır” – bu fikir “Ənəlhəqq” 
deyib, insanı Tanrı səviyyəsinə ucaldan Həllac Mənsur təsəv-
vürlərindən, Nəimi ideyalarından su içmirmi? Eləcə də: 
   
hələ yaşadır məni 
içimdəki ölmək ehtirası. 
Eh, ölümü neynirəm ki, 
onsuz da kəpənəkləri 
diri ikən toz basır 
 
− misraları “Ey Nəsimi, yeru göy, xirqə ərənlər donudur, 
Geymədi münkir anı, sandı ki, zindan kəpənək” deyib kəpənəyi 
“müqəddəs geyim” kimi qavrayan hürufi dünyagörüşünün çağ-
daş əsrdə mifopoetik bərpası deyilmidir? Teatrşünas A.Talıb-
zadənin yazdığı kimi, əgər “hürufilərin mistik bilgilər paradiq-
masında kəpənək Allah, Ənəlhəqq, Mən, Fəzl, Nəsimi, Leyli, 
Kainat, Kosmos, Mütləq Harmoniya, huri və qılmanın bulun-
duğu cənnət, maddi və ruhi aləmin birgəliyinə görk, ilahi, sak-
ral, müqəddəs bir şifrədir”sə, o zaman bunların gerçək məna-
sını, mənəvi mövcudluğunu bu dünyada ikən dərk edən şairin 
“ölümü neynirəm ki” deməyi haqlı qanunauyğunluq, məntiqi 
sonluq sayılsın gərək. Ümumiyyətlə, Aqşinin şeirləri iki dünya 
arasında körpüdür, yoldur. Burada sabit olum, yaxud mütləq 
ölüm yoxdur. İki hiss, iki dünya bir-birinə çulğalanmış haldadır 
və bu dünyanın hansındansa şairi təcrid eləmək, onun poetik 
aləmini daraltmağa bərabərdir. O, müqəddəs Tanrı dərgahına 
ucalmağa müntəzirsə də, fani dünyanın yaşantılarına da meylli-
dir, “Haqq ilə Haqq”sa da, insan ilə insandır, ölümə nə qədər 
təşnəlidirsə də, həyata bir o qədər ehtiraslıdır: 
 
238 
bəlkə quşlar da 
özünü öldürmək istəyir hərdən. 
Ağacların başından ataraq 
nə böyük bədbəxtlikdir 
uçmaq 
bəlkə ən böyük dərddir 
ağacların tək ayağı 
bəlkə də bizim kimi 
dünyanı görmək istəyidir 
ağacların ucalığa 
boy atmağı. 
Ancaq nə bir quş özünü öldürə, 
Nə bir ağac dünyanı görə 
bilib hələ 
ay qardaş, biz nə xoşbəxtdik 
dünyanı görmək 
və özümüzü öldürmək imkanımızın 
çoxluğu ilə 
 
Tanrıya olan hiss və bu hissi bütün hallarda uca tutmaq məra-
mı şairin, demək olar ki, əksər şeirlərində izlənilir, onun psixoloji 
yaşantılarını, duyğularını şərtləndirən əsas amil olur. Və bəzən bu 
sevgi qəribə bir mühafizəkarlıq şəkli alır: şairə görə, üzündə Tanrı 
olan insan yalnız sevilməyə layiqdir. Qorxu hissi bura yaddır. 
Çünki “biz Allahı tapanda qorxunu itiririk” (Pifaqor). Sevgi yox, 
qorxu yağan simada isə Allah əbədiləşə bilməz: 
 
demə adam sifətində 
özümüzə qorxuymuşuq. 
Biz ən böyük qorxumuzun 
adını Allah qoymuşuq. 
 
birimizin ömrü gödək 
birimizin bəxti qırıq 
biz Allahdan qorxa-qorxa 
qorxumuza sığınırıq. 
239 
elə ki, tək qalır adam 
ömür-gün düyünə düşür. 
Hamı Allahın altında 
Allahın üstünə düşür. 
 
Əlbəttə, bu şeirdə Allaha sevgisi əksini tapıb, belə demək 
caizsə, müəllif qarşısına Tanrı ilə bağlı qənaətini bölüşmək niy-
yətini qoyub və bu niyyəti misra-misra əyaniləşdirib də. Və qeyri-
ixtiyari şairin məhəbbət mövzulu şeirlərini arayır, bu şeirlərdə 
azacıq təbəddülatla üzləşəcəyinə, real sevginin daha çox cəlb 
edəcəyinə gümanlı olursan. Axı sevgi hisslər dünyasıdır. Hisslər 
dünyasında ağıl da, mühakimə də susmalıdır. Amma hətta bu 
məqamlarda belə, əmin olursan ki, şair öz ilahi sevgisini heç bir 
bəni-adəmlə paylaşmağa hazırlaşmır, dini-fəlsəfi düşüncələrini 
burada da davam etdirir və belə hallarda sevgi mövzusuna 
müraciətin özü bir vasitə, akvarel fon səciyyəsi daşıyır: 
 
bu sevgi tükənən bir yol deyilmiş 
sən də öz sonuna gəlib gedəsən 
eh, mən də bir gündə qocalmadım ki, 
əsən əllərinə gülüb gedəsən. 
dərdik, dərdiyimiz bir gül olmadı 
gördük, gördüyümüz bir gün olmadı 
sən dəniz, mən qumlu sahil olmadım 
mənə yazılanı silib gedəsən. 
 
həyat da, ölüm də döndü vərdişə 
beləmi olacaq görən həmişə 
əlinə bircə gün Allahlıq düşə 
Allahın çəkdiyin bilib gedəsən. 
 
Azacıq dəyişmə − sonuncu misradakı “Allah” sözünün Aq-
şinlə əvəzlənməməsi kifayət edərdi ki, şeirin pafosu, ritmi 
tamam başqa ahəngə köklənsin, ənənəvi aşiq-məşuq müna-
sibətlərindən kənara adlamasın. 
 
240 
Amma şair sevgilisinə Allah səviyyəsini ona görə arzulayır 
ki, ona Allahın çəkdiklərini əyan eləsin. Aqşinin çəkdiklərini 
bilmək üçünsə içində “anlamaq dərdi” gəzdirən adicə insan 
olmaq da yetər: 
 
özümdən dərdli adamlar görəndə  
xəcalət çəkirəm, ata. 
 
Gərək ki, A.Kamyunun qəhrəmanlarından biri də təxminən 
beləcə, şəxsi xoşbəxtliyi üçün xəcalət çəkdiyini bildirmişdir. 
Amma bu fikirdə qəribə paradoksallıq da əksini tapıb: xəcalət 
çəkərək yaşamaqla xoşbəxt adlanmaq mümkündürmü? Üstəgəl, 
əgər bu dərdin verdiyi xəcalət bir şəxsin, bir fərdin taleyi ilə 
məhdudlaşmır, bəşərin əzəli var olan və əbədi davam edən 
işləkləri ilə şərtlənirsə: 
 
dünya elə kiçikdir ki, 
bir yetimin yaşamaq yeri yoxdur. 
dünya elə böyükdür ki, 
adamları basdırırıq neçə vaxtdır. 
 
Aqşinin bütün şeirləri bizi bu cür özünəməxsus təfəkkürə, 
fərdi dünyaduyumuna malik şair “mən”i ilə üz-üzə qoyur. Ola 
bilsin ki, bu şeirlərdən bəziləri bizə tanış olan başqa şairin 
misralarını da xatırlatsın, poetik ruh, ovqat baxımından oxşar 
səslənişlər olsun. Ancaq bir qədər keçdikdən, şeirin ehtiva et-
diyi dərin mənaya enəndən sonra əmin olursan ki, bütün zahiri 
oxşarlıqlar ilkin təəssüratın yaratdığı görüntüdür, o obraz, o 
inikas və mənalandırma yalnız müəllifin özünə xas olan dü-
şüncə tipinin məhsuludur. Və burada təkrardan yox, olsa-olsa, 
“təkrarda bənzərsizlik” bacarığından söhbət gedə bilər:  
 
Tanrım, sən də bir ağacsan 
mən ucuna inək kəlləsi taxılmış 
çəpər dirəyi 
aramızdan ip çəkib bir köynək asdılar 
yalnız yaşıl bir köynək. 
241 
Rus şairi Marina Svetayevaya görə, şairin gücü nə qədər 
yazmağı yox, nə qədər gərilməyi bacarmağındadır. Məncə, bu 
fikir sənətkarın potensial imkanını, şeirin məna-məzmun tutu-
munu təyin edən əvəzsiz meyardır. Bu baxımdan Aqşin gəril-
məyi bacaran şairdir. Onda ideyanı, mənəvi enerjini bir neçə 
misrada ümumiləşdirmək və bu ümumiliyin poetik təqdimi ilə 
oxucunu özünə çəkmək gücü var. Bəzən bənd-bənd şeirlərin 
verə bilmədiklərini bu misralarda tapa bilirsən: 
 
örtülü gözlərin arxası üfüq, 
insan əllərindən çatılmış ocaq 
sabun köpükləri uçuran uşaq, 
uçur köpüklərdə uşaq nəfəsi 
havadan yüngül 
 
örtülü gözlərin arxası üfüq, 
bir qadın asılıb kirpiklərindən – 
gülür gözlərinin ağı, 
saçları təhqir olunmuş döyüş bayrağı 
 
Yaxud  
  
İldırımın üfüqü yırtdığı yerdən 
bir an görünər Allah 
görmədinsə çəkmə ah, sabah növbəti dəfə 
buludların boynunu vuracaq şimşəyin qılıncı. 
 
Bu şeirlərin mütaliəsindən doğan təəssüratın izahı yazıya 
gəlməz dərəcədə çətindir. Burada əsas iş əl və göz deyil, beyin 
və ürək görür. Orijinal bənzətmələri, bədii-fəlsəfi ovqatı və 
emosional siqləti ilə seçilən bu misralardan sonra qəlbində nə-
yinsə qaldığını (bəzən qırıldığını!) hiss edir, dünənə qədər 
əhəmiyyətsiz, absurd saydığın şeylərin şair üçün poetik fikir 
qaynağına çevrildiyini görüb heyrətlənirsən də. Çox az şairə 
 
242 
nəsib olan heyrətləndirmə bacarığı Aqşin şeirləri üçün də uğur-
lu cəhətlərdəndir. Fəqət nə yazıq ki, bəzən bu heyrəti acı bir 
təəssüflə əvəz etməli olursan. Təəssüf edirsən ki, axı niyə bu 
cür bənzərsiz istedada malik şair hissə qapılıb ədəb, əxlaq ölçü-
lərindən kənarlaşır? Hansı yeniliyin, qeyri-adiliyin xatirinə? 
Axı elə şeylər var ki, onların yeniləşməyə, dəyişməyə ehtiyacı 
yoxdur. Şeiri heç bir vəznə, qafiyəyə tabe etmədən yazmaq və 
onun uğurlu ifadəsinə nail olmaq olar (necə ki müəllif öz şeir-
ləri ilə bunu sübut edir), fəqət etik-əxlaqi normadan çıxmaqla 
böyük sənətə yol açmaq olmaz. Əlbəttə, mən cavan şairə “əx-
laq dərsi” verməkdən uzağam, əksinə, zaman-zaman biz bu 
dərsi şairlərdən almışıq, o cümlədən, dediyim o adda-budda 
nəzərə çarpan şeirləri istisna etsək, Aqşinin şeirləri də məhz be-
lə səviyyədə və iqtidardadır. Amma bir halda ki, “şeir yad-
daşdır, şeir elə şairin özüdür” (V.Yusifli), onda deyilməsi va-
cibdir ki, belə şeirlərin yaddaşla qəti əlaqəsi, bağlılığı olma-
yacaq, onlar, S.Rəhimovun ifadəsi ilə desək, “ömrü gödək 
qumbulaq kimi arada-bərədə itib gedəcəkdir”. Mən iradımı 
əsaslandırmaq üçün o şeirlərdən misal çəkə bilməyəcəyəm 
(təəssüratı qaranlıq qaldığı üçün oxucu məni bağışlasın...). 
Çünki kifayət qədər nümunə gətirdiyim digər şeir parçalarına 
(eləcə də oxucu zövqünə!) xələl gətirmək istəmirəm. Qoy 
oxucular “şairin özünü” o şeirlərin bulanıq misralarında deyil, 
hansı gözəlinsə “dupduru gözlərində” görməyə can atsınlar: 
 
dupduru gözlərində 
qupquru əksimi görəcəklər 
boylanıb sənə tərəf 
məni göstərəcəklər 
 
Və sonda epiqrafdakı fikrə qayıtmazdan əvvəl ustad alimin 
daha bir qənaətinə istinad etməyi lazım bilirəm: “Allah insanı 
ona görə “dünyanın əşrəfi”, “dünya sədəfində qiymətli gövhər” 
kimi yaradıb ki, insan da dünyanı və özünü “kamilə çevirərək” 
243 
Tanrı və əbədiyyət səviyyəsinə ucalda bilsin”. Amma Allah bu 
işin o qədər də asan olmadığını anlayıb və ona görə də Yer 
üzünə şairləri göndərib. Göndərib ki, məhz onlar insanlara bu 
borcun mahiyyətini başa salsınlar, “Tanrı və əbədiyyət səviy-
yəsinə ucalmağın” yollarını göstərsinlər. Şairin bu ilahi missiya-
nı hansı səviyyə və mükəmməlikdə təmsil etməsi haqda əsas 
zəmin və təminatçı isə, onların yaratdıqları sənət nümunələri 
olur. Məhz “ruhunu tanıyıb, dərk edib, sənəti yaradan” sənət-
karın poeziyası insana “kamilə çevrilmək” və “Tanrıya baxmaq” 
imkanı qazandırır. Aqşinin şeirləri də beləcə, içindən keçib, səni 
sənə dərk etdirmək və Tanrıya qovuşdurmaq gücünə qadirdir. 
Bu şeirlərin daha bir gücü isə ondadır ki, insanı katarsisə − 
ruhun təmizliyinə və tövbəyə - qəlbin etirafına gətirib çıxarır. O 
dərəcədə ki, ruhunu haqqın mühakiməsinə verməzdən öncə diz 
çökür və deyirsən” “Allah bizi bağışla, bağışla”... 
 
  
 
244 
OYUN İÇİNDƏ OYUN,  
YAXUD İÇİMİZDƏKİ AKTRİSA 
 
(İlqar Fəhminin “Aktrisa” və “Akvalanq” əsərləri barədə) 
 
Bu gün nəsrimizdə yaxşı mənada bir canlanma, dirçəliş hiss 
olunmaqdadır. Yaxşı mənada ona görə ki, on il, on beş il əvvəl 
keşid dövrünün yaratdığı müəyyən nəfəsdərim, içəçəkilmə 
prosesindən sui istifadə edərək bu sahədə at oynadanların sayı 
artmışdı, sxolast bədii düşüncənin, antiestetik bədii zövqün 
məhsulu olan əsərlər şedevr nümunəsi kimi oxucuya sırınırdı. 
Əlbəttə, bu proses indi də davam eləyir və olsun ki, nə qədər 
ədəbiyyat yaşayır, anti-sənət sənəti daim kölgə kimi təqib 
edəcək. O da məlumdur ki, silsilə resensiyalar çeşidi, hay-küy 
kompaniyası əsərin uğurunu təmin edən əsas meyar deyil. Çox 
əsərlər var ki, səssizsə içinə çəkilib ona göstəriləcək dəyərin 
zamanını gözləyir. Və çox müəlliflər var yazır, əsərini oxucu 
ixtiyarına buraxaraq gözləmə mövqeyi tuturlar. Bilərək ki, 
əsərləri onlara qayıdış mütləqliyini zəruri edəcək. Ilqar Fəhmi bu 
sıradan olan (sıradan biri olan yox) yazıçıdır. Ən yeni nəsrin hə-
yat hadisələrinə, reallıqlara özünəməxsus rakursun, baxış bu-
cağının müəyyənləşməsində İlqar Fəhminin müstəsna yeri var.  
İlqar Fəhminin yazıçı dəst-xətti özündə həm şair, həm də 
tərcüməçi istedadını ehtiva edir. Elə nəsrindəki həssaslıq, insan 
hisslərinin ən məhrəm nöqtələrinə, ən mübhəm məqamlarına 
varmaq şəriştəsi də birbaşa şairliyindən gəlir. Ilqarın nəsri 
özünəməxsus çalarlara malikdir, bir çox əlamətləri ilə nəsil-
daşlarından seçilir. Onun nəsrində ən üstün əlamət, ən uğurlu 
göstərici müəllifin dilidir. “Dünyagörüşündən və digər özəl 
ayrıntı və xüsusiyyətlərdən asılı olmayaraq bədii mətn yaradı-
cılarını bir araya gətirən də, onları ayıran da DİLdir. Əlbəttə, 
dilə münasibət yox (sən onsuz da varlığınla dilə münasibət-
dəsən...), qurduğun mətndə təbii dili necə, hansı səviyyədə 
diriltmək, canlandırmaq, hamının malı olan dili hamıdan, hər 
şeydən təcrid edərək ifrat dərəcədə özününküləşdirmək, başqa 
sözlə, onu bədii mətn səviyyəsində yenidən yaratmaq məna-
245 
sında.” (C.Yusifli. Ədəbiyyatda yaşamağın formulu. Bakı, 
“Nurlan” nəşriyyatı, 2003, səh. 142) Dil-əsərin sütunudur, bə-
dii əsər nə qədər kamil ideya-məzmun, poetika-sənətkarlıq 
xüsusiyyətlərinə malik olursa olsun, dili səlis deyilsə, əsərin 
bədiilik məziyyətini bəri başdan zərbə altına alır. Müəllifin 
təhkiyəsində, nəsr dilində obrazlı düşüncənin və mənalandır-
manın təzahürü sayəsində hakim olan lirik ovqat birbaşa hiss-
lərimizə sirayət edə bilir.  
Ilqar Fəhminin “Aktrisa” və “Akvalanq” əsərləri fərqli 
mövzular üzərində qurulub.”Aktrisa” əsəri bank prezidentinin 
qətli ilə başlayır və sona qədər bu hadisənin araşdırılması əsas 
predmet olaraq qalır. “ Akvalanq” əsəri isə gənc bir ailənin yay 
vaxtı bağda istirahətləri zamanı baş verən qeyri-adi, əyləncəli 
bir hadisəni sərgiləyir. Ikinci əsər müəllifin təbirincə desək, 
yüngül bir yay oyunudur. Əslində elə birinci əsəri də yay oyu-
nu hesab eləmək olar. Amma qorxulu oyun. Burada da ha-
disələr yay vaxtı, bağ istirahəti zamanı baş verir. Qətl hadisəsi 
ilə başlayan, insanı təşviş və həyəcan işərisində saxlayan “Ak-
trisa” povestinin sonunda məlum olur ki, sən demə bütün bu 
həyacan və qorxunun arxasında qəhrəmanlarin “düzənlədiyi” 
yüngül, amma qorxulu bir yay oyunu dururmuş.  
Hər iki əsər mistik haləyə bürünüb, oxucunu məchulluğa, 
sirli-sehirli aləmə aparır. Özü də bu məchulluğun səbəbkarları 
elə insanlar olur ki, təəccüblənməyə bilmirsən. Cinayət törə-
dilən bir məkanda, hadisədə şübhəli qismində güman edilənlər 
sırasında ən son ağıla gələn şəxs yazıçı ola bilər. Amma sonda 
bəlli olur ki, hər iki cinayəti törədən də elə həmən bu yazıçı 
imiş. Ailəli bir qadına dənizdə macəra yaşadan, onunla gizlən-
paç oynayan kim ola bilər axı? Ən az güman doğuran, ümu-
miyyətlə ağıla gəlməyən şəxs qadının əri Azaddır. Axı o, 
rəssamdır, bütün günü heç kimə, hətta sevdiyi qadına belə lazı-
mınca məhəl qoymadan ona sifariş olunan Peyğəmbər şəklini 
çəkməklə məşğuldur. Bir də axı bu cür oyunlar çox zaman ailə, 
nigah qapısından içəri daxil olduqdan sonra bitir, əlçatmazlıq 
qurtaran yerdə qeyri-adi macəra axtarışına maraq da sonuna 
varır. Necə demişlər:”Ailə dəniz görüntüsüylə başlayan səhra 
 
246 
kimidir.” (Günel Mövlud) Amma sən demə başqa cür də olur-
muş, necə ki, sonda məlum olur ki, bütün bu sərgüzəştlərin ar-
xasında duran insan elə qadının öz əri imiş. Heyrətamiz final... 
Bu anda əsərin məchulluğa bürünən çevrəsinin biri açılıb da 
digəri üzümüzə bağlanır. Bir qədər əvvəl nədən təəccüblən-
məyimizin özü belə sual doğurur: məgər yazıçı cani ola 
bilməz? Axı bir ifadədə deyildiyi kimi “elə insanlar var ki, səs-
siz cinayət daşıyır”. Yaxud, polifonik fantaziyalar yaradan, 
çəkdiyi rəsmlərlə insanları həyatın adiliyindən, bozluğundan 
təcrid edib ilahi lallığa aparan, sehrə salan rəssam sevdiyi 
qadını darıxmasın deyə onun həyatını rəngə boyaya bilməz? 
Yeni dövrün- müstəqillik epoxasının nəsrini səciyyələndirən 
əlamətlərdən biri onun qadın dünyasını bütün iç tərəfləri- sərt 
psixologizmi və fəlsəfi dramatizmi ilə sərgiləməsi oldu. Yəni, ” 
bir var emansipə olunmuş qadını məxsusi vurğulayasan, bir də 
var zamanı gələ-onu eləcə təsvir edəsən...” (T.Əlişanoğlu. 
Nəsrdə “qadın diskursu” Tənqid.net jurnalı, 2008, N-5, səh.91) 
İlqarın nəsrində qadın öz duyğusal aləmi, ruhi-mənəvi yaşantısı 
və banal ədası ilə haşiyəsiz-boyasızdır.  
Hər iki əsərdə qadın yaşamının ekzistensiyası yaradılır, 
müəllif üslubunun özünəməxsus təsvir bacarığı sayəcində 
naturfəlsəfi məqamlara diqqət yönəltməklə qadının ruhsal dün-
yası və mənəvi yaşantısını ictimai-psixoloji müstəviyə çıxarır.” 
O, ailə üçün yaranmamışdı. Laləylə yaxınlıq həm maraqlı, 
bununla bərabər həddindən artıq ağır idi. Onun çox qəribə, 
qeyri-adi xasiyyəti vardı. Elə bil ki, hər gün tamam ayrı adam 
olurdu. Gözlənilməz qəribə hərəkətlər, qeyri-adi istəklər onu 
çox cazibədar göstərsə də, bu, onunla normal ailə həyatını 
mümkünsüz edirdi.” (“Aktrisa” əsəri) Onun hər iki əsərinin ar-
xasında qadın təkliyi, tənhalığı dayanır, gündəlik, real həyatın 
bozluğundan yorulan, adi məişət tərzinin yaşantılırından bezən 
hər iki qadının xarakterik cizgiləri, iç dünyaları, mənəvi aləmləri 
onların romantika axtarışı proseslərində, bəsitlikdən, yekrənglik-
dən qurtulma çabalarında daha qabarıq görünür. Gəl ki, bu çabalar 
heç də həmişə uğurla nəticələnmir. “Aktrisa”dakı qadına bu oyun 
sərgüzəştləri ona ərinin və özünün ölümü bahasına başa gəlir. 
247 
“Akvalanq”dakı qadının isə bəxti sadəcə onda gətirir ki, onun 
oynadığı “tamaşanın” tərəf-müqabili öz əri olur.  
“Akvalanq” antitezalar üzərində yaradılan əsərdir. Əsərdə 
elə bir ciddi sosial problematika olmasa da, bəşəriyyətin əbədi 
mövzularından olan xeyir-şər, insan nəfsinin, onun izzət və 
şərafətinin sınağa çəkilməsi məqamları bədii müstəviyə çıxarı-
lır. Burada dəniz həm müqəddəslik simvoludur – o, günahı, çir-
kabı yuyacaq, özündən itələyəcək qədər təmizdir, məsumdur. 
Amma digər tərəfdən o, şeytan kimi insanı günaha sövq edən-
dir, romanın gənc qəhrəmanı olan qadın öz akvalanqını gör-
mək, onu tanımaq, bu naməlum “aşiqinə” qovuşmaq sevdası ilə 
hər gün dənizə baş vurur. Hətta bir addım bu yana, arzuladığı 
vüsal anı baş tutacağı təqdirdə öz həyat yoldaşını belə bu 
akvalanqa dəyişəcəyinə oxucunu inandıran bu qadın təskinlik 
üçün seçilən məkanın – görüş yerinin məhz dəniz olması səbə-
bindən özünü bir o qədər də narahat hiss eləmir. Dənizin 
təmizliyi sanki onun vicdanına da su səpmiş kimi olur. Ümu-
miyyətlə, “Akvalanq” əsərində fərdi-daxili təkamül ideyası, 
qəhrəmanını işığa aparan katarsis prosesi var. Burada mistik 
düşüncə gerçəkliyin təbiiliyi ilə çulğaşmış, qaynayıb-qarışmış 
haldadır. Əsərdəki fəlsəfi notlar da cənnət-cəhənnəm, xeyir-şər, 
məsumluq-günah, nəfs-şərəf antitezalarına köklənir. İnsanın 
günahını dərk edərək ondan uzaqlaşma cəhdləri, bəzən də onlar 
arasında sərhədləri itirmə disharmoniyası hissin, duyğunun 
psixoloji ladda gərginliyinə gətirib çıxarsa da sonuc mənəvi 
dünyanın qələbəsi ilə nəticələnir. “Aktrisa” əsərində isə edilən 
cinayətin dərk məqamı sahibinə-yazıçıya intihardan başqa çıxış 
yolu qoymur: “ Yox, belə eşq ola bilməz. Bu yalnız nəfsin 
istəyi, bədənlərin cazibəsi idi. ....Heyf ki, mən bunu çox gec 
başa düşdüm. Xirtdəyim şeytanın cənginə keçəndən sonra Alla-
ha tərəf baxmağın nə xeyri... 
İlahi, bağışla məni. Mən sənin son imtahanından üzüağ çıxa 
bilmədim. İblis məni düz yolumdan sapdırdı, məni qatil elədi. 
Hə, hə, iblis. Bu onun yox, iblisin tamaşasıydı. Məni imtahana 
çəkməkçün qurulan tamaşa... Bəlkə O, elə özü iblisdi? İblisdi, 
şaytandı, Allah bilir hər nədi... Görəsən məndən sonra nə qədər 
adamı yolundan sapdıracaq.”  
 
248 
Belə bir mühakimə motivi “Akvalanq”da da var. Sadəcə 
burada qadının içində gedən katarsis prosesinə rəvac verən 
başlıca nəsnə rəssam ərinin çəkdiyi Peyğəmbər şəkli olur. 
Daim dənizə, naməlum akvalanqını görməyə can atan qadın 
ərinin çəkdiyi peyğəmbər şəklinə o qədər də maraq göstərmir, 
içini şeytanı hiss bürümış kimsənin belə bir ovqatda bulunması 
imkansız bir şey... Daha doğrusu, günah daşıyan insan necə 
başını qaldırıb səmaya baxa bilmirsə, qadın da bu şəklə baxmağa 
çətinlik çəkir. ” ...qəfildən nəzərim Azadın arxasında, azca sağda 
qoyulmuş molbertə sataşdı. Özümə tam gəlməsəm də, şəkil elə 
bil nəzərlərimi zorla tutub saxladı. Deyəsən, tam işlənib 
qurtarmamışdı. Axır vaxtlar tabloya heç diqqət verməmişdim, 
fikrim dənizdə olduğundan, Peyğəmbərin əvvəl boş olan yerinin 
nə vaxt dolduğunu da hiss eləməmişdim. Onun atı da, bədəni də 
çox gözəl formada işlənmişdi, ancaq sifətinin yerində qəribə bir 
gözqamaşdırıcı işıq parıldayırdı və elə bil getdikcə daha da 
güclənirdi. Şəkildən günəş doğurdu sanki.” Sonda, o zaman ki, 
qadın içini sarmış günah məngənəsindən qurtulduğunu zənn 
edir, daxili “mən”i də mənəvi-ruhani aləmə transformasiya 
olunur:” Həmin an mən o parlaq çöhrədən çıxan işığı sevdim, 
dəhşətli dərəcədə sevdim və anladım ki, bundan sonra bütün 
taleyim yalnız və yalnız o işığın ixtiyarındadı. Bundan sonra 
mən daha heç vaxt günah etməyəcəm. Ən azı, məni Xilas edən 
O işıqdan utanacağam, çəkinəcəyəm, xəcalət çəkəcəyəm.”  
Ilqarın nəsri psixoloji ovqat nəsridir. Onun əsərlərində 
obrazlar öz qeyri-adilikləri, xəlvətdə saxlayıb gizlətdikləri key-
fiyyətlərin özünəməxsusluğu, hətta ölümlərini belə gözə alaraq 
öz həyat prinsipləri üzrə hərəkət etmək çoşğusu ilə maraq 
doğururlar. Ilqarın nəsrinin səciyyəvi cəhətlərindən biri onun 
güclu romantikaya malik olmasıdır. Hətta kriminal mövzulu 
“Aktrisa” əsərində belə qüvvətli romantik təsir gücü var. Əsər-
də oxucunu gərginlikdə saxlayan hadisələr, mürəkkəb vəziyyət 
doğuran situasiyalar gözlənilmədən ayrı müstəviyə-psixoloji 
qata kecirilir və bu qatda artıq romantik ovqat hakim olur. Bu 
baxımdan, real bir cinayət səhnəsinin təsviri ilə başlayan, axıra 
qədər də bu cinayətin izini tapmaq məramı ilə davam edən 
249 
əsərin son – açılış səhnələri romantik haləyə büründüyündən 
kədərli sonluq təəssüratı yaratmır.  
Hər iki əsərin sonu qəhrəmanla oxucu arasında yüngül 
namüəyyənlik ilə sona yetir. “Aktrisa” əsərində cinayətkar 
yazıçı oxucunun diqqətinə çatdırır ki, onunla oyun oynayan 
qadın son dəqiqələrinə kimi bircə dəfə də olsun onun səsini 
eşitmədən dünyadan köçüb. “Akvalanq”da isə əsərin baş 
qəhrəmanı bizə onun adını belə bilmədiyimizi üzə vurmaq 
fürsətini əldən vermir. 
“Aktrisa” povestində öz monotamaşasını oynayan qadının 
sözləridir: “Hər bir insanın həyatı özünün səhnəyə qoyduğu bir 
pyesdir. Özümüz qururuq, özümüz də oynayırıq, Uğurun da 
uğursuzluğun da məsuliyyəti yalnız öz üstümüzə düşür... 
Amma təəssüf ki, heç kimin aktyorluq fəalliyyəti yalnız öz 
pyesi ilə məhdudlaşmır. Hər kəs öz səhnə əsərinin rejissoru 
olmaqla bərabər, eyni zamanda minlərlə başqa əsərdə müxtəlif 
rollar ifa edir. Baş rollardan tutmuş kiçik epizodlara qədər.” 
Həqiqətdir, bu rollar həmçinin daxilimizdəki gizli “mən”i tanı-
mağa, ondakı işıq yaxud qaranlıq, xeyir, yaxud şər əlamətlərini 
üzə çıxarmağa, aşkarlamağa yardımçı olur. Bəlli olur ki, heç 
insan özü özünü lazımınca tanımır, yüngül bir qığılcım bu 
özünüdərk məqamla təmasa yardımçı olur, gizlinlərin görün-
məsi üçün enerji mənbəyinə çevrilir. Necə deyərlər, tipik 
qəhrəmanın mövcudlığu üçün tipik şərait yaransın gərək. O 
zaman çalışaq ki, qorxulu oyunların aktyoruna və qəhrəmanına 
çevrilməyək. Çox da ki, həyat bir səhnədir...  
 
  
 
250 
İTİRİLMİŞ GƏNCLİYİN ROMANI 
 
(Qan Turalının “Mustafa” romanı haqqında) 
 
Yeni nəsr əsərləri içərisindən Zaman anlayışı xüsusi məqam 
kimi keçir. Adətən, yaşlı nəsildə bu məqam keçmişə nostalji, 
onun hər çərəyinə münasibətdə mühafizəkarlıq formasında 
təzahür edirsə, gənc nəsildə keçmiş zaman və onun gətirdiyi 
hər şeyə qarşı pessimist, dünənindən incik, küskün ovqatda üzə 
çıxır. Bu mənada, müasir ədəbi gəncliyi təmsil edən əksər 
yazarların toxunduqları mövzular bir ortaq nöqtədə birləşirlər. 
Onların hamısında ağrılı Zaman obrazı var, itirilmiş gəncliyin, 
puç olmuş arzuların arxasınca qoşmaq nədənilə yaxın keçmişə 
doğru hərəkət var. Bu eyni kontekstdən gələn informativ 
kodların, tarixi-mənəvi proseslərin doğurduğu eyni məzmunlu 
gerçəklikləri yaşamaqla bağlıdır. 
Səbəb aydındır: gənclərin yetişdikləri dövr 1990-cı illərdir 
ki, bu dövrə xas olan bütün fəci reallıqlar onların baxışlarına 
xüsusi təsir göstərib: müharibə, yurd itkisi, şəhidlik ağrısı, 
müxtəlif qətllər, zorakılıqlar, soyqırım dəhşətləri, ictimai-siyasi 
xaos, mənəvi-əxlaqi deqradasiya və bütün bunları tarixi tale-
yində daşımağa müncər olmur insan həyatı. Buna görə də gənc-
lik dövrü məmləkətin sərt sınaqlar və fəci yaşantılar dövrünə 
düşənlərin istər geriyə, istərsə də gələcəyə yonələn baxışında 
ancaq və ancaq yaddaşlarına hopmuş, lokal əlacsızlıq məngə-
nəsində çabalayan insanın portretini sərgiləmək missiyası var. 
Tənqidçi L.Anninski rus nəsrində mövcud olan eyni məqamı 
xarakterizə edərək yazır: “Onlar (yəni gənclər-E.A) həyata elə 
bu cür də daxil oldular- gözlərini geniş açaraq və küləkdən 
boğula-boğula. Onlar gənclik maksimalizmi ilə biz bu həyata 
bir gənc kimi, şövqlə və cəsarətlə qədəm qoyuruq, yarımhəqi-
qətləri və yalanı deyil, yalnız həqiqəti üstün tuturuq - deyə 
bəyan edirdilər.”  
Bu, milli müstəqillik dövrünün nəsridir, 1990-cı illərdən 
başlayaraq Azərbaycan gerçəkləri ardınca elə mövzular gətirir 
251 
ki, əvvəlki dövrlərlə müqayisədə təsəvvür hüdudlarını aşır. Həmin 
xaotik durumun rəvac verdiyi neqativlər sonucda ən böyük 
zərbəni insana vurur, onunla zamanın, mənəvi-əxlaqi dəyərlərin 
sabitliyi arasındakı əlaqənin pozulmasına gətirib çıxarır: qlobal 
tənhalıq insanın özgələşməsini, özündən ayrılmasını, yad-
laşmasını şərtləndirmiş olur. Həmin dönəmin mahiyyəti, onun 
yaddaş strukturunda yer almış görüntüləri ilə çağın insanının 
düşüncəsi arasında dialoq bədii təfəkkürə yansımaya bilmir.  
Qan Turalının “Mustafa” romanında yaxın keçmişimizin 
mənzərəsi, keçib gəldiyimiz illərin çəkdirdiyi sarsıntıların izləri 
var. “Yazılanlar ilk növbədə bu dünyadan keçib, bu dünyada 
yaşanılmalıdır”. Mustafa keçib gəldiyi dünyanın sarsıntısını 
mənəvi taleyində daşıyan obrazdır. Tələbə yoldaşı Nilufərə, 
bundan əvvəl isə dörd nəfərə etdiyi sevgi etirafından rədd 
cavabı alan Mustafa ümidsizliyə uğrayır. Daxilən onsuz da 
ünsiyyəti sevməyən Mustafa bundan sonra bir qədər də pes-
simizmə qapılaraq mehrini yalnız kitablara salır. Kitablara olan 
aludəliyi onu siyasi qruplaşmalara gətirib çıxarır. O, ideallarla 
yaşamağa başlayır, cəmiyyət düzəninin harmoniya əldə etməsi, 
sosial bərabərlik naminə pevanşist mövqedə bulunur. Lakin 
buradakı cəhdi də alınmır və o məhbəsə salınır. Üç illik zindan 
həyatından sonra Müstafa kənddə çəkilir, burada müəllimlik 
etməklə öz içi, təkliyi ilə baş-başa qalır. 
Romanda nəql olunan hadisələr düz səkkiz il bundan əvvələ 
gedib çıxır. Qəhrəmanın səkkiz il əvvəl yazdığı “Ay işığı” po-
vesti onun yaddaşında keçmişilə bağlı müəyyən asossiasiyalar 
doğurur və o, həmin zamanın xatirəsinə dalaraq mətnləri dilə 
gətirir. Bu yanaşma qeyri-ixtiyari olaraq mətndə iki və daha 
çox zaman müstəvisində gəzişmələrə yol açır. Adətən, retro-
speksiya halları, psixoloji geridönümlər travmatik zərbələr 
sonrası hasilə gəlir, bu hadisələrdən sonra insan şüurunda hə-
min prosesləri mütəmadi olaraq yenidən yaşamaq, yaxud rahat-
sızlığını daim hiss eləmək şəklində meydana çıxır. Müstafanın 
həyat tərzi bunların bir çoxunu yaşamağa hesablanıb. Uğursüz 
 
252 
sevgi, inqilaba cəhdin uğursuz sonucu, məhbəs həyatı, kənd 
müəllimliyi. Taleyin onun üçün cızdığı həyat trayektoriyasında 
Mustafa aldığı zərbələrin psixoloji gərginliyindən mənəvi 
böhran həddini yaşamağa müncər olur. 
Müəllif toxunduğu hər mətləblə bağlı dünya filosof və 
yazıçılarının ibrətamiz düşüncələrini, fikirlərini sərgiləyir. Bu 
fikirlər sanki qəhrəmanın öz həyat tərzini kodlaşdırması üçün 
impuls verir. Heç bir yerdə-oxuduğu universitetdə, qaldığı evdə, 
hətta doğulduğu yurdda belə özünə rahatlıq tapmayan, tənha və 
tək görünən Müstafanın yeganə həmdəmi kitablar olur: “Səhər 
açılan kimi paltarımı geyinib Axundov kitabxanasına gedirdim. 
Səhər yeməyini də, günortanı da orda yeyirdim. Kitabxanalara 
girən kimi kataloqlara baxırdım. Əvvəl oxuduğum kitabları seçib 
yenidən oxuyurdum. Mütaliə məni xilas edirdi.” 
Mustafanın içində güclü bir təklik sevdası hökm sürür: 
“İnsanlar daha da çoxalırdılar. Dərdimi kimə deyəydim? Dünya 
dolu adam idi”. Arzuların heçliyə dirənişi Mustafayanın həyatına 
melanxoliya gətirir və psixoloji sarsıntılar onun mənəvi dünya-
sında boşluq, təklik, son problematikası ilə müşayiət olunmağa 
başlayır. Kənddə müəllim kimi çalışarkən bütün ümidini Əkrə-
mə bağlayan və onu məhv olmuş ideallarının daşıyıcısı kimi 
yetişdirmək istəyən Mustafanın öz şagirdinə etdiyi nəsihətin 
məğzi əslində, onun mənəvi dünyasında illər boyu gəzdirdiyi əsl 
dekadansın göstəricisi, mövcudluğu kimi sərgilənir: “Mən 
inandığım şeylər uğrunda əzab çəkdim. Qız sevdim, alınmadı. 
Dünyanı dəyişdirmək istədim, lakin dəyişən yaşayış yerim oldu. 
... Insan inandığı şeylər uğrunda möhtəşəm səhvlər edə bilər.”  
Bu gün mətn olmayan, mətn kimi oxunmayan heç nə yox-
dur. “Mustafa” romanına da müxtəlif rakurslardan yanaşmaq 
və dəyərləndirmək mümkündür. Müəllif Mustafanı formalaş-
dığı dövrün gəncliyinin səciyyəvi obrazı kimi təqdim etməyə 
çalışmışdır. Mustafanın yaşantıları, duyğuları yazıçıya yaxşı 
tanışdır, o üzdən təhkiyəni birbaşa öz üzərinə götürüb. Başqa 
sözlə desək, Mustafa müəllifin proobrazıdır, bəlkə də bütün 
yeni nəslin içində bir Mustafa yaşayır, desəm yanılmaram. 
253 
Gənc nəsil bu gün özünüdərk məsələsinə daha çox vaxt ayırır 
və məhz, keçib gəldiyi zamana baxış, qayıdış fonunda mənəvi 
böhran yaşamış özünün obrazını ədəbiyyata gətirir. A.Kamyu-
nun “Qiyama qalxan insan” essesində belə bir fikir var: “Yal-
nız azadlıq uğrunda ölməyin mənası var, çünki bu zaman insan 
inanır ki, o, tamamilə ölmür”. Əslində, azadlıq uğrunda müba-
rizənin məğlubiyyətlə sonuclanması da eyni məna tutumu ilə 
düşündürür, insanı inandığı ideallardan vaz keçməyə qoymur. 
“Mustafa” romanında da müəllif ona çalışır ki, məğlubiyyətə 
müncər olmuş insanın fərdi taleyi timsalınsa idealların, mübarizə 
hissinin ölmədiyinə bizi inandırsın. Amma inandıra bilirmi?  
Əsərin proloqunda qeyd olunur: “İnsan yaşantısı dərhal ədə-
biyyatda əks olunursa ədəbi əsər özündən çox şey itirir. Üstündən 
nəfəs dərəcək qədər zaman keçməlidir. İllərlə beynimdə möhkəm-
lənmiş bu düşüncəyə sadiq qalaraq başıma gələn hadisələri səkkiz 
il sonra yazmağa qərar verdim.” Doğru fikirdir, dövrün kon-
septual dərki, daha dərin qatlara eniş üçün müəyyən nəfəsdərimə 
ehtiyac var. Digər tərəfdən, roman janrı insanın zamanla bağlı-
lığını dolğunluqla bədii təcəssümün mərkəzinə çəkmək üçün əl-
verişli imkanlar yaradır. Lakin janrın tələbləri kontekstindən 
yanaşdıqda “Mustafa” romanında müəyyən kəsirlər nəzərə çarpır 
və bu qədər zaman fasiləsinə, əsərdə yer alan maraqlı detallara 
rəğmən əsər roman səviyyəsində gerçəkləşmir.  
Məsələ bundadır ki, Mustafanın təkliyi, tənhalığı əsərin qa-
yəsi kimi götürülür, bu sırada qəhrəmanın sevgisi, siyasi fəaliy-
yəti, dostlarla münasibəti, hətta şəhər həyatı - Bakıya, Əli-Bay-
ramlıya dair səhnələr də ümumi olaraq, bu tənhalığın kölgə-
sində təqdim olunurlar. “Mustafa” romanının məqsədi də elə 
budur, sosial-mənəvi problemlər qaldırmaq, insanın sosial fərd 
olaraq tənhalığını göstərmək. Fəqət romanda idraki məqamlara 
varılmır. Mustafanın tənhalığının səbəbləri, üzləşdiyi problem-
lər, ideallarının məğzi-məğlubiyyəti nəsr fakturası ilə gerçək-
ləşmir. Əvəzində, əsərdə nəql olunanların təfərrüatlı inikasına 
varmaq əvəzinə səthi təsvirlər, ümumi cümlələrlə ötüb keçilir, 
roman strukturuna məxsus obraz, hadisə, situasiya yaratmaq 
əzmi isə hiss olunmur. 
 
254 
Əsər boyu qəhrəmanın publisist düşüncələrinin, eləcə də 
dünya yazıçı və filosoflarından sitatlar fonunda Mustafanı 
müxtəlif situasiyanın iştirakçısı qismində görürük. Amma 
bütün bu situasiyalarda sosial gerçəklər əsərə birbaşa daxil 
edilir. “Nə qədər şeyi yanlış anlamışdım, nə qədər sadəlövh 
olmuşdum, yalanlara nə tez inanmışdım, həqiqəti nə gec başa 
düşmüşdüm. Bizə yalan söyləmişdilər! O yalanı açıb-ağardana 
qədər çox əziyyət çəkdim.” Bütün əsər boyu müəllifin tapdığı 
həqiqətin nə olduğu bizi də düşündürür, lakin qəhrəmanın 
sosial ümidsizliyinin motivlənməsini görmürük. Bu mənada, 
əsərin sonunda Mustafanın Əkbərə dediyi fikirlər oxucunu 
çaşdırır: “Bax, Əkrəm, o şəhərə gedirsən. O iblis cəmiyyətin 
növbəti qurbanına çevrilməməyin üçün yetişdirdim səni. Sən 
mən olmayacaqsan. Bunu bilirəm. Buraxdığım səhvlərin səbəb-
lərini anlamışam mən. O səhvləri bir-bir sənə izah da etmişəm. 
Amma bilirəm, sən də səhvlər edəcəksən. Həyat riyaziyyat 
deyil ki, dəftər-kitabla öyrənəsən. Həyat həm kitabdır, həm də 
laboratoriya.” Mustafanın kədəri və tənhalığı doğrudan da bu 
qədər dərin imişsə, bəs niyə əsər boyu bizi tərpətmədi? Çünki 
romanın həcmində o ağrını yaşamağa müvəffəq olmuruq, Mus-
tafanın həyat yolu dərin bədii idrak obyektinə çevrilə bilmir. 
Əlbəttə, təfsilatın reallığı bizdə şübhə doğurmur, o cümlədən 
Mustafanın uğursuzluğu və məğlubiyyəti bizi acıdır, amma 
sarsıtmır, düşündürmür. Bu hansı məğlubiyyətdir? Mustafanın 
o qədər də dərin hisslərlə bağlanmadığı sevginin alınmaması-
mı, yoxsa əsərdə xəsis boyalarla təsvir olunan siyasi fəaliyyə-
tinin uğursuzluğumu? Əgər bunlardırsa, bu səbəblər əsərdə tu-
talğası yox kimi görünür. Müəllifin faciəvi-dramatik məzmun 
verməyə çalışdığı sevginin qəhrəmanı da, sonradan həmin qəh-
rəmanın inqilabçı ədada bulunması da əsərə deklarativ şəkildə 
daxil olur. Çünki hər iki məqama gətirən problem-situasiya 
primitiv təsir bağışlayır. Bütün əsər boyu sadəlövh görünən 
Mustafa son səhnədə birdən-birə böyüyür, əxlaqi-didaktik not-
larla danışır, həyata seyrçi-fəlsəfi baxışlarla nəzər salır: “Səni 
bura çağırmaqda bircə məqsədim var. Həmişə ürəyinin səsini 
255 
dinlə. Səhv etməkdən qorxma. Həyatda məqsədlər çoxdur, va-
sitələr var. Məqsədə çatmaq əsas deyil, əsas ona sarı getməkdir. 
Əsas hansı məzhəbə qulluq etməyin deyil, ona nə qədər səda-
qətli olmağındır. Əsas məqsədə çatmaq deyil, məqsəddən sarp-
mamaqdır.” Əlbəttə, bu böyüməni müəllif oxucuya vəd etmiş-
di: “Mustafa hələ böyüməmişdi. Amma mütləq böyüyəcəkdi.” 
Fəqət roman qəhrəmanının böyüməsi, daxili-mənəvi inkişafı 
əsərin hərəkət trayektoriyasında cızılmır. Məgər bədii obraz 
həm də yaşam deyilmi? Ki, onun mənəvi dünyasından keçib də 
orda, qəhrəmanın iç duyğularında özünü, keçmişini, yaşantı-
larını tapa biləsən?! 
“Mustafa”nın düşüncələri, hadisələrə yanaşma və münasi-
bəti, Azərbaycan insanına və məkanına dair mülahizələri sivil 
mövqeni, mütərəqqi dünyagörüşü qabardır, nominal səviyyədə 
müqayisələrə də yol açır. Belə ki, əsərdə müqayisə yalnız 
Şərqlə Qərb arasında deyil, elə Şərqlə Şərq arasında aparılır. 
Türkiyədəki azad həyat tərzinin, təhsilin, tələbə həyatının üst-
ünlükləri bu müqayisənin təcəssümü kimi təzahür edir. Həmçi-
nin din, cəmiyyət, dövlətçilik qanunları, idarəediciliklə bağlı 
düşüncə sırası əsərdə bir məqam, reaksiya olub keçsə də bu 
mövzularla bağlı Mustafanın intellektual-təfəkkür aləmi bizi 
qane edir. Bu kontekstdən yanaşaraq əsərdəki sosial-mənəvi 
çalarların vüsət almasını gözləyirik. Lakin Mustafa nəinki 
cərəyan edən hadisələrin, həmçinin özünün daxili təlatümləri-
nin məğzinə yetmir, onların daha çox zahiri şəklini çəkməklə 
kifayətlənir. Bu təbii ki, müəllifin üslubi xüsusiyyəti, onun 
analitik təhkiyəyə meylinin zəifliyi ilə bağlıdır. Çünki qəhrə-
manın zamanının, mühitinin sosial-əxlaqi panoramının dolğun 
inikasını vermək gərəkirdi. Bir halda ki, mühit, sosial-siyasi 
toplum, əxlaqi-mənəvi tənəzzül insanı öz ideallarını realizə 
etmək yolunda əngələ çevrilir, o zaman problemin ictimai 
mahiyyətinə müdaxiləni dərinləşdirmək, onun sosial-psixoloji 
köklərini incələməklə mündəricə mənalılığına yetmək olardı.  
 
  
 
256 
DUMANLI YÜZ İL 
 
(Sayman Aruzun “Yüz il inqilab” romanı haqqında) 
 
Cənubi Azərbaycanın tarixi taleyinə həsr olunmuş əsərlər 
milli nəsrimizdə işlənmiş, özü də kifayət qədər bədiilik meyar-
larına cavab verəcək səviyyədə ədəbi hadisə sayılmışlar. 
M.S.Ordubadinin, M.İbrahimovun əsərlərində Güney Azərbay-
candakı milli azadlıq hərəkatının tarixi və idealları parlaq 
əksini tapmışdır. Təsadüfi deyil ki, “Dumanlı Təbriz”in hüdud-
larına sığmayan sərkərdə Sərdarı-milli obrazı tarixdən görünən 
Səttar xandan daha qüdrətli səciyyə daşımışdır. Bu, Güney 
Azərbaycanımızın gerçəkləridir; ki, milli nəsrin daim düşüncə 
mərkəzində olmuş, zaman-zaman yalnız o tayın deyil, eyni ağrı 
və həssaslıqla Guzey Azərbaycan ədəbiyyatının qan verən 
yaralarından biri kimi bədii təcəssümün predmetini təşkil 
etmişdir. Və indi, Cənub mühitinə, ordakı hadisələrə bizdən bir 
köynək daha yaxın olan yazıçının- Sayman Aruzun “Yüz il 
inqilab” romanını oxuyarkən milli nəsrimizin yüz il əvvəl 
bundan əvvəlki ayıqlığına heyrətlənməyə bilmədim – biz uzaq-
dan belə oradakı ağrılara necə bələd və həssas ola bilmişik, 
Cənub mühitini yaxşı tanımağa, soydaşlarımızın ağrısını canı-
mızdan keçirməyə müvəffəq olmuşuq.  
“Yüz il inqilab” əsərini bir tale romanı da adlandırmaq 
mümkündür. Sayman Aruzun doğulduğu məkan, formalaşdığı 
mühit ona bu mövzunun səciyyə və keyfiyyətlərini yaxından 
duyub anlamağa, eləcə də bədii sözün təcəssümünə çevirməyə 
vəsilə olur. “Oğlum, inqilab millətin dirçəlişə doğru üsyanının 
kor-koranə formasıdır. Həmişə də millətin könlüncə olmur. 
Yüz il inqilab etdik, üsyan etdik, amma xalqın inqilabını 
xalqdan alıb onun öz başına çaldılar. Bunun səbəblərini sənin 
kimi uşaqlar böyüyüb araşdırmalıdırlar.” Budur, o uşaq artıq 
böyüyüb və keçmişindən, yaşantılarından qurulan yaddaş 
hasarı önündə dayanıb tarixin qatlarını qaldırmağa daha bir 
cəhddə bulunur. Əsərin adı belə simvolik məna kəsb edir: “Yüz 
257 
il inqilab”. Bu elə həmin inqilabdır ki, bütün məzmunu, xarak-
ter və görkəmi ilə dəyişməz və nəticəsiz qalıb. Doğrudan da, 
axı nə dəyişib? Mövzunun sələflərindən olan M.S.Ordubadinin 
“Dumanlı Təbriz” romanının üstündən kifayət qədər, düz yüz il 
vaxt keçib və gənc nəsil hələ də əsərlərində “qanlı sənələr”in 
əzablarını yaşayır, eyni ağrı və həssaslıqla fars istibdadına lənət 
oxumaqda davam edirlər. “Biz güllə səsinə ana laylayı kimi 
adət eləmişdik” - tək bu cümlə ilə roman daşlaşmış, davam 
edən zülmün miqyasını sərgiləyir və heç nəyin dəyişmədiyini 
bəlli edir. Yüz ildir Güney Azərbaycanda azadlıq uğrunda, şah 
istibdadına, fars rejiminə, dini xürafata qarşı mübarizə aparılır, 
inqilablar edilir. Rejim bütün bu cəhdləri, üsyanları boğur, 
mücadiləçilər amansızlıqla qətlə yetirilir. Bütün ümidlər puça 
dönür, boşluğa dirənir, amma elə bu dirəniş məqamından da 
yeni ümidlər pöhrələnir, boy verir.  
Sayman Aruzun “Yüz il inqilab” romanında qabaran bir çox 
çalarlar- ictimai gerilik və sosial şüur problemləri, inqilabların 
mayasında dayanan milli istiqlal və milli kimlik məsələləri də 
bir hədəf, bədii düşüncə predmeti olaraq bu məqamları 
incələməyi təqib qılır. Bir sevgi dramının xətti ilə... 
“Deyirlər, insan günah elədikcə məhəbbət deyilən bir həqi-
qətdən uzaqlaşır, artıq sevə bilmir. Mən günahkar adam idim. 
Çoxdan idi ki, kimsəni sevə bilməmişdim. Uşaqlıqda keçirtdi-
yin hisslər sənin kökünü yaradır. Sənə yön verir. Bütün 
insanlarsa bir gün öz köklərinə qayıdırlar.” 
Uşaqlıqları bir yerdə, bir məhlədə keçən Seyid və Raziyə 
illər sonra məhbəsdə qarşılaşırlar. Daxilən azad və məğrur olan 
Raziyə elə xalqının azadlığı üçün etdiyi mücadilə nədənindən 
zindana salınır və Seyid məhbəs məmuru işlədiyindən Razi-
yənin dindirilməsini, işkəncələrə məruz qalmasını, etmədiyi 
günahın etirafında bulunmasını ona həvalə edirlər. Seyid öz 
keçmişi, sevgisi ilə amansız zindan qanunları önündə seçim 
etmək zorunda qalır. Dünəni və bu günü arasında qalan qəh-
rəmanın iç yaşamı, daxilindəki mənəvi-ruhsal çevrilmə psixo-
 
258 
loji nüans səhihliyi ilə əsərə gətirilir. Onun içinə gömülən keç-
mişi bir nəfəslə dirilir, cana gəlir. Bütün olaylar, geridönümlər 
qəhrəmanın təfəkküründə məhz, bu nöqtədə inikas olunur. 
Raziyə ilə görüş, onun iti və düşüncəli cavabları Seyidin için-
dəki insanı, insanlığı tərpədir, hərəkətə gətirir. “Raziyə məndə 
çox şeyləri dəyişirdi. Hərdən unudulmuş sevginin közü yaşadı-
ğın sevgilərin alovundan daha betər olur. Qəfildən hansısa bir 
külək əsir və sən odlanırsan. Bütün vücudunla yanmağa 
başlayırsan...” 
Müəllif şəxsi sevgi və azadlıq eşqi uğrunda savaş motivləri 
ilə sosial-siyasi mənafeləri toqquşdurmaqla gərgin süjetli əsər 
yaratmış, eyni zamanda Cənubi Azərbaycandakı durum, mənə-
vi-sosial şəraitlə bağlı görüntüləri əyani olaraq canlandırmağa 
müvəffəq olmuşdur. Güney Azərbaycanın həyatı, oradakı 
ictimai-siyasi vəziyyət, rejimin insanlara çəkdirdiyi məşəqqət-
lər romanda təsirli boyalarla təsvir olunur. Bu məqam - fars 
zülmünün ifşası əsərdə iki müstəvidə - müxtəlif talelərin tragiz-
mi fonunda təsvir ediməklə gerçəkləşir. Bir tərəfdə qəhrəmanın 
uşaqlıq xatirələri dayanır, onun yaddaşında iz salan taleyüklü 
məqamlar kino lenti kimi göz önündə canlandırılır: Sulduzda 
orta məktəbdən evə qayıdan Azərbaycanlı qızların kürdlər tərə-
findən qaçırılması və təhqir olunması, bu əsnada qızların məhv 
olmuş taleləri, onları xilas etməyə yollanan yaxınlarının xüsusi 
amansızlıqla qətlə yetirilməsi, on altı yaşlı Rzanın fəci taleyi, 
Şahinin ailəsinə yaşadılan müsibətlər, anasının öz atasının gözü 
qabağında dörd kürd tərəfindən zorlanması, Kürd millətçisi 
Həjirin hekayəti, nakam Papır sevgisi, cinayətkar hakim Xal-
xalinin “kişmiş oyunu” və s., və i.; digər tərəfdə rejimin neqa-
tivləri məhbəs qanunları çərçivəsində sərgilənir: zindana Salı-
nan Raziyəyə işkəncələr verilir, döyülür, dırnaqları çıxarılır, öz 
əli ilə özünə qəbir qazdırılır, bakirə olduğu üçün guya cənnətə 
düşməsini əngəlləmək nədənindən bir gecəlik siğə edilir, edam 
olunandan sonra şadyanalıq edib şirni paylanılır. Bütün bu 
hekayətlər sırası əsərdə məntiqi olaraq, öz məna və mahiyyəti 
259 
ilə süjet xəttinə bağlanır və əsas fonda qəhrəmanın-Seyidin 
hisslərinin, duyğu və düşüncələrinin çarpışmasını təsvir etməyə 
hesablanır. 
Əsərdəki hadisələr daxilən yaşanmış, predmetli, təsirli 
nəsrin nümunəsidir. Müəllif Cənubi Azərbaycanın həyatını, 
real gerçəklərini eyni dərəcədə realist, dramatik, obrazlı 
miniatürlərlə nəsrə gətirir. Bu gerçəklər, nəql olunan əhvalatlar 
silsiləsi, süjet xətti, əsərin kompozisiyası Seyidin düşüncələri 
ilə bağlanır. Həmin fon əsasında müəllifin təsvir etdiyi dövrün 
xarakterik cizgiləri, ictimai-siyasi şəraiti, onun insan psixoloji-
sində yaratdığı təbəddülatlar təhkiyənin aparıcı xəttinə çevrilir. 
Bu kontekstdə yazışının məqsədi realizəsini tapır da. Belə ki, 
müəllif əsərdə təsvir elədiyi dövrün istimai-tarixi mənzərəsini 
real boyalarla canlandırmaqla yanaşı, obrazın mənəvi-ruhsal 
inkişafını cəmiyyət hadisələri ilə dolğun əlaqələndirə bilmişdir.  
Əsərin əsas uğuru avtobioqrafiq cizgilərlə qəhrəmanın 
düşüncələrinin birləşməsi və vahid bir idealın ifadəsinə yönəlik 
olmasıdır. Burada biz yalnız roman qəhrəmanı Seyidin deyil, 
həmçinin həmin hadisələrin canlı müşahidəçisi olan müəllifin 
yanaşması fonunda Cənubdakı durumun və şəraitin fəci mün-
dəricəsinə vara bilirik. Əlbəttə, romanda çoxyönlü konfliktlər, 
yaxud mürəkkəb hadisələr sırası yoxdur. Burada hadisə-süjet 
planında nəzərdə tutulan əsas məsələ ortaq keçmişləri olan iki 
şəxsin yaşantıları, taleləri fonunda İranın yarıtmaz qanunlarını 
sərgiləməkdir. Müxtəlif hadisələri, obraz və detalları, habelə 
şərti-rəmzi planda eyhamları sərgiləyən əsər (məsələn, uğur-
suzluğun simvolu olan Papır sevgisi, qılafla örtülmüş Eynulla 
Qirxkot təhlükəsi və s.) fars zülmünə qarşı öz gücü və güc-
süzlüyü, milli düşüncə arsenalı ilə mücadiləyə qalxır. Bəs eyni 
ağrını bütünlükdə qəhrəmanın yaşamında, onun psixologi-
yasının dərin təcəssümündə axtarsaq necə? Seyidin etirafları, 
xatirələri, dünənə dönüşü əsərdən bir xətt kimi keçir. Bu 
xatirələrin timsalında biz qəhrəmanın içi və keçmiş dünyası ilə 
bağlı təfərrüatlara vara bilirik. Amma qəhrəmanın milli idealla, 
 
260 
azadlıq eşqi ilə bağlı düşüncələri, təsvirləri bəsit, demək olar 
ki, illüstrasiya səciyyəsi daşıyır. Yəni, yalnız onunla məhdud-
laşır ki, qəhrəman bütün əsər boyu nəql etdiyi fəci talelər 
sırasında fürsət düşən kimi həm də inqilabın fəlsəfəsini sərgi-
ləyir. Bu fəlsəfə Seyidin öz həyat praktikasında nə qədər funk-
sionaldır? Burada bir qədər duruxuruq. Çünki böyük mənada 
azadlığa aşinalıq hissi qəhrəmana yaddır və öz haqqını, səsini 
bir zindan divarları arasında susduracaq, boğacaq qədər zəifdir. 
Milli heysiyyat, milli kimlik kimi düşüncələr Seyidin yaşam 
stixiyasına daxil deyil. ”Ömür boyu gədəlik eləmişəm, bilirəm. 
Ömür boyu vicdansızlıq eləmişəm, bilirəm”- bu sözlər əsər 
qəhrəmanının etirafıdır. Təsadüfi deyil ki, ilk dəfə zindanda 
Raziyənin dilindən eşitdiyi “milli kimlik” anlayışı Seyidi sanki 
ayıldır: “Bilirdim, nədən danışır. Çox rast gəlmişdim Raziyə 
kiminlərinə. Amma doğrusu, bura qədər mənə “milli kimlik” 
deyilən şey lazım olmamışdı.“ Seyidin bir fərd olaraq azadlığa 
təşnəliyi Raziyə ilə görüşdən, bəlkə də elə bu sözün ehtiva 
elədiyi mənaya varmasından sonra başlayır. Seyid Raziyənin 
timsalında azadlığı görə bilir, tamını, ətrini, rəngini duyur və 
artıq nəyin naminə mübarizə etdiyini və hətta öldüyünü anlayır: 
“Vətən” və “Vətəndaş” kəlmələrinə məna verən insandı.” Bu 
artıq qəhrəmanın yeni doğuluşudur! “Yüz il inqilab” əsəri ilk 
növbədə, fərdin mənəvi təkamülünün, ondakı ruhsal abstak-
siyanın gücünü bütünlükdə əsərin sirayət mənbəyinə çevirdiyi 
üçün maraq doğurur. Əsərdəki inqilab effektini də qəhrəmanın 
hadisədən hadisəyə adlayan yaddaş lövhələri, mənəvi katarsi-
sinə aparan yaşantılar sırası doğurur. Bununla da, əsərdə mətn-
daxili bütövlük əvvəldən-axıra qorunmuş olur və bədii təcəs-
süm üzvi təsir bağışlayır.  
“Bu dünya həqiqətən də ədalətsizliyin məkanıdı. Ədalət 
ölənlərin xülyasıdı. Məncə, ədalətdən gülməli bir şey yoxdu. 
Mən bu zibillikdə ədalətin uğrunda döyüşənləri də, ədalətə 
tüpürənləri də yaxından gördüm. Məncə, ədalət yoxdur. Bu dün-
yada yeganə həqiqət-Müharibədir!” İnqilab fəlsəfəsi – 
261 
romandan keçən əsas qayə kimi aktuallanır. Ondan başlanır ki, 
qəhrəmanın düşüncələri qanadında Təbrizin qanlı portretinin 
seyrinə dalırıq, onun başı dümanlı yüz ilinin daha bir səhifəsini 
çeviririk. Onda qurtarır ki, əsərin qəhrəmanı Seyid içindəki şərə 
üsyana qalxır, inqilab edir, “bu dünyadan dörd alçağı azalt-
maqla” ətalət buzunu sındırır. Bununla da, müəllif bir insanın 
şüurunda qopan inqilab tufanı ilə dirilmə prosesini təqdim edir. 
Roman bitir, bədii mətn isə hələ bundan sonra başlayır.  
 
* * * 
Yüz ilin inqilabları, müharibələri... Nə qazandırır topluma? 
Bir halda ki, hər cəhd elə yerindəcə boğulur, azadlıq fədailəri 
xəyanətin qurbanına çevrilirlər. İsmayıl Şıxlının “Ölən dün-
yam” romanında belə bir epizod var. “Troyka” adına qərarlar 
çıxaran və qanlar tökən Fətullayev həbs edilmiş Çapıq Əmraha 
sual edir: 
“- Gəncədə döyüşdünüz. Insan qırğınından başqa nə qa-
zandınız? 
Çapıq Əmrah da ayağa durdu və Fətullayevlə döş-döşə 
dayandı: 
Mərdlik. Cəsarət. Bəs siz nə qazandınız? Camaatı qorxaq-
lığa, xəyanətə öyrətdiniz. Hamını qırdınız, tökdünüz, elədiniz 
gözü qıpıq. ... Heç bilirsiniz qürur nə deməkdir? Bilməzsiniz. 
Çünki siz qürurlu adamları, elə xalqı da tapdalamağa çalı-
şırsınız...”  
Bu sualın tutarlı cavabı ilə elə “Yüz il inqilab” romanında da 
qarşılaşırıq: “Müharibə azadlığa aparıb çatdırmasa da, azad 
insan yarada bilər!” Azadlığın müqəddəs yolu elə bu cür müba-
rizələrdən, inqilablardan başlayır. Yüz il davam etsə belə... 
 
  
 
262 
“DAŞLAŞMIŞ SEVGİLƏRİN TARİXİ” 
 
(Kamal Abdullanın “Unutmağa kimsə yox” romanı barədə) 
 
Kamal Abdullanın son çapdan çıxmış və artıq kifayət qədər 
tənqid predmetinə çevrilmiş “Unutmağa kimsə yox” romanı 
mənə ona görə maraqlı göründü ki, burada ilk növbədə, 
yaddaşı oyatmağa yönəlmiş missiya var. Tarixin yaddaşı, mifin 
yaddaşı, sükuta dönmüş sevgilərin yaddaşı- fərqi yoxdur, əsas 
odur ki, əsərin guşə daşında yaddaşla təmas təlimi dayanır.. 
Kitaba ön söz yazmış Arif Acaloğlu bu romanı yazıçının digər 
əsərləri – “Yarımçıq əlyazma” və “Sehrbazlar dərəsi” romanla-
rı ilə vahid estetik məhvərdə, ortaq genetik müstəvidə “oxu-
mağı” irəli sürür, “bu romanların üçündə də eyni dünya qavra-
yışı və eyni anlam yaradıcı mexanizmləri fəaliyyət göstərir” 
deyərək onları “üçüz romanlar” adlandırır. Təbii, bu belədir, 
K.Abdullanın yaratdığı yeni- paralel dünya modelinin məna 
axarlarının trayektoriyası (üslüb və dil, bədii-fəlsəfi yanaşma 
və mənalandırma tərzi, oxşar struktur, kosmik, mifik və ilahi 
elementlərin məkanı olmaq baxımından) onun hər üç romanın-
dan keçir. Amma zənnimcə, yazıçı içinə dolan heyrət nidasını, 
boğazına yığılıb qalan təəssüf qəhərini məhz, bu əsərə yağdırıb. 
Bir kənddə, Vəng dağının ətəklərində içi çiçək ləçəklərinə 
bənzər yazılarla əhatələnmiş bir mağara tapılır və Dil və Təfək-
kür İnstitutunun gənc əməkdaşı F.Q. bu yazını oxumaq üçün 
həmən kəndə ezam olunur. İlk baxışdan sadə və adı görün-
məyən bu motiv getdikcə daha mürəkkəb nəsnələri, kosmoqo-
nik düşüncə qatını, mifoloji struktur vahidlərini tərkibinə qatır 
və bəlkə də ilk sətirlərdən maraqlı bir sərgüzəşt romanı 
oxumağa ümidli olan oxucunu polifonik düşüncələr orbitinə 
yuvarlatmaqla onu qırxıncı qapı ilə üzbəsurət qoyur. Və yalnız 
oxucunumu? Əsərin ümumi ahəngi büsbütün bu qapının sirrli 
aləmini açmağa yönəlmiş. Nə var qapıdan o yana, Çiçəkli yazı 
nələri, hansı yozumu, mənanı ehtiva edir özündə, hara (hansı 
qədimliyə, mədəniyyət qatına) aparacaq bu yazı onun oxunma-
263 
sını həsrətlə gözləyənləri? Baho, bu ki, adi bir sevgi məktu-
buymuş (gərdişi-kəcrəftarə bax!).  
Paralel dünyalar, Hadisələrin üfüqü və Möhtəşəm ahəng 
üçlüyünün sirr -tapmaca oyun estetikası əsərdəki məkan və za-
man hüdudlarını sərhədsiz edir. Belə ki, situasiyaların məkanı 
və zamanı kimi hər hansı dəqiq ərazi və vaxt ölçüsü cızmağa 
aciz qalırıq. Hadisələrin üfüqü şəhərdən start götürüb perife-
riyaya- əsas səbəbin kök saldığı ana məkana- kəndə yeriyir, 
amma bununla çevrə qapanmır, Möhtəşəm ahəngin yaradılması 
üçün fikrin hüdudları min illər əvvələ- qədim yunan miflərinin 
dərinliklərinə, uzaq Stiks çayının sahillərinə, Troya mühari-
bələrinin cərəyan etdiyi dövrlərə boylanır, nəql olunan heka-
yətlər, sirr dolu vaqeələr, heyrət dolu nəsnələr hər biri dil açıb 
da bir dünyanın- paralel dünyanın varlığından, mövcudlu-
ğundan xəbər verir. Yəni məqsəd başqadır, Çiçəkli yazı sadəcə 
sirriçində olan kainatın dərinliklərinə yetmək üçün bir vasitəd-
ir. Dünən bir başqa yazı, deyək ki, Hüngür mətni, bu gün 
Çiçəkli yazı, sabah bir başqası-fərqi yoxdur, dünyalar, zaman-
lar və məkanlar arasında körpü yaratmağa səbəb olacaq, za-
manlar arasında vəhdətə və ahəngə xidmət etməklə ona komp-
leks yanaşma mütləqliyini zəruri edəcək.  
“Bəhram kişi “təvəqqəyə mən gəlmişəm”, mümkün 
qədər mülayim şəkildə rica etdi: 
-İzin ver...o yazını bu oxusun.Layiqdi. 
-Olmaz. O bu yazını oxumayacaq. Heç kim bu yazını 
oxumayacaq! Mağaranın ruhu onun səsini qətiyyətlə 
kəsdi.” 
Heç kimin oxumasına icazə verilməyən bu yazılar yaddaş-
laşan tarix hadisəsidir, təbiət, tarix və insan arasında əbədi 
mübarizənin, dartışmanın və eyni zamanda təmasın olacağını 
vəd edən yaddaş daşıyıcılarıdır.  
Paralel dünyaların mövcudluğuna, onlar arasında əlaqənin 
fasiləsizliyinə israr etmək - roman hər ədası, gedişi ilə bu möv-
qeni üğurlayır. Müəllifin dili persanajların dili ilə paralel veri-
lir, onların gizlinlərində, iç dünyalarında saxladıqları “mən” 
 
264 
kimi təzahür edir. Məkan və zaman paralelləri, süjetdə çoxqatlı 
ekspozisiya, təbiətlə insan ahənginin birgəliyi, həyat və ölüm, 
gerçəklik və yuxu, mif və reallıq arasında sərhədsiz keçidlər- hər 
biri təsadüfü xarakter daşımır, əsərdə yalnız bədii deyil, eyni 
zamanda fəlsəfi məkanı təşkil edirlər, biri zahirdə görünəndə 
digəri gizlinin-alt qatın mövcudluq göstəricisi kimi labüdləşirlər. 
Bundan əlavə əsərdə paralellik yalnız tarixlər, mədəniyyətlər, 
talelər arasında yox, həm də yerlə göy arasında yaradılır (məsələn, 
yağışın yerdən göyə yağması). Hətta əsərdə çox xəsis boyalarla 
verilən, amma qəribə də olsa az qala hər sətirdən boy verən 
Bəhram kişinin nakam məhəbbət hekayəti belə sonda bəlli edir ki, 
o da paralelmiş, başqa bir insanın- Gülsümün həyatında, başda bir 
formada, amma eynən sızıltı və ağrı dolu duyğularla çulğaşmış 
şəkildə yaşanırmış. Həm də necə yaşanırmış. 
“-...Mən gedim. Bu onun son xahişi idi.-Ayağa qalxdım.  
- Sağ ol, balası.- Onun “sağ ol”u xudahafiz demək 
deyildi. 
Əlindəki ağ torbanı və içindəki kitabı yenə də barmaq-
ları ilə əzizləyə-əzizləyə Gülsüm nənə oturduğu yerdən 
yaralı-yaralı (hüznlə) mənə baxdı. Bu baxış yavaş-yavaş öz 
yarasını onu qorumağa çalışan çox incə, çox həzin və çox 
köməksiz bir təbəssümə bürüdü. Həqiqətən, mən çox 
təbəssüm görmüşəm, amma beləsini görməmişdim. Həqi-
qətən, gülümsər Gülsüm onun haqqında deyilən kimi 
gözəllər gözəli imiş.  
Amma o təbəssümün gəlib qonduğu yaşıl (mavi, bənöv-
şəyi?) gözlərin dibində mənim getməyimi səbirsizliklə (bir 
başqa dünyada -səbrlə) gözləyən iki damla yaş var idi. 
Bəlkə mənə elə gəldi, kim bilir?!”   
O xudahafizə bənzəməyən “sağ ol”, axmağa səbirsizlənən 
iki damla yaş Bəhramın içində yaşatdığı gizli sevginin halallıq 
dərəcəsi kimi mənalanır. Yəni ki, əbəs deyilmiş, yəni ki, 
dəyərmiş... 
“Unutmağa kimsə yox” kitabında fəlsəfi bir xətt var və bu 
fəlsəfilik yazıçının təsvir etdiyi hadisələrin məzmun və mahiy-
265 
yətindən daha çox, həm də onunla əlaqəli olaraq hadisələrin 
bədii yozumunda meydana çıxan müəllif mövqeyi və müna-
sibətində, yazı üslubu və manerasında, obrazları tipikləşdirmə, 
xarakterləri fərdiləşdirmə keyfiyyətində üzə çıxır. Əsərdə insan 
da, tarix də hər hansı məhdud zaman çevrəsinin problemi 
(predmeti) deyil. Daha doğrusu, əsərdə nəyin predmet, konkret 
məqsəd olması müəyyən deyil. Zaman və məkan çərçivələrin-
dən kənarda götürülən insan özünün mənəvi-psixoloji aləmi, 
lirik-fəlsəfi düşüncələri ilə daim təbiətin bir hissəsi kimi, 
onunla sıx təmasda mənalanır, gerçək bir əməl keyfiyyəti kəsb 
edə bilir. Əsərdə təbiət və insan münasibətlərinin vəhdəti var. 
Vəng dağı, Çoban papağı, Qarağac- hər biri yeni rakursdan təs-
virə çəkilir. 1960-80-ci illər nəsrində (İ.Hüseynovun ”Teleq-
ram” povestindən tutmuş Elçinin “Hönkürtü”, “Şuşaya duman 
gəlib” və s. hekayələrinə, S.Əhmədovun romanlarına qədər) 
təbiət insan mənəviyyatının çözümü, ruhun diriliyinə, katarsis 
prosesinə rəvac verən nəsnələr kimi bədii təsvir predmetinə 
çevrilirdisə, bu əsərdə təbiətin hər bürcü tarixiləşir, mağara, 
dağ, ağac-hər biri tarixin gizlinlərini yaşadan enerji mənbəyinə 
çevrilir. (Yerin adı yoxdur? Yerin adı var). Bu mənbələrin 
guşə daşında Stiks çayı, yunan allahlarının hekayətləri büllurla-
şıb zamanı aşa bilirlər. Ümumiyyətlə, əsərdə bir zamansızlıq 
var. Qədim yunan allahlarının fironluq elədikləri zamanlar 
çağdaşlığa- yaşadığımız gerçək dünyaya qaynayıb-qarışdıqları 
kimi, içində bulunduğumuz indi anlayışı da bizdən uzaqlaşıb 
keçmişə- “təcrübələr məxəzinə”, yaxud gələcəyə- “obyektiv 
reallığa” çevrilə bilirlər. “Çiçəkli yazı” isə körpüdür: möcüzə-
dən reallığa, mifdən məntiqə, dünəndən çağımıza körpü... 
Romanda sərgilənən şəhər-ziyalı mühiti, alim-üləma məclisi 
kiçik detallarına qədər dəqiq təsvirində, zövq yaşadıcı məqa-
mındadır. Xüsusilə bu çevrədə çalışanlar bilir, həmin səhnələr 
ən xırda, elementar ştrixlərinə qədər real təsvirini tapmışdır. 
Əsərdə sərgilənən çoxqatlı, mürəkkəb hadisələr axarında 
müəllif obrazların xarakterini, onların səciyyəvi keyfiyyətləri-
 
266 
ni, dünyagörüşünü müəyyənləşdirən amilləri üzə çıxarmağa 
müvəffəq olmuşdur. Eləcə də kənd təsvirləri, əyalət insanının 
psixolojisi, stereotip kənd dəyərləri (saf “ədabaz”lığından tutmuş 
qonağa “can nisar etmək” özəlliyinin təzadına qədər) boyasızdır. 
Amma romanda bir qədər boyanmış görünən məqamlar da yox 
deyil. Məsələn, əsərdəki Bəhram kişinin obrazı lazım olduğundan 
artıq təsir bağışlayır, qavramı, aşırı biliklərə və informasiyalara 
malik olma məziyyəti ilə oxucunu heyrətləndirir. Belə ki, 
ömründə “bircə dənə “Ovod”dan başqa kitab oxumayan” 
Bəhram kişinin paralel dünyalar, Çiçəkli yazı bağlı qənaətləri sadə 
bir kəndli, təhsili olmayan əyalət insanı təfəkkürünə sığmır. “Mən 
həyat professoruyam” bəlkə də bu fikrimə onun ən yaxşı cavabı 
belə olardı, F.Q.-ya verdiyi təki. Amma həyat başqa, elmin 
incəliklərində, dərinliklərində bulunmaq başqa. Bəlkə bu 
səbəbdən tərəddüd içərisində qalan F.Q-nın iztirablarına son 
qoyan “Hərf dediyin səsdi, balası?” kimi elmi şərhi (açar 
cümləni) Bəhram kişinin dilindən eşidən oxucu çaşıb qalır. 
Əcəba, burada kəndli-alim təfəkkürü qarışdırılmırmı? Bu ki, F.Q.-
nın vəzifəsinə, “tapıntısına” daxil olmalı bir şey.  
Daha bir məqam. “Unutmağa kimsə yox” romanı şərti-
metaforik ünsürlərlə, virtual reminissensiyalarla əhatələnmiş 
əsərdir. Mifoloji səciyyəli Qarağac, Çoban papağı, Çiçəkli 
yazı, Vəng dağı, Bozlar, İşıqsaçan daş və s. elementlər hər biri 
əsərdə xüsusi simvolik çalar kəsb edir, Mağaranın ruhu, 
İşıqsaçan daş, Bəhram kişi ilə F.Q.-nın gördükləri eyni yuxular 
sırf şərti –metaforik üslubda təqdim olunur. Digər adı çəkilən 
proobrazlar əsərdə müəllif qayəsini qüvvətləndirmək təsiri 
bağışlayırsa, son element-Bəhram kişi ilə F.Q.-nın eyni yuxunu 
görmə hadisəsi ( göydən əvvəl şir, sonra dəvə yağması ilə bağlı 
təsvirlər) mətnin əsas ideyasına-paralel dünyaların mövcud-
luğunun gerçəkləşdirilməsi ideyasına xidmət etmək məramı 
daşısa belə tutalğasız təsir bağışlayır, burada həyati və psixoloji 
fakt əksini tapa bilmədiyindən romanın daxili strukturunun 
müəyyənləşdirici amili kimi özünü doğrulda bilmir. 
267 
Romanda tarix və həqiqət qarşılaşmasının bir qədər kinayəli, 
amma sərt şəkildə yozumu var. Hamı yazıya keçmişlə, 
qədimliyimizlə bağlı nəsnələri –gerçəkləri gizlədən əlyazması 
kimi baxır, hətta işə bax, siyasi açıqlama (oxunuş) gözləyənlər 
də yox deyil:(“Çiçəkli yazı siyasi məsələdir”- Aslanzadə) 
Tarixsə bir yazını sevgi məktubu kimi deşifrə etməkə yalançı 
millət qəhrəmanlarına öz silləsini vurur: “Çiçəkli yazı budu, 
Çiçəkli yazı ümidlərin puç olmasıdı, qədimliyin, eralardan 
əvvəlin, az qala meymuna qədərki əvvəlin daha bir sübu-
tunun havada əriməsidir, Çiçəkli yazı ilğımdı. Hadisələrin 
üfüqüdü...Nəhayət, yazı yaddaşa qarşı üsyandı. Yazı budu. 
Yazı sən gözlədiyin döyüşlər, padşahların həyatı, 
xəzinələrin sirri, nə bilim, daha nələr, daha nələr olmaya 
bilər. Yazı bir sevgi məktubu, məhəbbət etirafı ola bilər.”  
“Eşq imiş hər nə varsa aləmdə, elm bir qilü qal imiş ancaq” 
(Füzuli)- romanda bu ideya konsepsiya səviyyəsində olmasa da 
əsas təməl prinsiplərdən biridir. Mağaranın ruhu açar söz kimi 
Qarağacı nişan verir, Çiçəkli yazı sevgi məktubu kimi deşifrə 
olunur.  
 
“Qarağacın kölgəsi hər yanı tutdu. 
Amma sən kölgənin altında yoxsan. 
Sən yoxsan. 
Qarağac səni unutdu. 
Sən Qarağacı unutmadın” 
 
Bir qədər də simvolikdir, bu sevgi məktubu Bəhramın öz 
taleyinə də nə qədər uyğun gəlir. Sanki nə vaxtsa bir başqa 
dünyada yaşayıb ömür sürmüş Bəhram kişinin içini tökdüyü 
ahdır, nakam məhəbbəti haqqında epitafiyadır. Məktubun 
oxunuşu ilə Bəhram kişi dünyadan köç edir ( bir başqa dünya 
isə öz yeni sakinini qoynuna alır). Çevrə qapanır, Tanrı, təbiət 
və dünya ilə mənəvi vəhdət baş verir. Həqiqətdə isə Çiçəkli 
yazı sevgi məktubu deyil. Çiçəkli yazı insan yaddaşının sözdə 
 
268 
kodlaşdığı, mənəvi universumun qorunub saxlandığı yaddaş, 
dünyanıdərk modelidir, 
Əlbəttə, əsərdə çox şey var. Tarix də, dilçilik problemləri 
də, uzaq yunan mifolojisinin dərin qatlarını sərgiləyən səhifələr 
də, bir çox mübahisəli məqamlara yol açan məqamlar da və s., 
və i. Amma mən nədənsə bu romanı bir sevgi romanı, ülvi 
məhəbbət tarixçəsi kimi oxudum. (“onun “sağ ol”u xudahafiz 
demək deyildi”.) Nə uzaq Stiks çayı, nə yaddaş müsəccəməsi 
olan (mərhəmətli) Xaron, nə də əsərdəki ana mövzu-Çiçəkli 
yazı- onların heç biri məni əsərdəki sevgi tarixçəsi qədər 
tərpətmədi. Bəlkə gerçəkdən elə “əsl tarix elə budur”?! 
  
  
269 
HİCRAN DƏNİZİNİN BƏYAZ SAHİLİ 
 
(Teymur Kərimlinin “Hicran ömrü” kitabı barədə) 
 
Türk dünyasının ölməzlərindən olan Nazim Hikmət dostu, 
sirdaşı olan Mikayıl Rəfiliyə həsr etdiyi şeirində yazırdı: 
 
Şair ola bilərdin, professor oldun. 
Amma məsələ bunda deyil. 
 
Nədənsə eyni fikri əlimdə olan bu kitabı, ədəbiyyatşünas 
alim Teymur Kərimlinin “Hicran ömrü” adlı şeirlər kitabını 
oxuyarkən beynimdən keçirdim. Amma təəssüf eləmədim. 
Çünki T.Kərimlinin şair kimi görünməməyi poeziya üçün 
itkidirsə də, onun alim kimi fəaliyyəti bizim ədəbiyyatşünaslıq 
elmimizə, klassik dəyərlərimizin təbliği və tədqiqi istiqamə-
tində nailiyyətlərimizə bir qazancdır, başucalığıdır. O qədər ki, 
hətta bu gün ədəbiyyatşünasların içərisində belə onun inkişaf 
dövrlərinə, mərhələlərinə müvafiq qütbləşmə, tədqiq elədikləri 
zamana və sənətkar irsinə qapılıb daralma gedirkən T.Kərimli 
xiridarı olduğu klassik ədəbiyyat qədər onun çağdaş dövrü, 
ədəbi prosesi haqqında dəqiq və səlis fikir yürüdə bilir. Alimin 
yeni dövrdə çapdan çıxan “Nizami və tarix”, “Görünməyən 
Füzuli” kitabları əslində yeni düşüncə, təfəkkür quruculuğu 
prosesindəki elmi çabasından, klassika ilə çağdaşlığın qovuşu-
ğundan hasilə gələn mətnlərdir. Məlumdur ki, keçid dövrü kimi 
xarakterizə olunan 1990-cı illərdə klassik irs yeni ədəbi və 
mədəni quruculuq üçün, yeni ədəbi-estetik dəyərlərin təşəkkülü 
üçün mühüm əhəmiyyət daşıyırdı və yeni zamanın irəli 
sürdüyü problemlərin həlli və təhlili təlabatı klassik irsi milli 
dəyərlər işığında, azad təfəkkür məcrasında “oxumağı” mütləq-
ləşdirirdi. T.Kərimlinin bu dövrdə çap olunan “Nizami və ta-
rix”, “Görünməyən Füzuli” kitablarında əbədi “insan-zaman”, 
“Tanrı-mən”, “həyat-ölüm” kimi məsələlərinin rakursunun 
tapılmasına, onların dövrün mürəkkəb və təzadlı proseslərində, 
 
270 
harmoniya və mənəvi kamillik axtarışlarında iştirak edən milli 
sərvət kimi qiymətləndirilməsinə uğurlu bir cəhd vardı. Birinci 
kitabda müasir tarix dəyişən xronotopun indisində obyektiv 
təcrübələr məxəzi kimi qiymətləndirilir və Nizami irsi bu zə-
mində enerji mənbəyi kimi xarakterizə olunurdusa, ikinci kitab 
başqa bir dahi- Füzuli tilsiminin “tozunu silməyə” yönəlmiş 
missiya idi. O qədər ki, şair haqqında mövcud olan ”bu dünyadakı 
şerlərin əksəriyyəti görünən torpaqların və ən yaxşı halda görünən 
göy üzünün şeridir. Füzuli şeri isə görünməyən göy üzünün 
şeridir” (Vaqif Bayatlı Odər) kimi fikirləri təqib qılaraq, eyni 
zamanda füzulişünas kimi “puzxənd” eyhamlara giriftar olmamaq 
nədənindən görünməyən göy üzünün şairini məhcul, sirli-sehirli 
dünyanın adamı kimi təqdim etməyi özünün əməl borcu bilirdi. 
Kitabın hətta adında ehtiva olunan qayəsi isə milli-mədəni ruhun 
Füzuli müəmması önündə hələ də çaşqınlığına bir işarə olmaqla 
yanaşı bu dürlü varlığı naşı və diletant yanaşmaların cəngindən 
almağa yönəlmiş mübarək addım idi.  
“Hicran ömrü”sə alimin başqa, mənəvi-ruhsal dünyasını sər-
giləyən bir ömür kitabıdır. Alimliklə ruhun qidasını doyurmaq 
olmur axı, neyləyəsən ki, ürək dediyimiz nəsnə yalnız şeir dili-
nə yuvasından çıxır və bu məqamda poeziya, şeiriyyat insanın 
ruhi-psixoloji ovqatını sərgiləyən ən mahir vasitəyə dönür. 
Əslində, mən şairliyə heç vaxt peşə kimi baxmamışam, şairlik 
poetik yaşam hadisəsidir, insanın iç dünyasınin şəklidir. Ona 
görə də mübaliğəsiz bütün sənət sahiblərinin peşələrinin yanına 
şair sözü qədər əlavə olunan, yaxud bu iddiada bulunmağa 
təşnəli olunan ikinci bir təyin yoxdur. Həkim-şair, neftçi-şair, 
riyaziyyatçı şair, bəstəkar-şair və s.. və i., nə qədər peşə say-
maq olar, şair sözünün təyini kimi. Təbii, bunlardakı şair sözü-
nü daha əvvələ çıxartmaq da olar, bir şərtlə ki, yazılan seirlərin 
mayasında, şah damarında istedad olsun, həm bu zaman şair 
adının özü təyin olmaq qüdrətini ehtiva edəsidir.  
“Hicran ömrü”ndəki şeirlər qeyri-adi nəfəsdən, yeni, orijinal 
siqlətdən xəbər vermir. Lakin T.Kərimlinin şeirlərində poetik 
271 
yaşam var, məna tutumu, duyğulandırmaq gücü inkarolun-
mazdır. Onlarda ilk növbədə, dünyaya, taleyə, insan dəyərlə-
rinə kompleks yanaşma ifadə olunur.. Şeirlərdəki estetik tutum, 
misralardakı dinamika, oxucularla danışıq dili ilə ünsiyyət 
qurmaq səriştəsi pərakəndə, yalnız hansısa misranın künc-
bucağına səpələnmiş halda deyil, bütöv, kompleks yanaşmanın 
təzahürüdür. Bir şey də var, bəlkə də struktur bizə tanışdır, bu 
şeirlər sanki mövcud qəliblər üzərində qurulub, lakin bizə 
həmin tanış olan bu klassik forma –biçimlərə müasirliyin, 
çağdaşlığın nəfəsi qaynayıb-qovuşmuş haldadır.  
 
Deyirlər, məhəbbət cavanlaşdırır,  
Bəs niyə qocaltdı bu sevda məni? 
Saçımı çıxartdı əcəb “ağ günə”, 
Günümü qaraltdı bu sevda mənim. 
 
Giley-güzarımı deyimmi yara? 
Yaramın üstündən vurur min yara... 
Mən hara, əzaba bu dözüm hara?- 
Gözümdə ucaltdı bu sevda məni! 
 
Girmədi könlümə tərk etmək üçün,  
Girdi –can evimi tərpətmək üçün. 
İpək saçlarına bənzətmək üçün, 
Günbəgün saraltdı bu sevda məni.  
 
Şeir bütöv, kompleks münasibətin nəticəsi kimi hasilə gəlir, 
yəni yalnız bir misranın, ayrılıqda, hansısa bir ifadənın uğur 
yükü altında gizlənmir, onun kölgəsində gəzmir. Məsələn, 
kitabdakı bu şeirə bənzər poeziyamızda minlərlə, bəlkə daha 
çox nümunələr yazılıb, bu təbii bir prosesdir, ansaq bu şeirdə 
elə bir bakirəlik damarı, sevgi titrəkliyi var ki, bu elə bütün 
səmimi hissli şeirlərin boyuna biçilib. Yəni o damarı tutub ya 
yaxşı yazmaq olar, ya da sadəcə boş vermək, boş buraxmaq. 
 
272 
Şəhriyarın çox sevdiyim “Behcətabad xatirələri “ adlı şeirində 
belə bir beyt var: “ Əzbəs məni yarpaq kimi hicranla saraldıb, 
baxsan üzünə sanki qızılgüldü qızarı”. Ovqatın rənglə bəyan 
olması, rəngə qarışması, aşiqin üzünə çökməklə onun içini 
sərgiləməsi bayatılarımızdan bu günümüzədək sözün şəkli 
olub, ruhun əhvalını bəyan edən işarə sayılıb  
 
Bir zamanlar sən mənə canımdan yaxın idin, 
Sərin bir bulaq kimi qəlbimə axan idin. 
İndi mən oyanmışam... sən şirin yuxum idin,  
İndi ürəyim yanar, indi gözlərim ağlar. 
Harda qaldı o günlər. harda qaldı o çağlar? 
 
Məni kimsə əyməzdi, məni əyən sən oldun, 
Gül donunu çıxarıb alov geyən sən oldun. 
Bir vaxt “sevirəm” sözün mənə deyən sən oldun; 
O sözü eşidirmi indi başqa qulaqlar?.. 
Harda qaldı o günlər, harda qaldı o çağlar? 
 
Nağıllardan doymadıq, bizə nə dedi gerçək? 
Səni, ey gidi dünya, səni, ey gidi gerçək! 
Vüsal nağıla döndü, hicran -əbədi gerçək.   
Həsrətin acısıdır, indi sinəmi dağlar, 
Harda qaldı o günlər, harda qaldı o çağlar? 
 
T.Kərimlinin şeirlərində klassik şeirin havasından gələn dü-
şüncə tərzi, yazı ədası var və bu hava, havacat o qədət güclü, 
dominant mövqeyə malikdir ki, hətta modern düşüncə konteks-
tindən yazdığı şeirləri belə içində əridir, yox edir. Kitabda əruz 
vəzninin tələbləri səviyyəsində uğurlu poetik nümunələr ortaya 
qoyulub ki, onlar aşiqlik bəlasının yaşantılarını, əzabı ilə ərşə 
ucalmaqdan zövq alan sufi-panteist dünyagörüşün ruhi-
psixoloji məqamlarını sərgiləyən nümunələrdir. 
 
273 
Mənim bu zülmə dözən könlüm aslan ər kimidir, 
Nə gizlədim, qaniçən yar da şiri-nər kimidir. 
 
Səninlə olduğum o günlər indi keçmiş olub, 
Gözümdə o günlər lap indilər kimidir. 
 
Şəkər dadıdır, əzizim, sənin o son öpüşün 
O busəni kəsən andan dilim zəhər kimidir. 
 
T. Kərimli qəzəl janrına, onun daxili struktur özəlliklərinə 
yaxşı bələddir. Bu mənada, müəllif qəzəlin kanonlaşmış obraz 
və məna poliqonuna özünəməxsus dil, sintaksis səviyyəsində 
yüngülvari bir əl gəzdirməklə ona çağdaşlıq donu geydirə bilir. 
Əlbəttə, XXI əsrin çərəyində oturub min il əvvəlin şeir dili ilə 
danışmaq o qədər də asan deyil, yeni zaman yeni düşüncə planı 
gətirməyi zəruri edir, fikirlər, onların ifadəsi və mənalanması 
da təbəddülatlara, yeni modifikasiyalara məruz qalır. Deyə 
bilərik ki, əgər bu gün flyaş, mesaj, test, amobioz kimi sözlər 
həyatımızın bir hissəsinə, gündəlik yaşantımızın əsas lüğət 
tərkibinə çevrilibsə, bu halda niyə də poetik lüğət tərkibi, bədii 
sintaksis yenilənməsin. Amma klassika elə klassikadır, özüm-
lülüyü, çoxqatlı lüğət tərkibi də öz yerində, həmişə baqi. Bu 
mənada, demək olar ki, müəllifin ifadə tərzindəki modernlik 
islahatı yalnız zahiri effekt yaratmaqla məhdudlaşmır, daha çox 
onunla maraqlı və mənalı görünə bilir ki, şeirin büsbütün 
məzmun planı dəyişir, istifadə olunan komponentlər biri digə-
rinə uyar və münasib götürülür. Şeirdə ehtiva olunan obrazlılıq 
ümumən məzmun planına tabe tutulur, sevən aşiqin hisslərinin 
tərcümanı olan nəsnələrin hərəkətverici qüvvəsi kimi çıxış edir. 
Nəticədə, T.Kərimli yeni dövr insanının fikir və düşüncələr 
dünyasını, ehtiva etdiyi dünyagörüşü çağdaş Azərbaycan poe-
ziyasında köhnə şeir formasında, amma yeni və fərqli düşüncə 
kontekstində oturuşdura bilir.  
 
 
274 
Sən ilim, ayım, günümsən, gözəlim, göyərçinimsən, 
Elə bil vitaminimsən,-yaşamaq ziyandı sənsiz. 
 
Belədir bu eşqə qayda, nə xeyir verir, nə fayda, 
Bu həyat bir iynə boyda, bu ömür bir andı sənsiz. 
 
Ürəyim yanan mayakdı, gecələr gözüm oyaqdı, 
Yaşamaq çətin sınaqdı, ağır imtahandı sənsiz. 
 
Dururam obaş səhərdən, tutulur sinəm qəhərdən. 
Gicəlir başım da hərdən, - elə bil piyandı sənsiz. 
 
T.Kərimlinin şeirlərində sevgi real, sevən isə ayaqları üstdə 
möhkəm dayanan aşiqdir. Bu şerlərdə gerçəkliyin təbiiliyi, 
ruhsal abstraksiya ilə canlı yaşam stixiyası arasında qanunauy-
ğun bir bağlılıq, rabitə və sintez var. Şair eşq, məhəbbət dün-
yasında can nisar etməyə hazır olduğunu göstərməklə, aşinalı-
ğını sərgiləməklə bərabər, bu dünyanın realiyasına da bir 
yaşam ehtirası təlqin edir. Bu baxımdan, T.Kərimlinin lirik 
“mən”i ayağını yerdən üzmədən sevən, özünü Tanrı, dünya və 
təbiətlə vəhdətdə dərk edən obrazdır: Ümuniyyətlə, T.Kərimli 
öz hisslərini-istər ağrı, istər sevinc ovqatında olsun, ifadə 
eləməyə gücü çatan müəlliflərdəndir. Bu güc yalnız elmin yox, 
həm də yaşanılan ömrün halallıq dərəcəsinin, dünyanı müəyyən 
dərk məqamına yetən, içindəki “mən”i mənəvi-ruhani müstəvi-
yə adlayan bir insanın varlıq göstəricisidir. 
 
Şeytan gəlir oğrun-oğrun, 
İnsanı haqdan ayıra. 
Kərəmli ev sahibini 
Əziz qonaqdan ayıra. 
 
Gör kiminən bəhsə-bəhsə, 
Girib istəyir tələsə, 
İsmayılı qurban kəsə, 
Qoçu bıçaqdan ayıra. 
275 
Biri düzdü min kişidən, 
Gəlir ala din kişidən. 
İmanı mömin kişidən, 
Dumanı dağdan ayıra. 
 
Üzə desə hamı düzü, 
Mərdlərin bir olsa sözü, 
Bacararmı iblis özü, 
Əti dırnaqdan ayıra. 
 
Kitaba ön söz yazan Abuzər Bağırov haqlı olaraq bu şeirləri 
“təbəssümdən mayalanan poeziya” adlandırıb. Yumor əslində, 
T.Kərimlinin şair üslubunu səciyyələndirən ən başlıca keyfiy-
yətlərdən biridir. Hansı vəzndə yazılmağından asılı olmayaraq 
bu hiss kitabdakı bir çox yerləri istila eləyib, bu və ya digər 
şəkildə müəllifin ifadə və yanaşma tərzində dominant xəttə 
çevrilir. Hərçənd “bizim yaddaşımız unutmaq tərbiyəsi alma-
yıb” (Lets), o da ola yaradıcı insanın, söz adamının yaddaşı. Bu 
mənada, keçmişin xatirələrindən qurulan yaddaş hasarı önündə 
gülümsəmək bir qədər zor iş, - bura hopan itkilərin, acıların 
çeşidinə baxın –torpaq, dost, yoldaş itkisinin ağrıları, nahaq 
yerə hicran ömrü deməmiş ki, həyatına...( Füzuli dad çəkdi 
hicran günündən / Mənim qismətimdə hicran ömrü var”, yaxud 
“Həsəd aparıram bəxtəvərlərə / Mənə qəm yükünü daşıma 
düşdü.”) Amma Əli Kərimin sözlərini bir balaca dəyişib desək, 
yenə də yaşamağa çoxdur təsəlli... Çətini hicran dənizinin 
hardasa bəyaz sahili olduğuna ümid edərək yaşamaqdır və yenə 
də çətini o sahili axtarıb tapmaqdır... 
 
Bu dünya özü də əbədi deyil, 
Kosmosda əbədi zaman ömrü var. 
Bütün ömürlərdən uca tutulan  
Nə yaxşı dünyada insan ömrü var. 
 
 
276 
* * * 
“Şair ola bilərdin, professor oldun. 
Amma məsələ bunda deyil” 
 
Məsələ bunda deyil - yazırdı Nazim əfəndi. Məsələ nədəydi 
ki. İstedadda zənnimcə. Çunki ya elə, ya da belə, fərqi yoxdur- 
yetər ki, istedad olsun, yetər ki, seçilmişlərdən olasan. Onda 
yaradıcı insanın səsinin bu göy qübbəsinin altında daim yaşa-
yacağına təsəllisi də böyük olar. 
   
 
  
277 
 
MÜNDƏRİCAT 
 
ƏDƏBI  TƏNQİDİN YARADICILIQ  PROBLEMLƏRİ 
Yeni təfəkkür və ədəbi tənqid ............................................................. 5 
Obyektivlik meyarı ilə ...................................................................... 15 
“Yeni şeir” haqqında estetik-nəzəri fikrin müəyyənləşməsi ............ 21 
Bədii tərcümə: sözün dəyər çalarları, yaxud mənəvi gələcəyin 
sorağında .......................................................................................... 35 
 
POEZİYA VƏ ZAMAN 
“Yeni şeir” sindromu və bədii-estetik dəyərlər ................................ 49 
Gənc duyğuların izi ilə ..................................................................... 72 
Çağdaş Azərbaycan şeiri içrə gəzişmələr ......................................... 91 
Çağdaş Azərbaycan poeziyasında feminizm çalarları .................... 112 
 
NƏSRDƏ QARABAĞ DİSKURSU ............................................ 121 
Elçin nəsrinin yeni uğuru ................................................................ 123 
“Dolu” yağan məkanlar... ............................................................... 129 
“Haramı” romanı: Qəhrəman və zaman problemləri önündə ......... 136 
Yollarda keçən ömür ...................................................................... 145 
“Qaraqovaq çölləri”: Nəsrin fəzasından baxarkən ......................... 152 
Hərflərdən başlanan psevdotarix .................................................... 159 
 
ƏDƏBİ  NOTLAR 
Bir daha proza haqqında ................................................................. 169 
Axundov məqamı ........................................................................... 172 
Proloqdan öncə ............................................................................... 175 
Sənət mövqeyindən ........................................................................ 179 
Ziyalı sindromu .............................................................................. 182 
 
278 
 
USTAD DƏRSLƏRİ..................................................................... 185 
Yadlaşmayan irsin ünvani –Kamal Talıbzadə ................................ 187 
“Tənqid də var, məşğul olduğu ədəbiyyat da” ............................... 193 
Yaşar Qarayev idrakının üfüqlərində ............................................. 202 
 
SÖZDƏN SÖZƏ DOĞRU ............................................................ 209 
Sənət orbitində görüşən yollar ........................................................ 211 
Sözə inam olanda ............................................................................ 219 
Yeni düşüncə vüsəti ilə ................................................................... 226 
“İçi şəkil dolu” şeirlər ..................................................................... 233 
Oyun içində oyun, yaxud içimizdəki aktrisa .................................. 244 
İtirilmiş gəncliyin romanı ............................................................... 250 
Dumanli yüz il ................................................................................ 256 
“Daşlaşmış sevgilərin tarixi” .......................................................... 262 
Hicran dənizinin bəyaz sahili ......................................................... 269 
 
  
279 
 
 
 
 
 
 
 
 
 
 
 
 
 
Елнаря  Акимова 
 
 
 
YENİ TƏFƏKKÜR 
VƏ 
ƏDƏBİ TƏNQİD 
  
 
280 
 
 
 
 
 
 
 
 
 
 
 
 
 
 
 
 
 
 
 
 
 
 
Нашир: Рафиг Хан-Сайад оьлу 
Техники редактор: Цлви Ариф 
Дизайнерляр: Ирадя Ящмядова, Жейщун Ялийев 
Оператор: Рцбабя Вялийева 
 
 
______________________________ 
Йыьылмаьа верилиб: 10.11.2012 
Чапа имзаланыб: 14.12.2012 
Ш.ч.в. 17,5, тираж 300 
«МБМ» мятбяясиндя чап олунуб. 
