 
 
 
 
 
───────────────────────────── 
MÜSTƏQİLLİYİMİZ 
ƏBƏDİDİR 
 
i y i r m i  y e d d i n c ı   k i t a b 
 
aprel, 2000 - iyun, 2000 
 
 
 
 
 
 
AZƏRNƏŞR 
BAKI-2009 
BBK 32 
Ə 56       
 
 
 
 
Buraxılışına məsul 
akademik 
 
RAMİZ MEHDİYEV 
 
 
 
  
 ƏLİYEV HEYDƏR 
Ə 56  Müstəqilliyimiz əbədidir. B., Azərnəşr, 2009,  496 səh. 
 
Müasir Azərbaycan dövlətinin banisi Heydər Əlirza oğlu Əliyevin oxuculara təqdim olunan 
«Müstəqilliyimiz əbədidir» çoxcildliyinin növbəti – 27-ci cildi ulu öndərin fəaliyyətinin 2000-ci il 
aprelin 28-dən iyunun 2-dək olan dövrünü əhatə edir. 
Kitabda dahi dövlət xadiminin bir sıra xarici dövlət və hökumət  nümayəndələri ilə danışıqları və 
söhbətləri verilmiş, Azərbaycanın beynəlxalq münasibətlər sistemində yeri və rolundan, Dağlıq 
Qarabağ probleminin həlli və münaqişənin nizama salınması ilə əlaqədar ölkəmizin prinsipial mövqe-
yindən, dost və qonşu ölkələr arasında ənənəvi qarşılıqlı faydalı əlaqələrin daha da möhkəmləndiril-
məsi və genişləndirilməsindən bəhs edən materiallar öz əksini tapmışdır. 
Burada, həmçinin, ulu öndərin Gəncəyə səfəri zamanı, Yenikənd SES-in açılışı mərasimindəki, «H» 
hərbi hissənin şəxsi heyəti və şəhər sakinləri ilə görüşlərdəki nitq və çıxışları, informasiya vasitələrinə 
müsahibələri, bəyanatları  və s. verilmişdir. 
 
  
 
 
 
 
200907651М  
0801000000
Я
−)(−
       
                               BBK-32  
 
 
 
 
 
 
 
© Azərnəşr, 2009 
2 
 
3 
 
 
KİTABIN İÇİNDƏKİLƏR 
 
BAKININ BİNƏQƏDİ RAYONU ƏRAZİSİNDƏ AKADEMİK ZƏRİFƏ 
ƏLİYEVA ADINA İSTİRAHƏT PARKININ AÇILIŞI MƏRASİMİNDƏ NİTQ 
 
28 aprel 2000-ci il........................................................................................................... 9 
  
ALMANİYA FEDERATİV RESPUBLİKASI BUNDESTAQININ XARİCİ 
ƏLAQƏLƏR KOMİSSİYASININ SƏDRİ HANS-ULRİX KLOZENİN 
BAŞÇILIQ ETDİYİ NÜMAYƏNDƏ HEYƏTİ İLƏ GÖRÜŞDƏ SÖHBƏT 
 
28 aprel 2000-ci il............................................................................................................ 12 
  
SYERRA–LEONE RESPUBLİKASININ PREZİDENTİ ZATİ-ALİLƏRİ  
CƏNAB ƏL-HACI ƏHMƏD-TECAN KABBAHA  
 
28 aprel 2000-ci il............................................................................................................ 16 
  
NATO-nun HƏRBİ KOMİTƏSİNİN SƏDRİ, İTALİYA HƏRBİ DƏNİZ 
QÜVVƏLƏRİNİN ADMİRALI QUİDO BENTURONİ BAŞDA OLMAQLA BU 
TƏŞKİLATIN NÜMAYƏNDƏ HEYƏTİ İLƏ GÖRÜŞDƏ SÖHBƏT 
 
28 aprel 2000-ci il............................................................................................................ 17 
  
NİDERLANDİYANIN KRALİÇASI ÜLYAHƏZRƏT BEATRİKSƏ  
28 aprel 2000-ci il............................................................................................................ 19 
  
NİDERLANDİYA KRALLIĞININ BAŞ NAZİRİ ZATİ-ALİLƏRİ CƏNAB 
VİM KOKA 
 
28 aprel 2000-ci il............................................................................................................ 20 
  
AZƏRBAYCANIN PRAVOSLAV XRİSTİANLARINA  
29 aprel 2000-ci il............................................................................................................ 21 
  
İRAN İSLAM RESPUBLİKASININ AZƏRBAYCANDA VIII SƏRGİSİNİN 
AÇILIŞI MƏRASİMİNDƏ NİTQ 
 
29 aprel 2000-ci il............................................................................................................ 22 
  
İRAN İSLAM RESPUBLİKASININ SƏNAYE NAZİRİ QULAMRZA 
ŞAFEİNİN BAŞÇILIQ ETDİYİ NÜMAYƏNDƏ HEYƏTİ İLƏ GÖRÜŞDƏ 
SÖHBƏT 
 
29 aprel 2000-ci il............................................................................................................ 28 
  
POLŞA RESPUBLİKASININ PREZİDENTİ ZATİ-ALİLƏRİ CƏNAB 
ALEKSANDR KVASNEVSKİYƏ 
 
1 may 2000-ci il .............................................................................................................. 31 
  
AZƏRBAYCANIN YƏHUDİ İCMASINA  
1 may 2000-ci il .............................................................................................................. 32 
  
BEYNƏLXALQ VALYUTA FONDUNUN II AVROPA DEPARTAMENTİNİN 
DİREKTORU CON ODUNQ–SMİ BAŞDA OLMAQLA BU MALİYYƏ 
QURUMUNUN NÜMAYƏNDƏ HEYƏTİ İLƏ GÖRÜŞDƏ SÖHBƏT 
 
1 may 2000-ci il............................................................................................................... 33 
  
"BAKILI OĞLANLAR" ŞƏN VƏ HAZIRCAVABLAR KOMANDASININ 
KONSERTİNDƏN SONRA KOMANDANIN ÜZVLƏRİ İLƏ GÖRÜŞDƏ 
SÖHBƏT 
 
5 may 2000-ci il............................................................................................................... 34 
  
4 
 
TÜRKİYƏ RESPUBLİKASININ PREZİDENTİ ZATİ-ALİLƏRİ CƏNAB 
ƏHMƏD NECDƏT SEZERƏ 
 
6 may 2000-ci il............................................................................................................... 35 
  
YENİ AZƏRBAYCAN PARTİYASI SİYASİ ŞURASININ İCLASINDA NİTQ   
6 may 2000-ci il............................................................................................................... 36 
  
CƏFƏR CABBARLININ ANADAN OLMASININ 100 İLLİK YUBİLEYİ 
MÜNASİBƏTİLƏ GÖRKƏMLİ DRAMATURQUN «AYDIN» PYESİNİN 
YENİ QURULUŞDA TAMAŞASI ZAMANI SƏNƏTKARLARLA SÖHBƏT 
 
7 may 2000-ci il............................................................................................................... 43 
  
İTALİYA RESPUBLİKASININ BAŞ NAZİRİ ZATİ-ALİLƏRİ CƏNAB 
CULİANO AMATOYA 
 
8 may 2000-ci il............................................................................................................... 46 
  
BÖYÜK VƏTƏN MÜHARİBƏSİNDƏ, İKİNCİ DÜNYA MÜHARİBƏSİNDƏ 
FAŞİZM ÜZƏRİNDƏ QƏLƏBƏNİN 55-ci İLDÖNÜMÜ – QƏLƏBƏ 
BAYRAMI MÜNASİBƏTİLƏ KEÇİRİLƏN MƏRASİMDƏ NİTQ  
 
9 may 2000-ci il............................................................................................................... 47 
  
AMERİKA BİRLƏŞMİŞ ŞTATLARI DÖVLƏT DEPARTAMENTİNİN 
REGİONAL MÜNAQİŞƏLƏR ÜZRƏ XÜSUSİ NÜMAYƏNDƏSİ SƏFİR KERİ 
KAVANO VƏ ONU MÜŞAYİƏT EDƏN ŞƏXSLƏRLƏ GÖRÜŞDƏ SÖHBƏT 
 
9 may 2000-ci il............................................................................................................... 52 
  
KANADA PARLAMENTİNİN XARİCİ İŞLƏR VƏ BEYNƏLXALQ TİCARƏT 
KOMİTƏSİNİN SƏDRİ BİLL QREHEM BAŞDA OLMAQLA BU ÖLKƏNİN 
NÜMAYƏNDƏ HEYƏTİ İLƏ GÖRÜŞDƏ SÖHBƏT 
 
10 may 2000-ci il............................................................................................................. 55 
  
SENEQAL RESPUBLİKASININ PREZİDENTİ ZATİ-ALİLƏRİ CƏNAB 
ABDULLA BEYDƏ 
 
 
11 may 2000-ci il ............................................................................................................ 60 
  
AMERİKA BİRLƏŞMİŞ ŞTATLARI DÖVLƏT DEPARTAMENTİNİN YENİ 
MÜSTƏQİLLİK QAZANMIŞ DÖVLƏTLƏRƏ YARDIM ÜZRƏ 
ƏLAQƏLƏNDİRİCİSİ SƏFİR UİLYAM TEYLORUN BAŞÇILIQ ETDİYİ 
NÜMAYƏNDƏ HEYƏTİ İLƏ GÖRÜŞDƏ SÖHBƏT 
 
11 may 2000-ci il............................................................................................................. 61 
  
İSRAİLİN MİLLİ BAYRAMI – MÜSTƏQİLLİK GÜNÜ MÜNASİBƏTİLƏ 
İSRAİL DÖVLƏTİNİN AZƏRBAYCANDAKI SƏFİRLİYİNİN TƏŞKİL 
ETDİYİ RƏSMİ QƏBULDA NİTQ 
 
11 may 2000-ci il ............................................................................................................ 65 
  
YENİYETMƏLƏRİN II RESPUBLİKA OYUNLARININ AÇILIŞI 
MƏRASİMİNDƏ NİTQ  
 
12 may 2000-ci il............................................................................................................. 67 
  
SANKT-PETERBURQ ŞƏHƏRİNİN QUBERNATORU CƏNAB VLADİMİR 
YAKOVLEVƏ 
 
13 may 2000-ci il ............................................................................................................ 68 
  
TÜRKİYƏ CÜMHURİYYƏTİNİN PREZİDENTİ ZATİ-ALİLƏRİ CƏNAB 
SÜLEYMAN DƏMİRƏLƏ 
 
13 may 2000-ci il ............................................................................................................ 69 
5 
 
YAPONİYANIN BAŞ NAZİRİ ZATİ-ALİLƏRİ CƏNAB YOŞİRO MORİYƏ  
15 may 2000-ci il ............................................................................................................ 70 
  
NİDERLANDIN KRALİÇASI ÜLYAHƏZRƏT BEATRİKSƏ  
15 may 2000-ci il ............................................................................................................ 71 
  
RUSİYA FEDERASİYASININ MDB-nin İŞLƏRİ ÜZRƏ NAZİRİ LEONİD 
DRAÇEVSKİ VƏ ONU MÜŞAYİƏT EDƏN ŞƏXSLƏRLƏ GÖRÜŞDƏ 
SÖHBƏT 
 
15 may 2000-ci il............................................................................................................. 72 
  
BİRLƏŞMİŞ MİLLƏTLƏR TƏŞKİLATININ İNSAN HÜQUQLARI 
KOMİSSİYASININ İŞGƏNCƏLƏRƏ QARŞI XÜSUSİ MƏRUZƏÇİSİ 
NAYCEL RODLİ VƏ ONU MÜŞAYİƏT EDƏN ŞƏXSLƏRLƏ GÖRÜŞDƏ 
SÖHBƏT 
 
15 may 2000-ci il............................................................................................................. 76 
  
NORVEÇİN KRALI ƏLAHƏZRƏT V HARALDA  
15 may 2000-ci il ............................................................................................................ 78 
  
NORVEÇ KRALLIĞININ BAŞ NAZİRİ ZATİ-ALİLƏRİ CƏNAB YENS 
STOLTENBERQƏ 
 
15 may 2000-ci il .......................................................................................................... 79 
  
RESPUBLİKA MİLLİ TƏHLÜKƏSİZLİK NAZİRLİYİNDƏ İDMAN- 
SAĞLAMLIQ KOMPLEKSİNİN AÇILIŞI MƏRASİMİNDƏ NİTQ 
 
16 may 2000-ci il............................................................................................................. 80 
  
QƏTƏR DÖVLƏTİNİN NƏQLİYYAT VƏ KOMMUNİKASİYA NAZİRİ 
ŞEYX ƏHMƏD BİN NASİR BİN FƏLİH ƏL–TƏNİ BAŞDA OLMAQLA BU 
ÖLKƏNİN NÜMAYƏNDƏ HEYƏTİ İLƏ GÖRÜŞDƏ SÖHBƏT 
 
16 may 2000-ci il............................................................................................................ 86 
  
İRAN İSLAM RESPUBLİKASININ XARİCİ İŞLƏR NAZİRİNİN MÜAVİNİ 
MURTUZA SƏRMADİ VƏ ONU MÜŞAYİƏT EDƏN ŞƏXSLƏRLƏ 
GÖRÜŞDƏ SÖHBƏT 
 
17 may 2000-ci il............................................................................................................. 88 
  
NORVEÇİN MİLLİ BAYRAMI – KONSTİTUSİYA GÜNÜ MÜNASİBƏTİLƏ 
NORVEÇİN AZƏRBAYCANDAKI SƏFİRLİYİNİN TƏŞKİL ETDİYİ RƏSMİ 
QƏBULDA NİTQ 
 
17 may 2000-ci il ............................................................................................................ 90 
  
TÜRKİYƏ RESPUBLİKASININ PREZİDENTİ ZATİ-ALİLƏRİ CƏNAB 
ƏHMƏD NECDƏT SEZƏRƏ 
 
18 may 2000-ci il ............................................................................................................ 91 
  
VATİKAN DÖVLƏTİNİN BAŞÇISI PAPA II İOANN PAVEL 
HƏZRƏTLƏRİNƏ 
 
18 may 2000-ci il............................................................................................................. 92 
  
AZƏRBAYCAN ELMİ-TƏDQİQAT ƏKİNÇİLİK İNSTİTUTUNUN 
ƏMƏKDAŞLARINA 
 
18 may 2000-ci il............................................................................................................. 93 
  
"JURNALİST"İN BAŞ REDAKTORU GENNADİ MALTSEVİN 
SUALLARINA CAVAB  
 
6 
 
18 may 2000-ci il............................................................................................................. 94 
  
QAÇQINLARIN VƏ MƏCBURİ KÖÇKÜNLƏRİN VƏZİYYƏTİNƏ HƏSR 
OLUNMUŞ «İNKİŞAF PROBLEMLƏRİ VƏ STRATEJİ PROBLEMLƏR» 
MÖVZUSUNDA BEYNƏLXALQ KONFRANSDA NİTQ 
 
18 may 2000-ci il............................................................................................................. 97 
  
KAMERUN RESPUBLİKASININ PREZİDENTİ ZATİ-ALİLƏRİ CƏNAB 
POL BİYAYA 
 
19 may 2000-ci il............................................................................................................. 104 
  
UKRAYNANIN HÖKUMƏT NÜMAYƏNDƏ HEYƏTİ İLƏ GÖRÜŞDƏ 
SÖHBƏT 
 
19 may 2000-ci il............................................................................................................ 105 
  
FRANSANIN «KASTEL» QRUPUNUN YÜKSƏK SƏLAHİYYƏTLİ 
NÜMAYƏNDƏSİ JAN-POL LANFRANKİ İLƏ GÖRÜŞDƏ SÖHBƏT 
 
19 may 2000-ci il............................................................................................................. 108 
  
YƏMƏN RESPUBLİKASININ PREZİDENTİ ZATİ-ALİLƏRİ CƏNAB ƏLİ 
ABDULLA SALEHƏ 
 
20  may 2000-ci il............................................................................................................ 110 
  
AMERİKA BİRLƏŞMİŞ ŞTATLARININ AZƏRBAYCAN 
RESPUBLİKASINDAKI SƏFİRİ STENLİ ESKUDERO İLƏ GÖRÜŞDƏ 
SÖHBƏT 
 
22 may 2000-ci il............................................................................................................ 111 
  
İORDANİYA HAŞİMİLƏR MƏMLƏKƏTİNİN MƏLİKİ ƏLAHƏZRƏT  
II ABDULLAYA 
 
22 may 2000-ci il............................................................................................................. 113 
  
GÜRCÜSTANIN PREZİDENTİ ZATİ-ALİLƏRİ CƏNAB EDUARD 
ŞEVARDNADZEYƏ 
 
23 may 2000-ci il............................................................................................................. 114 
  
YENİKƏND SU ELEKTRİK STANSİYASININ AÇILIŞI MƏRASİMİNDƏ VƏ 
DİGƏR TƏDBİRLƏRDƏ İŞTİRAK ETMƏK ÜÇÜN GƏNCƏ ŞƏHƏRİNƏ 
YOLA DÜŞMƏZDƏN ƏVVƏL BİNƏ HAVA LİMANINDA 
JURNALİSTLƏRİN SUALLARINA CAVAB 
 
23 may 2000-ci il............................................................................................................. 115 
  
YENİKƏND SU ELEKTRİK STANSİYASININ TƏNTƏNƏLİ AÇILIŞI 
MƏRASİMİNDƏ NİTQ 
 
23 may 2000-ci il............................................................................................................. 116 
  
ŞƏMKİR SU ELEKTRİK STANSİYASININ FƏALİYYƏTİ İLƏ 
TANIŞLIQDA SÖHBƏT 
 
23 may 2000-ci il............................................................................................................. 121 
  
GƏNCƏ «BÜLLUR» ZAVODUNUN KOLLEKTİVİ QARŞISINDA NİTQ  
23 may 2000-ci il............................................................................................................. 127 
  
DAHİ ŞAİR VƏ MÜTƏFƏKKİR NİZAMİ GƏNCƏVİNİN MƏQBƏRƏSİNİ 
ZİYARƏTİ ZAMANI NİTQ 
 
24 may 2000-ci il............................................................................................................. 129 
  
7 
 
GƏNCƏDƏKİ «N» HƏRBİ HİSSƏSİNİN ŞƏXSİ HEYƏTİ İLƏ GÖRÜŞDƏ 
NİTQ 
 
24 may 2000-ci il............................................................................................................. 135 
  
GƏNCƏ GİL-TORPAQ İSTEHSALAT BİRLİYİNDƏ NİTQ  
24 may 2000-ci il............................................................................................................. 139 
  
GƏNCƏ ŞƏHƏRİ SAKİNLƏRİ QARŞISINDA NİTQ  
24 may 2000-ci il............................................................................................................. 143 
  
GƏNCƏ «CİHAZ» İSTEHSALAT BİRLİYİNİN İSTEHSAL PROSESİ İLƏ 
TANIŞLIQDA SÖHBƏT 
 
24 may 2000-ci il............................................................................................................. 148 
  
GƏNCƏ ŞƏHƏRİ İCTİMAİYYƏTİNİN NÜMAYƏNDƏLƏRİ İLƏ GÖRÜŞDƏ 
NİTQ 
 
24 may 2000-ci il............................................................................................................. 151 
  
XORVATİYA RESPUBLİKASININ PREZİDENTİ ZATİ-ALİLƏRİ CƏNAB 
STEPAN MESİÇƏ 
 
27 may 2000-ci il............................................................................................................. 155 
  
28 MAY – RESPUBLİKA GÜNÜNƏ HƏSR OLUNMUŞ TƏNTƏNƏLİ 
MƏRASİMDƏ NİTQ 
 
27 may 2000-ci il............................................................................................................. 156 
  
BAYRAM KONSERTİ BAŞA ÇATDIQDAN SONRA RESPUBLİKANIN 
İNCƏSƏNƏT USTALARI İLƏ GÖRÜŞDƏ SÖHBƏT 
 
27 may 2000-ci il ............................................................................................................ 163 
  
28 MAY – RESPUBLİKA GÜNÜ ŞƏHİDLƏR XİYABANININ  ZİYARƏTİ 
ZAMANI BURADAN ŞƏHƏRİMİZİN GÖRMƏLİ YERLƏRİNİ SEYR 
EDƏRKƏN SÖHBƏT 
 
28 may 2000-ci il............................................................................................................. 164 
  
TÜRKİYƏNİN XARİCİ İŞLƏR NAZİRİ İSMAYIL CƏM İLƏ GÖRÜŞDƏ 
SÖHBƏT 
 
29 may 2000-ci il............................................................................................................. 167 
  
İNSAN HÜQUQLARI ÜZRƏ BEYNƏLXALQ HELSİNKİ FEDERASİYASININ 
İCRAÇI DİREKTORU ARON ROUDS VƏ BU BEYNƏLXALQ TƏŞKİLATIN 
İCRAÇI DİREKTORUNUN MÜAVİNİ BRİQİT DÜFUR İLƏ GÖRÜŞDƏ 
SÖHBƏT 
 
30 may 2000-ci il............................................................................................................. 171 
  
İTALİYA RESPUBLİKASININ PREZİDENTİ ZATİ-ALİLƏRİ CƏNAB 
KARLO ADZELLO ÇAMPİYƏ 
 
30 may 2000-ci il............................................................................................................. 175 
  
İTALİYA RESPUBLİKASININ BAŞ NAZİRİ ZATİ-ALİLƏRİ CƏNAB 
CULİANO AMATOYA 
 
30 may 2000-ci il............................................................................................................. 176 
  
ATƏT-in PARLAMENT ASSAMBLEYASININ PREZİDENTİ XANIM 
HELLE DAYN BAŞDA OLMAQLA BU TƏŞKİLATIN NÜMAYƏNDƏ 
HEYƏTİ İLƏ GÖRÜŞDƏ SÖHBƏT 
 
1 iyun 2000-ci il............................................................................................................... 177 
8 
 
İTALİYANIN MİLLİ BAYRAMI – RESPUBLİKA GÜNÜ MÜNASİBƏTİLƏ 
İTALİYANIN AZƏRBAYCANDAKI SƏFİRLİYİNİN TƏŞKİL ETDİYİ 
RƏSMİ QƏBULDA NİTQ 
 
2 iyun 2000-ci il............................................................................................................... 180 
  
Q E Y D L Ə R................................................................................................................. 182 
  
ŞƏXSİ ADLAR GÖSTƏRİCİSİ..................................................................................... 202 
  
COĞRAFİ ADLAR GÖSTƏRİCİSİ............................................................................... 206 
 
 
9 
 
 
BAKININ  BİNƏQƏDİ RAYONU ƏRAZİSİNDƏ AKADEMİK ZƏRİFƏ ƏLİYEVA ADINA 
İSTİRAHƏT PARKININ AÇILIŞI  
MƏRASİMİNDƏ NİTQ 
 
28 aprel 2000-ci il 
 
Əziz həmvətənlər!  
Bacılar, qardaşlar, əziz balalar!  
Əziz dostlar!  
Mən sizi – Bakının Binəqədi rayonunun sakinlərini səmimi-qəlbdən salamlayıram, bu gün sizinlə 
görüşümdən çox böyük sevinc hissi keçirdiyimi bildirirəm.  
Binəqədi rayonu Bakının böyük sənaye rayonlarından biridir. Ancaq son onilliklərdə Binəqədi rayonunda 
çoxlu yaşayış binaları, evlər tikilibdir və onun əhalisi artıbdır. Vaxtilə Binəqədi rayonu ancaq Binəqədidə 
çıxarılan neftlə əlaqədar, neft buruqları, neft mədənləri ilə tanınırdı. Ancaq indi Binəqədi, dediyim kimi, 
əhalisinə görə Bakının ən böyük rayonlarından biri olubdur. Burada Azərbaycanın, Bakının çox dəyərli vətən-
daşları yaşayırlar.  
Sevindirici haldır ki, bizim vaxtilə, otuz il bundan öncə başladığımız inşaat işləri, Bakının genişlənməsi, 
yaşayış binalarının tikilməsi və paytaxtımızın inkişaf etməsi proqramı yerinə yetirilib, çox işlər görülüb və son 
illərin çətinliklərinə baxmayaraq yenə də çox işlər görülməkdədir.  
Bunlarla bərabər, məni bu gün ən çox sevindirən odur ki, sizi çox gözəl əhval-ruhiyyədə görürəm. Bu hər 
şeydən üstündür. Bizim ölkəmiz Azərbaycan müstəqillik dövrünün ilk illərini yaşayır. Ölkəmiz demokratiya 
yolu ilə gedir, hüquqi dövlət qurmaq yolu ilə gedir, dünyəvi dövlət qurmaq yolu ilə gedir. İqtisadiyyatımız bazar 
iqtisadiyyatı yolu ilə inkişaf edir.  
Bütün bunlar, təbiidir ki, Azərbaycanda, o cümlədən onun hər bir guşəsində bir çox problemlər yaradıbdır. 
Biz bu problemlərin öhdəsindən gəlməyə çalışırıq. Bu problemlər insanların bir hissəsinin həyat tərzinə mənfi 
təsir göstəribdir. Biz bunları aradan qaldırmaq istəyirik. Bunları aradan qaldırmaq, vətəndaşlarımızın hamısının 
həyat tərzini yaxşılaşdırmaq istəyirik. Bunlar hamısı da indi bizim apardığımız iqtisadi siyasət vasitəsilə ola 
biləcəkdir. Bu iqtisadi siyasət Azərbaycanın iqtisadiyyatını ardıcıl olaraq inkişaf etdirəcək, Azərbaycanda hər 
bir vətəndaş işləmək, yaxşı yaşamaq üçün şərait əldə edəcəkdir. O günlər də uzaqda deyildir.  
Son illərdə iqtisadiyyat sahəsində gördüyümüz işlər, ölkəmizdə ictimai-siyasi sabitliyin təmin olunması, 
vətəndaşlarımızın rahat, sakitlik şəraitində yaşaması – bunlar hamısı Azərbaycanın, bizim paytaxtımızın, o 
cümlədən Binəqədi rayonunun böyük insan potensialının, böyük iqtisadi potensialının hərəkətə gətirilməsini 
təmin edəcəkdir. Biz artıq bunları görürük.  
Mən buradan baxıram, keçmişdə tikdiyimiz binaları görürəm. Onlar 70-ci illərdə tikilmişdir. Onlarla yanaşı, 
burada yeni tikilən binaları da görürəm. Burada gözəl bir park salınmışdır, bu parkı görürəm. Burada aparılmış 
abadlıq işlərini görürəm. Bunlar hamısı sizin zəhmətinizin, fədakarlığınızın nəticəsidir. Bütün bunlar 
dövlətimizin, müstəqil Azərbaycan dövlətinin apardığı siyasətin və həyata keçirdiyi tədbirlərin nəticəsidir.  
Mənim buraya gəlməyimin əsas səbəbi sizin yaratdığınız yeni parkla tanış olmaqdan ibarətdir. Təbiidir ki, 
parkla tanış olarkən onu quranlarla, yaradanlarla, onun ətrafında yaşayanlarla və bu parkdan istifadə edənlərlə, 
faydalananlarla da görüşmək nəzərdə tutuldu və bu  mənə nəsib olubdur.  
Bilirsiniz ki, 30 il bundan öncə mən Azərbaycanda birinci növbədə paytaxtımızın – Bakının yaşıllaşdırılması 
proqramını irəli sürmüşəm. O illərdə – 70-ci illərdə və 80-ci illərin sonuna qədər bu proqram ardıcıl surətdə 
yerinə yetirilibdir. Həm ayrı-ayrı guşələrdə, həm böyük prospektlərin sağ-sol tərəfində, həm də küçələrdə 
tikilmiş yaşayış evlərinin önündə, ətrafında, müxtəlif yerlərdə ağaclar əkilib və bunlar 20–30 il ərzində 
böyüyüb, Bakı şəhəri yaşıllaşıbdır.  
Buraya yığışanların içərisində bütün nəsillərin nümayəndələri var: yaşlı nəslin də, orta nəslin də 
nümayəndələri var, gənc nəslin də, uşaqların da nümayəndələri var. Biz – yaşlı nəsil 30 il bundan öncə 
başladığımız işləri hansı şəraitdə başladığımızı yaxşı bilirik. O, nə şərait idi? Bakı – gözəl şəhər, böyük sənaye 
şəhəri yaşıllıqdan məhrum idi. Keçmiş zamanlardan, əsrin əvvəllərindən Bakıda bir neçə yerdə ağaclar əkilmiş, 
onlar böyümüşdü və Bakının bir neçə guşəsində ayrı-ayrı bağlar və kiçik parklar var idi. Onlardan ən böyüyü, 
təbii ki, əsrin əvvəlində yaranmış Dənizkənarı bulvar idi. O vaxt, o illər – təkcə əsrin əvvəlində yox, sonrakı 
illərdə, 30-cu, 40-cı illərdə – bu şəxsən mənim xatirimdədir – Bakı əhalisinin ən böyük istirahət yeri, yəni ağac 
altında, kölgədə oturub istirahət etmək yeri, hava udmaq, təmiz havada olmaq yeri Bakının Dənizkənarı bulvarı 
idi.  
Biz onu yaradanlara minnətdar olmalıyıq. Bilirsiniz ki, bulvarı yüksək qiymətləndirərək, mən ona Milli park 
statusu vermişəm, xüsusi fərman imzalamışam. Əminəm ki, bundan sonra bizim Milli parkımız daha da 
gözəlləşəcək, inkişaf edəcək və bütün Azərbaycan üçün nümunə olacaqdır.  
10 
 
Ancaq şəhər əsrin əvvəlində olan şəhər deyildir. Heç 40-cı, 50-ci illərdə olan şəhər də deyildir. Şəhər 
böyüyüb, yeni-yeni mikrorayonlar yaranıb, həddindən çox yaşayış binaları tikilib, insanlar burada yaşayırlar. 
Ancaq insana təkcə mənzil lazım deyil, yaşamaq üçün yer lazım deyil – o azdır. İnsanın gərək istirahət etmək 
üçün də imkanı olsun. Onun üçün yaranmış mikrorayonlarda yaşıllıq işlərinin aparılması, hər evin qarşısında 
ağaclar əkilməsi və hər mikrorayonda müəyyən bir sahədə yeni parkların yaranması mənim 70-ci ildən başladı-
ğım həmin proqramın həyata keçməsidir.  
Mən qeyd etdim ki, 80-ci illərin axırına qədər bu proqram yerinə yetirilibdir. Ancaq sonra Azərbaycanda, o 
cümlədən Bakıda hərc-mərclik dövrü, hakimiyyətsizlik dövrü və müxtəlif cinayətkarların, cinayətkar dəstələrin 
cəmiyyətdə özlərinə yer tutaraq cəmiyyəti dağıtmaq prosesi, dövrü idi – o vaxt nəinki ağaclar basdırmırdılar, 
hətta əkilmiş ağacları da qırırdılar, kəsirdilər, yandırırdılar, yaxud başqa məqsədlər üçün istifadə edirdilər.  
Mən 1993-cü ildə yenidən Bakıya qayıdarkən öyrəndim ki, bizim yaratdığımız bəzi böyük mikrorayonlarda, 
parklarda ayrı-ayrı mafioz adamlar ağacları kəsib özləri üçün evlər tikmişlər. Demək, bu insanlar öz şəxsi 
mənafelərinə görə xalqın, dövlətin, millətin, vətəndaşların mənafelərini tapdalamışlar, hüquqlarını tapdalamışlar. 
Bu isə cəmiyyətdə qəbul oluna bilməz. Cəmiyyət buna dözə bilməz, cəmiyyət bununla razı ola bilməz və dözmədi, razı 
ola bilmədi. Xalqa, millətə, vətəndaşlarımıza zərər gətirən, onlara qarşı cinayət edən və deyə bilərəm ki, xəyanət edən 
bütün o qruplar, dəstələr – hamısı bizim tərəfimizdən ləğv olundu. Biz Azərbaycanı bu cinayətkar dəstələrdən 
təmizlədik, cinayətkar ünsürlərdən təmizlədik, cinayətkarların vətəndaşlar üzərində olan hakimiyyətini aradan götürdük 
və indi gözəl, sakit, sərbəst yaşamağa imkan yaratmışıq.  
Azərbaycanda ictimai-siyasi sabitlik bərpa olubdur və Bakıda, Azərbaycanın bütün yerlərində hökm sürür. 
Demək, belə bir şəraitdə indi quruculuq prosesi gedir və quruculuq prosesinin də bir hissəsi, dediyim kimi, 
Bakıda yaşıllaşdırmanı davam etdirmək, yeni-yeni parklar salmaq, yaşayış binalarının ətrafında ağaclar 
əkməkdir. Bunların hamısı Bakını yaşıl bir şəhərə döndərir. Ancaq gələcəkdə Bakı bundan da gözəl şəhər 
olacaqdır. Çünki hər bir şəhər nə qədər çox yaşıl olsa, o qədər də gözəldir.  
Ancaq mən 30 il öncə bu proqramı başlayarkən bunu təkcə gözəllik naminə etməmişəm. Bakı sənaye 
şəhəridir. Hər bir sənaye şəhərində, təbiidir ki, ətraf mühit, xüsusən hava, xüsusən su sənaye müəssisələrindən 
müxtəlif maddələr atılması nəticəsində müəyyən qədər çirklənir, müəyyən qədər zəhərlənir. Ona görə də 
havanın təmizlənməsi üçün, ətraf mühitdə təmiz havanın təmin olunması üçün yaşıllıqdan, ağaclardan faydalı, 
səmərəli vasitə yoxdur.  
Havanın təmizlənməsini ağaclardan başqa heç bir yol ilə, heç bir vasitə ilə təmin etmək olmaz. Yəni bunu 
heç bir şeylə əvəz etmək olmaz. Ağacların, yaşıllıqların havanı təmizləməsi heç bir başqa vasitə ilə əldə oluna 
bilməz. Yəni başqa bir üsul bunun əvəzini verə bilməz. Məhz buna görə də mən Bakının yaşıllaşması işinə 
başlamışam.  
O vaxt mən müraciət etdim ki, hər bir Bakı sakini iki ağac əksin və böyütsün. Çoxları bunu etdilər və kim 
etmədisə, onun əvəzinə başqaları iki yox, üç, dörd, beş, on, on beş ağac əkdilər, yetişdirdilər. İndi görürsünüz, 
buradan bu ağaclara baxın. İndi burada yaratdığınız parka baxın! Ora baxın, bura baxın! Bunlar hamısı insan 
zəhmətinin işidir, sizin əlinizin zəhmətinin bəhrəsidir. Sizin fədakarlığınızın nəticəsidir. Bax, bu  məni 
sevindirir.  
Mən burada, yenə də deyirəm, bu parka baxmağa gəlmişdim, amma sizi görməkdən daha da şadam. Təbiidir 
ki, bu park da məni sizi görmək kimi sevindirir.  
İnanmayanlar da, anlamayanlar da, dərk edə bilməyənlər də artıq inanmalıdırlar, anlamalıdırlar, dərk 
etməlidirlər ki, insan gərək öz ətrafını həmişə gözəl etsin. İnsan yaşadığı evin ətrafını, öz evinin içini də, eşiyini 
də, yaşadığı rayonu, yaşadığı şəhəri gözəlləşdirməlidir, təmizləməlidir.  
Bilirəm, indi bizim yerli hakimiyyət orqanlarının bəlkə də böyük imkanları yoxdur ki, hər yerdə təmizlik işi 
aparsınlar. Ancaq əgər hər bir vətəndaş, hər bir Bakı sakini öz evinin ətrafında, yaşadığı binada təmizlik işləri 
aparsa və buna nail olsa, ərazini yaşıllaşdırsa, öz binasını gözəlləşdirsə, bilin ki, bu bizim hakimiyyət 
orqanlarına da kömək olacaqdır. Ancaq bunun nəticəsi xalq üçün, sizin üçün və vətəndaşlar üçün olacaqdır.  
Mən sizi bax, bu yola dəvət edirəm. Mən sizdən bu cür fədakarlıq gözləyirəm və məmnunam ki, Bakıda bu iş 
son illər çox böyük vüsət alıbdır, bir çox belə parklar yaranıbdır, hər birində insanlar istirahət edir. İndi baxıram, 
o tərəfdə də, bu tərəfdə də, sol tərəfdə də, sağ tərəfdə də, arxada da, öndə də – hamısında yaşayış evləri var. 
Amma insan gəlib elə öz mənzilinin içərisində istirahət edə bilməz. Buradan durub gedəsən Dənizkənarı 
bulvara, bizim Milli parka – buna nə qədər vaxt sərf etmək lazımdır. Bakının hamısı ora yığışsa, onda orada yer 
olmayacaqdır. Amma öz evinin yanında, öz ərazisində hər bir vətəndaşın parkda istirahət etmək imkanı əldə 
etməsi – bu, böyük nemətdir və mənim də məqsədim bundan ibarətdir.  
İndi görürəm, burada nə qədər çox gənc var, nə qədər gözəl uşaqlar var. Bu məni nə qədər sevindirir. Amma 
mən bir də ona görə sevinirəm ki, bu gənclərin, bu uşaqların bax, bu ağacların altında, bu çiçəklərin arasında, bu 
parkda istirahət etməyə, oynamağa imkanları vardır. O ki qaldı yaşlı nəslə, bizim təqaüdçülərə – onlar üçün 
mütləq belə yerlər lazımdır. Çünki onlar işləyiblər, çalışıblar, haqq qazanıblar ki, istirahət etsinlər. Amma 
istirahət etmək elə evində oturub, çarpayının üzərində uzanmaqdan ibarət olmamalıdır. İstirahət etmək üçün 
gərək təmiz hava alsın, qonşusu ilə görüşsün, danışsın, nə bilim, nərd oynasın, qeybət etsin.  
11 
 
Görürəm ki, bu söz hamısından çox xoşunuza gəldi. Qeybət edin, qeybət ümumi mənada pis şey deyildir: 
fikrini deyirsən, başqasının fikrini öyrənirsən. Amma biri onun-bunun dalınca danışır, biri düz danışır, biri yalan 
danışır. Bunlar hamısı bizim insan cəmiyyətində əsrlər boyu mövcud olan bir haldır. Biz bunu nə dəyişdirə 
bilərik, nə də bundan xilas edə bilərik və buna ehtiyac da yoxdur. Ancaq mən hamınızdan xahiş edirəm ki, 
qeybət edəndə ədalətli olun və ədalətsiz qeybətçilərə qarşı mübarizə aparın.  
Mən əminəm ki, Bakı Şəhər İcra Hakimiyyəti və Bakı şəhəri rayonlarının icra hakimiyyətləri tərəfindən son 
illər aparılan bu işlər davam edəcəkdir. Mən bu işləri – həm Bakı Şəhər İcra Hakimiyyətinin fəaliyyətini, həm 
də şəhərimizin rayonlarının icra hakimiyyətlərinin fəaliyyətini yüksək qiymətləndirirəm. Ancaq təbiidir ki, onlar 
bu işləri təkcə özləri görə bilməzlər. Onlar bu işləri müəyyən müəssisələr, təşkilatlar vasitəsilə görürlər. Onlar 
bu işləri ayrı-ayrı mikrorayonlarda yaşayan vətəndaşlar vasitəsilə, sizinlə birgə görürlər. Yəni öz torpağına, öz 
elinə, öz rayonuna xoş münasibət, ürək yanğısı göstərən insanlarla, sizinlə birgə görürlər.  
Bir halda siz buraya yığışmısınız, mən hesab edirəm ki, siz hamınız bu gözəl parkın yaradılmasının 
iştirakçısısınız. Ona görə də mən hakimiyyət orqanlarına da, sizə də bu gözəl, xeyirxah işlərinizə görə təşəkkür 
edirəm.  
Bizim heykəltəraşlar, memarlar təşəbbüs göstəriblər – akademik, professor Zərifə xanımın, mənim mərhum 
həyat yoldaşımın büstünü bu parkda qoyublar. Doğrudur, mən bunu bilmirdim. Bu onlar tərəfindən göstərilən 
təşəbbüsdür. Mən bu təşəbbüsə görə çox məmnunam. Bu işdə təşəbbüs göstərənlərin, mənim ailəmə münasibət 
göstərənlərin hamısına dərindən minnətdarlığımı bildirirəm. Çox sağ olun.  
Mən burada çoxlu gənclər görürəm. Yenə də deyirəm, bu məni sevindirir. Çünki gənclər müstəqil 
Azərbaycanın, ölkəmizin gələcəyidir. Mən gənclərdə xoş əhval-ruhiyyə görürəm. Hər bir insanın sifətinə, 
geyiminə, paltarına baxıram – Allaha şükürlər olsun, görürəm ki, pis deyil. Təbiidir ki, bundan da yaxşı 
olmalıdır. Mən istəyirəm bundan da yaxşı olsun. Bax, bugünkü bu mənzərənin hamısı məni sevindirir. İnanıram 
ki, heç kəs xüsusi bayram paltarı geyib buraya gəlməyibdir. Burada hər kəs öz adi paltarındadır.  
Respublikamıza bəzən xarici ölkələrdən qonaqlar, dövlət başçıları gəlir. Mən hava limanında onları 
qarşılayıram, sonra şəhərə gətirirəm. Onlar şəhərdə gəzərkən fikir verirlər ki, xalqımızın əhval-ruhiyyəsi, xarici 
görünüşü, geyimi, paltarı necədir. Mən onlara şikayət edirəm ki, bizim ölkənin bəzi çətinlikləri vardır – 
torpaqlarımızın 20 faizi işğal olunubdur, işğal edilmiş torpaqlardan bir milyondan çox azərbaycanlı yerindən-
yurdundan qaçqın düşübdür, çadırlarda yaşayırlar. Bunlar həqiqətdir. Yurdlarından didərgin düşərək çadırlarda 
yaşayan insanlar çox ağır vəziyyətdədirlər. Biz onların yaşayışını müəyyən səviyyədə saxlamaq üçün nə 
mümkündür edirik. Mən xarici ölkələrin dövlət başçılarına müraciət edirəm ki, bizə yardım göstərin.  
Onların çoxu həmin çadırları görmür, amma şəhərimizin küçələrində, prospektlərində insanlarımızı – 
gənclərimizi, qadınları, qızları, oğlanları görürlər və deyirlər ki, sizin insanlar belə gözəldirlər, gözəl əhval-
ruhiyyədədirlər, yaxşı geyimləri vardır, siz niyə belə çox narahatlıq keçirirsiniz? Mən isə onlara deyirəm ki, 
bizim xalqın bir xüsusiyyəti var – onlar heç vaxt öz çətinliklərini başqalarına göstərməzlər. Onlar öz çətin-
liklərini özləri həll edərlər və heç vaxt göstərməzlər ki, çətinlikləri var. Bu  bizim xalqımızın xüsusiyyətidir.  
Ancaq bununla bərabər, görürəm və sevinirəm ki, hamınız yaxşısınız. Gənclərimiz, uşaqlar çox gözəldirlər. 
Bu məni sevindirir. Çünki Azərbaycanın prezidenti kimi, mən təkcə bu gün haqqında yox, gələcək haqqında da 
düşünürəm. Mən inanıram ki, bir müstəqil dövlət kimi, Azərbaycan daim müstəqil, xalqımız həmişə azad 
yaşayacaqdır. Bizim gördüyümüz bu işlər xalqımızı gələcəkdə daha da yaxşı yaşadacaqdır. Biz bunları gənclərə 
əmanət edirik, etibar edirik. Ona görə də gənclərimiz bu gün həm fiziki, həm zehni cəhətdən nə qədər sağlam 
olsalar, Azərbaycanın gələcəyi də o qədər etibarlı əllərdə, o qədər gözəl olacaqdır. Mən buna inanıram.  
Mən sizin hamınıza cansağlığı, işlərinizdə uğurlar arzu edirəm. Problemlərə, çətinliklərə gəldikdə isə onu 
demək istəyirəm ki, bilin, inanın – biz gecə də, gündüz də bu çətinliklərlə vuruşuruq, mübarizə aparırıq və onları 
ilbəil aradan qaldırırıq. Bilin ki, biz onları aradan qaldıracağıq.  
Bizim əsas problemimiz işğal olunmuş torpaqlarımızı Ermənistan silahlı qüvvələrindən azad etmək və 
yerindən-yurdundan didərgin düşmüş soydaşlarımızı öz elinə, obasına qaytarmaqdır. Biz buna mütləq nail 
olacağıq, sülh yolu, danışıq yolu ilə nail olacağıq. Mən müharibənin başlanmasının, gənclərimizin yenidən 
gedib şəhid olmasının tərəfdarı deyiləm. Mən bu məsələnin sülh yolu ilə həll edilməsinə çalışıram və əmin ola 
bilərsiniz ki, biz bu məsələni həll edəcəyik, qaçqınlar, köçkünlər öz yerlərinə qayıdacaqlar, Azərbaycanın ərazi 
bütövlüyü bərpa olunacaqdır. Ölkəmizin başqa problemləri də həll ediləcəkdir.  
Bilirsiniz ki, neft sərvətlərimizin istifadə edilməsi barədə son beş ildə apardığımız işlər artıq öz gözəl 
nəticələrini verir. Dünyanın ən böyük neft şirkətləri Azərbaycana gəlibdir. Onlar bizimlə bərabər Xəzər 
dənizinin Azərbaycan sektorunda böyük işlər görürlər. Bunlar ölkəmizin gələcəyinə çox böyük əsas yaradıbdır. 
5–10 ildən sonra Azərbaycan dünyanın iqtisadi cəhətdən inkişaf etmiş ən zəngin ölkələrindən biri olacaqdır. Biz 
bunu sizin üçün, xalqımız, millətimiz üçün, gələcək nəsillər üçün edirik.  
Mən sizinlə bu görüşümdən sevinc hissi keçirdiyimi bir daha bildirirəm. Sizin hamınıza cansağlığı, səadət, 
bütün işlərinizdə uğurlar arzu edirəm. Mənə göstərdiyiniz bu məhəbbətə, Azərbaycan prezidenti kimi, mənə 
göstərdiyiniz bu etibara, dəstəyə görə hamınıza səmimi-qəlbdən təşəkkür edirəm. Sağ olun. 
 
12 
 
 
ALMANİYA FEDERATİV RESPUBLİKASI BUNDESTAQININ XARİCİ  ƏLAQƏLƏR  
KOMİSSİYASININ SƏDRİ HANS-ULRİX KLOZENİN BAŞÇILIQ ETDİYİ NÜMAYƏNDƏ 
HEYƏTİ İLƏ GÖRÜŞDƏ SÖHBƏT 
 
Prezident sarayı 
 
28 aprel 2000-ci il 
 
H e y d ə r   Ə l i y e v: Hörmətli qonaqlar, Azərbaycana xoş gəlmisiniz! Mən sizi səmimi-qəlbdən 
salamlayıram. Almaniya ilə Azərbaycan arasındakı əlaqələrin inkişaf etməsində sizin bu ziyarətinizi mühüm 
hadisə hesab edirəm. 
Təəssüflər olsun ki, xeyli zamandır Almaniya parlamentinin nümayəndələri Azərbaycana gəlməmişlər. 
Doğrudur, sizin parlamentin bir deputatı – cənab Vimmer əvvəllər bura tez-tez gəlirdi. Cənab səfir, elədir, yoxsa 
yox? 
K r i s t i a n   Z i b e k (Almaniyanın Azərbaycandakı səfiri): Cənab Prezident, bəli, elədir. 
H e y d ə r   Ə l i y e v: Amma belə geniş tərkibdə parlament nümayəndələri çoxdandır gəlmirdi. Mən 
bilirəm, sizin özünüzün də başınız qarışıq idi – seçkilər keçirirdiniz, yeni hökumət qururdunuz, yeni parlament 
yaratmısınız. Ancaq biz arzu edirik, istəyirik ki, Almaniya ilə Azərbaycan arasındakı əlaqələr daim inkişaf etsin. 
Bir vaxt var idi ki, bu əlaqələr çox intensiv inkişaf edirdi. Almaniyanın Xarici İşlər naziri cənab Xangel bura 
gəlmişdi, parlament nümayəndələri gəlmişdilər. 
Mən 1996-cı ildə Almaniyaya rəsmi səfər etdim və çox dəyərli görüşlər keçirdim. Bizim parlamentin, Milli 
Məclisin sədri Murtuz Ələsgərovun da sizin parlamentin sədri ilə görüşü olubdur. Amma bunlar azdır. Biz istəyirik 
ki, bu görüşlər daha çox olsun və bir daha qeyd edirəm ki, biz Almaniya ilə Azərbaycan arasındakı əlaqələrə xüsusi 
əhəmiyyət veririk. Buyurun. 
H a n s – U l r i x   K l o z e: Cənab Prezident, səmimi sözlərinizə görə Sizə öz minnətdarlığımı bildirirəm. 
Bu bizim üçün çox böyük şərəfdir ki, Siz bizi qəbul etmək üçün vaxt tapa bilmisiniz. Mən Sizin sözlərinizlə 
razıyam. Biz öz münasibətlərimizi gücləndirməliyik. Əgər bilmək istəsəniz, bizim bugünkü görüşümüz də 
Azərbaycana ardı-arası kəsilməyən marağımızın bir təzahür formasıdır. 
Biz son iki ildə Balkandakı və Kosovodakı problemlərlə ciddi məşğul idik. Bunlar elə problemlərdir ki, 
əfsuslar olsun, bizi hələ uzun müddət məşğul edəcəkdir. 
Keçmiş kanslerimiz cənab  Şmidt ilə söhbətim zamanı o bizim orada qalma müddətimizi, bu məsələ ilə 
məşğulolma müddətimizi təqribən 25 il müəyyənləşdirdi. Yəni biz hələ 25 il bu məsələ ilə məşğul olacağıq. 
H e y d ə r   Ə l i y e v: Hansı məsələ ilə? 
H a n s – U l r i x   K l o z e: Yəni Balkanda neçə il qalacağımız məsələsini ki, biz orada bütün problemləri 
yoluna qoya bilək. 
H e y d ə r   Ə l i y e v: Hansı kansler? 
H a n s – U l r i x   K l o z e: Keçmiş kansler cənab Şmidt. 
H e y d ə r   Ə l i y e v: Cənab Şmidt – bəli, bilirəm. Hələ o vaxt bunu deyibdir? 
H a n s – U l r i x   K l o z e:  Xeyr, mən onunla on gün bundan qabaq görüşmüşəm, onda deyirdi. 
H e y d ə r   Ə l i y e v: Bəli, bu onun fikridir. 
H a n s – U l r i x   K l o z e: Əgər biz bu hadisələrdən nəticə çıxarsaq, onda belə demək olar ki, yaranmaqda 
olan böhranla yaranmamışdan qabaq, meydana gəlməmişdən əvvəl məşğul olmaq daha sərfəlidir, nəinki sonrakı 
mərhələlərdə ona hərbi güclə təsir edəsən. Bu da o deməkdir ki, siyasət ümumiyyətlə, hərbdən  qabağa 
düşməlidir və ondan əvvəl həll etməlidir. Əgər siyasətlə  mümkün olmursa, onda hərb öz sözünü deməli olur. 
Hazır Çeçenistanda  böhran vardır. Əfsuslar olsun ki, biz buna heç nə edə bilmirik. Bizim narahatlığımız 
ondan ibarətdir ki, bu böhran cənuba doğru genişlənə bilər və onda narahatlığımız daha da artar. Bütün  bunlara 
görə biz qərara gəldik ki, müəyyən müddət geri qalmağımıza, buradan kənarda qalmağımıza baxmayaraq, indi 
Qafqaza bir daha səfər edək. Biz burada iqtisadi maraqları təmsil etmirik. Bu, parlamentin xarici əlaqələr 
komissiyasının işi, səlahiyyəti deyildir. Biz sadəcə olaraq, öyrənmək istəyirik ki, ümumiyyətlə, Qafqazdakı 
dövlətlərin bir-birinə münasibətləri necədir və eləcə də şimaldakı və cənubdakı böyük qonşu dövlətlərlə münasi-
bətləri nə şəkildədir. 
Cənab Prezident, bizimlə gələn nümayəndə heyətinin tərkibində bir çox partiyaların nümayəndələri təmsil 
olunublar. Burada həm Xristian Demokrat İttifaqının, həm sosial-demokratların, həm də ASP-nin, yəni keçmiş 
Almaniya Vahid Sosialist Partiyasının yerinə yaranan Sosialist Partiyasının. 
H e y d ə r   Ə l i y e v: Keçmiş Kommunist Partiyası? 
H a n s – U l r i x    K l o z e: Bəli. Onların nümayəndəsi vardır. Bununla göstərmək istəyirik ki, bizim xarici 
siyasət məsələlərinə bütün partiyaların necə böyük marağı vardır. 
13 
 
Cənab Prezident, Siz çox təcrübəli bir siyasətçisiniz. Biz də Sizin bu təcrübənizdən özümüz üçün, daxili 
siyasətimiz üçün müəyyən biliklər götürmək istəyirik. 
Cənab Prezident, nəzərinizə çatdırmaq istəyirəm ki, Azərbaycandan sonra biz Gürcüstana, Tbilisiyə 
gedəcəyik və görüşlərimizi Ermənistanda – Yerevanda tamamlayacağıq. Bu region barədə biz bura gəlməzdən 
qabaq Moskvada Rusiya siyasətçiləri ilə söhbət aparmışıq. Eləcə də Tehranda İran siyasətçiləri ilə bu məsələni 
müzakirə etmişik. Biz maraqlanırıq ki, bu regionda, bu geniş əhatə dairəsində nələr baş verir. 
Çeçenistanda baş verən hadisələrə biz çox diqqətlə yanaşırıq, onu çox diqqətlə izləyirik. Ümumiyyətlə, belə 
qərara gəlmişik ki, orada baş verənlər dinc əhali üçün çox dəhşətli olaylardır. Cənab Prezident, zəifliyimiz 
ondadır ki, ümumiyyətlə, biz siyasi məsələnin nə olmasına, görünür, düzgün tərif verə bilmirik. Əsas diqqətimiz 
bundan ibarətdir ki, Rusiyanın Çeçenistandakı uğurları bu hərbi tamaşanın artistlərini cənuba doğru yeriməyə 
sövq edə bilər, onlar cənuba doğru yeriyə bilərlər. Onda bütün region üçün çətinliklər, ağır nəticələr baş verə 
bilər. Biz rusiyalı həmkarlarımıza bu barədə danışanda həmişə demişik ki, mütləq bundan qaçmaq lazımdır. 
Amma ümumiyyətlə, Rusiyanın maraq dairəsi barədə aydın təsəvvürümüz yoxdur. Bizim buraya gəlişimizin sə-
bəbi də elə budur. 
H e y d ə r   Ə l i y e v: Təşəkkür edirəm. Mən bir də qeyd etmək istəyirəm ki, müstəqil Azərbaycan 
Almaniya ilə əlaqələrinə xüsusi əhəmiyyət verir. bütün sahələrdə – həm siyasi sahədə, həm iqtisadi sahədə, həm 
humanitar sahədə. Biz bilirik və bu, məlum  bir şeydir ki, Almaniya dünyada böyük dövlətlərdən, iqtisadi 
cəhətdən inkişaf etmiş, böyük iqtisadi potensiala malik olan dövlətlərdən biridir. Almaniya Avropada ən böyük 
– həm  əhalisinə  görə, həm də iqtisadi potensialına görə böyük bir dövlətdir. 
Biz bilirik ki, Almaniya Avropa Birliyində, Avropa Şurasında çox mühüm rol oynayır və buna görə də biz 
həmişə hesab etmişik ki, Almaniya Qafqaz məsələləri ilə yaxından məşğul olmalıdır və burada səmərəli iş görə 
bilər. Hətta Ermənistan – Azərbaycan münaqişəsi – yəqin ki, sizə bu məlumdur – onun sülh yolu ilə həll 
olunması prosesində biz Almaniyanı bu işə ciddi cəlb etməyə çalışdıq. 
Siz bilirsiniz ki, Almaniya ATƏT tərəfindən təşkil olunmuş Minsk qrupunun üzvüdür. 1996-cı ilin dekabr 
ayında ATƏT-in Lissabon zirvə görüşündə Ermənistan–Azərbaycan münaqişəsinin  həll olunması üçün  mühüm 
bir bəyanat qəbul edildi. O vaxt da ATƏT-in Minsk qrupunun həmsədrlərində dəyişiklik aparılırdı. ATƏT-in 
Minsk qrupuna Rusiya və bir də Finlandiya sədrlik edirdi. Finlandiyanın vaxtı qurtardı. Biz çox istəyirdik ki, 
Finlandiyanın yerinə Rusiya ilə bərabər, Almaniya Minsk qrupunun həmsədri olsun. 
Minsk qrupunda sizin  ölkənin səfiri var idi – Lambax. O bu problemləri çox yaxşı bilirdi. Vaxtaşırı 
Ermənistana, Azərbaycana gəlirdi və biz görürdük ki, o, ədalətli mövqe tutur. Amma bir ona görə yox. Təbiidir 
ki, öz şəxsi mövqeyini tutmurdu, öz ölkəsinin mövqeyini təmsil edirdi. Ona görə biz təklif etdik ki, Rusiya ilə 
bərabər, Almaniya Minsk qrupuna həmsədrlik etsin. Ancaq hansısa proseslər getdi. Mən belə hiss etdim ki, 
Rusiya bunu istəmədi və Almaniya da özü bu təklifdən imtina etdi. Yəni mən bunu sizə çatdırmaqla – bəlkə bu 
sizə məlum deyil, ancaq hörmətli səfir bilir – onu demək istəyirəm ki, biz Almaniyaya nə qədər ümid bəsləyirik, 
nə qədər etibar edirik. Almaniya namizədliyini geri götürəndən sonra Minsk qrupuna üç ölkə – Rusiya, Amerika 
Birləşmiş Ştatları, Fransa sədrlik etdi. 
Mən keçən ilin noyabr ayında İstanbulda ATƏT-in zirvə görüşündə sizin ölkənin federal kansleri hörmətli 
Şröder ilə görüşdüm. Vaxtın az olmasına baxmayaraq biz onunla bu məsələ barəsində fikir mübadiləsi apardıq. 
Amma bütün bunlara baxmayaraq, mən sizə deyirəm – biz hiss edirik ki, Almaniya bizim bu problemə 
əvvəlkinə nisbətən daha soyuq yanaşır. İndi Lambax da yoxdur. Heç olmasa o, hərdənbir bura gəlirdi, regionda 
olurdu – Ermənistanda, Azərbaycanda olurdu. İndi bu da yoxdur. Təbiidir ki, biz bundan narazıyıq. 
Siz dediniz ki, Kosovo, Balkan problemləri ilə məşğul olursunuz və dediniz ki, sizi Çeçenistan problemi çox 
narahat edir. Mən sizin bu fikirlərinizlə razıyam. Həqiqətən, bu problemlər dünya üçün, Avropa üçün çox ciddi 
problemlərdir. 
Sizi narahat edir ki, Rusiyanın hərbi hissələri Çeçenistanda insan hüquqlarını pozur. Mən bununla da 
razıyam. Bizi həmişə təəccübləndirir ki, bu problemlərə siz ciddi münasibət göstərirsiniz, ancaq artıq 12 il 
davam edən Ermənistan – Azərbaycan münaqişəsinə belə münasibət göstərmirsiniz. 
Miloşeviç Kosovoda etnik təmizləmə aparırdı. Siz, yəni Avropa ölkələri onun əleyhinə qalxdınız. Amerika Birləşmiş 
Ştatları da bu işə qoşuldu. Amma məsələni sülh yolu ilə həll edə bilmədiniz, misli görünməmiş bir hərbi aksiya 
keçirdiniz. Biz sizin bu hərəkətinizi dəstəklədik. Mən düz bir il bundan əvvəl Vaşinqtonda NATO-nun 50 illik yubileyi 
mərasimində çıxış edərkən bunu rəsmi olaraq bəyan etdim. Çünki o cür vəhşicəsinə həyata keçirilən etnik təmizləmənin 
qarşısını siz ala bilmədiniz, güc tətbiq etdiniz. Təbiidir ki, orada vəziyyəti tamamilə normallaşdırmasanız da, onu 
müəyyən qədər dayandırdınız. 
Lakin Ermənistan və onlarla bağlı olan Dağlıq Qarabağ erməniləri 1989-cu ildən başlayaraq Azərbaycana 
qarşı təcavüz ediblər. Dağlıq Qarabağdan bütün azərbaycanlıları çıxarıb, etnik təmizləmə aparıblar, xalqımıza 
qarşı soyqırımı ediblər, ondan sonra müharibəni genişləndiriblər. Aparılan müharibə nəticəsində Ermənistan 
guya Dağlıq Qarabağı müdafiə edərək, Azərbaycan ərazisinin 20 faizini  işğal edibdir və işğal olunmuş 
torpaqlardan bir milyon azərbaycanlı zorla çıxarılıbdır. Həddindən çox insan şəhid, tələf olubdur. Yerindən-
yurdundan zorla qovulmuş azərbaycanlılar 8 ildir çadırlarda ağır şəraitdə yaşayırlar. 
14 
 
1994-cü ildə müharibəni saxlayandan sonra biz bu münaqişəni sülh yolu ilə həll etmək istəyirik, amma bizim 
harayımıza gələn yoxdur. Orada da insan hüquqları həddindən artıq pozulubdur. Bəs niyə Avropa ölkələri, siz 
bu məsələyə münasibət göstərmirsiniz? Bütün bunlara baxmayaraq biz məsələni sülh yolu ilə həll etmək 
istəyirik. Biz 1994-cü ildə Ermənistanla atəşkəs haqqında saziş imzalamışıq və atəşkəsi qoruyuruq, bu sazişə 
sadiqik. Biz müharibənin yenidən başlanmasının əleyhinəyik, münaqişəni sülh yolu ilə həll etmək istəyirik. 
Amma sülh yolu ilə həll etmək üçün burada adicə beynəlxalq  hüquq normalarından istifadə etmək lazımdır. 
Beynəlxalq hüquq normaları tələb edir ki, hər bir ölkənin ərazisi, sərhədləri toxunulmazdır. Azərbaycanın ərazi 
bütövlüyü Ermənistan tərəfindən pozulub. Dediyim kimi, Azərbaycan torpaqlarının 20 faizi Ermənistan silahlı  
qüvvələrinin işğalı altındadır. 
ATƏT-in Lissabon zirvə görüşündə qəbul olunmuş bəyanatda bu məsələnin sülh yolu ilə həll edilməsi üçün 
göstərilmişdir ki, birincisi, Azərbaycanın və Ermənistanın ərazi bütövlüyünü təmin etmək lazımdır; ikincisi, 
Dağlıq Qarabağa Azərbaycanın tərkibində yüksək dərəcəli özünüidarə hüququ verilməlidir; üçüncüsü, Dağlıq 
Qarabağın həm erməni, həm də azərbaycanlı əhalisinin təhlükəsizliyi təmin olunmalıdır. 
Biz bunu qəbul edirik, amma Ermənistan qəbul etmir. Ermənistan nə istəyir? Dağlıq Qarabağa dövlət 
müstəqilliyi statusu istəyir. Birincisi, bu, beynəlxalq hüquq normalarına ziddir; ikincisi, biz buna razı ola 
bilmərik. Çünki Dağlıq Qarabağ Azərbaycan torpağıdır. Münaqişə başlanana qədər Dağlıq Qarabağda əhalinin 
70 faizi ermənilər, 30 faizi azərbaycanlılar idi. Hələ 1989–90-cı illərdə oradan azərbaycanlılar tamamilə 
çıxarılıbdır. İndi orada ermənilər yaşayır, onların da sayı azalıbdır. İndi orada cəmi 60 min erməni yaşayır. 
Bu ədalətsiz iddiaya görə biz indiyə qədər sülh əldə edə bilmirik və bir milyondan çox azərbaycanlı 
çadırlarda yaşayır. Yenə də deyirəm, biz məsələni sülh yolu ilə həll etmək istəyirik. Şərtlər də  məlumdur, mən 
onları sizə dedim. Ancaq Ermənistan bu şərtləri qəbul etmir. ATƏT-in Minsk qrupu və onun həmsədrləri də bu 
məsələni həll etməkdə passivlik göstərirlər. 
Belə vəziyyəti görərək və görərək ki, illər keçir, məsələ həll olunmur, mən Ermənistan prezidenti Robert 
Koçaryanla birbaşa görüşlər keçirməyə başladım. Biz 1999-cu ildə bir neçə dəfə təkbətək görüşdük, o cümlədən 
iki dəfə Cenevrədə, yəni Avropada görüşdük. Belə fikrə gəldik ki, həm onlar, həm də biz müəyyən 
kompromislərə getməliyik. 
Bu görüşlər faydalı oldu. Mən ümid edirdim ki, biz hansısa razılığa gələ biləcəyik. Ancaq keçən il oktyabr 
ayının sonunda Ermənistanda böyük terror hadisələri baş verdi. Ondan sonra Ermənistanda daxili sabitlik pozuldu. 
Bir ay bundan öncə Dağlıq Qarabağda terror hadisəsi baş verdi. Dağlıq Qarabağda bir-birinə zidd olan qüvvələr silah 
işlətdilər və oranın başçısını ağır yaraladılar. O indi Yerevanda xəstəxanada yatır. 
İndi Dağlıq Qarabağda da, Ermənistanda da sabitlik müəyyən qədər pozulubdur. Amma biz səbrlə gözləyirik 
ki, sabitlik təmin olunsun, bundan sonra sülh danışıqlarını yenə də bərpa edək. 
Mən sizə bu tarixi qısaca dedim. Sizə açıq-aydın deyirəm ki, münaqişənin həll olunmamasının günahkarı 
Ermənistandır. Ermənistan böyük iddialar edir, amma Minsk qrupu, yaxud başqa qüvvələr ona lazımi təsir 
göstərmirlər ki, o bu iddialardan əl çəksin. Ona görə də mən deyirəm ki, siz Balkanlarda bir münasibət, 
Çeçenistanda bir münasibət, amma burada  – Cənubi Qafqazda başqa cür münasibət göstərirsiniz. 
Cənubi Qafqaz dünyanın ən mühüm bölgələrindən biridir. O, böyük strateji əhəmiyyətə malik olan bir yerdir. 
Əgər Cənubi Qafqazdakı üç ölkə arasında sülh, əmin-amanlıq yaranmasa, burada işlər daha da pis olacaqdır. Biz 
Gürcüstanla çox yaxşı dostluq əlaqəsindəyik. Gürcüstanla Azərbaycan arasında nəinki problem yoxdur, bizim 
çox yaxın, mehriban dostluq əlaqələrimiz vardır. Amma Cənubi Qafqazda sülhü təmin etmək üçün gərək 
Ermənistan – Azərbaycan münaqişəsinə son qoyulsun. 
Biz bunu istəyirik. Biz istəyirik ki, Ermənistanla Azərbaycan arasında  sülh yaransın, iqtisadi, ticarət 
əlaqələri bərpa olunsun. Bu, birinci növbədə Ermənistana çox fayda verəcəkdir. Ancaq Cənubi Qafqazda sülh 
yaranacaqdır. Buna nail olmaq üçün biz müəyyən kompromislərə gedirik. Lakin xalqımızın, ölkəmizin milli 
maraqlarını qurban verə bilmərik.  
Mən bütün bunları sizə açıqca deyərək bildirirəm ki, gərək sizin kimi dövlətlər, Avropa Birliyi bütün 
ölkələrə, regionlara eyni münasibət göstərsinlər. Cənubi Qafqaz bölgəsi Avropaya daxildir. İndi biz Avropa 
Şurasına daxil olmaq ərəfəsindəyik. Üç ildir namizədlik dövrü keçiririk. Gürcüstan Avropa Şurasına qəbul 
olundu, amma Azərbaycan və Ermənistan hələ qəbul edilməyibdir. 
Biz bunu nə üçün istəyirik? Çünki biz Avropa qitəsində olduğumuza görə istəyirik ki, Avropa Birliyində 
olaq, öz işimizi Avropa dəyərləri əsasında quraq. 
Siz sual verdiniz, şimal, cənub qonşularımız haqqında məndən məlumat almaq istədiniz. Biz sülhsevər 
siyasət aparırıq. Biz istəyirik ki, böyük şimal qonşumuz Rusiya ilə sağlam və çox sıx əlaqələrimiz olsun. Eləcə 
də istəyirik ki, cənub qonşumuz İranla da bizim çox yaxşı əlaqələrimiz olsun. Biz bunun üçün çalışırıq. Amma 
Ermənistan ilə Rusiya arasında olan əlaqələr xüsusi xarakter daşıyır. Bu nədən ibarətdir? Rusiya Ermənistanda 
külli miqdarda hərbi qüvvələr – ordu, hərbi bazalar saxlayır. Təkcə ona görə deyil ki, bunu Rusiya istəyir. Bunu 
Ermənistan da istəyir. Rusiya ildən-ilə, ardıcıl olaraq Ermənistanda öz silahlarının sayını artırır. 
15 
 
Azərbaycanda Rusiyanın, yaxud da başqa bir ölkənin heç  bir ordusu, heç bir hərbi bazası yoxdur. Bu bizim 
müstəqilliyimizi nümayiş etdirən əsas amillərdən biridir.  Biz bu sahədə öz müstəqilliyimizi qoruyuruq. Amma 
Ermənistanda  vəziyyət belə deyildir. Ermənistan Rusiya ilə hərbi ittifaq haqqında müqavilə imzalayıbdır. 
Biz Ermənistanda Rusiyanın silahlarının artmasına  etiraz edirik. Mən bu etirazları Rusiyanın keçmiş 
prezidenti Boris Yeltsinə və yeni seçilmiş prezident Vladimir Putinə bildirmişəm. Amma onlar buna fikir 
vermirlər. Soruşanda ki, ordu, bu qədər silah, raket, təyyarə Ermənistanda nəyə lazımdır? – bizə deyirlər ki, 
bunlar Azərbaycana qarşı yönəldilməyibdir, NATO-ya qarşıdır. Mən təəccüb edirəm ki, Ermənistanla NATO 
arasında böyük məsafə olduğu halda, Ermənistandakı bazalar Rusiyanı NATO-dan qorumaq üçündür. 
H a n s – U l r i x   K l o z e: Bəs Türkiyə? 
H e y d ə r   Ə l i y e v: Siz hesab edirsiniz ki, Türkiyə Ermənistana hücum edəcəkdir? 
H a n s – U l r i x   K l o z e: Mən düşünmürəm ki, Türkiyə Ermənistana hücum edəcək, amma o, 
Ermənistanın birbaşa qonşusudur və Türkiyə NATO-nun üzvüdür. Ermənistan ilə Türkiyə arasındakı 
münasibətlər sevgi üzərində qurulmamışdır. Keçmiş təcrübəyə əsasən, ermənilərin türklərlə münasibətləri 
həmişə gərgin vəziyyətdə olubdur. 
H e y d ə r   Ə l i y e v: Mən sizinlə razı deyiləm. Əgər siz hesab edirsiniz ki, Rusiya Ermənistanda bu qədər silahlar, 
hərbi bazalar saxlamalıdır və bu da NATO-nun, Türkiyənin əleyhinədir – bu sizin fikriniz ola bilər. Amma mən bununla 
razı deyiləm. 
H a n s – U l r i x   K l o z e: Bu mənim fikrim deyildir. Mən bunu ona görə dedim ki, siz bildirdiniz ki, 
qonşu deyillər. Mən isə demək istədim ki, NATO-nun üzvü olan Türkiyə Ermənistanla qonşudur. Mən sadəcə 
olaraq izah edirəm. Bu mənim baxışım deyil. Türkiyə NATO-nun üzvü olan qüdrətli dövlətlərdən biridir və 
Amerika Birləşmiş Ştatlarının ən birinci partnyorudur. Bunu Rusiya belə düşünür. Düşünür ki, bir vaxt vəziyyət 
pisləşə bilər, NATO-nun üzvü və ABŞ-ın ən yaxın müttəfiqi kimi, Türkiyə təhlükə törədə bilər. 
H e y d ə r   Ə l i y e v: Bəs Almaniyanın müttəfiqi deyilmi? 
H a n s – U l r i x   K l o z e: Mən sadəcə olaraq faktları ortaya qoymaq istəyirəm. Əgər müəyyən məsələləri 
təhlil etmək istəyirəmsə, faktlara əsaslanıram. Mən bu məsələyə Rusiyanın baxışı ilə yanaşdım. Təbiidir ki, mən 
bunu dəyərləndirmirəm. Təbiidir, Rusiya deyir ki, Türkiyə NATO-nun üzvü olduğuna və mən də  NATO-ya 
qarşı çıxış etdiyimə görə orada öz silahlarımı və bazalarımı yerləşdirirəm. 
Mən peşə etibarilə hüquqşünasam. Qədim Romadan gələn ənənədir, hüquqşünaslar müəyyən bir şey 
haqqında hökm vermək üçün mütləq ikinci tərəfi də dinləməli olurlar. 
Bir məsələni də nəzərinizə çatdırım. Filosofların böyük əksəriyyəti ona görə filosof olublar ki, onlar birinci 
növbədə şəkkak olublar. Mən öyrənmişəm ki, siyasətdə tək  halda həqiqət yoxdur, cəm halda həqiqətlər vardır.  
Mən ikili standartlar barədə sizin gileylərinizə münasibətimi bildirmək istəyirəm. Hesab edirəm ki, siz öz 
tənqidinizdə tamamilə haqlısınız. Bu, doğrudan da ikili standartlardır. Təbiidir ki, dünyada çox böyük kütləvi 
qırğınlar və digər hadisələr də olmuşdur. Yəni onlar yazılanlardan, deyilənlərdən də böyük olmuşdur. 
Kosovoda baş versiş hadisələr zamanı oraya qoşun yeridilməsinə mən tamamilə razılığımı bildirirəm və onu 
dəstəkləyirəm. Amma açıq surətdə demək istəyirəm ki, bu məsələyə ürəyimdə münasibətim 50,1 faizlə 49,99 faiz 
nisbətində idi. Əgər ikili standartlar varsa, biz onun olmadığını deyə bilmərik. Bu, doğrudan da vardır. Biz nə Tibetdə, 
nə Anqolada, nə də Efiopiyada, eləcə də Çeçenistanda heç nə edə bilmirik. Elə bunun özü ikili standartdır. Çünki biz 
Kosovoda bu işi yerinə yetirdik. 
Mən bilmirəm, jurnalistlərin yanında hər şeyi açıq demək mümkündürmü? 
H e y d ə r   Ə l i y e v: Yaxşı, jurnalistləri buraxıram. 
 
 
 
 
16 
 
 
SYERRA–LEONE RESPUBLİKASININ  
PREZİDENTİ ZATİ-ALİLƏRİ  
CƏNAB ƏL-HACI ƏHMƏD-TECAN KABBAHA  
 
Hörmətli cənab Prezident! 
Syerra–Leone Respublikasının milli bayramı – Müstəqillik günü münasibətilə Sizi və dost Syerra–Leone 
xalqını salamlayır və ürəkdən təbrik edir, Sizə cansağlığı və səadət, ölkənizə sülh və tərəqqi arzulayıram. 
Ümidvaram ki, Azərbaycan Respublikası ilə Syerra–Leone Respublikası arasında dostluq və əməkdaşlıq 
əlaqələri inkişaf edib genişlənərək xalqlarımızın rifahının yüksəlməsinə, ölkələrimizin çiçəklənməsinə xidmət 
edəcəkdir. 
 
Hörmətlə, 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 28 aprel 2000-ci il 
 
 
                                                  
17 
 
 
NATO-nun HƏRBİ KOMİTƏSİNİN SƏDRİ, İTALİYA HƏRBİ DƏNİZ QÜVVƏLƏRİNİN 
ADMİRALI QUİDO BENTURONİ BAŞDA OLMAQLA BU TƏŞKİLATIN NÜMAYƏNDƏ 
HEYƏTİ İLƏ GÖRÜŞDƏ  SÖHBƏT 
 
Prezident sarayı 
 
28 aprel 2000-ci il 
 
H e y d ə r   Ə l i y e v: Hörmətli qonaqlar, Azərbaycana xoş gəlmisiniz! «Sülh naminə tərəfdaşlıq» 
proqramının həyata keçirilməsi ilə əlaqədar son zamanlar NATO ilə Azərbaycan arasında görüşlər və müvafiq 
tədbirlər intensivləşir. Mən bunu dəstəkləyir və alqışlayıram. Sizin tərəfinizdən Azərbaycana belə ziyarətlər, 
təbiidir ki, Azərbaycanda mövcud olan real vəziyyəti özünüzün görməyiniz, bilməyiniz deməkdir. Təbiidir ki, 
bunlar da bizim əməkdaşlığımıza müsbət təsir göstərə bilər. 
Düzdür, siz Azərbaycanda  olmağa az zaman ayırmısınız. Ancaq bizim Müdafiə naziri mənə məlumat verdi 
ki, bir neçə işlər görə bilmisiniz. Əsas odur ki, danışıqlar aparmısınız, Milli Ordumuzun hərbi məktəbləri ilə tanış 
olmusunuz. Güman edirəm ki, bu,  birinci dəfə üçün bəsdir. Ancaq bu görüşləri, danışıqları daha da 
genişləndirmək lazımdır. Buyurun. 
Q u i d o   B e n t u r o n i:  Cənab Prezident, hər şeydən əvvəl şəxsən Sizə minnətdarlığımı bildirirəm ki, bu 
gün məni və məni müşayiət edən  nümayəndə heyətini qəbul edirsiniz. Eyni zamanda bir qədər əvvəl adını 
çəkdiyiniz «Sülh naminə tərəfdaşlıq» proqramına dəstək verməyinizə görə Sizə minnətdaram. 
Mən bilirəm ki, həm NATO, həm də Azərbaycan bu proqrama böyük əhəmiyyət verirlər. NATO-nun bildir 
Vaşinqtonda keçirilmiş sammitinin əsas məqsədlərindən biri də bu proqramı mümkün qədər genişləndirmək 
olmuşdur. 
Brüsseldə, NATO-nun baş qərargahında bizim əsas planlarımızdan, məqsədlərimizdən biri  də ondan 
ibarətdir ki, dövlət rəhbərləri ilə, müvafiq həmkarlarımızla görüşlər keçirək, onların fikirlərini öyrənək və bu 
proqram çərçivəsində  planlarımızı, məqsədlərimizi müəyyənləşdirək və bunları genişləndirək. Bütün bunlar bu 
təşəbbüsləri bir yerə cəmləşdirməyə yönəldilibdir. 
Bu səfər qısa olmasına baxmayaraq, zənnimcə, bizim üçün çox  maraqlı, eləcə də çox xeyirli olmuşdur. Mən 
bu səfərim zamanı sizin Müdafiə naziri ilə, Baş nazirlə görüşlər keçirdim, onlardan xeyli məlumat əldə etdim. 
Eyni zamanda ordu hissələrinə gedə bildim və hərbi akademiyada da oldum. 
Bu yalnız məlumat əldə etmək deyildi, eyni zamanda sizin ölkədə birbaşa təcrübə keçmək idi. Tam əminəm 
ki, burada keçirdiyim görüşlərin gələcək işim üçün böyük əhəmiyyəti olacaqdır. 
NATO çərçivəsində əməkdaşlığımıza dair  hansısa sualınız, fikirləriniz olarsa, mən bu suallara cavab 
verməyə, fikirlərimi bölüşməyə hazıram. 
H e y d ə r   Ə l i y e v: Bəli, mənim bəzi suallarım, fikirlərim var. Amma onlara keçməmişdən öncə bir daha 
bəyan edirəm ki, «Sülh naminə tərəfdaşlıq» proqramının daha da sürətlə həyata keçirilməsinin tərəfdarıyıq. 
NATO-nun keçirdiyi tədbirlərin hamısında Azərbaycanın nümayəndələri – Xarici İşlər Naziri, Müdafiə naziri, 
başqa nümayəndələrimiz fəal iştirak edirlər. 
Mən özüm bir neçə dəfə Brüsseldə, NATO-nun baş qərargahında olmuşam. Havyer Solana Azərbaycanı iki 
dəfə ziyarət etmişdir və onunla çox geniş danışıqlar aparmışıq. Təbiidir ki, yeni Baş katib cənab Robertsonun da 
qısa zamanda  Azərbaycana gəlməsi lazımdır. 
Mən Madriddə NATO-nun keçirdiyi böyük tədbirdə də –orada dövlət başçılarının hamısı iştirak edirdi, zirvə 
görüşü idi – fəal iştirak etdim və Azərbaycanın mövqelərini çox açıq-aydın bildirdim. Bir il bundan öncə, 
Vaşinqtonda NATO-nun 50 illik yubileyində dövlət başçılarının görüşündə mən Azərbaycanın prezidenti olaraq 
yenə də NATO-nun fəaliyyətinə və bizim əməkdaşlığımıza aid prinsipial məsələlər barəsində öz fikirlərimi, 
mövqelərimi bildirdim. 
Bir sözlə, siz özünüz də gəldiniz və gördünüz ki, burada olan əməli işlər də dediyimiz sözləri təsdiq edir. 
Ona görə də bu proqramın yerinə yetirilməsi bizdən də asılıdır, sizdən də. Amma hesab edirəm ki, indi daha çox 
sizdən asılıdır. Biz öz üzərimizə düşən vəzifələri, öhdəlikləri yerinə yetiririk. Siz bunlara diqqətlə, qayğı ilə 
yanaşmalısınız və sizin üzərinizə düşən vəzifələri  də yerinə yetirməlisiniz. 
Q u i d o   B e n t u r o n i: Cənab Prezident, çox sağ olun ki, Azərbaycanın NATO ilə əməkdaşlığa 
başladığı gündən indiyədək atdığı bütün addımları bizim xatirimizə bir də saldınız. Əlbəttə, Azərbaycanın bu 
günə qədər atdığı addımları biz daim nəzərdə  saxlayırıq, bunlar daim yadımızdadır. Gələcək planlarımızı 
qurarkən bu səylərdən istifadə edirik ki, möhkəm baza yaradaq, fəaliyyətimiz, birgə işlərimiz daha sürətlə 
getsin. 
Bizim  yaxşı, sıx əməkdaşlığımıza misal olaraq Azərbaycanın sülhyaratma qüvvələrinin Kosovodakı 
əməliyyatlarda iştirakını xüsusi qeyd etmək istəyirəm. 
H e y d ə r   Ə l i y e v: Bu bizim təşəbbüsümüzdür. 
18 
 
Q u i d o   B e n t u r o n i: Bəli, buna görə sizə minnətdarıq və bilirik ki, sizin əsgərləriniz orada özlərini 
çox yaxşı göstərmişlər. 
Cənab Prezident, Sizin dediyiniz kimi, mənim öhdəliklərimə gəldikdə isə, Sizə söz verirəm ki, Azərbaycan 
öz öhdəliklərini yaxşı yerinə yetirdiyi kimi, mən də çalışacağam ki, öhdəliklərimi yaxşı yerinə yetirim. 
Dünən axşam Müdafiə naziri ilə görüşdən əvvəl mən bir neçə günlüyə buraya gəlmiş nümayəndə heyətinin 
rəhbəri ilə görüşdüm. O dedi ki, çox yaxşı iş görülübdür. 
Proqramlarımız var, məqsədlərimiz müəyyən olunub, davamlı fəaliyyətimiz vardır. Ona görə də gələcəkdə 
işimizi daha yaxşı qurmaqdan ötrü, əlaqələrimizi genişləndirmək üçün şəxsən məndən nə asılıdırsa edəcəyəm. 
Cənab Prezident, bundan əlavə, Sizin nəzərinizə çatdırmaq istəyirəm ki, bu səfər mənə ölkəniz haqqında 
birbaşa məlumat əldə etməyə, hər şeyi gözlərimlə görməyə imkan verdi. Burada gördüklərim, öyrəndiklərim 
NATO-nun baş qərargahında məruzə olunacaq və sonra bu, bütün iştirakçılar arasında yayılacaqdır. Əlbəttə ki, 
mən birbaşa Baş katibə də məruzə edəcəyəm. 
19 
 
 
NİDERLANDİYANIN KRALİÇASI  
ÜLYAHƏZRƏT BEATRİKSƏ 
 
Ulyahəzrət! 
Niderlandiya Krallığının milli bayramı - Kraliçanın təvəllüdü günü münasibətilə Sizi, kral ailəsinin 
üzvlərini və dost Niderlandiya xalqını səmimi-qəlbdən təbrik edirəm. 
Mən Azərbaycan Respublikası ilə Niderlandiya arasında hərtərəfli əlaqələrin inkişafına böyük əhəmiyyət 
verirəm. İnanıram ki, ölkələrimizin dostluq və əməkdaşlıq əlaqələri xalqlarımızın mənafeyi naminə getdikcə 
möhkəmlənəcəkdir. 
Fürsətdən istifadə edib Sizə cansağlığı və səadət, ölkənizə əmin-amanlıq və daimi tərəqqi arzulayıram. 
 
Hörmətlə, 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 29 aprel 2000-ci il 
 
20 
 
 
NİDERLANDİYA KRALLIĞININ BAŞ NAZİRİ ZATİ-ALİLƏRİ  
CƏNAB VİM KOKA 
 
Hörmətli cənab Baş nazir! 
Niderlandiya Krallığının milli bayramı – Kraliçanın təvəllüdü günü münasibətilə Sizə və dost 
Niderlandiya xalqına salamlarımı və təbriklərimi yetirir, Sizə cansağlığı və uğurlar, ölkənizə daimi firavanlıq və 
tərəqqi arzulayıram. 
Mən Azərbaycan Respublikası ilə Niderlandiya arasında dostluq və əməkdaşlıq münasibətlərini yüksək qiymətlən-
dirirəm. 
Əminəm ki, qarşılıqlı səylər sayəsində ölkələrimizin əlaqələri getdikcə yaxşılaşacaq, xalqlarımızın 
mənafeyinə, ümumi sülhə və sabitliyə xidmət edəcəkdir. 
 
Hörmətlə, 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 29 aprel 2000-ci il 
 
21 
 
 
AZƏRBAYCANIN PRAVOSLAV XRİSTİANLARINA 
 
Hörmətli həmvətənlər! 
Sizi xristianların müqəddəs Pasxa bayramı münasibətilə ürəkdən təbrik edir, hər birinizə cansağlığı, 
səadət və bayram  əhval-ruhiyyəsi arzulayıram. 
Dilindən, dinindən, etnik mənsubiyyətindən asılı olmayaraq bütün vətəndaşların mehriban dostluq və 
qardaşlıq şəraitində yaşadığı müstəqil Azərbaycan Respublikasında hökm sürən tolerantlıq, konfessiyaların azad 
fəaliyyəti, dini bayram və mərasimlərini sərbəst şəkildə qeyd etməsi günümüzün gerçəkliyidir. Hər il ölkəmizdə 
geniş qeyd olunan Pasxa bayramı da belə dini mərasimlərdəndir. 
Pasxa sülh, əmin-amanlıq, həmrəylik və mərhəmət bayramıdır. Ölkəmizin pravoslav vətəndaşları digər dini 
konfessiyaların nümayəndələri ilə birlikdə bu amalların gerçəkləşməsi uğrunda həmişə var qüvvələrini sərf 
etmişlər. Onlar bu gün də doğma Azərbaycanın müstəqilliyinin möhkəmləndirilməsi, onun ərazi bütövlüyünün 
təmin olunması, ölkəmizdə hüquqi demokratik dövlət quruculuğu prosesinin uğurla həyata keçirilməsi işində 
böyük əzmkarlıq, əsl vətəndaşlıq mövqeyi nümayiş etdirirlər. 
Ümidvaram ki, xristian həmvətənlərimiz müstəqil Azərbaycan Respublikasının qarşısında duran mühüm 
vəzifələrin yerinə yetirilməsi, cəmiyyətdə vətəndaş həmrəyliyinin, ictimai-siyasi sabitliyin bərqərar olunması 
yolunda bundan sonra da əllərindən gələni əsirgəməyəcək, xalqımızın xoşbəxt gələcəyi naminə öz səylərini daha 
da artıracaqlar. 
Builki Pasxanın bəşər tarixində əlamətdar bir hadisəyə – İsa peyğəmbərin mövludunun 2000-ci ildönümünə 
təcadüf etməsi bayram şənliklərinə xüsusi rövnəq verir, arzu və istəklərin gerçəkləşməsinə olan inamı daha da 
gücləndirir. 
Qoy bu bahar bayramı günlərində etdiyiniz bütün xoş diləklər, xeyir-dualar yerinə yetsin, ailələrinizə firavan 
və xoşbəxt həyat nəsib olsun! 
Bayramınız mübarək olsun! 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 29 aprel 2000-ci il 
22 
 
                                                
  
İRAN İSLAM RESPUBLİKASININ AZƏRBAYCANDA VIII SƏRGİSİNİN AÇILIŞI*  
MƏRASİMİNDƏ NİTQ 
  
Bakı İdman və Sərgi Kompleksi 
 
29 aprel 2000-ci il 
 
Hörmətli Ağayi Şafei!  
İran İslam Cümhuriyyətindən Azərbaycana təşrif gətirmiş hörmətli nümayəndə heyətinin üzvləri!  
Hörmətli iş adamları!  
Hörmətli xanımlar və cənablar!  
Mən sizin hamınızı bu gün Azərbaycanda, Bakıda İran İslam Respublikasının VIII sərgisinin açılışı 
münasibətilə təbrik edirəm. Əmin olduğumu bildirmək istəyirəm ki, bu sərgi İran ilə Azərbaycan arasında olan 
iqtisadi əlaqələrin inkişafında böyük rol oynayacaqdır.  
Ölkələrimiz arasında bütün sahələrdə geniş əməkdaşlıq vardır. Ancaq təbiidir ki, ölkələr arasında bütün 
sahələrdə əməkdaşlığın inkişaf etməsində iqtisadi əlaqələr xüsusi yer tutur. Bu, bütün dünyada, bütün ölkələr 
arasında, o cümlədən İran ilə Azərbaycan arasında da belədir.  
Hesab edirəm ki, İran ilə Azərbaycan arasında olan əlaqələr İranın bir çox başqa ölkələrlə və Azərbaycanın 
bir çox başqa ölkələrlə əlaqələrindən fərqlidir. Doğrudur, burada, təbiidir ki, iqtisadiyyat, ticarət, mal dövriyyəsi 
xüsusi əhəmiyyət daşıyır. Amma bizim üçün bütün əlaqələrimizin əsasını təşkil edən xalqlarımızın bir-birinə 
dost, qardaş olması, bizim ümumi mənəvi, milli dəyərlərə, dinə, müştərək tarixi keçmişə mənsub olmağımızdır. 
Ona görə də İran ilə Azərbaycan arasındakı əlaqələr çox fərqlənir.  
Təbiidir ki, bütün bunların hamısını nəzərə alaraq, iqtisadi əlaqələrin genişləndirilməsi, inkişaf etdirilməsi 
bizim əlaqələrimizi həm İranın, həm də Azərbaycanın bütün başqa ölkələrlə əlaqələrindən daha da yüksək 
səviyyələrə qaldırır. Buna görə də mən hesab edirəm ki, bu sərgi, yəni İran İslam Respublikasının Azərbaycanda 
açılmış VIII sərgisi bu işdə böyük rol oynayacaq, ölkələrimiz arasındakı iqtisadi əlaqələrin inkişafına, xüsusən 
özəl sektorun, iş adamlarının, biznesmenlərin bir-biri ilə daha da sıx əlaqələrinin yaranmasına kömək göstə-
rəcəkdir.  
Azərbaycan müstəqil bir dövlət olduğuna, ölkəmizdə geniş özəlləşdirmə proqramı həyata keçirildiyinə, 
respublikamızda dövlət mülkiyyəti şəxsi mülkiyyətə verildiyinə, Azərbaycanda torpaq islahatı aparıldığına və 
torpaqların hamısı keçmiş sahibinə, yəni torpaqda yaşayan, işləyən vətəndaşlara verildiyinə görə indi 
Azərbaycan bütün sahələrdə bazar iqtisadiyyatı yolu ilə gedir və bu da ölkəmizin iqtisadiyyatının əsasını təşkil 
edir. Əgər hazırda biz iqtisadiyyatımızın bir qismini hələ özəlləşdirə bilməmişiksə, bu ona görə deyil ki, biz bu 
məsələdə hansısa bir geriliyə yol veririk – yox, bu iş planla gedir və planla da gedəcəkdir.  
Bir sözlə, Azərbaycan bazar iqtisadiyyatı yolu tutaraq bütün mülkiyyəti özəlləşdirir. Təbiidir ki, dövlətin də 
əlində müəyyən bir mülkiyyət qalmalıdır. Ancaq o, dövlətə məxsus olan mülkiyyətdir. Qalanların hamısı 
özəlləşdiriləcəkdir, xalqa veriləcəkdir. Onun çoxu da özəlləşdirilibdir. 
Ona görə də indi İranın və Azərbaycanın iş adamlarının bir-biri ilə sıx əlaqəsi və mal dövriyyəsi, ticarəti həm 
İran üçün, həm də Azərbaycan üçün çox faydalıdır. İndi Azərbaycanda xarici ticarət tam liberallaşdırıldığına, 
sərbəstləşdirildiyinə görə ölkəmizə dünyanın hər yerindən mal gəlir. Uzaq-uzaq ölkələrdən Azərbaycana su 
gətirib satırlar. Su hər yerdə var. Amma bu suyun keyfiyyəti yüksək olduğuna görə gətirirlər, satırlar, burada 
onun alıcıları vardır. Həmin adamlar da qazanırlar. Əgər hansısa bir iş adamı gördüyü işdən qazanc götürməsə, 
təbiidir ki, bu işi görməyəcəkdir. Əgər uzaq ölkədən butulkalarda su gətirib Azərbaycanda satırsa, demək, 
bundan mənfəət götürür. 
Məsələn, Azərbaycana istehlak, geyim mallarının çoxu Avropa ölkələrindən –  İtaliyadan, başqa ölkələrdən 
gəlir. Respublikamızın mağazaları, dükanları, bazarları həmin mallarla doludur. Bizdə bütün ticarət 
özəlləşdirilibdir, ayrı-ayrı insanların əlindədir, sahibkarlara verilibdir. Onlar haradan istəyirlər, oradan da mal 
gətirirlər. Amma uzaq ölkədən gələn malın, təbiidir ki, xərci çox ola bilər, qazancı da az olur.Yəni hər bir 
biznesmen üçün nəqliyyat xərci həmişə böyük əhəmiyyət daşıyır. Amma təbiidir ki, yaxın ölkədən, qonşu 
ölkədən gələn malın xərci az, tacirin, iş adamının da gəliri çox olacaqdır. 
Bununla onu demək istəyirəm ki, İran ilə Azərbaycan bir-biri ilə bağlıdır. Bizim bir sərhədimiz var. Buradan 
tullansan İrana düşəcəksən. İrandan da tullansan buraya düşəcəksən. Sadəcə, bəzi idmançılar bunu edə bilərlər. 
Yəni məsafə çox kiçikdir, azdır. Əlbəttə, bu da İranın, həm də Azərbaycanın tacirlərinə, iş adamlarına böyük 
imkanlar yaradır. Ona görə də mən hesab edirəm ki, gərək Azərbaycanın ticarət əlaqələri birinci növbədə onun 
qonşu ölkələri ilə, o cümlədən xüsusən İranla aparılsın. Əlbəttə, İranın tacirləri, iş adamları da birinci növbədə 
 
* Sərginin açılışında İranın Azərbaycandakı səfiri Əlirza Bikdeli, İranın sənaye naziri Qulamrza Şafei, İran 
sərgisinin sədri cənab Siməti çıxış etdilər. 
 
23 
 
Azərbaycanla əlaqələr qurmalıdırlar. Çünki İranın Azərbaycandan yaxın qonşusu yoxdur. Doğrudur, 
Türkmənistan da, ərəb ölkələri də İranın qonşusudur. Amma ən yaxın qonşu Azərbaycandır. 
Ticarətdə, iqtisadiyyatda rəqabət var. Həm İrandan Azərbaycana, həm də Azərbaycandan İrana gətirilib 
satılan malın keyfiyyəti əsas məsələdir. Təbiidir ki, bu sərgi İranda  istehlak, yaxud sənaye mallarının bugünkü 
səviyyəsi, keyfiyyəti haqqında Azərbaycan ictimaiyyətinə, ölkəmizin iş adamlarına, tacirlərinə və dövlətə yeni 
imkanlar yaradacaqdır ki, baxıb görək sərgidə nə var, hansı keyfiyyətdədir, bu malları İrandan almaq, yaxud 
İtaliyadan, Fransadan gətirmək faydalıdır. 
Yenə də deyirəm, keçmişdə İran həmişə bazar iqtisadiyyatı prinsipi ilə yaşayıbdır. Ona görə də bu onlar üçün 
yenilik deyildir. Amma Azərbaycan keçmişdə sovet sistemində yaşadığı zaman iqtisadiyyat da, ticarət də, hər şey 
dövlətin əlində olubdur. Dövlət nə istehsal edibsə, onu da satıbdır. Bu malların keyfiyyəti xarici ölkələrdəkindən 
aşağı keyfiyyətdə olsa da onu satıbdır. Bu malları da alıblar. Çünki hər bir insan, vətəndaş bundan istifadə 
etməlidir. Yəni onun yüksək keyfiyyətli mal almağa imkanı yoxdursa, bunu alır və qane də olur.  
Beləliklə, mən onu izah etmək istəyirəm ki, İran ilə Azərbaycan arasında olan iqtisadiyyat, ticarət əlaqələri, 
mal dövriyyəsi həm İran, həm də Azərbaycan üçün çox əlverişlidir.  
Hörmətli nazir Ağayi Şafei İranda sənayenin inkişafı, yeni-yeni müəssisələrin yaranması, bir çox xarici 
ölkələrdə onların apardıqları işlər, həyata keçirdikləri layihələr haqqında danışdı. Bunlar çox sevindirici haldır. 
Demək, İranın iqtisadiyyatı, texniki və texnoloji səviyyəsi elə mərtəbəyə qalxıbdır ki, İran xarici ölkələrdə də öz 
sənayesini tətbiq edə bilir və həmin dövlətlər buna maraq göstərirlər.  
Təbiidir ki, İran sənayecə inkişaf etmiş böyük bir ölkədir. Biz görürük və müşahidə edirik ki, son 20 il 
ərzində İranda iqtisadiyyat sahəsində, xüsusən sənaye sahəsində böyük inkişaf vardır. Burada dünyanın müasir 
texnika və texnologiyası tətbiq olunubdur, bir çox müəssisələr artıq dünya standartları səviyyəsində iş görür və 
məhsul buraxırlar. Ona görə də İran bizim üçün yaxşı bir bazardır. Yəni oradan mal alıb gətirmək bizim üçün 
əlverişlidir.  
Azərbaycan mallarının İrana ixrac edilməsi də çox mühüm məsələdir. Təbiidir ki, Azərbaycan keçmişdən 
böyük sənaye mərkəzidir, xüsusən Bakı keçmiş Sovetlər İttifaqının ən böyük sənaye mərkəzlərindən biri 
olubdur və burada həddindən çox sənaye müəssisələri vardır. Ancaq həmin sənaye müəssisələri keçmiş Sovetlər 
İttifaqının ümumi sənaye kompleksinə daxil idi. Həmin sənaye kompleksində Azərbaycanın sənaye müəssisələri 
Sovetlər İttifaqının tələbatının bir qismini yerinə yetirirdi, yaxud istehsal olunacaq hansısa malın ilkin istehsalını 
təmin edirdi. Amma son istehsal üçün onu başqa yerə göndərirdi. Ona görə də Azərbaycanın sənaye müəssisələ-
ri keçid dövründə çox çətin bir vəziyyətə düşüblər.  
Məsələn, Ağayi Şafei burada kimya sənayesi haqqında danışdı. Azərbaycanda çox böyük kimya sənayesi 
yaranıbdır. Kimya sənayesinin əsasını təşkil edən əsas xammal neft və qazdır. Azərbaycanda neft və qaz həmişə 
olubdur. Buna görə də kimya sənayesi keçmiş Sovetlər İttifaqının başqa respublikalarından bəlkə də daha çox 
Azərbaycanda inkişaf etmişdi. Bizim Sumqayıtda böyük kimya kompleksləri yaradılıbdır.  
Təəssüflər olsun ki, sovet hökumətinin bir siyasəti var idi. Həmin siyasət də respublikaların, o cümlədən 
bizim kimi respublikaların xeyrinə yox, zərərinə idi. Amma ittifaqın, yaxud da Rusiyanın xeyrinə idi. 
Məsələn, kimya sənayesində buraxılan malların ilkin məhsulu Azərbaycanda istehsal olunurdu, sonra isə 
Rusiyanın uzaqda olan hansısa bir şəhərinə göndərilirdi və orada son məhsula çevrilirdi. Təbiidir ki, ilkin 
məhsulun qiyməti son məhsulun qiymətindən azdır. Ona görə də biz az qazanırdıq, onlar çox qazanırdı. Bu, 
məsələnin bir tərəfidir. İkinci tərəfi isə ondan ibarət idi ki, biz onlardan asılı qalmışdıq. 
Vaxtilə Azərbaycanın kimya sənayesi üçün xammalı – apatiti Murmanskdan gətirirdilər. İndi Murmanskdan 
buraya xammal – apatit gətirmək ondan məhsul istehsal edib qazandığın gəlirdən beş dəfə baha olacaqdır. 
Amma o vaxt vahid bir sənaye sistemi olduğuna görə, gələn apatitin qiymətini yəqin heç Fikrət Sadıqov da 
bilmirdi. Apatit Murmanskdan buraya gəlirdi, burada məhsul istehsal edirdiniz, amma onu son məhsula çatdıra 
bilmirdiniz. Elədirmi? 
F i k r ə t   S a d ı q o v («Azərikimya» Dövlət Şirkətinin prezidenti): Bəli. 
H e y d ə r   Ə l i y e v: Bunlar burada yarımçıq məhsul  istehsal edib yenə də Rusiyanın başqa bir şəhərinə 
göndərirdilər və orada o, son məhsula çevrilirdi. 
Neft  maşınqayırma sənayesində də belə idi. Azərbaycanda neft maşınqayırma sənayesi çox inkişaf edibdi. 
Keçmiş Sovet İttifaqında neft avadanlığına olan tələbatın 70 faizini ödəyən məhsullar Azərbaycanda istehsal 
olunurdu. İstehsal edilən məhsul neft sənayesi olan yerlərə – həm Rusiyaya, uzaq Sibirə, həm də Orta Asiya 
ölkələrinə göndərilirdi. Ona görə də bu zavodlar çox gözəl işləyirdi. Hər bir zavodda 4,5,6 min insan çalışırdı, 
yaxşı pul qazanırdı. 
O illərdə – 1970-ci illərdə Azərbaycana başçılıq etdiyim zaman mən həmin zavodların yaranmasında, 
keçmişdə tikilmiş zavodların modernləşdirilməsində, yəni müasirləşməsində çox iş gördüm. O zavodlar bizim 
hamımızın fəxri idi. Fəxr edirdik ki, bizim belə zavodlarımız vardır. Onlar bu gün də var. Amma bu gün həmin 
zavodlar üçün bazar yoxdur. 
Çünki Rusiya və başqa ölkələr indi bu avadanlığı özləri istehsal edirlər. Başqa ölkələrdə də biz istənilən 
bazarı tapa bilmirik. Çünki onlar özləri də belə yüksək keyfiyyətli məhsullar istehsal edirlər. 
24 
 
Mən Azərbaycan sənayesinin başqa sahələri haqqında da bu  sözləri deyə bilərəm. Vaxtilə Azərbaycan 
sənayesi çox böyük və məhsuldar olubdur. Amma Sovet İttifaqı dağıldığına, Azərbaycan müstəqillik 
qazandığına, bazar iqtisadiyyatı yolunu seçdiyinə görə, indi müəyyən çətinliklər vardır. Vaxtilə biz bazarın nə 
olduğunu bilmirdik. Əsas vəzifə o idi ki, sən məhsul istehsal etməlisən. Sənin istehsal etdiyin malın haraya 
gedəcəyi qabaqcadan planlaşdırılırdı. Buraxılan məhsul son məhsul idisə, o, ticarətə verilirdi və keyfiyyəti 
yaxşı, yaxud pis olsa da hamı onu almalı idi. Çünki başqası, yaxud xarici ölkədən gələn mal yox idi. 
Yenə də deyirəm, Azərbaycanın sənaye potensialı var. Bizim bu sənaye potensialımız belə qalmayacaqdır. 
Təbiidir ki, biz get-gedə onları yeni şəraitə uyğunlaşdıracaq və hər birinin inkişafını təmin edəcəyik. 
Bütün bu səbəblərə görə də indi biz çoxlu sənaye məhsulları ixrac edə bilmirik. Vaxtilə Azərbaycan İrana 
xeyli neft məhsulları ixrac edirdi. Amma indi İran bu məhsulları almır. Biz isə onu başqa ölkələrə ixrac edirik. 
Bu da bizim ölkələrin mal dövriyyəsinə müəyyən qədər təsir edir. Buna baxmayaraq, Azərbaycanın xarici mal 
dövriyyəsində İran yüksək yerlərdə durur. İran bir neçə il bundan əvvəl bu sahədə lap birinci yerdə idi. Ona görə 
ki, biz İrana çoxlu neft məhsulları ixrac edirdik. İndi gərək ki, İran üçüncü yerə düşübdür, lakin yenə də birinci 
yerə çıxa bilər. Əgər biz İrana çoxlu mal ixrac edə bilmiriksə, onda qoy İran Azərbaycana çoxlu mal ixrac etsin 
və biz mal dövriyyəsini yenə də artıraq.  
İranın Azərbaycana mal ixrac etmək imkanları böyükdür. Bu sərgi də ona görə burada təşkil olunubdur ki, 
Azərbaycanın iş adamları, tacirləri baxıb görsünlər, həm keyfiyyətinə, həm də nəqliyyat xərclərinin az olmasına 
görə, sərfəli malları İrandan almaq mümkündürsə, gedib onu İtaliyadan, Fransadan, yaxud Rusiyanın uzaq bir 
şəhərindən almasınlar. Təbiidir ki, bütün bunlar iqtisadçıların, tacirlərin, iş adamlarının işidir. Mən bu işə 
qarışmıram, sadəcə, öz fikrimi söyləyirəm.  
Mən bunları deyərək, belə hesab edirəm ki, İran ilə Azərbaycan arasında iqtisadi əlaqələrin genişlənməsi və 
inkişaf etməsi üçün hələ böyük imkanlar vardır. Həm İran, həm də Azərbaycan tərəfi bu imkanlardan istifadə 
etməlidir. Biz bu imkanlardan nə qədər çox istifadə etsək, təbiidir ki, ölkələrimizin iqtisadi əlaqələrini də o 
qədər çox inkişaf etdirəcəyik. Mən sizə bəyan edirəm ki, Azərbaycan bu sahədə öz üzərinə düşən işləri 
görəcəkdir. Bizim iqtisadiyyatla məşğul olan bütün nazirliklərə tapşırıram və iş adamlarına tövsiyə edirəm ki, 
mənim bu sözlərimdən özləri üçün nəticə çıxarsınlar və lazımi işlər görsünlər.  
Azərbaycanın neft sənayesi həmişə olduğu kimi, yenə də inkişaf edir. Azərbaycan qədim neft ölkəsidir. 
Dünyada ilk dəfə Azərbaycanda sənaye üsulu ilə neft hasil olunubdur. Əgər suyun dərinliklərindən neft 
çıxarılmasını, hasil edilməsini götürsək, Azərbaycan bu sahədə də dünyada birinci yeri tutur. 50 il bundan öncə 
Azərbaycan Xəzər dənizindəki Neft Daşlarından ilk dəfə neft hasil edibdir. Ondan sonra oradan həddindən çox 
neft əldə olunubdur. Amma vaxtilə bu məhsulun hamısı Sovet İttifaqının, necə deyərlər, ümumi qazanına 
gedirdi. Azərbaycan sadəcə, nefti hasil edirdi, hara lazımdırsa ora göndərirdi.  
Bilirsiniz ki, müstəqil bir dövlət kimi, Azərbaycan indi öz sərvətlərinin sahibi olduğuna görə bu sərvətlərdən 
necə istifadə etməyi özü müəyyən edir. Əgər Sovetlər İttifaqı dövründə Azərbaycanın nə qədər neft hasil 
etdiyini və onun nə qədərini Sovetlər İttifaqına verdiyini hesablasaq görərik ki, bu ittifaqa daxil olmuş 
respublikalardan heç biri sovet hökumətinə bu qədər xeyir verməyibdir.  
Bir şey məlumdur ki, çar dövründə Rusiya aqrar bir ölkə olubdur. Sovet İttifaqı yaranandan sonra bu aqrar 
ölkə qısa bir müddətdə sənaye ölkəsinə çevrildisə, SSRİ-də sənayeləşdirmə aparıldısa, bunun əsas səbəblərindən 
biri də o idi ki, Azərbaycan, Bakı nefti var idi. Əgər Bakı nefti olmasaydı, bunlara nail olmaq mümkün deyildi. 
Yaxud, İkinci dünya müharibəsi, alman faşistləri ilə müharibə dövründə əgər Azərbaycan nefti olmasaydı, 
həmin müharibənin nə ilə qurtaracağı məlum deyildi. Bu bizim sözümüz deyil. Moskvada oturan, indi də 
yaşayan, o vaxt bu işlərlə məşğul olan böyük şəxsiyyətlər dəfələrlə deyiblər ki, İkinci dünya müharibəsi zamanı 
əgər Azərbaycan nefti olmasaydı – təbiidir ki, neftsiz nə təyyarə, nə tank, nə avtomobil, nə də başqa texnika 
işləyə bilməz – Sovetlər İttifaqı digər müttəfiqləri ilə birgə alman faşizminə bəlkə də qalib gələ bilməzdi.  
Xalqımız neft sənayesi sahəsində böyük işlər görübdür. Təəssüflər olsun ki, keçmişdə əldə etdiyi məhsulların 
əksəriyyətinin sahibi özü olmayıbdır. Amma biz indi öz sərvətlərimizin sahibiyik və bu sərvətlərimizdən 
istədiyimiz kimi istifadə edirik. Biz bunun üçün bu yolu seçdik ki, xarici şirkətləri Azərbaycana dəvət edək, 
onlar burada bizimlə müştərək iş görsünlər, sərmayə gətirsinlər, Xəzər dənizindəki zəngin neft və qaz 
yataqlarımızdan məhsul hasil edək və ölkəmizin iqtisadiyyatını inkişaf etdirək.  
Bəzən deyirlər ki, dünyanın və xüsusən Qərb ölkələrinin şirkətləri nə üçün Azərbaycana gəldilər və onlar nə 
üçün buradadırlar? Bunu anlamaq lazımdır və onun cavabı çox sadədir. Azərbaycan müstəqil bir dövlət kimi, 
keçid dövrü yaşadığı bir zaman həmin yataqların heç birindən özü istifadə edə bilmirdi. Biz hətta keçmişdən 
yaranmış neft mədənlərimizdə öz imkanlarımızla onları yalnız işlədə bilirdik. Amma suyun 200–300–400 metr 
dərinliyində quyu qazmağa və oradan neft çıxarmağa, müasir texnikanı, texnologiyanı tətbiq etməyə, təbiidir ki, 
bizim vəsaitimiz yoxdur. Demək, bu vəsait haradansa gəlməlidir. Ona görə də biz xarici sərmayəni ölkəmizə 
cəlb etmişik və bu gün də hesab edirəm ki, çox düz etmişik. Bu xarici sərmayə artıq Azərbaycana gəlibdir. Son 
beş ildə Azərbaycana beş milyard dollar həcmində xarici sərmayə gəlibdir. Bunun nəticəsində də biz həmin 
yataqlardan hazırda məhsul alırıq.  
25 
 
Məsələn, 1994-cü ildə imzaladığımız ilk böyük müqavilədən – «Əsrin müqaviləsi»ndən biz 1997-ci ildən 
neft hasil edirik və onu ixrac edirik. Biz 19 müqavilə imzalamışıq. Bu müqavilələrdən də böyük miqdarda neft 
və qaz gözləyirik.  
İkinci müqaviləni bağladığımız «Şahdəniz» yatağında biz gözlədiyimizdən həddindən çox qaz olduğunu 
müəyyənləşdirmişik. Biz indiyədək hasil etdiyimiz nefti necə ixrac edəcəyimiz barədə düşünürdük, ona görə də 
bir sıra boru kəmərlərinin çəkilişi ilə məşğul idik. İndi isə hasil olunacaq qazın ixrac edilməsi haqqında 
düşünürük. Çünki həmin yataqda həddindən çox qaz olduğu aşkar edilibdir.  
Bütün bunlar ancaq «Şahdəniz» yatağına aiddir. Başqa yataqlarda da xeyli neft və qaz vardır. Ona görə də bir 
neçə ildən sonra Azərbaycan dünya bazarına xeyli miqdarda həm neft, həm də qaz çıxarmaq imkanına malik 
olacaqdır. Təbiidir ki, indi biz bunların hansı yollarla, necə çıxarılması barədə düşünürük.  
Biz bu sahədə bir çox şirkətlərlə, o cümlədən İranın OİEK şirkəti ilə də əməkdaşlıq edirik. Buradakıların 
bəlkə də çoxları bilmir, bəlkə də Ağayi Şafeinin də yadından çıxıb, amma ona demişəm – OİEK şirkətini 
«Şahdəniz» müqaviləsinə mən özüm cəlb etmişəm. Çünki biz birinci müqaviləni imzalayandan sonra hiss etdim, 
İranda bəzi fikirlər oyanıb ki, bu müqavilədə nə üçün İran iştirak etməyibdir? Ona görə də biz «Şahdəniz» 
yatağı barədə müqaviləni hazırlayarkən mən İran hökumətinə müraciət etdim ki, siz öz şirkətlərinizdən birinin 
nümayəndəsini göndərin, gəlib bu işdə bizimlə bərabər iştirak etsinlər.  
«Şahdəniz» yatağında payın 10 faizi İranın OİEK şirkətinə məxsusdur. Demək, bu qaz həm bizim və həm də 
o müqavilədə iştirak edən bütün xarici ölkələrin, o cümlədən İranındır. İran da bu yatağa sərmayə qoyubdur.  
Burada bir məsələ də var. Konsorsiumlar yarananda bəzi şirkətlər sərmayə qoyurlar, amma texnikanın, 
texnologiyanın, avadanlığın alınıb gətirilməsində o qədər də yaxından iştirak etmirlər. Çünki, adətən, bu 
vəzifəni aparıcı şirkət, yəni işlərə rəhbərlik edən şirkət öz üzərinə götürür. Digər şirkətlər isə sərmayə qoyur və 
bunun da nəticəsində öz qazancını, payını alır.  
OİEK  şirkətinin başqa bir müqavilədə də 10 faizlik payı vardır. Biz bunu etmişik. Amma hesab edirəm ki, 
biz bundan sonra da geniş əməkdaşlıq edə bilərik. Ağayi Şafei buradakı çıxışında neft və qaz sahəsində 
əməkdaşlığımızın genişləndirilməsi məsələlərinə toxundu. Hesab edirəm ki, biz bunu edə bilərik.  
Mən bayaq dedim, bir daha təkrar edirəm ki, Xəzərin Azərbaycan sektorundakı yataqların birgə işlənilməsi 
barədə imzaladığımız müqavilələrə əsasən 5, 10, 15 il sonra biz həmin yataqlardan çox böyük miqdarda neft və 
qaz əldə edəcəyik. Hasil ediləcək nefti dünya bazarına çıxarmaq üçün 2–3 kəmər yox, daha çox kəmər lazımdır. 
Yəni bizə alternativ yollar da lazımdır. Əlbəttə, bu sahədə biz hər bir ölkə ilə, o cümlədən İranla əməkdaşlıq edə 
bilərik.  
Bütün bunlar böyük, qlobal, dövlətlə dövlət arasında olan məsələlərdir. Hesab edirəm ki, biz bu məsələlərin 
həll olunmasına bundan sonra da diqqət yetirməliyik. Ancaq geniş mənada ticarət, iqtisadi əlaqələr hamıya, 
xüsusən iş adamlarına aiddir. Təbiidir ki, bugünkü sərgi bu işə yardım göstərəcəkdir.  
Bu gün mən bu sərginin açılışına gəldim. Mənim buraya gəlməyimi bəlkə də gözləmirdilər. Çünki mən belə 
sərgilərin açılışında, adətən, iştirak etmirəm. Belə sərgilərdə bizim müvafiq nazirlər, başqaları iştirak edirlər. 
Ancaq İran–Azərbaycan iqtisadi əlaqələrinə xüsusi diqqət yetirərək, ona xüsusi əhəmiyyət verərək mən buraya 
gəldim ki, bu sərginin açılışında iştirak edim və sərginin iştirakçıları ilə, İrandan gəlmiş qonaqlarımla görüşüm – 
baxmayaraq ki, bu gün mənim onlarla rəsmi görüşüm də var – bəzi fikirlərimi deyim.  
Bu fikirlərdən biri də ondan ibarətdir ki, İran ilə Azərbaycan arasında iqtisadi əlaqələri inkişaf etdirərək, biz 
bütün sahələrdə əməkdaşlığımızı genişləndirməliyik. Azərbaycan bu mövqedə durubdur. Mən İslam Konfransı 
Təşkilatının son dəfə Tehranda keçirilən zirvə toplantısında prezident cənab Xatəmi ilə görüşərkən biz bu 
barədə ətraflı danışdıq. Mən bundan sonra Azərbaycana gəlmiş İran nümayəndələrinə də öz fikrimi demişəm və 
bu gün də deyirəm ki, gərək biz bütün sahələrdə əlaqələri, əməkdaşlığımızı genişləndirək. Çünki İran Azərbaycan 
üçün, birincisi, yaxın qonşudur, ikincisi də dost, qardaş ölkədir. Bizim xalqlarımızı birləşdirən, doğma edən böyük 
tariximiz vardır. Bunları heç vaxt unutmaq lazım deyil.  
Hər bir ölkənin özünəməxsus sistemi vardır. Dünya belədir. İndi dünyada bütün ölkələri bir qəlibə 
yerləşdirmək olmaz. Hər bir ölkə özü müəyyənləşdirir, özü seçir ki, hansı iqtisadi sistemdə yaşayacaq, hansı 
siyasi sistemi, dövlət quruluşu olacaqdır. Biz özümüzdən asılı olmayaraq 70 il məcburən Sovet İttifaqına daxil 
olmuşduq. Buna məcbur idik, çünki başqa əlacımız yox idi, həmin sistemin içərisində yaşayırdıq, müstəqil 
deyildik, sovetlər ölkəsinin bir hissəsi idik. Ola bilərdi ki, get-gedə milliliyimizi də itirərdik.  
Ən böyük nailiyyətimiz ondan ibarətdir ki, bu 70 il müddətində biz milliliyimizi qoruyub saxlaya bildik. Yəni 
dilimizi qoruyub saxlaya bildik. Baxmayaraq ki, bütün Sovetlər İttifaqında rus dili dövlət dili idi. Baxmayaraq ki, 
SSRİ rəhbərliyi çalışırdı ki, hamını, bütün millətləri rus dilindən istifadə etməyə məcbur etsin. Baxmayaraq ki, 
assimilyasiya prosesi aparırdılar. Hətta belə bir anlayış – «insanların yeni tarixi birliyi, sovet xalqı» anlayışı 
meydana atılmışdı. Amma Sovet İttifaqında 100-dən artıq millət, xalq var idi.  
Sovetlər İttifaqının tarixinin son 10 ilində belə bir şüar ortaya atılmışdı ki, artıq bütün millətlər bir-birinə 
yaxınlaşıbdır. Keçmişdə Leninin, Stalinin bir nəzəriyyəsi var idi ki, vaxt gələcək, dünyada bir millət olacaq. 
Yəqin ki, o da sovet milləti hesab edilirdi. Guya bütün millətlər get-gedə bir-birinə yaxınlaşacaq, bir dil, bir 
millət olacaqdır. Bu, kommunist ideologiyasının, sovet ideologiyasının əsaslarıdır.  
26 
 
Görürəm ki, burada alimlər, professorlar oturublar. Onlar bu işləri yaxşı bilirlər. Bəlkə də gənclər bunu o 
qədər də bilmirlər. Bu belə idi, bu cür idi. Amma biz belə bir şəraitdə dilimizi qoruyub saxladıq. Azərbaycan dili 
yaşadı, yaşayır və təbiidir ki, bizim dövlət dilimiz kimi, bundan sonra da yaşayacaqdır.  
Biz milli ənənələrimizi qoruyub saxladıq. Məsələn, o dövrdə Novruz bayramını ümumi bayram etməyə 
imkan vermirdilər. Yəni bu, ümumxalq bayramı idi, amma onu ümumxalq bayramı kimi keçirmirdilər. Lakin 
hər kəs, hər bir azərbaycanlı, müsəlman öz evində Novruz bayramını keçirirdi.  
Mən gözümü açandan bunu öz evimdə görmüşəm. Kimin imkanı çox idi, bu bayramı daha da zəngin 
keçirirdi, kimin də imkanı yox idisə, heç olmasa 10 dənə yumurta boyayırdı, 3–4 dənə paxlava, yaxud şəkərbura 
bişirirdi. Bəziləri də bunu çatdırmırdı – bizim Naxçıvan tərəfdə «kökə» deyirlər, bunu Bakıda bilmirlər, Bakıda 
ancaq paxlava, şəkərbura bilirlər, ancaq bizim tərəfdə, Naxçıvanda «kökə» deyirlər və onu təndirə yapırlar – o, 
bundan bir az ucuzdur.  
Bəli, Novruz bayramında hər kəs kökə yapardı, yaxud şəkərbura bişirərdi. Bir dənə də toyuğu olsaydı, ilin 
axır günü, yaxud bayram gecəsi ailəsi üçün plov bişirməli idi. Bu bayramı insanların qəlbindən çıxara 
bilmədilər. Bizim dinimizi insanların qəlbindən çıxara bilmədilər. Nə qədər ateizm siyasəti apardılarsa, bizi 
dindən məhrum etmək istədilərsə, dinimizi qəlbimizdən çıxara bilmədilər.  
Kommunist ideologiyasının əsası o idi ki, din xalqın tiryəkidir, insanlar ondan uzaqlaşmalıdırlar. «Din xalqın 
tiryəkidir» sözləri Leninin idi. Bizi dindən ayırmaq istədilər, amma bunu edə bilmədilər. İnsanların hər biri bu 
dini qəlbində saxladı. Allaha şükürlər olsun ki, bəzi məscidlərimiz də yaşadı, durdu, saxlanıldı. İndi onların 
hamısı özümüzün əlimizdədir. Mədəniyyətimizi, milli ənənələrimizi itirmədik. Mədəniyyətimizi nəinki 
itirmədik, əksinə, milli mədəniyyətimizi inkişaf etdirdik.  
Biz belə bir dövr yaşayaraq öz milliliyimizi saxladıq. İtkilərimiz də, nailiyyətlərimiz də oldu. Dost və qardaş 
ölkə olan İrandan 70 il ayrı düşməyimizə baxmayaraq, xırda bir imkan yaranan kimi, sərhədlər açılan kimi 
insanlar bir-birinə qovuşdu. Arazın o tayından, bu tayından insanlar bir-birini görmək üçün özlərini suya atdılar. 
Hətta bəziləri qışın o soyuq vaxtında özünü suya atdı ki, qardaşı, əmioğlusu, dayıoğlusu ilə görüşsün. İranda nə 
qədər insanlar var idi ki, qohumları Azərbaycanda yaşayırdı. O cümlədən Azərbaycanda da çoxlu insanlar var 
idi ki, qohumları İranda yaşayırdı. Amma vaxtilə, sovet hakimiyyəti dövründə yoxlayırdılar – kimin İranda 
qohumu varsa, onu nəzarət altına almağa başlayırdılar, onları təqib, sürgün edirdilər. Belə hallar çox idi və biz 
bunu yaşamışıq.  
O dövrdə nə qədər insan sürgün olunubdur ki, nə var, onun qohumu İrandadır. Nə olsun ki, İrandadır? Ola 
bilər, casus olsunlar, gəlib Sovet İttifaqında iş görsünlər və sair.  
Biz bu dövrü yaşamışıq. Amma Azərbaycan xalqı bu dövrü yaşayaraq öz milli mənliyini, məziyyətlərini, 
qürurunu saxlayıbdır və bundan sonra da saxlayacaqdır.  
Biz indi müstəqil dövlətik, müstəqil xalqıq, sərbəstik. Çətinliklərimiz çoxdur. Ən böyük çətinliyimiz, 
problemimiz, yaramız odur ki, torpaqlarımızın 20 faizi Ermənistan silahlı qüvvələri tərəfindən işğal edilibdir. 
İşğal olunmuş torpaqlardan bir milyondan artıq soydaşlarımız zorla çıxarılıbdır. Onlar 7–8 ildir ki, çadırlarda 
ağır şəraitdə yaşayırlar. Amma buna baxmayaraq, 1994-cü ildə biz atəşi dayandırdıq. Biz məsələni sülh yolu ilə 
həll etmək istəyirik. İnanıram ki, biz bu münaqişəni sülh yolu ilə həll edəcəyik. İnanıram ki, biz Azərbaycanın 
işğal olunmuş torpaqlarını azad edəcəyik və Azərbaycanın ərazi bütövlüyünü bərpa edəcəyik.  
Ancaq bunlar hamısı bizim həyatımızı, iqtisadiyyatımızı, təbiidir ki, onun inkişafını çətinləşdirir. Bunlara 
baxmayaraq, iqtisadiyyatımız inkişaf edir. 1995-ci ilə qədər Azərbaycanda məhsul istehsalı ilbəil aşağı düşürdü. 
Yəni iqtisadiyyatın bütün sahələrində tənəzzül var idi. Özü də bu tənəzzül böyük idi. 1990-cı ildən başlayaraq 
Azərbaycanda hər il sənaye məhsulu istehsalı 20–25 faiz aşağı düşürdü, həmçinin kənd təsərrüfatı məhsulu 
istehsalı belə idi. İqtisadiyyatın başqa göstəriciləri də aşağı düşürdü.  
1995-ci ildə biz vəziyyəti sabitləşdirdik və ondan sonra inkişaf başlandı. Təsəvvür edin, biz torpaqları 
kənddə sahibinə paylayandan, şəxsi mülkiyyəti təmin edəndən sonra Azərbaycanda ərzaq problemi yoxdur. 
Amma yadımdadır ki, – 1970-ci illərdə mən Azərbaycana rəhbərlik etdiyim zaman görmüşəm – biz əti, yağı 
gərək Ukraynadan, südü Ukraynadan, yaxud Belorusiyadan, Rusiyadan gətirəydik. Həmin respublikalarda da 
istehsal ilbəil aşağı düşürdü, onlar plana əsasən bizə ayrılmış ərzağı vermirdilər. Ona görə də Azərbaycanda ət, 
süd, yağ çətin tapılırdı. İndi hər şey var, küçələr doludur.  
Bunlar göstərir ki, biz düz yoldayıq. Biz bazar iqtisadiyyatı, şəxsi mülkiyyətin yaranması yolundayıq. Amma 
bu yol elə deyil ki, onu bir gündə, bir ildə keçəsən. Yox, bunun üçün zaman lazımdır. Biz bunun üçün zaman 
lazım olduğunu bilməliyik. Bu vəziyyətə bir tərəfdən dözməliyik, eyni zamanda bütün tədbirləri görməliyik ki, 
bu məsafəni tez keçək. İnandırıram ki, biz onu tez keçəcəyik.  
Məsələn, son vaxtlar bizdə hər il inkişaf var. Keçən il ümumi daxili məhsul 7 faiz, bu ilin birinci rübündə 
yenə də 7 faiz artıbdır. Sənaye məhsulu istehsalı keçən il 3,5 faiz, kənd təsərrüfatı məhsulu istehsalı təxminən 6–
7 faiz artıbdır. Bu, 4–5 il bundan qabaq yox idi, əksinə, hamısı azalırdı.  
Biz bu artımın nəticəsində insanların rifah halını yaxşılaşdırırıq, bir çox təbəqələrin maaşlarını bir neçə dəfə 
qaldırmışıq, bundan sonra da qaldıracağıq.  
27 
 
Beləliklə, mən bildirmək istəyirəm ki, Azərbaycan bu ağır dövrü yaşayır və bu ağır dövrü uğurla keçəcəkdir. 
Bunu etmək üçün biz gərək bütün ölkələrlə iqtisadi əlaqələrimizi inkişaf etdirək və bu istiqamətdə birinci 
növbədə İran İslam Respublikası ilə iqtisadi əməkdaşlığımızı genişləndirək. Biz İranla iqtisadi əlaqələrimizi 
genişləndirməklə bərabər, mədəni, elmi, siyasi əlaqələrimizi və bütün əlaqələrimizi genişləndirməliyik.  
Mən hiss edirəm ki, İran hökuməti də mənim bu fikirlərim mövqeyindədir. Yenə də deyirəm, mən bunu hörmətli 
prezident Xatəmi ilə Tehranda görüşüm zamanı onun sözlərindən bildim. Güman edirəm ki, bu yaxın vaxtlarda bizim 
görüşlərimiz də olacaqdır və bu məsələlərdə yeni uğurlar əldə etmək üçün müəyyən tədbirlər də görə biləcəyik. 
Beləliklə də bizim ölkələrimiz arasındakı dostluğu, əməkdaşlığı və qardaşlığı möhkəmləndirəcəyik.                                                     
Mən İran xalqına səadət, xoşbəxtlik, bütün işlərində uğurlar arzu edirəm. İran tacirlərinə və Azərbaycanın iş 
adamlarına bazar iqtisadiyyatının inkişaf etdirilməsində, İran ilə Azərbaycan arasında ticarətin, mal 
mübadiləsinin genişləndirilməsində uğurlar arzulayıram. Bu sərgini təşkil edənlərə təşəkkürümü bildirirəm. Sağ 
olun.     
 
 
 
28 
 
 
İRAN İSLAM RESPUBLİKASININ SƏNAYE NAZİRİ QULAMRZA ŞAFEİNİN  
BAŞÇILIQ ETDİYİ NÜMAYƏNDƏ HEYƏTİ İLƏ GÖRÜŞDƏ SÖHBƏT 
 
Prezident sarayı 
 
29 aprel 2000-ci il 
 
H e y d ə r   Ə l i y e v: Hörmətli Ağayi Şafei!     
Hörmətli qonaqlar! 
Sizi  Azərbaycanda bir daha salamlayıram. Sizin bu səfərinizdən çox məmnunam. Bu gün iki saat bir 
yerdə olmuşuq, birlikdə İranın Azərbaycanda VIII sərgisinin açılışında iştirak etmişik. Sərgi mənə çox yaxşı təsir 
bağışlayıbdır. Siz xüsusən bir neçə çox mühüm sahədə – avtomobil istehsalı, avtobuslar istehsalı, başqa maşınlar 
istehsalı və bütün başqa sahələrdə böyük nailiyyətlər əldə etmisiniz. Ona görə də hesab edirəm ki, sizin bu sərginiz 
burada yaxşı təəssürat yaradacaqdır və Azərbaycanla İranın iqtisadi əlaqələrinin daha da inkişaf etməsinə kömək 
edəcəkdir. Mən çox məmnunam. Buyurun. 
Q u l a m r z a   Ş a f e i: Mən, əvvələn, bizi qəbul etdiyinizə və bugünkü sərgimizin açılışına təşrif 
gətirdiyinizə görə çox təşəkkür edirəm. Mümkün deyildir ki, Azərbaycanda prezident gəlib hər sərgiyə baxsın. 
Amma bu gün mənə, İrana böyük minnət qoydunuz, zəhmət çəkib gəldiniz. Buna görə təşəkkür edirəm. 
Cənab Prezident, bir neçə il idi ki, Sizinlə görüşə bilməmişdim. Əlbəttə, hər zaman Yaşar müəllimi görəndə, 
səfir Abbasəli Həsənov ilə, bizim səfir ilə görüşəndə onların vasitəsilə salam göndərirdim, əhvalınızı 
soruşurdum. Amma görüşmək tamam başqa bir şeydir və nəhayət, Sizi gördüm, əhvalınız da yaxşıdır. Sizin 
salamatlığınızdan və əhvalınızın yaxşı olmasından çox məmnunam. Bu gün sərginin açılışında bir saata yaxın 
çıxış etdiniz, çox əhəmiyyətli fikirlər söylədiniz. Bunlara görə də təşəkkür edirəm. 
Mənim Bakıya səfərimin bir neçə səbəbi var. Biri odur ki, bu sərgidə iştirak edəm və eyni zamanda cənab 
Ağayi Xatəminin dəvətnaməsini Sizə təqdim edəm. Bu dəvətnamədə qeyd edilibdir ki, iyunun 21-də Tehranda 
EKO-nun iclası olacaqdır. 
H e y d ə r   Ə l i y e v: EKO? 
Q u l a m r z a   Ş a f e i: Bəli. İranın prezidenti cənab Ağayi Xatəmi Sizi də dəvət edibdir ki, orada iştirak 
edəsiniz. Eyni zamanda onu da deməliyəm ki, Azərbaycan indi iclasın sədri olacaqdır, işləri çox diqqətlə və 
səmimiyyətlə aparacaqdır, səfir Abbasəli Həsənov İranda çox fəaldır. O, EKO ölkələrinin səfirləri ilə birlikdə 
müfəssəl işlər görür. 
Cənab  Prezident, icazə verin, bu dəvətnaməni Sizə çatdırım. 
Cənab Şafei İran prezidenti cənab Xatəminin dəvətnaməsini prezident Heydər Əliyevə təqdim etdi və sözünə 
davam edərək dedi: 
Bu gün Siz sərgidə bir çox mətləblərə toxundunuz. Orada iştirak edən şirkətlərin nümayəndələrini 
düşündürən bir məsələ var və hesab edirəm, bu, EKO-nun iclasında müzakirə oluna bilər. Bu da ondan ibarətdir 
ki, komitələr, nazirliklər ölkələrimizin yaxınlığından bəhrələnərək öz aralarında vergi və s. məsələləri müzakirə 
etsinlər. MDB ölkələri bu  sahədə razılıq əldə ediblər. Razılığa görə, əgər Azərbaycandan həmin ölkələrə hər 
hansı bir şey ixrac olunsa, ona vergi tutulmur və ya o ölkələrdən Azərbaycana məhsul gəlsə, vergi alınmır. Bu, 
imkan yaradır ki, ölkələr öz aralarında ticarət edə bilsinlər. Zənnimcə, bu işi EKO ölkələri arasında da yaratmaq 
olar. 
H e y d ə r   Ə l i y e v: Yəni EKO-ya, EKO ölkələrinə də bu prinsipi tətbiq etmək olar? 
Q u l a m r z a   Ş a f e i: Bəli, bu prinsipi orada da tətbiq etmək olar. Məsələn, İran, Azərbaycan, Türkiyə, 
Pakistan, Əfqanıstan və Orta Asiya ölkələri – Qazaxıstan, Türkmənistan və s. öz aralarında müəyyən qərara gələ 
bilərlər. Bu ölkələrin bəziləri MDB-nin üzvüdürlər – Azərbaycan, Orta Asiya ölkələri. 
H e y d ə r   Ə l i y e v: Azərbaycan və Orta Asiya ölkələrinin hamısı MDB-dədir. MDB-də olmayan İrandır, 
Türkiyədir. Pakistandır və Əfqanıstandır. 
Q u l a m r z a   Ş a f e i: Bəli, bunu EKO çərçivəsində etmək olar. Təklifim odur ki, əgər məsləhət bilsəniz, 
EKO-nun iclasında bu məsələ müzakirə olunsun. 
Başqa bir xahişimi də Sizə bildirmək istəyirəm. Əlbəttə, vaxt ayırıb, hörmət göstərib sərgimizə gəldiniz. 
Amma orada digər xidmət sahələri də var idi, onları görmədiniz. İstəyirəm o sahələr barədə danışım. 
Məsələn, orada tibbi cihazlar istehsal edən ayrı-ayrı zavodlar, şirkətlər də təmsil olunmuşdu. Onların 
nümayəndələri deyirlər ki, Azərbaycanla İran arasında bu sahədə əlaqələri daha da genişləndirmək olar. Ərzaq, 
ev əşyaları istehsalı ilə məşğul olan şirkətlər də var idi. Vaxt olmadı ki, onların təmsilçiləri Sizinlə görüşsünlər. 
Sərgidə gördüyünüz kimi, İran keçən illərə nisbətən yaxşı inkişaf edibdir. Novruz bayramında beşillik 
planımız başa çatdı. Sənaye sahəsində 11 faiz artım var idi. 
H e y d ə r   Ə l i y e v: Yəni inkişaf. 
29 
 
Q u l a m r z a   Ş a f e i: Bəli. İndi  imkan yaranıbdır ki, avtomobil istehsalı, digər sahələr – neftdən tutmuş 
zavod tikməyə qədər – bunların hamısı üzrə əlaqələr qurulsun və səmərəli istifadə edilsin. Bu sizin 
ixtiyarınızdadır. Elə etmək olar ki, İranın imkanlarından Azərbaycanda istifadə edilsin. 
Bilirəm ki, Azərbaycan 70 il rusların, Kommunist Partiyasının əlinin altında qalmışdır, indi isə müstəqillik 
əldə edibdir. Biz də istəyirik ki, bu daha da inkişaf etsin. Əsas iş odur ki, dağılanlar yenidən qurulsun. 
İranda iyirmi, on, beş min işçisi olan bəzi zavodlar var. Əgər lazım olsa, bu sahədə əməkdaşlıq etmək üçün 
Sizin ixtiyarınızdayıq. Hər nə kömək lazımdır, etməyə hazırıq. 
Xəzər dənizi bir dostluq dənizidir. İran və Azərbaycan neft, qaz, gəmiçilik sahələri üzrə əməkdaşlıq edə 
bilərlər. İnşallah, gərək elə edək ki, bütün bu işlər yerinə düşsün, hər kəsin nə iş görməsini müəyyənləşdirək, 
həmkarlıq edək. 
Avtomobil sənayesinə aid mənim bir şəxsi təklifim vardır. O da EKO-nun iclası zamanı iştirakçı ölkələr 
arasında müştərək bir iş görülməsinə aiddir. Keçən görüşlərdə qərara gəlinmişdi ki, İran ilə, Türkiyə ilə Pakistan 
və bəzi ölkələr təyyarə istehsal etsinlər. Amma bu iş qabağa getmədi. Çünki o şirkətlər ki, gərək təyyarəni 
alsınlar, onlar dövlətdən asılıdırlar. Amma avtomobil belə deyil, onu müstəqil alırlar. Avtomobil bazarı geniş bir 
bazardır. Bu sahədə müştərək iş görmək lazımdır. Vacib deyil ki, bu iş ancaq bir ölkədə olsun. Avtomobil 
istehsal edən zavodlar tikmək olar, iş görmək olar. Bu mənim təklifimdir və əgər razı olsanız, ikitərəfli iş 
görməklə müəyyən  nailiyyət əldə etmək olar. Əlbəttə, İran və Azərbaycan tərəfdən bəzi şirkətlər əlaqə qurublar, 
həmkarlıq edirlər. Lakin işi genişləndirmək lazımdır. 
Digər təklif ondan ibarətdir ki, gərək İran ilə Azərbaycan üçüncü bazarlarda müştərək işlər görsünlər. Yəni İranla 
müştərək konsorsium, ya şirkət quraraq hər iki tərəf işə başlasın. Onların sahələri də çox müfəssəldir. Həm zavod 
qurmaq, həm neft, həm qaz sahəsində müştərək çalışmaq mümkündür. Hər iki tərəfin iştirakı ilə digər ölkələrdə 
müəyyən işlər görmək olar. 
Mən Sizə zəhmət verdiyimə görə üzr istəyirəm. Sağ olun. 
H e y d ə r   Ə l i y e v: Sağ olun, təşəkkür edirəm. Əvvəla, cənab prezident Xatəminin bu dəvətini mən 
qəbul edirəm. Mən mütləq Tehrana gələcəyəm, EKO zirvə görüşünü bir yerdə keçirəcəyik. Çünki biz bu 
təşkilatı möhkəmləndirməliyik və çalışmalıyıq ki, bizim bütün əlaqələrimizin, xüsusən iqtisadi əlaqələrin inkişaf 
etdirilməsi üçün bu təşkilatdan səmərəli istifadə edək. 
Orada, sərgidə də bunu dedilər, indi siz burada da məsələ qaldırdınız – bu vergi, rüsum məsələlərini. Mənə 
belə gəlir ki, əgər biz EKO dövlətlərinə MDB dövlətləri ilə indi  olan prinsipi tətbiq etsək, bu variant qəbul 
oluna bilən bir variant olar. Mən bu barədə bizim Baş nazirə, nazirliklərə göstəriş verəcəyəm. Onlar da 
fikirləşsinlər, hazırlaşsınlar. Bizim başqa təkliflərimiz vardır. İkiqat vergi ilə bağlı – məsələn, biz o məsələni də 
qoyuruq ki, bu barədə işləri müəyyən qədər yüngülləşdirmək lazımdır. Hər halda, sizin təkliflərinizi də nəzərə 
alaraq mən göstəriş verəcəyəm ki, bizimkilər də öz təkliflərini versinlər. Güman edirəm ki, biz Tehranda bu 
barədə, bir neçə məsələ üzrə müəyyən bir razılığa gələ bilərik. 
Digər məsələlər – hansılar ki, siz qaldırdınız və dünən mənə Baş nazir dedi ki,  onun da yanında bu barədə 
çox ətraflı danışmısınız – bunların hamısı mənim tərəfimdən bəyənilən məsələlərdir və bir çox sahələrdə 
əməkdaşlıq etməliyik. İndi mən siz dediyiniz məsələlərin, sadəcə, hər birinə cavab vermək istəmirəm. Amma 
demək istəyirəm ki, bu təklifləri prinsip etibarilə qəbul edirəm. Mən bizim Baş nazirə və nazirliklərə göstəriş 
verirəm ki, bunların hər birini sizin nümayəndələrlə birlikdə ayrı-ayrı araşdırsınlar, təhlil etsinlər və bizim təklif-
lərimizi versinlər. 
Mən bu gün sərgidə də dedim, indi də deyirəm ki, bizim siyasətimiz bundan ibarətdir ki, İran ilə bütün 
əlaqələri gücləndirmək lazımdır, inkişaf etdirmək lazımdır. İqtisadi əlaqələr burada xüsusi yer tutur. O 
cümlədən, Xəzər dənizi haqqında da – siz dəryayi-Xəzər deyirsiniz – mənə belə gəlir ki, bir çox işlər görmək 
olar. 
Məsələn, mənə bizim Baş  nazir dedi ki, siz gəmiçilik barəsində, gəmi istehsalı barəsində də əməkdaşlıq 
etmək istəyirsiniz. Bu da mümkündür. Bizim burada imkanlarımız vardır, gəmi təmiri zavodlarımız vardır, bundan 
da istifadə etmək olar. Amma o iki təklif  ki, var, sizin avtomobil sənayesinin bizim bəzi təşkilatlarla müştərək iş 
görməsi barədə – mən bunu dərhal bəyənirəm və bunların həyata keçirilməsi üçün lazım olan tədbirləri öz 
tərəfimdən edəcəyəm, göstəriş verəcəyəm. 
Bir sözlə, mən fikirlərimin çoxunu bu gün sərgini açanda dedim. Təkrar etmək istəmirəm. İran–Azərbaycan 
əlaqələri genişlənməlidir, inkişaf etməlidir və bəzi ayrı-ayrı bədxahların, bizim əlaqələrə zərər gətirmək istəyən 
qüvvələrin, yaxud da bunu mənfi şəkildə göstərmək istəyən qüvvələrin biz qarşısını almalıyıq. 
Bilirsiniz, bizim yaşadığımız region indi dünyada çox böyük diqqət cəlb edir. İran da  böyük bir dövlət kimi, 
böyük iqtisadi potensiala malik olan ölkə kimi, böyük diqqət cəlb edir. İranın dostları da var, amma İranı 
istəməyənlər də var. 
Azərbaycan bir müstəqil dövlət olandan sonra, təbiidir ki, Azərbaycana maraq çox böyükdür. Çünki, 
birincisi, Azərbaycanın çox əlverişli strateji mövqeyi  var, yəni o, Şərqlə Qərbin, Asiya ilə Avropanın arasında 
duran bir ölkədir və xüsusən Avropa ilə Asiya arasındakı nəqliyyat vasitələrinin keçəcəyi ən qısa bir yerdir. 
Azərbaycan burada xüsusi yer tutur. Ondan sonra – Azərbaycanın enerji ehtiyatlarının işlənilməsi, bunların 
30 
 
gələcək perspektivləri. Başqa cəhətlər də var: ona görə də bəzi qüvvələr ayrı-ayrı ölkələrdə məqalələrlə, 
yazılarla belə bir fikir yaratmaq istəyirlər ki, guya İran ilə Azərbaycan arasında əlaqələr soyuqdur. Soyuq deyil, 
yaxşıdır, amma daha da isti olmalıdır. 
Mən – Azərbaycanın prezidenti, Azərbaycanın siyasətini təyin edən və onu həyata keçirən adam  belə 
fikirdəyəm. Amma kənar adamlar çox şey deyə bilərlər. İndi biz elə bir dövrdə yaşayırıq ki, hərə öz fikrini 
deməyə haqlıdır, ixtiyarı var – yalan da olsa, doğru da olsa, düz də olsa, əyri də olsa. Ancaq biz bunlara fikir 
verməməliyik. Biz əlaqələrimizi inkişaf etdirməliyik. 
Mənim İrana rəsmi səfərim də gündəlikdə durur. Çünki mən prezident cənab Xatəmidən dəvət almışam. İndi bu 
səfər də ortaya düşür. Ola bilər ki, mən bu il İrana iki dəfə səfər edim – bir dəfə EKO-nun zirvə görüşünə gəlim, bir 
dəfə də rəsmi səfərə gəlim. 
Q u l a m r z a   Ş a f e i: İran Sizin öz evinizdir. Hər zaman gələ bilərsiniz. 
H e y d ə r   Ə l i y e v: Ondan sonra da mən cənab Xatəminin Azərbaycana gəlməsini gözləyəcəyəm. 
Bunlar – məsələn, sizin kimi nümayəndə heyətlərinin Azərbaycana gəlməsi, bizim nümayəndə heyətlərimizin 
İrana getməsi, bizim Xarici İşlər naziri son vaxtlar  İranda oldu, görüşlər keçirdi, sizin Xarici İşlər naziri bir 
müddət bundan öncə gəlmişdi, indi Nyu-Yorkda İranın və Azərbaycanın Xarici İşlər nazirləri görüşüblər. Çünki 
mən ora gedəndə ona göstəriş vermişdim ki, ola bilər, Nyu-Yorkda görüşlər çox olsun, amma mütləq İranın 
Xarici İşlər naziri ilə görüş. O da görüşübdür, danışıbdır, geriyə dönəndən sonra mənə məlumat verəcəkdir – 
yəni hesab edirəm, bütün bu vasitələrdən hər iki tərəf istifadə etməlidir ki, bizim əlaqələrimiz daha da geniş 
olsun, daha da sıx olsun. 
Cənab Şafei, mən sizinlə köhnə dostam. 
Q u l a m r z a   Ş a f e i: Naxçıvandan. 
H e y d ə r   Ə l i y e v: İndi düşünürəm ki, səkkiz il bundan öncə Naxçıvanda görüşdük və sizinlə ilk dəfə 
Naxçıvana  elektrik xəttinin çəkilməsini orada bayram etdik. Xatirinizdədir, biz nə ağır şəraitdə idik. Ancaq o 
vaxt İrandan elektrik xəttini çəkdik və o bizə xeyli yardım etdi. Biz Türkiyədən bir elektrik xətti çəkdik, sonra 
İrandan çəkdik və sizinlə birlikdə görüşdük. 
Xatirindədir, getdik Şahtaxtıda Poldəşt körpüsünü açdıq və orada sərhədyanı bazar təşkil etməyə çalışdıq. O 
günlər yadımdan çıxmır. Çünki o günlər Naxçıvan üçün və Naxçıvana başçılıq edən bir şəxs  kimi, mənim üçün 
ağır günlər idi, bizim üçün çox ağır günlər idi. Amma biz onları yaşadıq. 
Məsələn, indi Naxçıvanda vəziyyət… Doğrudur, indi Naxçıvanın Azərbaycanla əlaqələri bir təyyarə 
vasitəsilə, bir də ki, İran ərazisindən gedən avtomaşınların, avtomobillərin vasitəsilə olur. Başqa əlaqələrimiz 
yoxdur. Ancaq İran ilə Naxçıvan arasındakı əlaqələr – ticarət əlaqələri, insanların gedib-gəlməsi–bunlar indi çox 
yaxşı səviyyədədir və mən bunlardan məmnunam. Hesab edirəm ki, bu da İran-Azərbaycan əlaqələrinin inkişaf 
etməsinə çox böyük kömək göstərir. 
Mən 1994-cü ildə İrana gələndə, yadımdadır, siz məni müşayiət edirdiniz. İranda, Tehranda bir yerdə gəzirdik. Bunlar 
hamısı xatirimdədir və ona görə də bütün rəsmi münasibətlərdən başqa, dostluq münasibətləri də yaranıbdır, şəxsi 
münasibətlər, şəxsi məhəbbət yaranıbdır. Mən məmnunam ki, siz İran İslam Cümhuriyyətində yenə də nazirsiniz–keç-
mişdə kooperasiya naziri, indi sənaye naziri. Arzu edirəm ki, bundan da yüksək vəzifələrə çatasınız. Çünki bilirəm ki, siz 
İran–Azərbaycan əlaqələrinin sağlam vəziyyətdə olmasına və inkişaf etməsinə can yandıran bir insansınız. Bu, həm İran 
üçün lazımdır, həm də Azərbaycan üçün lazımdır. Mən sizi bir daha salamlayıram, sizinlə görüşməyimdən məmnun 
olduğumu  bir daha bildirmək istəyirəm. Sağ olun. 
31 
 
 
POLŞA RESPUBLİKASININ PREZİDENTİ  
ZATİ-ALİLƏRİ  
CƏNAB ALEKSANDR KVASNEVSKİYƏ 
 
Hörmətli cənab Prezident! 
Polşa Respublikasının milli bayramı – Konstitusiya  günü münasibətilə Sizi və dost Polşa xalqını səmimi-
qəlbdən təbrik edirəm. 
Mən Azərbaycan Respublikası ilə Polşa Respublikası arasında təşəkkül tapmış münasibətlərin inkişafını  
yüksək  qiymətləndirirəm. 
İnanıram ki, ölkələrimiz arasındakı əlaqələr genişlənərək xalqımızın rifahının yüksəlməsinə, regionda  
sülhün və sabitliyin möhkəmlənməsinə xidmət edəcəkdir. 
Fürsətdən istifadə edib Sizə cansağlığı və səadət, ölkənizə əmin-amanlıq və daimi tərəqqi arzulayıram. 
 
Hörmətlə, 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 1 may 2000-ci il 
 
32 
 
 
AZƏRBAYCANIN YƏHUDİ İCMASINA 
 
Hörmətli həmvətənlər! 
Hər il yəhudi xalqının ümummilli matəm günü kimi qeyd olunan «Holokost» günü münasibətilə günahsız 
qurbanların xatirəsini ehtiramla yad edərək sizə və bütün dünya yəhudilərinə  dərin kədər və hüzn hisslərimi 
ifadə edirəm.   
Faşistlərin Almaniyada hakimiyyətə gəlməsi ilə başlanmış və İkinci dünya müharibəsinin sonuna qədər 
davam etmiş «Holokost» siyasəti nəticəsində altı milyon insan yalnız yəhudi olduqlarına görə qətlə 
yetirilmişdir. Həmin illərdə yəhudilərin kütləvi şəkildə təqib olunması və məhv edilməsi siyasəti bəşər tarixinin 
ən müdhiş səhifələrindən birini təşkil edir. 
Belə müsibətlər təkcə soyqırım siyasətinə məruz qalmış xalqın milli faciəsi hesab edilə bilməz və bütün 
bəşəriyyətə qarşı ağır cinayət kimi qiymətləndirilməlidir. Zorakılıq, irqçilik,  soyqırım kimi antihumanist siyasətin 
bütün təzahürlərinə qarşı birmənalı mövqe bildirmək, onların qarşısının alınması yolunda qətiyyət və həmrəylik 
nümayiş etdirmək yüksək bəşəri ideallara sadiq olan hər bir insanın ali vəzifəsi və borcudur. 
Azərbaycanda tolerantlıq, dözümlülük və qarşılıqlı hörmət şəraitində yaşayan bütün xalqlar bir-birinin sevincinə də,  
dərdinə də həmişə şərik olmuşlar. Yəhudi həmvətənlərimiz də Azərbaycanın müxtəlif konfessiyalara mənsub olan digər 
vətəndaşları kimi, ölkəmizdə bütün hüquqlara və azadlıqlara tam malikdirlər. Onlar müstəqil respublikamızda gedən siyasi, 
sosial-iqtisadi və mədəni proseslərdə yaxından iştirak edirlər. Yəhudi icması Azərbaycan xalqına qarşı mərhələ-mərhələ 
həyata keçirilmiş soyqırım və deportasiya siyasətini, zəbt edilmiş ərazilərimizdə baş alıb gedən erməni vandalizmini, 
azərbaycanlıların tarixi torpaqlarından didərgin salınmasını, qətl və qırğınları, misli görünməmiş vəhşilikləri və talanları 
həmişə pisləmiş, buna qarşı etiraz səslərini həm Ölkəmizin daxilində, həm də beynəlxalq aləmdə ucaltmışdır. 
Əziz həmvətənlər! 
Yəhudi xalqının müsibəti günündə – bu hüznlü anlarda Azərbaycan xalqı adından  kədərinizə bir daha şərik olduğumu 
bildirirəm. Qoy belə müsibətlər heç bir xalqın  həyatında bir də təkrar olunmasın. 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 1 may 2000-ci il 
33 
 
 
BEYNƏLXALQ VALYUTA FONDUNUN  
II AVROPA DEPARTAMENTİNİN DİREKTORU CON ODUNQ–SMİ BAŞDA OLMAQLA BU 
MALİYYƏ QURUMUNUN NÜMAYƏNDƏ HEYƏTİ İLƏ GÖRÜŞDƏ SÖHBƏT 
 
Prezident sarayı 
 
1 may 2000-ci il 
 
H e y d ə r   Ə l i y e v: Azərbaycana yenidən xoş gəlmisiniz! Beynəlxalq Valyuta Fondu ilə Azərbaycan 
arasındakı əməkdaşlıq artıq böyük tarixə malikdir. Biz bu əməkdaşlığı yüksək qiymətləndiririk və hesab edirik 
ki, o daha da sürətlə inkişaf etməlidir. 
Son illər Azərbaycanda həyata keçirdiyimiz iqtisadi siyasətimizdə, maliyyə siyasətimizdə, iqtisadi 
islahatların aparılmasında Beynəlxalq Valyuta Fondu ilə əməkdaşlığımızın çox böyük əhəmiyyəti var. 
Eyni zamanda, Beynəlxalq Valyuta Fondunun bizə göstərdiyi yardımları da qiymətləndiririk. Güman edirəm 
ki, gələcəkdə də bizim əməkdaşlığımız uğurlu olacaqdır. Ona görə də sizin buraya yenidən gəlməyinizi 
məmnuniyyətlə qəbul edirəm. 
Bilirəm ki, burada bizim Maliyyə Nazirliyi ilə, Milli Bankla, Baş nazirlə, digərləri ilə maraqlı görüşləriniz 
olubdur. Mən də sizi dinləməyə hazıram. 
C o n   O d u n q – S m i: Çox sağ olun, cənab Prezident. Buraya yenidən gəlmək, həqiqətən, xoşbəxtlikdir. 
Mənim son dəfə buraya gəlməyimdən, demək olar ki, iki il keçir. Lakin özümü elə hiss edirəm ki, heç vaxt 
buradan uzaq düşməmişəm. Çünki həmkarlarım burada çox çalışıblar, sizin nazirlərlə, Milli Bankın rəhbəri ilə 
görüşüblər. Biz də onlarla vaxtaşırı Avropada da, Vaşinqtonda da görüşmüşük. Ona görə də burada işlərin gedişi 
haqqında tam məlumatım vardır. 
Mən bilirəm ki, son iki il sizin üçün heç də asan illər olmamışdır. Hər şeydən əvvəl, neftin qiyməti aşağı 
düşmüşdür. Baxmayaraq ki, son vaxtlar qiymətlər bir qədər yuxarı qalxıbdır, lakin neftin qiymətinin aşağı 
düşməsi, ümumiyyətlə, iqtisadiyyata çox təsir edir. Ancaq xoşbəxtlikdən, sizin iqtisadi siyasətinizdə elə bir 
böyük  problem olmamışdır. 
Deməliyəm ki, həm hökumətiniz, həm Maliyyə Nazirliyi, həm Milli Bankınız, həm də Baş nazir bizimlə 
həmişə əla əməkdaşlıq etmişlər. Elə bilirəm, nəticə hər iki tərəf üçün xeyirli olubdur və indiyə qədər verdiyimiz 
məsləhətlər, tövsiyələr Sizə də kömək edibdir. 
Mən Sizinlə bir qədər spesifik məqamları müzakirə etmək istəyirəm və zənnimcə, bunları bir az sonraya 
saxlaya bilərik. 
H e y d ə r   Ə l i y e v: Bəli, siz doğru dediniz, dünya bazarında neftin qiymətinin düşməsi çox ölkələrin 
iqtisadiyyatına, o cümlədən bizim iqtisadiyyatımıza da mənfi təsir göstərdi. Ancaq, görünür, biz 
iqtisadiyyatımızı elə qurmuşuq ki, mənfi təsir oldu, amma iqtisadiyyatımızda böyük, çətin dəyişikliklər olmadı. 
Rusiyada olan iqtisadi böhran həm Rusiyanın özünün iqtisadiyyatına böyük zərər vurdu, həm də bir çox 
MDB ölkələrinin və başqa ölkələrin iqtisadiyyatına zərər vurdu. Ondan öncə Cənub–Şərqi Asiyada olan iqtisadi 
böhran bir çox ölkələrə zərər vurdu. Ancaq biz öz iqtisadiyyatımızı bütün bu təsirlərdən qoruyub saxlaya bildik. 
Bu ona görədir ki, biz düzgün iqtisadi siyasət aparırıq, sizin məsləhətlərinizdən istifadə edirik və iqtisadi 
islahatlar həyata keçiririk. 
Düzdür, siz çox ölkələrə məsləhətlər verirsiniz. Rusiyaya və başqalarına da çoxlu məsləhətlər verirsiniz, bizə 
də məsləhətlər verirsiniz. Amma onlar bu böhrana, neftin qiymətinin düşməsinə dözə bilmədilər. Biz dözdük. 
Bununla mən özümüzü tərifləmək istəmirəm, sadəcə, bunu qeyd edirəm. Ancaq problemlərimiz çoxdur və mən 
razıyam ki, bu barədə sizinlə ətraflı danışıqlarımız olsun. 
34 
 
 
"BAKILI OĞLANLAR" ŞƏN VƏ HAZIRCAVABLAR KOMANDASININ KONSERTİNDƏN 
SONRA KOMANDANIN ÜZVLƏRİ İLƏ GÖRÜŞDƏ SÖHBƏT 
 
Respublika sarayı 
 
5 may 2000-ci il 
 
H e y d ə r   Ə l i y e v: Sizi təbrik edirəm, yenidən gözəl bir proqramla çıxış etdiniz. Anar deyir ki, 
anşlaqla keçir, yəqin ki, başqalarına stimul vermək istəyirsiniz. Hər dəfə olduğu kimi, indi də çox gözəl çıxış 
etdiniz. Mənim heç xatirimdə deyil ki, artıq beş il keçibdir. Beş ildir ki, siz inkişaf edirsiniz, istedadınız get-gedə 
artır.  
Burada daha çox rus dilində danışdınız, proqramın da çox hissəsi rus dilindədir. Amma Azərbaycan dili 
tədricən tətbiq olunur, bu çox yaxşıdır. Ümumiyyətlə, Azərbaycanda çox adamlar iki dili – Azərbaycan və rus 
dillərini bilirlər. Bununla belə, bizim ölkəmiz müstəqildir, suveren dövlətdir, dövlət dilimiz Azərbaycan dilidir. 
Mən rəhbər vəzifədə olan bütün işçilərimizə iki-üç dəfə xəbərdarlıq etmişəm – kim öz Azərbaycan dilini 
öyrənməsə, onu işdən azad edəcəyəm. Yəqin Anar da deyə bilər ki, kim öyrənməsə, komandadan çıxaracaqdır. 
Lakin birinci növbədə o özü öyrənməlidir, mənəvi hüququ olmaq üçün özü öyrənməlidir.  
Çox yaxşı çıxış etdiniz. Baxıram, çox istedadlı uşaqlarsınız, yaxşı gənclərsiniz. Mənim aeroporta gəlməyimi 
yaxşı göstərdiniz. (Murad Dadaşova müraciətlə): Sən idin, deyilmi? Hər şeyi yaxşı göstərirsən, amma boyun 
mənimki qədər deyildir. Yaxşı göstərdiniz. Mən həmişə xaricə gedib-gələndə görürsünüz, ona görə də 
göstərməyinizdə elə bir təəccüblü şey yoxdur.  
A n a r  M ə m m ə d x a n o v (Komandanın kapitanı, Milli Məclisin deputatı): Cənab Prezident, Siz 
yumoru, parodiyanı həmişə normal qəbul edirsiniz. Bu bizim üçün doğrudan böyük şərəfdir. Həddindən artıq 
böyük şərəfdir. Məmurlar yaxınlaşıb deyəndə ki, niyə bizə sataşmısınız, demişik ki, Prezident haqqında 
danışanda o heç vaxt heç nə demir, siz nəyə görə belə narahatsınız?  
H e y d ə r   Ə l i y e v: Mən onu görəndə hamıdan çox gülürəm. İstəyirəm sizə bir fikir deyəm: Əvvəl 
mənim barəmdə yumoru göstərin, sonra müxalifəti. Əgər onlar bir söz desələr, deyərsiniz ki, biz Prezidenti də 
göstəririk, bərabərlik eləmişik.  
A n a r  M ə m m ə d x a n o v: Sizi zahirən göstəririk, onların isə içini. Bunlar ayrı-ayrı anlayışlardır.  
H e y d ə r   Ə l i y e v: Çox gözəl. Aşığı oynayan hansı idi?  
A n a r  M ə m m ə d x a n o v: Bəstəkar Süleyman Ələsgərovun nəvəsidir.  
H e y d ə r   Ə l i y e v: Allah ona rəhmət eləsin, yaxşı bəstəkar, yaxşı insan idi. Mən onunla 50-ci illərdən 
yaxın tanış idim.  
T a h i r   v ə   C a b i r   İ m a n o v l a r: Babalarımızın Fəxri xiyabanda dəfn olunmasına görə Sizə 
ailələrimiz adından minnətdarlığımızı bildiririk.  
H e y d ə r   Ə l i y e v: Bəs necə, mən eşidən kimi qəzetdə başsağlığı verdim, göstəriş verdim ki, Fəxri 
xiyabanda dəfn olunsun. Yaxşı bir insan, yaxşı bəstəkar idi. Mən onu hər dəfə görürdüm, çox sağlam idi. Amma 
nədənsə, birdən, qəfildən oldu.  
T a h i r  İ m a n o v: Nənəmiz rəhmətə getdi, bir ay sonra isə babamız.  
H e y d ə r   Ə l i y e v: Nənənin adı gərək ki, Ağgül idi, yadımdadır. Siz onun qızının uşaqlarısınız? Çox 
yaxşı. İstedadlı uşaqlardır, bunların üstünlüyü ondadır ki, həm Azərbaycan dilində, həm də rus dilində eyni 
səviyyədə danışırlar.  
A n a r  M ə m m ə d x a n o v: Şuşada böyüyüblər.  
H e y d ə r  Ə l i y e v: Amma rus dilini də yaxşı bilirlər.  
A n a r  M ə m m ə d x a n o v: (Elçin Bağırzadəni dövlətimizin başçısına təqdim edərək): Bizim yeni opera 
səsimizdir.  
H e y d ə r   Ə l i y e v: Doğrudan, sizin yaxşı səsiniz də var, Bilalı keçəcəksiniz. O indi sizin 
komandadadır?  
A n a r  M ə m m ə d x a n o v: Bəli. Bilalı Amerikaya aparmışdıq. Orada muğam nömrəsini göstərəndə 
zəncilər məəttəl qalmışdılar.  
H e y d ə r   Ə l i y e v: İlham haradadır, buraya gəl. Mən onu bir də öpürəm ki, gələn dəfə daha yaxşı 
göstərsinlər.  
Sizi bir də təbrik edir, yeni uğurlar arzulayıram. Sözünüzün üstündə durun – dediniz ki, qalib gələcəksiniz. 
Deyiləni həyata keçirmək, verilən sözü yerinə yetirmək lazımdır. Mən buna ümid bəsləyəcəyəm. Yaxşı kollektiv 
yaranmışdır. Siz səhnədə düzüləndə görünür ki, çox böyük kollektivsiniz. Daha da sıx birləşməyə çalışın. 
Azərbaycanda sizin böyük nüfuzunuz var, məşhursunuz. Konsertiniz anşlaqla keçir, hamı gülür. Mən özüm o 
qədər güldüm ki, gözlərim yaşardı. Sağ olun, gecəniz xeyrə qalsın.  
35 
 
 
TÜRKİYƏ RESPUBLİKASININ PREZİDENTİ  ZATİ-ALİLƏRİ  
CƏNAB ƏHMƏD NECDƏT SEZƏRƏ 
 
Hörmətli cənab Prezident! 
Türkiyə Respublikasının prezidenti seçilməyiniz münasibətilə Sizi ürəkdən təbrik edirəm. 
Xalqlarımız arasında dərin tarixi kökləri olan dostluq və qardaşlıq münasibətlərini Türkiyə–Azərbaycan 
əlaqələrinin sarsılmazlığının və dönməzliyinin mühüm şərti hesab edirəm. Əminəm ki, ölkələrimiz arasındakı 
strateji tərəfdaşlıq münasibətləri xalqlarımızın rifahı naminə daim genişlənəcək və inkişaf edəcəkdir. 
Sizə möhkəm cansağlığı, işlərinizdə uğurlar, qardaş Türkiyə xalqına sülh, əmin-amanlıq və firavanlıq 
arzulayıram. 
 
Hörmətlə, 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 6 may 2000-ci il 
36 
 
 
YENİ AZƏRBAYCAN PARTİYASI SİYASİ  
ŞURASININ İCLASINDA NİTQ  
 
Bakı, 
Rəşid Behbudov adına Mahnı Teatrı 
 
6 may 2000-ci il 
 
Hörmətli xanımlar və cənablar!  
Hörmətli dostlar! 
Yeni Azərbaycan Partiyası Siyasi Şurasının üzvləri!  
Bu gün həqiqətən əlamətdar bir gündür. Biz partiyamızın qurultayından keçən dövrə müəyyən qədər 
yekun vururuq, Siyasi Şuranın ilk iclasını keçiririk. Partiyanın hər bir üzvü üçün onun partiyaya mənsubiyyətini 
təsdiq edən partiya vəsiqələri təqdim olunacaqdır.  
Ən əsası odur ki, bizim partiyamız birinci qurultaydan sonra daha da fəallaşıbdır. Sayca artıb, hesab edirəm 
ki, keyfiyyətcə də artıbdır. Bunlar hamısı sevindirici hallardır. Ancaq – bu barədə qurultayda da danışılmışdı, bu 
gün də demək istəyirəm – bizim partiyanın qarşısında çox böyük vəzifələr durur. Partiyanın hər bir üzvü, 
xüsusən partiyanın rəhbər orqanları – idarə heyəti, Siyasi Şura, yerlərdə partiyanın orqanları gərək bu vəzifələri 
ardıcıl olaraq həyata keçirsinlər.  
Bizim partiyanın həm proqramı, həm nizamnaməsi, həm də birinci qurultayda aparılmış müzakirələr, 
danışıqlar – bunlar hamısı eyni məzmundadır. Bu da ondan ibarətdir ki, Yeni Azərbaycan Partiyası yaranandan 
onun məqsədi Azərbaycanın müstəqilliyi, suverenliyi, demokratiya yolu ilə getməsi, insan hüquqlarının tam 
qorunması, Azərbaycanda iqtisadi islahatların aparılması, bazar iqtisadiyyatının yaranması və inkişaf etməsindən, 
beləliklə də Azərbaycanın demokratik, hüquqi, dünyəvi dövlət olaraq Dünya Birliyində özünə layiq yer tutmasından 
ibarətdir. Partiyanı yaradan zaman da biz bu məqsədlərimizi partiyanın proqramında, nizamnaməsində əks etdirmişdik 
və ondan sonrakı dövrdə də bu istiqamətdə fəaliyyət göstəririk. Yəni partiya bu istiqamətdə fəaliyyət göstərir.  
Beləliklə, Yeni Azərbaycan Partiyasının həm siyasi xətti, həm də əməli fəaliyyəti Azərbaycanda mövcud 
olan demokratik, hüquqi, dünyəvi dövlətin siyasi xətti və əməli fəaliyyəti ilə eynidir.  
Ancaq bu o demək deyil ki, biz bu proqramı bəyan edərək, onun Azərbaycanda dövlət tərəfindən həyata 
keçirilməsində bir çox nailiyyətlər əldə edərək, hesab etməliyik ki, hər şeyə nail olmuşuq.  
Bizim qarşımızda, yəni Azərbaycan dövlətinin, hökumətinin qarşısında bu yolla getmək üçün və tamamilə 
demokratik, hüquqi, dünyəvi dövlət, vətəndaş cəmiyyəti, demokratik cəmiyyət yaratmaq üçün hələ çox işlər 
görmək vəzifəsi durur. Bu proses heç vaxt qurtarmayacaqdır. Çünki insan cəmiyyəti canlı bir orqanizm olduğu 
kimi, bu proses də canlı bir prosesdir. Müəyyən mərhələyə çatandan sonra heç vaxt dayanmaz, hesab edilməz ki, 
bəli, artıq bir məsafəyə çatdıq və hər şeyi həll etmişik. Bu heç vaxt heç bir ölkədə olmayıb və bizim ölkədə də 
olmayacaqdır.  
Ancaq, təbiidir ki, yeni müstəqil dövlət kimi, ölkəmizdə demokratiyanın qurucusu olaraq gənc bir dövlət 
kimi, biz nə qədər sürətlə hərəkət etsək, o qədər də çox şeylərə nail olacağıq. Bu baxımdan partiyanın qarşısında 
duran vəzifələr – bu gün də dedim, bunların bir hissəsi həll olunubdur – Azərbaycan dövlətinin, bugünkü 
iqtidarın qarşısında duran vəzifələrlə eynidir. Mən hesab edirəm ki, bu yol bizim üçün müqəddəs yoldur, bu 
yolla bu gün də gedirik, gələcəkdə də gedəcəyik. Partiyamızın genişlənməsi, partiyamıza yeni üzvlərin daxil 
olması da yalnız bu prinsiplər əsasında və onlara uyğun olmalıdır.  
Məmnuniyyətlə qeyd edirəm ki, Yeni Azərbaycan Partiyası yaranandan indiyə qədər, xüsusən 1993-cü ildən 
sonra bu sahədə çox iş görübdür. Bizim əldə etdiyimiz, dövlətin əldə etdiyi bu nailiyyətlərdə Yeni Azərbaycan 
Partiyasının çox dəyərli payı var. Ancaq bunlar bugünkü mərhələyə qədər olan məsələlərdir. Bundan sonra 
dövlətin qarşısında duran vəzifələr eyni zamanda Yeni Azərbaycan Partiyasının qarşısında duran vəzifələrdir. 
Bizim siyasi xətt-hərəkətimiz, dövlətin daxili və xarici siyasəti eynən Yeni Azərbaycan Partiyasının siyasi xəttidir. 
Bu siyasi xətti də daim inkişaf etdirmək lazımdır.  
Bu baxımdan, yeni seçilmiş idarə heyəti, Siyasi Şura, yerli partiya təşkilatları, onların rəhbərləri əvvəlkindən 
çox iş görməli və daha da fəal olmalıdırlar. Əgər bizim partiyanın ötən dövrdəki tarixini müəyyən dərəcədə 
təhlil etsək, biz onu yaradanda, bəllidir ki, hakimiyyətdən çox uzaq idik, ağır şəraitdə yaratmışdıq. Ancaq bu 
partiyanı çox inamla yaratdıq.  
1993-cü ildən sonra partiyanın sədri, Azərbaycanın prezidenti, dövlət başçısı çox ağır, çətin bir dövr yaşadı, 
ölkəmizi böyük fəlakətlərdən qurtardı. Təbiidir ki, bu dövrdə də Yeni Azərbaycan Partiyası, onun üzvləri 
dövlətlə bir yerdə idilər və biz hamımız birlikdə bu məsələləri həyata keçirtdik. Bu dövrdə də Yeni Azərbaycan 
Partiyası daha da saflaşmış, inkişaf etmiş, genişlənmişdir.  
Ancaq qurultay Yeni Azərbaycan Partiyasının həyatında yeni bir mərhələ açdı. Birincisi, qurultayın özünün 
keçirilməsi yeni bir mərhələnin başlanğıcıdır. İkincisi, biz qurultayda böyük tərkibli Siyasi Şura seçdik, idarə 
37 
 
heyəti seçdik. Üçüncüsü, partiyanın əməli fəaliyyəti, yəni cari işləri ilə daim məşğul olmaq üçün partiyanın sədr 
müavinlərindən əlavə, daimi fəaliyyət göstərən icra katibi seçdik. Bunlar hamısı təşkilati nöqteyi-nəzərdən 
partiyanın strukturunu müəyyən qədər yeniləşdirdi, eyni zamanda partiyanın fəaliyyətinin daha da səmərəli 
olması üçün çox gözəl əsas yaratdı. Burada Əli Əhmədovun verdiyi məlumat da onu göstərir ki, Yeni Azərbay-
can Partiyasının qurultayında bu barədə qəbul etdiyimiz qərarlar həqiqətən zəruridir və öz nəticəsini verir.  
Partiyanın rəhbər orqanlarına seçilmiş adamların gərək hamısı bu məsələdə çox fəal olsunlar, partiya işi ilə 
daim məşğul olsunlar, partiyanın işini ikinci dərəcəli, üçüncü dərəcəli iş hesab etməsinlər. Bizim ilk 
konfransımızda seçdiyimiz Siyasi Şura həm sayca az idi, həm də, təbii ki, seçdiyimiz o dövrlə əlaqədar olaraq, 
onun o qədər də böyük fəallığını təmin edə bilmədik.  
İdarə heyəti yaxşı tərkibdə idi. Ancaq mən bu gün açıq deməliyəm ki, idarə heyətinin bir qismi passivlik 
göstərirdi, bir qismi də partiyanın işlərini aparmırdı. Yəni o zamanlar, belə bir dövrdə və ümumiyyətlə, 
Azərbaycanda 1993-cü il, ondan sonrakı illər və ölkəmizdə gedən proseslər nə qədər ağır, çətin olduğu halda – 
siz xatırlayırsınız – o dövrdə belə vəziyyət bizim ümumi işimizə xeyir verməyərək bəlkə də müəyyən qədər təbii 
idi. Xüsusən ona görə də mən partiyanın sədri kimi, bu ağır işlərlə çox məşğul olduğum üçün bu məsələlərə o 
qədər də müdaxilə etmək imkanına malik deyildim. Ancaq bunlar hamısı təbiidir: heç bir siyasi təşkilat yaranan 
kimi çox mütəşəkkil olmur, bir təşkilatlanma dövrü olur. Bu dövrü də bizim Yeni Azərbaycan Partiyası keçdi – 
birinci qurultaya qədərki dövrü keçdi və birinci qurultaydan sonra həm təşkilatlanmanı, həm mütəşəkkilliyi, 
həm də fəallığı təmin etmək üçün bütün imkanlar yarandı. Bu imkanlardan indi bizim partiyanın hər bir üzvü və 
xüsusən partiyanın rəhbər orqanlarına daxil olanlar gərək çox səmərəli istifadə etsinlər.  
Bir sözlə, mən sizin hamınızı Yeni Azərbaycan Partiyasının işlərində fəallığa dəvət edirəm. Hesab edirəm ki, 
qurultaya qədər bəzi partiya üzvləri tərəfindən, yaxud da ki, rəhbər orqanlara daxil olan şəxslər tərəfindən 
müşahidə olunan passivlik bundan sonra yolverilməzdir. Hərə öz sahəsi ilə ciddi məşğul olmalıdır. Amma təkcə 
öz sahəsi ilə yox, hərə bizim partiyanın ümumi problemləri ilə yaşamalıdır və çalışmalıdır ki, partiyanın işinin 
inkişaf etdirilməsi, gücləndirilməsi üçün əlindən gələni etsin. Mən ümidvaram ki, bunlar hamısı olacaqdır və bu 
ümidlərlə də mən sizə deyirəm.  
Mən qeyd etdim ki, Azərbaycanda dövlətin qarşısında duran vəzifələr eyni zamanda Yeni Azərbaycan 
Partiyasının qarşısında duran vəzifələrdir. Doğrudur, dövlətin çox problemləri var, çox böyük problemləri var. 
Bunların hamısı ilə Yeni Azərbaycan Partiyası məşğul ola bilməz. Ancaq eyni zamanda Yeni Azərbaycan 
Partiyası dövlətin bir çox istiqamətlərdə fəaliyyətinin daha da uğurlu olması üçün öz xidmətlərini göstərə bilər. 
Bunlardan ən əsası Azərbaycanda daxili ictimai-siyasi sabitliyin qorunub saxlanmasıdır, Azərbaycanda 
demokratiyanın inkişaf etdirilməsidir, Azərbaycanda vətəndaş cəmiyyətinin daha da inkişaf etməsidir, siyasi 
plüralizmin, söz azadlığının təmin olunmasıdır. Bu hesabdan partiya çox şeyləri öz təşəbbüsünə götürməlidir, 
çox şeylərdə təşəbbüs göstərməlidir. Bir çox hallarda bizim partiya üzvləri, yaxud təşkilatları dövlətin gördüyü 
işlərin uğurlu olduğunu görərək, «onsuz da bunu dövlət edəcəkdir, iqtidar edəcəkdir, mənim burada iştirakıma o 
qədər ehtiyac yoxdur, ya lazım deyildir» deyə düşünürlər. Yaxud da bəziləri hesab edirlər ki, özlərini əziyyətə 
salmaq lazım deyil, hər şeyi dövlət edəcəkdir.  
Təbiidir ki, dövlətin bir çox vəzifələri vardır. Bizim partiyanın üzvləri mənsub olduqları dövlət 
qurumlarında, yaxud da ki, təşkilatlarında öz fəallığı ilə bu dövlət işlərinin daha da uğurlu olmasını təmin edə 
bilərlər. Elə sahələr də var ki, burada onların imkanları yoxdur. Amma əsas sahədə, yəni bizim hüquqi, 
demokratik dövlət quruculuğu prosesində, ölkəmizdə demokratiyanın inkişaf etdirilməsi prosesində, ölkəmizdə 
insanların demokratiyanı dərk etməsində və demokratiyanı təhrif edənlərə qarşı, demokratiya anlayışından sui-
istifadə edənlərə qarşı, demokratiya adı ilə Azərbaycanda ictimai-siyasi sabitliyi pozmaq istəyənlərə qarşı və 
başqa bu cür qüvvələrə qarşı partiya çox fəal olmalıdır. Partiya burada artıq özünü qabağa verməlidir və 
iqtidarın, dövlətin kölgəsində durmamalıdır.  
Mən bunu ona görə deyirəm ki, Azərbaycan demokratik bir cəmiyyət yaradıbdır. Azərbaycan dövləti 
demokratik bir cəmiyyət yaradıbdır. Bu demokratik cəmiyyətdə demokratiyanın tələb etdiyi bütün amillər 
mövcuddur: söz azadlığı, mətbuat azadlığı, insanın bütün azadlıqları, vicdan azadlığı, ayrı-ayrı siyasi təşkilatlar 
yaratmaq, partiyalar yaratmaq, tamamilə sərbəstlik – yəni demokratiyanın tələblərinə uyğun olan bütün amillər 
Azərbaycanda bu gün mövcuddur. Bəlkə də ölkəmizi bizimlə bərabər müstəqillik əldə etmiş başqa ölkələrlə 
müqayisədə, yəni Müstəqil Dövlətlər Birliyinə daxil olan ölkələrlə müqayisə edəndə burada bu azadlıqlar daha 
da çox yer alıbdır. Əgər elə olmasaydı Azərbaycanda bu qədər siyasi partiya olmazdı, Azərbaycanda mətbuat bu 
qədər azad olmazdı, qəzetlər bu sayda olmazdı və qəzetlərə, mətbuata bu qədər azadlıq verilməzdi. Yəni «bu 
qədər» deyəndə, bu azadlıq hədsizdir. Hansı siyasi təşkilat hansı fikri irəli sürürsə, hansı fikri qəbul edirsə, onun 
qarşısı nəinki alınmır, buna heç kəs mane olmur. Hansı qəzet nə yazırsa-yazır, heç kəs ona mane olmur. Kim 
cəmiyyətdə hansı dünyabaxışına malikdirsə, ona heç kəs bir söz demir. Bunlar hamısı demokratiyanın 
Azərbaycanda mövcud olmasıdır.  
Ancaq burada o tərəfini də demək lazımdır ki, heç bir şey ifrat dərəcəsinə çatdırılmamalıdır. Dünyada 
demokratiya sahəsində inkişaf etmiş ölkələri biz görürük. Orada bir tərəfdən, çox demokratiya təcrübəsi var, 
ikinci tərəfdən də, demokratiya tərbiyəsi var, demokratiya mənəviyyatı var, demokratiya əxlaqı var.     
38 
 
Demokratiya əxlaqsızlıq demək deyil. Demokratiya mənəviyyatsızlıq demək deyil. Demokratiya qanunları 
pozmaq deyil. Demokratiya qanun çərçivəsində olmalıdır.  
Dövlətin vəzifəsi ölkədə qanunun aliliyini təmin etməkdir, insanların hüquq bərabərliyini təmin etməkdir, 
insanların azadlığını təmin etməkdir. Vətəndaşın da vəzifəsi bütün hərəkətləri, bütün fəaliyyəti, işləri qanunun 
çərçivəsində görməkdir. Bax, belə olan halda – bir tərəfdən, dövlət qanunun aliliyini təmin edirsə və ikinci 
tərəfdən, hər bir vətəndaş öz həyat tərzi ilə, davranışı ilə, fəaliyyəti ilə qanunun aliliyinin təmin olunmasına öz 
payını verirsə və qanunun aliliyindən istifadə edərək öz hüquqları çərçivəsində fəaliyyət göstərirsə, onda de-
mokratiya həqiqi demokratiyadır.  
Demokratiya heç də xaos demək deyil, özbaşınalıq demək deyildir. Əgər elə olsa, onda dövlət olmaz. Elə 
olsa, onda qanun lazım deyil. Bunlar ümumiyyətlə, çox aydın məsələlərdir. Ancaq ola bilər ki, bizim ölkəmiz 
bütün bu prosesləri indi az bir zamanda həyata keçirdiyinə görə, bu sahədə gənc olduğuna görə, bəlkə də bu 
eybəcərliklər müəyyən qədər təbii qəbul edilə bilər. Ancaq eyni zamanda, bunlar get-gedə islah olunmalıdır. 
Yəni Azərbaycanda demokratik cəmiyyət eyni zamanda yüksək mənəviyyata, yüksək əxlaqa, yüksək siyasi 
mənəviyyata, yüksək siyasi əxlaqa layiq, malik olmalıdır.  
Bütün bu işlərdə bizim Yeni Azərbaycan Partiyasının üzvləri aktiv fəaliyyət göstərməlidirlər. Bu prosesin 
sağlam məcrada inkişaf etməsinə hərə öz payını verməlidir və bunları edərək, təbiidir ki, Yeni Azərbaycan 
Partiyasının mövqelərini müdafiə etmək, dövlətin mövqelərini müdafiə etmək və ölkəmizdə qanunu pozan, 
yaxud demokratiya prinsipindən sui-istifadə edən və ictimai-siyasi sabitliyi pozmaq istəyən qüvvələrə qarşı 
Yeni Azərbaycan Partiyası öz fəaliyyətini göstərməlidir. Bunlar hamısı siyasi fəaliyyətdir, ictimai fəaliyyətdir. 
Demək, beləliklə, siyasi-ictimai nöqteyi-nəzərdən Yeni Azərbaycan Partiyası daha da fəal olmalıdır.  
Bu il Azərbaycanda yeni parlament seçkiləri olacaqdır. Çünki Milli Məclisin Konstitusiya ilə müəyyən 
edilmiş beş illik səlahiyyəti payızda bitir. Dünən Milli Məclisdə seçki qanunu və Mərkəzi Seçki Komissiyası 
haqqında qanunda dəyişikliklər edilməsi barədə müzakirələr başlanıbdır. Güman edirəm ki, müzakirələr 
konstruktiv prinsiplər əsasında, konstruktiv şəraitdə, təbiidir ki, demokratiya şəraitində keçəcəkdir və Yeni 
Azərbaycan Partiyasının Milli Məclisdə olan nümayəndələri də bu qanunların tam demokratik olması uğrunda, 
eyni zamanda Azərbaycanın bugünkü reallığının əks etdirilməsi prinsipləri əsasında bu qanunların müzakirə 
olunmasına və qəbul edilməsinə öz xidmətlərini göstərəcəklər.  
Ancaq qanunların qəbul olunması bu işin başlanğıcıdır. Payızda seçkilər keçiriləcəkdir. Azərbaycanda siyasi 
partiyalar sayca çoxdur. Ancaq siyasi partiyalar heç də Azərbaycan cəmiyyətinin böyük bir hissəsini əks 
etdirmir. O cümlədən, ən böyük siyasi partiya – Yeni Azərbaycan Partiyası, 180–200 minə qədər üzvü olan bu 
siyasi partiya Azərbaycanın bütün vətəndaşlarının, yəni seçmək hüququna malik olan vətəndaşlarının 
çoxluğunu, yaxud əksəriyyətini təmsil etmir. Çünki bu təbiidir və belə də olmalıdır. İndi ölkələr var ki, onlarda 
əlli ildir, yüz ildir demokratiya prinsipləri hökm sürür, orada əhali çox siyasiləşibdir və partiyalar əhalinin, 
demək olar ki, əksər hissəsini təmsil edir. Bir ölkədə parlamentdə beş partiya, bəzi ölkələrdə iki, üç partiya var. 
Amma bizdə – Azərbaycanda, yenə də deyirəm, partiyaların sayı böyük demokratiya yolunu çoxdan keçmiş 
ölkələrə nisbətən həddindən artıq çoxdur. İndi bəzən 10–15 adam bir yerə yığışır, partiya yaradır. Eləcə də 
qəzetlərin sayı çoxdur. Amma partiyaların hamısı, o cümlədən, Yeni Azərbaycan Partiyası bütün cəmiyyəti 
təmsil etmir. Bizim cəmiyyətdə heç bir siyasi partiyaya mənsub olmayan vətəndaşlar əksəriyyət təşkil edir.  
Ona görə də partiyaların heç biri bizim cəmiyyətdə hökm edə bilməz. O cümlədən, Yeni Azərbaycan 
Partiyası da heç bir hökm edə bilməz. Amma hər bir partiya özünə üzvlərindən savayı nə qədər tərəfdar cəlb edə 
bilsə, yəni o partiyaya nə qədər çox rəğbət göstərən, dəstək verən olsa, o partiyaların nümayəndələri də, təbiidir 
ki, parlament seçkilərində uğur qazanacaqlar və parlamentə seçiləcəklər.  
Yeni Azərbaycan Partiyası sayca çoxdur, amma eyni zamanda, artıq ölkəmizdə – Azərbaycanda böyük 
hörmət qazanmış bir partiyadır. Məsələn, çox adamlar, çox vətəndaşlar var ki, onlar partiyaya daxil deyillər və 
özlərini təşkilati nöqteyi-nəzərdən partiya ilə bağlamaq istəmirlər. Ancaq onlar Yeni Azərbaycan Partiyasının 
tərəfdarı, Azərbaycanın bugünkü iqtidarının tərəfdarıdırlar. Əgər belə olmasaydı son yeddi ildə Azərbaycan bu 
ağır proseslərdən keçərək indiki səviyyəyə gəlib çıxa bilməzdi.  
Ona görə də Yeni Azərbaycan Partiyası payızda keçiriləcək parlament seçkilərinə gərək ciddi hazırlaşsın. 
Hazırlaşma da ondan ibarət olmalıdır ki, yerlərdə müəyyən etmək lazımdır ki, Yeni Azərbaycan Partiyası nə cür, 
hansı vasitələrlə – təbii ki, təbliğati vasitələrdən, siyasi vasitələrdən istifadə edərək – seçki prosesində iştirak 
edəcək və Milli Məclisin tərkibində öz üzvlərinin təmsil olunmasına nail ola biləcəkdir.  
İndi bizim partiyanın qarşısında duran əsas vəzifə budur. Ancaq mən bu vəzifəni sizə deyərək, xəbərdar 
etmək istəyirəm ki, Azərbaycanda indiyə qədər olan seçkilər də demokratik keçibdir. Başqa fikirlərin əsası 
yoxdur. İndiyə qədər olan seçkilər demokratik keçib və keçən parlament tam demokratik seçilibdir. Əgər 
demokratik seçilməsəydi, o qədər müxalifət nümayəndələri və o qədər də bitərəf nümayəndələr indi Milli 
Məclisin tərkibində olmazdı. Ancaq beş il keçəndən sonra, beş illik təcrübə əldə edəndən sonra, beş il demokra-
tiya yolu ilə gedəndən sonra, təbiidir ki, bu seçkilər demokratiyanın səviyyəsi nöqteyi-nəzərindən keçən 
seçkilərdən qat-qat üstün olmalıdır. Ona görə yox ki, keçən seçkilər – indi bəzi qüvvələrin dediyi kimi – 
demokratik olmayıbdır, amma demokratik olubdur.  
39 
 
Bilirsiniz, demokratiyanın son həddi yoxdur. Bax, bu prinsipi əsas tutaraq gərək bizim partiyamız arxayın 
olmasın ki, partiya böyük partiyadır, partiya hörmətli partiyadır, partiya iqtidardadır, Azərbaycan prezidenti bu 
partiyanın sədridir. Bax, bu arxayınçılığı kənara qoymaq lazımdır və seçkilərdə işləyən bütün qüvvələrlə bərabər 
şəraitdə, bərabər hüquqda bizim partiya öz nümayəndələrinin Milli Məclisdə təmsil olunmaq üçün seçilməsinə 
çalışmalıdır. Bu, indiki mərhələdə qarşıda duran əsas vəzifədir və bu vəzifəni yerinə yetirmək üçün bizim 
partiyamız, partiyanın təşkilatları, partiyanın hər bir üzvü Azərbaycanın son illərdə əldə etdiyi nailiyyətləri təb-
liğ etməlidir, bu nailiyyətlərin əldə olunmasında dövlətin, partiyanın xidmətlərini göstərməlidir.  
İndi müxalifətdə olan qəzetlər əksəriyyət təşkil edir, amma qüvvələr yox. Qüvvələr azlıq təşkil edir, amma 
qəzetlər əksəriyyətə malikdir. Onlar ağa qara deyirlər, qaraya da ağ deyirlər. Amma onlara cavab vermək 
lazımdır. Cavab da elə hay-küylə yox, hansısa bir sərt üsul ilə yox, arqumentlə, konkret faktlarla verilməlidir.  
On gün bundan öncə mənə Azərbaycanın sosial–iqtisadi inkişafı ilə əlaqədar böyük bir arayış verdilər. 
Deyəcəyəm bu günlərdə onu mətbuata versinlər. Siz ondan da istifadə edə bilərsiniz. Azərbaycanda çox 
problemlər var və onları heç kəs inkar etmir. Ancaq Azərbaycanın sosial–iqtisadi inkişafının göstəriciləri 
Azərbaycanla eyni səviyyədə olan, yəni eyni vaxtda dövlət müstəqilliyi əldə etmiş, Müstəqil Dövlətlər Birliyinə 
daxil olan ölkələrlə müqayisədə hamısından yüksəkdir. Bunu bu günlərdə Beynəlxalq Valyuta Fondunun burada 
olan nümayəndələri bir daha göstərdilər – çünki o rəqəmlər, başqa ölkələrin rəqəmləri onların əlində var – 
hamısından yüksəkdir.  
Eyni zamanda, əlbəttə ki, hələ bir çox problemləri həll etməmişik. Amma bunları həll etməyə bizim böyük 
imkanlarımız var. Bizə bərabər ölkələr var ki, orada səkkiz aynan maaşlar verilmir, doqquz aynan pensiyalar 
verilmir. Hətta dövlət orqanlarında, məsələn, polis orqanlarında, orduda olan zabitlər dörd-beş aynan maaş 
almırlar. Biz bunları təmin edirik. Mən bununla onu demək istəmirəm ki, bunlar Azərbaycanda əhalinin 
hamısının sosial-iqtisadi vəziyyətini istənilən səviyyəyə qaldırıbdır. Amma hər şey müqayisə ilə ölçülür, 
qiymətləndirilir. Müxalifətdə bəziləri deyirlər ki, onu niyə etmədilər, bunu niyə etmədilər? O sözləri deyən 
adamlar özləri anlamırlar ki, onu nə cür etmək olar. Başa düşürsünüz. «Niyə sənaye müəssisələri istənilən 
səviyyədə işləmir?» Bu sözləri deyən adamların heç birinin sənaye işi ilə, sənaye müəssisəsi ilə heç bir tanışlığı 
yoxdur, bəlkə kitablardan da oxumayıbdır. Amma bu sənaye müəssisələrinin işini bilən adamlar bu gün bizim 
hakimiyyət orqanlarında çalışırlar.  
Bu sənaye müəssisələrinin əksəriyyəti 70-ci illərdə mənim Azərbaycana rəhbərlik etdiyim dövrdə yaranıbdır. 
Əgər o vaxt biz bunları tikib, yaradıb çox gözəl, səmərəli istifadə edə bilmişiksə, indi niyə etmirik? Sumqayıtda 
boru-prokat zavodu var. Bu təxminən 1953–1954-cü illərdə tikilməyə başlanıbdır. 70-ci illərdə o zavodun bir 
çox problemləri var idi. Biz bunları həll etdik. Orada səkkiz, doqquz, bəzən on min adam işləyirdi. Metalı 
əritmək, borunu qaynaq etmək, filan etmək – bu, böyük bir proses idi. Oraya çox yüksək səviyyəli avadanlıq 
lazım idi.  
Məni düzgün başa düşün. Məsələn, mən özüm şəxsən bu prosesi əvvəldən-axıra qədər bilirəm. Çünki mən 
dəfələrlə bu zavodun problemlərinin həll olunması üçün lazımi müzakirələr aparmışam, mütəxəssislərlə 
danışmışam, getmişəm, görmüşəm – hansı sex nə iş görür, hansı sexin işləməsi üçün nə lazımdır. Orada marten 
peçləri var. Hələ 70-ci illərdə marten peçlərinin bəziləri köhnəlmişdi. Artıq o vaxtlar elektrik peçləri daha səmərəli 
idi. Ona görə də biz öz tələbatımızı təmin etmək üçün – özümüz üçün, ola bilər, orada beş-altı elektrik peçi qoya-
caqdıq – həm də bütün SSRİ-nin tələbatını təmin etmək üçün burada – «Azelektroterm» zavodunda böyük-böyük 
sexlər yaratdıq. Həmin o elektrik peçlərini yaratmaq üçün.  
Bu çox ağır bir prosesdir. Sexləri qurduq, binalar qurduq. Mən Azərbaycandan gedəndən sonra bu bir az 
davam etdi. Amma Sovetlər İttifaqı dağılandan sonra bu tamamilə dağıldı. İndi həmin o qurğuların bəzilərini biz 
özəl sektora veririk ki, onların içərisində işlər görsünlər.  
Demək, biz o peçləri də istehsal edirdik. Onların alınıb gətirilməsi də çox baha idi. Həmin o 70-ci illərdə 
artıq köhnəlmiş marten peçləri indi daha da köhnəlibdir. Bu, zavodun vəziyyətinin bir tərəfi. O biri tərəfini 
götürsəniz, o vaxtlar biz o boruları istehsal edirdik, Sovetlər İttifaqının müxtəlif yerlərinə göndərirdik və biz heç 
bilmirdik ki, bu hara gedəcəkdir. Çünki mərkəzdən ayrılırdı. Bəli, Sumqayıt zavodunda istehsal olunan borular 
filan vilayətdə filan zavoda gedəcəkdir, filan vilayətdən filan yerə gedəcəkdir. Bu bizim problemimiz deyildi. 
Amma indi, təsəvvür edin, bizim yeni peçlərimiz də olsa, o zavodun vəziyyətini bərpa etmiş olsaq belə, indi 
orada o boruları istehsal etmək üçün metal lazımdır.  
Bizim Daşkəsən filiz yataqlarımız var. Biz oradan müəyyən qədər filiz çıxarırdıq və Rustaviyə göndərirdik. 
Onlar onu əridirdilər, polad edirdilər, sonra bizə – Sumqayıta verirdilər. Biz də bunu boru edirdik. İndi bunlar da 
mümkün deyil. Amma o da bizim xammalın az bir hissəsini təşkil edirdi. Əksəriyyətini Rusiyadan alırdıq. İndi 
xammal da almaq mümkün deyil. Üçüncüsü, yaxşı, bunu da tapdıq. Bazar? O vaxtkı bazar indi yoxdur. Mən 
deyirəm, o vaxt bu bizim üçün heç problem deyildi. Mən o vaxt Azərbaycanın başçısı kimi, heç vaxt narahat 
olmurdum ki, burada istehsal olunan məhsul hara gedəcəkdir. Çünki bunlar hamısı mərkəzdən müəyyən 
olunurdu. İstehsal olundu getdi. Adətən, bəzən deyirdilər ki, keyfiyyət yaxşı olsun. Bəli, keyfiyyət üçün tənqid 
edirdilər, çalışırdılar ki, keyfiyyəti düzəldək. Biz də çalışırdıq keyfiyyəti artıraq. Amma indi bunların hamısı da 
olsa, bəs bazar?  
40 
 
Xatirimdədir, o vaxtlar Sovetlər İttifaqında bir çox, xüsusən Uralda, Ukraynada boru-prokat zavodları var 
idi. Sovetlər İttifaqında onlara çox böyük ehtiyac var idi. Ancaq ən keyfiyyətli boruları o vaxtlar Sovet İttifaqı 
Avstriyadan alırdı. Yəni özü öz tələbatını təmin edirdi, amma tam təmin edə bilmirdi. Bu bir. İkincisi də, yer var 
idi ki, orada yerli istehsaldan gəlmiş borulardan istifadə edilirdi, amma yer də var idi ki, daha yüksək keyfiyyətli 
boru lazım gəlirdi. Avstriyada istehsal olunan boruların keyfiyyəti isə Sovetlər İttifaqının hər yerində – əsasən 
Uralda çox keyfiyyətli istehsal var idi – istehsal olunandan da qat-qat üstün idi.  
İndi bunlar hamısı pozulubdur. Belə bir vəziyyətdə küçədə qışqırmaq olar – «Nə üçün bu zavod işləmir?». Bəli, 
orada işsizlər də var – bu bizi narahat edir, incidir –  maaş da almırlar. Bəzi işlər görürlər. İndi son vaxtlar biz 
Taqanroq zavodu ilə əlaqə qurmuşuq, Sumqayıtda bir sexi müştərək işlətmək istəyirik.  
Bilirsiniz, mən sizə bu sənaye müəssisələri haqqında vəziyyəti saatlarla anlada bilərəm. O cümlədən, neft 
maşınqayırma zavodları haqqında. Neft maşınqayırma zavodları Azərbaycanda, keçmiş Sovetlər İttifaqında ən 
qədim sənaye müəssisələridir. Ancaq onların da texnologiyası artıq köhnəlmişdir. 70-ci illərdə onları yeni 
modern texnologiyaya keçirmək üçün biz SSRİ dövlət büdcəsindən həddindən çox vəsait aldıq. Çünki onların 
hamısı birbaşa SSRİ-nin dövlət büdcəsindən maliyyələşdirilirdi. Vəsait aldıq, onları modernləşdirdik, yüksək 
səviyyəyə qaldırdıq. Onların bəziləri indi də yüksək səviyyədədir. Ancaq iş burasındadır ki, o vaxtlar istehsal 
olunan bütün avadanlıq Sovet İttifaqının neft hasil edən regionlarının hamısına gedirdi. Məlumdur – bu o 
vaxtlar statistikada dəfələrlə yazılmışdı ki, SSRİ-nin neft avadanlığına tələbatının 70 faizi Azərbaycanda istehsal 
olunur.  
İndi vəziyyət nə cürdür? İndi bu zavodlar var, bunların bir çoxu daha da modernləşdirilibdir, bundan da artıq 
məhsul istehsal edə bilər. Ancaq, birincisi, yenə də burada xammal məsələsi var. İkincisi, bazar məsələsi var. 
Artıq Rusiya bizdən bunu almır. Çünki Rusiyanın həddindən çox hərbi məhsul istehsal edən zavodları var, onlar 
konversiya prosesi apardılar və o zavodların bir çoxunda istehsalı dəyişdirdilər. Çünki artıq hərbi sənaye 
Rusiyaya o qədər lazım deyil. Hərbi sənayeyə mənsub olan zavodların bir çoxunun profilini dəyişdirdilər və 
orada indi bu gün lazım olan avadanlığın istehsalını təmin etmək üçün lazımi tədbirlər görülür. Ona görə də indi 
Rusiya bütün neft regionları üçün neft avadanlığının təmin olunmasını özü təşkil edir, bizimkiləri almır. Hətta 
bizim qonşu Orta Asiya ölkələri də bizim neft avadanlığını almırlar.  
Bizim zavodlar bunu cüzi bir miqdarda sata bilirlər. Yəni indi keçmiş vaxt deyil, sərbəst iqtisadiyyatdır, başa 
düşürsünüz, sərbəst iqtisadiyyatdır. Sərbəst iqtisadiyyat bazarla bağlıdır. Əgər bazarın varsa, sən istehsal edə 
bilərsənsə, xammal ala bilərsənsə və bu xammalı gətirib istehsal edəndən sonra həmin məhsuldan 
qazanacaqsansa, bunu edərsən. Əgər bunların biri yoxdursa, bunu edə bilməzsən. Lap tutaq ki, xammal da var, 
istehsalın da var, bazarın da var, amma bazarda o mal sən istədiyin qiymətə satılmayacaqsa, burada qazancın 
olmayacaq, əksinə, zərərin olacaqdır.  
Bazar iqtisadiyyatının prinsipi budur. İndi orda-burda, nə bilim, islahatlar keçirmək, bazar iqtisadiyyatına 
keçmək haqqında qışqıranlar bunları bilmirlər. Bəlkə bunları bir az qəzetlərdən, kitablardan oxuyublarsa da, 
ancaq bu məsələnin real həll olunması yolunu bilmirlər.  
Məsələn, 70-ci illərdə Sovetlər İttifaqında elektron sənayesi çox inkişaf etmişdi. Özü də bu o vaxt çox dəb 
idi. Nə üçün? Birincisi, bu, yüksək səviyyəli sənayedir, onun məhsulu da çox yüksək səviyyədədir – inteqral 
sxemlər və s. Onlar bunun başlanğıcı idi, riyaziyyatçılar bunu bilirlər. Bunların da əksəriyyəti, demək olar ki, 90 
faizi hərbi sənaye üçün lazım idi.  
Moskvanın yanında bir Zelenoqrad şəhəri var. Bəlkə tanıyanlar var – kiçik bir qəsəbə idi. Amma orada 
gətirib həmin o elektron zavodlarını yerləşdirdilər. Zavodlar o qədər işçi qüvvəsi tələb etdi ki, orada böyük evlər 
tikdilər və Moskvanın yanında Zelenoqrad gözəl bir şəhərə çevrildi. Hamı ora ziyarətə gedirdi. Mən özüm iki 
dəfə ora getmişəm. Məni o zavodlarla, o proseslərlə tanış ediblər, o şəhəri görmüşəm. Bunları görərək hər 
respublika, xüsusən biz də çalışırdıq ki, bu elektron sənayesinin zavodlarından Azərbaycana da gətirək. Bu da 
asan deyildi. Çünki bu zavodlar həm hörmətli zavodlar idi, həm məhsulu o qədər böyük həcmdə deyildi, həm də 
orada çox gəlir əldə etmək mümkün idi. Ona görə bunu hər yerə vermirdilər.  
Məsələn, Azərbaycana bunu vermirdilər və bəhanə edirdilər ki, «istehsalı təmin etmək üçün çox yüksək 
səviyyəli mütəxəssislər lazımdır. Nəinki mühəndis, nəinki texnik, hətta fəhlə də gərək yüksək səviyyəli olsun. 
Azərbaycanda bu yoxdur». Neçə illər lazım oldu mən sübut edim ki, Azərbaycanda bu var və bunu təşkil edə 
bilərik. Mən bu zavodların bir neçəsinin tikilməsinə nail oldum. Deyəsən, Yasamal rayonundadır «Azon» 
zavodu. O «Azon» zavodunu tikmək üçün mən nə qədər çətinlik çəkdim. İndi çoxları bilmirlər ki, «Azon» zavo-
dunun texnikasını, texnologiyasını nə qədər yüksək tələblərlə qurduq, tikdik. Orada inteqral sxemlər istehsal 
edirdilər – işləyirdi, hamısı da yaxşı idi. Amma indi hərbi sənaye yox, onlara tələbat yox, heç bir şey yoxdur. O 
sxemləri istehsal edirdilər, yaxud başqa şeylər hazırlayırdılar, hərbi sənaye zavodlarına göndərirdilər, onlardan 
orada istifadə edilirdi. İndi bu «Azon» zavodunu əvvəlki kimi nə cür işlədəsən?  
Yaxud, Tbilisi prospektində mən o vaxtlar bir «İskra» zavodu yaratmışdım. Yəqin ki, onu bilən var. Adını 
«İskra» qoyduq, o da həmin bu tipli zavodlardandır. Yaxud da ki, keçmiş Moskva prospektinin sağ tərəfində 
Radiotexnika Sənayesi Nazirliyinin zavodlarını yaratdıq. Gəncədə büllur zavodu yaratdıq. Əli Bayramlıda bir 
neçə belə zavod yaratdıq və üç-dörd nazirlik buna cəlb olundu – Elektron Sənayesi Nazirliyi, Radiotexnika 
41 
 
Sənayesi Nazirliyi, sonra bir nazirlik də var idi ki, onun adına Xüsusi Maşınqayırma Nazirliyi deyirdilər – bu 
nazirləri mən dəfələrlə buraya dəvət etdim, onlarla ciddi işlər gördüm və təbiidir ki, o vaxtlar SSRİ rəhbərliyinin 
də nazirlərə təsiri və bizə köməyi nəticəsində biz bunları əldə etdik.  
Amma indi bunlara tələbat yoxdur. Buzovnada, Vişnyovka deyirlər, orada kiçik bir zavod vardı, SSRİ 
Aviasiya Sənayesi Nazirliyinə tabe idi. Mən gedib oraya baxdım, gördüm ki, çox kiçik bir yerdir. SSRİ-nin 
Aviasiya Sənayesi naziri Dementyevi çox çətinliklə Azərbaycana gətirdim. Oraya getdik, baxdıq, danışdıq. 
Dedim ki, sən burada bir zavod tikməlisən və biz gərək burada təyyarələr istehsal edək. Nə qədər çətin idi! 
Bilirsiniz, bir tərəfdən, onların beyninə girmişdi ki, Azərbaycanda o səviyyədə adam yoxdur – keçən keçib, an-
caq həqiqəti demək lazımdır. Digər tərəfdən də, ümumiyyətlə, SSRİ rəhbərliyi belə yüksək səviyyəli və hərbi 
sənayeyə mənsub olan zavodları ancaq Rusiyada və Ukraynada, bir də Belorusiyada yerləşdirirdi. O biri 
ölkələrə, xüsusən Azərbaycana, Orta Asiyaya bunları vermirdilər.  
Dementyev mənimlə şərt kəsdi – 50 faizini mən verəcəyəm, 50 faizini də Azərbaycanın büdcəsindən ödəyin. 
Azərbaycanın büdcəsinin isə buna imkanı yox idi. Amma mən buna da razı oldum. O zavodu genişləndirdik. 
Orada, Zuğulbaya gedən yolun sağ tərəfində doqquzmərtəbəli evlər var. Biz o evləri tikdirdik ki, kənardan, yəni 
SSRİ-nin başqa yerlərindən gələn mütəxəssislər yaşasınlar və bizim mütəxəssisləri öyrətsinlər. İndi ora böyük 
bir ərazidir. Son vaxtlarda da orada olmuşam. Müəyyən məhsullar istehsal edirlər. Amma o planı ki, biz 
qarşımıza qoymuşduq, onu edə bilmədik. Etmiş olsaq da, bu gün yenə də həyata keçirə bilməyəcəkdik.  
Bilirsiniz, mən Azərbaycanın sənayesi haqqında sizə yüzlərlə misal deyə bilərəm. Bununla onu demək 
istəyirəm ki, əgər biz – bu işləri təşkil edən, quran, bu texnologiyanı bilən adamlar o vaxtlar bunu etmişiksə, 
indi niyə etmirik? Niyə o səviyyədə edə bilmirik? Bunun səbəbləri məlumdur. Amma böhtan, yalan danışanların 
isə bunların birindən də xəbəri yoxdur. Bu proseslərin birini də bilmirlər. Nəinki onun texnologiyasını, 
texnikasını, istehsal etdiyi məhsulu, hətta onun iqtisadiyyatını da bilmirlər. Amma bəzi qəzetlərdə yazırlar ki, 
«ora niyə işləmədi, bura niyə işləmədi, Azərbaycan, bugünkü iqtidar...».  
Əvvəl bizim neft siyasətimizə də etiraz edirdilər. İndi görürlər ki, bir şey çıxmadı. Deputatlar buradadır, 
xatirinizdədirmi, müxalifət qüvvələri bizim ilk müqavilələrimizə parlamentdə etiraz edirdilər, təsdiq eləmək 
istəmirdilər. Bəziləri deyirdi ki, yox, bunları biz özümüz eləməliyik, gözləyək, nə vaxt Azərbaycanın vəsaiti 
olacaq, o vaxt da edərik. Ağılsız bir sözdür! İşi bilməyən, neft sənayesini bilməyən adamlardır.  
Mən neft strategiyasını yaratdım və bunu həyata keçirirəm. Axı bilirəm ki, neft sənayesi nədir. Mən 
Azərbaycanın neft sənayesi ilə 40 il məşğul olmuşam. Nəinki buradakı sənaye ilə, SSRİ-nin bütün neft 
regionlarının hamısı ilə məşğul olmuşam. Mən bilirəm ki, nə lazımdır. Bilirdim ki, bizim bundan başqa yolumuz 
yoxdur. Görürsünüz, bu da öz nəticəsini verdi.  
Bunu elədik, ağızlarını yumublar. «Niyə başqa sahələri inkişaf etdirmirsiniz?» deyirlər. Necə inkişaf etdirək, 
nə mümkündür, onu edirik. Keçən il Azərbaycana gəlmiş xarici investisiyanın 60 faizi qeyri-neft sektoruna 
gəlmişdir. Bunlar hamısı reallıqdır. Siz bunları bilməlisiniz, bundan da çox bilməlisiniz. Bu barədə geniş 
danışmağa vaxtım yoxdur – ola bilər, bunun üçün on–on beş saat lazımdır. Amma siz bunu bilməlisiniz. Yəqin 
ki, bizim aparatın işçiləri də bu barədə arayışlar toplayıb verməlidirlər ki, o yalan, böhtan, əsassız uydurma, 
əlbəttə, işi bilməyən adamlarda müəyyən fikir yaratmaq məqsədi daşıyan məqalələrə, çıxışlara biz cavab verək.  
Beləliklə, mən sizə dedim – Azərbaycanın iqtisadi potensialında nə mümkündürsə, biz ondan maksimum 
istifadə etməyə çalışırıq. İndi bəziləri qəzetlərdə yazırlar ki, niyə o vaxtlar pambıq çox idi, indi yoxdur? 
Bəzilərinin də ağzına söz düşmüşdü ki, o vaxtlar «pripiska» var idi. Bəli, Azərbaycanda pambıq çox idi, 
«pripiska» da yox idi. Yəni «pripiska» nə deməkdir – kolxozda biri bir balaca «pripiska» edirdi, bunu heç kəs 
görə bilmirdi və bu, ümumi işə təsir edə bilməzdi. Bu, dövlət iqtisadiyyatında hər yerdə mövcuddur, hər yerdə.  
Özəl sektorda «pripiska» etmək lazım deyildir. Nə istehsal eləsə, onu da satacaq, pulunu da qazanacaqdır. 
Amma kolxozda istehsal elədiyini bir az artırırdı və ona görə pul alırdı. Tutaq ki, 100 ton pambıq yığılıbsa, 
bəzən yazırdı ki, 105 ton, çünki o 5 ton üçün artıq pul alırdı. Əgər plandan artıq idisə, ikiqat alırdı. Belə hallar 
istisna olunmur, amma bunlar bizim ümumi nəticələrimizə heç də təsir etmirdi.  
Bəli, 70-ci illərdə Azərbaycanda orta hesabla ildə 800–850 min ton pambıq yığılırdı. Amma buna nə qədər 
vəsait gedirdi. Torpaqların hər il yuyulmasına, gübrənin verilməsinə, toxumların, texnikanın səpin üçün 
hazırlanmasına, səpindən sonra müxtəlif aqrotexniki tədbirlərin görülməsinə, ziyanvericilərlə mübarizə üçün 
kimyəvi maddələrdən istifadə olunmasına, yığım vaxtı defoliasiya aparılmasına, sovkanın məhv edilməsinə, 
maşınlarla yığımın təşkilinə nə qədər vəsait sərf olunurdu!  
Bu prosesi Azərbaycanda bəlkə pambıqçılar da mənim qədər bilmir. Çünki mən bu işlə o qədər məşğul 
olmuşam ki... Çoxlarının yadındadır ki, demək olar, hər il mövsüm vaxtı, yəni çiyid səpininin başlandığı aprel 
ayından yığıma– sentyabr, oktyabr aylarına qədər mənim vaxtımın çoxu pambıq rayonlarında keçirdi. Ona görə mən 
bunun hamısını bilirəm. Toxumların sortunu da bilirəm. Gəncədə Pambıqçılıq üzrə Elmi Tədqiqat İnstitutu var, 
orada dəfələrlə olmuşam. Oradakı tədqiqatçılar, bir tərəfdən, yeni toxumlar yetişdirir, digər tərəfdən də, 
ziyanvericilərlə mübarizə aparırdılar. Orada da olmuşam, hamısını görmüşəm. Bütün mütəxəssislərlə danış-
mışam, kənddə işləyən hər bir pambıqçı ilə dəfələrlə danışmışam. Bunları çox yaxşı bilirəm.  
42 
 
Amma indi? Birincisi, bunu özəlləşdirmişik, torpağı kəndliyə vermişik. Pambıq zavodları özəlləşdirilibdir. 
İkincisi, onlar nə qədər gübrə ala, nə qədər torpağa gübrə verə biləcəklər, nə qədər toxum toplaya, nə qədər əkə, 
bunu nə cür becərə, pambığı ziyanvericilərdən nə cür qoruya biləcəklər – bəzən yığım vaxtı yağış olur – 
pambığı nə qədər tez yığa biləcəklər. Bunlar hamısı böyük bir prosesdir.  
Amma bunlara baxmayaraq, həmin o özəl sektor 800 min ton yox, 100–120 min ton pambıq toplayır. Mənə 
dedilər ki, keçən il pambıq toplayıblar, ancaq dünyada pambığın qiyməti aşağı düşüb, ona görə pambığı 
satmayıblar, gözləyirlər ki, qiymət qalxsın. O vaxt biz bilirdik ki, topladığımız pambıq hansı qiymətə satılır? 
Heç kim bilmirdi. Toplayırdıq, yığırdıq, hər il əvvəlcədən Moskvadan tapşırıq gəlirdi ki, filan qədər filan 
vilayətə, filan qədər Almaniya Demokratik Respublikasına, filan qədər Bolqarıstana, filan qədər Rumıniyaya 
mahlıc göndərilsin. Pullarını alırdıq, bununla da iş bitirdi.  
Görürəm, Dilruba Camalova mənə baxır – dünən, ya srağagün onunla telefonla danışmışam. Sevinə-sevinə 
deyir ki, keçən il 100 min ton tərəvəz istehsal etmişik. Amma əvvəllər 200 min ton istehsal edirdilər, elədirmi? 
Azərbaycan 700 min ton tərəvəz istehsal edirdi, özü də faraş tərəvəz. Niyə? Bunun hamısı özümüzə lazım 
deyildi ki. Bunun 90 faizi Rusiyaya – Arxangelskə, Murmanska, Moskvaya, Urala və sairəyə gedirdi. Onların 
tələbatı üçün gedirdi.  
İndi bu mümkündürmü? Mümkün deyildir. Əgər keçən il 100 min ton toplayıblarsa, mən soruşdum ki, nə 
etdiniz? Deyir ki, bir hissəsini konserv zavoduna verdik, bir hissəsini kəndlilər aparıb Rusiyada satdılar.  
Torpağı paylamışıq. Torpağı paylamağımız çox gözəl nəticələr verir. Amma torpağı alan kəndlinin yüksək 
səviyyəli fermerə çevrilməsi üçün çox vaxt lazımdır. Onun gərək o qədər artıq vəsaiti, sərmayəsi toplansın ki... 
Ola bilər, bir il böyük xeyir götürsün, o biri il zərər çəksin. Bilirsiniz, bunlar hamısı mürəkkəb proseslərdir. 
Bunu da bilən yoxdur. Hətta kənddən çıxıb müxalifətdə olan adamlar da bilmirlər. Çünki onlar gedib pambıq 
tarlalarında işləməyiblər. Əgər pambıq tarlalarında işləsəydilər, o yolla getməzdilər. O yola düşən adamlar baş 
girləyən adamlardır.  
Ona görə siz bunları və bunların fonunda da bizim, Azərbaycan dövlətinin son illər əldə etdiyi konkret 
nailiyyətləri bilməlisiniz. Yenə də deyirəm, mən tapşıracağam bu arayışları vaxtaşırı sizə versinlər, mətbuatda 
dərc olunsun ki, bunlardan istifadə edə biləsiniz. Bunlar hamısı ona görə lazımdır ki, cəmiyyətimizdə 
demokratiya, söz azadlığı, plüralizm şəraitində gedən proseslərdə o yalançıların, böhtançıların, ayrı-ayrı şayiə 
uyduranların qarşısını sərt sözlə yox, konkret arqumentlərlə alasınız, kütləyə, əhaliyə, xalqa, millətə həqiqəti 
çatdırasınız. Bu, indiki mərhələdə və gələcəkdə də bizim partiyanın ən əsas vəzifəsidir.  
Biz xarici siyasəti aparırıq. Lazım olan halda xalqla da məsləhətləşəcəyik. Amma indiki mərhələdə elə bir 
ehtiyac yoxdur ki, bu gün yığışaq, xalqla məsləhətləşək. Çünki prinsiplər məlumdur. Başqa böyük işləri də 
görürük. Ona görə də dövlətin gördüyü işlər çoxdur. Amma partiyanın gördüyü işlər ondan az olsa da, çox 
əhəmiyyətlidir.  
Mən bu gün bu sözləri sizə deyərək ümidvar olduğumu bildirmək istəyirəm ki, Yeni Azərbaycan Partiyası, 
siz – Siyasi Şuranın üzvləri, idarə heyətinin üzvləri, partiyanın rəhbərliyində olan şəxslər yeni mərhələdə, birinci 
qurultaydan keçən dövrdə partiyanın işi ilə ciddi məşğul olacaqsınız. Gərək heç kəs özünü kənara çəkməsin. 
Mən hiss edirəm, bizim partiyada rəhbər vəzifədə olan, eyni zamanda, başqa vəzifə tutan bəzi adamlar artıq 
özlərini kənara çəkirlər. Mən bunu bəyənmirəm. Əgər sən doğrudan da qəlbən partiyanın üzvüsənsə, gərək heç 
vaxt heç kim özünü kənara çəkməsin. Qəlbən bu partiyanın üzvüsənsə, vaxt tap, həm dövlət işi ilə məşğul ol, 
həm də partiyanın işi ilə. Elə bilirsiniz ki, mənim işim azdır? Bu gün buraya gəlmişəm, sizinlə görüşürəm, buna 
vaxt sərf edirəm. Hesab edirəm ki, bu lazımdır, çünki mən bu partiyanın sədriyəm. Mən də istəyirəm ki, hamı 
fəal olsun.  
Ümidvaram ki, mənim dediyim bu sözlər sizə faydalı olacaq və bunlardan özünüz üçün nəticələr 
çıxaracaqsınız, partiyanın işi bundan sonra da fəallaşacaqdır. Hesab edirəm ki, bütün partiya miqyasında partiya 
vəsiqələrinin verilməsi çox böyük hadisə olacaq və bu iş bizim icra katibliyi tərəfindən dayanmadan həyata 
keçirilməlidir.  
Bizim icra katibliyinin bu müddətdə hazırladığı sənədlər də, təbii ki, diqqətəlayiqdir. Bunlar haqqında Əli 
Əhmədov öz çıxışında dedi. Mən baxdım – Siyasi Şuranın üzvlərinə partiya vəsiqələri, Yeni Azərbaycan 
Partiyası birinci qurultayının stenoqrafik hesabatı, partiyanın nizamnamə və proqramı veriləcəkdir. İki dənə də 
nişan hazırlanıbdır. Biri Yeni Azərbaycan Partiyasının əvvəllər qəbul etdiyimiz rəmzidir. Bu yaxşıdır. Amma 
görürəm ki, hazırlanmış ikinci nişan mənim portretimdir. Mən buna etiraz edirəm. Əhmədova deyirəm – bunu 
yığışdırsınlar. Mən bu şeylərin əleyhinəyəm. Heç kəsin döşündə mənim portretim olan nişan lazım deyildir. 
Bizim partiyanın nişanı var – kim taxmaq istəyirsə, taxsın. Bu partiyaya mən də mənsubam, sən də mənsubsan. 
Ona görə, bunların hamısını yığ, qoy kənara, heç kəsə vermə. Bəzi adamlar özfəaliyyətlə məşğuldurlar, 
yaradırlar, taxırlar. Mən kiminsə döşündə gördüm, dedim, niyə taxmısan? Deyir ki, yox, mən bunu istəyirəm. 
Deyirəm, ay qardaş, sən məni məndən çox istəyə bilməzsən! Bu ola bilməz. Əgər sən məni istəyirsənsə, mən 
bunu istəmirəm. Yox, sən hesab edirsən ki, məni məndən çox istəyirsən, mən də buna inanmıram.  
Ona görə, siz mənim sözlərimi səmimi qəbul edin. Mən bu nişana etiraz edirəm, onu qoyun kənara.  
Hamınıza cansağlığı, səadət, işlərinizdə uğurlar arzulayıram. Sağ olun.  
43 
 
 
CƏFƏR CABBARLININ ANADAN OLMASININ 100 İLLİK YUBİLEYİ MÜNASİBƏTİLƏ 
GÖRKƏMLİ DRAMATURQUN «AYDIN» PYESİNİN YENİ QURULUŞDA TAMAŞASI 
ZAMANI SƏNƏTKARLARLA SÖHBƏT 
 
Azərbaycan Akademik Milli Dram Teatrı 
 
7 may 2000-ci il 
 
Fasilə zamanı görkəmli səhnə ustası, xalq artisti  
Nəsibə Zeynalova və xalq şairi Bəxtiyar Vahabzadə ilə söhbət 
 
H e y d ə r  Ə l i y e v (Nəsibə Zeynalovaya müraciətlə): Necəsiniz, nə var, nə yox?  
N ə s i b ə   Z e y n a l o v a: Şükür, yaxşıyam.  
H e y d ə r   Ə l i y e v: Sizi televiziyada hərdənbir görürəm və sevinirəm. Maşallah, yaxşısınız.  
N ə s i b ə  Z e y n a l o v a: Özüm yaxşıyam, amma ayaqlarım məni incidir.  
H e y d ə r   Ə l i y e v: Ayaqlarını möhkəmləndir. Sizi burada gördüyümə görə çox sevinirəm. Bəxtiyar 
müəllimi salonda gördüm, amma sizi görmədim. Yaxşıdır ki, indi televiziya verilişlərində iştirak edirsiniz. Bir 
müddət fasilə olanda, sizi görməyəndə darıxırıq.  
N ə s i b ə  Z e y n a l o v a (İlham Əliyevə müraciətlə): Sizi hərdənbir görürəm.  
H e y d ə r   Ə l i y e v: Gənc vaxtlarında İlham sizin teatrın ən böyük pərəstişkarı idi. O, başqa teatrlara 
getməzdi, rəhmətlik Zərifə xanımı həmişə məcbur edərdi ki, gedək Musiqili Komediya Teatrına. Həmin teatr 
uşaq vaxtından İlhamın ən çox sevdiyi teatr idi. O sizin tamaşalara daha çox gedərdi.  
N ə s i b ə   Z e y n a l o v a: Zərifə xanım da həmişə teatra gələrdi, mənim sözlərimi eşidərdi. O mənə 
deyərdi ki, səndən ayrılmayacağam. O, həyatdan tez getdi. Heyf, heyf, heyf...  
H e y d ə r   Ə l i y e v: O sizi də, teatrınızı da çox sevirdi, uşaqlarım da çox sevirdilər – oğlum da, qızım da. 
Mən də teatrı sevirəm, amma bir o qədər vaxtım olmur. Onlar məni də dartıb aparırdılar. Gözəl-gözəl 
komediyalar, gözəl-gözəl rollar vardı.  
İ l h a m   Ə l i y e v: Sizin tamaşalara biz bir neçə dəfə gedirdik.  
H e y d ə r  Ə l i y e v: Uşaq belə olur da: bir dəfə gedir, sonra hər dəfə getmək istəyir. «Hicran», 
«Qayınana»...  
N ə s i b ə  Z e y n a l o v a: «Qayınana», «Hicran», «Altı qızın biri pəri» tamaşaları, Cəhrə arvad obrazı... 
Mənim ən çox xoşuma gələn Cəhrə arvad obrazıdır.  
B ə x t i y a r  V a h a b z a d ə: Cəhrə arvad deyir ki, vallah, imanımı yandıra bilmərəm – bilmirəm vedrə 
sol əlimdə idi, yoxsa sağ əlimdə. Çox incə detaldır.  
N ə s i b ə  Z e y n a l o v a: «Bir qəzetlik sözüm var, amma deməyəcəyəm. Nə dərdimə qalıb, imanımı 
yandırım».  
 
Tamaşa başa çatdıqdan sonra yaradıcı heyətlə söhbət 
 
M i k a y ı l   M i r z ə (Tamaşanın quruluşçu rejissoru, xalq artisti): Əziz Prezidentimiz, bu gün bizim 
sevincimizin həddi-hüdudu yoxdur. Bu, ürəkdən gələn sözdür. Siz bizə həmişə sevinc bəxş etmisiniz. Siz 
tamaşaya gəlməklə teatrımıza, bizim boynumuza böyük minnət qoydunuz. Sizi bir daha ürəkdən təbrik edirik. 
Sizə cansağlığı arzu edirik və mən bu gül dəstələrinin üzərinə Azərbaycanın bütün güllərini qoyaraq Sizə 
ərmağan edirəm. Ədəbiyyat və incəsənət xadimləri ilə görüşləriniz barədə bu toplunu mən tamaşaçıların 
qarşısında Sizə təqdim edirəm. Bu toplunu Elmlər Akademiyasının Ədəbiyyat İnstitutu buraxmışdır. Bu, siqnal 
nüsxəsidir, iki saat bundan əvvəl çap edilmişdir. Tamaşaçıların adından mən bu kitabı Sizə bağışlayıram. 
Kitabın müəllifi böyük elmi işçi Asif Rüstəmlidir. Özü buradadır. Bu kitaba görə ona eşq olsun. Bu kitabı teatr 
kollektivi, incəsənət işçiləri adından da Sizə bağışlayıram.  
H e y d ə r   Ə l i y e v: Əziz və hörmətli Milli Dram Teatrımızın böyük sənətkarları! Mikayıl Mirzə həmişə 
çox orijinallığı ilə hamıdan fərqlənir. Mikayıl, mən təşəkkür edirəm. Ancaq mənim bura gəlməyimin əsas 
məqsədi bu tamaşanı yenidən görməkdir, bizim Milli Dram Teatrımızı təbrik etməkdir.  
Bu gün sizin tərəfinizdən xalqımıza, vətəndaşlarımıza təqdim olunan bu tamaşa bizim üçün iki cəhətdən 
əhəmiyyətlidir. Birincisi, bu tamaşa bizim böyük dramaturqumuz, yazıçımız, böyük mütəfəkkirimiz Cəfər 
Cabbarlının 100 illik yubileyinə həsr olunubdur. İkincisi də, bu gözəl teatrın və ümumiyyətlə, Azərbaycanda 
dünyəvi teatrın yaranmasının 125 illiyinə həsr olunubdur. Bilirsiniz ki, bu məsələlərə xüsusi qiymət verərək və 
xüsusi hörmət göstərərək, Azərbaycan Milli Teatrının, dünyəvi teatrın yaranmasının 125 illiyi və böyük Cəfər 
Cabbarlının anadan olmasının 100 illik yubileyi münasibətilə mən xüsusi sərəncamlar imzalamışam. Bu yubiley 
mərasimləri, demək olar ki, 1998–1999-cu illərdən keçir. Çünki mən 1998-ci ildə teatr haqqında sərəncam 
44 
 
imzalamışdım, 1999-cu ildə isə Cəfər Cabbarlının 100 illiyi haqqında sərəncam imzalamışdım. Yubiley 
tədbirləri keçir və keçəcəkdir. Çünki həm bizim teatrın yaranması, həm də Cəfər Cabbarlı kimi böyük bir 
şəxsiyyətimiz layiqdirlər ki, onların yubileyləri bir gündə yox, bir ayda yox, bir ildə yox, uzun müddətdə keçiril-
sin. Ona görə sizin bu gün təqdim etdiyiniz tamaşa bizim üçün qiymətlidir, xalqımız, vətəndaşlarımız üçün 
qiymətlidir.  
Beləliklə, siz həm teatrınızın 125 illik yubileyinə öz töhfənizi verirsiniz, ikinci tərəfdən də Cəfər Cabbarlının 
100 illiyinə öz töhfənizi verirsiniz və onun xatirəsinə böyük hörmətinizi göstərirsiniz. Mən çox sevinirəm ki, 
bizim teatr 125 illik böyük yol keçərək bu gün də yüksək səviyyədədir.  
Ümumiyyətlə, Azərbaycan teatrı, o cümlədən Milli Dram Teatrı yaşayır, inkişaf edir. Onu yaşadan, inkişaf 
etdirən sizin kimi gözəl sənətçilərimizdir.  
«Aydın» tamaşasını mən keçmiş zamanlarda da görmüşəm. Bizim böyük sənət ustalarımız Ələsgər 
Ələkbərovun – gərək ki, o Fatma Qədri ilə birlikdə oynayırdı – onların ifasında görmüşəm. Bu tamaşanı Bakı 
teatrında, həm də Naxçıvan teatrında görmüşəm.    
Ümumiyyətlə, Cəfər Cabbarlının bu pyesi Azərbaycanın bütün teatrsevərləri, sənətsevərləri üçün həmişə 
qiymətli, əziz olmuşdur, bu tamaşa həmişə sevinclə qarşılanmışdır. Uzun bir fasilədən sonra siz yenidən bu 
əsərə qayıtmısınız. Bəlkə burada yenə mənim də bir az xidmətim var ki, mən Cəfər Cabbarlının 100 illik 
yubileyi münasibətilə sərəncam imzaladım, siz də bu sərəncama cavab olaraq onun gözəl əsərlərindən birini 
hazırladınız və bu gün təqdim etdiniz.  
Cəfər Cabbarlı haqqında çox danışmaq olar. Mən çox məmnunam ki, onun qızı Gülarə də bu gün buradadır. 
Çoxdandır ki, mən onunla görüşməmişdim. Sevinirəm ki, bu gün gördüm və yenə də görüşəcəyik.  
Cəfər Cabbarlı mədəniyyətimizin, ədəbiyyatımızın böyük, dahi insanlarından biridir. Təsadüfi deyil ki, – 
mənim xatirimdədir – biz onun 80 illik yubileyini çox təntənəli keçirdik. Azərbaycanda, Bakının ən gözəl 
guşələrindən birində Cəfər Cabbarlının heykəlini ucaltdıq. Mən bu barədə danışmışam. İndi insanlar ayaqüstə 
durublar, mən istəmirəm vaxt alım, o heykəlin yaranması tarixi çoxlarına məlumdur. Çox xoşbəxtəm ki, onu 
mən yaratdım, onun yaradılması haqqında mən qərar qəbul etdim, heykəltəraş Mirqasımovun qarşısında duran 
bütün çətinlikləri həll etdim, o heykəli ucaltdıq. O da indi Azərbaycanda, Bakıda ən gözəl heykəllərdən biridir. 
Cəfər Cabbarlı qoyduğu böyük irsə görə buna layiqdir.  
Bu gün sizin bu tamaşanız da, hesab edirəm ki, Cəfər Cabbarlının xatirəsinə layiqdir. Yenə də deyirəm, 
bizim milli teatrın 125 illik yubileyinə gözəl bir töhfədir.  
Xatırlatdım ki, bu tamaşanı mən keçmişdə də görmüşəm. Bu bir az yeni quruluşdadır, müəyyən qədər 
müasirləşdirilibdir, gördüyümdən bir qədər fərqlidir. Ancaq hər bir yeni mərhələ, təbiidir ki, bizi irəliyə aparır. 
Mikayıl Mirzə gərək ki, ilk dəfədir rejissorluq işinə başlayıbdır. Bu onun ilk rejissorluq əsəridir və hesab edirəm 
ki, bu əsər də çox uğurludur. Ona görə mən səni təbrik edirəm. Əgər bu yolla gedəcəksənsə, mən sənə bu yolda 
da uğurlar arzulayıram. Baxmayaraq ki, sən bizim dram teatrının, demək olar ki, ən yüksək səviyyədə duran 
aktyorusan, ümumiyyətlə, bizim mədəniyyətimizin ən yüksək sənətkarlarından birisən.  
Burada sizin hamınız mənə tanışsınız, yeni adamlar yoxdur. 25 il bundan öncə gördüyüm adamlar da burada 
vardır – gərək ki, o Hacıbəylidir, orada durubdur. Sənin isə adın yadımdan çıxıbdır.  
Y e r d ə n  s ə s : Rafiq Əzimovdur.  
H e y d ə r  Ə l i y e v: Onlar elə o vaxt da var idilər. O vaxt Mikayıl Mirzə səhnəyə yeni-yeni çıxırdı. Amma 
Rasim Balayev də elə o illərin yetirməsidir. «Babək», «Nəsimi» filmlərində çəkilibdir. Xatirimdədir, biz 
Nəsiminin 600 illik yubileyini keçirirdik. Rəhmətlik Həsən Seyidbəyli «Nəsimi» filmini yaradırdı və Nəsimi 
roluna aktyor axtarırdı. Mənimlə məsləhətləşirdi. Təbiidir ki, mənim məsləhətlərim, ola bilərdi ki, səthi olsun. 
Çünki bunu sənətkar tapa bilər. Ancaq bir gün mənimlə görüşəndə dedim ki, nə oldu bəs sənin əsərin? Dedi ki, 
tapmışam.  
Soruşdum ki, nəyi tapmısan? Dedi ki, Nəsimi roluna yeni bir aktyor tapmışam. Soruşdum ki, hardan 
tapmısan? Dedi ki, ya İncəsənət İnstitutunu bitirib, ya da orada oxuyur, gənc, çox istedadlı aktyordur.  
Filmi çəkdi. Təbiidir ki, mən də himayədarlıq etdim, o filmin çəkilməsində öz xidmətlərimi göstərdim. 
Rasim Balayev də ilk dəfə orada Azərbaycana təqdim olundu. Görürəm ki, indi gəlmisən, Dövlət bəyi 
oynayırsan. Nəsimidən, Babəkdən, başqalarından sonra. Ancaq hər artist, aktyor üçün hər bir rol əhəmiyyətlidir.  
Görürəm, o şəkilini. Onun adı da, familiyası da yadımdan çıxıbdır.  
Y e r d ə n   s ə s: Hacı İsmayılovdur.  
H e y d ə r   Ə l i y e v: Şəkili. Bəxtiyar da buradadır. Lakin Hacı Şəki ləhcəsində elə danışır ki, heç Bəxtiyar 
Vahabzadə də elə danışa bilməz.  
Mən bizim yeni, gənc, istedadlı insanları görürəm. Gültəkin rolunu Məleykə xanım çox gözəl, məharətlə ifa 
etdi. Deyə bilərəm ki, onun ifası heç Fatma Qədrinin də ifasından geri qalmır. Nurəddin Mehdixanlı Aydın 
rolunu çox gözəl ifa etdi. Burada da yenə müqayisə üçün Ələsgər Ələkbərovu deyə bilərəm. Çünki Ələsgər 
Ələkbərov mənim hafizəmdə, deyə bilərəm ki, gördüyüm bütün aktyorlardan – mən hətta Abbas Mirzə 
Şərifzadəni də görmüşəm – onların hamısından mənim üçün yüksəkdir. Doğrudur, qoy Həsən Turabov 
inciməsin, bu rolu o da oynayıbdır, onu da bilirəm. Ancaq hər dövrün öz hökmü var. Tamaşanı təqdim edənlər, 
45 
 
baş rolları oynayanlar öz üzərlərinə düşən vəzifəni çox gözəl yerinə yetirdilər. Ona görə də bu yaradıcılıq uğuru 
münasibətilə mən sizi təbrik edirəm. Sizə yeni-yeni uğurlar arzulayıram.  
Mən Milli Dram Teatrını sevirəm və daim sevəcəyəm. Onun 100 illik yubileyini mən etmişəm, 125 illik 
yubileyini də mən təşkil etmişəm. Hesab edirəm ki, 150 illik yubileyini də mən təşkil edəcəyəm. Təbiidir ki, 
sizin hamınızla birlikdə. Mən sizin hamınıza cansağlığı arzulayıram.  
Tamaşa çox dinamik keçdi, çox böyük enerji tələb edirdi, xüsusən baş rollarda oynayanlardan. Bilirəm ki, 
indi onlar yorulublar. Amma görürəm ki, o qədər də yorulmayıblar. Təbiidir ki, aktyor üçün rolunu istədiyi kimi 
ifa etmək hər şeydən üstündür. Onda onlar yorulmur, dincəlirlər. Hesab edirəm ki, siz hamınız dincəlmisiniz, 
xüsusən baş rolları oynayanlar.  
Mən sizin hamınızı təbrik edirəm. Sizə yeni-yeni sənət uğurları arzulayıram. Sağ olun.  
46 
 
 
İTALİYA RESPUBLİKASININ BAŞ NAZİRİ 
ZATİ-ALİLƏRİ CƏNAB CULİANO AMATOYA 
 
Hörmətli cənab Baş nazir! 
İtaliya Respublikasının Baş naziri təyin edilməyiniz münasibətilə Sizi ürəkdən təbrik edirəm. 
Azərbaycan Respublikası ilə İtaliya Respublikası arasında təşəkkül tapmış münasibətlərə böyük əhəmiyyət 
verirəm. Ümidvaram  ki, ölkələrimiz arasındakı əlaqələr xalqlarımızın rifahı naminə daim genişlənəcək və inkişaf  
edəcəkdir. 
Sizə möhkəm cansağlığı, işlərinizdə uğurlar, dost İtaliya xalqına sülh, əmin-amanlıq və firavanlıq 
arzulayıram. 
 
Hörmətlə, 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 8 may 2000-ci il 
 
47 
 
                                                
 
BÖYÜK VƏTƏN MÜHARİBƏSİNDƏ, İKİNCİ DÜNYA MÜHARİBƏSİNDƏ FAŞİZM 
ÜZƏRİNDƏ QƏLƏBƏNİN 55-ci İLDÖNÜMÜ – QƏLƏBƏ BAYRAMI MÜNASİBƏTİLƏ 
KEÇİRİLƏN MƏRASİMDƏ NİTQ * 
 
Bakı, İki dəfə Sovet İttifaqı Qəhrəmanı  
Həzi Aslanovun məzarı  önü 
 
9 may 2000-ci il 
 
Əziz veteranlar!  
Əziz dostlar!  
Hörmətli xanımlar və cənablar!  
Bu gün biz İkinci dünya müharibəsində, Böyük Vətən müharibəsində əldə olunmuş qələbənin 55-ci 
ildönümünü qeyd edirik. İkinci dünya müharibəsi bəşər tarixində ən dəhşətli müharibə olubdur. İkinci dünya 
müharibəsində Avropanın bir çox xalqları, keçmiş Sovetlər İttifaqına mənsub olan xalqlar, o cümlədən də 
Azərbaycan xalqı alman faşizminə qarşı mübarizəyə qalxıb. Ağır müharibə gedib və müharibə bir çox ölkələrə, 
bir çox xalqlara, o cümlədən Azərbaycan xalqına da böyük itkilər verib, böyük zərbələr vurubdur. Ancaq 
faşizmə qarşı, alman faşizminə qarşı olan bu müharibə mütərəqqi qüvvələrin qələbəsi ilə sona çatıbdır.  
Ola bilər ki, çox yüzillik bəşər tarixində XX əsrin İkinci dünya müharibəsinə bənzər müharibə olmayıbdır. 
Dediyim kimi, müharibədə həm Avropanın, demək olar ki, bütün ölkələri – həm Sovetlər İttifaqı, həm də 
Amerika Birləşmiş Ştatları – hamısı birləşib alman faşizminin qarşısını almışdır. O vaxt Sovetlər İttifaqı 
Amerika Birləşmiş Ştatları ilə, İngiltərə ilə, Avropada faşizmə qarşı müharibə aparan bütün vətənpərvər 
qüvvələrlə sıx əməkdaşlıq etmişdir. Bütün bu ölkələrin hamısının birləşməsi və birgə müharibə aparması onu 
göstərir ki, alman faşizmi bütün bəşəriyyət üçün nə qədər təhlükəli bir hadisə idi. Ancaq biz indi, 55 il keçəndən 
sonra bir daha, bir daha onu deməliyik ki, alman faşizminə qarşı aparılan müharibə, onun məhv edilməsi 
dünyanı, bəşəriyyəti təkcə bu əsrdə yox, gələcək əsrlərdə də böyük faciələrdən xilas etdi.  
Faşizm bütün insanlar üçün təhlükəli bir hadisə idi. Təəssüflər olsun ki, o vaxt – 20-ci, 30-cu illərdə faşizm 
meydana çıxdı və qısa bir zamanda öz mürtəce ideologiyasını həyata keçirmək, dünyaya hakim olmaq iddiası ilə 
belə bir müharibəyə başladı. Sovetlər İttifaqı bu müharibədə, alman faşizminin məhv olunmasında, qələbənin 
əldə edilməsində xüsusi rol oynamışdır.  
Alman faşizminin təhlükəsini hiss edərək böyük ittifaq yaratmış SSRİ, Amerika Birləşmiş Ştatları və Böyük 
Britaniyanın müttəfiqliyinin böyük əhəmiyyəti olduğunu biz bu gün məmnuniyyətlə qeyd edirik. Ancaq 
Avropanın böyük bir hissəsini zəbt edəndən sonra alman faşizmi, Hitler orduları bütün qüvvələrini SSRİ-yə 
qarşı yönəltdi.  
Təbiidir ki, alman faşizminin bu cəbhədə apardığı müharibə onun nəinki Avropaya, Avropanın şərq 
hissəsinə, sonra isə Asiyaya doğru irəliləmək iddialarının ifadəsi idi. Ona görə də alman faşizminə qarşı ən 
böyük müqavimət və İkinci dünya müharibəsində alman faşizmi ilə gedən ən dəhşətli, ən qanlı döyüşlər məhz 
bizim o illər mənsub olduğumuz Sovetlər İttifaqının ərazisində idi.  
Xatirinizdədir, SSRİ-nin böyük bir hissəsi – Belorusiya, Ukrayna işğal olunmuşdu və Hitler ordusu artıq 
Qafqaza doğru irəliləyirdi, Stalinqradı zəbt etmək cəhdi göstərirdi. Bunlar hamısı da, təbiidir ki, həm Qafqazı, 
həm Xəzər dənizini, həm də ondan sonra Şərqə gedərək Orta Asiyanı, Sibiri zəbt etmək və nəhayət, Asiyanın 
başqa ölkələrinə çıxmaq məqsədi daşıyırdı.  
Bu həqiqətdir ki, biz o vaxtkı böyük ittifaqın xidmətlərini qeyd edərək, eyni zamanda xüsusən sovet 
ordusunun, sovet xalqının və Sovetlər Birliyinə daxil olan hər bir xalqın qəhrəmanlıq, rəşadət göstərdiklərini bu 
gün qeyd etməliyik. Azərbaycan da bu müharibədə – Böyük Vətən müharibəsində öz payını vermişdir. 
Azərbaycanın qəhrəman oğulları vuruşmuş, döyüşmüş, canlarını vermiş, həlak olmuşlar. O vaxt Azərbaycandan 
600 minə qədər vətəndaşımız cəbhəyə gedib vuruşmuşdur. Onların təxminən 300 mini geri qayıtmamış, alman 
faşizmi üzərində qələbə çalmaq üçün canlarını qurban vermişlər, həlak olmuşlar. Azərbaycan xalqının dəyərli 
nümayəndələri, igid oğulları bu vuruşlarda böyük qəhrəmanlıq nümunələri göstərmişlər. Bu gün burada döşləri 
ordenlərlə, medallarla, müxtəlif nişanlarla bəzənmiş veteranlar qələbə əldə olunandan sonra 55 il yaşayıb və bu 
gün də yaşayan veteranlar mən dediyim bu sözləri təsdiq edirlər.  
O vaxt Azərbaycan ayağa qalxmışdı. Azərbaycanın bir hissəsi cəbhədə, ikinci hissəsi isə respublikanın 
ərazisində – arxada qələbənin əldə olunması üçün gecə-gündüz çalışıb, vuruşub fədakarlıq göstərmişdir. 
Azərbaycan xalqının igid, mərd oğulları bu müharibədə qəhrəmanlıq nümunələri göstərərək fərqlənmişlər, 
 
        * Mərasimdə Heydər Əliyev Həzi Aslanovun məzarı önünə toplaşmış müharibə veteranları, ictimaiyyətin  
nümayəndələri, xarici ölkələrin Bakıdakı səfirləri, ölkəmizin dövlət və hökumət xadimləri ilə səmimiyyətlə görüşdü, onları 
bayram münasibətilə təbrik etdi. 
48 
 
yüksək adlar, Sovet İttifaqının orden və medalları ilə təltif edilmişlər. Onlardan qələbəni əldə edib öz Vətəninə 
dönənlər də olmuşdur, ancaq qəhrəmanlıq göstərib, böyük nümunələr göstərib həlak olanlar da olmuşdur.  
Bu gün biz Azərbaycanın qəhrəman oğlu, iki dəfə Sovet İttifaqı Qəhrəmanı Həzi Aslanovun məzarının 
önündə toplaşmışıq. Həzi Aslanov Böyük Vətən müharibəsində mərdliklə döyüşən, vuruşan Azərbaycan 
xalqının nümayəndələrindən ən görkəmlisidir. O bu döyüşlərdə həlak olmuş, ancaq öz vətəndaşlıq borcunu 
yerinə yetirmiş, Azərbaycan xalqının hansı yüksək mənəvi xüsusiyyətlərə malik olduğunu dünyaya nümayiş 
etdirmişdir. O, Sovet İttifaqı Qəhrəmanı adını alıb sonra da döyüşərək, general rütbəsinə çatıb, ondan sonra da 
döyüşərək qəhrəman kimi həlak olmuşdur. Biz bu gün bu məzarın önündə – Azərbaycan xalqının qəhrəman 
oğlu Həzi Aslanovun məzarının önündə Azərbaycan xalqının bütün qəhrəmanlarının, həyatını qurban vermiş 
igid oğlan və qızlarının xatirəsini yad edirik.  
Bizim bugünkü toplantımız həyatını İkinci dünya müharibəsində, Böyük Vətən müharibəsində qurban 
vermiş hər bir Azərbaycan vətəndaşının xatirəsinə hörmətimizin rəmzidir. Nə qədər sevindirici haldır ki, 
qələbənin 55 illik yubileyini biz bu qələbənin iştirakçıları ilə birgə keçiririk. Onların bir qismi buradadır, bir 
qismi Bakının başqa yerlərində – Böyük Vətən müharibəsində həlak olmuş insanların məzarları ətrafında 
toplaşıblar, bu gün Azərbaycanın bütün şəhərlərində, rayonlarında, hər bir guşəsində də Böyük Vətən 
müharibəsində həlak olmuş qəhrəman Azərbaycan övladlarının xatirəsi münasibətilə görüşlər keçirilir.  
Ancaq bu gün eyni zamanda bayram günüdür, 1945-ci il may ayının 9-da əldə edilmiş qələbənin bayramıdır. 
Biz o günü xatırlayırıq. Buradakı veteranlar o günün bütün dünya xalqları üçün, bizim üçün nə qədər əziz və 
qiymətli olduğunu xatırlayırlar. Biz o illər o günü gözləyirdik. Hər bir məhrumiyyətlərə dözərək, böyük itkilər 
verərək, ağır bir dövr yaşayaraq o günü gözləyirdik və o gün də gəldi: 1945-ci il may ayının 9-da. Xatirimdədir, 
o gün insanlar nə qədər sevinirdilər. 55 ildir ki, biz bu günü unutmuruq, bu günlə fəxr edirik və bu günü hər il 
bayram edirik.  
Mən bütün Azərbaycan xalqını bu bayram münasibətilə təbrik edirəm. Azərbaycanın veteranlarını təbrik 
edirəm: həm cəbhədə vuruşmuş veteranlarını, həm də qələbənin əldə olunması üçün arxada fədakarcasına 
çalışmış veteranlarını təbrik edirəm.  
İkinci dünya müharibəsində, Böyük Vətən müharibəsində Azərbaycanın iştirakı birincisi, ondan ibarətdir ki, 
Azərbaycan vətəndaşları, Azərbaycan xalqının mərd övladları alman faşizminə qarşı müharibədə vuruşublar, 
döyüşüblər, qəhrəmanlıq nümunələri göstəriblər. İkincisi isə, Azərbaycan o vaxt qələbənin əldə edilməsi üçün 
Sovetlər İttifaqının ən mühüm bir hissəsi idi. Çünki Azərbaycan o illər Sovetlər İttifaqında hasil olunan neftin 
70 faizindən çoxunu verirdi. Əgər o müharibə zamanı Azərbaycan nefti olmasaydı qələbə əldə etmək çox çətin 
olardı və o dövrdə bu işlərlə məşğul olan bəzi çox böyük mütəxəssislər, tarixçilər də deyirlər ki, bəlkə də 
qələbəni əldə etmək mümkün olmayacaqdı.  
Bu, təsadüfi deyildi ki, Hitlerin planında Qafqazı əldə etmək və xüsusən Bakını ələ keçirmək birinci yerdə 
dururdu. 1942–1943-cü illərdə Hitler ordusu bütün gücü ilə cənubda Xəzər dənizinin ətrafını, Qafqazı və 
xüsusən Bakını əldə etməyə, zəbt etməyə çalışırdı. Ancaq qəhrəman ordumuz, sovet ordusu bunun qarşısını aldı.  
Eyni zamanda o illər Azərbaycan ağır vəziyyətdə, demək olar ki, ölkənin şimal tərəfindən tamamilə təcrid 
olunmuş bir vəziyyətdə Azərbaycan neftçiləri buruqlarda gecə-gündüz canını fəda edərək neft hasil edib 
cəbhəyə göndərirdilər. Dəmir yolu bağlı olduğuna görə, nefti Xəzər dənizindən o biri sahilə – Orta Asiyaya, 
oradan isə müxtəlif vasitələrlə cəbhəyə çatdırmaq mümkün idi.  
Bəzi kinoxronikalar var: hətta tankerlər olmadığı halda, o vaxt fədakar insanlar müxtəlif ixtiralar etmişdilər, 
o cümlədən, çənləri neftlə doldurub onların bir neçəsini dənizdə gəmiyə qoşaraq, çəkib o biri sahilə aparırdılar. 
Belə fotoşəkillər, xronikalar bizim arxivlərimizdə var.  
Amma təkcə neft yox, o vaxt Azərbaycanda silah istehsalına da başlanmışdı, başqa işlər də görülmüşdü. 
Yəni bütün Azərbaycan xalqı, Azərbaycanın bütün vətəndaşları həm cəbhədə, həm arxada bu qələbənin əldə 
olunmasına öz dəyərli töhfəsini vermişdir və ona görə də biz bu gün bu qələbəni böyük qürur hissi ilə qeyd 
edirik və bizim buna da mənəvi haqqımız vardır.  
Bu, Azərbaycanın keçmişidir. Azərbaycan bu gün də böyük çətinliklərlə rastlaşıbdır. Azərbaycan dövlət 
müstəqilliyini əldə edən zaman artıq müharibə vəziyyətində idi. 1987-ci ildən Ermənistan Azərbaycana torpaq 
iddiası ilə, Azərbaycan ərazisinin bir hissəsini – Dağlıq Qarabağı əlinə keçirmək üçün hərbi təcavüz etmiş, 
müharibə başlamışdır. Azərbaycan xalqı öz torpaqlarını, öz ərazisini qorumaq üçün bu müharibəyə qoşulmağa 
məcbur olmuşdur. Qanlı döyüşlər gedibdir. Azərbaycanın qəhrəman oğulları bu döyüşlərdə Azərbaycan tor-
paqlarını müdafiə ediblər, canlarını qurban veriblər, şəhid olublar. Ancaq müxtəlif səbəblərdən Azərbaycan 
torpaqlarının 20 faizi Ermənistan silahlı qüvvələri tərəfindən işğal olunmuşdur. Azərbaycanın ərazi bütövlüyü 
pozulmuşdur.  
Bunlar müvəqqəti haldır. Azərbaycanın işğal olunmuş torpaqları azad ediləcək, Azərbaycanın ərazi 
bütövlüyü təmin olunacaq və müstəqil Azərbaycan dövləti bütün ərazisinin sahibi olacaq, hakimi olacaqdır. 
Amma bizim itkilərimiz də ürəyimizi yandırır.  
49 
 
Biz 1941–1945-ci illərdəki müharibədə həlak olmuş soydaşlarımızı indiyə qədər unuda bilmirik. Ona görə də 
bu gün onların xatirəsini yad edirik. Ancaq 1987–1988-ci illərdən başlanmış müharibədə həlak olmuş bizim 
övladlarımız, şəhidlərimiz ürəyimizdə daim qan sızlayan yaradır.  
Görürsünüz, burada, sağ tərəfdə qəhrəman Həzi Aslanovun məzarı, sol tərəfdə Şəhidlər xiyabanı. 1990-cı il 
20 Yanvarda Azərbaycan xalqına qarşı edilmiş hərbi təcavüz zamanı canlarını şəhid etmiş Azərbaycan 
övladlarının məzarları. Azərbaycan torpaqlarının müdafiəsində vuruşmuş, qəhrəmanlıq göstərmiş Azərbaycan 
övladlarının məzarları – hamısı birlikdə Şəhidlər xiyabanı və orada indi yandırdığımız əbədi məşəl və şəhidlərin 
xatirəsinə ucaltdığımız o böyük abidə. Beləliklə, Bakının bu yüksək hissəsi, gözəl bir hissəsi özündə böyük 
xatirələr saxlayır. Burada da müəyyən rəmzi əlaqə vardır. 1941–1945-ci illərdə də bizim övladlarımız həlak 
olub, şəhid olublar – onların xatirəsi burada qeyd olunur və son illərdə də övladlarımız şəhid olublar, həlak 
olublar – onların məzarları da bizim önümüzdədir.  
Mən Böyük Vətən müharibəsində şəhid olmuş Azərbaycan övladlarının xatirəsi qarşısında baş əyirəm və 
onlara bir daha, bir daha Allahdan rəhmət diləyirəm. Azərbaycan torpaqlarını erməni təcavüzkarlarından 
qoruyaraq, müdafiə edərək şəhid olmuş qəhrəman övladlarımızın xatirəsi qarşısında baş əyirəm və bir daha 
əmin olduğumu bildirmək istəyirəm ki, onların şəhidliyi onların öz xalqına, öz millətinə olan sədaqətinin 
rəmzidir. Azərbaycan torpaqları azad olunan, Azərbaycanın ərazisi bərpa olunan zaman, təbiidir ki, onların 
qəhrəmanlığı daha da çox qiymətləndiriləcəkdir.  
Bu gün bayramdır, qələbə bayramıdır. Xalqımız bu bayramı iftixar hissi ilə qeyd edir. Ona görə ki, 
Azərbaycan xalqı bu qələbənin əldə edilməsində böyük xidmətlər göstərmişdir. Bizim veteranlarımız – İkinci 
Dünya müharibəsinin veteranları, Böyük Vətən müharibəsinin veteranları bu gün də Azərbaycanın ictimai-siyasi 
həyatında fəal iştirak edirlər, öz xidmətlərini göstərirlər və gənc nəslə öz təcrübələrini verirlər, gənc nəslin 
qəhrəmanlıq əhval-ruhiyyəsində, vətənpərvərlik əhval-ruhiyyəsində tərbiyə olunması işində fəal iştirak edirlər. 
Bütün bunlara görə, əziz veteranlar, mən sizə təşəkkür edirəm. Əmin ola bilərsiniz ki, Azərbaycan xalqı, 
müstəqil Azərbaycanın dövləti sizin xidmətlərinizi heç vaxt unutmayacaqdır. Bu gün sizin hər biriniz bizim 
üçün, gənclər üçün, gələcək nəsillər üçün böyük qəhrəmanlıq nümunəsidir. Sizin bu gün cəmiyyətimizdə 
gördüyünüz iş yüksək qiymətə malikdir. Mən sizə səmimi-qəlbdən təşəkkür edirəm.  
Alman faşizmi üzərində qələbənin 55-ci ildönümü münasibətilə sizi, bütün Azərbaycan xalqını, 
Azərbaycanın vətəndaşlarını təbrik edirəm. Xalqımıza, millətimizə, hər bir vətəndaşımıza səadət, xoşbəxtlik 
arzu edirəm. Xalqımıza müstəqil Azərbaycanın dövlət quruculuğunda fəal iştirak etmək və bu müstəqil dövləti 
qurmaq, yaratmaq üçün yeni-yeni uğurlar arzulayıram. Əmin ola bilərsiniz ki, Azərbaycan dövləti Azərbaycanın 
müstəqilliyini, suverenliyini, xalqımızın azadlığını daim qoruyacaq və müstəqillik yolu ilə gedərək, demokratiya 
yolu ilə gedərək Azərbaycan xalqı yeni-yeni nailiyyətlər əldə edəcəkdir.  
Bayramınız mübarək olsun!  
Hər birinizə cansağlığı, səadət, uzun ömür arzu edirəm. Sağ olun.  
    * * * 
       Mərasimdən sonra jurnalistlərin suallarına cavab  
 
J u r n a l i s t: Cənab Prezident, bəzi qəzetlər yazırlar ki, Siz guya ayın 3-də Daxili İşlər naziri Ramil 
Usubovu danladığınıza görə o, işə çıxmır, yəni istefa verəcəkdir.  
H e y d ə r   Ə l i y e v: Mən ayın 3-də onu necə olub danlamışam, harada danlamışam?  
J u r n a l i s t: Cənab Prezident, mətbuatda belə yazıblar.  
H e y d ə r  Ə l i y e v: Mətbuat yazır ki, işə çıxmır? Bəs Ramil Usubov burada yoxdur? Ramil Usubov, 
buraya gəl görüm. Səni nə vaxt danlamışam?  
R a m i l   U s u b o v: Cənab Prezident, mən belə şey bilmirəm.  
H e y d ə r  Ə l i y e v: Bəs onlar bunu haradan yazırlar?  
R a m i l  U s u b o v: Bilmirəm, haradan yazırlar.  
H e y d ə r  Ə l i y e v: Mən də eşitmişəm, hansısa qəzetdə yazırlar ki, Heydər Əliyev Ramil Usubovu işdən 
çıxaracaqdır.  
Bilirsiniz, jurnalistlərə mənim böyük hörmətim var. Ancaq bir neçə dəfə demişəm, bu bayram günündə bir 
daha demək istəyirəm: mən çox arzu edirəm ki, jurnalistlərimiz peşəkar, vicdanlı, səmimi olsunlar. Təbiidir ki, 
jurnalistin fəaliyyətinin əsas istiqaməti həqiqəti tapmaq, nöqsanları açmaq, tənqid etməkdir. Hər bir cəmiyyətdə 
mətbuat belə işlərlə dövlətə, hakimiyyətə kömək göstərir.  
Mən bu yaxınlarda bir yerdə dedim ki, – keçmişdə də belə bir söz var idi – əgər hansısa bir tənqidin yüzdə 
beş faizi düzdürsə, onu qəbul etmək lazımdır. Sən tənqidin düz olanını qəbul et, onu düzəlt, əgər 95 faizi düz 
deyilsə, ona fikir vermə. Amma çox təəssüf edirəm ki, qəzetlərimiz, o cümlədən jurnalistlərimiz – indi 
qəzetlərin əksəriyyəti, jurnalistlərin bir hissəsi müxalifət mövqeyindədir – yollarını bir az əyiblər. Onlar hesab 
edirlər ki, bununla da cəmiyyətdə özlərini daha yaxşı göstərirlər. İndi bu, bəlkə də kiməsə xoş gəlir, kiminsə 
acığına gəlir. Bəzi jurnalistlər bunun hesabına özlərinə müəyyən bir yer qazanırlar. Ancaq bunlar müvəqqəti 
haldır.  
50 
 
Jurnalist peşəsi çox şərəflidir. Bilirsiniz ki, mən Azərbaycanda milli mətbuatın yaradılmasının 125 illiyi 
haqqında xüsusi böyük fərman verdim. Mətbuatımızın banisi Həsən bəy Zərdabi bizim üçün həqiqətən bir 
idealdır. Çünki, təbiidir ki, o vaxt da cəmiyyətdə həm nöqsanlar, həm çətinliklər, həm də ədalətsizliklər çox idi. 
Həsən bəy Zərdabi özünün ilk yazılarında bu barədə yazmışdı.  
Mən bunları ümumən deyirəm. Ola bilər ki, səhvlər olsun, o bağışlanılsın. Ancaq bilirsiniz, narahatedici odur 
ki, bəzi jurnalistlər, qəzetlər ayrı-ayrı şayiələr yaratmaqda, uydurmaqda və yaymaqda artıq ixtisaslaşıblar. Bəlkə 
də onlar bununla da bizim dövlətə, hakimiyyətə qarşı müəyyən qədər təxribat törətməyə çalışırlar. Mən onu da 
deyə bilərəm ki, bəzən də bu təxribatı edə bilirlər.  
Onlar bir gün yazırlar ki, filankəsi işdən çıxarırlar, o biri gün yazırlar ki, nə bilim, filankəsi həbs edəcəklər və 
sairə. Ancaq bizim bəzi vəzifəli şəxslər – deyə bilmərəm ki, onlar iradəsizdirlər – oturub fikirləşirlər ki, bəlkə 
bunu düz yazıblar, ona görə də narahat olmağa başlayırlar. Gedib ona-buna deyirlər ki, bu nədir, bəlkə bir şey 
var? Mən açıq danışıram, bu da həmin adamların işinə müəyyən qədər təsir edir. Ayrı-ayrı jurnalistlər bəlkə də 
dövlətimizin işinə zərər vurmaq üçün belə bir üsuldan istifadə edirlər. Ancaq onlar bilsinlər ki, birincisi, bunun 
heç əhəmiyyəti yoxdur, belə şeylərdən istifadə edə bilməzlər. İkincisi, mən Respublika Baş Prokurorluğunun 
rəhbərlərini vəzifədən azad edəndə hansısa qəzet yazdı ki, – bu bir az doğru sözdür – «Heydər Əliyev gözlənil-
məyən qərarlar qəbul etdi. Amma bu, Heydər Əliyevin xasiyyəti, iş üslubu üçün xarakterik olan bir məsələdir». 
Burada həqiqət var. Əgər mən kimisə işdən çıxarmaq istəyirəmsə, bunu heç kəs bilmir. Amma qəzetdə yazırlar 
ki, kimsə işdən çıxarılacaqdır – bilsin ki, onun vəziyyəti daha da yaxşılaşır. Mən onu işdən çıxarmayacağam. 
Əgər həmin adama mənim bir balaca iradım da olsa, qəzetdə haqqında yazıldığına görə mən iradı həmin adama 
bağışlayacağam ki, qoy bu cür yolla getməsin. Bu mənim ümumi sözümdür.  
O ki qaldı Ramil Usubova, o, 1994-cü ildə Daxili İşlər naziri vəzifəsinə təyin olunubdur. Yadınızdadır ki, 
həmin dövr çox ağır idi. Ötən bu dövrdə biz çox ağır bir yol keçmişik, cinayətkarlığa qarşı mübarizə aparmışıq, 
dövlət çevrilişinə cəhdlərin qarşısını almışıq, Azərbaycandan qaçıb gedən cinayətkarları orada-burada tapmışıq. 
Daxili İşlər Nazirliyinin fəaliyyəti nəticəsində elə keçən il onlar Rusiyada gizlənən 500-ə qədər qatı cinayətkarı 
yaxalayıb, gətirib burada cəzalandırıblar. Necə ola bilər ki, mən bu cür xidmətlər göstərən adamlara mənfi 
münasibət bəsləyim?!  
General Ramil Usubov çox dəyərli insandır və çox da yaxşı işləyir. Mən ümumiyyətlə, Daxili İşlər 
Nazirliyinin işindən razıyam. Siz bilin, polisi danlamaq da olar, ondan narazı qalmaq da olar. Bəlkə də kimsə 
subyektiv fikirlərə görə polisi söysün. Amma polisi sevmək lazımdır. Polis olmasa sizin heç biriniz rahat yaşaya 
bilməyəcəksiniz.  
Baxın, indi ölkəmizdə ictimai-siyasi sabitlik vardır, rahat yaşayırsınız, cavansınız, çıxıb axşam gəzirsiniz. 
Kim istəyir – kafeyə, kim istəyir – restorana gedir, kim istəyir – gecə diskotekaya gedir, rəqslərə baxır və sair. 
İnsafınız olsun, axı dörd-beş il bundan qabaq bunlar yox idi, qapıdan çıxa da bilmirdiniz. Təbiidir ki, bizim 
apardığımız ümumi işlərin, siyasətimizin, əməli fəaliyyətimizin nəticəsində indi ölkəmizdə sabitlik yaranıbdır. 
Burada polisin də böyük rolu vardır.  
Polis kiməsə qarşı ədalətsizlik edir, kimisə incidir. Mən bunu açıq demişəm – polis bəzən də vəzifəsindən 
sui-istifadə edir, bəlkə də kimsə rüşvət alır – mən bunları inkar etmirəm. Amma ümumiyyətlə, hər bir dövlətdə 
polis yüksək hörmətə layiqdir və ona hörmət etmək lazımdır. Əgər bunlar olmasa biz şəhərdə yaşaya bilmərik. 
Bəlkə də mən yaşayaram, çünki mənim xüsusi mühafizəm var, amma siz yaşaya bilməzsiniz.  
Mən fürsətdən istifadə edib bu sözləri ümumiyyətlə, polis haqqında demək istəyirdim. Amma yenə də 
deyirəm, mən Ramil Usubova etibar etmişəm və etibar edirəm. Güman edirəm, o öz işləri ilə özünü elə 
göstərəcəkdir ki, mən bundan sonra da ona etibar edəcəyəm. Nə qədər ki, mən varam, Ramil Usubov da var. 
Mənim də varlığıma sizin heç biriniz şübhə edə bilməzsiniz.  
S u a l: Cənab Prezident, mayın 10-da Sizin ad gününüzdür. Hamı Sizi təbrik edir, biz də təbrik 
edirik. Özünüz özünüzə nə arzu edirsiniz və Sizə hansı hədiyyə verilməsini istərdiniz?  
C a v a b: Təbrikinizə görə sağ olun, təşəkkür edirəm.  
Mən özüm özümə nəyi arzu edirəm? Özüm özümə arzu edirəm ki, mən Azərbaycan xalqına, millətimə, 
doğma Vətənimə indiyə qədər xidmət etdiyim kimi, bundan sonra da xidmət edə bilim. Amma inanıram ki, 
bunu da edəcəyəm. Çünki bəziləri mənim səhhətimə şübhə edirdilər. Gördünüz, mən ağır bir əməliyyat 
keçirdim. İndi istəyirsiniz gəlin, sizinlə burada ya qaçışaq, ya da döyüşək, yaxud da güləşək – bunlar hamısı 
yerindədir.  
Qaldı ki, mənim iş təcrübəm günü-gündən artır. Amma mən hesab etmirəm ki, Azərbaycan hələ ağır 
vəziyyətdən çıxıbdır. Azərbaycanın çoxlu problemləri vardır. Hesab edirəm ki, gərək mən bu problemləri həll 
edim. Bu problemlərin əsasını həll edəndən sonra bəlkə mən özüm bir gün deyərəm ki, bilirsiniz, qoy indi bu 
estafeti başqa adamlara verim, kənara çəkilim, yaxud gedib bir balaca istirahət edim. Amma istirahətim yoxdur. 
Görürsünüz ki, mən gecə də, gündüz də işləyirəm. Başa düşürsünüz, bir bazar günü olmayıbdır ki, mən işə 
gəlməyim.  
Doğrudan da mayın 10-da mənim doğum günümdür. Arzu edirəm ki, mən bundan sonra da xalqıma xidmət 
edim və Azərbaycanın bu ağır problemlərini həll edim.  
51 
 
S u a l: Cənab Prezident, biz Sizi bir daha təbrik edirik. Çeçenistanın prezidenti Aslan Məshədov bizə 
verdiyi müsahibədə Sizi Qafqazda ən böyük siyasi xadim kimi qəbul etdiyini bir daha bildirdi. O belə bir 
fikir söylədi ki, mən çox şad olardım və istərdim ki, Heydər Əliyev və Eduard Şevardnadze bu 
münaqişənin tənzimlənməsinə yaxından kömək göstərsinlər.  
Cənab Prezident, Siz belə bir kömək edəcəksinizmi? Çünki çeçenlər bu iki siyasi liderdən kömək 
gözləyirlər.  
C a v a b: Təbiidir ki, mən bu arzunu onların mənim şəxsiyyətimə, necə deyərlər, inamı kimi 
qiymətləndirirəm. Mən Aslan Məshədovla bir neçə dəfə görüşmüşəm. O buraya gəlibdir. Mənim 75 yaşım 
tamam olanda Qafqazın bütün respublikalarının prezidentləri yığışıb Azərbaycana gəlmişdilər. Onların mənə 
həqiqətən böyük hörmətləri var. Hesab etməyin ki, mən təvazökarsızlıq edirəm – indi təkcə Qafqazda, keçmiş 
SSRİ-də yox, başqa ölkələrdə də Heydər Əliyevin kim olduğunu çox yüksək qiymətləndirirlər.  
Mən əlimdən nə gəlir, onu etməyə hazıram ki, Çeçenistanda sülh təmin olunsun. Çünki ümumiyyətlə, daxili 
mənəviyyatımla mən həmişə sülhün tərəfdarı olmuşam, istəmişəm ki, sülh təmin edilsin. Ancaq bilirsiniz, orada 
vəziyyət olduqca mürəkkəbdir. Amma nə qədər mürəkkəb olsa da ümidsiz yaşamaq olmaz. Əgər indi nə 
mümkünsə, mən onu edə bilərəm ki, orada sülh olsun.  
Daha bir sözünüz varmı?  
Mən də sizə cansağlığı arzu edirəm. Sizin timsalınızda bütün jurnalistlərə, lap mənim əleyhimə yazanlara da, 
böhtan uyduranlara da cansağlığı arzulayıram. Təbiidir, arzu edirəm ki, jurnalistlərimiz mənəviyyata daha da 
bağlı jurnalistlər olsunlar. Sağ olun.  
52 
 
 
AMERİKA BİRLƏŞMİŞ ŞTATLARI DÖVLƏT DEPARTAMENTİNİN REGİONAL 
MÜNAQİŞƏLƏR ÜZRƏ XÜSUSİ NÜMAYƏNDƏSİ SƏFİR KERİ KAVANO VƏ ONU 
MÜŞAYİƏT EDƏN ŞƏXSLƏRLƏ GÖRÜŞDƏ SÖHBƏT 
 
Prezident sarayı 
 
9 may 2000-ci il 
 
H e y d ə r   Ə l i y e v: Hörmətli cənab Kavano! 
Hörmətli səfir! 
Hörmətli qonaqlar! 
Sizinlə yenidən görüşməyimdən məmnunam. Azərbaycana xoş gəlmisiniz! Ümidvaram ki, sizinlə bu 
görüşümüzdə bizim üçün çox mühüm olan məsələləri müzakirə edə biləcəyik. 
Amerika Birləşmiş Ştatları ilə Azərbaycan arasında əlaqələr çoxsahəlidir. Bu əlaqələrin həm iqtisadi, həm 
siyasi, həm ictimai, başqa sahələri də var. Amma sizinlə, cənab Kavano, bizim bir sahəmiz var ki, bu, bütün 
sahələrdən vacibdir. O da Ermənistan – Azərbaycan münaqişəsinin həll olunması, sülh prosesinin davam 
etdirilməsidir. Güman edirəm ki, bu barədə biz sizinlə ətraflı danışa biləcəyik. Buyurun. 
K e r i   K a v a n o: Siz doğru qeyd edirsiniz, Amerika Birləşmiş Ştatları ilə Azərbaycan arasında əlaqələr 
çox zəngin və çoxtərəflidir. Mən sülh prosesinin inkişaf etdirilməsi ilə əlaqədar buraya növbəti səfərimdən və 
dialoqu davam etdirməyimdən çox məmnunam. 
Biz bu gün Sizinlə sülh  barədə danışırıq. Sabah Amerika Birləşmiş Ştatlarından gələcək növbəti nümayəndə 
heyəti isə Sizinlə ölkələrimiz arasında iqtisadi əməkdaşlıq mövzusunda söhbət aparacaqdır. 
Mən hesab edirəm ki, bu gün sülh haqqında danışmaq üçün uğurlu gündür. Bu gün biz qələbə bayramını qeyd edərkən 
müharibənin nəyin hesabına başa gəldiyini, sülhün hansı qiymətdə olduğunu, necə dəyər kəsb etdiyini bir daha xatırlayırıq. 
Mən bilirəm ki, Azərbaycan xalqı da müharibənin vurduğu itkini, zərəri və sülhün dəyərini çox gözəl anlayır. 
Biz inanırıq ki, qarşıdakı aylar ərzində sülh prosesini inkişaf etdirmək üçün imkanlar vardır. Regiona bu həftə 
etdiyim səfər də məhz o məqsədi daşıyır. Bu səfərim zamanı həm Yerevanda və həm də Azərbaycanda 
olmuşam. İcazə verin, onu da əlavə edim ki, prezident Klinton və dövlət katibi xanım Olbrayt da bu məsələ ilə 
çox yaxından məşğuldurlar və bu işlə çox maraqlanırlar. 
Biz prezident Klintonun gələn ay Moskvaya səfərini hazırlayırıq. O bu səfər ərəfəsində bizim 
münasibətlərimizi bir daha nəzərdən keçirmək və qeyd etdiyim məqsədlərə Moskvada nail olmaq üçün bundan 
istifadə etmək istəyir. 
İcazə verin, onu da Sizə çatdırım ki, bir həftədən sonra mən Minsk qrupunda olan digər həmsədr 
həmkarlarımla birlikdə Cenevrədə görüş keçirəcəyəm. Biz həmin görüş zamanı sülh prosesini irəli aparmaq 
məqsədi ilə yeni təkliflər barədə fikir mübadiləsi edəcəyik. 
Həmsədrlərin görüşündən sonra, növbəti gün hər üçümüz birlikdə beynəlxalq təşkilatların nümayəndələri ilə 
görüş keçirəcəyik. Bu görüşün də əsas məqsədi bərpa işlərinin aparılması üçün zəruri ehtiyacların 
müəyyənləşdirilməsi və qiymətləndirilməsinin təşkil olunmasıdır. Cenevrədə keçiriləcək həmin görüşdə 12-dən 
çox beynəlxalq təşkilatın nümayəndələri iştirak edəcəklər və biz işğaldan azad olunacaq torpaqlarda qaçqınların 
məskunlaşdırılmasına yardım göstərmək planları barədə danışacağıq. Bu görüş zamanı həmçinin, işğaldan azad 
olunacaq ərazilərdə dəmir yollarının, elektrik stansiyalarının, kəndlərin, şəhərlərin bərpa edilməsi barədə geniş 
fikir mübadiləsi aparılacaqdır. Onlar anlayırlar ki, bu çox böyük bir vəzifədir. 
Onu da dərk edirlər ki, tam sülh əldə olunmayıbdır. Amma hesab edirik ki, sülhün əldə olunmasına 
hazırlaşmaq üçün əlverişli vaxt çatmışdır. Sülh əldə olunarsa, insanların öz yurdlarına qayıtması dərhal təmin 
edilməlidir. 
İnsanların həyatını yenidən normallaşdırmağın, bu işi təmin etməyin vaxtı gəlib çatmışdır. Həm 
Azərbaycanda, həm də Ermənistanda. Biz bu aylar ərzində həmin məsələlərlə də ciddi məşğul olacağıq. 
H e y d ə r   Ə l i y e v: Həqiqətən, bu gün çox əlamətdar bir gündür. 55 il bundan öncə böyük koalisiya – 
Sovet İttifaqı, Amerika Birləşmiş Ştatları, Böyük Britaniya, təbiidir ki, Avropanın vətənpərvər qüvvələri ilə 
bərabər, alman faşizmi üzərində son qələbə əldə etdi. Mən bu gün veteranlarla görüşümdə və Azərbaycanın 
həlak olmuş vətəndaşlarının xatirəsini qeyd edəndə dediyim sözlərdə də məhz qələbənin nə qədər əhəmiyyətli 
olduğunu və o müharibənin təkcə XX əsrdə yox, bəlkə də bəşər tarixində nə qədər dəhşətli olduğunu bir daha 
yada saldım. Sevindirici haldır ki, İkinci dünya müharibəsi qurtarandan sonra 55 il keçibdir, yenidən dünya 
müharibəsi başlanmayıbdır. Amma Birinci dünya müharibəsindən heç 20 il keçməmiş bizim əsrdə İkinci dünya 
müharibəsi başlandı. Bu onu göstərir ki, insan cəmiyyəti, bəşəriyyət sülhə daha çox meyl edir, sülhə doğru 
gedir. 
İkinci dünya müharibəsindən sonra «soyuq müharibə» başlandı. O da xeyli bir zaman çəkdi. Ancaq ona da 
son qoyuldu. Sovet İttifaqı dağıldı, Varşava paktı dağıldı. Bizim ölkələr, o cümlədən Azərbaycan müstəqilliyini 
53 
 
əldə etdi. Bunların hamısı bu  sülh prosesinin nəticəsidir. Biz bunları çox yüksək qiymətləndiririk. Amma eyni 
zamanda lokal müharibələr hələ də ləğv olunmayıbdır. Dünya müharibəsinin olmaması bizi sevindirdiyi qədər, 
eyni zamanda, lokal müharibələrin, münaqişələrin olması bizi həddindən artıq narahat edir. Xüsusən 
Azərbaycanı. Çünki ölkəmiz Ermənistan – Azərbaycan münaqişəsindən çox böyük zərər çəkmişdir. Bütün bun-
lara görə də biz  Azərbaycanda sülhü bəlkə də dünyanın digər ölkələrindən, insanların hamısından çox istəyirik. 
Artıq altı ildir, mayın 14-də altı il tamam olacaqdır ki, biz atəşkəs rejimində yaşayırıq. Bu, Azərbaycanın nə 
qədər sülhsevər siyasət apardığını və sülhə nə qədər bağlı olduğunu göstərir. 
Bilirsiniz ki, sizin Minsk qrupunun, onun həmsədrlərinin – Amerika Birləşmiş Ştatları, Rusiya və Fransanın 
iştirakı ilə son illər biz sülhə nail olmaq üçün çox addımlar atdıq. Nəhayət, bilirsiniz ki, keçən il Ermənistan 
prezidenti ilə Azərbaycan prezidenti arasında bilavasitə bir neçə görüş keçirilibdir. Bu gün mən deyə bilərəm ki, 
bu görüşlər bizi sülhə doğru aparırdı. Siz bunu yaxşı bilirsiniz. Ancaq bu sülh prosesinin dayanmasında yenə də 
Azərbaycanın günahı yoxdur. Keçən ilin oktyabr ayında Ermənistanda sizə məlum olan hadisələrin baş verməsi 
ilə əlaqədar sülh prosesi dayandı. Mən bir neçə dəfə bunu sizə bildirmişəm, Davosda görüşümüz zamanı, fevral 
ayında Vaşinqtonda sizinlə görüşümdə demişəm. Həmin vaxt Vaşinqtonda prezident Bill Klinton ilə, xanım 
Olbraytla, başqa şəxslərlə – orada siz də iştirak edirdiniz – dövlətinizin başqa rəhbərləri ilə görüşlərimin 
hamısında mən Azərbaycanın mövqeyini bildirmişəm. Bu da ondan ibarətdir ki, biz sülh prosesini davam 
etdirmək istəyirik. 
Bu münasibətlə mən çox məmnunam ki, siz bu prosesə yeni  bir impuls vermək fikrindəsiniz. Sizin həm 
Ermənistana, həm Azərbaycana səfəriniz bunu nümayiş etdirir. Mən bunu alqışlayıram. Sizin bildirdiyiniz kimi, 
Cenevrədə həmsədrlərin nümayəndələrinin görüşü və ondan sonra həmsədrlərin birlikdə beynəlxalq maliyyə 
təşkilatları ilə görüşü də, təbiidir ki, artıq sizin bu barədə çox ciddi fikirlərinizin olmasını göstərir. Sizin bu 
planlarınıza mən çox ümidlə baxıram. 
Siz buyurdunuz ki, prezident Bill Klintonun Moskvaya  səfərini hazırlayırsınız. Bu səfər çərçivəsində 
Ermənistan – Azərbaycan münaqişəsinin həll olunması məsələsi də gündəlikdədir. Mən arzu edərdim ki, həmin 
məsələ gündəlikdə birinci yerdə dursun. Xahiş edirəm prezident Bill Klintona çatdırasınız ki, fevral ayında 
onunla danışığımızı bir də yadına salsın. Söhbət zamanı o mənə bir daha dedi ki, bu məsələnin sülh yolu ilə həll 
olunması üçün əlindən gələni edəcəkdir. Sizin bu barədə fəaliyyətinizin nəticələrini bilməyə biz hazırıq. Şübhə 
etmirəm ki, sizin indi yenidən fəaliyyətə başlamağınız meydana elə təkliflər çıxaracaqdır ki, onlar məsələnin 
uzadılmasını yox, qısa müddətdə həllini təmin edəcəkdir. 
Biz sizinlə oktyabr ayında  da görüşərkən sülhün artıq mümkün olmasını görərək – bu sizin təklifinizdir – 
bərpa məsələlərini gündəliyə gətirdik. 
Noyabr ayında İstanbulda prezident cənab Bill Klintonla görüşərkən – siz də bu görüşdə iştirak edirdiniz – 
bu məsələlər yenidən gündəlikdə idi. Orada mən Minsk qrupunun həmsədrlərindən biri olan Fransanın 
prezidenti Jak Şirakla da görüşəndə o, mütləq bu maliyyə ehtiyatlarını, Avropa Birliyini səfərbər edib, bərpa 
işləri ilə məşğul olunması haqqında  çox ciddi fikirlər söyləyirdi. Bunlar belə bir təəssürat yaradır ki, demək, 
yəqin ki, yaxın vaxtlarda biz sülh əldə edə biləcəyik. Ona görə də indi biz bərpa məsələləri haqqında müzakirə 
aparırıq. Keçmiş illərdə bərpa məsələləri heç vaxt gündəlikdə durmamışdı. Çünki indi belə demək olar ki, o 
vaxtlar sülhün əldə olunmasının reallığı hələ yaxında deyildi. İndi isə, güman edirəm ki, bu yaxınlaşır. Hər şey 
sizdən asılıdır. Bizdən nə asılıdırsa, bilirsiniz ki, biz bunların hamısını edəcəyik. Ona görə mən sizin bu 
məlumatlarınızdan çox məmnunam. 
K e r i  K a v a n o: Mən Sizin ümidlərinizi  və inamınızı bölüşürəm ki, biz bu gün sülhə daha çox 
yaxınlaşmışıq. Amma bu da məhz Sizin liderliyinizdən asılı olmuşdur, Sizin səbrliliyinizdən çox asılı olmuşdur. 
Oktyabr ayından ötən müddət Ermənistan üçün çətin bir dövr olmuşdur. Amma mən inanıram və deyərdim 
ki, Ermənistana, Yerevana bu həftə etdiyim səfər bunu bir  daha təsdiqlədi ki, orada vəziyyət sabitləşibdir. Mən 
Yerevanda rəhbərlikdən də sülhə eyni sadiqliyi eşitdim və bu prosesi irəli aparmaq arzularını duydum. 
Bu fürsətdən istifadə edib, Sizin veteranlar barədə də bir neçə kəlmə demək istəyirəm. Alman ordusu 
tərəfindən istehsal olunmuş bir filmdən aldığım təəssüratları heç vaxt unuda bilmirəm. Həmin film Hitlerin ad 
günündə çəkilmişdi. Filmdə həmin gün Hitlerə hədiyyə olaraq gətirilmiş tort göstərilir. Xəritəyə oxşadılmış 
tortdan Hitlerə çatacaq pay məhz tortun Bakını əks etdirən hissəsi idi. Hitlerin müharibəni udması  üçün alman 
ordusu Bakıya «brilyant» kimi baxırdı. Amma o heç vaxt Xəzər dənizini gəlib görə bilmədi. Onun buraya uza-
nan yollarının qarşısını sizin xalqınızın mərdliyi, cəsurluğu kəsdi. Biz hesab edirik ki, onun «brilyantı» ələ 
keçirə bilməməsi məhz müharibənin müddətini azaltdı. 
Biz amerikalılar almanlarla ilk dəfə Belçikada rastlaşdıq, qarşılaşdıq. Həmin müharibədə, döyüşlərdə biz ona 
görə qalib gəldik ki, praktiki olaraq onların benzini qurtarmışdı. Biz o müharibədə ona görə qalib gəldik ki, 
hamımız bir idik. Siz Amerika Birləşmiş Ştatlarının Sovetlər İttifaqı, Böyük Britaniya və digər ölkələrlə 
alyansına toxundunuz. Bu baxımdan, müəyyən mənada desək, bu gün Minsk qrupunda da həmin alyans 
mövcuddur. Rusiya, ABŞ, Avropa Birliyi – hamı eyni məqsədə xidmət üçün səylər göstərməkdədir. Allahın 
köməyi ilə indi təhlükə də əvvəlkindən fərqlidir. Amma sülhün dəyəri və qiyməti əvvəlki kimi önəmlidir. 
54 
 
Ümidvaram ki, birgə səylərimiz nəticəsində əvvəllər olduğu kimi, bu dəfə də biz sülh əldə edilməsinə  nail 
olacağıq. Anlayırıq ki, sülhün əldə edilməsi uzun çəkibdir. Bunu Sizin bir daha dərk etməyinizi, Sizin səbrinizi 
yüksək qiymətləndiririk. Anlayırıq ki, bu məsələnin uzanması Sizin xalqınız üçün çətindir. 
Bilirsiniz ki, keçən ilin dekabrında mən Minsk qrupundan olan həmkarlarımla bərabər, qaçqın düşərgələrində 
olmuşam. Biz qaçqınların ehtiyaclarını anlayırıq. Həmin o qaçqınlarla düşərgələrdə görüşlərimiz, onların 
ehtiyaclarını öz gözlərimizlə görməyimiz sanki bizim daha fəal çalışmağımız üçün «yanacaq», «benzin» rolunu 
oynayıbdır. Başqa sözlə desək, sülhün əldə olunması, qaçqınların öz yurd-yuvalarına dönməsi üçün enerjimizin və 
səylərimizin artırılmasında bizə güc veribdir. 
Sizin və Ermənistanın yardımı olmadan biz bu prosesi irəli apara bilmərik. İndi biz  münaqişədə olan ölkələr 
tərəfindən sülh əldə olunmasının mümkünlüyünə sadiqliyi görərək daha da ruhlanmışıq. 
İcazə verin, prezident Bill Klintonla bağlı bir məsələyə də toxunum. Sizinlə fevral ayında görüşən zaman 
cənab Klintonun Sizə söylədiklərini mənim yenidən ona xatırlatmağıma heç ehtiyac yoxdur. Çünki Dağlıq 
Qarabağ münaqişəsi və onun ətrafında yaranmış vəziyyət mütəmadi olaraq onun diqqətindədir, yaddaşındadır. O 
hər zaman istəmişdir ki, burada – Qafqazda münaqişələrin həlli təmin olunsun. 
Amma Sizə onu da demək istəyirəm ki, İstanbulda Sizinlə və prezident Köçəryanla  keçirdiyi görüşlərdən 
sonra cənab Bill Klinton bu məsələyə xüsusi enerji ilə qoşulubdur. Siz də bilirsiniz, o da əlindən gələn hər şeyi 
etməyə hazırdır ki, bu məsələnin həllində yardımçı olsun. 
Son olaraq, icazə verin səfərimin başqa məsələyə də aid olmasına toxunum. Bu gün – bu Qələbə bayramı 
günü Sizin ölkənizdə olsaq da, amma bilirik ki, sabah Sizin üçün xüsusi bir gündür – Sizin ad gününüzdür. Biz 
düşünürdük ki, Sizə xüsusi bir hədiyyə gətirək. Sizə layiq hədiyyəni seçmək bizim üçün çətin oldu. Sülh 
prosesinə Sizin verdiyiniz böyük töhfənin müqabilində bizim gətirəcəyimiz hədiyyənin ölçüsü də çox böyük 
olmalı idi, amma təyyarə balacadır. Sonra düşündük ki, hədiyyə kiçik ölçüdə olsa da, onun mənası və dəyəri 
olduqca böyük olmalıdır. Ona görə də mən Sizə balaca bir hədiyyə gətirmişəm. 
H e y d ə r   Ə l i y e v: Bu nədir? 
K e r i   K a v a n o: Bu, Ağdam məscidinin kiçik bir parçasıdır, balaca bir hissədir. Amma bu, balaca olsa 
da, Sizin bərpa etmək arzusunda olduğunuz torpağın bir hissəsidir. Biz ümid edirik ki, bir gün gələcək, o böyük 
məscidin özü tamamilə geri qayıdacaqdır. Biz də onun bərpa olunmasında yardımçı olub insanların  orada dua 
etməsi üçün şərait yaradılmasına nail olacağıq. 
H e y d ə r   Ə l i y e v: Çox sağ olun. Sizə təşəkkür edirəm. Siz məni çox mütəəssir etdiniz. Düzü, bu qədər 
orijinallığı mən təsəvvür edə bilməzdim. 
Mən bilirəm ki, Siz Ağdamda dekabr ayında olmusunuz. Əgər oradan, o məsciddən bir parça qoparıb 
özünüzdə saxlamısınızsa və bunu da bu gün, doğum günüm ərəfəsində mənə verirsinizsə, siz doğrudan da 
qəlbən sülhə bağlı insansınız və Azərbaycanın sülhə çatmasına qəlbən çalışırsınız. Bu o qədər gözlənilməz 
şeydir ki, bilirsiniz, məni çox təsirləndirdi. Mən sizə çox-çox təşəkkür edirəm. Arzu edirəm ki, sizin köməyi-
nizlə, bizim ümumi işlərimizin nəticəsində biz Ağdama gedək, o məscidi bərpa edək, bütün işğal olunmuş 
yerləri bərpa edək. 
Mən bu hədiyyəni saxlayacağam. Ağdam işğaldan azad olunandan sonra xahiş edəcəyəm ki, sizinlə bir yerdə 
oraya gedək və bunu dəyərli bir muzey eksponatı  kimi məscidə verəcəyəm ki, orada saxlasınlar. Bu mənə daha 
da çox ümid verir ki, tezliklə sülhə nail olacağıq. 
Siz bizim veteranlar və 1945-ci ildə əldə etdiyimiz ümumi qələbə haqqında çox dəyərli sözlər dediniz. 
Hitlerə ad günündə təqdim olunmuş tort bizə də məlumdur, onu filmlərdə görmüşük. Həqiqətən, həmin tortda 
Bakı xüsusi göstərilmişdi və onlar da Bakını, Azərbaycanı ələ keçirmək istəyirdilər. 
Mən bu gün veteranlar qarşısında çıxış edərkən onu da xatırlatdım ki, o vaxt Azərbaycan Sovetlər İttifaqının  
istehsal etdiyi neft və neft məhsullarının 70 faizini verirdi. Əgər Bakı, Azərbaycan nefti olmasaydı, qələbəni 
əldə etmək çox çətin olardı. 
Belçika kiçik bir yerdir. Orada almanların benzini qurtardığına görə, siz qələbəni əldə etdiniz. Hesab edin ki, 
Sovetlər İttifaqı kimi böyük ərazidə əgər doğrudan da  benzin qurtarsaydı, alman faşizmi üçün qələbə əldə 
etmək çətin olmayacaqdı. Bəli, o vaxt biz Qafqazı, Azərbaycanı qoruyub saxladıq, nefti qoruyub saxladıq, 
Xəzər dənizini qoruyub saxladıq. 
İndi Azərbaycanın böyük neft sərvətlərini sülh naminə, demokratiya naminə, Azərbaycanın müstəqilliyi 
naminə, sizinlə – Amerika Birləşmiş  Ştatları ilə və Qərb ölkələri ilə birlikdə hasil etməyə  çalışırıq. Bu sahədə 
biz yaxşı nailiyyətlər əldə etmişik. 
İndi bizim üçün ən əsas məqsəd sülh əldə etməkdir. Sübuta ehtiyac yoxdur ki, sülh əldə ediləndən sonra 
burada hər şey tamamilə başqa cür olacaqdır. Ona görə də mən budəfəki səfərinizə görə, sülh prosesinin inkişaf 
etdirilməsi üçün bizə verdiyiniz məlumatlara görə sizə bir daha təşəkkür edirəm. Bir də deyirəm ki, sizinlə bu 
yolda əməkdaşlıq etməyə və məqsədimizə nail olmağa biz hazırıq. Sağ olun. 
55 
 
 
KANADA PARLAMENTİNİN XARİCİ İŞLƏR VƏ BEYNƏLXALQ TİCARƏT KOMİTƏSİNİN 
SƏDRİ BİLL QREHEM BAŞDA OLMAQLA BU ÖLKƏNİN NÜMAYƏNDƏ HEYƏTİ İLƏ 
GÖRÜŞDƏ SÖHBƏT 
 
Prezident sarayı 
 
10 may 2000-ci il 
 
H e y d ə r   Ə l i y e v: Hörmətli qonaqlar, Azərbaycana xoş gəlmisiniz, mən sizi salamlayıram. Əgər 
səhv etmirəmsə, Kanada parlamentinin nümayəndə heyəti Azərbaycana ilk dəfə gəlibdir. Bu çox sevindirici 
haldır. Kanada böyük dövlətdir və dünyada, xüsusən Amerika qitəsində çox mühüm rol oynayır. Ona görə də 
biz Kanada ilə əlaqələrimizə xüsusi əhəmiyyət veririk, bütün sahələrdə əlaqələrimizin olmasını istəyirik. Bu 
baxımdan parlamentin təşəbbüsü, təbiidir ki, bizim ürəyimizdəndir. 
Ancaq  Azərbaycana səfərə az vaxt ayırmısınız. Eyni zamanda – mən sizin proqramınıza baxdım – məni çox 
sevindirən odur ki, Ermənistan – Azərbaycan münaqişəsi nəticəsində işğal olunmuş torpaqlardan didərgin 
düşmüş qaçqınlarımızın yaşadığı Bərdə rayonuna getmək istəyirsiniz. Sizin proqramınızda məni ən çox 
sevindirən budur. Çünki buraya gələn nümayəndələr çox vaxt ancaq Bakıda olurlar, çox az hallarda Bakıdan 
kənara çıxır, qaçqınlar, köçkünlər yaşayan düşərgələrə gedirlər. Halbuki bu bizim həm siyasi, həm iqtisadi ba-
xımdan ən ağır, ən çətin, həm də çox ağrılı problemimizdir. 
Ermənistanın Azərbaycana təcavüzü, münaqişə nəticəsində bir milyondan artıq Azərbaycan vətəndaşı işğal 
olunmuş Azərbaycan torpaqlarından zorla çıxarılıbdır. Artıq yeddi-səkkiz ildir ki, onlar çadırlarda  ağır şəraitdə 
yaşayırlar. Bunu görmək lazımdır. Görənlər dəhşətə gəlirlər ki, insanlara nə qədər zülm oluna bilər və insanlar 
nə qədər belə  ağır vəziyyətdə yaşaya bilərlər?! Bu təşəbbüsünüzə görə çox sağ olun. 
Ancaq hesab edirəm, sizin bu səfəriniz, təbiidir ki, Kanada ilə Azərbaycan arasında əlaqələrin bütün 
sahələrdə inkişaf etməsi üçün əsas yaradacaqdır. Xoş gəlmisiniz! 
B i l l   Q r e h e m: Cənab Prezident, bizi hərarətlə salamladığınıza görə Sizə təşəkkürümü bildirirəm. 
Cənab Prezident, bizim bütün nümayəndə heyətinin adından Sizi ad gününüz münasibətilə təbrik edirəm. 
H e y d ə r   Ə l i y e v: Sağ olun, təşəkkür edirəm. 
B i l l   Q r e h e m: Çox minnətdarıq ki, Sizin üçün belə əlamətdar gündə vaxt ayırıb bizi qəbul edirsiniz. 
Siz çox doğru dediniz, bizim nümayəndə heyəti Kanadanın parlament nümayəndə heyətidir. Nümayəndə 
heyətimizə əsasən Kanada parlamentinin İcmalar Palatasını ticarət, xarici siyasət komissiyalarını təmsil edən 
deputatlar daxildir. Bizim heyətdə Liberal Partiyadan iki deputat, habelə müxalifət partiyasını təmsil edən iki 
deputat vardır. 
Bizim iş qaydamızla Sizi tanış etmək istəyirəm. Ölkəmizə qayıtdıqdan sonra səfərin yekunları ilə əlaqədar 
xüsusi hesabat hazırlayacağıq. Həmin hesabat hökumətə təqdim olunacaq və onun əsasında bu region barəsində 
hansı siyasəti müəyyənləşdirməyin lazım olması barədə fikirlərini bizimlə bölüşəcəkdir. Ona görə də təşəkkür 
edirik ki, Siz həm özünüz bizi qəbul  edirsiniz, həm də ölkənizin rəsmi dairələrində görüşlər keçirməyimiz üçün 
imkan yaradılmışdır. Xüsusilə qaçqın düşərgələrində olmağımız üçün şərait yaradıldığına görə təşəkkür edirik. 
Fikrimizcə, bu cür görüşlər ölkəniz barədə daha dolğun təsəvvür əldə etməyə imkan yaradacaq və Vətənə 
qayıtdıqdan sonra həm hökumət, həm də Kanada ictimaiyyətini Azərbaycanda olan problemlərlə tanış  etməyə, 
bu bölgə barəsində hansı siyasətin formalaşdırılması haqqında öz sözümüzü deməyə imkan verəcəkdir. 
Fikrimizcə, biz səfərimizin yekunları əsasında çox  ətraflı məruzə, hesabat hazırlamağa nail olacağıq və bu 
hesabat hökumətimiz üçün bir növ bələdçi rolunu oynayacaq ki, Azərbaycan barəsində siyasətini 
müəyyənləşdirsin. Eyni zamanda hesab edirik ki, bizim hazırlayacağımız hesabatdan Kanadanın işgüzar 
dairələrinə mənsub şəxslər, habelə Azərbaycanı ziyarət etmək istəyən adi Kanada vətəndaşları da fayda götürə 
biləcəklər. Zənnimizcə, belə bir hesabat Azərbaycanda mövcud olan əlverişli kommersiya şəraitindən 
bəhrələnərək burada işgüzar əlaqələrin qurulması üçün istifadə ediləcəkdir. Qloballaşma proseslərinin getdiyi 
dünyada hamımızın birlikdə çalışdığımız demokratikləşmə, Dünya Ticarət Təşkilatı ilə ayrı-ayrı ölkələrin 
münasibətləri və  digər məsələlər barəsində fikir mübadiləsi aparılmasına da yardımçı olacaqdır. 
Cənab Prezident, təəssüf edirəm ki, bu, Kanadadan Azərbaycana gələn birinci nümayəndə heyətidir, amma 
əminəm ki, sonuncu nümayəndə heyəti olmayacaqdır. Biz ATƏT-in Parlament Assambleyasında sizin 
nümayəndə heyəti ilə bərabər çalışmışıq. Ümidvarıq ki, gələcəkdə sizin parlamentin üzvləri ilə daha ətraflı 
əməkdaşlıq münasibətləri  qurmağa nail olacağıq. 
H e y d ə r   Ə l i y e v: Təşəkkür edirəm. Bir daha deyirəm ki, sizin Azərbaycana gəlişinizi çox 
məmnuniyyətlə qəbul edirəm. Sizin dediyiniz kimi, Kanada parlamentinin Qafqaz regionunu öyrənmək və 
hökumətə müvafiq məlumat və təkliflər vermək təşəbbüsü də çox qiymətlidir. 
Qafqaz, xüsusən Cənubi Qafqaz  regionu çox maraqlı, eyni zamanda çox mürəkkəb regiondur. Bizim ölkənin 
bir tərəfdən, çox zəngin təbii sərvətləri var, çox əhəmiyyətli coğrafi-strateji vəziyyəti var. Azərbaycan Avropa 
56 
 
ilə Asiyanın, Şərqlə Qərbin qovuşuğunda yerləşərək, böyük İpək yolunun bərpasında xüsusi rol oynayır. 
İkinci tərəfdən də, 12 ildən çoxdur ki, Ermənistanla Azərbaycan arasında hərbi  münaqişə mövcuddur. 
Mən bildiyimə görə, siz Gürcüstanda, Ermənistanda da olacaqsınız. Güman edirəm, bu ölkələrin hər birində 
onların problemləri haqqında lazımi məlumat toplaya biləcəksiniz. Amma mən sizə bildirmək istəyirəm ki, 
Cənubi Qafqaz bölgəsində – Azərbaycan, Gürcüstan, Ermənistan müstəqil dövlətləri haqqında deyirəm – 
gərginliyin əsas səbəbi Ermənistan – Azərbaycan  münaqişəsidir. Bu münaqişənin də səbəbləri, faciəli nəticələri 
haqqında, güman edirəm, parlament sədri sizə geniş məlumat veribdir. 
M u r t u z   Ə l ə s g ə r o v: Arif Rəhimzadə ilə görüşüblər. 
H e y d ə r   Ə l i y e v: Parlamentin sədri deyir ki, onun müavini ilə görüşmüsünüz. İndi isə mən şərait 
yaratmışam ki, özünü görəsiniz. Hər halda, güman edirəm, siz məlumat almısınız. Ona görə də bu barədə geniş 
məlumat vermək fikrində deyiləm. 
Ancaq əsas məsələ ondan ibarətdir ki, Ermənistan Azərbaycana qarşı torpaq iddiası ilə hələ 1987-ci ildə çıxış 
edibdir. Azərbaycanın torpağı, ərazisi olan, Azərbaycanın tərkib hissəsi olan Dağlıq Qarabağ Vilayətini 
Azərbaycandan ayırıb Ermənistana birləşdirmək cəhdi göstəribdir. Təbiidir ki, Azərbaycan tərəfi bununla 
razılaşmayıb. Münaqişə sonra böyük hərbi münaqişəyə çevrilibdir. Yəni bu münaqişənin günahkarı Azərbaycan 
tərəfi deyildir. Azərbaycan Ermənistana heç bir təcavüz etməyib, heç bir torpaq iddiası etməyibdir – 
baxmayaraq ki, torpaq iddiası etmək üçün Azərbaycanın əsasları çoxdur. Ancaq Azərbaycan həmişə hesab edib 
ki, XX əsrdə meydana gəlmiş reallıqlarla hesablaşmaq lazımdır. Xüsusən Sovetlər İttifaqı dağılan zaman 
Ermənistanla Azərbaycan dövlət müstəqilliyi əldə edərkən Azərbaycanın da ərazisi müəyyən olunub və 
Ermənistanın da ərazisi, sərhədləri müəyyən olunubdur. 
Müharibə nəticəsində bəzi səbəblərdən Ermənistan silahlı qüvvələri Azərbaycan ərazisinin 20 faizini işğal 
edibdir. İşğal olunmuş bu ərazilərdən bir milyona qədər azərbaycanlı zorla çıxarılıb, demək, etnik təmizləmə 
tədbiri həyata keçirilibdir. İşğal edilmiş torpaqlardakı bütün varidat dağıdılıb, viran olunubdur. Oradan 
çıxarılmış insanlar isə çadırlarda çox ağır vəziyyətdə yaşayırlar. 
Bütün bu itkilərə baxmayaraq, biz 1994-cü ilin may ayında Ermənistanla atəşkəs haqqında saziş imzalamışıq. 
Üç gündən sonra atəşkəs haqqında saziş imzalanmasının altı ili tamam olur. Biz məsələni sülh yolu ilə həll 
etməyə çalışmışıq və bu gün də çalışırıq. Ancaq buna nail ola bilmirik. Çünki Ermənistan qeyri-konstruktiv 
mövqe tutur və Dağlıq Qarabağı, Azərbaycanın onun ətrafında olan, Dağlıq Qarabağa daxil olmayan böyük bir 
hissəsini işğal edərək, yalnız və yalnız Dağlıq Qarabağa dövlət müstəqilliyi statusu verilməsini tələb edir. 
Sizə bu xəritələri verdilər, yəqin ki, onları indiyədək görməmisiniz. Bu xəritələri görmüsünüzmü? 
B i l l   Q r e h e m: Bu gün səhər görmüşük, amma ondan əvvəl heç vaxt görməmişdik. 
H e y d ə r   Ə l i y e v: Amma görmüsünüzsə, görünür, izahata ehtiyac yoxdur. Baxın, burada qırmızı rənglə 
Dağlıq Qarabağın ərazisi rənglənibdir. Dağlıq Qarabağ 1923-cü ildə Azərbaycanın tərkibində muxtar vilayət 
statusu alıbdır. Buradakı əhalinin 70 faizi erməni millətinə, 30 faizi isə Azərbaycan millətinə mənsub olub. 
Münaqişə başlanan zaman əhalinin ümumi sayı təxminən 170 min nəfər idi. 
Ermənistan Dağlıq Qarabağı ələ keçirmək üçün müharibəyə başlayıbdır. Əvvəl Dağlıq Qarabağı işğal edib, 
sonra isə onun ətrafındakı əraziləri – Azərbaycanın xəritədə yaşıl və sarı rənglə rənglənmiş bölgələrini işğal 
edibdir. 
1996-cı ildə ATƏT-in Lissabon zirvə görüşündə bir qərar qəbul olundu. Orada göstərilirdi ki, Ermənistan 
silahlı qüvvələri işğal olunmuş torpaqlardan çıxmalı, Azərbaycanın ərazi bütövlüyü bərpa edilməlidir, Dağlıq 
Qarabağa isə Azərbaycan dövlətinin tərkibində yüksək dərəcəli özünüidarə statusu verilməlidir. Biz bu təklifi 
qəbul etdik və onu icra etməyə hazırıq. Amma Ermənistan tərəfi bununla razı olmadı. Onlar Dağlıq Qarabağa 
yalnız və yalnız dövlət  statusu vermək şərti ilə Azərbaycanın digər rayonlarının ərazisini işğaldan azad etmək 
haqda bəyanat verirlər. 
Siz xəritəyə baxın – Ermənistan ərazisinin bir qarışı da Azərbaycan tərəfindən işğal olunmayıbdır. Ona görə də 
kim ədalətlidir, kim ədalətsizdir – bunu sübut etməyə ehtiyac yoxdur. 
Biz bu gün də məsələnin sülh yolu ilə həll olunmasının tərəfdarıyıq. Yenidən müharibə aparmaq, müharibə 
yolu ilə istədiyimizə nail olmaq fikrində deyilik. Ümid edirik ki, beynəlxalq təşkilatların köməyi ilə, xüsusən 
ATƏT-in Minsk qrupunun fəaliyyəti nəticəsində hansısa bir razılığa gəlib Ermənistanla Azərbaycan arasında 
sülh yarada bilərik. 
Əgər Ermənistanla Azərbaycan arasında sülh yaransa, Ermənistan daha çox udacaqdır. Çünki o bu münaqişə 
ilə və vəziyyəti belə gərgin saxlamaqla Cənubi Qafqazın bir çox iqtisadi proseslərində iştirakdan özü-özünü 
məhrum edibdir. 
Bilirsiniz ki, Azərbaycanın böyük neft və qaz yataqları var. Biz 1994-cü ildən başlayaraq dünyanın böyük 
neft şirkətlərini Azərbaycana dəvət etmişik və artıq onlar çoxlu investisiya gətiriblər. İndi 12 dövlətdən 32 neft 
şirkəti respublikamızın Xəzər dənizindəki sektorunda Azərbaycanla birlikdə müştərək işlər görür. O cümlədən, 
Kanadanın da bir şirkəti burada fəaliyyət göstərir – siz bunu bilirsiniz. Ona görə də Azərbaycanın inkişafı çox 
gözəldir. Doğrudur, keçid dövründə biz bir çox ağır problemlərin qarşısını  alırıq. Amma eyni zamanda Azər-
baycana böyük investisiyalar gəlir. 
57 
 
Biz xarici neft şirkətləri ilə birlikdə hasil etdiyimiz nefti 1997-ci ildən ixrac etməyə başlamışıq. 1994-cü 
ildən indiyə qədər biz 19 müqavilə imzalamışıq. Bunlar nəzərdə tutur ki, Azərbaycana 60 milyard dollar 
həcmində investisiya gələcək, Azərbaycandan milyonlarla ton neft və milyardlarla kubmetr qaz hasil edilib 
dünya bazarlarına çıxarılacaqdır. 
Biz – yəni Azərbaycan, Gürcüstan və Ermənistan Cənubi Qafqazda çox yaxşı iqtisadi əməkdaşlıq edə bilərik. 
Amma Ermənistan bunun qarşısını alır. Beləliklə o, Cənubi Qafqazda olan iqtisadi proseslərdən özü-özünü 
məhrum edir. Güman edirəm, siz Ermənistanda öz gözünüzlə görəcəksiniz ki, orada iqtisadi vəziyyət çox 
ağırdır. Ancaq əgər sülh əldə olunsa, Azərbaycan torpaqları Ermənistan silahlı qüvvələrinin işğalından azad 
edilsə, Cənubi Qafqaz ölkələri arasında çox səmərəli iqtisadi əməkdaşlıq ola bilər. 
Məsələn, vaxtilə – elə indi də var – Bakı ilə Ermənistanın paytaxtı Yerevan arasında gözəl bir dəmir yolu 
vardı. Bu dəmir yolu eyni zamanda Bakıdan şimala, Rusiyaya – Moskvaya, Peterburqa, başqa şəhərlərə  gedir. 
Vaxtilə Ermənistan öz ehtiyaclarını ödəmək üçün məhz bu dəmir yolundan istifadə edirdi. İndi isə bu dəmir 
yolu bağlıdır, onu da Ermənistan bağlayıbdır. 
Xəritəyə baxsanız görərsiniz – yaşıl rənglə İranın sərhədini ayıran bu dəmir yoludur. Dəmir yolu 
Azərbaycanın İranla sərhədindən keçir, sonra Naxçıvana, oradan Yerevana gedir. Amma ermənilər bizim ərazini 
işğal etdiklərinə görə dəmir yolunun da 130 kilometri onların əlindədir. İndi bu dəmir yolu bağlanıbdır. Bu bizə 
də zərər verir, amma daha çox Ermənistana zərər verir. 
Təkcə bu deyil, başqa çoxlu faktlar da var. Ona görə də gərək Ermənistan, nəhayət, anlasın ki, bu cür 
zorakılıqla heç bir şeyə nail olmaq olmaz. 
Təbiidir ki, Azərbaycan da keçid dövrünü yaşayaraq, böyük iqtisadi problemlərlə rastlaşıbdır. Ancaq bununla 
yanaşı, bizim böyük təbii sərvətlərimiz və Avropa ilə Asiya arasındakı, yəni Avropa ilə Orta Asiya arasındakı 
yolun üzərində olmağımız bizə çox böyük faydalar verir. Amma Ermənistan bunlardan təcrid olunubdur. 
Biz bu çətinliklərin öhdəsindən gələcəyik, belə ağır vəziyyətdə də Azərbaycanın iqtisadiyyatı sürətlə inkişaf 
edəcəkdir. Ermənistanın isə iqtisadi vəziyyəti get-gedə daha da xarablaşacaqdır. 
Bilirəm ki, siz Gürcüstana gedəcəksiniz. Bildirmək istəyirəm ki, Gürcüstanla Azərbaycan arasında çox 
səmimi dostluq və mehriban əməkdaşlıq mövcuddur. Bizim münasibətlərimizdə heç bir problem yoxdur. 
İndi Gürcüstan ərazisində yarım milyon azərbaycanlı yaşayır. Onlar Gürcüstana qarşı heç bir separatçılıq 
etmirlər. Özü də bildirmək istəyirəm ki, azərbaycanlılar Gürcüstanın Azərbaycana bitişik hissəsində yaşayırlar, 
yəni Gürcüstan ərazisinin bizim ərazimizdən o tərəfdəki hissəsində ancaq azərbaycanlılar yaşayırlar. Ora onların 
tarixi Vətənidir, orada da yaşayırlar. Biz bunda heç bir problem görmürük və bu, dostluğumuza mane olmur, 
əksinə, kömək edir. 
Doğrudur, Gürcüstanın da bir neçə problemi var: gürcü-abxaz münaqişəsi var, Osetiya münaqişəsi var. 
Gürcüstanda iqtisadi vəziyyət də çətindir. Biz onlara imkan dairəsində yardım edirik. 
Bilirsiniz ki, Azərbaycanda hasil olunan neftin ixracı üçün biz Bakıdan Gürcüstanın Qara dənizdəki limanı 
Supsaya 800 kilometrdən artıq neft kəməri çəkdik. Bakı–Tbilisi–Ceyhan neft kəməri barədə müqavilə 
bağlanandan sonra onun kommersiya məsələləri həll olunub və bu yaxınlarda biz onun inşasına başlayacağıq. 
Bu da Gürcüstan ərazisindən Türkiyə ərazisinə – onun Aralıq dənizindəki Ceyhan limanına gedəcəkdir. 
Biz bu neft kəməri ilə ildə 60–70 milyon ton neft ixrac edəcəyik. Bunlar hamısı Gürcüstanla Azərbaycan 
arasında iqtisadi əməkdaşlığın bundan sonra da inkişaf etdirilməsi üçün çox əhəmiyyətlidir. Beləliklə, biz 
Gürcüstanın da iqtisadiyyatındakı problemlərin həll olunması üçün əlimizdən gələni edirik. İndi görürsünüz, 
Cənubi Qafqazda Azərbaycanla Gürcüstan arasında dostluq əlaqələri hər iki ölkəyə yardım edir. Ermənistan ilə 
Azərbaycan arasındakı münaqişə isə hər iki ölkəyə zərər gətirir, daha çox Ermənistana iqtisadi cəhətdən çox 
zərər gətirir və ümumiyyətlə, Cənubi Qafqazda təhlükəsizliyin təmin edilməsinə mane olur. 
Mən bir daha deyirəm, siz Ermənistana gedəcəksiniz. Biz Ermənistanla münaqişəni sülh yolu ilə həll etməyə 
çalışırıq və etibarlı sülh yaratmaq istəyirik.  Bunun da əsas şərti ondan ibarətdir ki, işğal edilmiş torpaqlar gərək 
Ermənistan silahlı qüvvələrinin işğalından azad olunsun, bir milyondan çox azərbaycanlı öz yerlərinə, yurdlarına 
qayıtsın. Hesab edirəm ki, gələcəkdə Ermənistan ilə Azərbaycan  arasında, ümumiyyətlə, Cənubi Qafqazda çox 
səmərəli əməkdaşlıq yarana bilər. 
B i l l   Q r e h e m: Cənab Prezident, çox tarixi və bizim üçün maraqlı fikirlərinizə görə Sizə 
təşəkkürlərimizi bildiririk. Bilirik ki, bu regionda sülhün bərqərar olunması üçün şəxsən Siz səylər qoyursunuz. 
Biz bu səylərinizdə Sizə uğurlar  arzulayırıq. 
Mən ixtisasca tarixçiyəm. Siz Cənubi Qafqaz ölkələri arasında iqtisadi əməkdaşlığın perspektivləri barədə 
danışarkən 1956-cı ildə yaradılmış Avropa Birliyi ölkələrinin durumu bir anlığa mənim yadıma düşdü. Həmin 
dövrdə, belə demək mümkünsə, filiz və dəmir icması ölkələr arasında qarşıdurmanı məhz iqtisadi əməkdaşlıq 
vasitəsilə aradan qaldırmaq yolunu tutmuşdur. Biz kanadalılar bu problemlərinizin həll edilməsində Sizə 
yardımçı olmağa hazırıq. Mən hesab edirəm ki, biz öz hökumətimizə də lazımi tövsiyələr verəcəyik. Əminəm 
ki, ölkəmizin səfiri də, biz də bundan sonra bu sahədə istər ekspertlər səviyyəsində, yaxud hansısa başqa bir 
formada Sizə əlimizdən gələn köməyi göstərməyə hazır olacağıq. 
58 
 
Sizin parlament sədrinin müavini bu gün bizə bildirdi ki, ölkənizdə yeni seçki qanunu hazırlanır. Azərbaycan 
Avropa Şurasına qəbul edilmək ərəfəsindədir, respublikanızda çox böyük dəyişikliklər baş verməkdədir. Sizə 
deyim ki, bizim cəmiyyətimizdə də çoxlu dəyişikliklər baş verir və bütün bunlar təkamül yolu ilə olur. Ona görə 
də biz Sizinlə birgə çalışmağa və daha yaxşı cəmiyyət quruculuğu istiqamətində əməkdaşlıq etməyə həmişə 
hazırıq. 
Bildirdiyim kimi, bizim nümayəndə heyətinin tərkibində müxalif partiyaları təmsil edən millət vəkilləri də 
vardır. Əgər vaxtınız olsaydı, istərdim ki, onlar da öz sözlərini qısaca bildirsinlər. 
Göstərilən qonaqpərvərliyə və onlara vaxt ayırdığına görə dövlətimizin başçısı Heydər Əliyevə 
minnətdarlığını bildirən cənab Q u r m a n   Q r e v a l (komitənin üzvü): Zati-aliləri, Siz yaxşı bilirsiniz ki, 
Kanada dünyanı daha yaxşı vəziyyətə gətirmək üçün güc mərkəzi olubdur. 
H e y d ə r   Ə l i y e v: Bir dəqiqə bağışlayın, mən indi çox təcili telefona getməliyəm. Siz burada bir az 
gözləyin, mən gedib gəlim… 
Üzr istəyirəm ki, bir az fasilə verdim. Ancaq sizdən gizlətmək istəmirəm: Rusiyanın prezidenti Vladimir 
Putin telefon edib, siz məni təbrik etdiyiniz kimi, doğum günü münasibətilə məni təbrik edirdi. Bu münasibətlə 
bizim aramızda Rusiya ilə Azərbaycan əlaqələri barədə çox əhəmiyyətli söhbət oldu. 
B i l l   Q r e h e m: Ümidvaram, Siz Putinə söylədiniz ki, kanadalılar onu qabaqladılar. 
H e y d ə r   Ə l i y e v: Elədir. Buyurun. 
Q u r m a n   Q r e v a l: Cənab Prezident, biz bu günün Sizin üçün xüsusi bir gün olduğunu anlayırıq. Bizə 
vaxt ayırdığınıza görə Sizə bir daha təşəkkür edirik. 
Bildirmək istəyirəm ki, Kanada dünya ictimaiyyətinə çox böyük töhfələr vermiş bir ölkədir. Müxalifət 
nümayəndəsi olaraq biz hesab edirik ki, Kanada digər dövlətlərlə münasibətlərini genişləndirməli və öz 
müttəfiqlərinin sayını artırmalıdır. Biz Kanadanın daha uzun zaman çərçivəsi üçün hesablanmış inkişaf, 
əməkdaşlıq strategiyasının işlənib  hazırlanmasını istəyirik. Biz Kanadanın dünyada oynadığı rolu geniş-
ləndirməklə, uzun illərdən bəri Kanadaya məxsus idealizmin, insan haqlarına hörmətin, insan hüquqlarının 
qorunmasının, azad cəmiyyət və hüququn aliliyinin təmin edildiyi cəmiyyət quruculuğunun və bəşəri dəyərlərin 
bütün dünya ölkələrinə yayılmasını arzulayırıq. 
Cənab Prezident, mən Sizə bir sualla müraciət edəcəyəm. Amma bu sualı verməmişdən öncə onu deyim ki, 
bizim sabiq baş nazirlərimizdən biri olmuş Pirson regional münaqişələrin həllində xüsusi rol oynadığına görə 
Nobel mükafatı almışdır. 
Zati-aliləri, bilmək istərdim ki, Siz bu regionda sabitliyin və təhlükəsizliyin bərqərar olunmasına öz töhfəsini 
verməsi üçün Kanadanın rolunu nədə görürsünüz? Azərbaycanın Kanada ilə siyasi, diplomatik, iqtisadi 
münasibətlərinin möhkəmləndirilməsində Sizin hansı ideyalarınız, təklifləriniz, məsləhətiniz vardır ki, biz 
bunları da öz ölkəmizin hökumətinə çatdıra bilək?  
H e y d ə r   Ə l i y e v: Bu gün söhbətimizin əvvəlində də dedik ki, biz Kanada ilə bütün sahələrdə – həm 
iqtisadi, həm siyasi, həm də humanitar, elm, mədəniyyət sahələrində əlaqələrin genişləndirilməsini və inkişaf 
etdirilməsini istəyirik. Dünya dövlətləri içərisində Kanada bizim üçün çox vacib və əhəmiyyətli dövlətlərdən 
biridir. Mən bildirdim ki, Kanadanın bir neft şirkəti Xəzər dənizinin Azərbaycan sektorunda başqa ölkələrin 
şirkətləri ilə birlikdə bizimlə müştərək neft hasil edilməsi işi ilə məşğuldur. Kanadanın bir sıra başqa şirkətləri 
də burada işləyirlər. Güman edirəm ki, cənab səfir sizə bu barədə məlumat veribdir. Ancaq bunlar hələ azdır. 
Biz daha da geniş əlaqələr yarada bilərik. Biz bunun tərəfdarıyıq. 
Ermənistan – Azərbaycan münaqişəsinin həll olunmasında  Kanadanın iştirak etməsinə gəldikdə isə onu deyə 
bilərəm ki, əlbəttə, biz hər bir təklifi məmnuniyyətlə qəbul edərik. 
Bilirsiniz ki, bu münaqişənin sülh yolu ilə həll olunması üçün ATƏT-in Minsk qrupu yaradılıbdır. Minsk 
qrupuna ATƏT-in üzvü olan 12 dövlət daxildir. Ancaq Minsk qrupunun üç həmsədri vardır. Bunlar Rusiya, 
Amerika Birləşmiş Ştatları və Fransadır. Biz əsasən bu təşkilat vasitəsilə münaqişənin həll olunmasına çalışırıq. 
Biz eyni zamanda, imkanı olan hər bir başqa ölkənin təşəbbüsünü alqışlayırıq. Kim bu münaqişənin həll 
edilməsində  bizə yardım göstərsə, o iki dəfə Nobel mükafatı ala bilər. Ona görə də təklifinizi verin. 
B i l l   Q r e h e m: Cənab Prezident, bilirik ki, Siz dünən Minsk qrupunda Amerika Birləşmiş Ştatlarının 
həmsədrini qəbul etmisiniz. Həmin görüş səmərəli oldumu? 
H e y d ə r   Ə l i y e v: Bəli, yaxşı, səmərəli görüş idi. O buraya gəlməmişdən əvvəl Ermənistanda da olmuşdu. 
Biz dünən onunla ətraflı söhbət etdik. Görüşümüz çox səmərəli oldu. 
B i l l   Q r e h e m: Cənab Prezident, xanım Lalond da Sizə bir sualla müraciət etmək istəyir. Xanım Lalond və 
mən ATƏT-in Parlament Assambleyasında iştirak edəcəyik və bu məsələlərlə əlaqədar orada gələcəkdə də 
fəaliyyət göstərəcəyik. 
Xanım F r a n s i n   L a l o n d (komitənin üzvü): Cənab Prezident, bizi qəbul etdiyiniz üçün Sizə 
minnətdarlığımızı bildirirəm. Mən Kvebek əyalətini təmsil edirəm, yəni oradan deputat seçilmişəm. Demək 
istəyirəm ki, kvebeklilər bu əsrdə  iki dəfə öz müstəqilliyini qazanmış Azərbaycan xalqına pərəstiş etdiklərini 
heç vaxt gizlətmirlər. Biz sizin ölkənin nə qədər zəngin potensiala malik olduğunu yaxşı bilirik. 
59 
 
Bildirmək istəyirəm ki, üzv olduğumuz komitədə biz bir-birimizlə anlaşma şəraitində əməkdaşlıq edirik. 
Mən buradan öz ölkəmə o fikirləri aparacağam ki, Azərbaycan həm zəngin ehtiyatlara malikdir, həm də onun 
çox yüksək intellektual potensialı vardır. 
Cənab Prezident, mən bütün bunlarla bağlı öz ölkəmdə – həm parlamentdə, hökumətdə, həm də əhali 
arasında hamını inandırmağa çalışacağam ki, dövlət adamları, iş adamları, ayrı-ayrı müəssisələr Azərbaycanla 
əməkdaşlığı daha da genişləndirsinlər. 
Cənab Prezident, mənim bir sualım vardır. Azərbaycan Avropa Şurasına qəbul olunmaq ərəfəsindədir. Bu 
barədə nə deyə bilərsiniz? 
H e y d ə r   Ə l i y e v: Mən onu deyə bilərəm ki, bu sözlərinizə görə sizə təşəkkür edirəm. Biz çox istəyirik 
ki, Azərbaycan haqqında obyektiv həqiqətlər dünyanın hər yerinə yayılsın. Bu sahədə öz xidmətlərinizi 
göstərsəniz, mən sizə çox minnətdar olacağam. 
Sualınız belədir ki, Azərbaycan Avropa Şurasına daxil olur, mən bu barədə nə deyə bilərəm? Mən onu deyə 
bilərəm ki, biz üç ildir Avropa Şurasında namizəd sifəti ilə iştirak edirik. 
F r a n s i n   L a l o n d: Biz də Avropa Şurasında müşahidəçiyik. 
H e y d ə r   Ə l i y e v: Siz Avropa Şurasında müşahidəçisiniz, biz isə qonağıq. Biz Avropa Şurasına qəbul 
olunmağa namizədik. Çünki biz Avropa ölkəsiyik. 
Görünür ki, ötən bu üç ildə biz imtahandan keçmişik və Avropa Şurasının həqiqi üzvü olmağa layiqik. Biz 
gözləyirik ki, bu yaxın vaxtlarda Azərbaycanı Avropa Şurasının həqiqi üzvü qəbul etsinlər. Dərk edirik ki, bu 
bizim üzərimizə çox böyük məsuliyyət qoyur. Çünki Avropa Şurasının özünəməxsus prinsipləri vardır. Bu üç  il 
müddətində çalışmışıq və artıq sübut etmişik ki, biz dövlətimizi bu gün də, gələcəkdə də Avropa Şurasının bu 
prinsipləri əsasında iştirak etdirə bilərik. 
B e r n a r d   P a t r i (komitənin üzvü): Zati-aliləri, mənim sualım yoxdur, amma qısaca iki şərh vermək 
istəyirəm. 
Onu bildirmək istəyirəm ki, bizim səfərimiz çox uğurlu olmuşdur. Səfərimizin məqsədi Azərbaycanı 
öyrənmək idi. İndi tanışlıq prosesi davam edir. 
İstəyirik biləsiniz – biz yaxşı anlayırıq ki, Sizin liderliyiniz sayəsində atəşkəs əldə olunubdur. Anlayırıq ki, 
Siz münaqişənin sülh yolu ilə, diplomatik vasitələrlə həll olunması üçün ciddi səylər göstərirsiniz. 
Bildiyimizə görə, Birləşmiş Millətlər Təşkilatının üç qətnaməsi və BMT Təhlükəsizlik Şurasının bir qərarı 
olmuşdur. Bu qətnamələr və qərar işğal edilmiş torpaqların azad olunmasını və Azərbaycana qaytarılmasını 
tələb edir. 
Mən Sizin ölkənin xarici işlər nazirinin müavinindən öyrəndim ki, gələn il Azərbaycanda yeni Mülki 
Məcəllə qəbul olunacaqdır. Sizin parlament sədrinin müavinindən onu da öyrəndim ki, Azərbaycanın Milli 
Məclisində 10 müxtəlif partiya təmsil olunubdur və bu payız ölkənizin parlamentinə seçkilər  keçiriləcəkdir. Biz 
bu məsələlərdə də sizinlə əməkdaşlıq etmək istərdik. 
Cənab Prezident, çox sağ olun. 
     H e y d ə r   Ə l i y e v: Çox sağ olun. Mən çox məmnunam. Təşəkkür edirəm. 
60 
 
 
SENEQAL RESPUBLİKASININ PREZİDENTİ ZATİ-ALİLƏRİ CƏNAB ABDULLA BEYDƏ 
 
Hörmətli cənab Prezident! 
Seneqal Respublikasının prezidenti seçilməyiniz münasibətilə Sizi ürəkdən təbrik edirəm. 
Azərbaycan Respublikası ilə Seneqal Respublikası  arasında təşəkkül tapan münasibətlərə böyük əhəmiyyət 
verirəm. Əminəm ki, ölkələrimiz arasındakı əlaqələr xalqlarımızın rifahı naminə daim genişlənəcək və inkişaf 
edəcəkdir. 
Sizə möhkəm cansağlığı, işlərinizdə uğurlar, dost Seneral xalqına sülh, əmin-amanlıq və firavanlıq 
arzulayıram. 
 
Hörmətlə, 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 11 may 2000-ci il 
 
 
61 
 
 
AMERİKA BİRLƏŞMİŞ ŞTATLARI DÖVLƏT DEPARTAMENTİNİN YENİ MÜSTƏQİLLİK 
QAZANMIŞ DÖVLƏTLƏRƏ YARDIM ÜZRƏ ƏLAQƏLƏNDİRİCİSİ SƏFİR UİLYAM 
TEYLORUN BAŞÇILIQ ETDİYİ NÜMAYƏNDƏ HEYƏTİ İLƏ GÖRÜŞDƏ SÖHBƏT 
 
Prezident sarayı 
 
11 may 2000-ci il 
 
H e y d ə r   Ə l i y e v: Hörmətli cənab Teylor! 
Hörmətli cənab səfir! 
Hörmətli qonaqlar! 
Mən sizi səmimi-qəlbdən salamlayıram və Amerika Birləşmiş Ştatları ilə Azərbaycan arasında iqtisadi 
əlaqələri  inkişaf etdirmək üçün yaradılmış ikitərəfli dövlətlərarası işçi qrupunun birinci iclasının Bakıda 
keçirilməsi münasibətilə sizi təbrik edirəm. Biz Amerika Birləşmiş Ştatları ilə Azərbaycan arasındakı əlaqələrin 
bütün sahələrdə sürətlə inkişaf etdirilməsinin tərəfdarıyıq və bunun üçün öz tərəfimizdən mümkün olan 
tədbirləri həyata keçiririk. Ancaq bu baxımdan iqtisadi əlaqələrin inkişaf etdirilməsi xüsusi əhəmiyyət kəsb edir. 
Hörmətli cənab Teylor, bu barədə biz sizinlə keçən görüşlərimizdə dəfələrlə danışmışdıq və hörmətli cənab 
səfir Eskudero da bunu yaxşı bilir. Ona görə də indi bu məsələlərin müəyyən qədər təşkilatlanması, belə 
ikitərəfli dövlətlərarası işçi qrupunun yaranması və sizin əməli fəaliyyət göstərməyiniz, təbiidir ki, bizim 
tərəfimizdən çox böyük ruh yüksəkliyi ilə qəbul olunur. 
Düşünürəm ki, siz bu gün ilk görüşü çox uğurlu keçirmisiniz. Ona görə də sizin fikirlərinizi bilmək istərdim. 
Buyurun. 
U i l y a m   T e y l o r: Cənab Prezident, giriş sözünüzlə bizi Bakıda salamladığınıza görə təşəkkürümüzü 
bildiririk. Biz Azərbaycana gəlməyimizdən çox məmnunuq. 
Mən Sizin Vaşinqtonda olan çoxsaylı dostlarınızın birindən Sizə salamlar gətirmişəm. Bizim ölkəmizin 
vitse-prezidenti doğum gününüz münasibətilə Sizi təbrik edir və bu münasibətlə Sizə xüsusi məktub 
göndərmişdir. Mən o məktubu özümlə gətirmişəm. 
H e y d ə r   Ə l i y e v: Çox təşəkkür edirəm. 
Səfir U i l y a m   T e y l o r  ABŞ-ın vitse-prezidenti Albert Qorun təbrik məktubunu Azərbaycan prezidenti 
Heydər Əliyevə təqdim etdi və dedi: 
Cənab Prezident, o, ad gününüz münasibətilə göndərdiyi məktubda Sizə ən xoş arzuları ilə bərabər, həmçinin 
bizim işçi qrupunun fəaliyyətinə uğurlar arzuladığını bildirir. 
Siz çox haqlı olaraq qeyd etdiniz ki, bu gün biz sizin maliyyə nazirinizlə keçirdiyimiz ilk görüşümüzü çox 
uğurlu görüş kimi qiymətləndiririk. 
Cənab Prezident, bu gün mənimlə Sizin bu görüşümüzdə böyük bir nümayəndə heyəti iştirak edir və bu 
nümayəndə  heyətini Sizə təqdim etmək istəyirəm. Mənim rəhbərlik etdiyim ofisdən cənab Cerri Oberndorfer 
burada əyləşibdir. Xanım Katlin Treyl bu regionla əlaqələrdə çox məsul olan şəxslərdən biridir və buradakı 
işlərin görülməsində artıq onun özünün müəyyən təcrübəsi də vardır. 
H e y d ə r   Ə l i y e v: Burada çox xanım var, ona görə deyirəm. Bu xanımı tanıyıram. Buyurun. 
U i l y a m   T e y l o r: Cənab Cak Brayer bizim Ticarət Nazirliyimizi təmsil edən mütəxəssisdir. Cənab 
Prezident, Siz Ticarət  Nazirliyinin müşaviri cənab Yan Kalitskini yaxşı tanıyırsınız. O burada dəfələrlə  
olubdur. Cak Brayer cənab Yan Kalitski ilə bərabər çalışır. Cənab Teodor Kyem mənim müşavirimdir və bizim 
işçi qrupunun fəaliyyətinin təşkil olunmasında iştirak edənlərdən biridir. 
H e y d ə r   Ə l i y e v: Bunu tanımıram. Bunu ilk dəfədir görürəm. 
U i l y a m   T e y l o r: Cənab Prezident, Cozef Qrəndmeyson bizim nümayəndə heyətinin ən mötəbər 
şəxsidir. O, Amerika Birləşmiş Ştatlarının Ticarət və İnkişaf Agentliyinin rəhbəridir. Bu vəzifəsində o, belə 
demək mümkündürsə, bütün dünyaya cavabdeh olan şəxsdir. 
H e y d ə r   Ə l i y e v: Böyük adamdır. 
U i l y a m   T e y l o r: Cənab Corc İnqram Amerika Birləşmiş Ştatlarının Yardımlar Təşkilatının və 
Beynəlxalq İnkişaf Agentliyinin direktorunun müavinidir. O bu regionda Amerika Birləşmiş Ştatları tərəfindən 
göstərilən bütün yardımlara cavabdeh olan şəxsdir. Cənab Uilyam Makkinni də buradadır. Xanım Şeltonu da Siz 
tanıdığınızı artıq qeyd etdiniz. 
H e y d ə r   Ə l i y e v: Xanım Elizabet Şeltondur. Amma Elizabet Teylor deyildir. Siz Teylorsunuz. Siz o 
biri xanımın adını mənə demədiniz? 
U i l y a m   T e y l o r: Xanım Culiya Panaro «Eksimbank»dandır. O, «Eksimbank»ın Türkiyədəki «Xəzər» 
mərkəzini təmsil edir. 
H e y d ə r   Ə l i y e v: O da mühüm adamdır. Özü də gözəl bir qadındır. 
U i l y a m   T e y l o r: Bütün amerikalı xanımlar gözəl xanımlardır. 
62 
 
H e y d ə r   Ə l i y e v: Təbiidir. Amma azərbaycanlı xanımlar da gözəldirlər. Ora baxın, görün nə qədər 
gözəl xanımlar vardır. 
U i l y a m   T e y l o r: Biz Bakını ziyarət etməkdən həmişə məmnunluq duyuruq. 
H e y d ə r   Ə l i y e v: Xanımlara görə. 
U i l y a m   T e y l o r: Cənab Prezident, bu gün səhərdən başlayaraq sizin Maliyyə naziri ilə çox gözəl 
görüş keçirmişik. Birinci sessiyamız baş tutubdur və istərdim ki, birinci iclasımız barədə Sizə qısa məlumat 
verim. 
H e y d ə r   Ə l i y e v: Buyurun. 
U i l y a m   T e y l o r: Ümidvarıq ki, ilk görüşümüz Amerika – Azərbaycan müştərək dövlətlərarası işçi 
qrupunun çoxsaylı görüşlərinin başlanğıcıdır. Bu görüş dövlət məmurlarımız arasında təmasların qurulması 
baxımından çox önəmli idi. Biz ölkələrimiz arasında iqtisadi əməkdaşlığa yönəlmiş gələcək növbəti çoxsaylı 
görüşlərin planlaşdırılmasını da müzakirə etdik. 
Cənab Ələkbərov Azərbaycanın iqtisadi durumunun bugünkü vəziyyəti barədə bizə hərtərəfli təhlil verdi və 
eyni zamanda Azərbaycanda investisiya şəraitinin yaxşılaşdırılması məqsədi ilə hökumətin həyata keçirmək 
niyyətində olduğu tədbirlər planı ilə bizi tanış etdi. Hesab edirik ki, bu planlar həm Amerikanın Ticarət və 
İnkişaf Agentliyi, həm də «Eksimbank»ı tərəfindən dəstəklənə biləcək layihələr baxımından da çox 
əhəmiyyətlidir. Görüşümüz və müzakirələrimiz zamanı bizim iqtisadiyyatımızın da özəyini təşkil edən və indi 
sizin iqtisadiyyat üçün əsas fundamental prinsip kimi qəbul etdiyiniz məsələlər ətrafında eyni fikir olduğu tam 
müəyyənləşdi. Bu prinsiplər bazar prinsipləri, bazar iqtisadiyyatının qurulması və özəl sektorun inkişafına 
yardımçı olmaq üçün hökumətin fəaliyyətinin məhdudlaşdırılmasının təmin olunmasıdır. 
Biz həmçinin islahatların həyata keçirilməsində struktur dəyişiklikləri aparılması və bu islahatların həyata 
keçirilməsinin zaman çərçivəsinin müəyyənləşdirilməsi sahəsində də razılığa gəldik. Biz hazırda hökumət 
tərəfindən son qiymətləndirilməsi aparılan, parlamentdə artıq ilkin müzakirələri gedən özəlləşdirmə haqqında 
qanun sahəsində, deyərdim ki, konkret inkişafa nail olduq və dərin fikir mübadiləsi apardıq. 
Sizə bir fikri bildirim ki, məsələn, bizim işçi qrupunun keçirdiyi görüşün davam etdiyi müddət ərzində 
özəlləşdirmə haqqında qanun layihəsinin indiyə qədər bizdə olmayan variantının, son variantının müzakirəsinə 
başladıq. Bunu deməklə göstərmək istəyirəm ki, daha səmərəli fəaliyyətə başlamışıq. 
Biz qeyri-neft sektoru sahəsində əməkdaşlığımızın perspektivləri barədə də fikir mübadiləsi apardıq.  Cənab 
vitse-prezident Qor Sizə göndərdiyi məktubunda  ölkələrimiz arasında enerji sektorunda artıq mövcud olan 
yaxşı əməkdaşlıqdan söhbət açır. Ona görə də bir daha vurğulayıram ki, biz bugünkü müzakirələrimizdə qeyri-
dövlət sektorundakı əməkdaşlığımıza daha çox  diqqət yetirdik və Azərbaycanın uzunmüddətli inkişafı, sabitliyi 
üçün qeyri-enerji sektorunun inkişafının əhəmiyyətindən danışdıq. 
Biz müzakirələrimiz zamanı son olaraq Amerika Birləşmiş Ştatlarından Azərbaycana göstərilən yardımın 
proqramlarını təhlil etdik. Düzdür, bu yardım proqramlarının həyata keçirilməsində məlum fakta görə müəyyən 
məhdudiyyətlər olsa da, biz Amerika Birləşmiş Ştatları Yardım və İnkişaf Agentliyinin, o cümlədən cənab 
Cozef Qrəndmeysonun rəhbərlik etdiyi Ticarət və İnkişaf Agentliyinin Azərbaycanda həyata keçirdiyi layihələr 
barədə də ətraflı fikir mübadiləsi apardıq. Sizin Maliyyə naziriniz bizə gələcəkdə hansı sahələrdə əməkdaşlıq 
etməyin mümkünlüyü barədə sahələrin, sektorların siyahısını, layihələr təqdim etdi. Biz də bu layihələri gözdən 
keçirib gələcək əməkdaşlığımızda onları nəzərə almağa çalışacağıq. 
Cənab Prezident, fəaliyyətimizin daha bir konkret nəticəsini Sizə bildirmək istəyirəm. Xanım Katlin Treyl 
sizin dövlət məmurları ilə birgə çalışaraq, regionda standartlaşdırmanın həyata keçirilməsi üçün və bu regionun 
dövlətlərində qəbul olunacaq müəyyən standartın formalaşdırılması barədə çoxlu təmaslar qurdu, fikir 
mübadiləsi apardı. Biz bu mövzunu da inkişaf etdirəcəyik. 
Ölkələrimiz arasında əməkdaşlığın və Azərbaycana yardımın konkret cəhətlərindən biri olan azərbaycanlı 
tələbələrin Amerika Birləşmiş Ştatlarında təhsil alması və gənclərin təhsilinin davam etdirilməsi sahəsində 
mümkün perspektiv əməkdaşlıq barədə də fikir mübadiləsi apardıq. Əgər sülh əldə olunarsa, bu sülhün beynəlxalq 
icma tərəfindən dəstəklənməsinin yolları barədə də fikir mübadiləsi apardıq və beynəlxalq ictimaiyyətin  bu sülhün 
daimi olmasına yardım üçün maliyyə dəstəyi vermək imkanları barədə də geniş müzakirələr keçirdik. 
Son olaraq qeyd etmək istəyirəm ki, sözümün əvvəlində bildirdiyim kimi, biz bu müzakirələri, bu görüşləri 
başlanğıc hesab edərək, onların davam etdirilməsi arzusu ilə işçi qrupunun növbəti görüşünün, iclasının payızda 
Vaşinqtonda keçirilməsi barədə də razılığa gəldik və bu barədə əlavə məsləhətləşmə aparacağıq. Ümidvarıq ki, 
sizin maliyyə nazirini Vaşinqtonda salamlaya biləcəyik. 
Cənab Prezident, beləliklə, biz dövlətlərarası işçi qrupunun indiki fəaliyyətini uğurlu hesab edirik və 
ümidvarıq ki, bu əməkdaşlıq gələcəkdə daha da gücləndiriləcəkdir. 
H e y d ə r   Ə l i y e v: Sağ olun, təşəkkür edirəm. Əvvəlcə vitse-prezident, hörmətli cənab Albert Qorun 
doğum günüm münasibətilə mənə göndərdiyi təbrik ilə əlaqədar təşəkkürümü bildirirəm və xahiş edirəm, 
minnətdarlığımı ona çatdırasınız. Vitse-prezident Albert Qorun məktubunda Amerika Birləşmiş Ştatları–
Azərbaycan iqtisadi əməkdaşlığı üzrə ikitərəfli işçi qrupunun işinə aid də mülahizələri var. Bunlarla da tanış 
olacağam və təbiidir, əvvəldən deyə bilərəm ki, mən bunları bəyənirəm. Çünki mən bu gün görüşümüzdə də dedim, 
63 
 
ondan əvvəlki görüşlərimizdə də dedim ki, indi bu tədbir, yəni dövlətlərarası iqtisadi əməkdaşlıq üzrə ikitərəfli işçi 
qrupunun yaranması özü-özlüyündə, hesab edirəm, irəliyə doğru bir addımdır. 
Siz bu gün gördüyünüz işlər haqqında çox ətraflı məlumat verdiniz. Ona görə  də sizə təşəkkür edirəm. 
Bilmirəm, bizim Maliyyə nazirinin bu məlumata əlavələri var, yoxsa yox. Yəni onun da, sizin də verdiyiniz 
məlumatlar eynidir. Belədirsə, demək, birincisi, qarşılıqlı anlaşma, ikincisi, çox səmərəli əməkdaşlıq var. Siz 
gələcək üçün çox yaxşı əsaslar yaratmısınız. 
Bu işçi qrupunun fəaliyyəti iqtisadiyyatın çox sahələrini əhatə edir. Mən onlarla tanışam və sizin bu gün 
keçirdiyiniz görüşün proqramını bilirəm. Siz onların haqqında çox geniş və maraqlı məlumat verdiniz. Mənim 
arzum o olacaqdır ki, bu iş, bu başlanğıc sürətlə irəliyə getsin. Çünki Amerika Birləşmiş Ştatları ilə 
Azərbaycanın iqtisadi əməkdaşlığını iki hissəyə bölmək olar. Birincisi, çox məmnunam ki, Azərbaycanın neft 
sektorunda işləyən Amerika şirkətləri ilə ölkəmizin əməkdaşlığı çox uğurla gedir. Biz yaxşı nəticələr əldə 
etmişik və gələcəyə çox gözəl perspektiv açmışıq. Bunların da son nəticəsi Bakı–Tbilisi–Ceyhan əsas ixrac neft 
kəməri barədə keçən il İstanbulda imzaladığımız sazişin kommersiya məsələlərinin həll edilməsi və son olaraq, 
mayın 9-da bütün sənədlərin, protokolların İstanbulda imzalanması oldu. 
Mən Baş nazirin müavini Abid Şərifovu oraya göndərmişdim. Əvvəlcə belə bir fikir də var idi ki, bəlkə üç 
ölkənin prezidentləri – Süleyman Dəmirəl, Eduard Şevardnadze və Heydər Əliyev bu imzalanma mərasimində 
iştirak etsinlər. Amma sonra biz – üç ölkənin prezidentləri bir-birimizlə danışdıq və prezident Süleyman 
Dəmirəldən xahiş etdik ki, o öz ölkəsindən əlavə, Azərbaycanı və Gürcüstanı da orada bir dövlət başçısı kimi 
təmsil etsin. Orada sənədlər imzalandı,  sonra prezident Süleyman Dəmirəl mənə telefon edərək dedi ki, mən 
sizin xahişinizi yerinə yetirdim. İndi artıq bu məsələyə son nöqtə qoyulubdur. İndi gərək biz, xüsusən şirkətlər 
bu layihə üzrə, təbiidir ki, inşaat işlərinə başlasınlar. Güman edirəm, bunlar hamısı uğurlu olacaqdır. Bir sözlə, 
neft sektorunda bizim işlərimiz yaxşı gedir. 
Azərbaycanın qeyri-neft sektoru üzrə iqtisadiyyatında da böyük irəliləyiş vardır. Məsələn, keçən il 
Azərbaycana xarici investisiyanın 40 faizi neft sektoruna, amma 60 faizi qeyri-neft  sektoruna gəlibdir. Bu o 
demək deyildir ki, Azərbaycanın neft sektoruna investisiya azalıbdır. Bu onu göstərir ki, qeyri-neft sektoruna 
investisiya o qədər artıbdır ki, onu üstələyib. Ancaq təbiidir ki, bu sektorda imkanlar böyükdür və bizim 
gördüyümüz işlər kafi deyildir. Mən hesab edirəm, Amerika  Birləşmiş Ştatları ilə bizim xüsusən bu sahədə iqti-
sadi əməkdaşlığımız indiyə qədər kafi deyildir. Bilirsiniz, 907-ci düzəliş həmişə sizə mane olubdur. Yəni bizə 
heç bir  şey mane olmayıbdır. Biz Amerika Birləşmiş Ştatlarının iş adamlarını, bütün investorlarını 
Azərbaycanın ən müxtəlif sahələrində iş görməyə dəvət etmişik. Amma 907-ci düzəliş sizin işinizi 
məhdudlaşdırıbdır. 
Mən məmnunam ki, indi siz hətta 907-ci düzəliş aradan götürülmədiyi şəraitdə də belə bir işçi qrupunun 
yaranmasının təşəbbüskarı olmusunuz. Siz 907-ci düzəlişin qoyduğu qadağalara  baxmayaraq, bu işçi qrupu 
vasitəsilə müxtəlif yollarla Azərbaycanla iqtisadi əməkdaşlıq etmək proqramınızı yaratmısınız. 
Bildirdiniz ki, sizin bugünkü birinci görüşünüz uğurlu olubdur. Ümid edirəm ki, Amerika Birləşmiş 
Ştatlarında – Vaşinqtonda payızda keçiriləcək görüş də uğurlu olacaqdır. Amma bu görüşlər məqsəd deyil, 
vasitədir. Gərək biz əməli nəticələr  əldə edək. Bunun üçün imkanlar çox böyükdür. 
Siz bütün sahələr haqqında fikirlərinizi dediniz. Mən onların üzərində dayanmaq istəmirəm. Sadəcə, demək 
istəyi-rəm ki, mən sizin fikirlərinizin hamısı ilə razıyam. İşçi qrupunun Azərbaycan tərəfindən sədri – Maliyyə 
naziri də bunlara heç bir şey əlavə etmədi.  
Mən bir məsələni bildirmək istəyirəm. Biz Azərbaycanda bazar iqtisadiyyatını sürətlə, tamamilə bərqərar 
etmək istəyirik. Sizin dediyiniz kimi, bu sahədə hökumətin fəaliyyətini məhdudlaşdırmaq istəyirik. Yəni bu, 
bazar iqtisadiyyatının tələbatı, tələbidir. Bu nə sizin, nə də bizim hökmümüz deyildir. Biz yaxşı anlayırıq ki, 
özəl sektor nə qədər geniş inkişaf etsə, iqtisadiyyatın – həm istehsalın, həm də bütün başqa sahələrin yükünü öz 
üzərinə götürsə, onda hökumətin işi yüngülləşəcək və istər-istəməz onun işi də məhdudlaşacaqdır. Mənim üçün 
vacibdir ki, prezidentin də işi yüngülləşəcəkdir, azalacaqdır. Ona görə də bunu biz hamımız istəyirik. Bəlkə 
hamı istəməsə də, mən hamıdan  çox istəyirəm. 
Dediniz ki, siz özəlləşdirmə haqqında qanun layihəsi ilə tanış oldunuz. Bu qanun tezliklə qəbul ediləcəkdir. 
Artıq özəlləşdirmə proqramı hazırlanır. Qəbul edilən kimi, mən proqram haqqında fərman imzalayacağam. 
Azərbaycanda özəlləşdirmənin geniş miqyasda yeni mərhələsi başlanacaqdır. 
Cəmiyyətdə müəyyən psixoloji hazırlıq da lazım idi. İnsanlar bu işə alışmalı idilər. İndi biz hiss edirik ki, 
insanlar buna alışırlar. Təbiidir ki, özəlləşdirmə çox çətin bir prosesdir. Sizin ölkənin iqtisadiyyatı, ümumiyyətlə, 
özəl sektor üzərində qurulubdur. Amma ona baxmayaraq, sizin hökumətiniz 1930-cu illərdə nə qədər ağır 
vəziyyətə düşmüş, özəlləşdirmə sahəsində yeni tədbirlər həyata keçirməyə məcbur olmuşdu. Bizim ölkəmizin 
iqtisadiyyatı isə dövlət sektoru üzərində qurulubdur. Ona görə də  özəlləşdirmə aparmaq asan məsələ deyildir. 
Mən bunları deməklə onu izah etmək istəyirəm ki, əgər biz müəyyən sahələrdə bunu istədiyimiz zaman edə 
bilməmişiksə, bu, obyektiv səbəblərdən irəli gəlir. Amma bizim strategiyamız dönməzdir. Təbiidir ki, bu da özəl 
sektorun inkişaf etdirilməsinə çox geniş imkanlar yaradacaqdır. Sizin ölkə ilə bizim ölkə arasındakı əməkdaşlıq 
daha da uğurlu olacaqdır. 
64 
 
 Mən baxdım – siz burada özəl sektora kiçik kreditlər vermək haqqında da lazımi tədbirlər görürsünüz. Bu da 
çox yaxşıdır. Çünki Azərbaycanda özəl sektor birdən-birə çox böyük miqyasda ola bilməz. Ona görə də sərbəst 
işləməyə qadir olan hər bir iş adamına şərait yaratmaq lazımdır. Biz öz tərəfimizdən yaradırıq, amma maliyyə 
məsələlərində onlara ayrılan kreditlər çox əhəmiyyətli olacaqdır. 
Bir sözlə, mən çox şadam ki, Amerika Birləşmiş Ştatları ilə Azərbaycan arasındakı iqtisadi əməkdaşlıq artıq 
bir təşkilat çərçivəsində həyata keçirilir. Bir neçə ay bundan öncə biz Amerika – Azərbaycan Ticarət Palatasının 
nümayəndələri ilə də burada görüşdük və onlar da artıq yaxşı fəaliyyətə başlayıbdır. Bunlar hamısı böyük 
canlanmanın nümunəsidir. Mən bunları alqışlayıram. Ona görə də sizə gələcək işlərinizdə  uğurlar arzulayıram 
və Azərbaycanın prezidenti kimi, öz  tərəfimdən həm bu məsələyə nəzarətimi artıracağam, həm də əlimdən 
gələn köməyi edəcəyəm. 
Bir şeyi də sizə xatırlatmaq istəyirəm. Siz ilk dəfə Azərbaycana gələndə Qafqaz forumu və Qafqaz iqtisadi 
əməkdaşlığı haqqında məsələ qaldırdınız. O vaxt mən bunu qəbul etmədim. Çünki bu, real deyildi. Amma indi 
sizin bu proqramınız çox realdır. Ona görə gələcəkdə də hər şey reallıq əsasında qurulsun. Sağ olun. 
 
65 
 
 
İSRAİLİN MİLLİ BAYRAMI –  
MÜSTƏQİLLİK GÜNÜ MÜNASİBƏTİLƏ  
İSRAİL DÖVLƏTİNİN AZƏRBAYCANDAKI SƏFİRLİYİNİN TƏŞKİL ETDİYİ RƏSMİ  
QƏBULDA NİTQ 
 
«Gülüstan» sarayı 
 
11 may 2000-ci il  
 
Hörmətli cənab səfir!  
Hörmətli xanımlar və cənablar!  
İsrail dövlətinin yaranmasının 52-ci ildönümü münasibətilə, İsrail xalqının milli bayramı münasibətilə sizi 
ürəkdən təbrik edir, sizə və dost İsrail ölkəsinin bütün vətəndaşlarına sülh, əmin-amanlıq və səadət arzulayıram.  
52 il bundan öncə İsrail dövlətinin yaranması dünyada böyük bir hadisə olmuşdur. Ötən illər İsrail dövlətinin 
yaşaması, inkişaf etməsi və yəhudi xalqının çoxəsrlik vəziyyətlərdən sonra nəhayət, özünün ölkəsi, dövləti 
olması bu hadisənin – yəni 52 il bundan öncə baş vermiş hadisənin yəhudilər üçün və bütün bəşəriyyət üçün nə 
qədər əhəmiyyətli olduğunu göstərmişdir.  
Biz bilirik və hörmətli səfir burada düzgün qeyd etdi ki, İsrail dövlətinin yaranması ağır şəraitdə keçmişdir. 
Ancaq o dövlətin bugünkü səviyyəyə gəlib çatması da asan olmamışdır. Bu bir daha onu göstərir ki, dünyada 
hər bir millət, hər bir xalq müstəqil, azad olmaq istəyir, öz torpağında, öz Vətənində sərbəst yaşamaq istəyir. 
Yəhudi xalqı uzun əsrlər boyu belə bir imkandan məhrum olmuşdur. Ancaq onlar öz milli xüsusiyyətlərini, milli 
ənənələrini heç vaxt unutmamışlar və öz müstəqil dövlətinin olacağına ümidlərini də heç vaxt kəsməmişlər.  
Yaxın Şərqdə İsrail dövlətinin yaranması ilə və sonra gedən müxtəlif proseslərlə əlaqədar hərbi münaqişələr 
baş vermiş, müharibə getmiş, qanlar tökülmüşdür. Ancaq İsrail dövləti öz müstəqilliyini qoruyub saxlaya bilmiş 
və bu münaqişələrə də get-gedə son qoyulub və qoyulmaqdadır.  
Biz Azərbaycanda İsrail dövlətinə bir dost dövlət və yəhudi xalqına dost xalq kimi baxırıq. Eyni zamanda, 
İsrailin qonşuları olan ərəb ölkələri də bizim dostlarımızdır. Biz çox arzu edirik ki, Yaxın Şərqdə İsrailin 
ətrafındakı münaqişə tezliklə başa çatsın və İsrail ilə onun ətrafında olan bütün ərəb ölkələri arasında sülh, 
əmin-amanlıq yaransın. Bunun üçün gözəl nümunə var. 20 il bundan öncə Misirlə İsrail arasında, ondan sonra 
isə İordaniya ilə İsrail arasında sülh müqaviləsi imzalanmışdır. Biz istəyirik ki, o bölgədə İsrail öz müstəqilliyini 
qoruyub saxlasın, İsrail dövləti bundan sonra da güclənsin və inkişaf etsin. Eyni zamanda biz istəyirik ki, fələs-
tinlilər də, ərəblər də öz istəklərinə, arzularına çatsınlar, onlar da öz torpaqlarında müstəqil yaşamaq, müstəqil 
dövlət əldə etmək hüququna nail ola bilsinlər.  
Yəhudi xalqı dünyada, demək olar, ən çox əzab-əziyyət çəkmiş və böyük soyqırımlarına məruz qalmış 
xalqdır. İkinci dünya müharibəsi, alman faşizmi dünyanın bir çox xalqlarına faciələr gətirmişdir. Ancaq ən çox 
faciəyə yəhudilər məruz qalmışlar.  
Amma bu itkilər, yəhudilərə qarşı edilmiş bu vəhşilik, vandalizm heç də onların iradəsini sındırmamışdır. 
Onlar öz dövlətini qurmuşlar və onun hüdudlarından kənarda da dünyada elmin, mədəniyyətin, iqtisadiyyatın 
inkişafında çox görkəmli yer tuturlar.  
Azərbaycan ilə İsrail arasında olan dostluğun dərin kökləri var. Azərbaycanda yəhudilər əsrlər boyu yaşamış, 
Azərbaycanın bərabərhüquqlu insanları kimi yaşamışlar. Azərbaycanlılar heç vaxt onları burada hansısa əcnəbi 
xalqın nümayəndəsi kimi hesab etməmişlər. Bizim xalqımız heç vaxt unutmayacaqdır ki, Azərbaycanda yaşayan 
yəhudilər XIX əsrin sonu və XX əsrin əvvəlindən başlayaraq indiyə qədər Azərbaycan elminin, mədəniyyətinin, 
səhiyyəsinin, iqtisadiyyatının, sənayesinin inkişafında böyük xidmətlər göstərmiş və çox silinməz izlər 
qoymuşlar.  
Bunlar ona görə mümkün olmuşdur ki, Azərbaycan xalqı sülhsevər xalqdır. Azərbaycan xalqı heç vaxt heç bir 
millətə qarşı pis niyyətlər, mənfi münasibət göstərən xalq deyildir. Məhz buna görə də yəhudilər Azərbaycanda 
əsrlər boyu sərbəst yaşamış, öz həyatlarını qurmuş, Azərbaycanın həyatının bütün sahələrində fəaliyyət göstərmiş 
və Azərbaycanın inkişafında fəal iştirak etmişlər. Bu gün də müstəqil dövlətimizdə yəhudilər Azərbaycanın 
bərabərhüquqlu vətəndaşları kimi yaşayırlar. Onlar burada öz ölkələri, Vətənləri kimi yaşayırlar.  
Azərbaycan dövlət müstəqilliyini əldə edəndən sonra ölkəmiz ilə İsrail arasında hökumətlərarası, 
dövlətlərarası əlaqələr daim inkişaf etmişdir. İsrail hökumətinin, dövlətinin bir çox nümayəndələri 
Azərbaycanda səfərlərdə olmuş, biz bir çox işgüzar görüşlər keçirmişik. Dövlətlərarası, hökumətlərarası əla-
qələrin inkişaf etdirilməsi üçün məsləhətləşmələr aparmış, lazımi tədbirlər görmüşük. 1997-ci ildə İsrailin Baş 
naziri cənab Netanyahu Azərbaycanda qısamüddətli səfərdə oldu, onu qəbul etdik. Bizim çox əhəmiyyətli 
danışıqlarımız oldu və təbiidir ki, bu danışıqlar İsrail–Azərbaycan əlaqələrinin inkişafına həsr edilmişdi.  
66 
 
Keçən ilin noyabr ayında İstanbulda ATƏT-in zirvə görüşündə İsrailin Baş naziri cənab Barak ilə mənim 
görüşüm olmuşdur. Biz çox səmərəli danışıqlar aparmış və İsrail–Azərbaycan əlaqələrinin inkişafı haqqında çox 
əhəmiyyətli fikir mübadiləsi etmişik.  
Azərbaycan–İsrail əlaqələrinə xüsusi əhəmiyyət verərək, mən beynəlxalq təşkilatlarda İsrail hökumətinin, 
dövlətinin başçıları ilə həmişə görüşlər keçirmişəm. Amerika Birləşmiş Ştatlarında, başqa ölkələrdə beynəlxalq 
təşkilatların sammitləri keçirildiyi zaman mənim keçmiş baş nazirlərlə də çox səmərəli görüşlərim olmuşdur.  
1997-ci ildə Amerika Birləşmiş Ştatlarına rəsmi səfər etdiyim zaman Nyu-Yorkda ABŞ-ın yəhudi 
təşkilatlarının, Amerikanın bütün ştatlarında olan yəhudi icmalarının yüksək səviyyəli konfransı toplanmışdı. 
Biz çox əhəmiyyətli görüş keçirdik, danışıqlar apardıq. Sonra onlardan Azərbaycana gələnlər də oldu. Bütün bu 
görüşlər, danışıqlar zamanı onlar hamısı Azərbaycanın mövqelərini, xüsusən Ermənistan–Azərbaycan 
münaqişəsinin, Dağlıq Qarabağ probleminin həll olunması istiqamətində ölkəmizin mövqelərini dəstəklədikləri-
ni bildirmişlər və bu gün deyə bilərəm ki, bizə həmişə yardımçı olmuşlar.  
Bu faktlar İsrail ilə Azərbaycan arasında, Azərbaycan ilə bütün dünya yəhudiləri arasında dostluq 
əlaqələrinin mövcud olduğunu çox parlaq nümayiş etdirir. Biz bu əlaqələrin gələcəkdə də inkişaf etməsini 
istəyirik, bunun üçün öz tərəfimizdən lazımi tədbirlər görürük və görəcəyik. Ümidvaram ki, İsrail–Azərbaycan 
əlaqələri get-gedə genişlənəcək və hər iki tərəfə fayda verəcəkdir.  
Səfir cənab Milman burada bəyan etdi ki, onun Azərbaycanda səfirlik səlahiyyəti sona çatıb və bir neçə 
həftədən sonra Azərbaycanı tərk edəcəkdir. Bu münasibətlə onu deyə bilərəm ki, birincisi, mən təəssüf edirəm. 
Ona görə ki, səfir cənab Milman bu üç il müddətində İsrail–Azərbaycan əlaqələrinin inkişaf etməsində, 
genişlənməsində çox işlər görmüşdür. Təbiidir ki, öz ölkəsinə çox dəyərli xidmətlər etmiş və İsrail–Azərbaycan 
əlaqələrinin inkişaf etdirilməsi istiqamətində gördüyü işlərə görə Azərbaycan üçün də çox faydalı olmuşdur.  
Cənab səfir Milman, bu böyük xidmətlərinizə görə mən sizə təşəkkür edirəm və gələcək işlərinizdə yeni-yeni 
uğurlar arzulayıram.  
Bu əlamətdar gün, bayram münasibətilə sizin hamınızı bir daha təbrik edirəm. İsrail dövlətinə, İsrail xalqına 
müstəqillik yolunda, qarşısında duran böyük və ağır problemlərin həll olunması yolunda uğurlar arzulayıram. 
İsrail xalqına səadət, xoşbəxtlik arzu edirəm. Sağ olun. 
67 
 
 
YENİYETMƏLƏRİN II  RESPUBLİKA OYUNLARININ  
AÇILIŞI MƏRASİMİNDƏ NİTQ  
 
Tofiq Bəhramov adına Respublika stadionu 
 
12 may 2000-ci il 
 
Əziz yeniyetmələr, əziz uşaqlar, əziz gənclər, əziz balalar!  
Yeniyetmələrin II respublika oyunlarının bu qədər uğurlu keçirilməsi münasibətilə sizi təbrik edirəm. 
Sizə, Azərbaycanın bütün uşaqlarına, bütün yeniyetmələrinə, bütün gənclərinə şən, xoşbəxt həyat və gözəl 
gələcək arzulayıram.  
Milli Olimpiya Komitəsinin, Gənclər və İdman Nazirliyinin, həmkarlar ittifaqlarının təşəbbüsü ilə keçirilən 
və ənənə halını alan yeniyetmələrin respublika oyunları Azərbaycanda əlamətdar bir hadisəyə çevrilmişdir. Bu, 
ikinci oyunlardır. Əziz balalar, əziz gənclər, siz birinci oyunlarda da və bu gün ikinci oyunlarda da çox yüksək 
istedad, fiziki hazırlıq, böyük ruh yüksəkliyi nümayiş etdirirsiniz. Bu da bu gün Azərbaycan gənclərinin, 
uşaqlarının həyat tərzini, təhsilini, tərbiyəsini, fiziki hazırlığını göstərir. Bu bizi sevindirir və əminəm ki, 
televiziya vasitəsilə bu oyunları müşahidə edən hər bir Azərbaycan vətəndaşı bu gün sevinc hissi keçirir. Çünki 
hər bir insan üçün uşaq, gənc onun ən əzizi, ən sevimlisidir, onun üçün ən qiymətlidir.  
Azərbaycanın dövləti üçün, müstəqil Azərbaycan üçün Azərbaycanın uşaqları, yeniyetmələri, gəncləri 
Azərbaycanın əvəzsiz sərvətidir, böyük nemətidir. Çünki siz Azərbaycan xalqının nəslinin, millətimizin nəslinin 
davamçılarısınız, millətimizin, xalqımızın gələcəyisiniz. Biz də istəyirik ki, xalqımızın gələcəyi, ölkəmizin, 
müstəqil Azərbaycanın gələcəyi bundan da gözəl, bundan da yaxşı olsun. Xalqımız bundan da firavan, xoşbəxt 
yaşasın, sevinc içində olsun.  
Bu gün sizin nümayiş etdirdiyiniz oyunlar, hər birinizin göstərdiyi məharət, çeviklik, istedad – bunlar hamısı 
birlikdə bizə ümid verir ki, Azərbaycanın gələcəyi həqiqətən parlaqdır, gözəldir. Çünki siz bunu bu gün nümayiş 
etdirirsiniz. Sizin kimi uşaqları, gəncləri, sizin kimi övladları olan millət, xalq fəxr edə bilər. Azərbaycanın 
prezidenti kimi, mən bütün Azərbaycan xalqı adından, bütün millətimiz adından bu gün böyük iftixar hissi 
keçirdiyimi bildirirəm. Çox məmnunam ki, siz həm gözəlsiniz, həm yüksək fiziki sağlamlığınız var, həm də 
gözəl istedadınız var, idmana, incəsənətə, gülməyə, çalıb-oynamağa məhəbbətiniz, sevginiz var.  
Təbiidir ki, sizin hamınızın ən böyük məhəbbətiniz, ən böyük sevginiz məktəbədir, təhsilədir, elmə, biliyədir. 
Ancaq bunlar bir-biri ilə vəhdət təşkil edir, bir-biri ilə sıx bağlıdır. Siz fiziki cəhətdən nə qədər sağlam olsanız, 
nə qədər xoş əhval-ruhiyyədə olsanız, nə qədər istedadlı olsanız o qədər də tez bilik, təhsil alacaqsınız, 
böyüyəcəksiniz. Hərtərəfli inkişaf etmiş azərbaycanlı kimi böyüyəcəksiniz və Azərbaycanın xoşbəxt gələcəyini, 
ölkəmizin yüksəlməsini təmin edəcəksiniz.  
Bu gün sizin göstərdiyiniz oyunlar, stadiondakı bu əhval-ruhiyyə, təkcə meydandakı çıxışlar deyil, 
tribunalarda oturan gənclərin də sizin idman nümunələrinizi, incəsənət nümunələrinizi böyük həvəslə, sevinclə 
alqışlaması – bütün bunlar hamısı birlikdə bizim Azərbaycan gəncliyinin nə qədər gözəl, qüvvətli və nə qədər 
istedadlı olduğunu bir daha nümayiş etdirdi.  
Mən sizi bir daha, bir daha təbrik edirəm. Sizə və sizin simanızda Azərbaycanın bütün uşaqlarına, bütün 
gənclərinə öz sevgimi, məhəbbətimi bildirirəm. Sizə bəyan edirəm ki, Azərbaycanın prezidenti kimi, mənim 
həyatım xalqımızın bu gününə, gələcəyinə həsr olunubdur. Əziz uşaqlar, mənim həyatım sizin xoşbəxt 
gələcəyinizə həsr edilibdir. Sizi əmin edirəm ki, gördüyümüz bütün işlər Azərbaycanın dövlət müstəqilliyini, 
Azərbaycanın iqtisadiyyatını inkişaf etdirəcək, Azərbaycanın hər bir vətəndaşının rifah halının yaxşılaşmasını 
təmin edəcəkdir. Bunlar hamısı birlikdə sizə gələcəkdə daha da xoşbəxt, firavan həyat bəxş edəcəkdir.  
Siz Azərbaycan gəncliyinin Azərbaycan dövlətçiliyinə, Azərbaycanın müstəqilliyinə, gələcəyinə sədaqətli 
olduğunu bir daha nümayiş etdirdiniz. Bu ən sevindirici haldır. Mən sizi bir daha təbrik edirəm. Sizin hər 
birinizi öpürəm, bağrıma basıram. Hər birinizə xoşbəxt həyat, gözəl gələcək arzulayıram. Sağ olun.  
68 
 
 
SANKT-PETERBURQ ŞƏHƏRİNİN QUBERNATORU CƏNAB VLADİMİR YAKOVLEVƏ 
 
Hörmətli Vladimir Anatolyeviç! 
Sankt-Peterburq  şəhərinin qubernatoru vəzifəsinə yenidən seçilməyiniz münasibətilə Sizi ürəkdən təbrik 
edirəm. 
Xalqlarımız arasında dostluğun və hərtərəfli əməkdaşlığın möhkəmləndirilməsi sahəsində Sizin səylərinizi 
yüksək qiymətləndirirəm. 
Sizə möhkəm cansağlığı, səadət və dövlət fəaliyyətinizdə yeni böyük uğurlar arzulayıram. 
 
Hörmətlə,  
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 13 may 2000-ci il 
 
 
 
 
 
69 
 
 
TÜRKİYƏ CÜMHURİYYƏTİNİN PREZİDENTİ ZATİ-ALİLƏRİ  
CƏNAB SÜLEYMAN DƏMİRƏLƏ 
 
Hörmətli cənab Prezident! 
Əziz dostum və qardaşım! 
Mayın 5-də mənə yazdığınız məktuba görə Sizə təşəkkür edir, dərin minnətdarlığımı bildirirəm. Qafqaz 
regionunda çoxtərəfli əməkdaşlıq forumunun yaradılması ilə əlaqədar Sizin təşəbbüsünüzə dünyanın bir çox 
dövlət başçılarının müsbət cavab verməsi barədə məlumatlar məni məmnun etdi. 
Hesab edirəm ki, belə bir forumun yaradılması Qafqaz  regionunda sülhün və təhlükəsizliyin bərqərar 
olmasında mühüm rol oynaya bilər. Eyni  zamanda Sizinlə tam razıyam ki, regionda real, səmərəli  və uzunmüddətli 
əməkdaşlığa nail olmaq üçün ilk növbədə Cənubi Qafqazdakı hərbi münaqişələri, xüsusilə Ermənistan – Azərbaycan, 
Dağlıq Qarabağ münaqişəsini aradan qaldırmaq, bölgədə daimi sülhü təmin etmək lazımdır. 
Bu baxımdan Türkiyənin Cənubi Qafqazda sülhün və təhlükəsizliyin bərqərar olması üçün göstərdiyi 
davamlı səyləri yüksək qiymətləndirirəm. 
Dünyanın aparıcı dövlətlərinin və Türkiyənin Balkanlarda uğurlu əməkdaşlığına istinad edərək beynəlxalq 
ictimaiyyətin diqqətini Cənubi Qafqazın təhlükəsizlik problemlərinə yönəltmək istiqamətindəki səyləriniz 
xüsusilə təqdirəlayiqdir. 
Cənubi Qafqazın üç ölkəsi ilə yanaşı, Türkiyənin, Amerika Birləşmiş Ştatlarının, Rusiyanın, Fransanın, 
İngiltərənin, Almaniyanın, Avropa Birliyinin marağı olan digər dövlətlərinin, habelə nüfuzlu beynəlxalq 
maliyyə qurumlarının səylərini birləşdirərək regionun bütövlükdə dirçəlişinə və inkişafına nail olmaq, bərpa və 
quruculuq işləri aparmaq üçün dünya dövlətlərinin başçılarına və beynəlxalq təşkilatların rəhbərlərinə 
müraciətlərinizi alqışlayıram. 
Bir daha bəyan edirəm ki, biz bölgəmizdə və beləliklə də, bütün Avroatlantika məkanında sülhün və əmin-
amanlığın bərqərar olması üçün konstruktiv əməkdaşlığa hazırıq. 
Əziz qardaşım Süleyman Dəmirəl, bir neçə gündən sonra Siz Türkiyə Cümhuriyyətinin prezidenti kimi 
fəaliyyətinizi başa vuracaqsınız. 
Hər şeydən öncə, qardaş Türkiyə dövlətinə rəhbərlik etdiyiniz dövrdə Azərbaycana və  Azərbaycan xalqına 
göstərdiyiniz daimi diqqətə və qayğıya görə xalqımız adından Sizə dərindən təşəkkür edirəm. 
Türkiyə Cümhuriyyətinin prezidenti vəzifəsini çiyninizdə daşıdığınız ötən illərdə Türkiyənin dünyada 
hörmətini qaldırmaq, türk xalqının rifahını yüksəltmək, Türkiyənin iqtisadiyyatını inkişaf etdirmək, həm də 
Türkiyəni daha əzəmətli, qüdrətli və çiçəklənən dövlət etmək üçün Siz çox böyük işlər görmüsünüz. 
Siz bir daha nümayiş etdirdiniz ki, böyük Mustafa Kamal Atatürkün sədaqətli və etibarlı davamçısısınız. 
Bütün başqa keyfiyyətlərinizlə yanaşı, Siz böyük dövlət xadimi, böyük siyasət adamı, həm də çox etibarlı, 
sədaqətli dostsunuz. 
Müstəqilliyini əldə etdiyi vaxtdan bəri Siz daim Azərbaycan xalqının yanında olmusunuz, onun haqq işini 
yorulmadan müdafiə etmiş, xalqımıza qarşı törədilən ədalətsizliyə, soyqırımına, etnik təmizləməyə qarşı öz etiraz 
səsinizi ucaltmısınız. 
Mən Turkiyə – Azərbaycan əlaqələrinin möhkəmləndirilməsi və inkişaf etdirilməsində Sizin xidmətlərinizi 
yüksək qiymətləndirirəm. Sizinlə birgə fəaliyyətimiz nəticəsində Azərbaycan ilə Türkiyə, iki qardaş ölkə, xalq və 
dövlət arasında qarşılıqlı faydalı münasibətlər, hərtərəfli əməkdaşlıq ən yüksək səviyyəyə çatmış və Türkiyə – 
Azərbaycan dostluğu, qardaşlığı dönməz, əbədi və sarsılmaz olmuşdur. 
Xalqımız Sizin xidmətlərinizi heç vaxt unutmayacaqdır, Azərbaycana hər gəlişiniz zamanı Sizi öz oğlu kimi 
təkrar-təkrar bağrına basmağa şad olacaqdır. Mən isə şəxsən Sizinlə dostluğumuzdan qürur duyuram və bu 
dostluğa daim sadiq qalacağam. 
Əziz qardaşım, bir daha şəxsiyyətinizə dərin hörmət və ehtiramımı bildirir, Sizə və ailənizə cansağlığı, uzun 
ömür, işlərinizdə müvəffəqiyyətlər, qardaş Türkiyə xalqına sülh, əmin-amanlıq, firavan və xoşbəxt həyat 
arzulayıram. 
 
Dərin hörmətlə, 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 13 may 2000-ci il  
70 
 
 
YAPONİYANIN BAŞ NAZİRİ  
ZATİ-ALİLƏRİ  
CƏNAB YOŞİRO MORİYƏ 
 
Hörmətli cənab nazir! 
Yaponiyanın keçmiş Baş naziri, görkəmli siyasi xadim Keydzo Obutinin vəfatı xəbəri məni dərindən 
kədərləndirdi. 
Bu ağır itki ilə əlaqədar Sizə, mərhumun ailəsinə və bütün Yaponiya xalqına dərin hüznlə başsağlığı verirəm. 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 15 may 2000-ci il 
71 
 
 
NİDERLANDIN KRALİÇASI 
ÜLYAHƏZRƏT BEATRİKSƏ 
 
Ülyahəzrət! 
Ensxede şəhərində baş vermiş partlayış nəticəsində insan tələfatı və dağıntılar barədə xəbər məni ürəkdən 
kədərləndirdi. 
Bu faciə ilə əlaqədar Sizə, həlak olanların ailələrinə dərin hüznlə başsağlığı verir, fəlakətin nəticələrinin 
tezliklə aradan qaldırılmasını arzu edirəm. 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 15 may 2000-ci il 
72 
 
 
RUSİYA FEDERASİYASININ MDB-nin İŞLƏRİ ÜZRƏ NAZİRİ LEONİD DRAÇEVSKİ VƏ 
ONU MÜŞAYİƏT EDƏN ŞƏXSLƏRLƏ  
GÖRÜŞDƏ SÖHBƏT 
 
Prezident sarayı 
 
15 may 2000-ci il 
 
H e y d ə r   Ə l i y e v: Hörmətli Leonid Vladimiroviç, hörmətli qonaqlar, mən sizin gəlişinizə şadam. 
Baş nazir mənə məlumat verdi ki, siz artıq görüş, söhbət keçirmisiniz. Hiss edilir ki, MDB fəallaşır, canlanır. 
L e o n i d   D r a ç e v s k i: Çalışırıq, Heydər Əliyeviç. Demək  istəyirəm ki, indiki halda Azərbaycan ona 
görə seçilməmişdir ki, əlifbada birinci gəlir. Ona görə seçilmişdir ki, biz Abbas Aydınoviç Abbasovla konkret 
nöqtələr tapmışıq və  bunlar üzrə irəliləməyi qərara almışıq. Zənnimcə, bu hamı üçün bir növ meyar olacaq və 
biz buradan başlayıb hərəkət edəcəyik. 
H e y d ə r   Ə l i y e v: Bu yaxşıdır. Biz Azərbaycan ilə Rusiya  arasında fəal iqtisadi əməkdaşlıq 
mövqelərində həmişə qəti şəkildə dururuq. Siz əvvəllər, Xarici İşlər Nazirliyində siyasi işlərlə daha çox məşğul 
olurdunuz. İndi isə hər şeyi, lakin mənə elə gəlir ki, daha çox iqtisadi məsələləri əhatə edirsiniz. Biz bu 
mövqelərdə ona görə möhkəm dururuq ki, lazımi səviyyədə əməkdaşlığın, iqtisadi əlaqələrin olmaması təbii ki, 
nə Azərbaycanın xeyrinədir, nə də Rusiyanın. 
Bir çox onilliklər ərzində iqtisadi inteqrasiya ilə, iqtisadi əlaqələrlə, vahid iqtisadi komplekslə sıx 
çulğalaşmış olan ölkələrimiz təbii ki, bu gün də bir-birinə ehtiyac duyurlar. Əvvəla, iqtisadi əlaqələr qırıldıqdan 
sonra hələ əvvəlki bir çox əlaqələr, necə deyərlər, heç cür özünə gələ bilmir. İkinci, yeni şəraitdə – Rusiyada da, 
Azərbaycanda da iqtisadi islahatların aparıldığı, özəl sektorun inkişafda olduğu şəraitdə qarşılıqlı fəaliyyəti və sıx 
iqtisadi əməkdaşlığı təmin etmək çox vacibdir. 
Məsələn, Rusiya bizim üçün həmişə böyük bazar olmuşdur. Doğrudur, o vaxtlar biz bazar demirdik, o zaman 
vahid iqtisadi kompleks vardı. Biz çox böyük miqdarda pambıq istehsal edərək, Sovet İttifaqının müxtəlif 
regionlarına göndərirdik. Əlbəttə, onun əksər hissəsindən Rusiyada istifadə olunurdu, müəyyən hissəsi Şərqi 
Avropa ölkələrinə göndərilirdi. 
Yaxud, məsələn, biz təxminən 2 milyon ton üzüm istehsal edirdik. Onun yalnız 5 faizi Azərbaycanda 
istehlak olunurdu, qalanı Moskvaya, Rusiyaya göndərilirdi. Belə ki, məsələn, Ukraynanın, Moldovanın öz 
üzümü var. Biz öz məhsulumuzu satmaq üçün Rusiyanın müxtəlif guşələrində beş şərab zavodu tikmişdik. 
Bizdə çoxlu meyvə, tərəvəz var. Bir vaxtlar Azərbaycanı ümumittifaq bostanı adlandırırdılar, çünki burada 
faraş tərəvəz vetişdirilir və bu məhsul ən əvvəl Rusiyanın şimal vilayətlərinə göndərilirdi. Bu faraş tərəvəzi 
Azərbaycandan əvvəl başqa yerdə yetişdirmək mümkün deyildi. İndi biz bu imkandan da məhrum olmuşuq. 
Düzdür, mənə dedilər ki, bu il xurma göndəriblər. 
A b b a s   A b b a s o v (Azərbaycan Respublikasının Baş nazirinin birinci müavini): 30 min ton. 
H e y d ə r   Ə l i y e v: Bir  vaxtlar, 70-ci illərin axırlarında bizim özəl sektorda ildə təxminən 50 min ton  
nar tədarük edilirdi. Azərbaycanda nə qədər nar yeyə bilərlər? Rusiyada isə nar delikatesdir. Həkimlər demişlər 
və bu gün də deyirlər ki, nar müalicəvi xassələrə malikdir. Bizdə indi də nar var və özü də daha böyük 
miqdarda, çünki özəl sektor kənd təsərrüfatının əsas hissəsini təşkil edir. 
Əgər bütün bu iş qaydaya salınsa, təşkil edilsə, onda Rusiya özündə olmayan məhsulları alacaqdır – indiki 
halda, mən kənd təsərrüfatı məhsullarını deyirəm, Azərbaycan isə öz mallarını satacaqdır. Bunları Rusiya 
malları, yəni taxıl, ət, yağ, konserv məhsulu, qənnadı məmulatı barəsində də demək olar. Yəni ticarət canlana 
bilər və adamlar bunun hesabına qazana bilərlər. Bu hər iki tərəf üçün sərfəli olacaqdır. Təbii ki, bütün bunlar 
iki suveren dövlət arasında qarşılıqlı münasibətlərdə daha yaxşı mühit yaradacaqdır. 
L e o n i d   D r a ç e v s k i: Heydər Əliyeviç, biz buraya məhz elə bir heyətlə gəlmişik ki, MDB 
çərçivəsində, ümumi azad ticarət zonası yaradılması çərçivəsində, necə deyərlər, ilk nümunə yaradaq, dolayı 
vergilər tutulmasının yeni qaydası haqqında saziş imzalayaq. Bu qayda dünyada qəbul olunmuşdur və biz onu 
rüsum alınmalı olan malların siyahısını nəzərdən keçirmək və azaltmaq, sonra da bu siyahıdan tamamilə imtina 
etmək üçün uzaq xarici ölkələr barəsində tətbiq edirik. Zənnimcə, bununla da biz ticarət əməkdaşlığımızı geniş-
ləndirmək üçün perspektivlər yaradacağıq. Çünki hər necə olsa da, ölkələrimiz arasında qarşılıqlı münasibətlər 
təkcə sözlə və bəlkə də hər hansı qadağalarla, o cümlədən də bəzən meydana çıxan ticarət qadağaları ilə deyil, 
insanların özləri tərəfindən müəyyən edilir. 
Bu baxımdan belə bir rəqəm – xəcalət çəkirəm ki, mən onu özüm üçün yalnız bu yaxınlarda 
aydınlaşdırmışam – çox maraqlıdır – Bakı ilə Moskva arasında həftədə 31 aviareys həyata keçirilir. Bizimlə 
Ukrayna arasında cəmi 17  reys, Gürcüstanla cəmi 12 reys, Belarusla cəmi 14 reys yerinə yetirilir. Yəni 
əlaqələrimiz real surətdə o dərəcədə güclü və o dərəcədə irəlidədir ki, biz geridə qalırıq və bu əlaqələrin təmin 
olunması üçün adamlar qarşısında məsuliyyət hiss edirik. Eləcə də Rusiyada yaşayan 2,5 milyon azərbaycanlı 
73 
 
qarşısında. Nə deyirlərsə, desinlər, kimlərin bazarlarda olmasına, kimlərinsə olmamasına istehza edib-etməsələr 
də, adamlar bazarlarda da gərəkdir. Bu bazarı təmin edən adamlar… 
H e y d ə r   Ə l i y e v: Bazarsız həyat yoxdur. 
L e o n i d   D r a ç e v s k i: Məhz belədir. Onlardan əlavə, tanınmış mədəniyyət, elm, texnika xadimləri, 
müəllimlər, müxtəlif sahələrdə işləyən çoxsaylı adamlar da var. Buna görə də biz əmtəə dövriyyəmizin həcminin 
cəmi 212 milyon dollar olmasından da razı qala bilmərik. Əlbəttə, bu, kiçik əmtəə dövriyyəsidir. Bununla  
əlaqədar, bizə elə gəlir ki, bu gün gördüyümüz və elə bu gün də başa çatdıracağımız iş elə bir bazisə 
çevriləcəkdir ki, biz ticarət-iqtisadi əməkdaşlıqda bütün gələcək işlərimizin genişləndirilməsinə ondan 
başlayacağıq. 
Bu gün Baş nazirlə və Abbas Aydınoviçlə o barədə də danışdıq ki, biz energetika sahəsində çox böyük 
ehtiyatlara malikik. Təkcə yanacaq-energetika kompleksində deyil, elektrik elektroenergetikada da. Sənayenin 
başqa sahələrində də çox böyük ehtiyatlar var. Sizin haqqında danışdığınız sahələrdə əlaqələr qalmışdır, lakin 
onlar yarıbayarı kəsilmişdir. Bunlar elə istiqamətlərdir ki, onları bu iş üçün bilavasitə məsuliyyət daşıyan 
adamlar olaraq biz canlandırmağa və normal məcraya yönəltməyə borcluyuq. 
Bir sözlə, hər nə desələr də, iqtisadi və humanitar əməkdaşlıq, sadə insanların əlaqələri möhkəm münasibət-
lərimizin qarşıdakı bir çox əsrlər üçün rəhnidir. Biz bu gün məhz bunu əsas tuturuq. 
H e y d ə r   Ə l i y e v: Doğrudur. Bu baxımdan biz yekdil rəydəyik. 
Azad iqtisadi zona  haqqında qərarımız barədə, yanvarda MDB Dövlət  Başçıları Şurasının axırıncı iclasında 
bu məsələ yenidən qaldırıldı. Amma həll edilməmiş  qaldı. İndi MDB dövlət  başçılarının görüşü iyunun 21-də 
olacaqdır. Görünür həmin vaxtadək hazırlaşmaq  lazımdır. Biz bu müqaviləni ratifikasiya etmişik. Hesab  edirik 
ki, gərəkdir. 
Xatirimdədir, bu məsələni Qazaxıstan prezidenti Nazarbayev çox fəal qaldırmışdı. O həmin məsələni hər 
dəfə qaldırır və  hətta gileylənir ki, nə üçün həll edilmir. Artıq burada Rusiya  qəti bir qərara gəlməlidir. 
L e o n i d   D r a ç e v s k i: Bax, biz də məhz bütün ölkələrlə ikitərəfli sazişlər bağlamaq istəyirik ki, onları 
bir yerə toplayıb ratifikasiyaya çıxaraq. Biz onları tez ratifikasiya edərik və ümidvarıq ki, iyunun 21-də bu 
sənədlərlə gələcəyik. 
H e y d ə r   Ə l i y e v: Yaxşı. Bir daha deyirəm ki, Azərbaycan Rusiya ilə bütün əlaqələri, xüsusən iqtisadi 
əlaqələri genişləndirmək mövqelərində möhkəm dayanmışdır. Hər şeyin əsasını iqtisadi əlaqələr təşkil edir, 
iqtisadi əlaqələr lazımi səviyyədə olarsa, qalan  hər şey olacaqdır. 
Aydındır ki, bizim mədəniyyət, elm, təhsil xadimləri çox ünsiyyətdə olurlar. Bütün bunlar çox yaxşıdır, 
ölkələrimiz arasında dostluq şəraiti yaradır. Lakin Rusiya üçün də, Azərbaycan üçün də real olan hər halda, 
iqtisadi əməkdaşlıq, iqtisadi əlaqələr, dediyiniz o əmtəə dövriyyəsidir. Ona görə də biz bunun üzərində möhkəm 
dururuq. Mən həmişə belə təlimatlar vermişəm, elə səfəriniz ərəfəsində də Baş nazirə tapşırdım ki, sizinlə 
danışsın. Bir sözlə, biz bu işə hazırıq. 
L e o n i d   D r a ç e v s k i: Humanitar əlaqələr barədə danışmaq istəyirəm. Biz burada da Sizin dəstəyinizi, 
Sizin göstərdiyiniz istiqamətləri hiss edirik. Deməliyəm ki, Mədəniyyət naziri Polad Bülbüloğlu Sizin 
təbrikinizi İrina Konstantinovna Arxipovaya gətirdikdə və o, təbriki oxuduqda onun reaksiyası tamamilə 
heyrətamiz oldu. Sizin təbrik göndərməyiniz, Poladın özünün gəlməsi, bunu çox gözəl, nəzakətlə etməsi – o, diz 
çöküb İrina Konstantinovnanın əlini öpdü – onu çox həyəcanlandırdı. Onu da demək lazımdır ki, İrina 
Konstantinovna heç də sentimental qadın deyildir, kifayət qədər sərt adamdır. 
Ötən il Rüstəm İbrahimbəyovun filmlərinin retrospektivi, bu il «Rossiya» konsert salonunda Polad 
Bülbüloğlunun 55 illiyinin qeyd edilməsi, Tahir Salahovun sərgiləri – bütün bunlar böyük əməkdaşlığı 
zənginləşdirən amillərdir. Əgər buna iqtisadi bazanı da əlavə etsək, zənnimcə, qarşıda bizi yaxşı gələcək 
gözləyir. 
Mən bir ildir Bakıda olmamışam və indi sadəcə heyranam. Necə gözəl, yeni binalar var, necə qəşəng 
şəhərdir! Bunlar  yaxşı təsir bağışlayır. 
A b b a s   A b b a s o v: Dünən biz bulvarda gəzdik.  
L e o n i d   D r a ç e v s k i: Heyranedicidir! 
H e y d ə r   Ə l i y e v: Bu  sözləri eşitmək xoşdur. Yeri gəlmişkən, bizim bütün mikrorayonlarımızda 
böyük, çox gözəl parklar yaradılmışdır. 
Bulvarın əsası əsrin əvvəllərində qoyulmuşdur və o vaxtlar bütün şəhər mərkəzi hissədən ibarət idi. Bu 
binadan yuxarıda heç bir ev yox idi və indi parlamentimizin, Şəhidlər xiyabanının olduğu yer şəhərin kənarı 
sayılırdı. Adamlar oraya istirahətə gedirdilər. Bu, şəhərin başqa hissələrinə də aiddir. 
Buna görə də o vaxtlar bulvar, əlbəttə, yeganə istirahət yeri idi. Yadımdadır, uşaq ikən Bakıya ilk dəfə 
gəldikdə mən bulvarda çox həvəslə gəzirdim. Yeri gəlmişkən, o vaxtlar orada dəniz hamamında çimmək olardı. 
Mən orada çimmişəm. 
Cümə günü mən Hollandiyanın ölkəmizdəki səfirini qəbul etdim. O, bulvarın 1926-cı ildə çəkilmiş 
fotoşəklini mənə göstərdi. Onu görmək mənə çox xoş idi. Onlar Bakı buxtasını təmizləmək layihəsini təklif 
74 
 
edirlər ki, özünün dediyi kimi, adamlar burada çimə bilsinlər. Mən isə ona dedim: bax, siz 26-cı ili deyirsiniz, 
mən isə burada 39-cu, 40-cı illərdə dəniz hamamında çimmişəm. Bunun qiyməti 20 qəpik idi. 
Xatirimdədir, hətta bir dəfə – o vaxtlar mənim hələ 13 yaşım vardı, Naxçıvandan gəlmişdim, qardaşımgildə 
yaşayırdım – vaxt yadımdan çıxmış və mən çox gecikmişdim. Evdə narahat olmağa başlamışdılar ki, görəsən 
mən haradayam. Yaxşı ki, qardaşım mənim dəniz hamamında olduğumu bilirdi. Artıq qaranlıq düşürdü. 
Qardaşım gəlib məni oradan çıxartdı, orada həddindən çox olduğuma görə məni hətta cəzalandırdı. Bir sözlə, o 
vaxtlar bulvarda su çox təmiz idi. 
Bulvar bakılıların həqiqətən sevimli yeridir. İndi biz ona Milli park statusu vermişik, onu abadlaşdırırıq. 
Bizdə son bir neçə ildə hər bir mikrorayonda yaradılmış çoxlu gözəl parklar var. Elə mikrorayonlar var ki, 
hərəsində iki park salınmışdır. Adamlar orada istirahət edirlər. Odur ki, bu baxımdan mən öyünə bilərəm. 
İftixar hissi ilə deyirəm ki, mən Bakı şəhərinin kütləvi surətdə yaşıllaşdırılmasının banisiyəm. Axı Bakıda 
yaşıllıq yox idi. Ağaclar yalnız bulvarda və şəhərin mərkəzi hissəsində vardı. Hətta Maksim Qorkinin belə bir 
ifadəsi var – o, əsrin əvvəllərində burada olmuş və yazmışdı ki, Bakıda cəmi bir ağac var. Çünki Bakı neft və 
küləklər şəhəridir. Su yoxdur, burada çaylar yoxdur, ağac isə suvarılmasa bitməz. O Rusiyadadır ki, hər tərəfdə 
meşələr var və sair – onları nə suvarmaq lazımdır, nə də qulluq etmək. 
70-ci illərdə mən Bakı şəhərinin yaşıllaşdırılmasına dair böyük  proqram həyata keçirməyə başladım və belə 
bir şüar irəli sürdüm: hər bakılı iki ağac əkib becərməlidir. Məsələn, siz hava limanından şəhərə gəlirsiniz, yolun 
hər iki tərəfində ağaclar görürsünüz, 26 il əvvəl bu ağaclar yox idi. Hər yan çılpaq idi. O vaxtlar mən həmin 
yolu sahələrə ayırdım, hərəsini rayon partiya komitələrinin birinə tapşırdım, onların arasında yarış təşkil etdim. 
Mən yay aylarında, adətən, şəhər kənarında yaşayırdım və həmişə də bu yol ilə gedib-gəlirdim. Səhər işə 
gedərkən görürdüm ki, ağacların biri solub, başqa birisi isə quruyubdur. İşə gələn kimi zəng vurub tapşırırdım – 
gedin yoxlayın, nə üçün bu ağac belə olmuşdur. Bax, təxminən on beş il, nə qədər ki, burada yaşayırdım, bu işlə 
məşğul oldum. Doğrudur, məndən sonra bu hərəkat zəiflədi. Hərənin bir şeyə həvəsi var, mənim isə meylim 
bunadır. Odur ki, qayıtdıqdan sonra, əvvəla, olmadığım dövrdə kəsilmiş ağacları, yaşıllıqları bərpa etdirdim, 
ikincisi isə, bu işi daha da genişləndirdim. Buna görə də indi bizdə bulvar kimi yerlər çoxdur. Düzdür, bulvar 
dəniz sahilidir, ancaq bizdə başqa gözəl yerlər də var. Bu dəyişiklikləri gördüyünüzə görə sağ olun. 
O ki qaldı sizin dediyiniz humanitar, insani əlaqələrə, bilirsiniz, bəxtimizdən, bu əlaqələrimiz əslində 
pozulmayıbdır. Rusiyanın, Moskvanın burada nə qədər mədəniyyət günləri keçirilibdir, orada bizim mədəniyyət 
günlərimiz keçirilibdir. Bizdə keçirilmiş tədbirlərdən birində siz də iştirak etmisiniz. 
L e o n i d   D r a ç e v s k i: Bu, Rüstəm İbrahimbəyovun yubileyi idi. 
H e y d ə r   Ə l i y e v: Görün, biz Rüstəmə necə yubiley düzəltmişdik. 
L e o n i d   D r a ç e v s k i: Heyranedici idi! 
H e y d ə r   Ə l i y e v: Yadıma düşdü ki, o vaxt siz bizim «Gülüstan» sarayında olmuşdunuz. Siz mənim 
Arxipovaya göndərdiyim təbrikdən danışdınız. Mən təkcə ona deyil, lap çoxdan, hələ Bakıda, sonralar isə 
Moskvada işlədiyim vaxtlarda tanış olduğum bir çox digər görkəmli incəsənət adamlarına da təbriklər 
göndərirəm. Mən Nazirlər Soveti sədrinin birinci müavini olarkən bir çox sahələrlə yanaşı, mədəniyyətin də 
kuratoru idim. 
L e o n i d   D r a ç e v s k i: Yadımdadır. O vaxtlar mən idmanda işləyirdim. 
H e y d ə r   Ə l i y e v: Mən idmanın da kuratoru idim. Dəmir yolunun, dəniz donanmasının, yüngül 
sənayenin, mədəniyyətin, səhiyyənin, təhsilin də kuratoru idim və s. Ona görə də mən həmin sahələrdə də 
onlarla çoxlu ünsiyyətdə olurdum. Mən onları unutmuram və onlar da bizi yaddan çıxarmırlar. Yeri gəlmişkən, 
onlar burada tez-tez olurlar. Onların, demək olar, hamısı burada olub, böyük konsertlər veriblər. Biz onlar üçün 
çoxlu tədbirlər təşkil etmişdik. Həmyerlimiz Rostropoviç hər il buraya gəlir, burada ustad dərsləri keçir. 
Bir sözlə, bu sahə bizdə yaxşı qalıbdır. Çox yaxşı qalıbdır. Amma gərək iqtisadi hissə də bu səviyyədə olsun. 
L e o n i d   D r a ç e v s k i: Tamamilə doğrudur. 
H e y d ə r   Ə l i y e v: Hər halda, əmin ola bilərsiniz ki, biz Rusiya ilə Azərbaycan arasında səmərəli 
əməkdaşlığın inkişafına yönəldiləcək bütün tədbirləri qətiyyətlə dəstəkləyəcəyik. 
İkitərəfli əlaqələr barədə qərarlarınız çox düzgündür. Çünki biz, dövlət başçıları bir yerə toplaşdıqda bütün 
məsələləri bir gündə həll etmək mümkün deyildir. İkitərəfli müqavilələr olduqda isə, məsələlər həll edilir. Bu 
bizə məsələləri dövlət başçılarının görüşündə həll etməyə imkan verəcəkdir. 
V l a d i m i r   P o k r o v s k i (RF MDB-nin işləri üzrə nazirinin müavini): Heydər Əliyeviç, yadımdadır, 
Siz nəinki bir çox sahələrin kuratoru idiniz, həm də müəssisə haqqında ilk ittifaq qanunu hazırlanarkən Nazirlər 
Sovetindən rəhbər idiniz. 
H e y d ə r   Ə l i y e v: Siz iştirak edirdiniz? 
V l a d i m i r   P o k r o v s k i: Mən bu işdə  Sizə kömək edirdim. Sizi  indiyədək xatırlayırlar, o mənada 
ki, bu, həqiqətən ilk addım idi.  
H e y d ə r   Ə l i y e v: Bəs siz hansı səviyyədə iştirak edirdiniz? 
V l a d i m i r    P o k r o v s k i: Mən Prostyakovun müavini idim. 
H e y d ə r   Ə l i y e v: Həə, Prostyakov. İndi o harada işləyir? 
75 
 
L e o n i d   D r a ç e v s k i: O bizdə nazir müavinidir. 
H e y d ə r   Ə l i y e v: Mən Prostyakovu yanvarda MDB dövlət başçılarının görüşü zamanı gördüm. O 
mənə yaxınlaşdı, ondan soruşdum: Sən haradasan? O dedi: dövlət xidmətinə qayıtmağı qərara almışam. 
Siz deyən 1983-cü ildə olub. Bu, əmək kollektivi haqqında qanun, sonralar isə dövlət müəssisəsi haqqında 
qanun hazırladığımız vaxtlarda ilk addım idi. Birinci addımı 1983-cü ildə, ölkəyə Andropovun rəhbərlik  etdiyi 
vaxtlarda atmışdıq. İkinci addımı isə 1985-ci ildə atdıq. Birinci halda mən Siyasi Büronun üzvü kimi, həmin 
komissiyanın sədri idim, ikinci halda sədr Rıjkov olmuşdur, mən onun müavini idim. Amma əsas işi mən 
aparırdım. 
Xoşdur ki, mən bu qədər adamla işləmişəm. Doğrudur, vaxt keçib getmişdir. Lakin onlarla görüşmək mənə 
xoşdur. 
V l a d i m i r   P o k r o v s k i: Heydər Əliyeviç, xatırlatmaq istəyirəm ki, burada ağacları heç də təkcə 
sizin adamlar əkmirdilər. Bakıda təbliğatçıların və təşviqatçıların qurultayı keçirilərkən biz də ağac əkmişdik. 
H e y d ə r   Ə l i y e v: Mənim proqramımı yerinə yetirirdiniz. Çox xoşdur.  
 
 
76 
 
 
BİRLƏŞMİŞ MİLLƏTLƏR TƏŞKİLATININ İNSAN HÜQUQLARI KOMİSSİYASININ 
İŞGƏNCƏLƏRƏ QARŞI XÜSUSİ MƏRUZƏÇİSİ NAYCEL RODLİ VƏ ONU MÜŞAYİƏT 
EDƏN ŞƏXSLƏRLƏ GÖRÜŞDƏ SÖHBƏT 
 
Prezident sarayı 
 
15 may 2000-ci il 
 
H e y d ə r   Ə l i y e v: Hörmətli qonaqlar, mən sizi salamlayıram. Azərbaycana xoş gəlmisiniz. Bilirəm 
ki, bir neçə gündür ki, buradasınız. Mən buna şadam. Çünki gələn qonaqların Azərbaycanda çox olması bizim 
üçün nə qədər əhəmiyyətlidir. Ölkəni tanımaq üçün, ölkə ilə tanış olmaq üçün bir gün, iki gün o qədər yetərli 
deyil. Siz bu barədə bizim ölkəmizə gələn başqa adamlardan fərqlənirsiniz. Çox görüşlər keçirmisiniz. Amma 
hesab edirəm ki, yəqin bizim cəmiyyətimizlə, şəhərlə də tanış olmusunuz. Buyurun. 
N a y c e l   R o d l i: Cənab Prezident, məni qəbul etdiyinizə görə çox sağ olun. Həqiqətən, bizim burada 
keçirdiyimiz vaxt, səfərimiz çox maraqlı olmuşdur. Təmasda olduğum həmkarlarım əllərindən gələni etmişlər 
ki, biz yalnız intensiv görüşlər keçirməyək, yalnız ofislərin içərisini görməyək, həbsxanalarda, zindanlarda 
olmayaq, eyni zamanda şəhərin görkəmli yerlərini də görək. Praktiki olaraq onlar bizi şəhərin gözəl yerlərinə 
aparmışlar. Onlar əllərindən gələni etmişlər ki, mən az da olsa Azərbaycan mədəniyyəti haqqında məlumat alım. 
H e y d ə r   Ə l i y e v: Bu  çox yaxşıdır. Çünki Azərbaycana gələnlərdən həbsxanalara, zindanlara gedən 
yalnız sizsiniz. Onların heç biri  zindanı görmür. Ona görə sizin üçün başqa yerləri  görmək daha çox lazımdır 
ki, bir az balans yaratsın. 
N a y c e l   R o d l i: Hər şeydən əvvəl, rəsmi dövlət  sektorundan olan həmkarlarıma əməkdaşlığa görə 
minnətdarlığımı bildirmək istəyirəm. Bilirəm ki, cənab Fuad Ələsgərov səfərin proqramını hazırlamaq, 
nümayəndələrin buraya gəlməsi və burada hansı planlar üzrə işləməsi üçün həddindən artıq çox iş görmüşdür. 
Xarici İşlər Nazirliyində insan haqlarına cavabdeh şəxs də səfər vaxtı bizimlə çox sıx işləmişdir. Praktiki olaraq, 
burada olduğum müddətdə məni maraqlandıran bütün nazirlərlə görüşlərim təşkil edildi. İstədiyim bütün təcrid-
xanalara, həbsxanalara baş çəkə bildim. Mənim üçün bu şərait yaradıldı və istədiklərimizin hamısına nail olduq. 
Burada olduğumuz müddətdə bütün lazımi yerlərə getdik və gördük ki, keçmiş SSRİ-nin digər  yerlərində 
olduğu kimi, burada da müəyyən dəyişikliklər baş verməkdədir. Bütün bunlara görə, mənimlə təmasda olan 
həmkarlarıma minnətdarlığımı bildirirəm. Onlar əllərindən gələni etdilər ki, bizim bu səfərimiz səmərəli olsun. 
Hazırda, bugünkü vəziyyətdə mən hələ ki, heç bir nəticə çıxarmaq istəmirəm, heç bir şərh vermək, yaxud da 
məsləhət vermək fikrində deyiləm. Bizim proqramımız o qədər sıx idi, aldığımız məlumat o qədər çoxsahəli idi 
ki, yəni biz həm rəsmi, həm də qeyri-rəsmi – müxtəlif mənbələrdən aldığımız məlumatların hamısı haqqında 
yenidən fikirləşməliyik, onlardan  nəticə çıxarmalıyıq. Lakin qeyd etmək istəyirəm ki, ölkədə gedən ümumi 
inkişaf artıq bizim məşğul olduğumuz sahəyə də toxunmuşdur və bu, çox vacibdir. 
Əlbəttə, bu mənim vəzifəmə birbaşa daxil olmasa da, lakin böyük məmnuniyyətlə bildirmək istəyirəm ki, 
Sizin ölkədə ölüm hökmü ləğv edilmişdir və buna tam əməl olunur. Bilirəm ki, insan hüquqlarının qorunmasına 
dair Sizin bir neçə qərarınız olmuşdur və eyni zamanda işgəncələrə qarşı cəmiyyətin verdiyi məsləhətlərə də 
lazımi qaydada əməl edilir. Hazırda Siz və ofisiniz əsas hüquqi islahatlar üzərində işləyirsiniz və bunun ən 
böyük kulminasiyası Cinayət Prosessual Məcəlləsinin qəbul edilməsi olacaqdır. Əlbəttə, çox istərdim səfərim 
bir qədər sonra olaydı ki, mən bütün bunların nəticəsini görə biləydim. Lakin artıq indidən əminəm ki, onların 
çox böyük təsiri olacaqdır. 
Cənab Prezident, Siz cinayətkarların saxlanıldığı yerlərə getmək haqqında danışdınız. Mən böyük 
məmnuniyyətlə qeyd etmək istəyirəm ki, Siz beynəlxalq təşkilatlarla, Qızıl Xaç Komitəsi ilə razılığa gəlmisiniz 
ki, onlar  gəlib zindanlarda saxlanılan adamları görə bilsinlər. 
Ümumiyyətlə, mən əsas etibarilə vəziyyəti bu cür qiymətləndirirəm. Lakin əgər siz hansısa spesifik 
məsələlərə toxunmaq istərsinizsə, bunu bir qədər dar çərçivədə müzakirə etməyə hazıram. 
H e y d ə r   Ə l i y e v: Sizə təşəkkür edirəm. Sizin verdiyiniz bu məlumatlar, təbiidir ki, məndə böyük 
məmnuniyyət hissi doğurur. 
Siz artıq qeyd etdiniz ki, bu sahədə biz bir çox qərarlar qəbul etmişik və bir çox tədbirlər həyata keçirmişik. 
Ancaq başqa sahələrdə olduğu kimi, bu sahədə də indi beynəlxalq hüquq normalarına uyğun, Birləşmiş Millətlər  
Təşkilatının sənədlərinə uyğun iş aparmaq bizim üçün  yenidir. Təbiidir, mən hesab etmirəm ki, burada biz hər 
şeyə nail olmuşuq. Amma eyni zamanda çox məmnunam ki, siz qeyd etdiniz – xeyli işlər görülübdür və düz 
istiqamətdə gedir. 
Sizin bu səfəriniz bizim üçün çox əhəmiyyətlidir. Çünki indi sizin  burada məşğul olduğunuz sahə elə bir 
sahədir ki, bunu biz özümüz dərindən təhlil etmək imkanında deyilik. 
Mən bir prezident kimi, iqtisadi islahatları keçirəndə onların nəticəsini özüm görürəm, istədiyim şey ilə də 
tanış oluram və bunu bilirəm. Kənd təsərrüfatı, sənaye, maliyyə sistemi – bunlar hamısı bizim üçün tanış 
77 
 
sahələrdir. Amma mən şəxsən prezident kimi, yaxud da ki, mənim aparatımın başqa işçiləri həbsxanaya gedib 
orada olan vəziyyəti siz  öyrəndiyiniz kimi öyrənə bilmərik. 
Mən qərarlar qəbul edirəm və tələb edirəm ki, müvafiq icra orqanları o qərarları yerinə yetirsinlər. Bilirəm 
ki, onlar yerinə yetirməyə çalışırlar. Bu barədə mənə məlumatlar verirlər. Amma bu nə qədər bizim istədiyimiz 
səviyyədədir, yaxud da ki, beynəlxalq hüquq normalarının tələbi səviyyəsindədir – biz onu müəyyən edirik, 
amma sizin kimi müəyyən edə bilmərik. Ona görə sizin bu səfəriniz çox əhəmiyyətlidir. 
Mən sizə açıq deyə bilərəm ki, sizin bu barədə müşahidə etdiyiniz bütün nöqsanların aradan qaldırılmasına 
biz hazırıq. Siz demədiniz, amma bilirəm ki, siz nöqsanlar müşahidə etmisiniz. Mənə deməyə o əsas verir ki, siz 
artıq qeyd etdiniz ki, son vaxtlar bizim qəbul etdiyimiz qərarlar nəticəsində müəyyən işlər görülüb və müəyyən 
nailiyyətlər əldə olunur. Buna  görə sizin bu  səfəriniz çox əhəmiyyətlidir. Mən sizə təşəkkür edirəm. Çox iş 
görmüsünüz.  
O ki qaldı – deyirsiniz, Cinayət Prosessual Məcəlləsinin qəbul olunmasını görmək istərdiniz – dəvət edirəm, 
ikinci dəfə gələsiniz, həmin məcəllə qəbul olunandan sonra ikinci dəfə gəlib bunlara baxasınız. Onda hər şey 
tamam olar. Mən təşəkkür edirəm. Ola bilər, bəzi məsələləri mənə demək istəyirsiniz. 
 
 
 
 
78 
 
 
NORVEÇİN KRALI  ƏLAHƏZRƏT V HARALDA 
 
Əlahəzrət! 
Norveç Krallığının milli bayramı – Konstitusiya günü münasibətilə Sizə, kral ailəsinin üzvlərinə və dost 
Norveç xalqına səmimi salamlarımı və təbriklərimi yetirir, Sizə möhkəm cansağlığı və səadət, ölkənizə sülh, 
tərəqqi və əmin-amanlıq arzulayıram. 
Mən Azərbaycan Respublikası ilə Norveç Krallığı arasında hərtərəfli əlaqələrin inkişafına böyük əhəmiyyət 
verirəm. 
İnanıram ki, ölkələrimizin dostluq və əməkdaşlıq münasibətləri xalqlarımızın mənafeyi naminə getdikcə 
möhkəmlənəcəkdir. 
 
Hörmətlə və ehtiramla, 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 15 may 2000-ci il 
79 
 
 
NORVEÇ KRALLIĞININ BAŞ NAZİRİ 
ZATİ-ALİLƏRİ CƏNAB YENS STOLTENBERQƏ 
 
Hörmətli cənab Baş nazir! 
Norveç Krallığının milli bayramı – Konstitusiya günü münasibətilə Sizi və dost Noveç xalqını ürəkdən 
təbrik edirəm. 
Mən Azərbaycan Respublikası ilə Norveç Krallığı arasında dostluq və hərtərəfli əməkdaşlıq münasibətlərinin 
inkişafını yüksək qiymətləndirirəm. Əminəm ki, xalqlarımızın mənafeyi naminə biz bu əlaqələrin 
genişlənməsinə nail olacağıq. 
Cənab Baş nazir, Sizə cansağlığı və fəaliyyətinizdə uğurlar, ölkənizə əmin-amanlıq və firavanlıq 
arzulayıram. 
 
Hörmətlə, 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 15 may 2000-ci il 
 
80 
 
 
RESPUBLİKA MİLLİ TƏHLÜKƏSİZLİK NAZİRLİYİNDƏ İDMAN-SAĞLAMLIQ 
KOMPLEKSİNİN AÇILIŞI MƏRASİMİNDƏ NİTQ 
 
16 may 2000-ci il 
 
Hörmətli zabitlər!  
Hörmətli xanımlar və cənablar!  
Əziz dostlar!  
Mən sizi – Milli Təhlükəsizlik Nazirliyinin bütün əməkdaşlarını, bütün kollektivini bugünkü hadisə 
münasibətilə – idman-sağlamlıq kompleksinin tikilib başa çatması və onun istifadəyə verilməsi münasibətilə 
ürəkdən təbrik edirəm. Arzu edirəm ki, bu idman-sağlamlıq kompleksindən Milli Təhlükəsizlik Nazirliyinin hər 
bir əməkdaşı səmərəli istifadə etsin, öz sağlamlığını möhkəmləndirsin və öz ömrünü uzatsın.  
Tikmək, yaratmaq, qurmaq, abadlaşdırmaq həmişə cəmiyyətdə, xalqda böyük minnətdarlıq hissi 
doğurmuşdur. Bu gün də belədir, gələcəkdə də belə olacaqdır. Ona görə də burada son illər aparılan bu işlər, tikilmiş 
bu gözəl binalar, doğrudan da gözəl bir idman-sağlamlıq kompleksinin yaranması və sizin əsas binanın ətrafının 
abadlaşması, gözəlləşməsi təqdirəlayiqdir.  
Mən bunu yüksək qiymətləndirirəm və bu münasibətlə sizi ürəkdən təbrik edirəm.  
Bu gün müstəqil Azərbaycan dövlətinin Milli Təhlükəsizlik Nazirliyi əməkdaşlarının yaxşı işləməsi, yaxşı 
fəaliyyət göstərməsi, öz fiziki sağlamlığını daim saxlaması, hətta möhkəmləndirməsi, yaxşı istirahət etməsi üçün 
çox gözəl imkanlar yaranıbdır. Bu imkanlar göz qabağındadır. Bu məni sevindirir. Çünki təhlükəsizlik 
orqanlarının əməkdaşları həmişə gərgin işləmişlər. Bu gün isə – Azərbaycan dövlət müstəqilliyi əldə edəndən 
sonra, müstəqil dövlət olandan sonra milli təhlükəsizlik orqanlarının işçiləri daha da çox işləməlidirlər və 
onlardan daha da gərgin iş tələb olunur. Gərgin iş tələb olunmaqla yanaşı, onlara qayğı göstərilir, onların həm 
şəxsi həyatının, həm də iş şəraitinin bu gərgin işə dözmək üçün layiqli olması təmin edilir.  
Bu baxımdan hesab edirəm ki, indi Azərbaycan Milli Təhlükəsizlik Nazirliyinin böyük bir kompleksi var və bu 
kompleks həm yaxşı işləməyə, həm də yaxşı istirahət etməyə böyük imkanlar yaradır. Bir daha qeyd etmək 
istəyirəm ki, burada son illər görülən işləri mən yüksək qiymətləndirirəm. Bunların hamısı səmərəli iş üçün 
lazımdır. Bu işlərin belə səviyyədə aparılması münasibətilə Milli Təhlükəsizlik naziri Namiq Abbasovun 
fəaliyyətinə yüksək qiymət verirəm.  
Qurmaq, yaratmaq, abadlaşdırmaq ənənəsi Azərbaycanda həmişə olubdur. Kim ki bunu edibdir, o həmişə 
insanların hörmətini qazanıbdır və izlər qoyubdur.  
Burada qeyd edildiyi kimi, vaxtilə – 70–80-ci illərdə görülən işlər Azərbaycanın hər yerində bütün insanlara 
məxsusdur, ölkəmizin vətəndaşlarına, bu gün bizim müstəqil dövlətimizə, onun azad vətəndaşlarına məxsusdur. 
Bu, böyük nailiyyətdir. Bu işlərdə mənim xidmətim olduğuna görə, mən bununla həmişə fəxr etmişəm və fəxr 
edirəm.  
Mən bu gün burada ətrafa baxarkən keçmişi xatırlayıram. Keçən dəfə görüşümüzdə biz Azərbaycanın 
təhlükəsizlik orqanlarının tarixi haqqında danışdıq. Bu tarixin bir hissəsində mən bu orqanların tərkibində 
olmuşam, işləmişəm, zəhmət çəkmişəm və əlimdən gələni etmişəm. Ancaq o vaxtlar bizim belə imkanlarımız, 
belə şərait yox idi. Milli Təhlükəsizlik Nazirliyinə indi də məxsus olan o bina – vaxtilə ona sadəcə olaraq 
deyirdilər «dəniz kənarındakı bina», gənclər bunu bilmirlər, insanlar bir-biri ilə danışanda, «NKVD», «KQB» 
haqqında deyəndə bu təşkilatların adlarını çəkmirdilər, «dəniz kənarındakı bina» deyirdilər. O vaxt həqiqətən, 
37–38-ci illərin repressiyasına, ondan sonrakı bəzi bir çox əyintilərə görə, ora qorxulu bir bina idi və insanlar 
oradan çox qorxurdular – o bina keçmişdə, əsrin əvvəllərində tikilmiş bir binadır. Hansısa sahibkarlara məxsus 
olmuşdur. Gərək ki, Xəzər dənizi gəmiçilərinə, ya kimlərəsə məxsus olmuşdur, onu tikiblər. Azərbaycanda 
sovet hakimiyyəti qurulandan sonra o bina təhlükəsizlik orqanlarına verilmişdi. O binada bir çox nəsillər 
işləmişdir. O binada işləmək mənə də nəsib olmuşdur. Mən 26 il təhlükəsizlik orqanlarında işləmişəm. Onun, 
demək olar ki, 19 ilini o binada işləmişəm.  
O vaxtlar biz heç zaman çox böyük tələblər irəli sürmürdük. O vaxtlar – mən 50-ci ildə o binaya gəlmişdim – 
mənə elə gəlirdi ki, bu çox gözəl bir binadır, gözəl şəraitdir, yaxşı işləyirik və bina da yaxşıdır, otaqlar da, 
kabinetlər də, hər şey də yaxşıdır. İşləmək lazımdı, biz də işləyirdik. Amma təhlükəsizlik orqanları əməkdaşlarının 
istirahətini təmin etmək üçün o vaxtlar da, demək olar ki, bir yaxşı təşəbbüs irəli sürülmüşdü.  
Bu təklif təxminən 50-ci ildə irəli sürülmüşdü ki, Bilgəhdə ilk dəfə bizim təhlükəsizlik orqanlarının istirahət 
evi tikilsin. Xatirimdədir, o istirahət evi hələ yox idi. Orada abadlıq işləri aparırdıq. Biz də bazar günləri gedib 
orada iş görürdük, yer qazırdıq, ağac əkirdik. Haradasa mənim arxivlərimdə gərək ki, bir neçə fotoşəkil 
olmalıdır – həmin o 50–51-ci illərdə biz orada ağaclar basdırırdıq. Onda bina da yox idi, heç bir şey yox idi.  
Ancaq xatirimdədir, 1952-ci ildə orada ilk bina tikildi. Artıq 1953-cü ildə insanlar orada istirahət etməyə 
başladılar. Ondan sonra hər il, xüsusən yay vaxtı bizim işçilərimiz orada istirahət edirdilər. Biz Azərbaycandakı 
bütün başqa təşkilatlardan fərqlənirdik. Ona görə ki, bizim özümüzün istirahət evimiz vardı, gəlib orada istirahət 
81 
 
edirdik. Çoxları da çalışırdı ki, yay vaxtı ora putyovka alsınlar. Bu da böyük bir problem idi. Çünki putyovka 
çatmırdı. Amma kimsə, bizim təhlükəsizlik orqanlarında işləməyən adamlardan – alimlərdən, yaxud da vəzifəli 
adamlardan – ora putyovka ala bilirdisə, özünü çox xoşbəxt hesab edirdi.  
Mən işləyərək uzun illər orada istirahət etmişəm. Mənim belə xasiyyətim olubdur ki, bəziləri kimi, mən ayrı-
ayrı kurortlara, sanatoriyalara gedən adam olmamışam. Mən həmişə o minimumla kifayətlənmişəm. Demək olar 
ki, o illər mənim həyatımın yay dövrü orada keçibdir. Bir müddət olurdu ki, bir aylıq putyovka götürüb orada 
istirahət edirdim. Sonra da rəhbər vəzifədə olanda – orada ayrı-ayrı evlər vardı – o evlərdə bizə bir, yaxud iki 
otaq verirdilər, orada yaşayırdıq. Sonra isə yenə də mənim təşəbbüsümlə orada, dəniz kənarında ilk istirahət 
korpusu tikildi. Köçdük, orada yaşadıq. Bundan sonra isə mən, bilirsiniz ki, Dövlət Təhlükəsizlik Komitəsinin 
sədri oldum, köçdüm o biri evə. İndi orada Namiq Abbasov yaşayır.  
Yəni bunları niyə xatırlayıram? Bu gün buraya gəlib kollektivi görəndə bunlar mənim yadıma düşdü.  
Məsələn, mənim övladlarım – İlham buradadır, qızım Sevil ondan böyükdür – anadan olandan böyüyənə 
qədər onların yay dövrü həyatı həmişə orada keçibdir. Amma tək mən deyildim, bizim bütün kollektiv, çoxları 
putyovka alıb, yayda gəlib orada dincəlirdi. Bazar günləri, altıncı günlər çoxları, demək olar ki, hamı ora gəlirdi, 
dənizin kənarında yer tuturdu, istirahət edirdi, özləri ilə yemək – yumurta, kotlet və sairə gətirirdilər, istirahət 
edirdilər, çimirdilər. Biz özümüzü xoşbəxt bir adam kimi hiss edirdik. Yəni biz milli təhlükəsizlik orqanlarının – 
o vaxt «milli» sözü yox idi – işçilərinin istirahətini o vaxtdan təşkil etməyə başladıq. O vaxt mən həmin istirahət 
evinin genişləndirilməsi və abadlaşdırılması ilə bağlı xeyli işlər də gördüm.  
Orada bir damba vardı, dağılmayıb ki? Siz ondan istifadə edirsinizmi?  
N a m i q   A b b a s o v: Dağılıbdır.  
H e y d ə r   Ə l i y e v: Dağılıbdır, təəssüflər olsun. Amma son vaxtlaradək dağılmamışdı. Çünki mən 
burada Mərkəzi Komitənin birinci katibi işləyərkən yay vaxtı bir-iki dəfə oraya getmişdim. Onda hələ var idi. 
Təxminən 1980–1981-ci illərdə yay vaxtı hərdən mən o istirahət evi üçün darıxırdım, oraya gedirdim. Bəzən də 
qayıqla gedirdim, orada çimərliyə çıxırdım. Bizim uşaqlar oraya o qədər öyrənmişdilər ki, mən Zuğulbaya, 
dövlət bağına köçəndən sonra da çox vaxt oraya gedirdik – İlham da, Sevil də. Çünki ora bizim üçün doğma 
olmuşdu.  
Ancaq o vaxt başqa imkanımız yox idi. Sonra isə mən Azərbaycanın rəhbəri olduğum zaman, təbiidir ki, biz 
orada bir çox binalar tikdirdik, yaratdıq və bizim Təhlükəsizlik Komitəsinin binasının tikintisi gündəlikdə 
durdu. Dedim, yer tapın və bu işə başlayın. Gəlib bu yeri tapdılar. O vaxt layihəni hazırladılar. Mən də bunu öz 
himayəmə götürdüm və bu binanı tikdirdik.  
Doğrudur, o vaxt mərkəzdən – çünki bu təşkilat həmişə mərkəzdən maliyyələşdirilirdi – layihələri və sair 
sənədləri apararaq müəyyən vəsait aldılar. Amma o vəsait çatmadı, yetərli deyildi. O vaxt mən Azərbaycanın 
yerli, respublika büdcəsindən daim buraya vəsait ayırırdım. İnşaatçılara həmişə nəzarət edirdim ki, bu bina 
tikilib hazır olsun. Azərbaycanda mənim belə əsərlərim çoxdur. Bu bina mənim üçün daha da əzizdir. Çünki 
mən gəncliyimi sizin indi işlədiyiniz təşkilatda keçirmişəm, həmin çətin dövrləri görmüşəm. Ona görə də imka-
nım olduğu vaxtda mənim üçün doğma, gəncliyimi keçirdiyim, vaxtilə işlədiyim bir təşkilata daha da yaxşı 
şərait yaratmaq üçün çalışmışam, bunu etmişəm. Mənə doğma olan təşkilat üçün, sizin üçün, gələcək nəsillər 
üçün bu binanı mən yaratmışam.  
Təəssüf ki, sonra bu bina başqa əllərə düşdü, hansılar ki, bunun nə qədrini, nə də qiymətini bilirdilər, bundan 
başqa məqsədlər üçün istifadə edirdilər. Məsələn, təəssüflər olsun ki, 1990-cı ildə Azərbaycana sovet ordusunun 
böyük qoşun hissələrinin gəlməsini təmin edən qərargah bu binada yerləşibdir. Təəssüf olsun ki, bu binada 
işləyən adamların bəziləri o vaxt böyük cinayətlər də ediblər. 1990-cı il yanvarın 19-dan 20-nə keçən gecə 
televiziyanın partladılması planının həyata keçirilməsinə də bu binadan rəhbərlik olunubdur. Bunlar da 
həqiqətdir.  
Ancaq görürsünüz ki, bunlar müvəqqəti hallar idi. Tarixin müəyyən, ağır mərhələləri idi. Xalqımız o dövrü 
yaşadı. İndi bu bina artıq müstəqil Azərbaycanın milli təhlükəsizliyini təmin edən nazirliyə məxsusdur.  
Demək, o illər – sovet hakimiyyəti illərində bizim gördüyümüz işlər bu günümüz üçün faydalıdır. O vaxt 
bəlkə də çoxları düşünmürdü ki, bu böyük binalar, qurğular, böyük fabriklər və zavodlar bir ilə, iki ilə, üç ilə 
deyil, on illərə, yüz illərə lazımdır.  
Siz buraya neçənci ildə köçdünüz?  
N a m i q   A b b a s o v: 1989-cu ildə.  
H e y d ə r   Ə l i y e v:  Təsəvvür edin, məsələn, 1920-ci ildən 1989-cu ilə qədər bu təşkilat həmin o köhnə 
binada yerləşibsə və əgər bu binanı biz tikib yaratmasaydıq indi müstəqil dövlətimiz belə böyük bir sərvətə 
malik olmazdı. Açığını deyim ki, indi belə bir binanı tikməyə bizim imkanımız da yoxdur. Yəni o illərdə bizim 
gördüyümüz işlər Azərbaycanın bu gün müstəqil dövlət kimi öz fəaliyyətini həyata keçirməsi, öz istədiyini 
yerinə yetirməsi, öz siyasətini aparması üçün gözəl şərait yaradıbdır. İndi siz nazirliyin binasını genişləndirmi-
siniz, inkişaf etdirmisiniz. Yəni vaxtilə bizim yaratdığımız binanın əsasında siz – yeni nəsil yeni işlər 
görmüsünüz. İndi, Allah belə gətiribdir ki, bu işlər yenə də Azərbaycana mənim rəhbərlik etdiyim dövr ilə 
əlaqədardır, yəni mənim himayəm altında olubdur. Bu da məni sevindirir.  
82 
 
N a m i q  A b b a s o v: Sizin sayənizdə mümkün olmuşdur.  
H e y d ə r  Ə l i y e v: Bəli, təbiidir. Ona görə də bütün bunların hamısı birlikdə çox sevindirici haldır. 
Keçmişə nəzər salaraq demək istəyirəm ki, tarixdə Azərbaycanın təhlükəsizlik orqanları işçilərinin belə iş 
şəraiti, belə istirahət şəraiti heç vaxt olmayıbdır.  
İndi burada idman-sağlamlıq kompleksi yaranıbdır. Bizim təşkilatda o vaxtlar da idman-sağlamlıq proqramı 
var idi. Moskvadan əmr vardı ki, hər bir çekist gərək mütləq daim fiziki hazırlıqla məşğul olsun. Yadımdadır, 
məcburi olaraq, bilmirəm həftədə iki dəfə idi, yoxsa üç dəfə idi – yəqin Yusifzadənin yadındadır – mütləq fiziki 
hazırlıqla məşğul olmaq üçün iş vaxtından bir saat ayrılırdı. Mənim özüm də həmin o proqram çərçivəsində 
çalışan adamlardan olmuşam.  
Ancaq o vaxt bizim nə imkanımız vardı? O vaxt bizim o binanın yanında «Dinamo» klubu vardı, onu da bizə 
həmişə vermirdilər. Çünki o həm bizim idi, həm də Daxili İşlər Nazirliyinin idi. Orada başqa idmançılar da 
olurdular. Məsələn, işimiz saat 9-da başlayırdı, biz saat 8-də oraya gəlirdik. Kimi voleybol oynayırdı, kimi 
basketbol oynayırdı, kimi ştanq qaldırırdı, sonra kim isə adicə gimnastika edirdi. Mən özüm bunların hamısını 
keçmişəm. Düzdür, bəziləri zorla gəlirdilər. Hətta proqramın bu hissəsini buraxanları o vaxt cəzalandırırdılar. 
Bu məcburi idi. Nəyə görə məcburi idi? Çünki hərbi qulluqda olan belə adamlar mütləq gərək fiziki cəhətdən 
sağlam olsun, möhkəm olsunlar.  
O vaxt bizim belə çarhovuzumuz, belə imkanlarımız da yox idi. Yenə də deyirəm, «Dinamo»nun bir zalında 
hamımız yığışırdıq, kim ora düşə bilmirdisə ətrafda – bulvarda qaçırdı. Yaxud da, bizim orada bədən tərbiyəsi 
təlimatçımız vardı, o bizi dəstə ilə düzürdü, gimnastika üzrə ayrı-ayrı təmrinləri yerinə yetirməyimizə rəhbərlik 
edirdi. Ona görə də o vaxt biz bu çətinliklər içərisində yaşamışıq, gərgin işləmişik. Amma indi isə müstəqil 
Azərbaycanda sizin üçün çox gözəl imkanlar yaranıbdır.  
Yenə də deyirəm, mən bu gün bütün bunlarla tanış olaraq sizə görə sevinirəm. Çünki Azərbaycanın 
prezidenti kimi, mən istəyirəm ki, ölkəmizin vətəndaşlarının hamısı sağlam, hamısı yaxşı fiziki hazırlıqlı olsun. 
Xüsusilə, dövlət işində, hərbi işdə, təhlükəsizlik orqanlarında işləyənlər. Siz fiziki cəhətdən nə qədər sağlam 
olsanız, o qədər də yaxşı işləyəcəksiniz. Təbiidir ki, həm fiziki hazırlığınız, həm də ümumi hazırlığınız olmalı-
dır. Amma fiziki hazırlıq əsas şərtlərdən biridir.  
Ona görə də mən əmin olduğumu bildirmək istəyirəm ki, siz bu imkanlardan səmərəli istifadə edəcəksiniz və 
daha da yaxşı işləyəcəksiniz. Amma burada bir təhlükə var. Belə gözəl bir yer bəzən adamları çaşdırır – işi 
qoyub gedir, orada məşğul olur. Soruşanda da deyir ki, «mən fiziki hazırlığımı, fiziki vəziyyətimi 
möhkəmləndirirəm». Belələri də olubdur. Vaxtilə, biz işləyən vaxtlarda içərimizdə belələri də vardı. Mən bun-
ların hamısını görmüşəm. Ona görə mən belə mücərrəd söz danışmıram, həyatda gördüklərimi danışıram. İndi 
də belələri ola bilər. Ona görə də hesab edirəm ki, müəyyən rəislər nəzarət edəcəklər ki, belə imkanlardan sui-
istifadə olunmasın. İş vaxtı işləmək, istirahət vaxtı istirahət etmək lazımdır. Fiziki hazırlıq tədbirlərini vaxtında 
aparmaq lazımdır. Bunu mənim sizə deməyim bəlkə də artıqdır. Başqa adam olsaydı, bunu deməzdi. Amma 
mən həyatımda bunu, belə faktları gördüyüm üçün və rəhbər vəzifədə olduğuma görə bəzən ayrı-ayrı işçiləri 
buna görə cəzalandırdığım üçün bunları sizə deyirəm ki, biləsiniz.  
Milli Təhlükəsizlik Nazirliyinin qarşısında çox böyük vəzifələr durur. Məni sevindirən hal budur ki, indi 
görürəm ki, böyük bir kollektiv, gənc insanlar və hamısı da azərbaycanlı, bizim bu vacib təşkilatımızda – Milli 
Təhlükəsizlik Nazirliyində işləyirlər, çalışırlar.  
Doğrudur, 1987-ci, 1988-ci illərdən sonra bizim təhlükəsizlik orqanlarında bu təşkilata zərbə vurmaq halları 
olmuşdur. Amma ona baxmayaraq, 1993-cü ildən sonra Milli Təhlükəsizlik Nazirliyinin tərkibi sağlamlaşdı, 
təmizləndi, layiqli olmayan adamlar bu təşkilatdan kənarlaşdırıldılar. İndi mən belə hesab edirəm ki, burada 
sağlam bir kollektiv yaranıbdır. Bu sağlam kollektiv Milli Təhlükəsizlik Nazirliyinin üzərinə düşən vəzifələri 
yerinə yetirməyə qadirdir.  
Bu indi artıq bizim – bilavasitə müstəqil Azərbaycanın, Azərbaycan dövlətinin mühüm orqanıdır. Məni 
sevindirən odur ki, bu millidir. Milli adıdır, amma tərkibi də millidir. Mən bunu nə üçün deyirəm? Çünki biz 
sizinlə təhlükəsizlik orqanlarının yaranmasının yubileyini qeyd edərkən o tarix haqqında demişik. O tarix bir 
tərəfdən, şərəfli tarixdir, çünki orada da çox şərəfli insanlar olub. Amma eyni zamanda çox əzab-əziyyətli, 
faciəli tarixdir. Çünki o repressiyalar və başqa ədalətsizliklər ki, bu orqanlarda olubdur, bizim xalqımıza, 
millətimizə böyük zərbələr vurubdur. Bunların da səbəbləri çoxdur. Çünki bu repressiyalar o vaxtkı 
hakimiyyətin, kommunist rejiminin siyasəti idi. İkinci tərəfdən, mən onu da xatırlayıram ki, o vaxt bizim bu 
təşkilatda milli kadrlar çox az idi, demək olar ki, yox idi.  
Mən 1950-ci ildə burada, Bakıda işə başlayarkən, xatirimdədir ki, yerli kadrlar – azərbaycanlılar on faizdən 
çox təşkil etmirdi. Qalanların hamısı başqa millətlərə mənsub idi. Özü də hər millətdən var idi. Amma – indi 
adlarını çəkmək istəmirəm – çoxluğu təşkil edən millətlər də vardı. Azərbaycanlılar həm az idi, olanların da 
bəziləri bacarıqsız idi. O vaxtkı siyasəti mən xatırlayıram. Bəzən rəhbər vəzifəyə bacarıqsız  bir azərbaycanlını 
təyin edirdilər ki, sonra desinlər – görürsünüzmü, azərbaycanlı bu işi bacarmır, ona görə də bu vəzifəni 
başqasına vermək lazımdır.  
83 
 
Mən 1950-ci ildə – o vaxt əks-kəşfiyyat şöbəsi vardı, elə indi də var – o şöbədə işə başladım. Şöbənin altı 
bölməsi vardı. Altı bölmədən yalnız birinin rəisi – təkcə mən azərbaycanlı idim. Qalanları başqa millətlərdən 
idi. Şöbənin rəisi azərbaycanlı idi, o qədər də bacarıqlı adam deyildi. Onun üç müavinindən biri də azərbaycanlı 
deyildi. Bax, 1950-ci ildə buranı mən bu vəziyyətdə görmüşəm. Təbiidir ki, hər şey onların əlində idi.  
Ancaq onu da xatırlayıram ki, 1953-cü ildə Stalin rejimi, buradakı Bağırov rejimi başa çatdıqdan sonra bir az 
imkanlar yarandı. Mən 1953-cü ildə həmin o əks-kəşfiyyat şöbəsinin rəisi təyin olundum. Bu imkandan istifadə 
edib şöbəni milliləşdirməyə çalışdım və xeyli iş gördüm. Ancaq eyni zamanda cəzalandım da. İki ildən sonra 
məni cəzalandırdılar, vəzifədən çıxartdılar. Şöbə rəisliyindən baş əməliyyat müvəkkilliyinə qədər vəzifəmi aşağı 
saldılar. Nəyə görə? Apardığım həmin o milliləşmə siyasətinə görə. Çünki onlar o qədər güclü idilər ki, mən 
azərbaycanlıların sayını artırıb şöbədə onları azaltdığıma görə bir bəhanə tapıb məni işdən çıxartdılar. Ancaq 
onlar istədiklərinə nail olmadılar. Sonra yenə məcbur olub məni pillə-pillə, üç ildən sonra öz vəzifəmə 
qaytardılar. Buna məcbur oldular. Ona görə yox ki, onlar bunu istəyirdilər, amma iş bunu tələb edirdi, bu lazım 
idi.  
Bu milliləşdirmə üzündən mən bir dəfə cəzalanmışam. Sonra biz xeyli milliləşdirmə apara bildik. Xüsusən 
mən Azərbaycanın başçısı olduğum dövrdə biz xeyli işlər görə bildik. Təhlükəsizlik Komitəsinin tərkibini xeyli 
milliləşdirə bildik, dəyişdirə bildik. Ancaq Yusifzadənin xatirindədir ki, mən Moskvaya gedəndən sonra – sən 
bir neçə dəfə gəlib Moskvada mənə məruzə etmişdin ki, yuxarıdan məcbur edirlər, başqa vilayətlərdən 10–15 
nəfər adamı göndərirlər ki, biz onları yerləşdirək. Yadındadırmı?  
Amma mənim vaxtımda bu yox idi. Mən Azərbaycana rəhbərlik edəndə bu yox idi. Mən respublikadan 
gedəndən sonra bu proses başlandı. Yusifzadə sədr idi, Moskvada Kremldə mənim yanıma gəlirdi və bir-iki dəfə 
bunu mənə dedi. Ancaq bu, təkcə təhlükəsizlik komitəsində deyildi. Bütün respublika belə idi. Məsələn, məndən 
sonra Kamran Bağırov da bir-iki dəfə gəldi ki, məcbur edirlər ki, başqa-başqa vilayətlərdən kadrlar gətirək. 
Adını da «kadrlar mübadiləsi» qoymuşdular: guya siz azərbaycanlıları verin, getsinlər Ryazanda işləsinlər, 
oradan da gəlib Azərbaycanda işləsinlər. Buradan Ryazana gedən azərbaycanlı o qədər yox idi. Getmək istəyən 
də, təbii ki, az idi. Amma Ryazandan, ya Bryanskdan, o biri, bu biri yerlərdən Azərbaycana gəlmək istəyən çox 
idi. Ona görə də, əlbəttə ki, burada müvazinət pozulurdu və bunu da bilirdilər. Amma adını «kadrlar mübadi-
ləsi» qoyurdular. Bunu həm Təhlükəsizlik Komitəsinin tərkibində, həm də respublikanın başqa sahələrində 
edirdilər.  
Mən bunları xatırlayıram. 1988-ci ildə Ermənistan–Azərbaycan münaqişəsi başlayandan sonra təkcə sizə 
yox, Daxili İşlər Nazirliyinə də nə qədər adam gətirib doldurdular. Neçənci ildə səni sədr təyin etdik?  
Z i y a   Y u s i f z a d ə: 1980-ci ildə.  
H e y d ə r   Ə l i y e v: 1980-ci ildə. Mən böyük çətinliklə bu Dövlət Təhlükəsizlik Komitəsinin sədrliyinə 
azərbaycanlı təyin edilməsinə nail oldum. 1988-ci ildə yenə də Moskvadan başqa millətə mənsub olan adamı 
bura gətirdilər. Gətirən də, təşəbbüskar da o vaxt burada Azərbaycanın rəhbəri olmuşdu. O demişdi ki, burada 
azərbaycanlılar dövlətə sədaqətli deyillər, gərək Moskvadan adam gəlsin. Bunlar da burada işləyənlərin 
bəzilərinin xatirindədir.  
1987-ci ildə mən bir daha Kommunist Partiyasının milli siyasəti haqqında öz fikirlərimi dediyimə və bir çox 
tədbirlərin əleyhinə çıxdığıma görə – elə əsas səbəblərdən biri bu oldu – istefa verməli oldum.  
Beləliklə, bir dəfə Azərbaycanda bu milli siyasəti həyata keçirmək, milliləşdirmək üstündə 1955-ci ildə 
cəzalandım, bir dəfə də Sovet İttifaqının rəhbərlərindən biri olarkən başqa millətlərin hüquqlarını qoruduğuma 
görə, məsələn, Şimali Qafqazda respublikaların başında yerli, həmin millətə mənsub olan adamı çıxarıb onun 
yerinə Moskvadan və ya başqa vilayətlərdən adam gətirib qoyduqlarına görə, yaxud da Qazaxıstanda Kunayevi 
vəzifədən çıxarıb onun yerinə Moskvadan bir adam gətirib qoyulmasına etiraz etdiyimə görə, mən 1987-ci ildə 
istefa verməyə məcbur oldum.  
Burada tarixdən bəzi epizodları mən ona görə yada salıram ki, indi bizə heç kəs deyə bilmir ki, hansı 
millətdənsə kimi hara qoymalısan. Bu məni sevindirir.  
Təbiidir ki, indi Azərbaycanda başqa millətlər də var, onların nümayəndələri də işləyirlər və işləyə bilərlər. 
Ancaq o vaxt biz öz Vətənimizdə, ölkəmizdə, torpağımızda öz millətimizin inkişafını, xüsusən bu dövlət 
orqanlarında, dövlət təhlükəsizlik sistemində bunu təmin edə bilmirdik. İndi isə bu, təmin olunubdur. 
Görürsünüz, buradakıların hamısı milli kadrlardır. Mən buna sevinirəm.  
Arzum, istəyim nədir? Bu ondan ibarətdir ki, bizim milli kadrlar gərək yüksək səviyyəli olsunlar. Onlar həm 
bilikli, həm peşəkar, həm də işə can yandıran, qəlbən işə bağlı adamlar olmalıdırlar.  
Sizin peşəniz elə peşədir ki, burada hər adam özünə yer tapa bilməz. Ola bilər, bu işdə işləməyə kiminsə 
həvəsi olsun, amma onun xüsusiyyətləri buna çatmasın. Ona görə də kadrların seçilməsində, yeni gənclərin işə 
qəbul olunmasında və kadrların irəli çəkilməsində çox həssas, diqqətli olmaq lazımdır. Burada kadrları 
tanışlıqla, dostluqla təyin etmək gərək olmasın. Təəssüf ki, bu qüsur bizdə, Azərbaycanda hələ var. Amma 
burada olmamalıdır. Çünki, yenə də deyirəm, bir Təsərrüfat Nazirliyində, yaxud da başqa bir nazirlikdə 
müəyyən bir vəzifəni tutan adam, ola bilər, öz peşəsini bəlkə o qədər də bilməsin. Amma burada, Milli 
Təhlükəsizlik Nazirliyində – mən bunu öz təcrübəmə, keçdiyim yola görə deyirəm – gərək bu peşəni daxilən 
84 
 
sevən adam olsun, öz şəxsi xüsusiyyətlərinə görə bu peşəyə gərək yararlı adam olsun, eyni zamanda yüksək 
bilikli, işə sədaqətli adam olsun. Bu peşəni sevərək, heç bir şeylə hesablaşmayaraq gecə-gündüz çalışmağa qadir 
adam olsun. Burada belə kadrlar olmalıdır.  
Ümidvaram ki, belə kadrlar get-gedə yaranacaqdır. Çünki sizin qarşınızda çox böyük vəzifələr durur. 
Keçmişdə biz Sovetlər İttifaqının Təhlükəsizlik orqanlarının bir hissəsi idik. Biz Sovetlər İttifaqının 
təhlükəsizliyini qoruyurduq və bu orqanlarda xarici ölkələrin kəşfiyyatçılarının casuslarını axtarırdıq, yaxud da 
ki, daxildə bəzi problemlərlə məşğul olurduq.  
Amma Sovetlər İttifaqı böyük idi. Mən indi bəzən xatırlayıram – bəlkə heç Azərbaycanda o vaxt 
Amerikanın, yaxud da o vaxtkı Sovetlər İttifaqının başqa düşmənlərinin təsəvvür edilən qədər casusları yox idi. 
Bizim beynimizə yerləşdirirdilər ki, axtarmalısınız, tapmalısınız. O vaxt, məsələn, bəlkə də xarici kəşfiyyat 
orqanlarının əsas istiqaməti o yerlərə idi ki, orada həqiqətən Sovetlər İttifaqının xüsusi sirləri – hərbi və başqa 
sirləri var idi.  
Ona görə də o vaxtkı işlə indiki iş arasında fərq böyük olmalıdır. İndi müstəqil Azərbaycana xarici ölkələrin 
xüsusi xidmət orqanlarının marağı hədsizdir, çoxdur. Bunu siz özünüz bilirsiniz. Amma mən də bunu yaxşı 
bilirəm. Bəlkə də siz bunu əlinizdə olan faktlarla, sənədlərlə bilirsiniz. Mən isə bunu o ölkələrin siyasi 
fəaliyyəti, siyasi xətti ilə bilirəm.  
Azərbaycana indi çox böyük maraq var. İqtisadi maraq bizi sevindirir, başqa dostluq maraqları bizi 
sevindirir. Amma Azərbaycanda təxribat aparmaq, ölkəmizin müstəqilliyinə zərbə vurmaq, daxili ictimai-siyasi 
vəziyyəti pozmaq, terror aktları həyata keçirmək, başqa bu cür hərəkətlər həyata keçirmək istəyən və bu 
istiqamətdə fəaliyyət göstərən xarici ölkələrin xüsusi xidmət orqanları var və artıq sizdə olan bir neçə faktlar da 
bunu sübut edir.  
Ona görə də bu gün sizin işiniz o dövrdəki işdən tamamilə fərqlidir. Bu gün siz Azərbaycanın müstəqilliyini 
qoruyanlarsınız. Azərbaycan xalqının azadlığını qoruyanlarsınız. Bizim dövlətimizə xarici ölkələrdən və daxili 
düşmən qüvvələr tərəfindən yönəldilmiş təxribatların qarşısını alanlarsınız. Belə halları aşkara çıxarıb, onları 
ifşa edənlərsiniz. Ona görə də sizin işiniz çoxdur. Bir də deyirəm, sizin işiniz keçən dövrlərdən fərqlidir. 
Azərbaycanın bu keçid dövrü və xüsusən Ermənistan–Azərbaycan münaqişəsi ilə əlaqədar torpaqlarımızın işğal 
edilməsi ilə bağlı yaranmış ağır vəziyyət xarici ölkələrin xüsusi xidmət orqanlarının Azərbaycanda fəaliyyət 
göstərməsi üçün daha da əlverişli şərait yaradır.  
Məsələn, bizim neft strategiyamız dünyada böyük əks-səda, böyük maraq yaradıbdır. Neft strategiyamızın, 
təbiidir ki, Azərbaycanın bu günü, gələcəyi üçün hədsiz qiyməti var. Azərbaycan xalqının gələcək xoşbəxt 
həyatı üçün bu, böyük imkanlardır. Ancaq bunu istəməyənlər, bunun əleyhinə çıxanlar da vardır. Bizim bu 
siyasətimizlə razı olmayan başqa ölkələr də vardır. Onlar bizim bu siyasətimizi pozmaq istəyirlər. Bu 
siyasətimizə görə onlar bizə zərbə vurmaq istəyirlər. Bunlar da vardır. Mən bu sahəni ona görə deyirəm ki, bu 
sahə Azərbaycana ən çox maraq cəlb edən bir sahədir. Amma tək bu sahə deyil.  
Müstəqillik əldə etmək bizim üçün çətin deyildi. Çünki Sovetlər İttifaqı dağıldı və müstəqillik əldə olundu. 
Bəziləri hesab edir ki, onlar Azərbaycanın müstəqilliyi üçün vuruşublar və müstəqilliyi onlar əldə ediblər. Bu, 
yanlış fikirdir, yalandır.  
Sovetlər İttifaqı dağıldı. İstəsəydin də, istəməsəydin də gərək sən öz müstəqilliyini elan edəydin. Sovetlər 
İttifaqı dağılandan sonra sən durub deyəsən ki, yox, mən müstəqil olmuram, Sovetlər İttifaqının tərkibində 
olmaq istəyirəm – bu, mümkün deyil.  
Azərbaycan öz dövlət müstəqilliyini əldə edəndə çox ağır bir vəziyyətdə idi. Həm Ermənistanla müharibə 
vəziyyətində idi, həm də daxili ictimai-siyasi sabitlik pozulmuşdu. Amma bu, həqiqətən tarixi bir hadisədir ki, 
Azərbaycan nəhayət, müstəqilliyini əldə etdi. Müstəqilliyi yaşatmaq, qorumaq, müstəqilliyimizi əbədi və 
dönməz etmək – bu, əlbəttə ki, asan iş deyildir. Bu, müstəqilliyi əldə etməkdən qat-qat çətindir. Yenə də 
deyirəm ki, müstəqillik bizə verildi. Bu, dünyada gedən ictimai-siyasi proseslərin məntiqi nəticəsi idi. Sovetlər 
İttifaqı dağılmalı idi: ola bilər, bir il tez, bir il gec. Sovetlər İttifaqı dağılanda, demək, bu ittifaqı qurmuş, 
yaratmış respublikaların hər biri mütləq ayrılmalı idi. Yəni bu, tarixin hökmü idi.  
Buna görə də Azərbaycan xalqı Sovetlər İttifaqına daxil olan başqa respublikalar kimi, bu imkanı əldə etdi və 
bu bizim üçün tarixi hadisədir. Amma indi bəzi yerlərdə proseslər gedir ki, bu müstəqillik niyə, nə üçün verildi. 
Bu müstəqilliyi məhdudlaşdırmaq istəyənlər, yaxud bu müstəqilliyi pozmaq istəyənlər, sadəcə, Azərbaycanın 
müstəqil dövlət kimi yaşamasına mane olmaq istəyənlər var. Ona görə də indi bu müstəqilliyi yaşatmaq, inkişaf 
etdirmək və onu dönməz etmək ən çətin vəzifədir, amma eyni zamanda şərəfli vəzifədir. Bu bizim üzərimizə 
düşən tarixi missiyadır. Biz bu tarixi missiyanı həyata keçiririk və keçirəcəyik.  
Bu gün mən bir daha bəyan edirəm ki, Azərbaycan müstəqillik yolundan heç vaxt dönməyəcəkdir, 
müstəqilliyini göz bəbəyi kimi qoruyacaqdır. Buna heç kəsin şübhəsi olmasın. Bunun keşiyində bizim xalqımız 
və xalqın seçdiyi prezident durur. Ancaq bu, hamıdan asılıdır. O cümlədən, birinci növbədə bizim xüsusi 
orqanlarımızdan, hüquq-mühafizə orqanlarımızdan, ordumuzdan, Milli Təhlükəsizlik Nazirliyindən, sizdən 
asılıdır. Bax, buna görə də indi sizin işiniz daha da çətindir, eyni zamanda çoxdur. Həm də indi sizin işiniz 
konkret nəticələri ilə üzə çıxa bilər. Yəni müstəqilliyimizə qarşı xarici və daxili qüvvələrin hərəkətlərinin indi 
85 
 
bir müstəqil nazirlik kimi, heç bir ölkədən asılı olmayan təşkilat kimi araşdırılmasına, aşkar edilməsinə sizin 
imkanlarınız daha da çoxdur. Mən arzu edirəm ki, siz bu imkanlardan səmərəli istifadə edəsiniz və bu vəzifələri 
layiqincə yerinə yetirəsiniz.  
Mən bizim Milli Təhlükəsizlik Nazirliyinə etibar edirəm, inanıram. Başqa cür də ola bilməz. Əgər mən sizə 
inanmasam, etibar etməsəm, birincisi, siz işləyə bilməzsiniz, ikincisi, mən də işləyə bilmərəm. Çünki əgər mən 
belə bir təşkilata, onun rəhbərliyinə, burada olan adamların bəzilərinə inanmıramsa, onda mən dövlət başçısı 
kimi necə işləyə bilərəm? Ona görə də mənim sizə etibarım o vaxta qədərdir ki, nə qədər ki, siz bu etibarı 
doğruldacaqsınız. Sizin də vəzifəniz ondan ibarətdir ki, hər gün, hər dəqiqə çalışasınız ki, bu inamı, bu etibarı 
doğruldasınız. Mən inanıram ki, siz həmişə Azərbaycan dövlətinin, Azərbaycan prezidentinin etibarlı əsgərləri 
olacaqsınız.  
Bugünkü görüşümüz idman-sağlamlıq kompleksinin açılışı ilə əlaqədar idi. Ancaq mən hesab edirdim ki, 
burada sadəcə, idmandan, sağlamlıqdan danışmaq az olar. Ona görə də bu fürsətdən istifadə edib, mən sizə öz 
fikirlərimi və bir az da tarixdən olan bəzi faktları dedim. Bir də ona görə ki, yenə də deyirəm, düzdür, o vaxtlar, 
mənim dövrümdə işləyən adamlar, görürəm, burada azdır. Təbiidir, yeni-yeni nəsillər gəlir. Ancaq bu ənənələr 
yaşayır, ənənələr davam edir. Mən sizin hamınızı, elə o vaxt işlədiyim kimi, özümə doğma insanlar hesab 
edirəm.  
Sizin hamınıza cansağlığı arzu edirəm və cansağlığınız üçün yeni imkanlar əldə etmisiniz. Sizə bütün 
işlərinizdə uğurlar arzulayıram. Ümidvaram ki, sizin hamınız – Milli Təhlükəsizlik Nazirliyinin hər bir 
əməkdaşı, nazirdən tutmuş lap kiçik əməliyyat müvəkkilinə, adi işçiyə qədər – Azərbaycanın dövlətçiliyinə, 
müstəqilliyinə və Azərbaycanın prezidentinə sadiq olacaqsınız. Sağ olun.  
86 
 
 
QƏTƏR DÖVLƏTİNİN NƏQLİYYAT VƏ KOMMUNİKASİYA NAZİRİ ŞEYX ƏHMƏD BİN 
NASİR BİN FƏLİH ƏL–TƏNİ BAŞDA OLMAQLA BU ÖLKƏNİN NÜMAYƏNDƏ HEYƏTİ İLƏ 
GÖRÜŞDƏ SÖHBƏT 
 
Prezident sarayı 
 
16 may 2000-ci il 
 
H e y d ə r   Ə l i y e v: Azərbaycana xoş gəlmisiniz, mən sizi salamlayıram. Güman edirəm ki, bu sizin 
ölkədən Azərbaycana gəlmiş yüksək səviyyəli ilk nümayəndə heyətidir. Mən bundan çox məmnunam. Qətərlə 
Azərbaycan arasındakı əlaqələr dostluq əlaqələridir. Bu dostluğu daha da inkişaf etdirmək və genişləndirmək 
lazımdır. Bu mənada sizin səfərinizin əhəmiyyəti var. 
Ş e y x   Ə h m ə d   b i n   N a s i r   ə l – T ə n i: Cənab Prezident, ikinci Vətənimiz olan Azərbaycanda 
belə gözəl qarşılandığımıza görə təşəkkürümüzü bildirirəm. Buraya gələndə tikintisini bu yaxınlarda başa 
çatdırdığınız möhtəşəm, gözəl hava limanı kompleksi məni heyran etdi. Yol boyu Sizin nazirlə söhbət zamanı 
gələcəkdə bir çox sahələrdə Azərbaycanla ölkəmiz arasında əlaqələrin genişləndirilməsi yollarını müzakirə 
etdik. 
Mənim buraya səfərimin əsas məqsədi ölkəmizin başçısı əmir Həmad əl–Təninin məktubunu Sizə 
yetirməkdir. Əlahəzrət əmir Sizi İslam Konfransı Təşkilatının Dohada keçiriləcək iclasına dəvət edir. Bu iclas 
ilin sonunda keçiriləcəkdir. İcazənizlə, məktubu Sizə təqdim edim. 
H e y d ə r   Ə l i y e v: Mən sizi bir də salamlayıram və bu  dəvətə görə də təşəkkür edirəm. Biz islam 
ölkələri olaraq bir təşkilatdayıq – İslam Konfransı Təşkilatındayıq. 
Azərbaycan prezidenti kimi, mən İslam Konfransı Təşkilatının zirvə görüşlərində iştirak etmişəm. Son zirvə 
görüşü 1996-cı ilin sonunda İranda – Tehranda olmuşdur. Orada sizin ölkənin əmirinin başçılığı ilə böyük 
nümayəndə heyəti də vardı. 
Biz orada qərar qəbul etdik ki, növbəti zirvə görüşü Qətərdə keçirilsin. Bu barədə sizin ölkənin müraciəti 
olmuşdu. Biz də bu müraciəti qəbul etdik, mən də bu qərarın qəbul olunmasına məmnuniyyətlə səs verdim. Çox 
məmnunam ki, siz zirvə görüşünün  keçirilməsinə ötən illərdə hazırlıq görmüsünüz və bu ilin sonunda sizin 
ölkədə – Qətərdə İslam Konfransı Təşkilatının yeni zirvə görüşü keçiriləcəkdir. 
Bir də qeyd edirəm ki, biz İslam Konfransı Təşkilatına çox böyük əhəmiyyət veririk, bu təşkilatın daha da  
möhkəmlənməsi və inkişaf etməsi üçün çalışırıq. Şübhə etmirəm ki, sizin ölkənin paytaxtında yeni zirvə 
görüşünün keçirilməsi üçün imkanlar yaranıbdır. 
Mən ümid edirəm ki, konfrans yüksək səviyyədə keçəcək və uğurla başa çatacaqdır. Bu dəvəti 
məmnuniyyətlə qəbul edirəm və mütləq konfransa gələcəyəm. Əlahəzrət Qətər əmirinin mənə Qətərə rəsmi 
səfər etmək barədə dəvəti var. 
Təəssüf ki, mən indiyə qədər bu dəvətdən istifadə edə bilməmişəm. Bu ilin sonunda konfransda iştirak 
edərkən sizin ölkənizdə ilk dəfə olacağam. Ondan sonra isə, şübhəsiz, biz əlaqə saxlaya bilərik ki, sizin ölkəyə 
rəsmi səfərimi də həyata keçirmək mümkün olsun. 
Mən məmnuniyyətlə izləyirəm, müşahidə edirəm ki, sizin ölkənizdə ictimai-siyasi sabitlik bərqərardır. Sizin 
ölkənizin çox güclü iqtisadiyyatı var, çox şeylər qurub-yaratmısınız. Əraziniz, əhaliniz çox olmasa da, 
eşitdiyimə görə, qurub-yaratdıqlarınız çox əzəmətlidir. Allah sizə çox neft bəxş edibdir, ona görə də çox 
zənginsiniz. Arzu edirəm ki, Allah sizin ölkənizin üzərindən əlini heç vaxt çəkməsin. 
Ə h m ə d   b i n   N a s i r   ə l – T ə n i:  Biz bu gün Azərbaycan Respublikasının prezidenti zati-aliləri 
Heydər Əliyev ilə görüşümüzdən olduqca məmnunuq. Eyni zamanda İslam Konfransı Təşkilatının bu ilin 
sonunda keçiriləcək zirvə görüşündə iştirak üçün ölkəmizin əmirinin göndərdiyi dəvəti qəbul etdiyinizə görə 
Sizə təşəkkürümüzü bildiririk. Onu da bəyan edirik ki, biz bütün səviyyələrdə – həm rəsmi, həm də qeyri-rəsmi 
səviyyələrdə həmişə Sizin qulluğunuzda hazırıq. 
H e y d ə r   Ə l i y e v : Sağ olun, təşəkkür edirəm. 
Ə h m ə d   b i n   N a s i r   ə l – T ə n i: Eyni zamanda Sizə  bildirmək istəyirəm ki, Qətər əmiri İslam 
Konfransı Təşkilatının zirvə görüşünün Dohada keçirilməsi ideyasına dəstək verdiyinizə və bu dəstəyi ilk 
verənlərdən biri olduğunuza görə Sizə öz minnətdarlığını ərz edir. 
Məlumdur ki, müsəlmanlar xüsusən son illərdə dünyanın bir çox yerlərində müxtəlif sınaqlarla üzləşirlər. 
İslam Konfransı Təşkilatının da qarşısında bu problemlərin, müsəlmanların mənafelərinin müdafiəsi 
məsələlərinin müzakirəsi mühüm vəzifə kimi durur. Azərbaycan Respublikasının prezidenti zati-aliləri Heydər 
Əliyevin bu zirvə görüşündə iştirak edəcəyi bizi sevindirir. Bizə göstərilən səmimiyyətə görə bir daha 
təşəkkürümü bildirirəm. 
87 
 
H e y d ə r   Ə l i y e v: Sağ olun. Siz doğru buyurdunuz ki, dünyanın müxtəlif yerlərində müsəlman 
ölkələri bir çox problemlərlə üzləşirlər. Belə ağır problemlərlə üzləşmiş ölkələrdən biri də Azərbaycan və onun 
müsəlmanlarıdır. 
Bilirsiniz ki, 12 il bundan öncə qonşu Ermənistan Azərbaycanın torpaqlarının bir qismini ələ keçirmək üçün 
ölkəmizə hərbi təcavüz edibdir. Bu təcavüz nəticəsində müharibə başlanmış, 1994-cü ilə qədər müharibə 
gedibdir. Bu müharibədə Ermənistan silahlı qüvvələri müxtəlif səbəblərdən Azərbaycan ərazisinin 20 faizini 
işğal ediblər. İşğal olunmuş torpaqlardan bir milyon azərbaycanlı, müsəlman zorla yerindən-yurdundan çıxarılıb 
və 7–8 ildir ki, onlar çadırlarda ağır vəziyyətdə yaşayırlar. Təsəvvür edin, ölkənin 8 milyon əhalisinin bir 
milyonu qaçqın vəziyyətindədir. 
1994-cü ildə biz Ermənistanla atəşkəs haqqında saziş imzalamışıq. O vaxtdan indiyə qədər müharibə getmir, 
məsələni sülh yolu ilə həll etmək istəyirik. Sülh yolu da ondan ibarətdir ki, Ermənistan silahlı qüvvələri işğal olunmuş 
torpaqlardan çıxmalı, yerindan-yurdundan didərgin düşmüş müsəlmanlar, azərbaycanlılar öz yerlərinə qayıtmalıdır, 
Azərbaycanın ərazi bütövlüyü bərpa edilməlidir. Ancaq altı il gedən sülh danışıqları hələ ki, bir nəticə verməyibdir. 
Ermənistan bəzi ölkələrin dəstəyindən istifadə edərək böyük iddialar irəli sürür. O cümlədən, Azərbaycanın torpağı 
olan Dağlıq Qarabağın Azərbaycandan qoparılıb Ermənistana birləşdirilməsini tələb edir. 
Biz Dağlıq Qarabağa özünüidarə statusu verməyə hazırıq. Amma öz torpağımızı başqa ölkəyə verə bilmərik. 
Mən inanıram ki, sülh danışıqları, nəhayət, məsələlərin həll olunmasını təmin edəcəkdir. Ancaq hələlik bizim 
böyük problemimiz odur ki, bir milyon qaçqının çoxu çadırlarda ağır vəziyyətdə yaşayır. 
İslam Konfransı Təşkilatının zirvə görüşlərində–Mərakeşdə də, İranda da bu barədə çox ciddi, yəni 
Ermənistanı təcavüzkar kimi məhkum edən və Azərbaycanın işğal olunmuş torpaqlarından qeyd-şərtsiz çıxması 
haqqında qətnamələr qəbul olunmuşdur. Amma hələ ki, vəziyyət dəyişməyibdir. 
Sizin ölkəniz Azərbaycandakı müsəlman qardaşlarına, qaçqınlara müəyyən humanitar yardım göstəribdir. 
Burada sizin ölkənin bir xeyriyyə təşkilatı da var. 1996–1997-ci illərdə ildə təxminən 250 min ABŞ dolları 
məbləğində humanitar yardımlar edilmişdir. Amma axır zamanlar bu yardım azalıbdır. Ona görə xahiş edirəm 
ki, hökumətinizə, xüsusən əlahəzrət əmirə çatdırasınız ki, qaçqınlar hələ çadırlarda yaşayırlar, onlara 
əvvəlkindən də çox yardım lazımdır. Gərək yardımlarınızı nəinki azaltmayasınız, hətta artırasınız. Bizim dinimi-
zin, müsəlmanlığın, Qurani-şərifin tələbləri bundan ibarətdir. 
Ə h m ə d   b i n   N a s i r   ə l – T ə n i: Zati-aliləri cənab Prezident, Azərbaycanın, onun xalqının 
üzləşdiyi problemlər haqqında və bugünkü söhbətimizdə bu məsələ ilə bağlı müzakirə barədə mən mütləq 
xüsusi bir məruzə hazırlayıb hökumətimizə və zati-aliləri əmirə yetirəcəyəm ki, Azərbaycanda müsəlman 
qardaşlarımızın böyük bir hissəsi yenə də çadır şəhərciklərində, ağır məişət şəraitində yaşayır. Mən bu məruzəni 
mütləq təqdim edəcəyəm və vəziyyət haqqında onlara məlumat verəcəyəm. 
H e y d ə r   Ə l i y e v: Sağ olun. Bir şeyi də bilin və əlahəzrət əmirə də çatdırın ki, keçmiş Sovetlər İttifaqı 
dağılandan sonra müstəqillik əldə etmiş 15 cümhuriyyətdən biri Azərbaycandır və yeganə müsəlman ölkəsidir 
ki, belə hərbi  təcavüzə məruz qalıbdır. 
88 
 
 
İRAN İSLAM RESPUBLİKASININ  
XARİCİ İŞLƏR NAZİRİNİN MÜAVİNİ  
MURTUZA  SƏRMADİ VƏ ONU  
MÜŞAYİƏT EDƏN ŞƏXSLƏRLƏ  
GÖRÜŞDƏ SÖHBƏT 
 
Prezident sarayı 
 
17 may 2000-ci il 
 
H e y d ə r   Ə l i y e v: Hörmətli cənab Sərmadi! 
Hörmətli səfir! 
Hörmətli qonaqlar! 
Mən sizi salamlayıram. Azərbaycana xoş gəlmisiniz! 
Sizin bu səfəriniz İran–Azərbaycan əlaqələrinin inkişaf etdirilməsi yolunda əhəmiyyətli bir səfərdir. Siz 
burada bir çox görüşlər keçirmisiniz və güman edirəm ki, müəyyən nəticələr, müsbət nəticələr əldə olunubdur. 
Mən də sizi dinləməyə və sizinlə bəzi məsələləri müzakirə etməyə hazıram. 
M u r t u z a   S ə r m a d i: Sizə çox təşəkkür edirəm. Mənə və məni müşayiət edən nümayəndə heyətinə 
bəzi məsələləri müzakirə etmək üçün yaratdığınız imkana görə təşəkkür edirəm. Eyni  zamanda cənab prezident 
Xatəminin səmimi, isti salamlarını Sizə çatdırıram. Biz 9–10 iyunda EKO-nun Tehranda keçiriləcək iclasında 
Sizi gözləyirik. 
Azərbaycan Respublikasının müstəqilliyinin ildönümü münasibətilə öncədən Sizi və Sizin simanızda bütün 
Azərbaycan xalqını təbrik etmək istəyirəm. Xoşbəxtlikdən, iki ölkənin əlaqələrindəki ab-hava qəbul oluna 
biləcək səviyyəyə yüksəlmişdir. Nümayəndə heyətlərinin mübadiləsi, keçirilən görüşlər, sərginin təşkili – bunlar 
iki ölkənin əlaqələrində baş verən müsbət hərəkətlərin göstəricisidir. Əlaqələrin genişlənməsi, ticarət 
mübadiləsinin artması, İranın iqtisadiyyat sektorunun, xüsusilə də sənayeçilərinin Azərbaycana marağının 
çoxalması bu istiqamətdə baş verən müsbət göstəricilərdir. Eyni zamanda iki ölkənin vətəndaşları arasında 
gediş-gəlişin artması – bizim konsulluq sahəsində  olan statistikamız buna dəlalət edir – bunlar da iki ölkə 
arasında olan xoşagəlimli münasibətlərdən xəbər verir. 
Mənim Azərbaycana səfərim, Sizin buyurduğunuz kimi, çox münasib bir vaxtda həyata keçirildi və mən 
Azərbaycanın Xarici İşlər Nazirliyində, eləcə də digər qurumlarda öz həmkarlarımla çox faydalı və gözəl 
danışıqlar apardım. Xarici İşlər Nazirliyində, eləcə də digər orqanlarda məsul şəxslərlə Dağlıq Qarabağ 
probleminə, Qafqazda təhlükəsizlik məsələlərinə dair gözəl danışıqlar apardıq. 
Biz bu fikirdəyik ki, regional təhlükəsizlik məsələsi daşıdığı, malik olduğu strateji əhəmiyyəti ilə birlikdə 
bütün bölgə ölkələrinin ciddi yanaşmalı olduğu məsələdir. Həmçinin bu fikirdəyik ki, regional təhlükəsizlik 
regiondakı ölkələrin, eyni zamanda qonşu ölkələrin birgə tərəfdaşlığı sayəsində təmin edilməlidir. 
Müzakirələrin digər tərəfi iki ölkənin imkanlarından daha faydalı istifadə etmək olmuşdur. Xüsusilə də 
enerji, neft, qaz məsələlərinə aid olan sahələr, eyni zamanda enerjinin daşınması məsələsi üzrə. 
Azərbaycan Dövlət Neft Şirkətinin birinci vitse-prezidenti cənab İlham Əliyevlə çox faydalı danışıqlar 
aparmışıq. Hörmətli Baş nazirlə görüşdə iki ölkənin maraq doğurduğu layihələr və digər sahələrə aid məsələlər 
müzakirə obyekti olmuşdur. Milli Məclisin hörmətli sədri ilə görüşdə parlamentlərarası əlaqələr, Qarabağ 
probleminin tənzimlənməsi prosesi müzakirə edilmişdir. Bizim fikrimizcə, İran–Azərbaycan əlaqələrinin 
genişlənməsi ölkələrimiz arasındakı münasibətlərin möhkəmlənməsinə gətirib çıxaran bir işdir. Ümidvaram ki, 
bu munasibətlər elə istiqamətə yönələcəkdir ki, xalqlarımızın dəstəyinə nail olacaqdır. 
Bizim ölkənin malik olduğu böyük, geniş potensial Azərbaycanla çox məzmunlu əlaqələr qurmağa imkan 
verir. Biz öz əlaqələrimizə elə məzmun verməliyik ki, bu, heç bir təsirlər altında dəyişikliklərə uğramasın, təsir 
altına düşməsin. İran İslam Respublikasının iqtisadiyyat sahəsində əməkdaşlığa dair irəli sürdüyü təkliflər, 
xüsusilə enerji daşınmasına aid təkliflər iqtisadi məziyyətlərindən əlavə, Azərbaycanın iqtisadi inkişafı üçün 
tələb olunan xərcləri də azaltmış olur. Bu yalnız həmin xərclərin azaldılması ilə deyil, Azərbaycanın regional və 
beynəlxalq səviyyələrdə manevr imkanlarını artırması ilə də müşayiət olunur. Bu, eyni zamanda İranın mehri-
ban qonşuluq siyasətinin prinsiplərinə uyğun olmaqla yanaşı, bizim mənafelərimizi də təmin edir. Yaratdığınız 
imkana görə  Sizə bir daha öz təşəkkürümü bildirirəm. 
H e y d ə r   Ə l i y e v: Sağ olun, təşəkkür edirəm. Əvvəla, mən çox məmnuniyyətlə prezident cənab 
Xatəminin salamlarını sizdən qəbul edirəm və öz tərəfimdən xahiş edirəm ki, mənim hərarətli salamlarımı, 
səmimi salamlarımı və ən xoş arzu-larımı prezident cənab Xatəmiyə çatdırasınız. 
Gələn ayın 9–10-da Tehranda keçiriləcək EKO zirvə görüşündə mən mütləq olacağam, Tehrana gələcəyəm 
və güman edirəm ki, həm EKO təşkilatı çərçivəsində bizim əməkdaşlığımız üçün faydalı işlər görəcəyik, həm də  
89 
 
ki, İranda xüsusən prezident cənab Xatəmi ilə görüşüb lazım olan bütün məsələləri müzakirə etmək 
fikrindəyəm. 
Bilirsiniz ki, bu il mənim bundan əlavə, İrana rəsmi səfərim də nəzərdə tutulubdur. Güman edirəm ki, bu 
rəsmi səfər zamanı bizim daha da geniş imkanlarımız olacaqdır ki, həm bir çox məsələləri müzakirə edək, həm 
də rahat-rahat söhbət edək. 
Verdiyiniz məlumatdan mən görürəm ki, siz burada artıq çox iş görmüsünüz. Çox faydalı görüşlər 
keçirmisiniz və bu da sizin Azərbaycana səfərinizin çoz əhəmiyyətli olduğunu bir daha sübut edir. Sizin 
toxunduğunuz məsələlər elə bizi də maraqlandıran məsələlərdir. Yəni burada İranın və Azərbaycanın maraqları 
tamamilə üst-üstə düşür. Bunlar o məsələlərdir ki, biz onları həll edə bilsək, irəliyə apara bilsək, təbiidir ki, 
İran–Azərbaycan əlaqələrini daha da genişləndirə bilərik və daha da yüksəldə bilərik. 
Mən onu bəyan etmək istəyirəm ki, biz–Azərbaycan hökuməti, Azərbaycanın prezidenti İran ilə 
Azərbaycanın əlaqələrinə xüsusi əhəmiyyət veririk. Mən Azərbaycanda, Bakıda İran sərgisinin açılışı 
mərasimində çıxış edərək öz nitqimdə bu barədə fikirlərimi açıqca bəyan etdim. Bu fikirlər dəyişməzdir. Yəni 
bu, Azərbaycan prezidenti kimi, mənim dəyişməz siyasətimdir və bu siyasət də heç bir başqa təsirə görə dəyişə 
bilməz. Yəni biz müstəqil dövlətik, biz özümüz öz siyasətimizi müstəqil olaraq aparırıq. 
Mən bu gün bir də bəyan edirəm ki, İran bizim üçün dost ölkədir, qardaş ölkədir. İran bizim üçün bütün 
sahələrdə əməkdaşlıq edilməsi üçün çox vacib bir ölkədir. Biz dərk edirik ki, İran böyük iqtisadi potensiala 
malikdir və bu iqtisadi potensial dünyanın bütün ölkələri ilə yanaşı, qonşu, dost Azərbaycan ilə də əməkdaşlıq 
etmək üçün böyük imkanlar yaradır. Biz burada, Azərbaycanda İrandakı iqtisadi inkişafı görürük, İranda 
mövcud olan dövlət üçün çox əhəmiyyətli ictimai-siyasi vəziyyəti görürük və biz İran ilə bütün sahələrdə 
əməkdaşlıq etmək istəyirik. 
İran bizim yaxın qonşumuzdur. Biz çox dərin köklərlə bir-birimizə bağlıyıq və bu gün də biz İranın inkişaf 
etməsinin, İran hökumətinin qarşısında qoyduğu bütün məqsədlərin həyata keçirilməsinin tərəfdarıyıq. 
İqtisadi sahədə əməkdaşlığımızı genişləndirmək üçün həqiqətən çox böyük imkanlar var. Bu barədə sizin 
apardığınız söhbətlər, danışıqlar həqiqətən çox əhəmiyyətlidir. Mən bu fikirlərlə razıyam. Sizin dediklərinizi 
təkrar etmək istəmirəm. Ancaq sizin burada danışıqlar apardığınız zaman müzakirə etdiyiniz bütün məsələlərin 
həm İran üçün, həm də Azərbaycan üçün vacib olduğunu mən də təsdiq edirəm. 
İranın daxilində gedən  müsbət prosesləri də biz məmnuniyyətlə izləyirik. İranın fəal xarici siyasətini də 
məmnuniyyətlə müşahidə edirik. Yəni İranın mövqelərinin möhkəmlənməsini. Bir dost ölkə kimi, biz sizin bu 
nailiyyətlərinizə  görə sevinirik və arzu edirik ki, ölkənizdə gedən bu müsbət proseslər davam etsin, İran öz 
xarici siyasətində və başqa ölkələrlə iqtisadi əlaqələrində daha da yaxşı uğurlar əldə etsin. 
Bilirsiniz ki, bizim üçün ən böyük məsələlərdən biri Ermənistan–Azərbaycan münaqişəsinin həll 
olunmasıdır. Bu barədə biz sizinlə əməkdaşlıq etmişik və bundan sonra da əməkdaşlıq etməyə hazırıq. Bu 
baxımdan, bizim bölgədə sülhün, təhlükəsizliyin, əmin-amanlığın təmin olunması ilə əlaqədar vaxtilə mənim 
İstanbulda irəliyə sürdüyüm fikir və ümumiyyətlə, bir çox ölkələr tərəfindən irəliyə sürülmüş fikirlər də çox 
əhəmiyyətlidir. Mən bunu bəyan etmişdim və bu gün də bəyan edirəm ki, bizim bölgədə sülh, əmin-amanlıq və 
təhlükəsizlik paktı yaratmaq üçün və bunu təmin etmək üçün İran heç vaxt kənarda qala bilməz. İran bu prosesin 
iştirakçısı olmalıdır. 
Biz Ermənistan–Azərbaycan münaqişəsinin sülh yolu ilə həll olunmasına çalışırıq. Bilirik ki, siz 
Azərbaycanın bu məqsədlərini dəstəkləyirsiniz. Çünki Ermənistan–Azərbaycan münaqişəsinin ləğv olunması, 
sülhün yaranması, Ermənistan silahlı qüvvələri tərəfindən işğal olunmuş torpaqların azad edilməsi və 
qaçqınların öz yerlərinə qayıtması bizim bölgədə, xüsusən İran–Azərbaycan sərhədində təhlükəsizliyin, sülhün 
təmin edilməsi üçün əsas şərtlərdəndir. Bu bizim iqtisadi əməkdaşlığımız üçün də çox böyük imkanlar 
açacaqdır. Buna görə hesab edirəm ki, İran indiyə qədər olduğu kimi, bu gün də, gələcəkdə də bu işlərə çox 
maraq göstərməlidir. 
Mən sizə bu səfərinizə görə bir daha təşəkkür edirəm. Əgər hansı bir məsələni xüsusi müzakirə etmək 
lazımdırsa, mən sizi dinləyə bilərəm. 
 
 
90 
 
 
NORVEÇİN MİLLİ BAYRAMI –  
KONSTİTUSİYA GÜNÜ MÜNASİBƏTİLƏ  
NORVEÇİN AZƏRBAYCANDAKI  
SƏFİRLİYİNİN  TƏŞKİL ETDİYİ  
RƏSMİ QƏBULDA NİTQ 
 
«Həyat park» mehmanxanası 
 
17 may 2000-ci il  
 
Hörmətli cənab səfir!  
Hörmətli xanımlar və cənablar!  
Mən sizi Norveç xalqının milli bayramı – Konstitusiya günü münasibətilə, Konstitusiyanın qəbul 
olunmasının 186-cı ildönümü münasibətilə ürəkdən təbrik edirəm, Norveç xalqına sülh, əmin-amanlıq və rifah 
arzu edirəm.  
Norveç xalqı 186 il bundan öncə öz Konstitusiyasını qəbul edərək, öz müstəqilliyinə nail olaraq böyük 
səadətə çatmış və sevindirici haldır ki, ötən illər ərzində Norveç bir ölkə kimi, dövlət kimi sürətlə inkişaf 
etmişdir.  
Norveç–Azərbaycan əlaqələri Azərbaycan dövlət müstəqilliyi əldə etdikdən sonra yaranıbdır və sevindirici 
haldır ki, qısa bir müddətdə sürətlə inkişaf edibdir. Azərbaycan əhalisinin əksəriyyəti keçmişdə Norveç 
haqqında az məlumata malik idi. Bəlkə də coğrafiya kitablarında, xəritələrdə Norveçi görüb tanıyırdı. Norveçdə 
isə Azərbaycan haqqında, demək olar ki, heç bir məlumat yox idi. Çünki Azərbaycan müstəqil dövlət deyildi, 
Sovetlər İttifaqının tərkibində idi.  
Biz Norveçi bu ölkədən Azərbaycana ilk səyahətə gəlmiş Tur Heyerdalın adı ilə tanıyırdıq. Azərbaycanı da 
Norveçdə tanıdan ilk şəxslərdən biri böyük səyyah Tur Heyerdal olmuşdur. Amma indi nə qədər xoşbəxtlikdir 
ki, bizim ölkələrimiz arasında qısa bir zamanda belə geniş əlaqələr yaranıb. Biz dostluq, əməkdaşlıq edirik, biz 
öz həyatımızı eyni ümumbəşəri dəyərlər əsasında qururuq.  
Norveç ilə Azərbaycan arasında iqtisadi əməkdaşlıq, deyə bilərəm ki, başqa ölkələrlə müqayisədə çox 
görkəmli yer tutur. Nəzərə alsaq ki, Norveç o qədər də böyük ölkə deyil, həm əhalisinə, həm də ərazisinə görə 
kiçik ölkədir, ancaq onun şirkətləri Azərbaycana gəlmiş investorlar içərisində böyük ölkələrin iri şirkətləri ilə 
çox cəsarətlə rəqabət aparırlar.  
Mən bu bayram günü böyük məmnuniyyət hissi ilə bildirmək istəyirəm ki, biz bu əməkdaşlıqdan çox razıyıq 
və Norveç şirkətlərinin Azərbaycandakı fəaliyyətinə mən yüksək qiymət verirəm. Ancaq bizim 
əməkdaşlığımızın gələcəkdə yaxşı perspektivləri də vardır. Səfir bu barədə bir balaca işarə vurdu. Mən bilirəm o 
nə deyir, nə istəyir. Güman edirəm ki, o istəklərə də gəlib çatacağıq.  
Beləliklə, qeyd etdiyim kimi, bizim ölkələrimiz qısa bir zamanda dostluq və sağlam iqtisadi əməkdaşlıq 
əlaqələri yaradıblar. Bu əlaqələrimizin əsasını iqtisadiyyat təşkil etsə də, bizi bir-birimizlə təkcə iqtisadiyyat 
bağlamır. Bizi bir-birimizlə bağlayan, münasibətlərimizi inkişaf etdirən demokratiyaya, bazar iqtisadiyyatına, 
ümumbəşəri dəyərlərə hər iki ölkənin, hər iki dövlətin sadiqliyidir. Təbiidir ki, bütün bunlar bizim gələcək 
əlaqələrimizin daha da sağlam, daha da geniş olacağından xəbər verir.  
Cənab səfir çox düzgün qeyd etdi ki, may ayı həqiqətən çox xoşbəxt aydır. Ona görə ki, səfirin dediyi kimi, 
186 il bundan öncə may ayında Norveç xalqı öz Konstitusiyasını qəbul edərək müstəqilliyinə çatıbdır.  
Azərbaycan xalqı 1918-ci ilin may ayında ilk dəfə dövlət müstəqilliyini əldə edib və xalq cümhuriyyəti 
yaradıbdır. Altı il bundan öncə may ayında Ermənistanla Azərbaycan arasında uzun illər davam edən 
münaqişədə atəşkəs əldə olunubdur və altı ildir ki, xalqımız atəşkəs şəraitində yaşayır.  
Norveç xalqı da 186 il bundan öncə öz Konstitusiyasını qəbul edən zaman sülhün, əmin-amanlığın əsasını 
qoyubdur. Bunların hamısı göstərir ki, bizim tariximizdə də çox bənzərlik vardır. Bunlar da bizi bir-birimizə 
bağlayan amillərdir.  
Bu bayram günü münasibətilə mən sizin hamınızı bir daha təbrik edirəm. Azərbaycanda iş görən Norveç 
vətəndaşlarına işlərində uğurlar arzulayıram. Norveç xalqına sülh, əmin-amanlıq və daim inkişaf arzulayıram.  
Sağ olun! 
91 
 
 
TÜRKİYƏ RESPUBLİKASININ PREZİDENTİ  
ZATİ-ALİLƏRİ  
CƏNAB ƏHMƏD NECDƏT SEZƏRƏ 
 
Hörmətli cənab Prezident! 
«Qalatasaray» futbol klubunun UEFA kuboku uğrunda yarışlarda parlaq qələbəsi məni ürəkdən 
sevindirdi. 
Bu qələbə münasibətilə Sizi və qardaş türk xalqını təbrik edir, sevincinizə qoşulur, «Qalatasaray» 
futbolçularına yeni-yeni  uğurlar diləyirəm. 
 
Hörmətlə, 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 18 may 2000-ci il 
 
92 
 
 
VATİKAN DÖVLƏTİNİN BAŞÇISI  
PAPA II İOANN PAVEL HƏZRƏTLƏRİNƏ 
 
Əlahəzrət! 
80 illik yubileyiniz münasibətilə Sizi ürəkdən təbrik edirəm. 
Siz yer üzündə sülhün və əmin-amanlığın, insanlar arasında dostluq və qardaşlıq münasibətlərinin bərqərar 
olunması məqsədlərinə fədakarcasına xidmət edirsiniz. 
Sizə möhkəm cansağlığı, uzun ömür, nəcib amallar uğrunda yorulmaz fəaliyyətinizdə uğurlar diləyirəm. 
 
Hörmətlə, 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 18 may 2000-ci il 
 
 
93 
 
 
AZƏRBAYCAN ELMİ-TƏDQİQAT ƏKİNÇİLİK İNSTİTUTUNUN ƏMƏKDAŞLARINA 
 
Sizi institutunuzun 50 illik yubileyi münasibətilə səmimi- qəlbdən təbrik edirəm. 
Azərbaycanda kənd təsərrüfatının tarlaçılıq sahəsinin elmi əsaslarla inkişaf etdirilməsində Elmi-Tədqiqat 
Əkinçilik İnstitutunun böyük xidmətləri olmuşdur. Bitkilərin məhsuldarlığının yüksəldilməsi və keyfiyyətinin 
yaxşılaşdırılması, torpağın becərilməsi, əkin dövriyyəsi, texnoloji proseslərlə bağlı institutda aparılan elmi  
araşdırmaların nəticələri ölkəmizdə qədim ənənələri olan əkinçiliyin bir çox sahələrinin sürətli inkişafına təkan 
vermişdir. İnstitutun alimlərinin gərgin əməyi sayəsində əldə olunmuş dənli və dənli-paxlalı bitkilərin bir çox yeni 
yüksək məhsuldar növü ölkəmizdə və onun hüdudlarından kənarda tətbiq edilərək ona əkinçilik məsələləri üzrə 
sanballı elmi-tədqiqat mərkəzi kimi böyük nüfuz qazandırmışdır. 
Azərbaycan Elmi-Tədqiqat Əkinçilik İnstitutu öz yarıməsrlik fəaliyyəti dövründə kənd təsərrüfatının  aktual 
məsələləri ilə məşğul olan mütəxəssis-alimlərin böyük bir nəslinin yetişməsində, yeni elmi-tədqiqat 
mərkəzlərinin yaranıb inkişaf etməsində mühüm rol oynamış güclü bazaya çevrilmişdir. Fərəhli haldır ki, 
institutun  müxtəlif bölgələrdə yaradılmış yardımçı təcrübə təsərrüfatı, dayaq məntəqəsi və zona-təcrübə 
stansiyaları son dövrlərin ağır sınaqlarından ləyaqətlə çıxaraq bu gün də  öz səmərəli fəaliyyətini davam 
etdirirlər. 
Azərbaycan öz iqlimi və təbii şəraiti baxımından kənd təsərrüfatı üçün dünyanın olduqca əlverişli 
bölgələrindən biridir. Dövlət müstəqilliyini bərpa etdikdən sonra öz təbii sərvətlərinin tam sahibinə çevrilmiş 
Azərbaycan xalqı həyatın bir çox sahələrində olduğu kimi,  kənd təsərrüfatında da köklü dəyişikliklər, dərin 
islahatlar həyata keçirir. Bu prosesin uğurla başa çatdırılmasında institutunuzun da üzərinə ciddi vəzifələr düşür.  
İnanıram ki, zəngin təcrübəyə malik olan bu elmi-tədqiqat mərkəzi öz fəaliyyətini yaşadığımız  dövrün tə-
ləblərinə, təşəkkül tapmaqda olan müasir iqtisadi münasibətlərə uyğun quraraq yeni elmi nailiyyətləri ilə kəndli 
təsərrüfatlarına yaxından kömək edəcək, müstəqil respublikamızda kənd təsərrüfatı məhsulları bolluğu 
yaradılması işinə öz layiqli töhfəsini verəcəkdir. 
Sizə cansağlığı və xoşbəxtlik, ölkəmiz üçün gərəkli fəaliyyətinizdə yeni uğurlar arzulayıram. 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 18 may 2000-ci il  
94 
 
 
"JURNALİST"İN BAŞ REDAKTORU  
GENNADİ MALTSEVİN  
SUALLARINA CAVAB  
 
«Azərbaycan» qəzeti 
 
18 may 2000-ci il 
 
 
- İyirmi il əvvəl bizim «Jurnalist» jurnalında «Kütləvi informasiya və təbliğat vasitələrinin 
səmərəliliyini və təsirini yüksəltməli» adlı məqaləniz dərc edilmişdi. Ötən müddət ərzində çox böyük 
dəyişikliklər baş vermişdir. Bu gün Siz cəmiyyətin həyatında KİV-in rolu barədə nə düşünürsünüz?  
- Həqiqətən, heyrətamiz dəyişikliklər baş vermişdir. Cəmiyyət totalitar sistemdən çıxaraq demokratiya 
hüdudlarına keçmişdir. Mətbuatın funksiyaları da dəyişmişdir. Yadımızdadır ki, «sosialist ideologiyası» kütləvi 
informasiya vasitələrinin vəzifələrini müəyyənləşdirərkən klassik tərifin ehkamına əsaslanırdı: «Qəzet yalnız 
kollektiv təbliğatçı və kollektiv təşviqatçı deyil, habelə kollektiv təşkilatçıdır». Leninin bu tərifi qanun halına 
salınmışdı və uzun illər mətbuata rəhbərlik sahəsində partiyanın göstərişinə çevrilmişdi. «Partiya–dövlət» 
hibridinin mətbuatı inhisara aldığı şəraitdə ona bu üç funksiyanın verilməsi hökmran siyasi-ideoloji təsisatların 
mütləq hakimiyyətinə təminat yaradır, onların qərarlarını əslində alternativsiz edirdi. Mətbuatın rəhbərlik və 
idarəetmənin sırf ideoloji (çox vaxt da birbaşa, direktiv şəkildə idarəetmə) vasitəsinə, ictimai şüurun 
manipulyasiya edilməsi mexanizminə çevrilməsi mətbuatı deformasiyaya uğratmaya, onu başlıca sosial 
vəzifədən – cəmiyyətdə gedən proseslər barədə məlumat vermək, auditoriyanı maksimum tam həcmdə xəbərlərlə 
təmin etmək vəzifəsindən məhrum etməyə bilməzdi.  
Yada salaq, keçmiş ittifaqın informasiya məkanı necə idi? Bu məkan əzəl başdan cəmiyyətin komanda-siqnal 
sistemi kimi formalaşmışdı. Qəzet və efir partiya və hökumətin fərmanlarını, direktivlərini auditoriyaya çatdırır, 
növbəti təbliğat-təşviqat müddəalarını adamların şüuruna yeridir, «sosialist yarışı»nın gedişinə nəzarət edir, 
«xalq düşmənləri»ni gözdən qoymur və şəxsiyyətə pərəstişin xronikasını yaradırdı. Lakin ideoloji senzorların 
aradan qaldıra bilmədikləri başqa hal da vardı: sıravi insana, vətəndaşa, onun ehtiyac və qayğılarına diqqət 
yetirilməsi. KİV ilə auditoriya arasında birbaşa və əks-əlaqə yaranmışdı. Hər bir böyük və kiçik qəzetdə 
məktublar şöbəsi vardı. Vətəndaşlar haqlı olaraq qəzetə ən mötəbər instansiyalardan biri kimi baxır, öz 
problemlərini onlara etibar edir, öz fikir və düşüncələrini, təkliflərini bölüşürdülər. Kütləvi informasiya 
vasitələrindəki tənqiddən oddan qorxan kimi qorxurdular. Bununla yanaşı, mətbuatda tərif ən yüksək mükafat 
kimi qarşılanırdı. Bu mənada sovet dövrünün kütləvi informasiya vasitələri yüksək səmərəliliyə malik idi. 
Məsələn, respublikamızda mətbuat korrupsiya, oğurluq, yerlibazlıq, mənəvi düşgünlük və s. eybəcər hallara qar-
şı çox fəal mübarizə aparırdı. Mən iyirmi il əvvəl sizin jurnalınızda dərc edilmiş məqaləmdə məhz bütün 
bunların barəsində yazmışdım.  
İndi mətbuat özünün təbliğat funksiyalarını itirmişdir. O, sərbəst olmuşdur: həm siyasi, həm ideoloji mənada, 
həm də maliyyə baxımından. Demokratik mətbuat nə deməkdir? Çox ümumiləşdirilmiş şəkildə desək, bu, rəsmi 
və sırf fərdi nöqteyi-nəzərlərin ifadəsi üçün hüquqların bərabərliyinə nail olmaqdır, hakimiyyətin müxtəlif 
qollarının (o cümlədən də «dördüncü» qolunun, yəni mətbuatın özünün) fəaliyyəti haqqında operativ xəbərlər 
axınıdır. Nəhayət, mətbuat dövlətlə cəmiyyəti birləşdirən canlı əlaqə vasitəsidir, fasiləsiz ikitərəfli əlaqə 
kanalıdır. Yalnız bu şərtlər təminat yaradır ki, hökumət xalqın iradəsinə uyğun olaraq hərəkət edəcəkdir.  
- Azərbaycan informasiya baxımından həmişə zəngin region olmuşdur. Kütləvi informasiya vasitələri 
bazarında vəziyyət necədir? Respublikada müxalifət mətbuatı deyilən mətbuat varmı?  
- Cənubi Qafqazda ən iri qəzet–nəşriyyat kompleksi Azərbaycandadır, biz onu hələ sovet dövründə 
tikdirmişdik. Təkcə Bakıda – mən hələ rayonları demirəm – beş yüzədək qəzet çıxır. Onlardan yalnız üçü – 
«Xalq qəzeti», «Azərbaycan» və «Bakinski raboçi» rəsmi qəzetdir. Mətbuatın qalan hissəsi müstəqil, necə 
deyərlər, kommersiya və müxalifət mətbuatından ibarətdir. Respublikada müstəqil agentliklər («Trend», «Tu-
ran», «Assa-İradə», «Şərq» və digərləri), telekanallar («ANS», «Space») fəaliyyət göstərirlər.  
Qeyd etməliyəm ki, Azərbaycanda KİV-in azad fəaliyyət göstərməsi Konstitusiyanın müvafiq maddələri ilə, 
KİV haqqında qanunla, nəhayət, senzuranın hədsiz hakimiyyətinə son qoyulması ilə təmin olunmuşdur. On illər 
ərzində hər bir mətbu nəşrin buraxılışını nəzarət altında saxlayan, ictimaiyyətə yönəldilmiş hər bir sözü az qala 
zərrəbinlə yoxlayan qlavlit mənim fərmanımla qəti şəkildə ləğv edilmişdir. Biz bütün bunları Azərbaycan 
cəmiyyətinin Qərbin demokratiya standartlarına yaxınlaşdığını sübut edən müsbət əlamətlər sayırıq.  
Əlbəttə, KİV-in demokratikləşməsi prosesi mürəkkəbdir, birmənalı getmir. Biz mətbuatın və elektron 
informasiya vasitələrinin müstəqilliyinin hüdudlarını genişləndirməkdən danışarkən, jurnalistlərin hüquq və 
vəzifələrini uyğunlaşdırmağın zəruriliyini də unutmamalıyıq. Söz azadlığı məsələlərinə ictimai 
məqsədəuyğunluq mövqeyindən, dövlətin maraqları və milli rifah baxımından yanaşmaq lazımdır.  
95 
 
Azərbaycan jurnalistləri yeni mövzular, janrlar, faktların şərhi metodlarının axtarışında təkcə Qərbin kütləvi 
informasiya vasitələrinin təcrübəsini öyrənib mənimsəməli deyil, həm də Azərbaycan demokratik mətbuatının 
baniləri H.Zərdabinin, C.Məmmədquluzadənin, Sabirin, Üzeyir Hacıbəyovun və bir çox başqalarının dərslərini 
hökmən nəzərə almalıdırlar.  
Respublikada müxalifət qəzetlərinin spektri kifayət qədər genişdir. Mən bunu normal hal hesab edirəm – 
demokratik cəmiyyətdə müxalifət mövcud olmalı və öz nöqteyi-nəzərini bildirmək, hakimiyyət orqanlarını və 
onların həyata keçirdikləri tədbirləri tənqid etmək hüququna malik olmalıdır. Biz konstruktiv və obyektiv 
tənqidi nəzərə alırıq, sivil müxalifətlə dialoqa gedirik.  
Lakin təəssüflər olsun, plüralizm vasitəsi bəzi nəşrlərin redaktor və jurnalistlərinin əllərində demokratik 
təsisatların möhkəmlənməsinə deyil, hərdən tamam zidd məqsədlərə xidmət edir. Totalitar rejim mətbuatının 
ənənələrində fəaliyyət göstərən, opponentləri barəsində siyasi dözümsüzlük, davakarlıq, öz baxışlarının 
müdafiəsində hansısa neobolşevik fanatizmi nümayiş etdirən müxalifət qəzetləri az deyildir. Onlar demokratiya 
qanunlarını pozaraq, öz səhifələrində hakimiyyəti ələ keçirməyin yol verilməyən, Konstitusiyaya zidd metodla-
rını təbliğ edirlər. Azərbaycan xalqı hakimiyyətə hər cür vasitələrlə gəlmək cəhdlərinin nə kimi avantürizm ilə 
nəticələndiyini Xalq Cəbhəsi Partiyasının hakimiyyəti illərində başa düşmüşdür.  
Bəzi müxalifət qəzetləri iqtidarla və rəqib radikal partiyaların liderləri ilə barışmaz mübarizəyə başlayaraq, 
siyasi duel, digər partiyalarla açıq-aşkar haqq-hesab çəkmək vasitəsinə çevrilmişdir. Siyasi diskussiyalar 
aparmaq metodlarında çox vaxt mənəvi məhdudiyyətlər, əxlaq normaları pozulur. Məsələn, bu yaxınlarda 
müxalifətçi Müsavat Partiyasının mətbu orqanı Naxçıvandakı Nehrəm kəndi sakinlərinin ünvanına təhqiramiz 
yazı dərc etmişdi. Azərbaycanlı temperamentini və mentalitetini nəzərə alaraq, onların buna necə münasibət 
göstərəcəyi qabaqcadan bəlli idi – onlar «Yeni Müsavat» qəzetinin redaksiyasına gələrək, öz etirazlarını kifayət 
qədər emosional şəkildə bildirmişdilər.  
Lakin, əlbəttə, ən çox da Azərbaycan prezidentinin payına düşür. Hətta ürəyimdə cərrahiyyə əməliyyatı 
aparılması ilə əlaqədar ABŞ-da olanda da müxalifət mətbuatı mənə də rəhm etmədi.  
Mətbuat azadlığı müxtəlif baxışları, nöqteyi-nəzərləri, ideyaları, rəyləri açıq ifadə etməyi nəzərdə tutur. 
Amma bəla burasındadır ki, tənqid bəzən tənqidbazlığa çevrilir, belə olanda isə konstruktivlik, obyektivlik 
itirilir. Aşkar dezinformasiya, böhtan, şantaj, şişirdilmiş sensasiyalı ifşalarla birlikdə bu cür siyasi nihilizm 
cəmiyyətə, insanların mənəvi sağlamlığına, demokratiya mədəniyyətinin özünə ağır ziyan vurur.  
Nəşrlərin başqa bir tipi də var. O, ancaq kommersiya mənafelərinə yönəldilmiş qəzetləri birləşdirir: onlar 
ideoloji amirlikdən bəzən ən bəsit instinktlərlə oynamağa keçmişlər. Belə münasibət olanda Ermənistan–
Azərbaycan münaqişəsinin nizama salınması yolları, bir milyondan artıq qaçqının sosial vəziyyətinin 
yaxşılaşdırılması, Xəzər neftinin hasilatına və nəqlinə dair qlobal layihələrin həyata keçirilməsi və sair kimi res-
publika üçün aktual problemlər diqqətdən kənarda qalır.  
Bəzi nəşrlərdə geniş auditoriya üçün nəzərdə tutulan informasiyanın keyfiyyəti tələbatın yanlış yozulmuş 
strukturu, problemin qətiyyən öyrənilməməsi əsasında formalaşdırılır: oxucu, tamaşaçı, dinləyici bu gün nəyə 
xüsusilə kəskin ehtiyac duyur? Onu əsasən nələr düşündürür, o, qəzet səhifələrində və efirdə nə axtarır? Bəzi 
redaktorlar və jurnalistlər bu sualların cavablarını bilmirlər və bilmək də istəmirlər. Onları yalnız bir şey 
maraqlandırır – mənfəət! Onlar diqqəti özlərinə çəkmək və öz nəşrlərinə reklam yaratmaq üçün söz azadlığından 
açıq-aşkar sui-istifadə edirlər. Tam bir sıra bu cür nəşrlər öz vəzifəsini sensasiya, «yağlı faktlar» ardınca 
qaçmaqda, respublikanın tanınmış şəxslərini nüfuzdan salmaq məqsədi ilə böhtanlar, uydurma ifşalar yaymaqda 
görürlər. Oxucu faktları riyakarcasına saxtalaşdıran, kriminal əhvalatlardan ləzzət alan, özlərindən toxuduqları 
uydurmalarla adamların beynini dolduran bu qəzetlərin təsiri altına düşür. Nədənsə, onlar bunların hamısını 
nöqsanların tənqidi və mənəviyyatı düzəltmək metodu adlandırırlar.  
- Yeri gəlmişkən, tənqid haqqında. Siz Rusiya mətbuatında Azərbaycan Respublikasının siyasi, 
iqtisadi və mənəvi həyatına həsr edilmiş yazılara necə yanaşırsınız? Rusiyanın kütləvi informasiya 
vasitələrində öz ünvanınıza olan tənqid Sizə toxunurmu?  
- Tənqidə normal yanaşıram, hesab edirəm ki, o, cəmiyyətin demokratik inkişafının ən mühüm şərtlərindən 
biridir. Tənqidsiz heç bir irəliləyiş, heç bir tərəqqi ola bilməz. Mən Rusiyanın və ya bizim, Azərbaycanın kütləvi 
informasiya vasitələrində öz ünvanıma olan tənqidi qeydlərə müsbət yanaşıram. Lakin, təkrar edirəm, bir şərtlə ki, 
bu, xeyirxah, konstruktiv tənqid indi gənc müstəqil dövlətin üzləşdiyi mürəkkəb keçid dövründə Azərbaycana, onun 
xalqına, onun liderinə ürəkdən kömək etmək arzusundan irəli gələn tənqid olsun.  
Sirr deyil ki, Rusiya mətbuatında verilən bir sıra məqalələri sifarişlə yazılmış məqalələr, onların müəlliflərini 
isə müəyyən siyasi qüvvələr tərəfindən ələ alınmış adamlar adlandırmaq olar. Həm də belə bir qanunauyğunluq 
özünü göstərir: Şəxsən mənim ünvanıma heç bir aşkar tənqidi iradlar tutulmur, əvəzində, respublikanın xarici 
siyasətindəki hər şey amansızcasına inkar edilir, Azərbaycanın enerji ehtiyatlarının qiymətləndirilməsinin 
reallığı şübhə altına alınır, Bakının Böyük İpək yolunun dirçəldilməsinə yönəldilmiş təşəbbüsləri zaman-zaman 
Rusiyanın mənafelərini məhdudlaşdırmaq, onu Qərblə, ən əvvəl ABŞ-la toqquşdurmaq cəhdləri kimi qələmə 
verilir.  
96 
 
Mən dəfələrlə bəyan etmişəm və indi də deyirəm: Müstəqil Azərbaycan müxtəlif dövlətlərin mənafeləri ilə 
oynamır, o öz xarici siyasətində «soyuq müharibə» dövründən miras qalmış metodları tətbiq etməyəcəkdir. 
Suveren respublika heç bir ayrı dövləti yeni «böyük qardaş» rolunda görmək istəmir, lakin ona xeyirxahlıqla 
yanaşanların, əməkdaşlığın əsarətli rejimini ona zorla qəbul etdirməyənlərin və bərabər hüquqlu, qarşılıqlı 
surətdə faydalı şərtlər seçənlərin, nəhayət, Ermənistan–Azərbaycan münaqişəsindən Azərbaycan ilə Rusiya ara-
sında süni surətdə yaradılmış qarşıdurmanı sərtləşdirmək üçün sui-istifadə edənlərlə deyil, bu münaqişənin 
tezliklə ədalətli şəkildə nizama salınmasına həvəs göstərənlərin hamısı ilə tərəfdaşlığa hazırdır.  
Bəli, bu gün Rusiya kütləvi informasiya vasitələrinin bəzi vicdansız jurnalistləri azərbaycanlılardan düşmən 
obrazı yaradılmasında, azərbaycanlılar barəsində aşkar mənfi rəy və onlara qarşı etimadsızlıq doğurmalı olan 
mənfi stereotiplərin formalaşdırılmasında yarışırlar. Bu belədir. Lakin Rusiya KİV-nin əksəriyyətində vicdanlı 
jurnalistlər işləyirlər. Azərbaycan ərazisinin beşdə bir hissəsini işğal etmiş Ermənistana Rusiya tərəfindən 
təmənnasız olaraq bir milyard dollarlıq ağır silahlar verilməsi kimi görünməmiş faktdan dünya bu jurnalistlərin 
sayəsində xəbər tutmuşdur. Azərbaycan ərazisində guya çeçen yaraqlılarının düşərgələrinin olduğu barədə, 
respublikamız vasitəsilə Çeçenistana silah ötürüldüyü barədə uydurmanı Rusiya mətbuatı hamıdan daha fəal 
yayır və hamıdan da fəal ifşa edir.  
Rusiyanın bir sıra iri qəzetləri və agentliklərinin rəhbərləri bu yaxınlarda respublikamızın qonağı oldular. 
Özlərinin dediklərinə görə, onlar Cənubi Qafqazın bəzi moskvalı «biliciləri» tərəfindən yaradılmış mənfi 
Azərbaycan obrazı ilə respublikanın bugünkü reallıqları arasındakı təzadı gördükdə yaxşı mənada 
təəccübləndilər. Onlar azərbaycanlıların Rusiyaya, ruslara meyl göstərdiklərini hiss edə və bunu təsdiqləyən 
minlərlə misal tapa bildilər. Rusiya jurnalistlərinin hamısı deyirdi ki, Azərbaycan postsovet məkanında yeganə 
respublikadır ki, burada ruslar özlərini yad hiss etmir, çoxlu rus məktəbi fəaliyyət göstərir, hətta ayrıca rus dili 
institutu var və rus dilində çoxlu qəzet çıxır.  
Mən dəfələrlə bəyan etmişəm ki, Rusiya bizim strateji tərəfdaşımızdır. Ölkələrimiz inteqrasiya, kooperasiya 
prosesinə tarixən cəlb olunmuşlar. Bu, sübuta ehtiyacı olmayan həqiqətdir.  
SSRİ-nin dağılmasının mənfi nəticələrindən biri də respublikalar arasında iqtisadi və mədəni əlaqələrin 
bünövrəsini sarsıtması olmuşdur. Bu süqut Rusiya ilə Azərbaycan arasında münasibətlərə də mənfi təsir 
göstərmişdir. Lakin, gəlin hələ bu yaxınlaradək ümumi olmuş tariximizdən haqq-hesab istəməyək. Yaxşısı 
budur düşünək: Keçmiş mehriban qonşuluq münasibətlərini necə dirçəltməli, etimadsızlığı necə aradan 
qaldırmalı, maddi və mənəvi sahələrdə ənənəvi əməkdaşlığı necə bərpa etməli? Əminəm ki, bu nəcib vəzifənin 
həllində jurnalistlərdən, onların istedadından və Azərbaycanın həyatının müxtəlif sahələrində gedən proseslər 
barədə məlumat verərkən nə dərəcədə obyektiv, səmimi və ədalətli olmalarından çox şey asılıdır.  
- Heydər Əliyeviç, söhbətə görə sağ olun.  
 
(«Jurnalist» jurnalı, nömrə 5,  
may, 2000-ci il)   
 
97 
 
 
QAÇQINLARIN VƏ MƏCBURİ KÖÇKÜNLƏRİN VƏZİYYƏTİNƏ HƏSR OLUNMUŞ 
«İNKİŞAF PROBLEMLƏRİ VƏ STRATEJİ PROBLEMLƏR» MÖVZUSUNDA BEYNƏLXALQ  
KONFRANSDA NİTQ 
 
«Gülüstan» sarayı 
 
18 may 2000-ci il 
 
Hörmətli xanımlar və cənablar, konfrans iştirakçıları!  
Hörmətli qonaqlar!   
Sizi, Azərbaycanda qaçqınların və məcburi köçkünlərin vəziyyətinə həsr olunmuş «İnkişaf problemləri və 
strateji istiqamətlər» mövzusunda keçirilən beynəlxalq konfransın iştirakçılarını səmimi-qəlbdən salamlayıram 
və konfransın işində sizə uğurlar arzulayıram.  
Bu konfrans Azərbaycan üçün çox böyük əhəmiyyətə malikdir. Çünki müstəqil Azərbaycanın həyatında 
keçid dövrünün problemləri içərisində ən ağır problem, ən əzab-əziyyətli problem və ən çətin problem 
Ermənistan–Azərbaycan münaqişəsinə son qoymaqdır; Ermənistan silahlı qüvvələri tərəfindən işğal olunmuş 
Azərbaycan torpaqlarının azad edilməsidir; işğal olunmuş torpaqlardan zorla çıxarılmış, öz ölkəsinin daxilində 
yaşadığı yerlərdən məhrum olmuş, məcburi köçkün vəziyyətinə düşmüş insanların problemidir; qaçqınların, 
Ermənistandan qaçqın düşüb Azərbaycanda yaşayan vətəndaşlarımızın problemidir. Ona görə də bu prob-
lemlərin bir hissəsi olan qaçqınların və ölkə daxilində öz yaşayış yerlərindən məhrum olmuş məcburi 
köçkünlərin vəziyyətinə həsr olunmuş konfrans, təbiidir ki, bizim üçün, bir daha qeyd edirəm, çox 
əhəmiyyətlidir. Konfransın keçirilməsi münasibətilə irəli sürülmüş təşəbbüs çox təqdirəlayiqdir. Konfransın 
başlanğıcı bunu göstərir ki, o bizim üçün nə qədər zəruridir, nə qədər də vacibdir.  
Konfransda Baş nazirin müavini Əli Həsənov, hörmətli Şərif Amin Zaher, hörmətli Tevfik Yaprak, hörmətli 
Uilyam Holbruk bu problemlə əlaqədar çox ətraflı, geniş məlumatlar verdilər və bu problemlərin həll olunması 
ilə bağlı öz fikirlərini, təkliflərini irəli sürdülər. Eyni zamanda bu çıxışlarda bu sahədə indiyə qədər görülmüş 
işlər və əldə olunmuş nailiyyətlər haqqında danışıldı. Bu çıxışlarda gələcək üçün hansı işlər görülməlidir və nə 
etmək lazımdır – bu barədə təkliflər və fikirlər irəli sürüldü. Güman edirəm ki, bunlar konfransın işinin əsasını 
təşkil edir və bundan sonra da konfransda məhz bu məsələlərin ətrafında müzakirə getməlidir. Ancaq konfransın 
məqsədi təkcə fikir mübadiləsi aparmaq, müzakirə etməkdən ibarət deyil, məsələlərin həll olunması üçün 
əlverişli yollar tapmaq və xüsusən o yollarla gedərək məsələləri həll etməkdən ibarətdir.  
Azərbaycanda qaçqınların və məcburi köçkünlərin–öz ölkəsi daxilində yerlərindən məhrum olmuş 
vətəndaşlarımızın, yəni bu problemin tarixi böyükdür. Burada müxtəlif rəqəmlər deyildi, amma mən bunu 
dəqiqləşdirmək istəyirəm.  
Bunun 12 illik tarixi vardır. Çünki 12 il bundan öncə – 1987-ci ilin sonunda və 1988-ci ilin ilk aylarında 
Ermənistan Azərbaycana qarşı torpaq iddiası ilə çıxış edərək, Dağlıq Qarabağı Azərbaycandan ayırıb 
Ermənistana birləşdirmək məqsədi ilə bu münaqişəni başlamışdır. Bu münaqişə get-gedə dərinləşmiş, 
kəskinləşmiş, sonra isə böyük bir müharibəyə çevrilmişdir.  
İlk köçkünlər, qaçqınlar Azərbaycana Ermənistandan 1988-ci ildə gəlmişlər və demək olar ki, o il 
Ermənistanda yaşayan bütün azərbaycanlılar oradan zorla çıxarılmış, böyük məhrumiyyətlərə, böyük itkilərə 
məruz qalmış və məcburi olaraq onların hamısı Azərbaycana köçmüşlər, burada müxtəlif yerlərdə 
yerləşdirilmişlər. Onlar indiyə qədər də çox ağır vəziyyətdə yaşayırlar.  
Demək, beləliklə, bu problem 12 il bundan öncə başlanmışdır. Onda hələ Azərbaycan müstəqil dövlət 
deyildi, Sovetlər İttifaqı mövcud idi və Ermənistan, Azərbaycan Sovetlər İttifaqının daxilində müttəfiq 
respublikalar idi. Ondan sonrakı dövrdə – ilk növbədə münaqişə get-gedə genişləndiyinə görə – Dağlıq 
Qarabağda yaşayan azərbaycanlılar öz yerlərindən-yurdlarından zorla çıxarılmışlar və itkilər də vermişlər. Heç 
kəs unutmamalıdır ki, 1990-cı ildə Dağlıq Qarabağın mərkəzi Xankəndidə azərbaycanlıların evlərinin hamısı 
yandırılmışdır. Xatirimdədir, gərək ki, 250 ev yandırılmış və orada yaşayan azərbaycanlılar oradan 
qovulmuşdular.  
Bundan öncə də Dağlıq Qarabağın ərazisində ayrı-ayrı kəndlərdə münaqişələr baş vermiş, itkilər olmuş və bəzi 
kəndlərdən – ermənilər üstünlük təşkil edən kəndlərdən – azərbaycanlılar zorla çıxarılmışlar. Dediyim kimi, 1990-cı 
ildə azərbaycanlılar Xankəndidən də zorla çıxarılmışlar. Bundan sonra gedən proseslərdə isə 1990–1991-ci illərdə 
artıq Dağlıq Qarabağın ərazisində, demək olar ki, azərbaycanlılar çox az qalmışdır.  
Nəhayət, bu günlər biz bu faciəli hadisənin səkkiz illiyini qeyd edirik. Dağlıq Qarabağda yalnız Şuşada və 
onun bir neçə kəndində yaşayan azərbaycanlılar 1992-ci ilin may ayında Şuşa işğal olunduğuna görə oradan da 
zorla çıxarılmışlar. Sonra, 1992-ci ilin may ayında məhz bu gün Laçın rayonu, yəni Dağlıq Qarabağla 
Ermənistanı ayıran ərazi, Azərbaycan ərazisi Ermənistan silahlı qüvvələri tərəfindən işğal olunmuşdur və Laçın 
98 
 
rayonunun 50 mindən artıq əhalisi də belə bir vəziyyətdə öz yaşayış yerlərindən məhrum olaraq, böyük itkilər 
verərək, öz var-yoxlarından məhrum olaraq Azərbaycanın başqa bölgələrinə köçmüşlər.  
Bu mərhələlərin tarixini davam etdirmək olar. Ancaq hesab edirəm buna ehtiyac yoxdur. Çünki bunlar 
məlumdur. Mən bu nöqtələrə, bu tarixlərə nəzər salaraq bildirmək istəyirəm ki, Azərbaycanda köçkün problemi 
12 il bundan öncə yaranıbdır və bəlkə də dünyada çox nadir bir hal olan – öz ölkəsinin içərisində öz daimi 
yaşayış yerindən məhrum olmaq problemi Azərbaycanda 1989–1990-cı illərdən başlayıbdır.  
Dağlıq Qarabağ Azərbaycanın ərazisidir, Azərbaycanın torpağıdır. Dağlıq Qarabağda azərbaycanlılar əsrlər 
boyu yaşamışlar. Sonralar ora ermənilər də gəlib azərbaycanlılarla bərabər yaşamışlar. Amma 1989–1992-ci 
illərdə oradan – Dağlıq Qarabağ ərazisindən azərbaycanlılar tamamilə çıxarılmışlar.  
Sonra isə məlumdur ki, Dağlıq Qarabağın ətrafında olan başqa rayonlar da Ermənistan silahlı qüvvələri 
tərəfindən işğal edilmiş və beləliklə, Azərbaycan ərazisində, öz torpağında yaşayan azərbaycanlılar öz yaşayış 
yerlərindən məhrum olmuşlar. Bunların da sayı 700–800 minə qədərdir və indi Azərbaycanda belə vəziyyətdə 
yaşayan bir milyona qədər insan vardır. Bunların bir hissəsi on iki ildir belə vəziyyətdə yaşayır, digər hissəsi isə 
səkkiz, altı ildir belə vəziyyətdə yaşayırlar.  
Biz altı il bundan öncə – 1994-cü ilin may ayında Ermənistan–Azərbaycan münaqişəsində atəşkəs sazişi əldə 
etdik. Bundan sonra artıq bu proses dayanmışdır. Ancaq 1988-ci ildən 1994-cü ilə qədər – altı il müddətində bu 
proses çox sürətlə inkişaf etmiş və bir milyona qədər azərbaycanlı ağır bir vəziyyətə düşmüşdür.  
Biz bilirik ki, Ermənistan–Azərbaycan münaqişəsi indi dünyada mövcud olan yeganə münaqişə deyildir. İndi 
dünyada, dünyanın bəzi məntəqələrində, bəzi bölgələrində münaqişələr var. Ancaq bu münaqişəyə bənzər 
münaqişə, mən bu gün cəsarətlə deyərəm ki, yoxdur.  
Beynəlxalq humanitar təşkilatlar Azərbaycanda belə vəziyyətə düşmüş insanlara yardıma xeyli gec 
başlamışlar. Xüsusən, bu proses Azərbaycan öz dövlət müstəqilliyini əldə edəndən sonra başlanmışdır. Bu 
proses 1993–1994-cü illərdə genişlənmiş, yəni beynəlxalq təşkilatların, ayrı-ayrı qeyri-dövlət təşkilatlarının, 
yaxud ayrı-ayrı ölkələrin Azərbaycandakı qaçqınlara, məcburi köçkünlərə humanitar yardımı prosesi 1992-ci, 
1993-cü, 1994-cü illərdə başlanmışdır. O zaman bu yardımlar böyük həcmdə olmuş və bizim ölkəmizə, bizim 
xalqımıza yardım etmişdir. Bu yardımlar indiyə qədər də davam edir. Ancaq artıq burada deyildiyi kimi, bu 
yardımlar ilbəil azalır və hətta beynəlxalq təşkilatların nümayəndələri burada açıq bəyan etdilər ki, dünyanın 
başqa bölgələrində münaqişələr olduğuna görə, bu yardımlar bundan sonra da azalacaqdır.  
Təbiidir, bu bizi çox narahat edir. Ona görə yox ki, Azərbaycan müstəqil dövlət olaraq ömür boyu, daim 
Birləşmiş Millətlər Təşkilatının, onun Qaçqınlar üzrə Ali Komissarlığının, başqa beynəlxalq təşkilatların, 
donorların, qeyri-dövlət təşkilatlarının yardımları ilə yaşamaq istəyir. Yox. Ancaq vəziyyət hələ 
dəyişilməyibdir. Yəni 1992–1993–1994-cü illərdə olan vəziyyət indi də mövcuddur. Bəlkə də bu kəskinləşibdir. 
Çünki o ilk illərdə insanlar hələ belə bir vəziyyətdə yaşamağa dözümlü idi, ümid var idi ki, bu dövr az olacaqdır. 
Bununla yanaşı, o illərdə humanitar yardımlar indikindən xeyli çox idi. Amma indi humanitar yardımlar 
azalıbdır və eyni zamanda insanlar altı, yeddi, səkkiz il belə bir vəziyyətdə yaşayaraq, təbiidir ki, daha da çox 
əzab-əziyyət çəkirlər, daha da böyük çətinliklər içindədirlər. Ona görə də bu məsələ bizim üçün bu gün də 
aktualdır. Mən hesab edirəm ki, konfrans bu məsələnin həll olunmasında ciddi addımlar atacaqdır.  
Ancaq bu barədə öz fikirlərimi deməzdən əvvəl, istəyirəm Azərbaycanın ağır vəziyyətdə yaşayan 
qaçqınlarına və məcburi köçkünlərinə, yerlərindən-yurdlarından didərgin düşmüş insanlara bir daha dərin 
hörmət və ehtiramımı bildirim, belə bir ağır vəziyyətdə, ağır şəraitdə yaşamağa dözümlü olduqları üçün, öz 
torpaqlarına qayıtmaq ümidlərini daim qəlblərində saxladıqları üçün onlara təşəkkür edim. Onları əmin edim ki, 
Azərbaycanın dövləti indiyə qədər apardığı ardıcıl və gərgin siyasəti bundan sonra da davam etdirəcək və işğal 
olunmuş torpaqların hamısının azad edilməsinə, sülh yolu ilə azad edilməsinə nail olacaqdır və onlar belə bir 
ağır vəziyyətdən xilas olacaqlar, öz yerlərinə-yurdlarına qayıdacaqlar.  
Konfransın əsas mövzusu humanitar yardım prosesi ilə bərabər, inkişaf problemləri və bunun strateji 
istiqamətləridir. Mən bu fikirlərlə razıyam. Ancaq hesab edirəm ki, belə bir məsələnin qoyuluşunda da biz 
hamımız gecikmişik. Çünki əgər indi əsas istiqamət götürülürsə ki, qaçqın vəziyyətində yaşayan, yaxud məcburi 
köçkün vəziyyətində yaşayan insanlara yardımı azaldıb, onları işə cəlb etmək vasitəsilə maddi vəziyyətlərini 
təmin etmək lazımdır – bunu elə bir neçə il bundan öncə də etmək olardı. Burada mən, təbiidir ki, bizim özü-
müzü də, Azərbaycanın hökumətini də tənqid edirəm. Amma eyni zamanda beynəlxalq təşkilatlara da deyirəm 
ki, siz bu məsələləri daha da erkən, bir neçə il bundan öncə qaldıra bilərdiniz.  
Qaçqınlara və məcburi köçkünlərə iş yerləri açmaq, təbiidir ki, lazımdır. Ancaq bu, asan məsələ deyil və bu 
iş yerləri elə olmalıdır ki, onlar müvəqqəti xarakter daşımalıdır. Bəzən ayrı-ayrı xarici ölkələrdən gələn 
nümayəndələr elə fikirlər söyləyirlər və bu fikirləri daha da çox Ermənistan təbliğatı beynəlxalq təşkilatlarda, 
yaxud ayrı-ayrı ölkələrdə olan dairələrdə yayır ki, nə üçün Azərbaycan dövləti öz daxilində yerlərindən məhrum 
olmuş insanları daimi yaşayış yerlərinə müəyyən etmir, onlar üçün daimi yaşayış binaları tikmir, yaratmır və 
onları məskunlaşdırmır. Bu, Azərbaycana qarşı olan zidd fikirlərdir. Bu o deməkdir ki, bu insanlar əsrlər boyu 
yaşadıqları torpaqlardan uzaqlaşmalıdırlar, Azərbaycanın başqa yerlərində məskunlaşdırılmalıdırlar.  
99 
 
Birincisi, Azərbaycanın ərazisinin başqa yerlərində belə imkanlar yoxdur. İkincisi isə, Azərbaycanın işğal 
edilmiş torpaqları azad olunmalıdır və azad olunmuş yerlərə Azərbaycanın başqa bölgələrindən vətəndaşlar 
köçməyəcəklər, oranın öz qədim sakinləri öz yerlərinə, dədə-baba yurdlarına köçəcəklər və orada həyatlarını 
davam edəcəklər. Başqa cür ola bilməz. Bu, təkcə mənim fikrim deyil. Mən qaçqınlarla, məcburi köçkünlərlə 
dəfələrlə görüşürəm. Onlar bütün bu ağırlıqlara dözürlər, amma öz doğma torpaqlarının həsrəti ilə yaşayırlar. O 
doğma torpağın hər bir daşının, hər bir qayasının, hər bir bulağının, hər bir bağçasının həsrəti ilə yaşayırlar. 
Doğma yurdlarında əsrlər boyu torpağa verilmiş əcdadlarının, qəbiristanlıqların xatirələri ilə yaşayırlar. Onları 
uzun müddət belə ağır şəraitdə dözümlü etmək amili budur.  
Buna görə də onlar mütləq öz yerlərinə qayıdacaqlar. Əgər kim istəməsə də, onlar öz yerlərinə qayıdacaqlar. 
Təbiidir ki, o yerlər işğaldan azad olunandan sonra onları zorla saxlasan da qalmayacaqlar. Çünki hər insan üçün 
dədə-baba yurdu hər şeydən əzizdir.  
Ona görə də o fikirlər yanlış fikirlərdir və mən onları tamamilə rədd edirəm. Amma eyni zamanda, məcburi 
köçkünlərin, qaçqınların məskunlaşdığı ərazilərdə onlara müəyyən iş yerləri açmaq, onları işlə məşğul etmək 
zəruri bir vəzifədir.  
Əli Həsənov burada məlumat verdi ki, bu barədə müəyyən işlər görülübdür. Məcburi köçkünlərin, 
qaçqınların bir qismi belə işlərə cəlb olunub və bundan müəyyən fayda götürürlər. Ancaq bu, az hissəsidir. Əgər 
bu gün desək ki, hamını belə işlə təmin etmək mümkün olacaq, bu da real olmaz, buna da inanmaq olmaz. 
Ancaq müəyyən bir hissəsini bu işlərlə təmin etmək olar. Xüsusən kənd təsərrüfatı işləri ilə. Həsənov bəyan etdi 
ki, onların orada işləməsi üçün 47 min hektar torpaq ayrılıbdır. Bu, müsbət haldır. Ancaq 47 min hektar torpağı 
üç il, dörd il, beş il bundan öncə də ayırmaq olardı. Yəni o torpaqlar yeni torpaqlar deyil. O torpaqlar mövcud 
olan torpaqlardır. Əgər bunu üç il, dörd il bundan öncə ayırsaydıq, onlar o torpaqlarda, təbiidir ki, müəyyən 
kənd təsərrüfatı işləri görərdi, oradan lazımi gəlir əldə edərdi və öz maddi vəziyyətlərini müəyyən qədər 
yüngülləşdirərdilər. Yəni təəssüflər olsun ki, bizim hökumətimiz, müvafiq təşkilatlarımız bu qərara, bu fikrə də 
çox gec gəliblər.  
Ancaq gec də olsa, indi bu, gündəlikdə duran bir məsələdir. 47 min hektar torpaq ayrılıbdır. Bu bir az yaxşı 
səslənir. Ancaq indi yaz mövsümü keçibdir. Bu il üçün bu torpaqlarda nə etmək olar? Heç bir şey. Orada bir az 
mal-heyvan saxlayıb, yem götürüb heyvandarlıq məhsulları almaq olar. Yəni bu torpaqların istifadə edilməsi 
üçün gərək payız olsun, torpaqlar hazırlansın, ondan sonra qış olsun, yaz gəlsin və əkin əkilsin, ondan sonra yay 
gəlsin, payızda məhsul götürülsün. Kənd təsərrüfatı prosesi bundan ibarətdir.  
Mən bununla heç də bədbin olduğumu bildirmək istəmirəm. Mən bu gün sadəcə, vəziyyətin reallığını açmaq 
istəyirəm. Çox arzu edirəm və bu gün qəti tapşırıq verirəm ki, ayrılmış torpaqlardan indi mümkün qədər istifadə 
olunmağa başlansın.  
Başqa iş yerləri açmaq. «Başqa iş yerləri» deyəndə, bu infrastrukturdur, sənayedir, ticarətdir, başqa sahələrdir. 
Təbiidir ki, bunların bir qismi müəyyən xırda ticarət işləri və s. ilə məşğul ola bilərlər və məşğul olurlar. Bunu da 
təşkil etmək olar. Ancaq onlar üçün sənaye istiqamətli, sənaye xarakterli iş yerləri açmaq çətindir. Bunu açıq demək 
lazımdır. Təbiidir ki, bu barədə səylər göstərmək lazımdır. Ancaq illüziya yaratmaq lazım deyil ki, burada hansısa 
böyük iş yerləri açmaq olar. Bizim böyük sənaye müəssisələrində işləyən adamların çoxu indi şəhərlərdə işsizdirlər – 
Bakı şəhərində, Sumqayıt şəhərində, Gəncə şəhərində, Mingəçevir şəhərində, Əli Bayramlı şəhərində, Lənkəran 
şəhərində. Çünki o müəssisələrin bir çoxu əvvəlki gücü ilə işləmir. Nəinki əvvəlki gücü ilə işləmir, çox cüzi bir güclə 
işləyir. Ona görə də bizdə işsizlik problemi var.  
Amma bu, təkcə Azərbaycanda deyil. Sovetlər İttifaqı dağılandan sonra müstəqillik əldə etmiş bütün dövlətlərin, 
ölkələrin hamısında bu işsizlik problemi vardır. Xüsusən sənaye sahəsində. Məsələn, kənd təsərrüfatı sahəsində indi, 
deyə bilərəm ki, bizdə problemlər yoxdur. Biz torpaq islahatını 1996-cı ildən çox cəsarətlə, radikal addımlar atmaqla 
həyata keçirərək kənd təsərrüfatında vəziyyəti artıq tamamilə dəyişdirmişik. Bu hamısı göz qabağındadır. Torpaqların 
paylanması, özəlləşdirilməsi, kənd təsərrüfatı müəssisələrinin hamısının özəlləşdirilməsi kənd şəraitində yaşayan, 
kənd təsərrüfatı işləri ilə məşğul olan və kənd təsərrüfatı məhsullarının emalı ilə məşğul olan insanların hamısının 
səmərəli iş görməsi üçün və kənd təsərrüfatını inkişaf etdirməsi üçün, kənd təsərrüfatı məhsullarını artırması üçün, öz 
gəlirlərini artırması üçün şərait yaradıbdır.  
Məsələn, təsadüfi deyil ki, keçən il də, bu il də kənd təsərrüfatı məhsullarının istehsalı təxminən yeddi faiz 
artıbdır. Bu, ölkə üçün ümumi rəqəmdir. Amma bizim kənd təsərrüfatı rayonlarının hansı nümayəndəsi ilə 
danışırsan, soruşursan – mal-qaranın sayı iki-üç dəfə artmışdır. Torpaqlardan istifadə indi sərbəstdir. 
Keçmişdəki kimi deyil ki, «sən mütləq pambıq əkməlisən, yaxud mütləq taxıl əkməlisən, yaxud da mütləq başqa 
bitki əkməlisən». Torpağın sahibi baxır ki, burada hansı bitkini əksə daha da səmərəlidir. Amma bəzisi isə heç 
başqa bitki də əkmir, yem bitkisi əkir, mal-heyvan saxlayır. Yem bitkisinin yaratdığı imkanlar onun mal-heyvan 
bəsləməsindən böyük gəlir gətirdiyinə görə, o, bununla məşğuldur. Ona görə də burada problem yoxdur.  
Əgər bu çadır şəhərciklərinin ətrafında, başqa yerlərdə torpaqların məcburi köçkünlərə vaxtında ayrılması 
təmin olunsaydı, onlar da bundan çox səmərəli istifadə edə bilərdilər.  
Ancaq şəhərlərdə sənaye müəssisələrində olan işçilərin indi hamısının işlə təmin edilməsi çox böyük bir 
problemdir. Biz bu problemin həlli üzərində işləyirik.  
100 
 
Məsələn, keçən il də, ondan öncəki il də, bu il də sənaye istehsalı orta hesabla üç faiz artıbdır. Azərbaycanda 
keçən il ümumi daxili məhsul yeddi faiz artmışdır, bu ilin dörd ayında da yeddi faiz artıbdır. Yəni Azərbaycanın 
iqtisadiyyatı 1996-cı ildən inkişaf dövrü keçirir. Amma bu, ümumi rəqəmlərdir və bu ümumi rəqəmlər bir çox 
sahələrin sürətlə inkişaf etdirilməsi nəticəsində əldə olunmuşdur. Əgər biz bu gün bütün böyük sənaye 
potensialımızı heç olmasa 50 faiz, 60 faiz həcmində hərəkətə gətirə bilsək, işsizliyin çoxunu ləğv edə bilərik və 
insanların əksəriyyətini işlə təmin edə bilərik.  
Bu bizim respublikada olan ümumi vəziyyətdir. Mən bu barədə ona görə məlumat verirəm ki, yenə də 
deyirəm, məcburi köçkünlərin işlə təmin edilməsi məsələsində hansısa sənaye müəssisələrinə böyük ümid 
bəsləmək bir az reallıqdan kənar olardı. Mən demirəm ki, bunu etmək lazım deyil. Nə mümkündür – onu etmək 
lazımdır. Ancaq reallığı da unutmamaq lazımdır. Ona görə də biz mütləq bundan sonra da humanitar yardıma 
möhtacıq.  
Bu gün verilən təkliflər ki, Azərbaycana gələn yardımlar inkişaf problemlərinin həll edilməsinə sərf 
olunsun–bu, tamamilə doğrudur və əsaslıdır. Ancaq bu inkişaf bir gündə təmin olunmur. Bu inkişafı təmin 
etmək üçün gərək maliyyə gəlsin, müəyyən bir sahəyə bu vəsait qoyulsun, sonra inkişaf əldə edilsin, o inkişafın 
nəticəsində gəlir əldə olunsun və bu gəlir də məcburi köçkünlərə, qaçqınlara çatsın. Bu proses qısamüddətli 
proses deyildir. Mən yenə də deyirəm, bu prosesin əleyhinə çıxmıram. Mən bunu dəstəkləyirəm, hesab edirəm 
ki, bu proqramı həyata keçirmək lazımdır. Ancaq təkcə buna ümid bəsləmək olmaz. Ona görə də bizim 
humanitar yardımlara ehtiyacımız var.  
Mən bütün illərdə, indiyə qədər Azərbaycana humanitar yardım göstərən bütün ölkələrə, bütün dövlətlərə, 
bütün humanitar təşkilatlara – Birləşmiş Millətlər Təşkilatına və onun humanitar yardım göstərən təşkilatlarına, 
başqa donorlara – hamısına təşəkkürümü, minnətdarlığımı bildirirəm və bəyan edirəm ki, biz bu yardımları heç 
vaxt unutmayacağıq, yüksək qiymətləndirəcəyik. Azərbaycanın bu ağır dövrünün tarixində bu təşkilatların, 
ölkələrin Azərbaycana göstərdiyi yardımlar mütləq həkk olunacaq və gələcək nəsillərə çatdırılacaqdır. Eyni 
zamanda hesab edirəm ki, bizim bu əməkdaşlığımız bundan sonra da davam etməlidir.  
Azərbaycanın iqtisadi vəziyyəti haqqında doğru-düzgün məlumatlar vermək lazımdır. Bəli, son vaxtlar 
erməni təbliğatının, yaxud da ayrı-ayrı ölkələrdə olan müxtəlif dairələrin irəli sürdükləri əsassız fikirlərdir ki, 
guya Azərbaycan neft müqavilələrindən artıq indi böyük gəlirlər götürür, ona görə də Azərbaycana yardım 
etmək lazım deyil. Bunlar tamam əsassızdır. Bizdə hər şey şəffafdır, hər şey açıqdır. Biz ilk neft müqaviləsindən 
ancaq bu il gəlir əldə etməyə başlamışıq və cəmi 52 milyon dollar miqdarında gəlir gəlibdir. Amma Azər-
baycanın nə qədər problemləri var. Bu gəlirin – 52 milyon dolların harada istifadə olunması da böyük bir 
problemdir. Yaxın illərdə, yəni qarşıda duran illərdə bu gəlir az miqdarda olacaqdır.  
Bəli, dörd-beş ildən sonra bu gəlir artacaqdır. Amma güman edirəm ki, dörd-beş ildən sonra biz bu qaçqınlar 
problemini də həll edəcəyik. Həll edəcəyik, sülh yaradacağıq, insanlar öz yerlərinə qayıdacaqlar. Hörmətli 
Tevfik Yaprak indi burada bərpa işləri haqqında danışdı. Mən buna da toxunacağam. Orada da bizim qarşımızda 
çox böyük vəzifələr durur. Ona görə bu fikirlər də yanlışdır.  
Ümumiyyətlə, mən bu gün konfransda bir daha bildirmək istəyirəm ki, təəssüflər olsun, Azərbaycan, qeyd 
etdiyim kimi, 12 ildir Ermənistan tərəfindən hərbi təcavüzə məruz qalır və hərbi münaqişəyə cəlb olunubdur. Bu 
müddətdə Azərbaycanın torpaqlarının 20 faizə qədəri işğal edilibdir və işğal olunmuş torpaqlarda hər şey 
dağıdılıbdır. Hörmətli Tevfik Yaprak bildirdi ki, beynəlxalq təşkilatlardan oraya gedən nümayəndələr məlumat 
verirlər. Sizin bu məlumatınıza görə çox təşəkkür edirəm. Orada daş üstündə daş qalmayıbdır. Bu həqiqətdir. 
Bu, həqiqətin bir tərəfi. İkinci tərəfi isə budur ki, oradan, o torpaqlardan zorla yerindən çıxarılan, öz ölkəsinin 
daxilində köçkün vəziyyətinə düşən insanlar ağır vəziyyətdə yaşayırlar. Amma bu reallığı biz təəssüf ki, 
dünyanın bir çox ölkələrində, demək olar ki, hamısında həqiqi təbliğ edə bilməmişik və həqiqəti çoxları 
bilmirlər. Təbiidir, burada təmsil olunan təşkilatlar bilirlər. Amma çoxları bilmirlər.  
Bir-iki gün bundan qabaq Kanadanın parlament nümayəndə heyəti Azərbaycanda olmuşdur.  
Onlarla mən də görüş keçirdim. Məni çox sevindirən hal o oldu ki, onlar özləri məcburi köçkün 
düşərgələrinə getmək arzularını bildirdilər və getdilər, gördülər, həmin yerlərdən göz yaşları ilə çıxdılar. 
Respublika televiziyası onların bu təəssüratı haqqında məlumat verdi. Onlar bəyan etdilər ki, biz insanların belə 
şəraitdə yaşadığını təsəvvür edə bilməzdik. Amma bunlar yeganə nümayəndə heyəti deyil. Azərbaycana gələn 
bir çox xarici ölkələrin nümayəndələri çadır şəhərciklərinə gedirlər, vəziyyəti gözləri ilə görürlər və hamısı 
beləcə hiddətlənir, təəccüblənir, təsirlənir.  
Ancaq təəssüflər olsun ki, bununla bərabər, müxtəlif ölkələrdən Azərbaycana gələn bir çox nümayəndələr 
bizim təkidlərimizə baxmayaraq, həmin yerlərə getmirlər. Onlar gəlib Bakıda bizimlə danışıq aparırlar, şəhərlə 
tanış olurlar, bundan sonra Azərbaycan haqqında öz təəssüratlarını toplayırlar. Bakıda məskunlaşmış qaçqınların 
məkanlarına bəzi hallarda gedirlər.  
Mən heç kəsi günahlandırmıram. Mən özümüzü günahlandırıram. Bu, Azərbaycan hökumətinin, bütün 
təşkilatların, hər bir Azərbaycan vətəndaşının günahıdır ki, biz indiyə qədər ölkəmizin bu faciəli vəziyyətini, 
Ermənistan təcavüzünün Azərbaycana vurduğu bu zərbələri və yerindən-yurdundan didərgin düşmüş insanların 
nə qədər dözülməz şəraitdə yaşadığını dünyada, beynəlxalq təşkilatlarda, xüsusən Avropada, Amerikada, başqa 
101 
 
yerlərdə əslində olduğu kimi göstərə bilməmişik. Mən demirəm ki, geniş təbliğ etməmişik, vəziyyəti olduğu 
kimi göstərə bilməmişik. Bundan da nəticə çıxartmaq lazımdır.  
Bu məsələ hələ sona çatmayıbdır. Biz hələ qarşıdakı illərdə bu problemlərlə məşğul olacağıq. Ona görə də bu 
barədə fikirlərimi bildirərək, mən Azərbaycan hökumətindən və bütün təşkilatlardan, nazirliklərdən, hökumət 
üzvlərindən, hər bir dövlət adamından, ictimai təşkilatlardan tələb edirəm ki, onlar bu sahədə öz fəaliyyətlərini 
göstərsinlər.  
Müəyyən qədər arxayınlaşma əmələ gəlibdir. Azərbaycanda insanların çoxu altı ildir atəşkəs, sülh şəraitində 
yaşayır, döyüşlər yoxdur, qan tökülmür. Ölkəmizin bir çox sahələrində iqtisadiyyat inkişaf edir, insanların həyat 
tərzi yaxşılaşır və çoxları da bu bazar iqtisadiyyatı prosesində daha yaxşı yaşayır, zənginləşir. Ancaq gərək heç 
kəs unutmasın ki, bizim əhalimizin belə təbəqəsi ilə yanaşı, başqa təbəqəsi də vardır. Onlar yerindən-yurdundan 
zorla çıxarılaraq çadırlarda ağır şəraitdə yaşayanlardır. Onlar on illərlə, yüz illərlə, nəsillər boyu topladıqları 
mülkdən, varidatdan məhrum olan insanlardır. Onlara qayğı göstərmək lazımdır.  
Bu problemi ümumiyyətlə, dünya miqyasında daha da uğurla həll etmək üçün Azərbaycanın hər bir vətəndaşı 
gərək bu sahədə fəal iştirak etsin, ona öz payını versin. Əgər o özü yaxşı yaşayırsa, düşünsün ki, çadırlarda 
məskunlaşan adamlarla onun yaşayışı arasında yerlə-göy qədər fərq vardır. Düşünsün ki, qaçqınların bu vəziyyətdə 
yaşaması onu incitməlidir. Əgər incidərsə o öz tərəfindən müxtəlif tədbirlər görə bilər.  
Mən bu gün bu konfransda Azərbaycan hökumətinə – Nazirlər Kabinetinə, bütün nazirlərə, dövlət 
orqanlarına göstəriş verirəm ki, beynəlxalq təşkilatların nümayəndələrinin və Əli Həsənovun çıxışlarında 
göstərilən nöqsanları aradan qaldırsınlar. Mən təəccüb edirəm, əgər Azərbaycana humanitar yardım gəlirsə, 
gərək hər kəs əllərini qaldırsın, onun üçün yaşıl işıq göstərsin. Amma bu humanitar təşkilat Azərbaycana 
gələndə ona sərhəddə maneçilik edirlərsə, gömrük, nə bilim, polis, DYP buna maneçilik edirsə və bəzi hüquq-
mühafizə orqanları humanitar yardımın içinə burnunu soxurlarsa ki, guya orada nə isə axtarırlar, təbiidir ki, bu, 
dözülməz haldır. Əgər sənin özün yararlı bir iş görə bilmirsənsə, xaricdən gələn beynəlxalq təşkilatların, 
müxtəlif təşkilatların, donorların humanitar yardımını sən gərək başında aparıb yerinə çatdırasan ki, doğrudan 
da bu yardım sahibinə tez çatsın. Buna görə də mən bu nöqsanları tamamilə dözülməz hesab edirəm. Bir də qəti 
tələb edirəm ki, bu nöqsanlar aradan qaldırılsın.  
Beynəlxalq təşkilatların nümayəndələrinin buradakı çıxışlarında da bildirildi ki, gələcək bərpa işlərinə 
hazırlaşmaq lazımdır. Bəli, biz hazırlaşmalıyıq. Nəyə görə bu məsələ indi gündəliyə gəlibdir? Çünki 1999-cu 
ildə apardığımız danışıqlar və xüsusən Azərbaycan prezidenti ilə Ermənistan prezidenti arasında bilavasitə 
danışıqlar bizi sülhün əldə olunmasına xeyli yaxınlaşdırır.  
Deyə bilərəm ki, keçən ilin oktyabr ayında biz bu nöqtəyə çox yaxın idik. Ancaq sonra Ermənistanda baş 
vermiş hadisələr bu danışıqlar prosesini dayandırdı. Bu, sadəcə, dayanıbdır, davam edəcəkdir. Biz danışıqları 
aparıb sülhə nail olmalıyıq. Mən bu gün bir də bəyan edirəm ki, sülhə nail olmaq üçün hər iki tərəf 
kompromislərə, güzəştlərə getməlidir. Bunsuz sülhə nail olmaq mümkün olmayacaqdır. Biz bunsuz bundan 
sonra da neçə il belə vəziyyətdə yaşamalı olacağıq. Bu da ki, dözülməzdir.  
Doğrudur, Azərbaycanda bəzi qüvvələr, xüsusən, müxalifət mənim bu siyasətimə, fəaliyyətimə nəinki çox 
tənqidi yanaşır, böyük etirazlarla çıxış edirlər. Ancaq mən bu gün bəyan edirəm ki, onların çiynində heç bir 
məsuliyyət yoxdur. Yeddi ildir ki, bu ölkənin məsuliyyətini biz daşıyırıq, respublikanın problemləri ilə, 
qaçqınların və öz ölkəsinin daxilində yerindən-yurdundan məhrum olub məcburi köçkün vəziyyətinə düşmüş 
insanların problemləri ilə biz məşğul oluruq.  
Hansı tədbirlər gördüyümüz haqqında buradakı çıxışlarda deyildi. Biz iki ildə vəsaiti üç dəfə artırmışıq. 
Bunlarla biz məşğul oluruq və bilirik ki, vəziyyət necədir. Amma kənarda oturub, qəzetlərdə müxtəlif 
məlumatlar yazıb, siqaret çəkib küçələri gəzməklə Azərbaycanın bu problemlərini həll etmək olmaz. Hər şeyə 
etiraz etmək olar, hər bir fikrə müxalif çıxmaq çətin bir şey deyildir. Heç müxalif olmasan da deyərsən ki, «mən 
bunu istəmirəm», olarsan müxalif. Ancaq sən müxalifsənsə, gəl bunun yolunu göstər. Bəziləri deyirlər ki, «bəli, 
yolu budur – gedək müharibə edək, yenə də müharibəyə başlayaq, işğal olunmuş torpaqlarımızı azad edək».  
Mən açıq deyə bilərəm ki, bu, ağılsız fikirdir, hətta cəfəngiyatdır. Altı il atəşkəs dövrü yaşayandan sonra əgər 
Azərbaycan müharibəni başlasa, bunun birinci günahkarı Azərbaycan olacaqdır və müharibə yeni itkilər 
verəcək, qan töküləcəkdir. Müharibə ilə nəyəsə nail olmaq olar, bəli, torpaqları da işğaldan azad etmək olar. 
Amma bu nəyin bahasına olacaqdır? Bunu ölçüb-biçmək, düşünmək lazımdır.  
Mən ona görə də münaqişənin sülh yolu ilə həll olunmasını əsas imkan hesab edirəm və məsələnin sülh yolu 
ilə həll olunması üçün də müəyyən addımların atılmasını zəruri hesab edirəm. Hər iki tərəfdən güzəştlər 
olmalıdır. Bunların nəticəsində də biz sülh əldə edə bilərik.  
Məhz bu ab-havanı görən, hiss edən beynəlxalq təşkilatlar, ATƏT-in Minsk qrupu, onun həmsədrləri keçən 
ilin oktyabr ayından yeni bir prosesə – işğal olunmuş torpaqlar azad ediləndən sonra onların bərpa olunması 
prosesinə başladılar. Təsəvvür edin, Ermənistan–Azərbaycan münaqişəsinin on illik dövründə bu, ilk belə 
təşəbbüs idi. Bəli, beynəlxalq təşkilatların böyük bir qrup nümayəndələri Ermənistandan Azərbaycanın işğal 
olunmuş ərazilərinə getdilər. Doğrudur, onlar həmin rayonların hamısını ziyarət edə bilmədilər, ancaq Ağdam 
rayonunda oldular. Sən oraya getmişdin?  
102 
 
T e v f i k  Y a p r a k (Dünya Bankının Azərbaycandakı nümayəndəsi): Xeyr.  
H e y d ə r   Ə l i y e v: Sən getməmişdin, amma başqaları var idi. Onlar Ağdam rayonunda oldular. Bir sıra 
başqa təşkilatların nümayəndələri də ayrı-ayrı rayonlarda olublar və vəziyyətin necə olduğunu görüblər. 
Görüblər ki, bu bərpa işləri nə qədər vəsait, nə qədər zaman tələb edir. İndi bunlar hamısı aydındır. Ona görə də 
bərpa işlərinin proqramı da paralel olaraq hazırlanmalıdır.  
Mən burada bir məsələni xüsusi vurğulamaq istəyirəm. Bərpa işləri proqramını hazırlayaraq heç kəsdə 
arxayınlıq olmamalıdır ki, nə bilim, torpaqlar bu yaxınlarda azad ediləcək, biz bərpaya başlayacağıq, humanitar 
təşkilatlar və humanitar yardımlar daha lazım deyildir.  
Mən sizə demək istəyirəm – sülhün əldə olunması çox ağır və çətin prosesdir. Mən yeddi ildir ki, bu işlə 
məşğul oluram və bunu bilirəm. Bəlkə də bunu mən bildiyim qədər Azərbaycanda heç kəs bilmir. Bu, ağır, çətin 
bir prosesdir. Əgər biz buna nail olarıqsa, o, tarixi bir hadisə olacaqdır. Ancaq buna nail olandan sonra bu sülh 
sazişinin həyata keçirilməsi özü-özlüyündə çox çətin bir proses olacaqdır və böyük bir zaman tələb edəcəkdir. 
Bu zaman da onun üçün lazım olacaqdır ki, gərək Ermənistan silahlı qüvvələri işğal edilmiş torpaqlardan 
çəkilsin, burada deyildiyi kimi, həmin torpaqlar minalardan təmizlənsin, orada ilkin bərpa işləri başlansın və o 
torpaqların sahibləri öz yerlərinə-yurdlarına qayıtsınlar. Amma burada doğru deyildi – həmin ərazilərdə yüz 
illərlə yaranmış varidatı indi qısa müddətdə yaratmaq mümkün deyildir.  
Bizim özümüz Azərbaycanda 30–40 ili götürsək – həmin dövrü mənim kimi müşahidə edən adamlar çoxdur 
– bilirik ki, məsələn, Ağdam rayonu 1940-cı ildə, 1960-cı ildə, 1970-ci ildə, 1980-ci ildə, 1990-cı ildə nə 
vəziyyətdə idi. Bütün bunlar mənim gözümün qabağındadır. Mən oraya 1950-ci illərdə də, 1960-cı illərdə də və 
nəhayət, 1970-ci illərdə və 1980-ci illərin əvvəllərində Azərbaycanın başçısı olduğum zaman da getmişəm. Biz 
həmin dövrdə Ağdam rayonunu xeyli inkişaf etdirmişik, orada böyük müəssisələr, məktəblər, xəstəxanalar, sənaye 
müəssisələri yaratmışıq. İnsanlar palçıq evlərdən daş evlərə köçüblər, özləri üçün gözəl-gözəl imarətlər tikiblər, 
təsərrüfat inkişaf edib, təsərrüfatın infrastrukturu yaranıb, yollar – dəmir yolları, avtomobil yolları salınıb, telefon, 
elektrik, qaz şəbəkələri qurulubdur – saymaqla qurtarmaq olmaz. Bunların hamısı məhv olubdur. Təbiidir ki, o 
səviyyəyə çatmaq bir ilin, iki ilin işi deyildir. Bu, böyük bir zaman tələb edəcəkdir. Mən ona görə də deyirəm ki, 
sülhə nail olmaq lazımdır.  
Biz bu vəziyyətdə nə qədər yaşasaq, ölkəmizin, millətimizin və xüsusən işğal olunmuş torpaqlardan didərgin 
düşmüş insanların həyatı – onlar 8–10 ildir ki, belə ağır vəziyyətdə yaşayırlar – sülh əldə ediləndən sonra da 
hələ elə bu qədər də ağır vəziyyətdə olacaqdır. Ancaq üstünlük ondan ibarət olacaqdır ki, onlar öz doğma 
torpaqlarına dönəcəklər. Doğma torpağında o, əvvəlki evini, xəstəxananı, məktəbi 1–2 ildə əldə edə bilməyəcəkdir, 
amma get-gedə əldə edəcəkdir. Minimumdan başlayıb müəyyən bir mərhələdə lazım olan səviyyəyə gəlib 
çatacaqdır. Ona görə də buna həm böyük vəsait, həm zaman, həm də bunları dərk etmək və ona hazırlaşmaq lazım-
dır.  
Mən beynəlxalq təşkilatların, xüsusən beynəlxalq maliyyə qurumlarının bu barədə təşəbbüslərini və bizə 
göstərdikləri münasibəti yüksək qiymətləndirirəm. Minsk qrupunun həmsədrlərinin dünən Cenevrədə görüşü 
keçirilibdir. Bu gün isə onların beynəlxalq maliyyə qurumlarının, donorların nümayəndələri ilə birlikdə görüşü 
keçirilir ki, bu bərpa məsələləri ilə əlaqədar hansı hazırlığı görmək, hansı vəsaiti haradan almaq mümkündür.  
Sizə deyə bilərəm ki, mən sülh prosesini bu səviyyəyə çatdırdığımız zaman və xüsusən ATƏT-in İstanbul 
zirvə görüşündə Avropanın bir neçə ölkəsinin, Avropa Birliyinin rəhbərləri ilə, Amerika Birləşmiş Ştatlarının və 
digər dövlətlərin prezidentləri ilə görüşdüm. Onların hamısı bu məsələdə bütün səylərini qoymağa, maliyyə 
imkanlarını səfərbər etməyə söz verdilər.  
Bizim üçün birinci növbədə sülh lazımdır. Ancaq mən bilirəm ki, Avropa dövlətləri də, qonşu dövlətlər də – 
Rusiya, İran, Türkiyə – Amerika Birləşmiş Ştatları da və bu bölgəyə marağı olan ölkələr, dövlətlər, insanlar da 
istəyirlər ki, sülh yaransın. Onlar sülh yaranmasını istəyərək, müxtəlif yardımlar etməyə hazır olduqlarını 
bildirirlər. Bu da bizim üçün çox sevindirici haldır.  
Mən bu gün sizə deyə bilərəm ki, əgər beynəlxalq yardım olmasa, Birləşmiş Millətlər Təşkilatı, dünyanın 
maliyyə mərkəzləri, Avropa Birliyi və müxtəlif donorlar bu işə səfərbər olmasa işğal edilmiş torpaqlar azad 
olunandan sonra həmin yerlərdə bərpa işləri aparılmasında böyük çətinliklərlə rastlaşacağıq və bəlkə də bu 
bizim üçün qeyri-mümkün olacaqdır. Torpaq azad ediləcək, amma bərpanı təmin etmək asan olmayacaqdır.  
Məsələn, Horadizdə, yaxud Ağdam, Tərtər rayonlarının bəzi kəndlərində aparılan bərpa işləri barədə burada 
danışıldı. Bir məsələni unutmaq lazım deyildir ki, Horadiz qəsəbəsi Ermənistan silahlı qüvvələri tərəfindən 
1993-cü ildə işğal olundu, amma biz altı aydan sonra onu azad etdik. Orada da çoxlu dağıntılar baş vermişdi. 
Amma başa düşürsünüz, oranı o qədər də dağıda bilmədilər. O cümlədən, elə Ağdam rayonunun bəzi kəndləri 
də belə oldu. Ermənistan silahlı qüvvələri Ağdam rayonunun bəzi kəndlərini işğal edirdilər, sonra bizim silahlı 
qüvvələr gedib oranı yenə də azad edirdilər, amma Ermənistan silahlı qüvvələri yenə də gəlib zəbt edirdilər. Əl-
bəttə, bu döyüşlər zamanı binalar və sairə müəyyən zərər çəkirdi. Ancaq həmin kəndlər işğalçıların əlində az 
müddət olmuşdur. Lakin qalan yerlərdə – 1991–1992–1993-cü illərdə tamamilə işğal olunmuş və indiyə qədər 
işğal altındakı ərazilərdə hər şey sökülüb, dağıdılıbdır. Bu məlumdur. Yenə də deyirəm, hörmətli Tevfik Yaprak 
103 
 
burada çox düzgün bir ifadə işlətdi ki, «daş daş üstündə qalmayıbdır». Əgər altı ayda oradakıların hamısı 
sökülübsə, indi başa düşün ki, həmin yerlərdə nə var.  
Ona görə biz bu bərpa işlərinə hazır olmalıyıq. Hazırlıq işləri getməlidir. Mən konfransın bu istiqamətdə 
işini, fəaliyyətini çox yüksək qiymətləndirirəm və qeyd edirəm ki, biz doğrudan da sülhə nail ola bilərik, bərpa 
işlərinə başlaya bilərik.  
Nəhayət, mən əmin olduğumu bildirmək istəyirəm ki, konfrans çox əhəmiyyətli olacaqdır. Mən bu 
konfransın təşkil edilməsi üçün bütün təşəbbüskarlara bir daha təşəkkürümü bildirirəm. Ümidvar olduğumu 
bildirmək istəyirəm ki, konfransın bundan sonrakı prosesində də bir çox vacib məsələlər müzakirə olunacaqdır. 
Ancaq yenə də deyirəm, mən bütün beynəlxalq təşkilatlardan xahiş edirəm ki, Azərbaycana humanitar yardım 
azaldılmasın, bu inkişaf strategiyası birlikdə həyata keçirilsin, bərpa işlərinə başlamaq proqramı hazırlansın. 
Bizim də, şəxsən mənim də bunlarla bərabər, vəzifəm ondan ibarət olacaqdır ki, bundan sonra da çalışıb sülhün 
əldə edilməsinə nail olaq.  
Mən sizin işinizə bir daha uğurlar arzulayıram. Beynəlxalq təşkilatlardan Azərbaycana gələrək bu konfransın 
işində iştirak edənlərə təşəkkür edirəm. Konfransda iştirak etdiklərinə görə xarici ölkələrin səfirlərinə 
təşəkkürümü bildirirəm. Ümid edirəm ki, xarici ölkələrin bütün nümayəndələri – həm səfirlər, həm də 
beynəlxalq təşkilatların nümayəndələri Azərbaycanın bu problemlərinin hamısının kompleks şəkildə həll olun-
ması üçün öz səylərini əsirgəməyəcəklər.  
Diqqətinizə görə təşəkkür edirəm. Sağ olun.  
104 
 
 
KAMERUN RESPUBLİKASININ PREZİDENTİ 
ZATİ-ALİLƏRİ CƏNAB POL BİYAYA 
 
Hörmətli cənab Prezident! 
Kamerun Respublikasının milli bayramı – Respublika elan edilməsi günü münasibətilə Sizi və dost 
Kamerun xalqını ürəkdən salamlayır və təbrik edirəm. 
Ümidvaram ki, Azərbaycan Respublikası ilə Kamerun Respublikası arasındakı əlaqələr getdikcə 
genişlənərək xalqlarımızın rifahının yüksəlməsinə, ölkələrimizin tərəqqisinə xidmət edəcəkdir. 
Cənab Prezident, Sizə möhkəm cansağlığı və uğurlar, xalqınıza sülh, səadət və firavanlıq arzulayıram. 
 
Hörmətlə, 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri,  19 may 2000-ci il 
 
 
105 
 
 
UKRAYNANIN HÖKUMƏT NÜMAYƏNDƏ  
HEYƏTİ İLƏ GÖRÜŞDƏ SÖHBƏT 
 
Prezident sarayı 
 
19 may 2000-ci il 
 
H e y d ə r   Ə l i y e v: Salam, xoş gəlmisiniz. Hiss edilir ki, iqtisadi əməkdaşlıq məsələləri üzrə birgə 
komissiya işləyir və fayda gətirir. 
Y u r i   Y e x a n u r o v (Ukrayna Baş nazirinin birinci müavini, həm də iqtisadi əməkdaşlıq məsələləri 
üzrə ikitərəfli hökumətlərarası Azərbaycan–Ukrayna komissiyasının həmsədri): Bilirsinizmi, bu gün Ukraynada 
hansısa Azərbaycan dalğasından danışırlar. Çünki bütün son həftə ərzində televiziyamız sizin Xarici İşlər 
nazirinin Kiyevə səfərini işıqlandırmışdır. Buraya gəldik və dərhal da çox mehriban qarşılandıq. 
Dünən və bu gün biz  çox fəal işlədik. Çox vacibdir ki, prezidentimizin bu ilin martında Bakıya səfəri zamanı 
Sizin verdiyiniz impuls əməli təcəssümünü tapsın. 
Bakıya yola düşməzdən əvvəl mən prezidentin yanında oldum və Leonid Daniloviç Kuçma Sizə salamını və 
ona ünvanladığınız məktuba görə təşəkkürünü çatdırmağı xahiş etdi. Deyə bilərəm ki, «strateji tərəfdaş» 
anlayışını müxtəlif cür başa düşmək olar. Lakin prezident Azərbaycanla bağlı qarşıya konkret vəzifələr 
qoyduqda, ölkənizə də, şəxsən Sizə də xüsusi münasibət bəsləndiyini duydum. Prezidentimiz bunu tam dəqiq və 
inandırıcı şəkildə nümayiş etdirdi. 
Başa düşürəm ki, bizim vəzifəmiz sizin imzaladığınız müqaviləni real işlərə çevirməkdən ibarətdir. Odur ki, 
bütün bu günlər ərzində biz bu görüşü çox səylə hazırladıq və bu gün səmərəli işlədik. Deməliyəm ki, Ukrayna 
nümayəndə heyətinin başçısı olaraq  mən görüşün nə dərəcədə yaxşı hazırlandığını, materialların nə dərəcədə 
yaxşı işləndiyini çox yüksək qiymətləndirirəm. Hələ dünən bizim məsələlərimiz vardı, lakin bu səhər biz onları 
razılaşdıra bildik. 
Bu gün biz bir neçə saziş imzaladıq və noyabradək qarşımıza vəzifələr qoyduq. Noyabrda görüş Kiyevdə 
olacaqdır. Zənnimcə, onda biz qarşımıza qoyduğumuz vəzifələrin yerinə yetirilməsinin növbəti mərhələsindən 
danışa bilərik. 
Demək istəyirəm ki, əməkdaşlıq məsələləri var və onlar bununla bağlıdır ki, son il bizdə böhranla əlaqədar 
əmtəə dövriyyəsinin həcmi bir qədər azalmışdır. Buna görə də komissiyamızın başlıca vəzifəsi bunun 
səbəblərini araşdırmaqdan, yeni səviyyəyə çıxmaq üçün iş görməkdən ibarətdir. Bununla əlaqədar, bizim 
prezident qarşımızda dəqiq və geniş vəzifələr qoyur. Bizim siyasi münasibətlərimizin səviyyəsi çox yüksəkdir. 
İqtisadi münasibətlərdə də belə səviyyəyə çıxmalıyıq. 
Deməliyəm ki, prezidentlərimiz – siz  və Leonid Daniloviç – münasibətlərimizin səviyyəsini çox yüksəyə 
qaldırmısınız. Odur ki, bu səviyyəyə çatmaq üçün bir çox işlər görməliyik. 
Demək istəyirəm ki, bu gün məsələləri sadə vətəndaşlar üçün həll etməyimiz çox vacibdir. Ukraynada çoxlu 
azərbaycanlı yaşayır. Diasporun rəhbərləri bizimlə birlikdə gəliblər. Biz nə kimi işlər görülməsi barədə onlarla 
fikir mübadiləsi aparmışıq. Diasporun xahişi ilə biz vətəndaşların sərbəst gedib-gələ bilməsi üçün vizasız 
rejimin mümkünlüyünü nazirlər səviyyəsində payızadək işləyib hazırlamağı qarşımıza vəzifə qoyuruq. 
İkincisi, təsərrüfatçılıq işi üçün şərait yaratmağımız bu gün çox vacibdir. Nümayəndə heyətimizə 
müəssisələrin direktorları və ticarət şirkətlərinin təmsilçiləri daxildirlər. 
Deməliyəm ki, bizim yeni  hökumətimiz, Baş nazir – Leonid Daniloviç mənə söhbəti məhz bundan 
başlamağı tapşırdı – səpin kampaniyası zamanı yanacaq sarıdan kömək göstərdiyinizə görə Sizə çox 
minnətdardırlar. İndi bu kömək payız üçün də nəzərdə tutulmuşdur. Bu kömək bizim yeni hökumətimiz üçün 
çox vaxtında edilmişdi. Çox mühümdür ki, işimiz üçün xüsusi rejim yaradılıb, indi yanacaq göndərilir. 
Daha bir mühüm məsələ barəsində. Hazırda MDB çərçivəsində azad ticarətlə bağlı problemləri həll etmək 
lazımdır. Qarşıdakı yüksək səviyyədə görüş zamanı ölkələrimizin birgə mövqe tutması  çox vacibdir. Azad  
ticarət zonası haqqında qərarlar artıq  qəbul edilmişdir, amma istisnalarsız. Bilirəm ki, Azərbaycan bu barədə 
Rusiya  ilə danışıqlar aparıbdır. Təsəvvür edin ki, bizdə 320 istisna var. Belə də azad ticarət zonası olar? Sizdən 
xahiş edərdik ki, MDB-nin zirvə görüşündə bu məsələdə birgə mövqe tutaq. 
Bununla yanaşı, biz GUÖAM daxilində xüsusi münasibətlər məsələsinə baxılmasını təklif etmişik. 
Düşünürəm ki, Mərkəzi və Şərqi Avropa ölkələrinin nümunəsi maraqlıdır – mən Polşa, Slovakiya, Macarıstan və 
Çexiyanı nəzərdə tuturam. Onlar qarşılıqlı münasibətlərin xüsusi rejimini, xüsusi ticarət rejimi qəbul etmişlər. Bu 
onlara Avropa Birliyinin tələblərinə hazırlaşmağa, habelə öz təşkilatının daxilində daha yaxşı işləməyə imkan 
vermişdir. Biz bu barədə komissiya çərçivəsində də, Azərbaycanın Baş naziri ilə görüşdə də danışdıq. Zənnimcə, 
bu işi inkişaf etdirməli, sınaqdan çıxarmalıyıq ki, necə edə bilərik ki, bütün ticarət-iqtisadi münasibətlərimiz işlə-
sin. 
106 
 
Daha bir məsələ barəsində. Torpağınızda əmin-amanlığın nə demək olduğunu başa düşürük. Leonid 
Daniloviç deyirdi ki, Bakıya səfəri zamanı o, qaçqınların yaşadığı evlərin birində oldu və bu ona çox ağır təsir 
bağışladı. O, hökumətə yaxın vaxtlarda buraya 40 konteyner göndərmək barədə tapşırıq vermişdir. 
Demək istəyirəm ki, mart ayında televiziyamızda Azərbaycan haqqında, Ukrayna ilə Azərbaycan arasında 
münasibətlərdə Sizin rolunuz haqqında çox ciddi materiallar göstərildi. Bilirsinizmi, bu, komissiyamızın işinə 
təsir göstərir, işgüzar adamlar komissiyamıza müraciət edirlər. 
Əlbəttə, bizi buraya nə kimi malların gətirilməsi, Ukraynaya nə kimi malların göndərilməsi maraqlandırırdı. 
Bilirsinizmi, nədənsə mağazalarınızda Ukrayna arağının olmaması bizə toxundu. 
H e y d ə r   Ə l i y e v: Bəli, ona burada tələbat olardı. 
Y u r i   Y e x a n u r o v: Ona görə də biz buraya arağımızın bir neçə nümunəsini gətirmişik ki, camaat 
görsün. Danışacağıq ki, onu burada, hər halda, satmaq lazımdır. Yəni bir çox elə mallar var ki, onların əsasında 
ağrısız-acısız, arxayın işləmək olar. Firmalarımız işləməlidir. Bunlar yeni reallıqlardır. 
Başa düşürük ki, bu gün dövlət öz hökmünü yeridə bilməz. Lakin gərək qarşılıqlı surətdə faydalı 
münasibətlər olsun. Elə bu gün imzalanmış sənədlər də göstərir ki, ticarət-iqtisadi münasibətlərdə mövqelərimizi 
yaxınlaşdırmaq üçün real addımlar atılmışdır. Mən çox ümid edirəm ki, sizinlə görüşümüz, komissiyamızın işi 
münasibətlərimizə yeni təkan verməyə imkan yaradacaqdır. 
H e y d ə r   Ə l i y e v: Hər şeydər əvvəl, dostum Leonid Daniloviç Kuçmanın mənə yetirdiyiniz salamına 
görə çox minnətdaram. Xahiş edirəm mənim də salamımı və ən xoş arzularımı ona yetirəsiniz. Mart ayında onun 
Azərbaycana rəsmi səfər etməsi bizim üçün çox mühüm və əlamətdar hadisə oldu. Xüsusən o baxımdan ki, biz 
burada dövlətlərimiz arasında dostluq, əməkdaşlıq və tərəfdaşlıq haqqında çox mühüm sazişlər, iqtisadi 
münasibətlərimizin inkişafı üçün bir sıra əhəmiyyətli sənədlər imzaladıq. Bundan əlavə, biz ikitərəfli 
münasibətlərimizin bir çox məsələləri barəsində, Ukraynanı və Azərbaycanı maraqlandıran digər məsələlər 
barəsində bir daha fikir mübadiləsi apardıq. 
Siz haqlısınız ki, Ukrayna ilə Azərbaycan arasında siyasi münasibətlər indi çox yüksək səviyyədədir. Biz 
həqiqətən strateji tərəfdaşlarıq, beynəlxalq həyatın bir çox məsələləri, ətrafımızda baş verən proseslər barəsində 
baxışlarımızın çoxu uyğun gəlir. Ona görə də biz Ukrayna ilə münasibətlərimizi yüksək qiymətləndiririk. Biz bu 
münasibətləri daha yüksəyə qaldırmaq üçün, iqtisadi münasibətlərin siyasi münasibətlər səviyyəsinə qalxması 
üçün hər şey edəcəyik. 
Sizdə məhsul yığılarkən və sizi ağır vəziyyətə saldıqları zaman Leonid Daniloviç mənə müraciət etdi və mən 
Ukraynaya kömək göstərilməsi üçün hər şeyi səfərbər etdim. Şadam ki, biz sizə kömək göstərə, ölkənizi bu ağır 
vəziyyətdən çıxara bildik. 
Lakin məsələ heç də  bir bu  işdə deyildir. Biz Leonid Daniloviçlə daim əməkdaşlıq və dostluq edirik. Mən 
bunu çox yüksək qiymətləndirirəm. 
Birgə komissiyamızın uğurla işləməsi yaxşıdır. Sizin məlumatınız məni razı salır. Ancaq, görünür bu, əsla 
kifayət deyildir. Bizim daha fəal iqtisadi əlaqələrimiz ola bilər. Yeri gəlmişkən, təkcə araq deyil, digər başqa 
məhsullar da göndərmək olar. 
Sizin ölkəniz də, bizim ölkəmiz də islahatların həyata keçirilməsi mərhələsindədir, bunun öz çətinlikləri 
olması ilə yanaşı, böyük üstünlüyü də var. Biz çətinlikləri aradan qaldıracaq və daha yaxşı iqtisadi və sosial 
vəziyyətdə olacağıq. 
Əməkdaşlığımızın inkişafı üçün Azərbaycan hər şey edəcəkdir. Bu yaxınlarda bizim Xarici İşlər naziri 
Ukraynada olmuşdur, mən burada ölkənizin Xarici İşlər nazirini qəbul etdim. Ukraynada – Yaltada, Kiyevdə 
neçə dəfə olduğum artıq yadımda deyildir. Kiyevdə axırıncı dəfə Leonid Daniloviç Kuçmanın andiçmə 
mərasimi ilə əlaqədar oldum. Leonid Daniloviç burada olubdur. Bir sözlə, şəxsi ünsiyyətlərimiz tez-tez olur və 
bu dövlərlərarası münasibətlərimiz üçün bunların çox böyük əhəmiyyəti var. 
Mən birgə komissiyanın işini tamamilə dəstəkləyirəm. Şadam ki, siz irəliləyirsiniz. Ümidvaram ki, 
razılaşdırdığınız işləri noyabradək yerinə yetirə biləcəksiniz və yeni, daha yüksək səviyyəyə çıxacaqsınız.  
Mən problemləri, o cümlədən azad ticarət zonasına aid problemləri bilirəm. Ukrayna və Azərbaycan MDB-
nin iclasında imzalanmış  protokolu ratifikasiya etmişlər. Bu günlərdə mən  Rusiyanın MDB işləri üzrə naziri 
Leonid Draçevski ilə görüşdüm, onunla söhbətimiz oldu. Dünən mən MDB-nin icraçı katibi Yuri Yarovu qəbul 
etdim. Biz gündəliyi müzakirə etdik, azad ticarət zonası məsələsi orada birinci yerdə durur. Demə, Rusiyadan 
başqa, qalan hamı razıdır. Dediyiniz kimi, Rusiya çox istisnalar edir. 
Biz də bu fikirdəyik ki, müəyyən istisnalar etmək olar. Lakin bu qədər istisna edilərsə, onda azad ticarət 
zonası haqqında sənədin özünü boşa çıxarar. Adı olacaq, amma real nəticələr olmayacaqdır. Buna görə də əmin 
ola bilərsiniz və Leonid Daniloviçə də çatdırın ki, MDB dövlətləri başçılarının qarşıdakı iclasında biz bu 
sənədin qəti şəkildə təsdiqlənməsi üçün mövqeyimizi möhkəm müdafiə edəcək və çoxsaylı istisnalara mane 
olmağa çalışacağıq. 
Digər təklifləriniz barədə, Ukraynada təxminən yarım milyon azərbaycanlı yaşayır. Mən Kiyevdə olarkən 
onların nümayəndələri ilə görüşdüm. Leonid Daniloviç buraya gələndə o da Ukrayna diasporunun 
nümayəndələri ilə görüşdü. Bu çox müsbət amildir. 
107 
 
Mənə bəlli olduğuna görə, Ukraynada azərbaycanlılar ictimai-siyasi həyatda fəal iştirak edirlər və prezident 
seçkiləri zamanı onların hamısı Leonid Daniloviç Kuçmanın namizədliyinə səs veriblər. Bir sözlə, orada bizim 
dəstəyimiz çox konkret, aydın və dəqiqdir. Bilirəm ki, onlar prezident seçkilərində Leonid Daniloviç Kuçmanın 
namizədliyini fəal dəstəklədiklərinə  görə ondan təşəkkür məktubu almışlar. Buna görə də sizə təşəkkür edirik 
ki, Ukraynada onlara bərabərhüquqlu vətəndaşlıq və normal həyat üçün şərait yaradılmışdır. 
Mən belə başa düşdüm ki, onlar öz vəziyyətindən, öz işindən və həyatından əsasən razıdırlar. Bu məni 
sevindirir. Şadam ki, biz Ukraynada belə diaspora malikik. Bu da Ukrayna ilə Azərbaycan arasında 
münasibətləri möhkəmləndirən amildir. 
Ola bilsin ki, burada, bizdə ukraynalılar o qədər də çox deyildir. Səfir bilir – o, Azərbaycanda ən qocaman 
ukraynalıdır. Əvvəllər bizə elə gəlirdi ki, onlar çoxdur. Axı o vaxtlar Azərbaycanda rusları, ukraynalıları və 
belarusları çox da fərqləndirmirdilər. O vaxtlar sən (Ukraynanın Azərbaycandakı səfiri Boris Aleksenkoya 
müraciətlə) MK-da işləyərkən, mən bilmirdim ki, sən ukraynalısan. Onda hamı – ukraynalılar, ruslar, belaruslar 
eyni qəbul edilirdi. Artıq indi fərqləndirməyə başlamışıq. Buna görə də o vaxtlar mənə elə gəlirdi ki, bizdə çoxlu 
ukraynalı var. Onlar bu gün də kifayət qədərdir. 
B o r i s   A l e k s e n k o (Ukraynanın Azərbaycandakı səfiri): 32 min nəfərdir. 
H e y d ə r   Ə l i y e v: O vaxtlar  isə mənə elə gəlirdi ki, onlar 100 mindən artıqdır. Onlar yaxşı, normal 
yaşayırlar, heç bir problemləri yoxdur. Əgər siz buraya yenə ukraynalı köçürmək istəyirsinizsə, buyura 
bilərsiniz. Burada onların sayının artırılmasına etirazımız yoxdur. Açığını deyim ki, xalqımız yaxşı xalqdır. 
Bizdə, bütövlükdə Azərbaycanda və şəxsən məndə əvvəllər də, indi – müstəqillik illərində də Ukraynaya, 
Ukrayna xalqına xüsusi rəğbət hissi olmuşdur və var. 
Ona görə də biz MDB çərçivəsində başqa məsələlərdə də  belə fəal əməkdaşlıq edir, bir-birimizi 
dəstəkləyirik, əlbəttə, nəinki öz ölkələrimizin, həm də bütövlükdə MDB-nin mənafeləri naminə eyni 
mövqelərdən çıxış etməyə çalışırıq. Çünki bəzən orada da çox da uğurlu olmayan təkliflər, cəhdlər və sair olur. 
Odur ki, artıq neçə illərdir bu mənada biz Leonid Daniloviçlə əməkdaşlıq edirik, nümayəndə heyətlərimiz əmək-
daşlıq edirlər. 
GUÖAM çərçivəsində iqtisadi əməkdaşlığı inkişaf etdirməyin mümkünlüyü barədə rəyiniz çox ağıllı və 
düzgün rəydir. Axı əslinə baxsan, biz bu təşkilatı daha fəal iqtisadi əməkdaşlıq üçün yaratmışıq. Hərçənd 
bəziləri bunu başqa cür başa düşür və bəzi yerlərdə bunu hətta az qala hərbi ittifaq kimi qələmə verməyə 
çalışırlar və s. Əlbəttə, biz bütün bunlardan uzağıq. Düşünürəm ki, biz GUÖAM çərçivəsində yaxşı əməkdaşlıq 
edirik, əməkdaşlığımızın perspektivi var. 
GUÖAM ölkələri arasında öz xüsusiyyətləri olan iqtisadi əməkdaşlıq, şübhəsiz, bütün GUÖAM ölkələri 
üçün faydalı olacaq, bu təşkilatı möhkəmləndirəcəkdir. Çünki onun  əsasını iqtisadi sahə təşkil edir. 
Məhz bu istiqamətin daha da fəallaşdırılmasını sənə (Baş nazirin birinci müavini Abbas Abbasova müraciət 
edir) və Azərbaycanın Xarici İşlər nazirinə tapşırıram. Bunu iqtisadiyyat xətti üzrə də tapşıracağam ki, məhz bu 
istiqamət daha da fəallaşsın. 
Bir sözlə, sağ olun. 
Y u r i   Y e x a n u r o v: Cənab Prezident, onu qeyd etməliyəm ki, Leonid Kuçma yenidən prezident 
seçildikdən sonra Ukraynada iqtisadi və siyasi vəziyyət qeyri-müəyyən idi. Köməyinizə görə çox sağ olun. 
Leonid Daniloviçin dəstəklənməsi üçün Sizin – tanınmış liderin, bütün dünyada məşhur olan insanın söylədiyi 
sözlər onun üçün çox vacib idi. 
H e y d ə r   Ə l i y e v: Mən sizin televiziya ilə böyük bir çıxış etdim. 
Y u r i   Y e x a n u r o v: Bəli,  çox böyük çıxış idi. Bu çıxış prezident seçkiləri zamanı ukraynalıların 
rəyinə təsir göstərdi. Seçkilər belə deməyə imkan verdi ki, Ukraynada cəmiyyət sıx birləşmişdir, biz yeni 
prezidentə və yeni xəttə malikik. 
Pensiya təminatı probleminin həllindən danışarkən  biz Azərbaycanın təcrübəsi ilə maraqla tanış olduq. Biz 
sizdən öyrənəcəyik. 
Nümayəndə heyətimizə yetirilən diqqət məni mütəəssir etdi. Başa düşürəm ki, komissiyanın Azərbaycan 
tərəfindən rəhbəri ciddi işləmişdir. Kütləvi informasiya vasitələri, jurnalistlər böyük diqqət yetirdilər. Buna görə 
sağ olun. 
Bizi qəbul etdiyinizə görə sağ olun. Bu bizim üçün böyük şərəfdir. Dünya miqyaslı liderlə hər gün 
görüşmürsən. Çox sağ olun. 
 
  
108 
 
 
FRANSANIN «KASTEL» QRUPUNUN YÜKSƏK SƏLAHİYYƏTLİ NÜMAYƏNDƏSİ  
JAN-POL  LANFRANKİ  İLƏ  
GÖRÜŞDƏ SÖHBƏT 
 
Prezident sarayı 
 
19 may 2000-ci il 
 
H e y d ə r   Ə l i y e v: Hörmətli cənab səfir! 
Hörmətli qonaqlar! 
Mən sizi salamlayıram. Belə başa düşürəm ki, bugünkü görüşümüz əsasən «Kastel» şirkətinin problemləri 
ilə əlaqədardır. Bayaq mənə bildirdilər ki, səfirin də nəsə bir məsələsi var. Mən sizi məmnuniyyətlə dinləyərəm. 
Ancaq əvvəlcə onu demək istəyirəm ki, vaxtilə «Kastel» şirkətinin prezidenti gəldi və biz görüşdük. Mən 
«Kastel»  şirkətinin Azərbaycanda işinə çox böyük ümidlər bəslədim. Bir neçə dəfə maraqlandım ki, bu işlər 
necə gedir. Hər dəfə mənə deyirlər ki, gedir, gedir, Sizə son nəticəni deyəcəyik. 
Xatirimdədir ki, bizim ilk danışığımızda təkcə Bakının pivə zavodu barədə yox, Azərbaycanda şərabçılıq 
zavodlarının işlədilməsi və ümumiyyətlə, şərabçılıq sənayesi sahəsində böyük işlər görülməsi haqqında 
«Kastel» şirkəti mənə ümidlər vermişdi. Amma deyəsən, hələ bu sahədə də iş görülməyibdir. Ona görə də siz 
mənə nə deyəcəksiniz – dinləyə bilərəm. Amma mən sizə öz sözlərimi dedim. Buyurun. 
J a n   P y e r   G i n y u t: Cənab Prezident, çox sağ olun. Bu gün Sizin bundan əvvəl bir neçə görüşünüz 
olubdur, bir neçə nümayəndə heyətini qəbul etmisiniz. Bizə vaxtınızı sərf etdiyiniz üçün dərin minnətdarlığımızı 
bildiririk. Cənab Prezident, üzr istəyirəm, sanki buna adət etmişəm, bir vərdiş halı alıb ki, mən həmişə Parisə 
çağırılanda Sizdən qəbul üçün vaxt istəyirəm ki, Sizinlə söhbət edim və sonra gedib orada hesabat vermək 
imkanım olsun. 
Cənab Prezident, bu nümayəndələri sizə təqdim etmək istərdim. Birincisi, cənab Jan-Pol Lanfranki həm 
beynəlxalq dərəcəli vəkildir, həm də «Kastel» qrupunun yüksək səlahiyyətli nümayəndəsidir. Cənab Gi Kübye 
isə hazırda Bakıda pivə zavodunun direktoru və «Kastel» qrupunun nümayəndəsidir. Nəhayət, mənim yeni 
əməkdaşım Mişel Jelenin Fransa səfirliyində iqtisadi məsələlər üzrə müşavirdir. 
Cənab Prezident, Sizə demək istəyirəm ki, bizim səfirliyin işi, inkişafı ümumiyyətlə, regional xarakter 
daşıyır. Bununla bərabər, bildirmək istəyirəm ki, cənab Jelenin təkcə səfirliyimizdə iqtisadi məsələlər üzrə 
müşavir deyil, həm də Aşqabadda və Gürcüstanda bu məsələlərlə bağlı müşavir missiyasını yerinə yetirəcəkdir. 
Amma əsas yeri Bakıda olacaqdır. 
Əlbəttə, bu o deməkdir ki, doğrudan da indi bizim – Fransanın ən yüksək səviyyəli rəhbərləri bu addımla 
göstərmək istəyirlər ki, Azərbaycan onlar üçün ikitərəfli əməkdaşlıqda həmişə üstün xarakteri daşıyır. Bununla 
bərabər, demək istəyirəm ki, Azərbaycanda tikilmiş pivə zavodu bizim bu əməkdaşlığımızın ən gözəl 
nümunələrindən biridir. 
Cənab Prezident, Siz 1993-cü ildə Fransaya səfəriniz zamanı Fransanın iş adamlarını qəbul edib onları 
Azərbaycana dəvət etmişdiniz və Azərbaycanla əməkdaşlığa dəvət etmişdiniz. Elə onun nəticəsi olaraq biz 
Azərbaycanla əməkdaşlığımızı davam etdiririk. Əgər belə desəm, məncə səhv etmərəm. Bildiyimə görə, 
«Kastel» qrupu Azərbaycana investisiyanı sizin dostunuz cənab Jak Şirakın məsləhəti ilə qoyubdur. 
 
 
H e y d ə r   Ə l i y e v: Tamamilə doğrudur. 
J a n   P y e r   G i n y u t: Cənab Prezident, neft və qaz sahəsini nəzərə almasaq, bu, Fransa tərəfinin 
Azərbaycana qoyduğu ən mühüm və böyük sərmayədir. Yəni demək istəyirəm ki, təkcə Azərbaycanda yox, 
ümumiyyətlə, Qafqazda. Bu, doğrudan da çox mühüm bir özəlləşmə əməliyyatıdır. Yəni Azərbaycanın köhnə 
zavodunun yenidən bərpa olunması və özəlləşdirilməsidir. Bir tərəfdən də bu zavodun inşa olunması və fəaliyyət gös-
tərməsi həm də Fransa investorları, müəssisələri üçün çox gözəl bir nümunədir. Yəni onları bura cəlb etmək üçün bir 
nümunədir. Bundan əlavə, Azərbaycanla maraqlanan bütün investorlar üçün bu zavodun fəaliyyəti cəlbedici bir 
nümunədir. Bununla bağlı olaraq bu yaxınlarda mən əmlak nazirini son zamanlar Azərbaycan parlamentində 
özəlləşdirmə ilə bağlı müzakirə olunan qanunun qəbul edilməsi münasibətilə təbrik etdim. Əlbəttə, biz belə hesab 
edirik ki, özəlləşdirmə prosesinin Azərbaycan iqtisadiyyatı üçün çox mühüm əhəmiyyəti var. Doğrudur, bu çətindir, 
asanlıqla getməyəcəkdir. 
Biz bununla bərabər, bilirik ki, Azərbaycan doğrudan da çox möhtəşəm bir özəlləşdirmə prosesi dövründə 
yaşayır. Hətta bizim özümüzdə də hər hansı belə bir müəssisənin, milli, dövlət müəssisəsinin özəlləşdirilməsi 
prosesinə qədəm qoyduqda müəyyən problemlər əmələ gəlir. 
Cənab Prezident, nəhayət, demək istəyirəm ki, bir səfir kimi, mən Azərbaycanda Sizin apardığınız bu 
özəlləşdirmə prosesinə böyük müvəffəqiyyətlər arzulayıram. Bunların içərisində pivə zavodunun 
109 
 
özəlləşdirilməsinə uğurlar  diləyirəm. Əlbəttə, bu özəlləşdirmə prosesində müəyyən məsələlər, problemlər 
qarşıya çıxdı. Amma bunlar ona görə qarşıya çıxır ki, onları həll etmək lazımdır. Bununla bağlı yəqin ki, cənab 
Lanfranki danışacaqdır. 
Cənab Prezident, həmişə Sizin belə ümumi proseslərdən başqa, həm də bu pivə zavoduna olan diqqətinizi 
nəzərə alaraq, əmin olduğumuzu bildirmək istəyirəm ki, bu problemlər həll ediləcəkdir. İcazə versəydiniz, sözü 
cənab Lanfrankiyə verərdim. 
H e y d ə r   Ə l i y e v: Mən bir neçə kəlmə deyim. 
Mən sizin bu sözlərinizlə tamamilə razıyam. Həqiqətən, biz indi Azərbaycanda özəlləşdirmənin yeni bir 
mərhələsini başlamışıq. Bizim Milli Məclis özəlləşdirmənin yeni mərhələsi haqqında qanun qəbul edibdir. 
Yaxın vaxtlarda özəlləşdirmə proqramı haqqında prezident fərmanı olacaqdır. Orada konkret məsələlər öz əksini 
tapacaqdır. 
Siz doğru buyurdunuz, «Kastel» şirkətinin Azərbaycana gəlməsində mənim dostum prezident Jak Şirakın 
rolu  var. Prezident Jak Şirakın mənimlə danışıqlarında həmişə ona deyirdim ki, siz Azərbaycana daha da çox 
investorlar göndərin. Neft şirkətləri – «Elf Akiten», «Total» artıq burada geniş işlər əldə ediblər. Ancaq Fransa 
iqtisadiyyatının çox mühüm sahələri var, onlar da burada özlərinə yer tapa bilərlər. 
O vaxtlar mənə təqdim etdilər ki, «Kastel» Fransada şərab və başqa spirtli içkilər istehsalı üzrə çox böyük bir 
şirkətdir. Biz belə danışdıq ki, «Kastel» birinci addımı pivə zavodundan başlayır və onun ardınca Azərbaycanda 
yüksək keyfiyyətli şərablar istehsal edilməsi üçün müəssisələr yaradılacaqdır, üzüm plantasiyaları 
yaradılacaqdır. Bu məni çox sevindirdi. Çünki Azərbaycan üzümçülük ölkəsi olubdur. Burada yüksək səviyyəli 
şərablar istehsal etmək üçün yaxşı üzüm növləri var. Mən ona görə «Kastel»in Azərbaycandakı fəaliyyətinə bu 
cür perspektivdən baxıram. Ancaq onlar  hələ ki, pivə zavodunun problemlərini həll edə bilməyiblər. Mən indi 
sizi dinləyəcəyəm. 
Mən bizim əmlak nazirini və köməkçimi buraya dəvət etmişəm ki, lazım olan tapşırıqları onlara verim. Sonra 
isə sizin Parisə getməyinizlə əlaqədar danışarıq. 
J a n   P y e r   G i n y u t: Cənab Prezident, çox sağ olun. 
110 
 
 
YƏMƏN RESPUBLİKASININ PREZİDENTİ 
ZATİ-ALİLƏRİ CƏNAB ƏLİ ABDULLA SALEHƏ 
 
Zati-aliləri! 
Yəmən Respublikasının milli bayramı – Milli birlik günü münasibətilə Sizi və qardaş Yəmən xalqını 
səmimi-qəlbdən təbrik edir, Sizə cansağlığı və uğurlar, ölkənizə sülh, əmin-amanlıq və tərəqqi arzulayıram. 
İnanıram ki, Azərbaycan Respublikası ilə Yəmən Respublikasının dostluq və əməkdaşlıq əlaqələri 
xalqlarımızın rifahının yüksəlməsi naminə inkişaf edib genişlənəcəkdir. 
 
Hörmətlə, 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 20  may 2000-ci il 
 
  
 
 
 
 
 
111 
 
 
AMERİKA BİRLƏŞMİŞ ŞTATLARININ AZƏRBAYCAN RESPUBLİKASINDAKI SƏFİRİ 
STENLİ ESKUDERO İLƏ GÖRÜŞDƏ SÖHBƏT 
 
Prezident sarayı 
 
22 may 2000-ci il 
 
H e y d ə r   Ə l i y e v: Xoş gördük, hörmətli səfir. Sizi səmimi-qəlbdən salamlayıram. Necəsiniz? 
S t e n l i   E s k u d e r o: Təşəkkür edirəm. Çox yaxşıyam və görürəm  Sizin də kefiniz yaxşıdır. 
H e y d ə r   Ə l i y e v:  Heç də pis deyildir. 
S t e n l i   E s k u d e r o: Mən deyərdim ki, ondan daha yaxşı görünürsünüz. 
Cənab Prezident, məni qəbul etdiyinizə görə çox təşəkkür edirəm. Bilirəm ki, sabah yeni su elektrik 
stansiyasının açılışında iştirak etməyə hazırlaşırsınız və çoxlu işiniz var. Belə gərgin vaxtda görüş üçün imkan 
yaratdığınıza görə Sizə təşəkkürümü bildirirəm. 
H e y d ə r   Ə l i y e v: Bəli, mən iki gün burada olmayacağam. Çox vacib işlərim var – həm su elektrik 
stansiyası, həm başqa işlər var, Gəncədə olacağam. 
S t e n l i   E s k u d e r o: Cənab Prezident, fürsətdən istifadə edərək mən Sizi, hökumətinizi və həm də 
müxalifəti mayın 20-də baş tutmuş uğurlu nümayiş münasibətilə təbrik etmək istəyirəm. Məndə olan məlumata 
görə, bu nümayişdə 20 müxalifət partiyasının nümayəndələri – təxminən 3,5–4 min adam iştirak etmişdir. Nümayiş dinc 
şəraitdə keçmişdir. Bu, Azərbaycanda demokratiyanın inkişafının, demokratikləşmə prosesinin sürətlə  irəliləməsinin 
göstəricilərindən biridir. 
Onu da bilirəm ki, Mərkəzi Seçki Komissiyasında da dəyişikliklər aparırsınız. Hesab edirəm ki, bu 
dəyişikliklərə də islahatlar prosesinin tərkib hissəsi kimi baxmaq lazımdır. Şübhəsiz ki, bu proses, baş verən 
dəyişikliklər bizi və Azərbaycanın bütün dostlarını çox məmnun edir. Azərbaycanın  dostları ölkənizin 
demokratikləşməsini arzu edir və bu prosesdə yeni-yeni nailiyyətlər əldə olunmasını istəyir. 
H e y d ə r   Ə l i y e v: Sağ olun, cənab səfir, təşəkkür edirəm. Təbriklərinizi qəbul edirəm. Mən də öz 
adımdan müxalifəti təbrik edirəm. Əgər 20 partiya 3000–3500 adam toplayıb mitinq keçirə bilibsə, bu çox 
uğurlu nailiyyətdir. 
Ancaq onu qeyd etmək istəyirəm ki, bizim işimizə, yəni demokratiya yolunda atdığımız addımlara sizin 
qiymət verməyinizdən çox məmnunam. Bu bizim üçün çox əhəmiyyətlidir. Çünki biz həqiqətən, demokratiyanı 
inkişaf etdirməyə çalışırıq və bundan sonra da çalışacağıq. Ona görə də bizim bu addımlarımıza sizin verdiyiniz 
qiymət çox əhəmiyyətlidir. 
Əgər  müxalifət may ayının 20-dəki kimi, qanunlara riayət etmiş olsa, əlbəttə ki, istənilən vaxt mitinq keçirə 
bilər. Ancaq, təbiidir ki, şəhər hakimiyyətinin müəyyən elədiyi yerdə. Şəhər icra hakimiyyətinin başçısı 
məlumat vermişdi ki, üç marşrut ayırıblar. Onlar üçündən birini seçib, bu marşrutla da yürüş ediblər və mitinq 
keçiriblər. Deyilənlərə görə, bütün liderlər də danışıblar. Biz gələcəkdə də qanun çərçivəsində müxalifət üçün 
belə imkanlar yaradacağıq. 
Seçki məsələlərində bəzi addımlar atılır. Mərkəzi Seçki Komissiyasının yeni təyin olunmuş sədri çox müasir 
adamdır, professordur. İngilis dilini yaxşı bilir, İngiltərədə, Amerika Birləşmiş Ştatlarında təhsil alıbdır. Bəzi 
müxalifət nümayəndələri bunu mənfi hesab edirlər. Çünki onlara qəribə gəlir ki, onların tanımadıqları, 
ümumiyyətlə, ictimaiyyətin tanımadığı bir adam birdən-birə belə vəzifəyə irəli sürülsün. Əgər o tanınmayıbsa, 
demək, tərəfsiz bir adamdır. Bizim hakimiyyətdə də onu tanıyan azdır. Ona görə də o tərəfsizdir – nə mü-
xalifətə, nə də hakimiyyətə bağlıdır. 
Güman edirəm ki, bu və seçki komissiyası ilə əlaqədar atacağımız digər addımlar gələcəkdə seçkilərin 
uğurla, tam demokratik şəraitdə keçirilməsinə kömək edəcəkdir. Siz də bizə kömək edərsiniz. O mənada ki, siz 
həmişə bizə demokratiyanı öyrədirsiniz və bundan sonra da öyrədəcəksiniz. Yəni bu barədə sizin təcrübəniz 
çoxdur. 
 S t e n l i   E s k u d e r o: Cənab  Prezident, şübhəsiz ki, biz öz təcrübəmizi Çizinlə bölüşə bilərik. Amma 
siyasətdə Sizə dərs vermək – bu, ümumiyyətlə, mümkün olmayan bir işdir. 
H e y d ə r   Ə l i y e v:  Mən elə təcrübəni deyirəm. Başqa bir şeyə ehtiyacım olmur. Başqa məsələləriniz 
varmı? 
S t e n l i   E s k u d e r o: Bir sıra kommersiya məsələləri var, mən onları qaldırmaq istəyirəm. Birinci 
məsələ «Monkrif oyl» şirkəti ilə əlaqədardır. Xatırlayırsınızsa, keçən il Siz Vaşinqtonda olarkən ABŞ-ın 
«Monkrif oyl» şirkəti və Azərbaycan Dövlət Neft Şirkəti «Padar» yatağına dair müqavilə imzalamışlar. 
H e y d ə r   Ə l i y e v: Bəli, mənim iştirakımla. Mən bunu bilirəm, ona görə də vaxt itirməyək. Hamısını 
bilirəm. Məsələ belədir. Mən bilirdim ki, siz bu məsələni qaldıracaqsınız. Ona görə də bu gün bu məsələ ilə 
məşğul oldum. Dövlət Neft Şirkəti mənə məlumat verdi ki, gecikmənin səbəbi odur ki, «Monkrif oyl» şirkətinin 
nümayəndələri Avropa Bankından kredit götürmək məsələsini indiyə qədər həll edə bilməmişdilər. Mən şəxsən 
112 
 
özüm bu gün neft şirkəti ilə danışdım, onlar bu məsələni həll ediblər. Əmr verdim ki, müqavilə üçün təqdimat 
sabah burada olmalıdır və mən ayın 25-də onu imzalayıb Milli Məclisə göndərəcəyəm. Bu məsələni həll elədik. 
S t e n l i   E s k u d e r o: Görürəm, doğru söhbətdir. İcazə versəydiniz, başqa bir məsələni qaldırardım. 
Amerikanın «Maqna» adlı şirkəti 400 meqavat gücündə elektrik stansiyasının tikintisinə Sizin dəstək 
verməyinizi istəyir. Onlar bunu yüz faiz özləri maliyyələşdirəcəklərini bildirirlər. Təklif edirlər ki,  onların 
quracaqları zavodun xərcləri yanacağa qənaət nəticəsində əldə ediləcək vəsait hesabına sonradan ödənilsin. 
H e y d ə r   Ə l i y e v: Zavod, ya elektrik stansiyası? 
S t e n l i   E s k u d e r o: Elektrik istehsal edəcək birləşdirilmiş zavod nəzərdə tutulur. Bəlkə mən səhv 
edirəm, amma mənə verilmiş məlumatda belə göstərilir. 
H e y d ə r   Ə l i y e v: Əgər elektrik enerjisi istehsalından söhbət gedirsə, bu, elektrik stansiyası olmalıdır. 
Əgər başqa bir şeydirsə, ola bilər, zavod olsun. 
S t e n l i   E s k u d e r o: Başqa sözlə desək, onlar elektrik stansiyası qurmaq istəyirlər. 
H e y d ə r   Ə l i y e v: 400 meqavat elektrik enerjisi verən stansiya – əlbəttə ki, bu, böyük stansiyadır. 
Sabah açacağım Yenikənd su elektrik stansiyasının gücü 112 meqavatdır. Sizin dediyiniz böyük bir şeydir. Bu 
barədə məktub varsa, mənə verin. Müvafiq təşkilatlara əmr verim ki, onlar buna baxsınlar və mənə məruzə 
eləsinlər. 
S t e n l i   E s k u d e r o: Diqqətinizə çatdırmaq istədiyim üçüncü məsələ «Boinq» təyyarələri ilə bağlıdır. 
Yəqin məlumatınız vardır ki, ABŞ-ın Eksimbankı və Böyük Britaniyanın bir bankı «Azərbaycan Hava Yolları» 
Dövlət Konserninin almaq istədiyi iki «Boinq» təyyarəsini  maliyyələşdirmək qərarına gəlmişlər. Həmin 
təyyarələrdən biri buraya göndərilməyə hazırdır. Ümid edirik ki, bu ayın axırına qədər Vaşinqtonda görüş 
keçiriləcək, maliyyə sənədləri imzalanacaq və iyunda birinci təyyarəni Azərbaycana gətirmək mümkün olacaq-
dır. 
Lakin bütün bunlar üçün müvafiq nazirliklərin razılığı lazımdır, suveren təminatlar verilməlidir. Bu da 
«Azərbaycan Hava Yolları» Dövlət Konserni və müvafiq nazirliklər tərəfindən həyata keçirilməlidir. Görünür, 
bütün bu prosesin irəliləməsi üçün prezident fərmanı gərək olacaqdır. Şübhəsiz ki, gərək Nazirlər Kabineti belə 
bir fərman verilməsi üçün Sizə müraciət etsin. Lakin «Azərbaycan Hava Yolları» Dövlət Konserni və 
Azərbaycan Beynəlxalq Bankı sənədlər toplusunu hələ aprel ayında Nazirlər Kabinetinə göndəriblər və bunlar 
hələ də nəzərdən keçirilir. Vaxt isə ötür. Mən bildiyimə görə, «Boinq»lərin alınmasına Nazirlər Kabinetində 
prinsipcə etiraz yoxdur. Sadəcə, bu işi sürətləndirmək üçün xahiş edərdik Nazirlər Kabinetinə tapşırıq verəsiniz 
ki, həmin sənədlər toplusunun imzalanıb qüvvəyə minməsi üçün fərman imzalamaq barədə xahişlə Sizə 
müraciət etsin. 
H e y d ə r   Ə l i y e v: Mən bu məsələni  bilirəm. Baş nazir bu barədə mənə danışıb və ona lazımi 
göstərişləri vermişəm. İş ondadır ki, bu ay müddətində gərək böyük məbləğdə vəsait keçirək. İndi o vəsait 
axtarılır ki, haradan alıb keçirək. Hər halda, mən bu işlə məşğul oluram. Bu gün Baş nazirə bu barədə bir daha 
göstəriş verəcəyəm. Bir halda ki, bu işi başlamışıq, gərək onu axıra çatdıraq. 
Doğrudur, mən əvvəldən bu məsələlərlə razı deyildim. Bilirdim ki, onlar bahadır və vəsait tapmaq bizə çətin 
olacaqdır. Ancaq bu işlə məşğul olan adamlar sübut edirdilər ki, kredit uzunmüddətli olacaq, biz vəsait tapıb 
verə bilərik. Biz bir hissəsini – 19 milyon dollar vermişik. İndi ondan da bir az çox verməliyik. İş bundadır. 
Hər halda, biz bu işi başlamışıq və axıra çatdırmalıyıq. Baxmayaraq ki, yenə deyirəm, mən əvvəldən bu işin 
başlanmasına razı deyildim. Məhz bu səbəblərə, indi meydana çıxan çətinliklərə görə razı deyildim. Amma 
arxayın olun, mən göstəriş verəcəyəm. 
113 
 
 
İORDANİYA HAŞİMİLƏR MƏMLƏKƏTİNİN MƏLİKİ ƏLAHƏZRƏT  II ABDULLAYA 
 
Əlahəzrət! 
İordaniya Haşimilər Məmləkətinin milli bayramı – Müstəqillik günü münasibətilə Sizi, məlik ailəsinin 
üzvlərini və qardaş İordaniya xalqını ürəkdən salamlayır və təbrik edirəm. 
Məmnuniyyətlə qeyd edirəm ki, Azərbaycan Respublikası ilə İordaniya Məmləkəti arasında təşəkkül tapmış 
dostluq və əməkdaşlıq münasibətlərinin inkişafı üçün yaxşı  perspektivlər vardır. İnanıram  ki, əlaqələrimiz daha 
da genişlənərək xalqlarımızın rifahının yüksəlməsinə, regionda sülhün və əməkdaşlığın möhkəmlənməsinə xidmət 
edəcəkdir. 
Fürsətdən istifadə edib Sizə səadət və fəaliyyətinizdə uğurlar, ölkənizə sülh və tərəqqi arzulayıram. 
 
Hörmətlə, 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 22 may 2000-ci il 
 
 
114 
 
 
GÜRCÜSTANIN PREZİDENTİ ZATİ-ALİLƏRİ CƏNAB EDUARD ŞEVARDNADZEYƏ 
 
Hörmətli Eduard Amvrosiyeviç! 
Əziz dostum! 
Gürcüstanın milli bayramı – Dövlət  Müstəqilliyinin Bərpası günü münasibətilə Sizi və qardaş Gürcüstan 
xalqını səmimi-qəlbdən təbrik edirəm. 
Ölkələrimiz və xalqlarımız arasındakı çoxəsrlik dostluq, qarşılıqlı yardım, əməkdaşlıq münasibətlərini 
yüksək qiymətləndirirəm. Çox məmnunam ki, dövlət müstəqilliyi qazandıqdan sonra Gürcüstanın və 
Azərbaycanın əlaqələri bütün sahələrdə inkişaf edir və möhkəmlənir, keçid dövrünün çətinliklərini aradan 
qaldırmaqda bizə kömək edir. 
Əminəm ki, dostluq, mehriban qonşuluq və tərəfdaşlıq münasibətlərimiz, xalqlarımızın mənafeləri regionda 
sülh, sabitlik və tərəqqi naminə bundan sonra da inkişaf edəcək və möhkəmlənəcəkdir. 
Fürsətdən istifadə edərək Sizə möhkəm cansağlığı və dövləti fəaliyyətinizdə daha böyük uğurlar, ölkənizə 
sülh, əmin-amanlıq və daimi tərəqqi arzulayıram. 
 
Dərin hörmətlə, 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 23 may 2000-ci il      
 
 
115 
 
 
YENİKƏND SU ELEKTRİK STANSİYASININ AÇILIŞI MƏRASİMİNDƏ VƏ DİGƏR 
TƏDBİRLƏRDƏ İŞTİRAK ETMƏK ÜÇÜN GƏNCƏ ŞƏHƏRİNƏ YOLA DÜŞMƏZDƏN ƏVVƏL 
BİNƏ HAVA LİMANINDA JURNALİSTLƏRİN SUALLARINA CAVAB 
 
23 may 2000-ci il 
 
J u r n a l i s t: Cənab Prezident, Sizi Azərbaycanın hər bir bölgəsində səbirsizliklə gözləyirlər. 
Gəncəbasar bölgəsinə səfəriniz barədə bir neçə kəlmə deməyinizi xahiş edirəm.  
H e y d ə r   Ə l i y e v: Məlumdur, mən dünən bu barədə demişəm. Biz çoxdandır ki, Yenikənd Su Elektrik 
Stansiyasını tikirik. Onun əsasını mən hələ vaxtilə Azərbaycana rəhbərlik etdiyim zaman – 1979-cu ildə 
qoymuşduq. Sonra işlər dayanmışdı. Son illər biz çoxlu kreditlər götürdük. İndi stansiya tikilib başa çatıbdır. 
Mən onun açılışında iştirak etmək üçün oraya gedirəm. Təbiidir ki, həmin bölgədə insanlarla, əhali ilə 
görüşəcəyəm.  
Biz 1975-ci ildə Kür çayının üzərində, Yenikənddən yuxarıda böyük bir elektrik stansiyasının təməlini 
qoyduq, o tikildi. İndi o bizdə ən böyük su elektrik stansiyasıdır. Mingəçevir Su Elektrik Stansiyasından da 
böyük olan həmin stansiya 360 meqavat elektrik enerjisi verir. Mən o vaxt oraya bir neçə dəfə getmişəm. 
Layihəçilər həmin yerləri mənə göstəriblər. Yəni həmin yerlər mənim üçün çox əzizdir.  
Bəli, biz 1975-ci ildə böyük bir elektrik stansiyası tikməyə başladıq. Vaxtilə Mingəçevir Su Elektrik 
Stansiyası tikiləndə o, Sovetlər İttifaqında böyük bir tikinti hesab olunurdu, ona «böyük tikinti» deyirdilər. Yenə 
də deyirəm, biz yeni elektrik stansiyasını da tikdik, istifadəyə verdik. O, Mingəçevir Su Elektrik Stansiyasından 
da çox enerji verir. Mən indi gedib oranı sadəcə, ziyarət etmək istəyirəm ki, baxım görüm orada işlər necə gedir. 
İşlər yaxşı gedir, amma yaratdığım şeydir, sadəcə, ürəyim istəyir ki, gedib onu görüm.  
Səfərimin ikinci günü Gəncədə bəzi yerlərdə olacağam, insanlarla görüşəcəm, oradakı vəziyyətlə yaxından 
tanış olacağam. Görək nə etmək olar, nə etmək lazımdır ki, insanlar yaxşı yaşasınlar. Məqsədim bundan 
ibarətdir. Yəni bunların hamısı daxili məsələlərdir, xarici bir şey yoxdur.  
J u r n a l i s t: Cənab Prezident, Nobel Sülh Mükafatı Komitəsinin seçmə komissiyası Sizin 
namizədliyinizi müzakirə edib.  
H e y d ə r   Ə l i y e v: Bilirsiniz, mən bu məsələyə heç toxunmaq istəmirəm. Kim nə müzakirə edir, qoy 
etsin. Mənim belə arzum yoxdur.  
S u a l: Parlament seçkiləri qarşısında müxalifətin fəaliyyətini necə qiymətləndirirsiniz?  
C a v a b: Müxalifət mitinq etdi. Sən o mitinqi gördün? Sən bunları məndən yaxşı bilirsən.  
Mən dünən Amerika Birləşmiş Ştatlarının səfirini qəbul etdim. O məni təbrik etdi. Soruşdum ki, nə ilə təbrik 
edirsən? Dedi, ona görə təbrik edirəm ki, mayın 20-də 20 müxalifət partiyası mitinq keçirdi, orada 3500 adam 
iştirak edirdi, heç bir qanun pozuntusu olmadı və polis də heç bir pis iş görmədi. Cavab verdim ki, sağ ol, mən 
də müxalifəti təbrik edirəm ki, 20 partiya yığışıb, 3500 adamı bir yerə toplaya bilib. Bu, böyük nailiyyətdir. 
Mən onları bu münasibətlə təbrik edirəm. Amma daha çox ona görə təbrik edirəm ki, onlar tərəfindən də qanun 
pozuntusuna yol verilmədi. Əgər mitinqlər belə keçəcəksə, nə qədər istəyirlər, keçirsinlər. İndi 20 partiya bu 
qədər adam yığa bilirsə, bəlkə 40 partiya bundan bir-iki dəfə artıq yığsın. Bunlara heç bir etiraz yoxdur, təbii 
şeydir – bu demokratiyadır. Sağ olun.  
116 
 
 
YENİKƏND SU ELEKTRİK STANSİYASININ TƏNTƏNƏLİ AÇILIŞI MƏRASİMİNDƏ NİTQ 
 
23 may 2000-ci il 
 
Əziz bacılar, qardaşlar!  
Hörmətli inşaatçılar, energetiklər, şəmkirlilər!  
Əziz dostlar!  
Mən sizi Azərbaycanın həyatında bu böyük və əlamətdar hadisə münasibətilə – Kür çayının üstündə 
Yenikənd Su Elektrik Stansiyasının tikilib başa çatdırılması və istifadəyə verilməsi münasibətilə ürəkdən təbrik 
edirəm.  
Azərbaycan dövlət müstəqilliyini əldə edəndən sonra Yenikənd Su Elektrik Stansiyasının tikilib bu gün 
istifadəyə verilməsi, demək olar ki, həqiqətən, birinci belə böyük tikintinin başa çatması və istifadəyə 
verilməsidir. Mən «böyük» deyəndə, əlbəttə, onun Azərbaycan üçün, dövlətimiz üçün, millətimiz, xalqımız 
üçün əhəmiyyətini nəzərdə tuturam. Əhəmiyyəti isə ondan ibarətdir ki, Azərbaycanın energetika sisteminə əlavə 
112 meqavat elektrik enerjisi daxil oldu. Bu tikintinin son hissəsi, yəni dördüncü turbini, aqreqatı quraşdırılıb 
başa çatandan sonra biz 150 meqavat elektrik enerjisi alacağıq.  
İndi Azərbaycanda elektrik enerjisi çox istehsal olunur, ancaq ölkəmizin bugünkü tələbatının hamısını ödəyə 
bilmir. Ona görə də təbiidir ki, belə bir su elektrik stansiyasının tikilib başa çatdırılması Azərbaycanda həm 
sənayenin, həm həyatın başqa sahələrinin, kənd təsərrüfatının, həm də xüsusən, insanların elektrik enerjisinə 
olan ehtiyaclarının böyük bir hissəsini təmin edəcəkdir.  
Ümumiyyətlə, müasir dövrdə heç bir cəmiyyət, heç bir ölkə elektrik enerjisiz yaşaya bilməz. Son 40–50 ildə 
elektrik enerjisi, demək olar ki, həyatın bütün sahələrinə – ailənin evindən, mətbəxindən başlayaraq, nəqliyyata, 
sənayeyə, ticarətə, yola, kənd təsərrüfatına, bütün istehsal sahələrinə daxil olubdur.  
Keçmişdə insanlar elektrik enerjisindən ancaq elektrik işığı almaq üçün istifadə edirdilər. Amma qədim 
keçmişdə bu da yox idi. Məsələn, 30-cu illəri götürsək, Azərbaycan əhalisinin 90 faizi elektrik enerjisindən 
məhrum idi, onlar ancaq neft lampalarından istifadə edirdilər. Mən özüm də bu həyatı yaşamışam. Mən orta 
məktəbi başa çatdırıb, ali məktəbə daxil olan zaman evimizdə heç vaxt elektrik enerjisi olmamışdır. Bütün 
dərslərimi kiçik bir kerosin, neft lampasının işığında hazırlayırdım. Yaşlı nəsildən olan adamlar bunu yaxşı 
xatırlayırlar. Gənclər bunu artıq bilmirlər. Onlar elə düşünürlər ki, həyat həmişə belə olubdur.  
Ancaq sonralar elektrik enerjisi istehsalı artdı və onun tətbiqi də genişləndi. Nəhayət, təxminən 1950-ci 
illərdən Azərbaycanda elektrik enerjisindən yalnız evlərdə işıq üçün yox, başqa sahələrdə də istifadə olundu. 
Yenə də deyirəm, indi elektrik enerjisiz heç bir şey etmək mümkün deyildir. Yəni cəmiyyət, insan üçün, ölkə, 
dövlət üçün elektrik enerjisi ən vacib amillərdən biridir.  
Biz bunları nəzərə alaraq, 1970-ci illərdə Azərbaycanın elektrik enerjisi ilə müstəqil təmin olunması üçün 
çox səylər göstərdik. Mən bu gün iftixar hissi ilə deyə bilərəm ki, yaxşı nəticələr əldə etdik.  
Həmin illər biz Sovet İttifaqının tərkibində idik. Sovet İttifaqının da bir ümumittifaq proqramı – vahid 
energetika sistemi var idi. Həmin proqram da bundan ibarət idi ki, Sovet İttifaqının hər bir bölgəsini, şəhərini, 
rayonunu elektrik enerjisi ilə təmin etmək lazımdır, ancaq bu elektrik enerjisi müxtəlif yerlərdə hasil edilib, 
vahid enerji sistemi ilə hər bir yerə çatdırıla bilər.  
Bu baxımdan o vaxt bəlkə də həmin günün duyğuları ilə yaşasaydın, düşünmək olardı ki, şimaldan, 
Rusiyadan bizə elektrik enerjisi gəlir, Azərbaycanın özündə az-çox elektrik stansiyaları var, ona görə də narahat 
olmağa ehtiyac yoxdur. Ancaq 1970-ci illərin əvvəllərində biz, şəxsən mən Azərbaycanın gələcəyini düşünərək 
və bu mühüm sahədə respublikamızın asılı olmamağını təmin etmək üçün Azərbaycanda geniş elektrik enerjisi 
müəssisələri sisteminin tikilməsi, yaranması, istifadəyə verilməsi proqramı hazırladıq. Biz bu proqramı 1970–
1980-ci illərdə uğurla həyata keçirtdik. Bütün bunların nəticəsində Azərbaycanda 5000 meqavat elektrik enerjisi 
istehsal gücünə malik olan bir energetika sistemi yaratdıq. Bu bütün Azərbaycanı təmin edirdi.  
Əgər nəzərə alsaq ki, o vaxt elektrik enerjisinin böyük bir hissəsindən sənaye müəssisələri istifadə edirdi, 
sənayeyə daha çox elektrik enerjisi gedirdi və o zaman Azərbaycan bugünkü qədər tələbata malik deyildi, bizim 
əldə etdiyimiz nailiyyətlər Azərbaycanın elektrik enerjisi ilə tam təmin olunmasına imkan verdi. Hətta biz o illər 
Azərbaycanda mövcud olan elektrik stansiyalarının gücü ilə respublikamızdan kənara da elektrik enerjisi ixrac 
edirdik. Yəni o vaxt Azərbaycandan kənara 2 milyard kilovat elektrik enerjisi ixrac olunurdu. Bu o illər bizim 
əldə etdiyimiz böyük nailiyyət idi. Deyə bilərəm ki, bu, əldə etdiyimiz nailiyyətlər içərisində ən dəyərlilərindən 
biridir. Çünki əgər o illər biz bunu təmin etməsəydik, Azərbaycan dövlət müstəqilliyini əldə edəndən sonra bu 
cür yaşaya bilməzdik. Nəinki bu cür yaşaya bilməzdik, çox çətin bir vəziyyətə düşərdik. Keçmiş Sovetlər 
İttifaqına mənsub olmuş, bizə məlum olan bəzi respublikalar vaxtilə belə tədbirlər görmədiyinə görə – onlardan 
bizim qonşuluğumuzda da var – illər boyu ağır şəraitdə yaşayırlar.  
Elektrik enerjisi sahəsini inkişaf etdirmək proqramının böyük bir hissəsi Mingəçevirdə iri bloklar 
yaratmaqdan ibarət idi. Burada deyildi – o vaxt bunları əldə etmək asan deyildi. Bilməlisiniz ki, bütün elektrik 
117 
 
enerjisi sahəsi SSRİ-nin mərkəzi dövlət büdcəsindən maliyyələşdirilirdi. Mərkəzi dövlət büdcəsi onun – SSRİ 
böyük bir ölkə idi – bir hissəsinə maliyyəni verirdi, o biri hissəsinə vermirdi. Respublikamıza belə məsələlərdən 
ötrü maliyyə almaq üçün çox işlər görmək, çox da bacarıq lazım idi. O vaxt bizdə də belə imkanlar var idi və biz 
bu imkanlardan istifadə edərək, böyük vəsaitlər alıb Mingəçevirdə 8 böyük enerji bloku – onların hər birinin 
gücü 300 meqavat idi – yaratdıq. Bu blokların doqquzuncusunu da yaratmalı idik, ancaq yarımçıq qaldı. Mən bu 
gün bəyan edirəm ki, biz vəsait axtarıb tapacağıq, həmin doqquzuncu bloku da tikib qurtaracaq, istifadəyə 
verəcəyik.  
Elektrik enerjisi istehsal olunmasında ən sərfəli və ən ucuz vasitə çaylardan, sudan istifadə etməkdir. Allah 
bu barədə bizə vaxtilə xoş münasibət göstəribdir. Respublikamızın ərazisindən keçən Kür çayı – insanlar bəlkə 
də buna öyrəniblər ki, Azərbaycanda əsrlər boyu Kür çayı vardır – Azərbaycan xalqı, torpağı üçün əvəzsiz bir 
nemətdir. Təbiidir ki, keçmiş zamanlarda insanlar Kür çayından müxtəlif məqsədlər üçün – kənd təsərrüfatı 
məhsullarının istehsalı, evdə sadəcə, su kimi və başqa məqsədlər üçün istifadə ediblər. Hətta Bakının su ilə 
təminatı üçün ondan əvvəlki vaxtlarda istifadə edilən Şollar su kəməri şəhər böyüdüyü üçün onu təmin edə 
bilmədiyinə görə, 1970-ci ildə biz Kür çayından 135 kilometrlik su kəməri çəkib, paytaxtın təchizatı üçün ilk 
dəfə Kür çayının suyunu Bakıya gətirdik. Ondan sonra iki kəmər də çəkdik. İndi onlar Bakını su ilə təmin edir. 
Ancaq görürəm ki, hazırda bu da azdır, bəlkə başqa işlər də görmək lazımdır.  
Yəni demək istəyirəm ki, Kür çayı Azərbaycanın hər bir hissəsi – Kürün keçdiyi və ya heç keçmədiyi hissəsi 
üçün də faydalıdır. Mən sizə dedim – biz Bakıdan 135 kilometr aralı olan bir məsafədən – Kür çayından su 
kəməri çəkib paytaxtın su təchizatını təmin etmək üçün böyük qurğular yaratdıq. Fürsətdən istifadə edib onu da 
demək istəyirəm ki, biz Bakının su təchizatını, suyun keyfiyyətini yaxşılaşdırmaq və artıq köhnəlmiş qurğuları 
dəyişdirmək üçün Dünya Bankından, Avropa Yenidənqurma və İnkişaf Bankından 90 milyon dollar həcmində 
kredit almışıq. Bu, xalq, millət, Azərbaycanın paytaxtı Bakı üçündür.  
Elektrik enerjisi almaq üçün sudan istifadə etmək yeni bir şey deyildir. Azərbaycanda buna 1950-ci illərdə 
başlanıbdır və 1954-cü ildə ilk dəfə Mingəçevir Su Elektrik Stansiyası istifadəyə verilibdir. Amma bundan 
sonra, 1970-ci illərdə biz elektrik enerjisi almaq üçün Kür çayından istifadə etmək sahəsində axtarışlara 
başladıq.  
Mən bu gün minnətdarlıq hissi ilə demək istəyirəm ki, o vaxt mühəndislərimiz, mütəxəssislərimiz, layihə 
institutlarımız bu sahədə çox səmərəli işlər gördülər və Kür çayının üzərində bir neçə su elektrik stansiyasının 
tikilməsi və xeyli müddətə elektrik enerjisi hasil olunması üçün bizə təkliflər verdilər. Yəni onlar bizim bu 
barədə irəli sürdüyümüz təşəbbüsləri qəbul etdilər və buna əməli cavab olaraq müəyyən layihələr təqdim etdilər. 
Bunlar çox dəyərli layihələr idi. Ancaq onları həyata keçirmək üçün böyük vəsait lazım idi. Biz Azərbaycanda 
elektrik enerjisi istehsal olunması üçün çayların imkanlarından istifadə etmək prinsipini əsas istiqamətlərdən biri 
hesab edərək, o vaxt bu işə başladıq və bu sahədə çox işlər gördük.  
Kür Su Elektrik Stansiyası haqqında burada danışıldı. Bəli, 1970-ci illərdə mən həmin layihəni dəfələrlə 
müzakirə etmişəm. Xatirimdədir, bizim mütəxəssislər – mən bu gün minnətdarlıq hissi ilə xatırlayıram ki, 
Layihə İnstitutunun direktoru mərhum Bosovski idi – Kür qəsəbəsi olan yerdə, çayın kənarında, bəndin 
qoyulacağı yerdə mənə bir neçə saat ərzində çox ətraflı məlumatlar verdilər. Mən bu gün gedib oraya 
baxacağam.  
Onlar məni inandırdılar ki, burada böyük bənd tikmək və iri su elektrik stansiyası yaratmaq olar. Mən 
bununla razı oldum. Sonra hazırlıq işləri getdi. Burada deyildiyi kimi, 1975-ci ildə mən yenə də oraya, Kürün 
sahilinə getdim və Kür Su Elektrik Stansiyasının təməlini qoydum. İndi o, Mingəçevir Su Elektrik 
Stansiyasından da çox elektrik enerjisi verir. Amma vaxtilə, 1950-ci illərdə bizdə belə bir təsəvvür var idi ki, 
Mingəçevir Su Elektrik Stansiyasından böyük elektrik stansiyası ola bilməz.  
Kür Su Elektrik Stansiyası Azərbaycan xalqına xidmət edir, 380 meqavat elektrik enerjisi verir. Amma 
Mingəçevir Su Elektrik Stansiyası bu gün 360 meqavat elektrik enerjisi verir. Baxın, o vaxt biz nə qədər böyük bir 
iş gördük! Bəli, o zaman proqram müəyyən olundu ki, Kür çayının bir neçə yerində, bir-birinin ardınca bir neçə su 
elektrik stansiyası tikilə bilər. Onlardan da biri Yenikənd Su Elektrik Stansiyasıdır.  
Burada da deyildi, Kür çayının yuxarısında – çayın axarı ilə getsək yuxarıda – Tovuz Su Elektrik Stansiyası, 
sonra Poylu Su Elektrik Stansiyası tikilməsi barədə layihələr var idi. Demək, Tovuz, Kür, Yenikənd Su Elektrik 
stansiyalarının tikilməsi nəzərdə tutulmuşdu.  
Mən Yenikənd Su Elektrik Stansiyasının tikilməsi üçün 1979-cu ildə qərar qəbul etdim və bu iş başlandı. 
Burada bu barədə danışıldı. Tikintidə işlər gedirdi və buraya xeyli vəsait də qoyulmuşdu. Ancaq sizə məlum 
olan səbəblərdən – onun səbəbini indi izah etdilər, bunu bir daha təkrar etməyə ehtiyac yoxdur – işlər dayandı.  
Azərbaycan müstəqil dövlət oldu. Artıq başqa bir dövlət yox idi ki, oradan vəsait alasan və işlər görəsən. 
Ona görə də biz başqa yerlərdən vəsait axtarmağa başladıq. 1994-cü ildə Avropa Yenidənqurma və İnkişaf 
Bankı ilə əlaqə yaratdıq, oradan 53 milyon dollar dəyərində kredit aldıq və Yenikənd Su Elektrik Stansiyasının 
inşasını davam etdirdik.  
Təbiidir ki, işlərin çoxu ondan sonra görülübdür. Mən indi sizin qarşınızda böyük iftixar, sevinc hissi ilə 
durmuşam. Mən 1970-ci illərdə səpdiyim toxumların bəhrəsini görürəm. Amma bu bəhrəni görmək üçün mən 
118 
 
kənarda durub gözləməmişəm ki, görüm bu toxum nə vaxt cücərəcəkdir, nə vaxt qalxacaqdır, nə vaxt ağac, 
yaxud bitki olacaqdır. Onu sulamışam, bəsləmişəm, bütün işləri görmüşəm, burada bax, bu cür nəhəng su 
elektrik stansiyasının tikilməsinə nail olmuşam. Bu kimin üçündür? Bizim millətimiz üçündür, Azərbaycan 
xalqı, dövləti, müstəqil Azərbaycan üçündür. Biz məhz bu addımlarımızla, işlərimizlə Azərbaycanın 
müstəqilliyini günü-gündən möhkəmləndiririk, inkişaf etdiririk və onu dönməz edirik. Əgər biz bu işləri 
görməsək, Azərbaycan müstəqil dövlət kimi yaşaya bilməz. Təbiidir ki, bu işləri görmək üçün həm məharət, 
həm iradə, həm təcrübə, həm bacarıq, ən çoxu isə ürək yanğısı lazımdır.  
Mən indiyə qədər gördüyüm bütün işlərin və bu gün gördüyüm işlərin – xalq üçün gördüyüm işlərin hamısını 
ürək yanğısı ilə edirəm. Əmin ola bilərsiniz ki, mən bundan sonra da bu cür olacağam.  
Mən Yenikənd Su Elektrik Stansiyasının tikilib qurtarması münasibətilə sizi bir daha təbrik edirəm. Burada 
1979-cu ildən başlayaraq bu su elektrik stansiyasının tikilməsində və istifadəyə verilməsində əmək sərf etmiş, 
xidmət göstərmiş bütün vətəndaşlarımızın hamısının əməyini qiymətləndirirəm və hamıya səmimi-qəlbdən 
təşəkkür edirəm. Layihəçilərə də, inşaatçılara da, quraşdırıcılara da, energetiklərə də – hamıya bu münasibətlə 
təşəkkür edirəm. Ümidvar olduğumu bildirmək istəyirəm ki, bu su elektrik stansiyasının tikilib qurtarmasında 
iştirak etmiş gözəl kollektivin yaranmış mütəşəkkilliyi başqa sahələrdə də özünü göstərəcək və bu təcrübədən 
istifadə olunacaqdır. Əmin ola bilərsiniz ki, burada çalışan, inşaat işini başa çatdıran adamlar işsiz 
qalmayacaqlar.  
Çıxış edənlər Tovuz Su Elektrik Stansiyası haqqında mənə müraciət etdilər. Siz bu haqda mənə indi müraciət 
edirsiniz, amma mən isə bunu 25 il bundan öncə düşünmüşəm. Elə ona görə orada hər şey – layihə də hazırdır, 
onu tikmək üçün yüksək təcrübəli insanlar da var. İndi bir şey – vəsait tapmaq lazımdır. Bu da indi hamısından 
çətindir.  
Bilirsiniz, keçmişdə elektrik stansiyalarının, o cümlədən də su elektrik stansiyalarının inşasına, quraşdırma 
və başqa işlərə adətən, Rusiyadan, digər respublikalardan bir çox mütəxəssislər dəvət edilirdi. Yəqin bunlar 
xatirinizdədir. Belə bir təsəvvür var idi ki, bu işləri onlarsız görmək olmaz. Mühəndislər, texniklər, hətta 
fəhlələr, yəni təcrübəli fəhlələr də başqa respublikalardan dəvət olunurdu, onlar gəlib bizim bu tikintilərdə 
aylarla, illərlə işləyirdilər. Yenə də deyirəm, belə fikir yaranmışdı ki, biz onlarsız işləyə, yaşaya bilmərik.  
Amma indi bu sahədə də bizim məhz o illərdə əldə etdiyimiz təcrübələr, hazırladığımız kadrlar, elektrik 
stansiyalarının tikilməsində ixtisaslaşmış inşaatçı kadrlar – quraşdırıcılar, qaynaqçılar, mühəndislər, texniklər – 
bizim milli kadrlarımız yaranıbdır. İndi burada çalışanların hamısı milli kadrlardır. Biz başqa ölkələrdən heç 
kimi buraya dəvət etməmişik. Buradakıların hamısı bizik – azərbaycanlılarıq, Azərbaycan millətiyik. İndi bu 
bizim ən böyük nailiyyətimizdir. Biz müstəqil dövlət olaraq hər şeyi öz kadrlarımızın, mütəxəssislərimizin 
imkanları ilə həyata keçiririk. Biz kənar yerdən heç kəsi dəvət etmirik.  
Sizə deyə bilərəm – bilirsiniz ki, biz 1994-cü ildən Xəzərin Azərbaycan sektorunda dünyanın böyük neft 
şirkətləri ilə birgə neft hasilatı ilə məşğul oluruq, böyük işlər görürük. Azərbaycanda artıq 14 ölkədən 32 şirkət 
fəaliyyət göstərir. Respublikamıza xarici ölkələrdən böyük mütəxəssislər gəliblər. Ancaq bütün sahələrdə 
çalışanların 90 faizi azərbaycanlılardır, bizim milli kadrlarımızdır. Şirkətlər sadəcə, az bir miqdarda öz 
mütəxəssislərini gətirirlər və qısa bir zamandan sonra görəndə ki, azərbaycanlı mütəxəssislərin səviyyəsi yük-
səkdir, onda öz mütəxəssislərini ixtisar edirlər. Onlar mənimlə hər dəfə görüşərkən – bilirsiniz ki, bəzi hallarda 
mərasimlər keçiririk – xüsusi qeyd edirlər ki, Azərbaycanda yüksək səviyyəli mühəndis, texnik, fəhlə və başqa 
ixtisaslar üzrə kadrlar vardır. Neft sənayesində də, elektrik enerjisi, inşaat sahələrində də, hər yerdə belə kadrlar 
vardır. Yenə də deyirəm, bu bizim millətin ən böyük nailiyyətidir.  
Mən Tovuz Su Elektrik Stansiyası haqqında sizin fikrinizlə razıyam. Onun tikintisinə başlamaq lazımdır.  
Y e r d ə n   s ə s: Azərbaycan xalqının qəhrəman oğlu Heydər Əliyevə eşq olsun! Türk dünyasının Mustafa 
Kamal Atatürk paşası Heydər Əliyevə eşq olsun!  
H e y d ə r   Ə l i y e v: Ancaq Tovuz Su Elektrik Stansiyasını tikmək üçün 220 milyon dollar vəsait 
lazımdır. Bilməlisiniz ki, elektrik enerjisi sistemini inkişaf etdirmək üçün son 4–5 il içərisində xarici banklardan 
– Yaponiyadan, Dünya Bankından, Avropa Yenidənqurma və İnkişaf Bankından 500 milyon dollar miqdarında 
kredit almışıq. Həmin kreditlərin böyük bir hissəsi çox güzəştli kreditlərdir. Məsələn, «Şimal» Dövlət Elektrik 
Stansiyasının bərpası, yenidən qurulması və modernləşdirilməsi üçün Yaponiyanın ayırdığı kredit kompleks 
surətdə 332 milyon dollardır. Onlar bu krediti bizə 40 illiyə veriblər. Təbiidir ki, bu bizim üçün çox əlverişlidir. Hə-
min elektrik stansiyası da çox əhəmiyyətli bir elektrik stansiyasıdır. Biz orada bütün işləri görməliyik.  
Bakıda 1 nömrəli Buxar İstilik Elektrik Stansiyası vardır. Həmin stansiya əsrin əvvəlində tikilibdir. Biz onu 
yenidən qurmaq üçün Almaniya bankından bir dəfə 50 milyon dollar həcmində kredit aldıq, indi yenə də 50 
milyon dollar kredit almışıq. Beləliklə, biz bu iş üçün 100 milyon dollar kredit götürmüşük. Yenikənd Su 
Elektrik Stansiyası üçün də kredit almışdıq. Görürsünüz, bunlar nə qədərdir? Mən inanıram ki, biz bu kreditlərin 
hamısını qaytaracağıq. Çünki ölkəmizin sənayesi inkişaf edəcək, 3–4 ildən sonra neft sektorundan gəlirlər 
gələcək və biz bu kreditlərin hamısını vaxtında qaytaracağıq.  
Biz Yenikənd Su Elektrik Stansiyası üçün aldığımız kreditin 12 milyon dollarını qaytarmışıq. Yəni biz bütün 
işlərimizə, verdiyimiz sözlərə cavabdehik. Ona görə də indi mənim də, sizin də arzunuz odur ki, Tovuz Su 
119 
 
Elektrik Stansiyası tikilsin. Bəli, bu çox xeyirli olacaqdır. Çünki su elektrik stansiyası kimi xeyirli elektrik 
enerjisi mənbəyi yoxdur. Məsələn, Yenikənd Su Elektrik Stansiyasının tikilməsi nəticəsində indi 112 meqavat 
elektrik enerjisi verilir, sonra bu, 150 meqavat olacaqdır. Burada da deyildi, beləliklə, təsəvvür edin, 160 min 
ton yanacağa qənaət ediləcəkdir. Biz ildə 4 milyon yarım ton mazut sərf edirik ki, elektrik stansiyaları işləsin. 4 
milyon yarım ton mazutun qiyməti nə qədərdir?  
Y e r d ə n  s ə s: Milyard manatdan çoxdur.  
H e y d ə r   Ə l i y e v: İndi təsəvvür edin, əgər bizim imkanımız olsaydı həmin miqdarda mazutu oraya sərf 
etməyək, onun heç olmasa bir hissəsini sataq – onda biz iki Tovuz Su Elektrik Stansiyası tikərdik. Amma nə 
etməli, respublikamızda istilik elektrik stansiyalarına ya qaz, ya da mazut lazımdır. Vaxtilə bizim qazımız çox 
idi, ona görə də qazdan istifadə edirdik. İndi qaz azalıb, mazut bizə çox baha başa gəlir. Bunları bilin. Siz bu 
incəlikləri bilməlisiniz. Başa düşürsünüz, millətimiz, xalqımız bilməlidir ki, bunlar göydən düşmür.  
İndi biz çalışırıq, yeni bir qaz yatağı açmışıq. İnşallah, iki–üç ildən sonra oradan böyük miqdarda qaz 
çıxacaqdır. Biz qaz ixrac edəcəyik, qaza olan tələbatımızı ödəyəcəyik. Siz bilməlisiniz, bunlar bizim 
gələcəyimizdir. Amma görürsünüz, biz bu gələcəyə doğru addım-addım gedirik.  
Əgər biz bu gün bu elektrik stansiyasında işi qurtardıqsa, sabah daha birini, o biri gün yenisini tikəcəyik. 
Keçid dövrünün özünəməxsus çətinlikləri vardır, amma biz öz fəaliyyətimizlə bu çətinliklərin öhdəsindən 
gəlirik və ilbəil işlərimizi, insanların rifah halını yaxşılaşdırırıq.  
Tovuz Su Elektrik Stansiyası haqqında düşünürəm. Biz bu sahədə çalışacağıq. Amma mən sizə deyə 
bilmərəm ki, bu, sabah, yaxud da bir aydan sonra olacaqdır. Hər halda, mən sizə deyim – bu mənim doğma 
işimdir. Kür çayının üzərində bir neçə su elektrik stansiyasının tikilməsi 1970-ci ildən mənim təşəbbüsümlə 
yaranmış proqramdır. Bu mənim doğma işimdir. Allah bunu mənə qismət edibdir ki, 1970-ci illərdən bunlara 
başlamışam. Sonra buradan getmişəm, uzun müddət Azərbaycanda olmamışam, bu işlər dayanıb. İndi Allaha 
dua edirəm ki, mən gəlmişəm, bu işləri davam etdirmək mümkün olubdur və mənə nəsib olubdur.  
Azərbaycanın elektrik enerjisi ilə təmin olunması bizim qarşımızda duran əsas məsələlərdən biridir. 
Xatirinizdədir, qış vaxtı bu məsələdə müəyyən gərginlik əmələ gəldi. Ona görə də mən çox ciddi bir müşavirə 
keçirdim, bəzi adamları cəzalandırdım. Mən əmr vermişəm, Nazirlər Kabineti proqram hazırlayıbdır. Bu 
proqram payıza qədər həyata keçirilməlidir ki, payız–qış mövsümündə Azərbaycanda elektrik enerjisi sahəsində 
heç bir problem olmasın. Həmin proqram real proqramdır. Onun müəyyən hissələri barədə mənə məruzə 
ediblər. Hər halda, əlavə 112 meqavat elektrik enerjisi daxil olubdur. İndi isə sizin, yəni «Azərenerji» Səhmdar 
Cəmiyyətinin, energetiklərimizin vəzifəsi ondan ibarətdir ki, itkiyə yol verməyəsiniz, bu elektrik 
stansiyalarından səmərəli istifadə edəsiniz. Siz imkanlarınızı cəmləməlisiniz ki, bütün bu elektrik stansiyalarının 
istehsal gücündən istifadə edib elektrik enerjisi təminatı artırılsın. Xüsusən, payız–qış aylarında Azərbaycanda 
elektrik təminatı barəsində söz olmamalıdır. Mən burada, buraya toplaşanlar və bütün Azərbaycan xalqı qar-
şısında bu barədə sizə göstəriş verirəm və tələb edirəm ki, bunlar yerinə yetirilsin.  
Bu gün biz, demək olar ki, inşaatçıların, energetiklərin bayramındayıq. Bu bizim ümumi bayramımızdır. 
Çünki – mən dedim – bu sahə hər bir insan üçün lazımlıdır. Ancaq eyni zamanda, biz Şəmkir rayonunun 
ərazisindəyik. Hesab edirəm ki, buraya toplaşanlar əsasən şəmkirlilərdir – təkcə inşaatçılar, energetiklər yox, 
Şəmkir rayonunun sakinləridir. Mən indi gələndə gördüm ki, ayrı-ayrı kəndlərdən insanlar yola çıxıb məni 
salamlayırlar. Ona görə də mən Şəmkir rayonunun sakinlərini bir daha salamlayıram. Mən Şəmkir rayonuna öz 
hörmət və ehtiramımı bildirmək istəyirəm.  
Şəmkir Azərbaycanın böyük kənd təsərrüfatı rayonlarından biridir. Biz vaxtilə bu rayonun inkişafına böyük 
səylər qoymuşuq. Burada pambıq əkilirdi, sonra pambığı götürüb üzüm plantasiyaları yaratdıq. Burada bol 
üzüm istehsal olunurdu. Bunların hamısı müəyyən səbəblərdən ixtisar olunub, dəyişilibdir. Mən keçmişə 
qayıtmaq istəmirəm. Hər halda, xatirinizdədir ki, Şəmkirdə ildə 120 min ton üzüm, 30–40 min ton pambıq 
istehsal olunurdu. Bunlar hamısı mənim xatirimdədir, beynimdədir. Bunlar mənim beynimdən çıxmayıbdır. 
Çünki mən buralara gəlmişəm, getmişəm, bu işlərlə məşğul olmuşam. Həm pambıq sahələrində, həm üzüm 
sahələrində olmuşam. O şeylər dəyişildi. İndi o barədə danışmağa ehtiyac yoxdur. Amma torpaq, insanlar 
yerindədir. Biz torpaq islahatı həyata keçirdik, torpağı kəndlilərə – sahiblərinə payladıq. İndi Azərbaycanda 
torpaqdan istifadənin səmərəsi xeyli artıbdır.  
Şəmkir Rayon İcra Hakimiyyətinin başçısı Aslan Aslanov da burada məlumatlar verdi. Bu məlumatlardan 
görürəm ki, bir sıra başqa rayonlarda artım bundan çoxdur. Sizdə də artım var. Ancaq hələlik bu sizin 
imkanlarınızın hamısından istifadə edilməsi demək deyildir. Hər halda, bir məsələ hamı üçün aydındır ki, bütün 
sahələrdə apardığımız islahatlar, o cümlədən, torpaq islahatı, torpağın şəxsi mülkiyyətə verilməsi bizim 
tərəfimizdən 1996-cı ildən başlayaraq həyata keçirilən radikal addımlardan biridir.  
Bilməlisiniz ki, keçmiş SSRİ-yə mənsub olan bir neçə müstəqil respublikada, dövlətdə indiyə qədər torpaq 
kəndliyə verilməyibdir, bəzi yerlərdə kolxozlar, sovxozlar mövcuddur. Onlar gəlib bizimlə danışırlar. Biz bu 
sahədə gördüyümüz işləri və əldə etdiyimiz nəticələri onlara deyəndə heyran qalırlar.  
Biz bütün bunları nə üçün etdik? Mən 1970-ci illərdə ictimai təsərrüfatda yüksək məhsul götürülməsinə nə 
qədər vaxt sərf edirdim. Bunu açıq demək lazımdır, biz yüksək məhsul da götürürdük və insanlar da yaxşı 
120 
 
yaşayırdı. İndi Şəmkir rayonunda palçıqdan tikilmiş bir dənə ev tapa bilməzsən. Burada üçmərtəbəli evlər, 
villalar tikilibdir, hamısının da damı dəmirdəndir. Bunlar o vaxt da tikilirdi, amma indi ondan da çox tikilir. 
Elədir, yoxsa yox?  
Y e r d ə n   s ə s:  Elədir.  
H e y d ə r   Ə l i y e v: Bunlar haradan tikilir? Demək, biz imkan yaratmışıq, insanlar yaxşı yaşayırlar, öz 
təsərrüfatlarından məhsul alırlar, gəlir götürürlər və belə imarətlər tikirlər. Bu bizim məqsədimizdir.  
Biz indi bazar iqtisadiyyatı yolu ilə gedirik, bütün sahələrdə islahatlar həyata keçiririk, özəlləşdirmə aparırıq. 
Ancaq kənd təsərrüfatı sahəsində özəlləşdirməni hər şeydən əvvələ saldıq, kənd əhalisinin rifah halını, 
vəziyyətini xeyli yaxşılaşdırdıq.  
Hazırda şəhərlərdə müəyyən problemlərimiz vardır. Çünki sənaye müəssisələri əvvəlki gücündə işləmir, ona 
görə də fəhlələr ixtisar olunur, işsizlik vardır. Amma Şəmkir rayonunda işsizlik yoxdur. Sizin rayonda torpaq 
gözəldir, hərənin öz torpaq sahəsi, təsərrüfatı, mal-qarası vardır. Kim işləyir, o da qazanır. Kim işləmirsə, 
təbiidir ki, o, qazana bilməyəcəkdir. İndi belədir, bazar iqtisadiyyatının tələbi bundan ibarətdir: sənə verilən 
imkanlardan – əlbəttə, qanunlar çərçivəsində, qanunlara riayət edərək – istifadə edib öz təsərrüfatını, iqti-
sadiyyatını inkişaf etdirə bilərsənsə, o qədər də yaxşı yaşayacaqsan, dövlətə də o qədər çox gəlir gətirəcəksən, 
vergi verəcəksən. Prinsip bundan ibarətdir.  
Mən bu prinsipə riayət edərək, ümidvar olduğumu bildirirəm ki, siz Şəmkir rayonunun kənd təsərrüfatı 
sahəsində yeni nailiyyətlər əldə edəcəksiniz. Burada ayrı-ayrı sənaye müəssisələri də vardır. Özəlləşdirildikdən 
sonra onların səmərəli işləməsi üçün yaxşı imkanlar mövcuddur. Çünki belə kiçik sənaye müəssisələri dövlətin 
əlində olanda böyük müəssisələrin hesabına işləyirdi. Ancaq kiçik müəssisə özəlləşəndə, sahibkarın əlində 
olanda onu işlətmək, oradan gəlir götürmək üçün o bir çox vasitələrdən istifadə edə bilər. Mən arzu edirəm ki, 
siz bu sahəyə də diqqət yetirəsiniz və bu imkanlardan istifadə edəsiniz.  
Azərbaycan öz dövlət müstəqilliyinin doqquzuncu ilini yaşayır. May ayının 28-də biz müstəqillik günümüzü 
bayram edəcəyik. Azərbaycanın dövlət müstəqilliyinin bərpa edilməsinin bu ilin sonunda 9 ili tamam olacaqdır. 
Bu, böyük bir hadisədir. Yəni tarixi nöqteyi-nəzərdən az olsa da, amma baxın, insan həyatı nöqteyi-nəzərindən 
böyük bir tarixdir. Biz bir çox problemlərin həll edilməsi, o cümlədən, Ermənistan–Azərbaycan münaqişəsinin 
sülh yolu ilə həll olunması üzərində çalışırıq.  
Biz 6 ildir ki, atəşkəs şəraitində yaşayırıq. Atəşi dayandırmışıq, torpaqlarımızı sülh yolu ilə azad etmək 
istəyirik və bunu da edəcəyik, buna nail olacağıq. Ermənistan silahlı qüvvələri tərəfindən işğal olunmuş 
Azərbaycan torpaqları azad ediləcəkdir. Şəmkirdə də, başqa yerlərdə də qaçqınlar yaşayır. Yerindən-yurdundan 
didərgin düşmüş insanlar öz torpaqlarına qayıdacaqlar. Biz o torpaqları yenidən canlandıracaq, həmin yerləri 
bərpa edəcəyik və Azərbaycanın ərazi bütövlüyünü təmin edəcəyik.  
Azərbaycan müstəqillik yolu ilə inamla gedir. Azərbaycan demokratiya yolu ilə inamla gedir. Azərbaycan 
islahatlar yolu ilə inamla gedir. Bu bizim strateji yolumuzdur. Bu yoldan bizi heç kəs dayandıra bilməz, bizə heç 
kəs mane ola bilməz.  
Azərbaycan daim müstəqil olacaqdır. Azərbaycan demokratik dövlət olacaqdır. Azərbaycanın hər bir 
vətəndaşının rifah halı günü-gündən yaxşılaşacaqdır.  
Mən bugünkü bayram münasibətilə sizi bir daha təbrik edirəm. Hamınıza cansağlığı, bütün işlərinizdə yeni-
yeni uğurlar arzulayıram. Sağ olun.  
121 
 
 
ŞƏMKİR SU ELEKTRİK STANSİYASININ FƏALİYYƏTİ İLƏ TANIŞLIQDA SÖHBƏT 
 
23 may 2000-ci il 
 
H e y d ə r   Ə l i y e v (Ətrafı seyr etdi və «Azərenerjitikintiquraşdırma» Səhmdar Cəmiyyətinin prezidenti Rəsul 
Həmidova müraciətlə): 1975-ci ildə biz bunun təməlini qoyanda sən burada var idin?  
R ə s u l   H ə m i d o v: Bəli.  
H e y d ə r   Ə l i y e v: Biz harada durmuşduq?  
R ə s u l   H ə m i d o v: Cənab Prezident, o qüllə görünən yerdə.  
H e y d ə r   Ə l i y e v:  Əlbəttə, onda bura belə geniş deyildi.  
R ə s u l  H ə m i d o v: Düz deyirsiniz, bura boşluq idi. 1979-cu ildə beton qoymağa gəlməyinizi qeyd 
etmişik. Ora buradan təxminən 30 metr aşağıdadır. O şəkildə tam görünür.  
H e y d ə r   Ə l i y e v: Yox, şəklin biri sizdə yoxdur. Məndə evdə haradasa var. İlk dəfə ki, Kürün qırağına 
gəldik – onda hələ stansiyanın təməlini qoymamışdıq, sadəcə gəldik – Basovski mənə layihəni göstərirdi ki, 
haradadır, nə cürdür. İzahat verirdi. Mən burada həmin layihələrə baxmışam. Məndə o şəkillərin hamısı var.  
R ə s u l   H ə m i d o v: Həmin layihələrə baxandan sonra bir neçə məsələni həll etdiniz.  
H e y d ə r   Ə l i y e v: Bəli, bəli.  
R ə s u l   H ə m i d o v: 1979-cu ildə isə stansiyanın tikintisinə başlandı.  
H e y d ə r   Ə l i y e v: Nə gözəl mənzərədir! O vaxt mənim planım var idi: necə ki, Mingəçevir Su Elektrik 
Stansiyasının yanında şəhər yaratdıq, burada da bir şəhər yaradaq. İndi Kür qəsəbəsi deyirsiniz.  
R ə s u l   H ə m i d o v:  Bəli.  
H e y d ə r   Ə l i y e v: Mənim planım var idi ki, Kür qəsəbəsində sənaye obyektləri tikək, yəni orada 
Mingəçevir kimi bir şəhər yaradaq. Yadınızdadır, evlər də tikdik. Bəli, doqquzmərtəbəli evlər var.  
A s l a n   A s l a n o v:  Cənab Prezident, Şəmkirin özündə yoxdur, amma burada doqquzmərtəbəli bina var.  
H e y d ə r   Ə l i y e v: Mən orada xüsusi bir şəhər yaratmaq istəyirdim.  
R ə s u l   H ə m i d o v: Bəli, o, Yenikəndə kimi gəlməli idi.  
H e y d ə r   Ə l i y e v: Bəli, mən orada şəhər yaratmaq istəyirdim.  
R ə s u l   H ə m i d o v:  Orada zavod da tikilməyə başlandı.  
H e y d ə r  Ə l i y e v: Bəli, yaxşı yadıma saldın, bir zavod tikməyə başladıq. Yəni bura elə gözəl yerdir ki, 
Mingəçevirdə olduğu kimi, istədim burada, gölün kənarında şəhər yaradaq. Sonra mən getdim və məndə olan 
entuziazm da onunla söndü. Ona görə də belə oldu. Amma indi çox sevinirəm.  
R ə s u l   H ə m i d o v: Möhtərəm Prezident, bu göl Tovuz Su Elektrik Stansiyasına qədər uzanır.  
H e y d ə r    Ə l i y e v: Əgər onu başlasaq, demək...  
R ə s u l   H ə m i d o v: Necə ki, Yenikənd SES bura birləşir.  
H e y d ə r   Ə l i y e v: Yenikənd aşağı hissədən Mingəçevirə birləşir.  
R ə s u l   H ə m i d o v: Bəli. Yoldaş İmanov daha buradan sanitar suları buraxmır.  
H e y d ə r    Ə l i y e v: Görürsünüz, «cənablar»  deməyə qorxur.  
R ə s u l   H ə m i d o v:  Mən bunlara «cənablar» demirəm.  
H e y d ə r    Ə l i y e v: «Yoldaş  İmanov» deyirsən?  
R ə s u l  H ə m i d o v: Bəli.  
M ü s l ü m   İ m a n o v: Cənab Prezident, hərdənbir «müəllim» də deyir.  
H e y d ə r   Ə l i y e v: «İmanov müəllim»...  
R ə s u l  H ə m i d o v: Möhtərəm Prezident, indi buradan sanitar sular buraxılmır. Onun hesabına da enerji 
istehsalı 20 meqavat artır.  
H e y d ə r   Ə l i y e v: Burada üzən var, ya yox? Yoxsa bunun üçün istifadə olunmur?  
R ə s u l   H ə m i d o v: Bu bölgədə istifadə olunmur.  
H e y d ə r   Ə l i y e v: Burada yox, qəsəbədə?  
A s l a n   A s l a n o v: İcazə verilmir.  
H e y d ə r  Ə l i y e v: Niyə?  
A s l a n   A s l a n o v: Həm şərait yoxdur, həm də Müslüm müəllim qəti qadağan edibdir.  
H e y d ə r   Ə l i y e v:  Mingəçevirdə Dəryaça dairəsində üzürlər.  
A s l a n   A s l a n o v: Ona görə gərək mən rəsmi müraciət edəm.  
H e y d ə r   Ə l i y e v: Balıq tutursunuz, yoxsa yox?  
A s l a n   A s l a n o v: Tutanlar olur.  
R ə s u l   H ə m i d o v: 40 kiloqramlıq balıq tuturlar.  
H e y d ə r   Ə l i y e v:  Yaxşı balıq var?  
R ə s u l  H ə m i d o v: 40, 60 kiloqramlıq balıqlar olur.  
H e y d ə r   Ə l i y e v: Hansı növ balıqlardır?  
122 
 
R ə s u l  H ə m i d o v: Çapaq, sıf.  
H e y d ə r    Ə l i y e v: Nərə, uzunburun balıqlar yoxdur?  
R ə s u l   H ə m i d o v: Xeyr, yoxdur. Çoxlu çəki, şahmayı balıqları olur.  
H e y d ə r   Ə l i y e v: Şahmayı yaxşı balıqdır.  
R ə s u l   H ə m i d o v: Şahmayı Mingəçevirdə də çoxdur. Hazırda Yenikəndin gölündə olan balıq heç 
yerdə yoxdur. Gölün ağzı bağlı olduğundan gedə bilmirlər. Adamlar tilov ilə nə qədər istəyirlər tuturlar.  
Möhtərəm Prezident, o vaxt Sizin fikrinizcə göl qırağında sanatoriya salınmalı idi. Onun hamısını planda 
nəzərdə tutmuşdunuz.  
H e y d ə r   Ə l i y e v: Bəli, bəli. Burada sanatoriya, istirahət yerləri yaratmaq... Mənim böyük planlarım 
var idi.  
A s l a n  A s l a n o v: Möhtərəm Prezident, Siz prezident seçildikdən sonra avqustun 11-də məni buraya 
təyin etdiniz. İndi baxdığınız Şəmkirdəki bu böyük energetika obyektləri cəbhəçilərin vaxtında bərbad hala 
salınmışdı. Bura pis gündə idi, tamam dağıtmışdılar.  
R ə s u l   H ə m i d o v: O vaxt biz camaatı saxlaya bilmirdik. Hamısı tüfənglə, avtomatla üstümüzə gəlirdi. 
Yenikənd SES-in açılışında çıxış edən Xəlil Məhərrəmovun üstünə o vaxt silah çəkmişdilər. Demək istəyirəm 
ki, o vaxt çox ağır vəziyyət idi.  
M ü s l ü m   İ m a n o v: Gəlib direktora deyirdilər ki, siz çıxın, burada biz oturacağıq.  
H e y d ə r   Ə l i y e v: Bunu nə cür idarə etmək olardı?  
R ə s u l   H ə m i d o v: Məsələn, burada, Şəmkir SES-də olanların birinin heç savadı yox idi, dördüncü 
sinfi qurtarmışdı. Deyirdi ki, biz edə bilərik. Keçmiş icra başçısı Tofiq var idi, mən ona dedim ki, bu 
hidrotexnikadır, buna dəymək olmaz.  
H e y d ə r    Ə l i y e v:  Tofiq kimdir?  
A s l a n   A s l a n o v: Məndən əvvəlki icra başçısı.  
R ə s u l   H ə m i d o v: Ona dəfələrlə dedim ki, bu avadanlığa toxunmaq olmaz – uça bilər, xalqa ziyan 
dəyər. Cavab verdi ki, nə olsun, bizim Daxili İşlər nazirinin birinci müavininin dördüncü sinif savadı var. 
Dedim ki, onun savadı o qədər ola bilər, amma bu hidrotexnikadır. Sonra fəlakət olar, respublikamız üçün çətin 
olar. Dedi bilmirəm, nə deyirəm odur.  
H e y d ə r   Ə l i y e v: Bəs İmanov müəllim onda nə dedi?  
R ə s u l   H ə m i d o v: İmanovu işdən çıxartmamışdılar, sonradan çıxartdılar.  
M ü s l ü m  İ m a n o v: Bir gün Pənah bəy məni yanına çağırdı. İçəri daxil olanda gördüm ki, mənim iki 
nəfər işçim – biri torpaqölçən idi, biri də layiq olmayan adam idi – oradadır. Mənə dedi ki, bunları özünə 
müavin qoyursan. Dedim, Pənah bəy, mən bunları necə müavin qoya bilərəm, 22 min energetik mənə nə deyər? 
Tez əlini telefona atdı ki, «Prokuroru çağırın. Mən sizi tutduracağam, siz dağıtmısınız». Dedim, tutdurursan 
tutdur, ancaq bunlardan mənə müavin olmayacaqdır. Elə də möhkəm dayandım, onların heç birini qoymadım. 
Sonra gördülər ki, bir şey alınmır, özümü işdən azad etdilər.  
A s l a n   A s l a n o v: Cənab Prezident, arxanızda dayanan Şəmkir SES-in rəisidir. Bu o vaxt da Şəmkir 
SES-in rəisi idi. Onu tutmuşdular ki, pul ver, pul verməsən səni buraxmırıq. O vaxt burada bir batalyon var idi.  
H e y d ə r   Ə l i y e v: Mən indi burada görülən işləri görüb çox sevinirəm.  
R ə s u l   H ə m i d o v: Möhtərəm Prezident, buradan yol saldıq. Aşağı hissədəki körpünü saxladıq. Həmin 
körpüdən siz o vaxt keçmisiniz. Ona görə saxladıq ki, mal-qara Ceyrançölə bu bəndin üstündən getməsin. Yoxsa 
bura pis vəziyyətə düşərdi.  
M ü s l ü m   İ m a n o v: Biz Ceyrançölə nə qədər elektrik xətləri çəkdik, bir ilin içərisində hamısını 
qırdılar.  
H e y d ə r  Ə l i y e v: Bəli, hamısını qırdılar, satdılar. Onu mən o vaxt Naxçıvanda da gördüm. Axşam 
yatırdın – səhər durub görürdün ki, elektrik xətlərini kəsiblər. Aparıb İrana satırdılar. Onları mən görmüşəm.  
 
                Burada jurnalistlərin suallarına cavab 
  
S u a l: Cənab Prezident, dediniz ki, başladığınız işlər Siz Bakıdan gedəndən sonra yarımçıq qaldı. Bu 
işləri yaxın vaxtlarda davam etdirmək fikriniz varmı?  
C a v a b: Birincisi, sən artıq gördün ki, mən bu işləri davam etdirmişəm. 1994-cü ildə böyük çətinlik var 
idi, amma biz 53 milyon dollar kredit aldıq və bu Yenikənd Su Elektrik Stansiyasını tikdik. Hazırda mənim 
üçün bu stansiyanın tikilib başa çatdırılmasından böyük hədiyyə yoxdur. Bu işi mən etmişəm.  
Bu gün Tovuz Su Elektrik Stansiyasının tikintisi barədə məsələ qaldırdılar. Bu, bir qədər çətindir, çünki onun 
tikintisinə 200 milyon dollar vəsait lazımdır. Amma həmin stansiyanın da gücü bu qədər olacaqdır.  
Bilirsiniz, su elektrik stansiyası çox əlverişlidir, çünki ucuzdur, orada yanacaqdan istifadə olunmur. Mən 
Yenikənd Su Elektrik Stansiyasının açılış mərasimindəki nitqimdə də dedim ki, biz nə qədər yanacağa qənaət edirik. 
Əgər istilik elektrik enerjisinin alınmasında qazdan istifadə edilsə, bu nisbətən ucuz olar. Amma mazut bundan çox 
123 
 
bahadır. Bayaq da dedilər, biz ildə mazuta 400 milyon dollar pul veririk. Bu bizim büdcənin yarısını təşkil edir. 
Gərək biz bu işlərdən xilas olaq.  
Təbiidir ki, Tovuz Su Elektrik Stansiyasını da tikəcəyik. Hazırda Mingəçevir Su Elektrik Stansiyasında da 
yenidənqurma işləri aparırıq ki, onun gücünü artıraq. Ancaq gərək indi 200 milyon dollar vəsait tapaq. Əgər indi 
kredit tapmasaq, bir neçə ildən sonra bizim özümüzdə bu pullar olacaqdır və biz bu işləri mütləq görəcəyik.  
Mən bu işlərə o illərdən başlamışam. Yəni bu mənim üçün xırda bir şeydir. O mənada xırda yox ki, bu 
mənim üçün idmandır, yaxud əyləncədir. Bu mənim həyatımın mənasıdır. Mən bunlarla yaşamışam, bunlarla da 
yaşayacağam. Məsələn, mən vaxtilə Şəmkir Su Elektrik Stansiyasını yaratdım, yaxud Yenikənd Su Elektrik 
Stansiyasının əsasını qoydum. Başqa tikintilər də var.  
Mən bayaq dedim, biz Mingəçevir Su Elektrik Stansiyasında 8 blok qurmuşuq. Həmin blokların hər biri 300 
meqavat enerji verir. Biz o vaxt birinci bloku quranda mən oraya getdim. Bu, böyük bir hadisə idi.  
O dövrdə bizimlə nə qədər mübarizə aparırdılar ki, burada su elektrik stansiyaları yaratmaq olmaz. Tarixdir, 
fürsət düşüb, bir məsələni də bildirmək istəyirəm. Özü də bura gözəl yerdir, mənim də kefim bir az açılıb. Hətta 
mənim doğma böyük qardaşım Həsən Əliyev akademik idi.  
Y e r d ə n   s ə s l ə r: Allah rəhmət eləsin.  
H e y d ə r  Ə l i y e v: O, Azərbaycan ekologiyasının birinci müdafiəçisi, Azərbaycan Təbiəti Mühafizə 
Cəmiyyətinin başçısı idi, həqiqətən də respublikamızın təbiətini çox gözəl bilirdi, necə deyərlər, canını buna – 
həm meşələrə, həm sulara, həm torpağa – hamısına sərf etmişdi.  
Həsən Əliyev bunları eşidib mənim yanıma gəldi ki, sən nə edirsən, bunu belə etmək olmaz, bu stansiyalar 
havanı çirkləndirəcək, filan edəcək. Dedim ki, a kişi, bəs bizə elektrik enerjisi lazımdır. Dedi ki, qoy elektrik 
enerjisini ruslar versinlər. Bildirdim ki, ruslar elektrik enerjisi verirlər, amma mən istəyirəm bizim özümüzünkü 
olsun. Mən istəmirəm ki, həmişə onlara ümidli olaq. Bizim bir neçə dəfə belə söhbətimiz oldu. Hətta bir dəfə 
böyük bir iclasda mənim əleyhimə çıxış etdi. Hamı məəttəl qaldı ki, Azərbaycanın rəhbəri, Mərkəzi Komitənin 
birinci katibi iclas aparır, böyük qardaşı da durub onu tənqid edir. Yəqin Müslüm İmanovun xatirində olar. Hava 
məsələsindən sonra dedilər ki, Mingəçevir gölündən götürülən su elektrik stansiyasında dövr edib su kanalına 
veriləndə həmin suyun temperaturu iki dərəcə artacaq. Temperaturu iki dərəcə artan həmin su kanal vasitəsilə 
tarlalara gedəcək və pambığa zərər verəcəkdir. Bu yadınızdadır?  
M ü s l ü m   İ m a n o v: Bəli. O vaxt bizi Özbəkistana göndərdiniz. Gedib gördük ki, orada da belə bir 
stansiya var, oradan çıxan suyu tarlalara verirlər.  
H e y d ə r   Ə l i y e v: Bəli, gəlib bunu mənə dedilər. Mənim boğazımdan tutmuşdular ki, bunu etmə. 
Amma mən heç bir şeyə baxmadım. Yenə də deyirəm, hətta böyük qardaşımın da – mən ona çox böyük hörmət 
edirdim. O çox böyük alim idi – sözünə baxmadım. Biz həmin stansiyaları tikməyə başladıq. İndi təsəvvür edin, 
orada 8 blok var, onlar 2400 meqavat enerji verir. Yəni bütövlükdə Azərbaycanda istehsal edilən 5000 meqavat 
elektrik enerjisinin yarısını onlar verir. Başa düşürsünüz, əgər bu olmasaydı, indi Azərbaycan nə gündə idi? 
Əgər Şəmkir Su Elektrik Stansiyası – bu, 380 meqavat enerji verir – olmasaydı, indi Azərbaycan nə gündə idi?  
Bütün bu imkanlarla hazırda Azərbaycanda qışda müəyyən çətinliklər yaranır. Doğrudur, insanlar bu 
çətinliyi başa düşür. Amma fürsətdən istifadə etmək istəyən bir qrup adam bunu başa düşmək istəmirlər. Hətta 
prezident seçkiləri zamanı namizədlərdən biri deyirdi ki, siz mənə səs verin, mən bir ildə hamınızı elektrik 
enerjisi və qazla təmin edəcəyəm. Mən fikirləşdim ki, görəsən bu adam bir dəfə elektrik stansiyasını, harada qaz 
hasil edildiyini görübdürmü? O heç birisini görməyibdir. Bütün bunları görməyən adam havadan danışır. 
İnsanlar belələrinə inanmaz. Ola bilər ki, bir-iki ağılsız adam inansın, amma qalanları inanmaz.  
Mən isə bütün bu yerlərin hamısını qarış-qarış gəzmişəm. Mən 1982-ci ildə Azərbaycandan gedəndə biz 15 
milyard kubmetr qaz hasil edirdik. Amma indi respublikamızda 6 milyard kubmetr qaz hasil olunur. Təsəvvür edin ki, 
15 milyard kubmetr qaz nə deməkdir. O vaxt biz Rusiyadan iki milyard kubmetr qaz alırdıq. Bununla da biz 
Azərbaycanın bütün kəndlərini, hətta ən ucqar dağ kəndlərini qazlaşdırdıq. Məsələn, Lerikin dağ kəndlərinə 
qədər hər yeri qazlaşdırdıq, hamı qaz alırdı. İndi isə qaz yoxdur, lakin həmin şəbəkələr qalıbdır. Nə edək, 
hazırda 6 milyard kubmetrdən artıq qaz çıxara bilmirik. Allah üzümüzə baxdı, «Şahdəniz» yatağında böyük 
miqdarda qaz ehtiyatı tapıldı. Gələcəkdə oradan qaz hasil edəcəyik, onu həm xaricə satacağıq, həm də əhalinin 
tələbatını ödəyəcəyik.  
Bəli, biz bunları edirik və gördüyümüz işlərin də nəticəsi vardır. Amma bütün bunların heç birini bilməyən 
adam gəlib deyir ki, «siz mənə səs verin, mən prezident olum, bir ildən sonra sizə qaz da, elektrik enerjisi də 
verəcəyəm». Bunlar cəfəngiyatdır.  
Bilirsiniz, mən bu gün həddindən artıq sevinirəm. Çünki gördüyümüz işlərin bəhrəsi vardır. Yəni mən 
bunları əzbər bilirəm, amma bir də var ki, gəlib özün görəsən. Məsələn, baxıram, görürəm ki, Yenikənd Su 
Elektrik Stansiyası nə qədər gözəldir, böyük bir abidədir. Mən oradakı nitqimdə vaxt sərf etmək istəmədim – 
onu da deyim ki, axı həm də bunlar bizim torpaqların böyük bir hissəsinin suvarılmasını təmin edəcəkdir. Gərək 
ki, Yenikənd SES-dən altı min hektar sahənin suvarılması üçün su götürüləcəkdir. Aslanov, buradan nə qədər 
sahə suvarılır?  
A s l a n   A s l a n o v (Şəmkir Rayon İcra Hakimiyyətinin başçısı): 46 min hektar sahə suvarılır.  
124 
 
H e y d ə r   Ə l i y e v: Demək, 46 min hektar sahə buradan suvarılır. İndi Azərbaycanda problemlərdən biri 
də odur ki, kənd təsərrüfatı bitkiləri əkilən torpaqların çoxu susuzdur. Yenə də deyirəm, vaxtilə su çatmayan 46 
min hektar sahə indi buradan su götürür.  
Baxın, stansiyanın verdiyi enerji ucuzdur. Yəni bunun təkcə istismarına xərc qoyulur, başqa bir xərc yoxdur, 
yanacaq, yaxud başqa bir şey verilmir. Ona görə də mən fəxr edirəm ki, bunları yaratmışıq. Bunlar hamısı 
Azərbaycanın müstəqilliyi üçün yaradılıbdır. Əgər bunlar olmasaydı, biz yaşaya bilməzdik. Bəli, elektrik 
enerjisiz müstəqil yaşamaq mümkün deyildir. Bu elektrik enerjisini bizə kim verəcəkdi? Rusiya versəydi, pul 
istəyəcəkdi. Pulumuz isə yoxdur. Qonşu ölkələrdə vəziyyətin necə olduğunu bilirsiniz.  
M ü s l ü m   İ m a n o v: Cənab Prezident, Gürcüstanda da, Ermənistanda da vəziyyət çox ağırdır.  
H e y d ə r   Ə l i y e v: Bəli, indi onları atom elektrik stansiyası xilas etdi. Əvvəl Ermənistanda bütün 
ağaclar kəsilmişdi, atom elektrik stansiyası işə düşəndən sonra onların vəziyyəti düzəldi. Amma bundan qabaq 
onların vəziyyəti çox ağır idi. O vaxt həmin atom elektrik stansiyasını tikməkdə uzaqgörənlik etdilər. Ancaq onun 
xatası – o tərəfi də, bu tərəfi də var.  
S u a l: Cənab Prezident, gələcəkdə Azərbaycanda atom elektrik stansiyasının olması barədə 
düşünürsünüzmü?  
H e y d ə r   Ə l i y e v: Yox, mən istəmirəm. Biz burada belə stansiya tikməyi planlaşdırırdıq, hətta yerini də 
müəyyən etmişdik – Duvannının yanında. Orada bir az işlər də apardıq. Hətta o vaxt bunu bizə vermirdilər. 
Xatirinizdədir ki, Gürcüstan hətta gətirib Mingəçevirin yaxınlığında, yuxarıda, sərhəddə bir atom elektrik 
stansiyası tikmək istəyirdi. Biz buna etiraz etdik. Çünki belə çıxırdı ki, onlar bunu gətirib respublikamızın 
sərhədində tikmək istəyirdilər ki, tullantılar gəlib bizim əraziyə keçsin. Bizim Mingəçevir Su Anbarının 
zəhərlənməsi çox böyük təhlükə qarşısında idi.  
Yenə də deyirəm, biz buna etiraz etdik, çoxlu çətinliklər çəkdik.  
Amma fikirləşdik ki, gərək biz də bir atom elektrik stansiyası tikək. Ona görə də bu barədə məsələ qaldırdıq. 
Bizə icazə vermirdilər. Mən sizə deyim ki, bu məsələdə bir az yarış oldu. Bir tərəfdən gürcülər, bir tərəfdən də 
biz məsələ qaldırdıq. Amma mən buna nail oldum ki, atom elektrik stansiyasının layihəsi hazırlandı. 
Duvannıdan aşağıda, Navahıda onun üçün yer ayrıldı.  
Mən Moskvada işləyəndə gürcülər gəlirdilər ki, kömək edin, bizim atom elektrik stansiyası tezliklə 
fəaliyyətə başlasın. Mən Energetika nazirinə bir-iki dəfə göstəriş də vermişdim. Amma sonra Çernobıl hadisəsi 
oldu. Gürcüstanın o vaxtkı birinci katibi Patiaşvili – o, prezident seçkilərində Eduard Şevardnadzeyə alternativ 
idi, prezident olmaq istəyirdi – mənim yanıma gəldi. Dedim ki, göstəriş verim, Gürcüstanda atom elektrik 
stansiyasının tikintisini gücləndirsinlər? Cavab verdi ki, yox, yox, lazım deyil.  
Həmin Çernobıl hadisəsindən sonra hamı atom elektrik stansiyası tikməkdən çəkindi. Bəlkə də Allahın 
işiydi, gərək belə olaydı ki, biz bu işə qarışmayaydıq. Çünki o vaxt hamını inandırırdılar ki, bu çox 
təhlükəsizdir. Amma necə təhlükəli olduğunu, həm Ukraynanın, həm də Belarusun indiyədək bundan nə qədər 
əziyyət çəkdiyini, nə qədər insanın şikəst olduğunu görürsünüz.  
S u a l: Cənab Prezident, Azərbaycanda fəaliyyət göstərən özəl türk liseylərinin məzunları Respublika 
sarayında görüş keçirirlər. Zati-aliləri, fəxri müəllimi olduğunuz həmin liseylərin şagirdlərinə və onların 
valideynlərinə nə arzulayardınız?  
H e y d ə r   Ə l i y e v: Bilirsiniz, həmin lisey çox yaxşı məzunlar hazırlayır. Mən bu yaxınlarda təsadüfən 
televiziyada gördüm ki, onlar yenə də dünya olimpiadasında qızıl medallar qazanıblar. Həmin liseylə sənin 
əlaqən var?  
J u r n a l i s t: Bizim televiziya şirkətinin həmin liseylə əlaqəsi vardır.  
H e y d ə r   Ə l i y e v: Sən hansı televiziya şirkətində işləyirsən?  
J u r n a l i s t: Mən «Samanyolu» televiziya şirkətində çalışıram.  
H e y d ə r   Ə l i y e v: Doğrudan da həmin liseydə çox yaxşı işlər görürlər. Mən onların işindən razıyam. 
Mən bilmirəm ki, onlar Respublika sarayında hansı tədbir keçirirlər. Ancaq mən həmin liseyə həmişə yaxşı 
münasibət bəsləmişəm, onlara qayğı göstərmişəm. Doğrudur, onların qaldırdığı məsələni həll edəndən sonra 
yenisini tələb edirlər. Bir az da genişləndirsən, yenə də tələb edəcəklər. Amma görürəm ki, yaxşı işləyirlər, ona 
görə də onlara həmişə kömək edirəm.  
Arzu edirəm ki, onlar həmişə belə, əgər mümkün olsa, bundan da yaxşı işləsinlər və gənclərimizə daha da 
yaxşı bilik versinlər.  
Yaxşı, bəlkə gedib burada çimək?  
S u a l: Cənab Prezident, Şəmkir və Yenikənd Su Elektrik Stansiyalarını Siz yaratmısınız. Amma bu 
silsiləyə Sizin adınızın verilməsinə nə üçün razı olmadınız?  
H e y d ə r   Ə l i y e v: Əzizim, bilirsən, bunu dəfələrlə demişəm – nə qədər ki, bu dünyada yaşayıram, 
mənim adıma heç nə vermək lazım deyil. Mən bunu istəmirəm.  
Məsələn, Milli Məclisdə o qədər məktublar var ki, Heydər Əliyevə Milli Qəhrəman adı verilsin. Mən 
demişəm ki, həmin məktubları arxivə qoyun. Birincisi, mən Azərbaycanın prezidentiyəm, özüm-özümə mükafat 
verə bilmərəm. Çünki Milli Qəhrəman adı üçün gərək mən fərman verəm. Mən bunu edə bilmərəm. Ad vermək 
125 
 
üçün də gərək mənim fərmanım olsun. Şəxsən mən fərman verməsəm də mənim idarəmdə olan adamlardan 
kimsə bunu etməlidir.  
İkincisi, bu  mənim təbiətimə uyğun deyil. Bu dünyada heç kəs daimi deyil. Vaxt gələcək, mən də bu 
dünyanı tərk edəcəyəm. Əgər xeyirxah insanlar mən dünyadan gedəndən sonra da indiki kimi belə düşünsələr, 
onlar nə etsələr, mənim ondan xəbərim olmayacaq. Onlar bu barədə sərbəstdirlər.  
J u r n a l i s t: Amma xəbəriniz olsa yaxşıdır.  
H e y d ə r  Ə l i y e v: Bəlkə o dünyaya kimsə gəlib məlumat verdi.  
S u a l: Cənab Prezident, sizin təşəbbüsünüzlə Şəmkir–Tovuz bölgəsində üzümçülük böyük sürətlə 
inkişaf etmişdi. Lakin on il bundan əvvəl bir sıra problemlər üzündən – elektrik enerjisi, qaz olmadı – 
bütün bu sahələr məhv edildi. Bu sahəni dirçəltmək üçün yeni bir layihə olacaqdırmı?  
C a v a b: Bunlar elektrik enerjisi, qaz olmadığına görə məhv edilmədi. Bu, sadəcə, Qorbaçovun antialkoqol 
proqramına görə məhv edildi. Gəlib burada üzüm bağlarını kəsməyi məcbur edəndə elə bil ki, mənim ürəyimə 
xəncər sancırdılar. Çünki mən həmin üzüm bağlarının yaradılması üçün 1970-ci ildən nə qədər əziyyət 
çəkmişdim. Mən fəxr edirdim.  
Sən burada birinci katib idin?  
Ə h m ə d   Ə h m ə d z a d ə (Meliorasiya və Su Təsərrüfatı Komitəsinin sədri): Bəli, əvvəlcə Füzulidə, 
sonra isə burada katib olmuşam.  
H e y d ə r  Ə l i y e v : Bilirəm, sonra bura gəlmisən. Elə bilirsən mənim yadımda deyil? Hamısı 
yadımdadır. Bayaq mən dedim, burada 120 min ton üzüm istehsal edilirdi.  
Ə h m ə d   Ə h m ə d z a d ə: Füzulidə 130 min ton üzüm istehsal olunurdu.  
H e y d ə r  Ə l i y e v: Bəli, Füzulidə 130 min ton üzüm istehsal edilirdi. Amma biz vaxtilə Füzulidə 
üzümçülüyü inkişaf etdirməyə başlayanda orada ildə heç 10 min ton da üzüm əldə olunmurdu.  
Ə h m ə d  Ə h m ə d z a d ə: Bəli, əvvəllər orada ildə heç 10 min ton da üzüm istehsal olunmurdu.  
H e y d ə r   Ə l i y e v: Amma sonra ildə 130 min ton üzüm istehsal edilirdi. Şəmkirdə 120 min ton, 
Cəlilabadda 200 min ton üzüm əldə olunurdu. Azərbaycanda 2 milyon ton üzüm istehsal edilirdi.  
Bu günlərdə Fransanın «Kastel» şirkətinin nümayəndələri gəlmişdi. Söhbət zamanı mən onlara dedim ki, 
vaxtilə Sovetlər İttifaqında ildə cəmi 6 milyon ton üzüm istehsal olunurdu. Amma o vaxt SSRİ-nin tələbatına 
görə, ildə 8–9 milyon ton üzüm lazım idi.  
60 milyon əhalisi olan Fransa keçmiş SSRİ ilə müqayisədə kiçik bir ölkədir. Fransada da, İtaliyada da ildə 10 
milyon ton üzüm istehsal edilir. Amma keçmiş SSRİ-də cəmi 6 milyon ton üzüm istehsal olunurdu. Vaxtilə 
mütəxəssislər müəyyənləşdirmişdilər ki, SSRİ-də üzüm istehsalı üzrə ən əlverişli yer – həm torpağına, həm də 
hava şəraitinə görə – Azərbaycandır. Yenə də deyirəm, o vaxt biz Azərbaycanda üzümçülüyün inkişaf 
etdirilməsi sahəsində böyük işlər gördük. Amma saldığımız üzüm bağlarını sonra qırdılar. İndi bunları bərpa 
etmək olar, ancaq bu baha başa gələr.  
Üzüm bağlarını yaratmaq üçün basdırılan çubuqlar beş ildən sonra məhsul verir. Hökumət beş il pul verirdi. 
Yəni həmin çubuqlar alınırdı, gətirilirdi, kəndlilər onun yerinin hazırlanmasından, əkilməsindən, 
becərilməsindən pul qazanırdı, beş ildən də sonra məhsul götürürdü. Amma məhsul götürülənə qədər  kəndlilər 
oradan o qədər pul qazanırdılar ki, ondan sonra heç çox pul qazanmağa ehtiyac olmurdu. Bunların hamısını 
dövlət edirdi. İndi birincisi, dövlətin belə imkanları yoxdur. İkincisi, biz torpaqları kəndlilərə paylamışıq.  
Yenə də deyirəm, mən bu yaxınlarda Fransanın «Kastel» şirkətinin nümayəndələri ilə danışırdım. Prezident 
Jak Şirak vaxtilə bu şirkət barədə məndən xahiş etmişdi. «Kastel» şirkəti söz vermişdi ki, gəlib Azərbaycanda 
müəyyən sahədə yeni üzüm sortları əkəcəklər, şərab zavodu tikəcəklər. Amma hələ bunu etməyiblər. İndi onlar 
pivə zavodu qurmaqla məşğuldurlar.  
Mən belə hesab edirəm ki, bizim iş adamları, torpaq sahibləri bir müddətdən sonra bu məsələni həll 
edəcəklər. Ancaq burada bir rəqabət var. Bizim əsas bazarımız Rusiyadır. İş burasındadır ki, indi Rusiyadan, digər 
xarici ölkələrdən respublikamıza yüksək keyfiyyətli o qədər şərab gətirirlər ki, gərək bizim istehsal etdiyimiz şərablar 
onunla rəqabət apara bilsin.  
Keçmiş üzüm bağlarının yenidən bərpa olunması hələ də qüvvədədir. Ancaq indi nə sovxoz, nə də kolxoz 
yoxdur, dövlət isə bu işi edə bilməz. Amma mən ümidvaram ki, torpağın sahibləri bu işi edəcəklər. Çünki 
respublikamızda üzümçülüyü, şərabçılığı inkişaf etdirmək üçün çox yaxşı şərait vardır.  
S u a l: Cənab Prezident, biz bir gündür ki, Sizinlə bir yerdəyik. Sizin gördüyünüz işlər hamının gözü 
qarşısındadır. Bəzi müxalifət partiyalarının rəhbərləri hazırda Amerika Birləşmiş Ştatlarındadırlar. Siz 
onların addımlarını necə qiymətləndirirsiniz?  
C a v a b: Mən onların addımlarını heç qiymətləndirmək istəmirəm.  
J u r n a l i s t: Cənab Prezident, mənim Moskvada tanışlarım var, Bakıda istehsal olunan şərablar 
onların çox xoşuna gəlir.  
İ r ş a d   Ə l i y e v (Kənd Təsərrüfatı naziri): Bəli, Azərbaycanda istehsal olunan bir çox şərabların – 
«Mədrəsəli», «Qız qalası» və s.  Rusiyada alıcıları çoxdur.  
Cənab Prezident, Şəmkir bölgəsindəki süfrə üzümü bağlarının hamısı qalır.  
126 
 
H e y d ə r   Ə l i y e v: Burada «Şampan» sortları da var idi.  
İ r ş a d  Ə l i y e v: Bəli, onların bir qismi saxlanılır. Digər hissəsi isə vaxtilə sıradan çıxıbdır.  
Ə h m ə d   Ə h m ə d z a d ə: Cənab Prezident, «Şampan» sortları vaxtilə Sizin rəhbərliyinizlə əkilmişdi.  
H e y d ə r   Ə l i y e v: Bəli, vaxtilə biz gözəl bir «Şampan» zavodu tikdirmişdik. İndi əsas məsələ bazardır. 
Bazarı ələ alsaq digər işlər yaxşı gedəcəkdir. Əsas məsələ bazarın tapılmasıdır.  
127 
 
 
GƏNCƏ «BÜLLUR» ZAVODUNUN  
KOLLEKTİVİ QARŞISINDA NİTQ 
 
23 may 2000-ci il 
 
Əziz dostlar!  
Mən sizin kollektiv haqqında hərdənbir danışıram. Çünki 70-ci illərdə Azərbaycanda, ümumiyyətlə, 
Sovetlər İttifaqında yeni sənaye sahələri yarandı. Bunun da əsasını təşkil edən mikroelektronika idi. O vaxt 
mikroelektronika möcüzə idi. Moskvada, Rusiyanın başqa şəhərlərində belə müəssisələr yarandı. 
Mikroelektronikanın müxtəlif sahələri var. İndi məişətdə işlədilən televizor və sairədən tutmuş, kosmik gəmilərə 
qədər, yaxud da hərbi raketlərə qədər – hamısı mikroelektronikanın əsasında yaradılır.  
O vaxt biz çalışdıq ki, Azərbaycanda elektronika, radiotexnika sənayesi yaradaq. Keçmişdə Azərbaycan 
maşınqayırmada, əsasən neft maşınqayırması sahəsində ixtisaslaşmışdı. Sonra elektrotexnika sahəsində 
ixtisaslaşdı, bir neçə elektrotexnika zavodu yaratdıq. Amma sonra istədik ki, ən mütərəqqi sənaye, yəni ən 
yüksək intellekt tələb edən və o vaxt çox tələbat olan sənaye yaradaq. Bu da elektronika sənayesi idi. Onunla 
həm elektronika sənayesi, həm radiotexnika sənayesi, həm də cihazqayırma sənayesi nazirlikləri məşğul olurdu. 
Bəzi nazirliklər vardı, adları qapalı idi – orta maşınqayırma sənayesi və sair, bunlar hərbi sahəyə, hərbi sənaye 
kompleksinə aid idi. Bütün bunlar hamısı elektronikanın əsasında idi.  
Onda bu, dəb idi – hər bir respublika istəyirdi ki, belə müəssisə alsın. Moskvada isə belə meyl vardı ki, 
bunları ancaq SSRİ-nin mərkəzi rayonlarında – Moskvada, onun ətrafında, Rusiyanın digər ərazilərində 
yerləşdirsinlər. Biz də burada, Zaqafqaziyada rəqabət aparırdıq. Məsələn, gürcülər, ermənilər bir şey edəndə biz 
istəyirdik onlardan çox edək. Ukraynada bu sənaye vardı.  
Mən çox cəhdlər göstərdim, o vaxtlar SSRİ-nin rəhbərlərinə müraciətlər etdim. Onların göstərişləri oldu. 
Elektronika Sənayesi naziri vardı – rəhmətlik Şokin, onun birinci müavini Kolesnikov. Şokin bir az xəstə idi, bu 
işlərlə, yəni gedib-gəlməklə o qədər də məşğul olmurdu. Amma Kolesnikovu yəqin ki, bir on dəfə buraya 
gətirmişdim. Radiotexnika naziri vardı – Pleşşakov, o da rəhmətə gedibdir. Onu buraya, yəni təkcə Gəncəyə 
yox, Azərbaycana çox gətirirdim.  
Biz birinci dəfə Bakıda «Azon» zavodunu yaratdıq. Bu çox incə sənaye sahəsi olduğuna görə, onların 
şübhəsi vardı ki, ola bilər, Azərbaycanda buna yararlı mütəxəssislər olmasın. Mən isə sübut edirdim ki, 
Azərbaycan xalqı çox ağıllı xalqdır, bizim insanların arasında çox ağıllı mühəndislər, texniklər, keyfiyyətli işçi 
qüvvəsi var. Mən bunları sübut etdim. Əgər bunu onlara, təkcə onlara yox, lap yuxarılara qədər – Brejnevdən 
tutmuş Kosıginə qədər sübut edə bilməsəydim, bu zavodları ala bilməzdik.  
Bu zavodlara çox böyük ümid bəslənirdi. Çünki, doğrudan da, bir var ki, traktor düzəldəsən, bir də var 
balaca bir şey, yəni inteqral sxem, mikroelektronikaya aid ayrı-ayrı hissələr – siz bunu məndən yaxşı bilirsiniz – 
hazırlayasan. Əlbəttə ki, bu, incə işdir, ziyalılıqla bir sərhəddə olan sahədir.  
Ona görə də mən buna çox çalışırdım və nail də oldum: Bakıda həm elektronika sahəsinə, həm radiotexnika 
sahəsinə, həm də cihazqayırma sahəsinə aid zavodlar tikdik. Amma mən belə müəssisələri Bakıdan kənara da 
çəkmək istəyirdim, Gəncəyə aparırdım. Gətirdik, bu «Büllur» zavodunu da tikməyə başladıq. Deyəsən başqa 
işlər də görmək istəyirdik, planlarımız vardı. Sonra Əli Bayramlıda müəssisə yaratdıq.  
Mən bunu bir neçə dəfə demişəm. Təbiidir, bu hərbi sənaye kompleksi dağılmasaydı... Burada əmələ gələn 
məhsulun 80–90 faizi hərbi kompleksə gedirdi – bu birincisi. İkincisi, bu sənaye dünyada çox inkişaf etmişdi. 
Məsələn, televizor, videomaqnitofon, cürbəcür məişət aparatları... O vaxtlar rəngli televizor çıxanda bu, böyük bir 
hadisə idi, indi adi bir şey olubdur. Yaxud da, videomaqnitofon çıxanda – Yaponiyadan gəlirdi, SSRİ-də heç yox 
idi. Yəni bu sahə dünyada – həm Qərbdə, Avropada, həm Yaponiyada, həm də Amerikada çox sürətlə inkişaf etdi. 
Ona görə də Sovetlər İttifaqının bu sənayesi – mən bunu açıq deməliyəm – dünyada sənayenin bu sahəsi ilə 
rəqabətə qalxa bilmədi, o keyfiyyətə nail ola bilmədi. Sonra da Sovetlər İttifaqı dağıldı, buna da tələbat azaldı.  
Ancaq mən gördüyümüz bu işlərin heç birinə heyfsilənmirəm. Əksinə, mən şadam ki, biz o illərdə irəlidə 
gedirdik, geridə qalmamışdıq. Yəni belə incə sənaye sistemi də yaratmağa qadir olduğumuzu göstərdik və 
«Büllur» kimi bir zavod yaratdıq. Mən bununla həmişə fəxr edirdim. Bunun təşəbbüskarı da mənəm, əsasını da 
mən qoymuşam. Moskvadan o nazirləri çəkib buraya gətirən, məcbur edən də mənəm.  
İndi bu zavod o vaxt istədiyimiz səviyyədə işləyə bilmir və mən bunu təbii hesab edirəm. Ancaq şadam ki, 
siz zavodu saxlayırsınız, yaşadırsınız, dağıtmamısınız. Azərbaycanda hakimiyyətsizlik, hərc-mərclik vaxtında 
bəzi yerlərdə çox şeyi dağıtdılar. Elə bu inteqral sxemlərin özünü – onların içində bir az qızıl var, elədirmi? Mən 
bunu bilirəm axı – bəzi yerlərdə əridib qızılı çıxarır, istifadə edirdilər. Bu texnologiya da məlumdur.  
Yaxşı ki, bunu saxlamısınız, çox sağ olun, işləyirsiniz, nə mümkündür istehsal edirsiniz. Amma indi gərək 
həm sənaye, həm elm, həm də ticarətin dünya səviyyəsinə çatasınız. Əgər buna çatsanız, zavodunuz yenə də 
işləyəcəkdir. Çünki dünyada bu məhsullara tələbat azalmır və heç vaxt azalmayacaqdır. Bu gün bir şey var, 
amma beş ildən sonra elə bir şey icad ediləcək ki, o, geridə qalacaqdır.  
128 
 
Sən mənə mikrokalkulyatorları göstərdin. Siz onları istehsal edəndə bizim üçün böyük bir inqilab idi. Təkcə 
bizdə yox, Sovetlər İttifaqında böyük bir inqilab idi. Amma indi onlar... Məsələn, o vaxt təsəvvür etmək 
olardımı ki, cib telefonları çıxacaq? İndi çoxlarının var, yəqin sənin də cibində var. Azərbaycanda az adam 
taparsan ki, cib telefonu olmasın. Bircə məndən savayı – mənim yoxumdur. Çünki mənim buna ehtiyacım 
yoxdur. Cib telefonu ilə nə cür nömrə yığmaq olar – heç onu da bilmirəm. Mənə versən ki, bu cib telefonu ilə 
bir nömrə yığ, yığa bilmərəm, bunu bacarmıram. O vaxt bunu təsəvvür etmək mümkün deyildi. Heç adamın 
ağlına gəlmirdi ki, belə şey olacaqdır.  
Yəni texnika, elm, texnologiya çox sürətlə inkişaf edir. Ona görə gərək biz də Azərbaycanda çalışaq ki, bu 
inkişafda öz yerimizi tapaq, sürəti yavaş-yavaş artıraq və qabaqda gedənlərin səviyyəsində olaq. Hesab edirəm 
ki, burada əvvəldən yaranmış potensial çox gözəldir. Siz bunun əsas hissəsini qoruyub saxlamısınız, zavod çox 
gözəl vəziyyətdədir. Mən bundan çox məmnunam. Doğrudan, bilmirdim ki, belə vəziyyətdədir. Çünki «Azon» 
zavodu yaxşı vəziyyətdə deyil, mən bunu bilirəm.  
Zavodu belə vəziyyətdə saxlamısınız, sağ olun. Mən sizə təşəkkür edirəm. Bu, nə təhər deyərlər, mənim 
doğma işimdir, mənim yaratdığım müəssisədir. Azərbaycanda bunları çox yaratmışam. Şəmkir Su Elektrik 
Stansiyasına getmişdim – vaxtilə, 1975-ci ildə mən onun təməlini qoymuşdum – Kür çayının qırağında 
durmuşdum. Böyük, nəhəng bir su elektrik stansiyasıdır. 1979-cu ildə yeni bir su elektrik stansiyasının tikilməsi 
barədə qərar qəbul etdim, sonra başladım tikməyə. Mən gedəndən sonra yarımçıq qaldı. Gəldim, tikdik, istis-
mara verdik. İndi 112 meqavat elektrik enerjisi verir. Çox gözəl, nəhəng bir müəssisədir.  
Yəni mən çox işlər görmüşəm. Amma hər birisinin də bu gün yaxşı səviyyədə olmağı məni sevindirir. Buna 
görə də sizə təşəkkür edirəm. Sizə cansağlığı arzulayıram. Qətiyyən ruhdan düşməyin, çalışın, işləyin. Bu sahə 
heç vaxt itməyəcək, cəmiyyətdə həmişə yerini tutacaqdır. Görürəm ki, sizin kollektiv də çox mehriban, yaxşı 
kollektivdir. Həm gözəl qadınlar var, həm gözəl, gənc oğlanlar, həm də yaxşı direktorunuz var. Mən sizi təbrik 
edirəm. Sağ olun.  
129 
 
 
DAHİ ŞAİR VƏ MÜTƏFƏKKİR NİZAMİ GƏNCƏVİNİN MƏQBƏRƏSİNİ ZİYARƏTİ 
ZAMANI NİTQ 
 
Gəncə 
 
24 may 2000-ci il 
 
Əziz gəncəlilər!  
Əziz bacılar, qardaşlar, xanımlar və cənablar!  
Əziz dostlar!  
Mən dünən Gəncə şəhərinə gəlmişəm. Ancaq bilirsiniz ki, mən dünən Yenikənd Su Elektrik Stansiyasının 
açılması münasibətilə Şəmkir rayonuna getmişdim. Orada stansiyanın açılış mərasimini keçirdik. Ondan sonra 
mən gedib Şəmkir Su Elektrik Stansiyasını, oraları bir də ziyarət etdim. Bunlar hamısı mənim üçün çox əziz 
işlərdir. Dünən mən Yenikənd Su Elektrik Stansiyasının açılışında olan mitinqdəki nitqimdə bunu söyləmişəm.  
70-ci illərdə mən Azərbaycana rəhbərlik etdiyim zaman respublikanın müstəqil elektrik enerjisi sistemini 
yaratmaq üçün biz o vaxt düşünürdük və uzaqgörənlik edib bir çox işlər gördük. Buna baxmayaraq, bu gün 
bizim ölkəmizdə qış vaxtı elektrik enerjisi təminatı ilə bağlı bəzi çətinliklər olur. Ancaq əgər o vaxt biz bu işləri 
görməsəydik indi nə vəziyyətdə olardıq?! Mən dünən bu barədə orada geniş danışmışam – yəqin televiziya ilə 
verəcəklər, siz dinləyəcəksiniz, təkrar etmək istəmirəm. Ancaq o illərdə bizim apardığımız siyasət və həyata 
keçirdiyimiz əməli tədbirlər bu gün Azərbaycanın müstəqil dövlət kimi yaşamasına, insanların həyatının təmin 
olunmasına böyük şərait yaratdı. İndi Azərbaycanın artıq heç bir ölkədən asılı olmayan böyük elektrik enerjisi 
sistemi var.  
Doğrudur, son illər stansiyaların bəziləri köhnəlib, təmirə ehtiyacları var, bəzən ehtiyat hissələri tapılmır. 
Ancaq bunların hamısının öhdəsindən gəlirik. Biz o vaxt o proqramı həyata keçirərkən Kür çayının üzərində bir-
birinə yaxın bir neçə su elektrik stansiyasının tikilməsi barədə qərar qəbul etdik. Bu bizim Azərbaycanın bu 
günü üçün, gələcəyi üçün, on illər də, yüz illər də bundan sonra gələcəyi üçün çox əhəmiyyətli bir proqram idi. 
Çünki elektrik enerjisini istehsal etmək, təbiidir ki, böyük elektrik stansiyalarının qurulmasını tələb edir. Amma 
bununla yanaşı, o elektrik stansiyalarının yanacaqla təmin olunması lazımdır. O illər bizdə qaz ehtiyatı çox ol-
duğuna görə, biz elektrik stansiyalarımızı əsasən qaz Vasitəsilə işlətmək prinsipi ilə yaratmışıq. Eyni zamanda, 
qaz olmayan halda mazutdan da istifadə etmək texnologiyası – hamısı orada qurulmuşdu.  
    Təbiidir ki, dünyanın əksər yerlərində insanlar istilik elektrik stansiyalarından, yəni yanacaq vasitəsilə 
hərəkətə gətirilən elektrik stansiyalarından istifadə edirlər. Biz vaxtilə – keçmişdə Sumqayıtda, Əli Bayramlıda 
(Şirvan), Bakıda belələrini qurmuşuq. Ancaq Mingəçevirdəki su elektrik stansiyası ilə yanaşı, doqquz müstəqil 
istilik elektrik stansiyası yaratmaq proqramını başladıq və artıq onun səkkizi yaranıbdır. Əgər onlar olmasaydı 
və bizim bu sahədə gördüyümüz başqa işlər olmasaydı, indi Azərbaycan tələbatının heç 20–30 faizini təmin edə 
bilməzdi.  
    Qışda bir az çətinliklər olduğu zaman biz çox insanların narazılığını eşitdik. Təbiidir, insanlar öyrənib ki, evində 
elektrik işığı da olsun, soyuducusu da işləsin, televizoru da işləsin, ütüsü də işləsin, evindəki başqa elektrik 
cihazları da işləsin. Amma əgər indi 50 il bundan öncəni götürsək, elektrik enerjisindən sadəcə, evləri 
işıqlandırmaq üçün istifadə edirdik. O vaxt heç soyuducular da yox idi. Onda, təbii ki, tələbat az idi. Amma indi 
insanların tələbatı artıbdır. Təkcə insanların yox, bütün həyatın tələbatı artıbdır. Sənayenin, kənd təsərrüfatının, 
nəqliyyatın tələbatı – hər şey elektrik enerjisi ilə bağlıdır. Ona görə – mən yenə də deyirəm – indi evdə elektrik 
enerjisi çatışmayanda narazılıq əmələ gəlir. Amma narazılıq edən Adamlar, yəqin ki, onların əksəriyyəti 
bilmirlər ki, bu elektrik enerjisi harada, nə çətinliklə, hansı imkanlarla istehsal olunur və indi bizim bu qədər 
elektrik enerjisi almağımızın əsası nədən ibarətdir.  
    Bunun əsası isə keçmişdə görülən işlər və xüsusən 70-ci illərdə bizim başladığımız və ardıcıl surətdə həyata 
keçirdiyimiz proqramdır. Bir də deyirəm, o proqram, onun məqsədi və son məqsədi ondan ibarət idi ki, 
Azərbaycanın elektrik enerjisindən asılısızlığını təmin edək. Bəlkə də o vaxt bunu anlayanlar o qədər yox idi. 
Çünki o vaxt SSRİ-nin vahid energetika sistemi var idi. Bəzi yerlərdə elektrik stansiyası var idi, amma bəzi 
yerlərdə yox idi. Ancaq vahid sistem olduğuna görə, SSRİ-nin bir yerində olan böyük elektrik stansiyasının 
istehsal etdiyi enerji başqa yerlərə də verilirdi. Yəni burada bir problem yox idi.  
    Biz onda Sovetlər İttifaqının tərkibində idik. Ancaq indi müstəqilik. İndi bizə heç kəs elektrik enerjisi vermir. 
Versə də, ona gərək nə qədər pul ödəyək, vəsait ödəyək. Bax, buna görə də biz o proqramı hazırladıq, həyata 
keçirdik və o proqramın tərkib hissəsi, demək olar ki, vacib bir hissəsi də Kür çayının üzərində su elektrik 
stansiyaları yaratmaq idi.  
    Keçmişdə, 50–54-cü illərdə ilk dəfə Azərbaycanda Mingəçevir Su Elektrik Stansiyası yaradıldı. O, bizim 
həyatımızda böyük hadisə oldu. Onda Azərbaycanın elektrik enerjisinə tələbatı indiki kimi deyildi. İlk dəfə belə 
bir su elektrik stansiyasının yaradılması, təbii ki, möcüzə kimi bir şey idi. Amma ondan sonra biz həmin Kür 
130 
 
çayının üzərində – dünən mən getmişdim – Şəmkir Su Elektrik Stansiyasını yaratdıq. Onun gücü 
Mingəçevirdəki su elektrik stansiyasından bir xeyli çoxdur.  
    Bəli, o vaxt proqram belə idi ki, Şəmkir rayonunun ərazisində, Kür çayının üzərində elektrik stansiyası 
tikilsin. Ondan sonra Kürün axarlı yerində Yenikənd Su Elektrik Stansiyası tikilsin. Tovuz rayonunun ərazisində 
də bir su elektrik stansiyası tikilsin və bunlar ucuz elektrik enerjisi istehsal edərək Azərbaycanı elektrik enerjisi 
ilə təmin etsinlər.  
    Bu proqramın, demək olar ki, müəllifi, bu işləri başlayan mənəm. Ona görə o vaxt bu işləri başlayandan sonra 
da bir çox tədbirlər gördüm və onların bir hissəsini həyata keçirdik. Ancaq bilirsiniz ki, sonra mən 
Azərbaycandan ayrıldım. Doğrudur, mən Moskvada işləyən zaman bu işlərə tam nəzarət edirdim. Çünki bütün 
bu işlər mərkəzin, yəni sovet hökumətinin, mərkəzi hökumətin köməyi, vəsaiti olmadan həyata keçirilə 
bilməzdi. Ona görə ki, o illər bütün elektrik stansiyalarının tikintisi ancaq SSRİ büdcəsindən təmin olunurdu, 
Energetika Nazirliyi vardı, ona ayrılan büdcədən təmin edilirdi.  
    Mən də Moskvada həm Siyasi Büronun üzvü, həm də Nazirlər Soveti sədrinin birinci müavini olduğuma görə 
səlahiyyətlərim var idi ki, o işlərin davam etdirilməsi üçün vəsait ayrılmasını təmin edək və ayrı-ayrı tədbirlər 
görək. Bəlkə də bu sahədə mənim Moskvadakı imkanlarım Bakıda işlədiyim dövrdəkindən daha çox idi. Bunları 
da mən etdim.  
    Ancaq ondan sonra mən, bilirsiniz ki, bir neçə il tamamilə işdən də ayrıldım, uzaqlaşdım. Sonra Naxçıvanda 
yaşadım. 1993-cü ildə Bakıya döndüm – siz tələb elədiniz, xalq tələb elədi, mən də gəldim. Amma bizim 
qurduğumuz proqramlar o vaxt dayanmışdı, yaratdığımız elektrik stansiyalarının bəziləri də bərbad vəziyyətə 
düşmüşdü.  
    Ona görə də mən imkan tapıb bu işləri davam etdirmək qərarını qəbul etdim. 1994-cü ildə Yenikənd Su 
Elektrik Stansiyasının tikintisi üçün – biz onun tikintisinə 70-ci illərin sonu – 80-ci illərin əvvəlində 
başlamışdıq, ancaq az bir iş görülmüş, sonra dayandırılmışdı – vəsait əldə etdik. Avropa Yenidənqurma və 
İnkişaf Bankından 53 milyon dollar vəsait aldıq və Yenikənd Su Elektrik Stansiyasını tikib qurtardıq. İndi o, 
elektrik enerjisi verir. Demək, indiyə qədər aldığımız elektrik enerjisinə əlavə olaraq 115 meqavat enerji alırıq.  
    Dünən mən o elektrik stansiyasının açılışına getmişdim. Çox məmnun oldum ki, vaxtilə – 1979-cu ildə 
mənim qəbul etdiyim qərarımın həyata keçirilməsini, gec də olsa, Allah mənə nəsib edibdir. Mən bunu etdim. 
Yəni bunu göydən Allah göndərməyib, çalışıb sona çatdırmışıq.  
    Getdim ki, Şəmkir Su Elektrik Stansiyasının vəziyyətinə baxım. Orada, Şəmkir rayonunda Kür qəsəbəsi var. 
Vaxtilə yaratdığımız o stansiya da yaxşı işləyir, dediyim kimi, Mingəçevir Su Elektrik Stansiyasından daha çox 
elektrik enerjisi verir.  
    İndi bizim qarşımızda Tovuz Su Elektrik Stansiyasını tikmək durur. O da təxminən Mingəçevir Su Elektrik 
Stansiyası həcmində elektrik enerjisi verə bilər. Dünən orada mütəxəssislərdən soruşdum – buna 200 milyon 
dollar vəsait gərəkdir. Bunu axtarmaq, tapmaq lazımdır. Bu işləri biz davam etdiririk.  
    Bir sözlə, bu çətin dövrdə Azərbaycanın iqtisadiyyatını inkişaf etdirərək, onun əsas sahəsi olan energetikanı 
təmin etməyə çalışırıq və çalışacağıq.  
    Bu gün isə mən Gəncədə olmaq fikrindəyəm. Təbiidir ki, ilk öncə Nizaminin məqbərəsinə gəlmişəm. Siz də 
buraya toplaşmısınız. Ancaq siz nə üçün buraya gəlmisiniz – mən bunu bilmirəm.  
    Y e r d ə n   s ə s: Hörmətli Prezident, bu məqbərənin də müəllifi Sizsiniz. Nizaminin 840 illiyi münasibətilə 
qərar verdiniz, o vaxt pul ayrıldı ki, məqbərə tikilsin və tikildi.  
    H e y d ə r  Ə l i y e v: Onu doğru deyirsən. Amma bu məqbərənin tarixi böyükdür. İlk dəfə burada, Nizami 
Gəncəvinin qəbri üzərində Abidə 1948-ci ildə tikilibdir. O vaxtlar Nizami Gəncəvinin 800 illik yubileyi 
keçirilirdi. Ancaq o vaxt yaranmış məqbərə Nizamiyə layiq deyildi. İkincisi, siz yəqin xatırlayırsınız, gəncəlilər 
bilir ki, burada yaxınlıqda gil-torpaq kombinatı tikildi. Kombinatın işləməsi üçün əsas xammal alunit idi, 
texnologiyası da çox yüksək səviyyəli deyildi. Ona görə də orada – gil-torpaq kombinatında alunitin işlədilməsi 
zamanı toz çıxırdı və Nizami Gəncəvinin məqbərəsini də toz basırdı. Xatirinizdədirmi?  
    Bu bizi narahat edirdi. 70-ci illərdə mən Azərbaycana rəhbərlik etdiyim zaman bir çox ziyalılarımız – 
şairlərimiz, alimlərimiz gəlib Nizami Gəncəvinin məqbərəsini belə halda görəndə mənə bir neçə təklif verdilər. 
Təkliflər ondan ibarət idi ki, Nizami Gəncəvinin qəbrini başqa yerə köçürmək lazımdır. Bu, ziyalıların 
xatirindədir.  
    Mən çox fikirləşdim ki, axı necə ola bilər? 800 il bundan öncə bizim dahi şairimiz Nizami Gəncəvini burada 
torpağa veriblər. 800 ildən artıqdır ki, bu torpaqdadır, bu yerdə yatır. İndi onu narahat edib başqa bir yerə 
köçürmək nə qədər düzgün olar? Eyni zamanda bizim ziyalılarımız – şairlərimiz, mədəniyyət xadimlərimiz 
mənə sübut edirdilər ki, əgər köçürmək mümkün deyilsə...  
    Özlüyündə köçürmək çətin bir şey deyildi, texniki və ya maliyyə cəhətdən elə bir problem yox idi. Amma 
mənəvi baxımdan, tarixi-mənəvi baxımdan bu, nə qədər düzgün ola bilərdi? Ona görə bu məsələ məni çox 
düşündürürdü. Bir neçə il bu işlə məşğul olmuşdum. Hər il də ziyalılarımız dəstə-dəstə gəlib mənə deyirdilər ki, 
gedib Gəncədə Nizaminin məqbərəsini elə görürük, ürəyimiz ağrıyır.  
      Doğrudan da, bax, oradan buranı toz vururdu və qurtarmaq bilmirdi. Təbiidir ki, həmin gil-torpaq kombinatını 
131 
 
Nizaminin qəbrinin yanında tikən adamlar böyük tarixi səhv buraxıblar, böyük günah eləyiblər. Gəncənin ətrafında 
nə qədər istəsən yer var, onu harada istəsəniz tikmək olardı. Onu yaradanlar da bilirdilər ki, bu istehsal elədir ki, toz 
buraxır. Onu bizim ən böyük, ən müqəddəs tarixi abidəmiz olan Nizami Gəncəvinin qəbrinin, məqbərəsinin yanında 
yerləşdirmək, mən deyərdim ki, vaxtilə mənəvi cinayət olmuşdur. Bu iş 50-ci illərin axırında başlanıbdır. O vaxt 
yaşayan adamlar yəqin ki, bunu bilirlər.  
    Bəli, bu iş 50-ci illərin sonunda başlanıbdır. Çünki mən 1969-cu ildə Azərbaycana rəhbər seçiləndə bir tərəfdən, 
gil-torpaq kombinatı hələ tikilirdi, digər tərəfdən də, onun tikilib istismara verilmiş hissəsi yaxşı işləmirdi və bu da 
bizim üçün ən böyük problem idi. Mən Moskvadan, başqa yerlərdən nə qədər mütəxəssis dəvət edirdim. Çünki bu 
bizim üçün yeni bir istehsal sahəsi idi, bizim adamlar bunu o qədər də yaxşı bilmirdilər. Burada işləyənlərin 
əksəriyyəti də azərbaycanlılar deyildi. Gəncəlilər bilər, son vaxta qədər oranın direktoru Yamov idi. Çünki yerli 
mütəxəssis tapılmırdı ki, bu işi aparsın.  
    Mən kombinatın tikilib qurtarması, xüsusən yeni texnologiya ilə, boksit xammalı ilə işləməsi üçün o illər nə 
qədər əziyyət çəkmişəm, nə qədər işlər görmüşəm. Bunu hesablamaq da mümkün deyildir.  
    Bir halda ki, bu gün siz burada yığışmısınız, mən də keçmiş dərdlərimi deyirəm. Bu bizim üçün bir dərd 
olmuşdur. Yenə də deyirəm, belə böyük müəssisəni, bu cür texnologiyası, məhsulu olan müəssisəni gətirib 
Nizami Gəncəvinin qəbrinin, məqbərəsinin yanında tikmək tarixi, mənəvi cinayət olmuşdur. Ancaq nə etməli? 
O vaxt gərək ya bu müəssisəni dağıdaydıq – bu da mümkün deyildi, çünki Sovet İttifaqının böyük 
tikintilərindən biri idi – ya da, deyirdilər ki, əgər bu mümkün deyilsə, tədbir görün, Nizami Gəncəvinin 
məqbərəsini başqa yerə köçürək.  
    Onu da etmək mümkün deyildi, bunu da etmək mümkün deyildi. Biz neçə illər bu əziyyəti çəkdik. Sonra 
burada texnologiya dəyişildi, əsasən boksitə keçildi. İndi yenə alunit gəlir, ya yox?  
    Y e r d ə n  s ə s: İndi boksit işlədilir. Sizin vaxtınızdan yandırma kükürdlə oldu, tozun miqdarı təxminən 
1000 dəfə azaldı. Amma buna baxmayaraq, orada yenə tozlu proses var. Orada iki filtr sistemi var, onları 
dəyişdirsələr, tozu bir neçə dəfə də azaltmaq olar və şəhərə, ekologiyaya bu qədər zərər dəyməz.  
    H e y d ə r   Ə l i y e v: Bəli, ümumiyyətlə, ekologiya nöqteyi-nəzərindən Gəncə şəhərinin gözəl iqlimi, 
təbiəti var. Bu tozun olması onun üçün zərərlidir. Amma müəssisə lazım idi. Çünki o vaxt alunit yatağının 
açılması böyük bir hadisə idi. Məsələn, mən 1970-ci illərdə Azərbaycanın rəhbəri olanda kombinatın işi ilə 
məşğul olarkən gedib SSRİ hökumətindən çox şeylər xahiş edirdim. Narazılığımı da bildirirdim ki, nə üçün 
belədir. Rəhmətlik Kosıgin – o, uzun müddət SSRİ Nazirlər Sovetinin sədri olmuşdu, Stalinin vaxtında da 
işləmişdi – mənə belə bir hadisə danışmışdı və bu həqiqətdir. Deyirdi ki, 50-ci illərdə Azərbaycanın rəhbəri 
Mircəfər Bağırov Stalinin yanına gəldi, Daşkəsəndən gətirdiyi aluniti göstərdi ki, Azərbaycanda belə faydalı 
qazıntı var, bundan istifadə etmək lazımdır.  
    Təbiidir ki, o vaxt, müharibədən sonra SSRİ-nin ağır dövrü idi. Belə məhsula ehtiyac var idi. Çünki alunitdən 
alüminium oksidi, ondan da alüminium alınırdı. Alüminiuma da çox böyük ehtiyac var idi.  
    Kosıgin o söhbətin şahidi olmuşdur. Xatırlayırdı ki, Stalin məni çağırdı və dedi ki, bu işlə məşğul ol. Çünki 
mən gedib şikayətlənəndə ki, bu, Azərbaycana, ekologiyaya, təbiətə zərər vurur, o mənə dedi ki, özünüz 
günahkarsınız. Deyirəm ki, kim günahkardır? Deyir ki, mənim xatirimdədir, 1950-ci illərin əvvəlində – deyəsən, 
1950 və ya 1951-ci ildə idi – Mircəfər Bağırov Moskvaya, Stalinin yanına gəlib böyük təmtəraqla aluniti 
göstərdi və sübut etdi ki, orada böyük bir kombinat tikmək olar. O da mənə tapşırdı, biz də başladıq tikməyə.  
    Yəni bunlar tarixi səhvlərdir. Təbiidir ki, alunit bizim faydalı qazıntıdır və ondan istifadə etmək lazım idi – buna 
indi, 50 il keçəndən sonra da mənim etirazım yoxdur. Ancaq bilmək lazım idi ki, o vaxt bugünkü texnologiya da 
yox idi. Bunu harada yerləşdirməyi də bilmək lazım idi. Şəhərin yaxınlığında yerləşdirmək olmazdı. Elə yerlər var 
ki, orada yerləşdirmək olardı. Ancaq yaxınlıqda da yerləşdirməli olsaydılar, hər halda, onu Nizaminin qəbrinin 
yanında yerləşdirmək olmazdı.  
    Belə səhvlər buraxılmışdır. Mən bu işlərlə məşğul olmağa məcbur olmuşam. Birincisi, 1969-cu ildən bunun 
tikilməsi ilə məşğul olmuşam. Həmin Yamova nə qədər töhmətlər vermişəm. İkincisi, texnologiyanın boksitə 
keçirilməsi ilə məşğul olmuşam. Boksiti Qvineyadan alırdıq. Azərbaycanın bütün böyük müəssisələri kimi, bu 
da mənim üçün doğmadır. Biz bunlarla illərlə, aylarla məşğul olmuşuq.  
    Ancaq yenə də deyirəm, bu bizi narahat edirdi. İndi müəssisənin dayanması, yəni tam gücü ilə işləməməsi, 
əlbəttə ki, zərərdir. Çünki vaxtilə burada çox insanlar işləyib, pul qazanırdılar. İndi bu iş yerləri itirilibdir. Hələ 
bir qisim iş yeri var, mən bu gün oraya gedəcəyəm. Ancaq eyni zamanda, indi toz yoxdur, bunu da bilmək 
lazımdır. Görürəm ki, bura da tərtəmizdir. Yəqin ki, mən gəldiyimə görə təmizləməmisiniz, həmişə belə 
təmizdir. Elədirmi?  
    Bilirsiniz, biz çətinliklərə dözəcəyik, orada lazımi tədbirlər görəcəyik, buna şübhəniz olmasın. Bunun üçün 
zaman lazımdır. Amma Nizaminin məqbərəsini qorumaq bizim müqəddəs vəzifəmizdir. Siz də bunu etməlisiniz, 
biz də etməliyik. Gərək elə olsun ki, indiki nəsil də, gələcək nəsil də vaxtilə buraxılmış  səhvləri  buraxmasınlar.  
    Mən bu gün böyük hisslərlə Nizaminin məqbərəsini bir daha ziyarət etdim. Onu da sizə deyə bilərəm ki, 
Nizaminin 800 illiyi 1948-ci ildə keçirilmişdi. Amma 840 illik yubileyini mən böyük təntənə ilə keçirdim, yəni 
bu tədbiri həyata keçirməyə nail oldum. O vaxt buna da imkan vermirdilər. Mən Moskvada Kommunist 
132 
 
Partiyası Mərkəzi Komitəsinin qarşısında bu məsələni qaldıranda – çünki onlarsız bu işi görə bilməzdik – 
dedilər ki, «840 il yuvarlaq rəqəm deyildir. 800 illiyi qeyd eləmisiniz, 850 illik də ola bilər. Amma 840 olmaz, 
çünki sonra deyəcəksiniz ki, 845, nə bilim, 847». Xatirimdədir, Mərkəzi Komitənin ikinci katibi var idi – 
Suslov, Brejnevin dövründə ikinci katib idi – mənə dedi ki, bu, mümkün deyildir.  
     Mən isə dedim ki, siz Nizami Gəncəvini tanıyırsınızmı? Dedi ki, tanıyıram, yaxşı tanıyıram – Suslov keçmiş 
işçi idi, Stalinin yanında da işləmişdi, 1948-ci ildə onun yubileyinin keçirilməsindən də xəbərim var. Dedim, 
yəqin ki, tamam xəbəriniz yoxdur. Nizami Gəncəvi elə dahidir ki, onun nəinki 840 illiyini, onun yubileyini hər 
il keçirmək lazımdır.  
    Beləliklə, biz buna nail olduq, o vaxt Nizami Gəncəvinin 840 illik yubileyini keçirdik. Azərbaycanda, sonra 
Moskvada çox təntənə ilə keçirdik. O vaxt, yubiley ərəfəsində də qərar verdik ki, buradakı məqbərə yenidən 
qurulsun, Nizamiyə layiq bir səviyyəyə çatdırılsın.  
    Mən məmnunam ki, bunu etdik. Amma indi içərisinə də, çölünə də baxanda hesab edirəm ki, bundan da yaxşı 
edə bilərdik. Güman edirəm, əgər vaxt çatsa, biz bunu edəcəyik. Amma vaxt çatmasa, gələcək nəsillər bu 
məqbərəni bundan da gözəl edəcəklər. Mənim buna şübhəm yoxdur.  
    Bütün Azərbaycan xalqı Nizami Gəncəvi ilə fəxr edir. Ancaq gəncəlilər xüsusi iftixar hissi keçirirlər. 
Birincisi, ona görə ki, Nizami gəncəlidir, Gəncənin adını dünyada məşhur edibdir, bu torpaqda yaşayıbdır, bu 
torpaqda yazıbdır. Onun yazdığı əsərlər bütün dünyada məşhurdur. Təsəvvür edin, 850 il bundan öncə bu qədər 
böyük əsərlər yaratmaq!.. Bu əsərlər təkcə şeirdən ibarət deyildir, onların hər birində böyük elm var, böyük 
fəlsəfə, dahi fikirlər var. Buna görə onun əsərləri də yaşayır, özü də yaşayır.  
    Nizaminin xatirəsinə mənim bir xidmətim də olubdur. İndi burada fürsətdən istifadə edib onu da demək 
istəyirəm. Nizami Gəncəvinin əsərlərinin bir qismini 1948-ci ildə onun 800 illik yubileyi keçiriləndə rus dilinə 
tərcümə etmişdilər. Biz onun 840 illik yubileyini keçirəndə əsərlərinin tamamilə rus dilinə tərcümə olunması və 
Moskvada – əgər burada ədəbiyyatçılardan varsa, bilirlər, Moskvada «Xudojestvennaya literatura» nəşriyyatı 
var idi. O, ən yüksək səviyyəli, tarixi şəxsiyyətlərin kitablarını nəşr edirdi – böyük tirajla nəşr olunması barədə 
qərar qəbul etdik.  
    Bu asan bir iş deyildi. Mən buna da nail oldum, bu qərar da qəbul edildi. Ancaq elə oldu ki, bu qərar həyata 
keçirilənə qədər mən Bakıdan Moskvaya işə keçdim. Təbiidir ki, orada da mənim səlahiyyətlərim böyük idi. Bu 
işə nəzarət etdim və Moskvada «Xudojestvennaya literatura» nəşriyyatında Nizami Gəncəvinin beş cilddən 
ibarət poemalarının çox nəfis şəkildə nəşr edilməsinə nail oldum.  
    Bunun böyük əhəmiyyəti var. Çünki Nizamini biz tanıyırıq, Şərq ölkələri tanıyır. Amma lazımdır ki, Avropa da 
yaxşı tanısın. Avropada da tədqiqatçılar tanıyırlar, bir çox kitabxanalarda onun kitabları var. Ancaq rus dili böyük 
dil, Rusiya böyük ölkə olduğuna görə – o vaxtlar biz Sovet İttifaqının tərkibində idik – bu əsərlərin rus dilində 
yaxşı, yəni yüksək səviyyədə nəşr olunması o vaxt bizim üçün böyük bir nailiyyət, böyük bir hadisə idi.  
    Mən qürur hissi keçirirəm ki, Nizaminin yolunda az iş görməmişəm. Onun xatirəsini əbədiləşdirmək, irsinin 
daha da təbliğ olunması, yayılması üçün, kitablarının nəşri üçün çox iş görmüşəm. Buna görə də mən Nizami 
Gəncəvinin qarşısında öz borcumu yerinə yetirmişəm.  
    Ancaq mən hesab etmirəm ki, bütün borclarımı qaytarmışam. Mən hələ çox illər yaşayacağam və bütün 
borclarımı da yerinə yetirəcəyəm. Yəni açıq desək, mənim borcum yoxdur. Amma borcum olmasa da, nə qədər 
ki, çalışıram, xalq mənə etimad göstərir, xalq, millət, ölkə, dövlət, doğma torpaq qarşısında o qədər də özümü 
borclu hesab edirəm.  
    Sizinlə bu gün burada görüşməkdən çox məmnunam. Doğrudur, mən Daşdəmirovu tənqid etdim. Ancaq 
görünür ki, onun fikri belə deyildi. Onun planında yox idi ki, burada söhbət eləyək. Planı belə idi ki, birlikdə 
gəlib buraya əklil qoyaq. Amma mən isə bu fürsətdən istifadə edib sizinlə belə səmimi söhbət apardım, ürək 
sözlərimi dedim. Mən bu gün buradayam, yəqin ki, sizinlə hələ görüşəcəyik. Sağ olun, hamınıza cansağlığı, 
bütün işlərinizdə uğurlar arzulayıram. 
 
   Heydər Əliyevin Gəncə şəhər sakinləri ilə söhbəti 
 
H e y d ə r  Ə l i y e v: Siz harada işləyirsiniz?  
Kənd Təsərrüfatı Akademiyasının Müəllimləri: Cənab Prezident, Kənd Təsərrüfatı Akademiyasında 
işləyirik.  
H e y d ə r   Ə l i y e v: Siz hamınız müəllimsiniz?  
M ü ə l l i m l ə r: Bəli.  
H e y d ə r  Ə l i y e v: Nə dərsi deyirsiniz?  
M ü ə l l i m l ə r: Kənd təsərrüfatı müəssisələrində istehsalın təşkili, marketinq, təbiət dərsləri deyirik.  
H e y d ə r  Ə l i y e v: Çox gözəl. Gəncənin gözəl qızları var. Gəncə qızları həmişə gözəl olublar. Təsadüfi 
deyil ki, Nizami Gəncəvi həmişə gözəlliyi vəsf edibdir. O vaxt da yəqin belə gözəl qızlar varmış ki, Nizami 
Gəncəvi onlardan ilham alıb o cür əsərlərini yazıbdır.  
Gəncə 2 nömrəli uşaq xəstəxanasının H ə k i m l ə r i ölkəmizin rəhbərinə yaxınlaşaraq dedilər:  
133 
 
Cənab Prezident, bizim yurdumuza xoş gəlmisiniz!  
H e y d ə r   Ə l i y e v: Çox sağ olun. Harada işləyirsiniz, nə iş görürsünüz?  
S ə h i y y ə   i ş ç i l ə r i: 2 nömrəli uşaq xəstəxanasında həkim işləyirik. Hamımız Yeni Azərbaycan 
Partiyasının üzvüyük. Sizə dərin minnətdarlığımızı bildiririk. Təşəkkür edirik ki, bizi yada salıb gəlmisiniz. Siz 
bizim dayağımızsınız. Ömrünüz uzun olsun. Biz həmişə Sizinləyik.  
H e y d ə r   Ə l i y e v: Çox sağ olun. Çox gözəl.  
G ü l ü ş  G ö z ə l o v a: Cənab Prezident, mən Milli Olimpiya Komitəsinin Gəncə regionu üzrə 
nümayəndəsiyəm. Biz İlham müəllimlə fəxr edirik. Biz, Gəncə idmançıları var gücümüzlə çalışırıq ki, 2000-ci 
ildə Sidneydə keçiriləcək olimpiya oyunlarından ölkəmizə fəxrlə medal gətirək, Sizi, İlham müəllimi sevindirək. 
Biz həmişə Sizinlə fəxr edirik.  
O f e l y a    T a h i r o v a (Goranboy rayonu Borsunlu kənd sakini, şəhid bacısı) : Yoldaş Əliyev, yoldaş 
Əliyev!  
H e y d ə r   Ə l i y e v: O kimdir, gəlsin bura. Onu bura gətirin.  
O f e l y a   T a h i r o v a: Yoldaş Heydər Əliyev, Sizdən kömək istəyirəm.  
H e y d ə r  Ə l i y e v: Nə olub, bacı?  
O f e l y a  T a h i r o v a: Goranboy rayonundan gəlmişəm. Üç uşağımın və mənim gözümün qarşısında, 
yatdığımız evin içində yoldaşımı qətlə yetiriblər.  
H e y d ə r   Ə l i y e v: Nə vaxt ediblər?  
O f e l y a   T a h i r o v a: Doqquz aydır.  
H e y d ə r  Ə l i y e v: Doqquz ay bundan qabaq?  
O f e l y a   T a h i r o v a: Bəli.  
H e y d ə r  Ə l i y e v: Bacı, narahat olma. Mən göstəriş verəcəyəm. Dilarə xanım Seyidzadə mənim 
köməkçimdir, onunla əlaqə saxlayarsan. Mən göstəriş verəcəyəm. Dilarə xanım, sən də onunla əlaqə 
saxlayarsan.  
O f e l y a   Ta h i r o v a: Kömək olmasa, Sizi yenə görəcəyəm.  
H e y d ə r  Ə l i y e v: Kömək olar. Çalışaram. O qətli edənlər tapılmayıblar?  
O f e l y a   T a h i r o v a: Xeyr, tapılmayıbdır. Üç körpə uşaq, bir də özüm qalmışam. Uşaqlarım xəstəliyə 
tutulubdur. Onun günahı nədir? Mən ərimin günahını bilmək istəyirəm. Başqa heç nə istəmirəm.  
H e y d ə r   Ə l i y e v: Bacım, indi nə edək, kim qətl edib, onu tapmaq lazımdır.  
O f e l y a   T a h i r o v a: Yoldaş Heydər Əliyev, onun günahı nə idi?!  
H e y d ə r   Ə l i y e v: Yəqin ki, öyrənərlər. Amma o qətli edən cinayətkardır, təbiidir. Darıxmayın.  
O f e l y a   T a h i r o v a: Bir ata kimi, balalarıma kömək əlinizi uzadın.  
H e y d ə r   Ə l i y e v: Yaxşı, yaxşı.  
Daha mənə bir sözünüz varmı?  
S a k i n l ə r: Sizə cansağlığı, uzun ömür arzulayırıq.  
Z a u r  H ü m b ə t o v (Gəncə Kənd Təsərrüfatı Akademiyasının müəllimi):  Hörmətli Prezident, Siz akade-
mik Validə xanım Tutayuqu tanıyardınız. Siz onun əməyinə çox böyük qiymət vermisiniz.  
H e y d ə r   Ə l i y e v: Validə xanım Tutayuq.  
Z a u r   H ü m b ə t o v: Bəli, Siz ona yaşıllaşdırma haqqında tapşırıq vermişdiniz. O mənim müəllimim 
olubdur. Buranın yaşıllaşmasında akademiyamız müəyyən işlər görmüşdür. İndi çalışacağıq buranı daha da 
yaşıllaşdıraq.  
H e y d ə r   Ə l i y e v: Çox gözəl. Bu yaşıllaşdırma məsələsi mənim həyatımda ən birinci məsələlərdən 
biridir. Siz görürsünüz, Bakını necə yaşıllaşdırdıq.  
Z a u r   H ü m b ə t o v: Bəli, akademik Həsən Əliyevin böyük xidmətləri olmuşdur.  
H e y d ə r   Ə l i y e v: Mən 70-ci ildən bu işə başlamışam. İndi, əlbəttə ki, buranın ətrafı gərək yaşıllaşsın. 
Yəqin ki, burada bu məsələ zəif gedir.  
Z a u r   H ü m b ə t o v: Cənab Prezident, diqqət göstərirlər. Biz özümüz də çalışırıq. Ancaq mən istəyirdim 
Sizin yadınıza salım – Siz mənim müəllimimə o vaxt çox böyük qiymət vermişdiniz.  
H e y d ə r   Ə l i y e v: Bəli, mən Validə xanımı yaxşı tanıyırdım. O çox böyük bir alim idi, ona böyük 
hörmətim var idi. Allah ona rəhmət eləsin!  
Mən Naxçıvanda orta məktəbdə oxuyanda Validə xanımın böyük qardaşı Murad Tutayuqu mənim fizika müəllimim 
olubdur.  
Z a u r   H ü m b ə t o v: Bəli, Validə xanım söyləyirdi.  
H e y d ə r   Ə l i y e v: Murad Tutayuq çox yaxşı bir müəllim idi. Əlbəttə, onda mən Validə xanımı 
tanımırdım. Mən gənc idim. Orta məktəbi 16 yaşında bitirmişəm. Amma 16 yaşına qədər biz üç il fizika 
keçirdik – onu Validə xanımın qardaşı Murad Tutayuq aparırdı və mənə də çox yaxşı təhsil verdi. Çünki fizika, 
riyaziyyat, başqa elmləri, ümumiyyətlə, mən hamısını yaxşı öyrənmişdim. Amma onları daha da yaxşı bilirdim.  
134 
 
Z a u r   H ü m b ə t o v: Cənab Prezident, Validə xanım o vaxt Sizin fenomenal qabiliyyətiniz haqqında biz 
aspirantlara söyləyirdi. O Sizinlə görüşəndə Sizə 11 kitab bağışlayıbdır. Akademiyanın yubileyində Siz çıxış 
edəndə onun haqqında demisiniz ki, Validə xanım 11 kitab yazıbdır.  
H e y d ə r  Ə l i y e v: Bəli... Yaxşı, başqa sözünüz varmı?  
S a k i n l ə r: Sizə cansağlığı arzulayırıq. Allah Sizi xalqımızın üstündən əskik eləməsin. Çox razıyıq. 
Cənab Heydər Əliyevə eşq olsun!  
135 
 
 
GƏNCƏDƏKİ «N» HƏRBİ HİSSƏSİNİN  
ŞƏXSİ HEYƏTİ  İLƏ GÖRÜŞDƏ NİTQ 
 
24 may 2000-ci il 
 
Əziz əsgərlər, zabitlər, Azərbaycan Ordusunun qəhrəman döyüşçüləri!  
Sizi səmimi-qəlbdən salamlayıram və sizə, Azərbaycan Ordusunun bütün əsgər və zabitlərinə bu şərəfli 
işinizdə yeni-yeni uğurlar arzulayıram.  
Azərbaycan Ordusu, ölkəmizin Silahlı Qüvvələri müstəqil Azərbaycan dövlətinin əsas sütunlarından biridir. 
Azərbaycan Ordusu ölkəmiz dövlət müstəqilliyini əldə edəndən sonra ağır, çətin, eyni zamanda çox şərəfli yol 
keçmişdir. Azərbaycan dövlət müstəqilliyini əldə edən zaman respublikamızın nizami ordusu yox idi. 
Azərbaycan bir neçə il idi ki, Ermənistanın ölkəmizə təcavüzü nəticəsində hərbi münaqişəyə qoşulmuşdu, 
torpaqlarımızı qorumaq uğrunda döyüşürdü və onu müdafiə edirdi. Ancaq bilirsiniz ki, bunlar hamısı pərakəndə 
xarakter daşıyırdı. 
Təəssüflər olsun ki, 1988-ci ildə Ermənistan Azərbaycana qarşı hərbi təcavüzə başlayan zaman bu təhlükənin 
respublikamıza böyük zərərlər gətirəcəyini anlamadılar. Ermənilər Azərbaycan torpağı olan Dağlıq Qarabağı ələ 
keçirmək üçün uzun illər müxtəlif üsullara əl atmışdılar, ancaq buna nail olmamışdılar. Nəhayət, 1988-ci ilin 
əvvəlində yeni bir təxribat həyata keçirib münaqişəni başlamışlar. Ermənilər bu münaqişəyə hazırlaşarkən 
müəyyən silahlı dəstələr yaratmışdılar. Təəssüf ki, bu təhlükə Azərbaycan tərəfindən lazımi dərəcədə, bəlkə də 
tamamilə qiymətləndirilməmiş, ona görə də heç bir hazırlıq işləri görülməmişdi. Azərbaycanın igid, mərd övlad-
ları hərbi hazırlığı, silahı olmadan, əlinə keçən silahla, vasitə ilə torpaqlarımızı Ermənistanın təcavüzündən 
qorumağa çalışmışlar.  
Təbiidir ki, belə bir vəziyyətdə güclər, qüvvələr bərabər olmamışdır. Bunun da nəticəsində və bir çox başqa 
səbəblərə görə, Ermənistan təcavüzkarları Azərbaycan öz dövlət müstəqilliyini əldə edənə qədər torpaqlarımızın 
bir qismini işğal etmiş, Dağlıq Qarabağı tamamilə öz idarəsi altına keçirmiş, Dağlıq Qarabağda olan 
azərbaycanlıların əksəriyyətini zorla oradan çıxarmışlar. Nəhayət, Dağlıq Qarabağın qorunması üçün ən vacib 
qala – Şuşa qalası 1992-ci il may ayının 8-də Ermənistan silahlı qüvvələri tərəfindən işğal olunmuşdur.  
O vaxt, 1992-ci ildə Azərbaycanda ordu yaradılması prosesi başlanmışdır. Ancaq bu proses çox bacarıqsız 
aparılmışdır. Bəzi silahlı dəstələr, insanlar torpaqlarımızın müdafiəsində qəhrəmanlıqla vuruşmuşlar. Lakin bəzi 
silahlı dəstələr bir sıra cinayətkar qüvvələrin əlinə keçərək torpaqlarımızı qorumaq əvəzinə, ayrı-ayrı şəxslərə 
xidmət etmişdir. Ona görə də müstəqil Azərbaycan dövlətinin nizami ordusunun yaranması ağır və gərgin 
dövrdə olmuş, bir çox maneələrlə, çətinliklərlə rastlaşmışdır.  
O vaxtkı vəziyyət Azərbaycan ictimaiyyətinə məlumdur. Bu gün mənim qarşımda sırada duran zabitlərin, 
əsgərlərin əksəriyyəti o dövrü yaşayıbdır. Yəni hamısı o dövrü yaşayıb və həmin dövrün ağır vəziyyətini bilir və 
unutmayıbdır.  
Ölkəmizdəki belə ağır vəziyyətə və bəzi başqa səbəblərə görə Ermənistan silahlı qüvvələri Azərbaycan 
torpaqlarının bir hissəsini işğal etməyə nail olublar.  
Azərbaycanda milli, nizami ordunun qurulması, demək olar ki, 1993-cü ilin noyabr ayından başlanmışdır. 
Mən bu gün məmnuniyyət hissi ilə deyə bilərəm ki, o vaxtdan indiyə qədər keçən dövr ərzində Azərbaycanda 
ordu qurulmuş, yaranmış, güclənmiş, inkişaf etmişdir. Bu gün müstəqil Azərbaycanın dövlət mənafelərini, 
ölkəmizin dövlətçiliyini, torpaqlarını qorumağa və işğal olunmuş ərazilərimizi azad etməyə qadir ordumuz 
vardır.  
Bu illər Azərbaycanın Silahlı Qüvvələrinin, ordumuzun zabit heyətinin tərkibi keyfiyyətcə dəyişmiş və 
onların bilik, peşəkarlıq keyfiyyətləri yüksəlmişdir. Azərbaycan Silahlı Qüvvələrində, ordumuzda hərbi işi 
bilən, peşəkar keyfiyyətlərə malik olan və Azərbaycanın dövlətçiliyinə sadiq olan komandan, zabit korpusumuz 
var. Bu, ordumuzun onurğa sütunudur. Bu, ordumuzun əsasını təşkil edir və ordumuz təşkilatlanıbdır. İndi hər 
bir birləşmə, hər bir hissə öz yerini, vəzifəsini bilir və öz şərəfli borcunu yerinə yetirmək üçün lazım olan 
imkanlara malikdir. 
Ordumuzda nizam-intizam yaranıbdır. Ordu, hansısa silahlı qüvvə nizam-intizamsız heç bir şeyə nail ola 
bilməz. Hərbi xidmətin əsas şərtlərindən biri nizam-intizamdır, hər bir əsgərin, zabitin, hər bir hərbi 
qulluqçunun nizamnaməyə, Konstitusiyaya, Azərbaycanın dövlətçiliyinə sədaqətidir, bu əsas sənədlərdən irəli 
gələn nizam-intizam qaydalarına riayət etməsidir.  
Bu sahədə nöqsanlar da var, hər şey biz istədiyimiz kimi deyil. Ancaq orduda əsasən yaxşı səviyyədə nizam-
intizam yaranıbdır. İndi vəzifə ondan ibarətdir ki, nöqsanlar aradan qaldırılsın, hər bir zabit, hər bir əsgər öz 
müqəddəs borcunu, vəzifəsini yaxşı dərk edə bilsin və ordumuzda, onun hər bir hissəsində – ən kiçik hissədən 
tutmuş, Müdafiə Nazirliyinin rəhbərliyinə qədər – dəmir intizam yaransın. 
Bu, əsas şərtlərdən biridir. Azərbaycanın dövlət müstəqilliyi vətəndaşlarımızın dövlətçiliyə, millətimizə, 
xalqımıza, Azərbaycanın Konstitusiyasına sədaqətindən ibarətdir. Bu hər bir Azərbaycan vətəndaşının borcudur. 
136 
 
Bu, hərbi qulluqçunun, əsgərin, zabitin, silahlı qüvvələrdə xidmət edən hər bir azərbaycanlının da müqəddəs 
borcudur. 
Azərbaycanın Müdafiə Nazirliyi, hərbi hissələrin, birləşmələrin komandanları, bütün zabit heyəti bu sahədə 
fəaliyyətini gücləndirməli və lazımi təhsil, tərbiyə işlərini, təbliğat tədbirlərini həyata keçirərək, hər bir əsgərin, 
zabitin, hər bir hərbi qulluqçunun doğma torpağa, Vətənə, müstəqil Azərbaycan Respublikasına, dövlətimizə 
sədaqət ruhunda işləməsini və yaşamasını təmin etməlidirlər.  
Hərbi xidmət şərəfli işdir. Bu peşə dünyada olan bütün peşələrdən şərəflidir – Vətəni, xalqı, torpağı qorumaq 
peşəsidir. Əziz əsgərlər, zabitlər, hərbi qulluqçular, ona görə də siz yüksək hörmətə layiqsiniz. Çünki siz 
özünüzü bu müqəddəs, şərəfli peşəyə həsr etmisiniz və həsr edəcəksiniz.  
Azərbaycanın zabit heyəti gərək öz şəxsi hazırlığını günü-gündən təkmilləşdirsin. Bu gün əldə olan 
nailiyyətlər təbiidir ki, göz qabağındadır. Ancaq biz bununla heç vaxt qane ola bilmərik. Hələ dünya 
standartlarına çatmaq üçün, ordumuzu istənilən səviyyəyə qaldırmaq üçün Azərbaycan Ordusunun zabit heyəti 
bundan da keyfiyyətli, bacarıqlı, bilikli, rəşadətli, sədaqətli olmalıdır.  
Mən bu gün sizi – Azərbaycan Silahlı Qüvvələrinin bütün zabitlərini bu vəzifələrin şərəflə icrasına 
çağırıram. Mənim sizə əmrim, tövsiyəm bundan ibarətdir. Əmin olduğumu bildirmək istəyirəm ki, siz Ali Baş 
Komandanın bu əmrini, tövsiyələrini ardıcıl surətdə yerinə yetirməyə çalışacaqsınız. 
Azərbaycanda əsgərlik xidmətinin vaxtı indi çox da uzun deyildir. Ordu sıralarına bir il altı ay müddətinə 
gəlmiş hər bir Azərbaycan övladını, gənci, əsgəri zabitlər gərək tamamilə hazırlasınlar. Bir il altı ay ərzində 
gərək onlar hərbi peşəyə alışsınlar, hərbi peşəni mənimsəsinlər, döyüş qabiliyyətinə malik olsunlar. Onlar həm 
orduda xidmət etdikləri zaman, həm də ordudan tərxis edildikdən sonra lazım olarsa yenidən orduya çağırılanda 
Azərbaycan dövlətinin torpaqlarını, ölkəmizin müstəqilliyini qorumaq üçün gərək özlərini peşəkar hərbçi kimi 
göstərə bilsinlər və üzərlərinə düşən vəzifəni yerinə yetirsinlər.  
Dünyada hərbi peşə indi təkcə insanların şəxsi gücündən, fiziki imkanlarından asılı deyildir, müasir 
silahlardan, müasir hərbi texnikadan onların istifadə etmək qabiliyyətindən asılıdır. İndi müasir dünya hər bir 
ölkənin ordusuna, o cümlədən, Azərbaycanın Ordusuna bu günün tələblərinə uyğun olan silah, sursat, hərbi 
texnika və başqa vasitələr gətiribdir. Bunlarsız hərbi fəaliyyət göstərmək olmaz. Bunlarsız Azərbaycanın 
torpaqlarını qorumaq mümkün deyildir. Ona görə də gərək hər bir zabit öz sahəsində bütün müasir silahları, hər-
bi texnikanı mənimsəsin, ondan səmərəli istifadə etməyi bacarsın, beləliklə də, ordumuzun gücünü, müdafiə, 
döyüş qabiliyyətini artırsın.  
Azərbaycan dövləti olaraq biz böyük problemlə rastlaşmışıq. Bu da ondan ibarətdir ki, Ermənistanın 
Azərbaycana etdiyi təcavüz nəticəsində Azərbaycan torpaqlarının 20 faizi Ermənistan silahlı qüvvələri 
tərəfindən işğal olunubdur. İşğal olunmuş torpaqlar dağıdılıb, viran edilibdir. İşğal edilmiş torpaqlardan bir 
milyon soydaşımız zorla çıxarılıb, yerindən- yurdundan didərgin düşüb çadırlarda ağır vəziyyətdə yaşayır. 
Azərbaycanın ərazi bütövlüyü pozulubdur. Bu bizim Azərbaycan torpağına vurulan ən ağır yaradır.  
Ancaq biz bu yaradan xilas olmalıyıq. Biz Azərbaycanın işğal olunmuş torpaqlarını azad etməliyik. Biz 
Azərbaycanın ərazi bütövlüyünü təmin etməliyik, yerindən-yurdundan didərgin düşmüş soydaşlarımızı öz evinə, 
yurduna, elinə-obasına qaytarmalıyıq, onlar üçün normal yaşayış şəraiti yaratmalıyıq. Bunlar hamısı böyük vəzifələrdir. 
Bu vəzifələr Azərbaycan dövləti, hökuməti, xalqımız qarşısında, eyni zamanda ordumuz, Azərbaycanın Silahlı 
Qüvvələri qarşısında durubdur. Bu vəzifələri biz hamımız birlikdə yerinə yetirməliyik. 
Bilirsiniz ki, 1994-cü ilin may ayında Ermənistan–Azərbaycan münaqişəsində, yəni hərbi döyüşlərdə biz 
atəşin dayandırılması haqqında saziş imzaladıq. Altı ildir ki, döyüşlər yoxdur, Azərbaycan xalqı atəşkəs 
şəraitində yaşayır. Bu altı il müddətində bizim ordumuz daha da güclənib, döyüş qabiliyyətini artırıb və istənilən 
vaxt döyüşə girib qalib olmağa qadirdir. Ancaq bildiyiniz kimi, biz məsələni ilk növbədə sülh yolu ilə həll 
etməyə çalışırıq. Bu barədə sizə məlum olan danışıqlar aparılır. Müxtəlif istiqamətlərdə müxtəlif vasitələrdən 
istifadə edərək, biz Azərbaycanın işğal olunmuş torpaqlarını sülh yolu ilə azad etməyə və Azərbaycanın ərazi 
bütövlüyünü bərpa etməyə çalışırıq. Altı il müddətində bu sahədə çox iş görülübdür. Birinci növbədə, dünya 
ictimaiyyətinin diqqəti bu problemə cəlb olunubdur. Dünyanın böyük ölkələrinin bu məsələnin həll olunmasında 
iştirakı təmin edilibdir. Birləşmiş Millətlər Təşkilatının, ATƏT-in, başqa təşkilatların nümayəndələri bu 
məsələlərlə məşğul olurlar.  
Bu məsələ ilə məşğul olmaq üçün ATƏT-in Minsk qrupu yaranıbdır. Minsk qrupunun vəzifəsi Ermənistan–
Azərbaycan münaqişəsinin sülh yolu ilə həll olunmasından ibarətdir. Minsk qrupuna rəhbərlik edən Rusiya, 
Amerika Birləşmiş Ştatları və Fransa dünyanın ən güclü, ən qüdrətli dövlətləridir. Biz onlarla mütəmadi iş 
aparırıq, onları bu məsələnin həll olunması üçün daha da fəal olmağa dəvət edirik, bunu onlardan tələb edirik. 
Bu işlər bizi irəliyə aparır. Güman edirəm ki, biz bundan sonra da irəliyə gedəcəyik.  
Sülh danışıqlarının bir hissəsi kimi, keçən il, 1999-cu ildə Ermənistan prezidenti ilə Azərbaycan 
prezidentinin bilavasitə görüşləri də olmuşdur. Bu görüşlər faydalı olmuşdur. Çünki biz təkbətək, üz-üzə 
oturaraq öz mövqelərimizi açıq-aydın bildiririk və məsələnin sülh yolu ilə həll olunması üçün müxtəlif yolları 
müzakirə edirik. Təəssüflər olsun ki, oktyabr ayında Ermənistanda baş vermiş terror hadisələri bizim bu 
danışıqlarımızı kəsdi. Ancaq bu danışıqlar davam edəcəkdir. ATƏT-in Minsk qrupunun rəhbərləri ilə bərabər, 
137 
 
onlarla birlikdə Ermənistan və Azərbaycan prezidentlərinin danışıqlarının davam etməsi məsələnin sülh yolu ilə 
həll olunmasına bizi yaxınlaşdıracaq və inanıram ki, biz məsələnin sülh yolu ilə həll edilməsinə nail olacağıq. 
Ancaq bu bizi, xalqımızı, Azərbaycanın vətəndaşlarını, o cümlədən Azərbaycan Silahlı Qüvvələrini heç də 
arxayın salmamalıdır. Onu da bilmək lazımdır ki, hər bir müstəqil dövlət daim öz ordusunu təkmilləşdirir, öz 
ordusunu gücləndirir, öz ordusunu müasir səviyyədə saxlamaq istəyir. Bu o demək deyil ki, o dövlətlər 
müharibə etmək istəyir. Sadəcə, bu ona görədir ki, hər bir dövlət öz dövlətçiliyini, öz torpaqlarını müdafiə 
etməyə qadir olsun və lazım olsa döyüşlərə girişsin. Bu, tarix boyu hər bir dövlətin vəzifəsi olubdur.  
İndi Azərbaycan müstəqil dövlət olaraq, Azərbaycan xalqının bir çox problemlərini həll edərək, Azərbaycan 
Ordusunun, Silahlı Qüvvələrinin daim güclənməsini, daim inkişaf etməsini dövlətimiz özünün müqəddəs 
vəzifəsi hesab edir. Biz güclü dövlət olmalıyıq və güclü dövlət olmaq üçün bizim güclü ordumuz, silahlı 
qüvvələrimiz olmalıdır. Bu gün bu var və mən bundan çox məmnunam. Ancaq bu güc günü-gündən artmalıdır, 
döyüş qabiliyyəti artmalıdır, müdafiə imkanları artmalıdır və bizim ordumuz, yenə də deyirəm, daim elə səviy-
yədə olmalıdır ki, o, Azərbaycanın dövlətçiliyini, müstəqilliyini, Azərbaycan xalqının həyatını, Azərbaycan 
torpaqlarını qorumağa, müdafiə etməyə qadir olsun.  
Hər bir sülhsevər dövlət, sülh siyasəti həyata keçirən dövlət eyni zamanda öz silahlı qüvvələrini gücləndirir. 
Bunlar bir-biri ilə vəhdət təşkil edir, bunlar bir-biri ilə bağlıdır. Çünki sülhü daim təmin etmək üçün, əmin-
amanlığı daim təmin etmək üçün, hansısa bir təhlükənin qarşısını almaq üçün hər bir dövlətin güclü ordusu 
olmalıdır. Dünyanın böyük dövlətləri də bunu nümayiş etdirirlər – keçmişdə də nümayiş etdiriblər, bu gün də 
nümayiş etdirirlər.  
İkinci dünya müharibəsi qurtarandan sonra dünyada böyük müharibə olmayıbdır. Ancaq ayrı-ayrı lokal 
müharibələr, münaqişələr olubdur. Onlardan biri və ən ağırı Ermənistan–Azərbaycan münaqişəsidir, 
müharibəsidir, Dağlıq Qarabağ münaqişəsidir. Bunları nəzərə alaraq, biz dünya təcrübəsindən istifadə edərək, 
dünyanın böyük, qüdrətli dövlətlərinin təcrübəsindən istifadə edərək Silahlı Qüvvələrimizi daim güclən-
dirməliyik, onların döyüş qabiliyyətini artırmalıyıq. Bizim Silahlı Qüvvələrimiz, bizim ordumuz sülhsevər 
siyasətimizlə yanaşı, hər dəqiqə, hər an Azərbaycan torpaqlarını qorumağa, işğal olunmuş torpaqlarımızın azad 
edilməsinə hazır olmalıdır.  
Bu gün bizim ordumuz buna qadirdir. Mən inanıram ki, Azərbaycan Ordusunun şəxsi heyəti – zabitlər, 
əsgərlər, silahlı qüvvələrin bütün şəxsi heyəti daim bu gücə malik olacaqlar və Azərbaycan dövlətçiliyinin 
keşiyində şərəflə, qəhrəmanlıqla duracaqlar.  
Mən dəfələrlə demişəm ki, Azərbaycan müstəqil bir dövlət kimi sülhsevər, sülhpərvər dövlətdir. Biz heç 
kəslə müharibə aparmaq istəmirik, heç kəsin torpağına göz dikməmişik. Biz istəyirik ki, bölgəmizdə sülh olsun, 
dünyada sülh olsun, hər yerdə sülh olsun. Çünki artıq sona çatan XX əsr sübut etdi ki, böyük müharibələr, kiçik 
müharibələr dağıntılardan savayı, insan tələfatından savayı dünyada cəmiyyətə və heç bir dövlətə heç bir şey 
verməyibdir.  
İkinci dünya müharibəsinin qurtarmasının və alman faşizmi üzərində çalınmış qələbənin 55 illiyini biz bu ay 
qeyd etdik. Nə qədər dəhşətli bir müharibə idi! Biz – Azərbaycan Respublikası o vaxt Sovetlər İttifaqının 
tərkibində olarkən 600 min vətəndaşımızı cəbhəyə göndərdik. Onlardan 300 mini geriyə qayıtmadı, həlak oldu. 
Sovetlər İttifaqı o müharibədə 27 milyon insan itirdi. O qədər də Avropa ölkələri itirdilər. Ancaq nəticə nə oldu? 
Nəticə yenə sülh oldu. Ancaq neçə illər, onilliklər lazım oldu ki, o müharibənin törətdiyi zərər, dağıdılmış 
şəhərlər, kəndlər bərpa olunsun və insanlar normal şəraitdə yaşaya bilsinlər.  
55 il keçibdir, amma o müharibənin yaralarını özündə yaşadan insanlar hələ də var. Bir o deyil. Başqa 
müharibələr də olubdur. Onların hamısı sülhlə qurtarıbdır. Bunları bilərək, tarixdən dərs alaraq mən 
Azərbaycanın prezidenti kimi, bu gün də bəyan edirəm: Azərbaycan sülhsevər siyasət aparır və bundan sonra da 
sülhsevər siyasət aparacaqdır. Buna görə də bizim Azərbaycan xalqına, Vətənimizə, xalqımıza, vurulmuş bütün 
zərbələrə baxmayaraq, bütün itkilərimizə baxmayaraq, biz Ermənistan–Azərbaycan münaqişəsini sülh yolu ilə 
həll etmək istəyirik. Yenə də deyirəm, mən ümid edirəm ki, apardığımız işlər bu nəticəni verəcəkdir. Ancaq əgər 
buna nail ola bilməsək, biz torpaqlarımızı işğal altında qoya bilmərik. Biz müharibə istəmirik. Amma kimsə bizi 
yenidən müharibəyə cəlb etsə, Azərbaycan xalqı, Azərbaycan ordusu, Azərbaycan Silahlı Qüvvələri öz 
torpaqlarını qorumaq üçün, öz dövlətçiliyini qorumaq üçün, Azərbaycanın ərazi bütövlüyünü təmin etmək üçün 
hər bir belə hadisəyə hazırdır və hazır olmalıdır.  
Bütün bu dediklərim Azərbaycan Silahlı Qüvvələrindən, Azərbaycan Ordusundan, bütün şəxsi heyətdən 
tələb edir: günü-gündən öz peşə qabiliyyətini artırmaq, döyüş qabiliyyətini gücləndirmək və hər an, hər dəqiqə 
döyüşə girib – əgər bizi buna məcbur etsələr – qalib gəlmək. Mən inanıram ki, Azərbaycan əsgərləri, 
Azərbaycanın igid oğulları bundan sonra daim qalib gələcəklər, heç vaxt məğlub olmayacaqlar.  
Əziz əsgərlər, əziz zabitlər! Azərbaycanın əziz övladları!  
  Mən bir daha bəyan edirəm ki, sizin peşənizi – hərbi peşəni bütün xalqımız, dövlətimiz, mən çox yüksək 
qiymətləndiririk. Mən arzu edirəm və əminəm ki, siz bu peşəyə daim sadiq olacaqsınız, Azərbaycanın 
dövlətçiliyinə sadiq olacaqsınız, Azərbaycanın müstəqilliyinə sadiq olacaqsınız. Azərbaycan ordusu güclənərək, 
138 
 
inkişaf edərək ən güclü ordulardan biri olacaqdır. Bu yolda mən sizə – Azərbaycan Silahlı Qüvvələrinin bütün 
əsgərlərinə, zabitlərinə yeni-yeni uğurlar arzulayıram. Sağ olun.  
 
139 
 
 
GƏNCƏ GİL-TORPAQ İSTEHSALAT  
BİRLİYİNDƏ NİTQ 
 
24 may 2000-ci il 
 
Əziz dostlar! 
Əziz bacılar, qardaşlar! 
Gil-Torpaq İstehsalat Birliyinin fəhlələri, işçiləri, mühəndisləri, texnikləri, burada xidmət edən 
vətəndaşlarımız! 
Mən sizin hamınızı səmimi-qəlbdən salamlayır, sizə cansağlığı, səadət arzu edirəm. Belə bir ağır, çətin 
müəssisədə sizə bütün işlərinizdə uğurlar arzulayıram. 
Gəncə Gil-Torpaq Kombinatı 50-ci illərdən başlayaraq Azərbaycanda böyük sənaye müəssisələrindən biri 
olmuşdur. Bir neçə saat bundan öncə mən Nizaminin məqbərəsini ziyarət edərkən məqbərənin ətrafına toplaşmış 
ziyalılarla bir az söhbət etdim, bu müəssisənin yaranması tarixi haqqında geniş məlumat verdim. Ona görə ki, 
vaxtilə bu müəssisə havaya buraxdığı çoxlu tozla, zəhərləyici maddələrlə, birincisi, ətraf mühiti çirkləndirirdi, 
ikincisi də, Nizami məqbərəsinin üzərinə toz qonurdu və məqbərə ağır vəziyyətdə idi. 
70-ci illərdə bizim ziyalılar, alimlər mənə dəfələrlə müraciət etmişdilər. Xatirimdədir, şəxsən şair Rəsul Rza, 
bəstəkarlar Qara Qarayev, Fikrət Əmirov, şair Süleyman Rüstəm və bir çox başqaları mənə kollektiv məktub 
yazmışdılar. Öz narahatlıqlarını bildirirdilər ki, Nizaminin məqbərəsi ağır vəziyyətdədir. Çıxış yolunu da onda 
görürdülər ki, bir halda belə müəssisə tikilib, onun yerini dəyişdirmək olmaz, Nizaminin qəbri başqa yerə 
köçürülsün. Elə bir yerə ki, orada toz-torpaq onu çirkləndirməsin. 
Bu çox çətin məsələ idi. Çünki 800 il keçəndən sonra Nizaminin qəbrini bir yerdən başqa yerə köçürmək 
bizim həyatımızda faciə kimi bir şey idi. Amma həqiqətən, kombinatda o qədər tullantılar – həm toz, həm də 
başqa kimyəvi maddələr var idi ki, bunlar təkcə ətraf mühiti yox, Nizaminin məqbərəsini də çox ağır vəziyyətə 
qoymuşdu.  
Çıxış yolları axtarırdıq. Bəzən də şikayətlənirdik ki, belə bir müəssisə bizə nəyə lazımdır? Bu ki ətraf mühiti 
belə çirkləndirir, vaxtilə onu nə üçün tikmişdilər? Fikirlər müxtəlif idi. Ancaq hər halda, vaxtilə bunun əsasını 
qoyanlar da düşünmüşdülər, Azərbaycan üçün, onun iqtisadiyyatı üçün etmişdilər. 
Mən orada dedim, indi vaxt alıb təkrar etmək istəmirəm. Ancaq hesab edirəm ki, bunun yerini düzgün 
seçməyiblər. Həm küləyin istiqamətini, həm də ətrafı nəzərə alaraq, müəssisəni başqa bir yerdə tikmək olardı. 
Gəncənin ətrafında, başqa bir yerdə tikmək olardı ki, ətraf mühitə də o qədər zərər verməsin, xüsusən Nizaminin 
məqbərəsi ilə yan-yana olmasın. 
Amma olan olub, keçən keçibdir. O vaxt bizim vəzifəmiz ondan ibarət idi ki, bu vəziyyətdən çıxaq. 
Mən 1969-cu ildə Azərbaycanın rəhbərliyinə seçildim. O vaxt bu kombinat ağır vəziyyətdə idi. Çünki bir 
tərəfdən, burada tikinti-quraşdırma işləri gedirdi – o vaxt çox sexlər hələ tikilməmişdi – digər tərəfdən də, 
kombinat işə başlamışdı. İş də o idi ki, Daşkəsəndən buraya alunit gətirilir, ondan gil-torpaq hasil olunur və 
Sumqayıtdakı alüminium zavoduna verilirdi ki, orada alüminium istehsal edilsin. 
O vaxtlar mən, demək olar, hər ay tikintidə işin gedişini müzakirə edirdim. İndi mən direktordan soruşdum, 
dedi ki, ilk məhsul 1969-cu ildə alınıbdır. Belə dediniz, elədirmi? Elə 1969-cu ildə də mən Azərbaycana 
rəhbərliyə başlamışam. 
Burada proseslər çox ağır gedirdi. Yaxşı ki, indi belə kollektiv – mühəndislər, texniklər, yüksək səviyyəli 
fəhlələr, mütəxəssislər var. Amma o vaxt bunlar yox idi. Sən neçə ildir burada işləyirsən? 
K a m a l   İ b r a h i m o v (Gəncə Gil-Torpaq İstehsalat Birliyinin Baş direktoru): 31 ildir, cənab 
Prezident. 
H e y d ə r  Ə l i y e v: 31 ildir, onda sən bu işin tarixini bilirsən. Burada istehsalı təmin etmək üçün kadrlar 
yox idi. Kadrların əksəriyyətini Rusiyadan, yaxud da SSRİ-nin başqa yerlərindən gətirirdik. Yerli kadrlarımız 
yox idi. Mən orada yada saldım – o illərdə buranın direktoru da azərbaycanlı deyildi, Yamov familiyalı bir 
direktor vardı. Mütəxəssislərin çoxu yerli kadrlar deyildilər. 
Ancaq işlər pis gedirdi. Mən buraya ardıcıl olaraq briqadalar göndərir, yoxlayırdım. Tikintinin gedişini bir 
neçə dəfə Mərkəzi Komitədə müzakirə etmişəm, bəzi adamları cəzalandırmışam. Yəni mənim fəaliyyətim 
dövründə bu müəssisə həmişə bizim işimizin mərkəzində olubdur. 
Sonralar biz qərara gəldik ki, təkcə alunitdən yox, boksitdən də istifadə etmək lazımdır. Hətta o vaxt belə 
deyirdilər ki, alunitdən tamamilə imtina etmək, boksit gətirmək lazımdır. Xatirimdədir, o vaxt biz məsələ 
qaldırdıq, ilk dəfə buraya Qvineyadan boksit gəldi. Boksit xətti də yarandı ki, ondan gil-torpaq istehsal olunsun. 
Yenə də deyirəm, bu kombinat bir tərəfdən işləyib, o biri tərəfdən də tikilibdir. Ancaq həqiqəti demək 
lazımdır, mən indi ətrafa baxanda da görürəm – bu texnologiya doğrudan da çox ağır texnologiyadır. 
Ümumiyyətlə, kimya müəssisələri – bu həm kimyadır, həm əlvan metaldır, qarışıq bir müəssisədir – həmişə çox 
140 
 
çətin müəssisələr olublar. Görürəm ki, buradakı qurğular da ağır vəziyyətdədir. Çünki bunlar korroziyaya 
uğrayır, alınan məhsul, yaxud da istifadə olunan xammal və s. – hamısı bunlara təsir edir. 
Ona görə də burada işləyən adamların da əksəriyyəti, demək olar, hamısı fədakar insanlardır ki, belə bir çətin 
ekoloji şəraiti olan müəssisədə işləyir, fəaliyyət göstərirlər. O vaxt da işləyiblər, indi də işləyirlər və Gil-Torpaq 
Kombinatı bu gün də işləyir. 
Artıq mən dedim, sualımı da verdim. O illərdə biz burada gübrə də istehsal edirdik. Ona görə bunu daha da 
faydalı hesab edirdik və o gübrə də bizə çox lazım idi. Çünki kənd təsərrüfatı istehsalında, xüsusən pambıqçılıq 
sahəsində o gübrənin çox böyük əhəmiyyəti var idi. 
Beləliklə, bu kombinat quruldu, yaradıldı. Ancaq vaxt keçdi, burada lazımi müasirləşdirmə, modernləşdirmə 
işi, təmir işləri aparılmadı. Alunitdən istifadə məsələsi tamamilə kənara qoyuldu. Bir zaman, iki-üç il öncə elə 
oldu ki, sizin kombinat tamamilə dayanıldı. Vaxtaşırı Bakıda mənə xəbər verirdilər ki, Gil-Torpaq Kombinatının 
fəhlələri çıxıb Gəncə yolunu kəsirlər ki, kombinatımız işləmir, məvacibimiz yoxdur, yaşayışımız çətindir. 
Elədir, yoxsa yox? Belə bir qəbahətiniz də olubdur. 
Mən bunları başa düşürəm: əgər insan öz müəssisəsində işləyə və maaş ala bilmirsə, yaşayışını təmin edə 
bilmirsə, təbiidir ki, narazı olacaqdır. O, razı ola bilməz, öz narazılığını da bildirməlidir. Ancaq məsləhət 
görürəm ki, bundan sonra narazılığınızı başqa cür bildirin, yolları kəsməyin. Çünki hər bir narazılığınız 
hökumətə, yəni bizə, o cümlədən şəxsən mənə çatır. Belə hallar dəfələrlə mənə məruzə olunub və göstəriş 
vermişəm, lazımi tədbirlər görülübdür. 
İndi mən çox məmnunam ki, kombinat müəyyən qədər işləyir. Boksitin alınması, gətirilməsi, gil-torpağın 
istehsal edilməsi və onun bazarının olması və satılması, təbiidir ki, bu günün tələblərinə uyğun bir haldır. 
Direktor mənə məlumat verdi ki, alunitdən istifadə etmək üçün də hazırlıq işləri görülüb və bu yaxınlarda ondan 
da istifadə olunacaqdır. Bu da yaxşıdır. Ancaq alunit burada daha tozu artırmayacaq ki? O illərdə biz bu 
məsələləri həll elədik. 
K a m a l  İ b r a h i m o v: Bəli, o vaxt Siz bunu həll edəndən sonra elektrik sobaları qurduq. 
H e y d ə r  Ə l i y e v: O vaxtlar bunu həll elədik. Bir də deyirəm, mənim xatirimdədir, bizim qarşımızda 
məsələ qoyulmuşdu ki, ya Nizaminin məqbərəsini köçürün, ya da kombinatı dağıdın. Belə kombinatlar qurula 
da, dağıla da bilər. Amma Nizami bizim üçün elə bir sərvətdir ki, onun qiyməti heç bir şeylə bərabər tutula 
bilməz. Ona görə də Nizaminin məqbərəsini köçürmək bizim üçün mənəvi cəhətdən böyük bir cinayət ola 
bilərdi, bunu edə bilməzdik. Amma məqbərə elə vəziyyətdə idi ki, üzərində azı bir neçə millimetr toz görünürdü 
və ətraf da toz idi, insanlar məqbərəni ziyarət edə bilmirdi. Biz buna da yol verə bilməzdik. 
Ona görə tədbirlər gördük, daha toz yoxdur, ətraf mühit çirklənmir. Deyə bilmərəm ki, tamam çirklənmir, 
amma müəyyən qədər, yəni normada nəzərdə tutulan qədər qorunur. Alunitdən də istifadə olunacaqdır. 
Mən Nizaminin məqbərəsinin yanında dedim, amma tarix üçün bir də demək istəyirəm ki, bu kombinatın 
tarixi nədən ibarətdir. Çünki həmin o 70-ci illərdə bu kombinat məni çox narahat edirdi. O illərdə biz çox işlər, 
uğurlu işlər görürdük. Yaxşı da nəticələr əldə edirdik – yeni-yeni zavodlar tikdik, istehsal inkişaf etdi. Bilirsiniz 
ki, böyük nailiyyətlərimiz var idi. 
Amma bu kombinat məni daim narahat edirdi. Buranın məsələlərini də bilirsiniz. Mən dəfələrlə gedib 
Moskvada həm Mərkəzi Komitənin, həm də Nazirlər Sovetinin qarşısında məsələ qoyurdum. O vaxtlar Nazirlər 
Sovetinin sədri olan rəhmətlik Kosıginlə bir neçə dəfə bu məsələni müzakirə etdim. O isə mənə bunun tarixini 
danışdı. Dedi ki, əgər bir işi başlamısınızsa, axıra çatdırın. Hər dəfə gəlib şikayət edirsiniz ki, nə bilim, ora 
tozlandı, bura xarab oldu... 
Dedi ki, bunun tarixi belədir: təxminən 1950–1951-ci illərdə Azərbaycanın o vaxtkı başçısı Mircəfər Bağırov 
Stalinin yanına gəldi və Daşkəsəndən çıxarılmış aluniti böyük bir iftixar hissi ilə nümayiş etdirdi ki, 
Azərbaycanda belə qiymətli faydalı qazıntı var, onun çox böyük ehtiyatları var və istifadə etmək lazımdır. Gil-
torpaq əldə etmək üçün bu, ən yaxşı xammaldır. Çünki o vaxt SSRİ-nin ərazisində boksit yox idi. Amma o vaxt 
alüminiuma çox böyük ehtiyac var idi. Çünki, təbiidir ki, sənayenin, xüsusən hərbi sənayenin inkişafı alümi-
niumsuz ola bilməzdi. Təkcə hərbi sənayenin yox, bir çox digər sahələrin də inkişafı bunsuz mümkün ola 
bilməzdi. Ona görə də gil-torpaq alınması, alüminium istehsalı Sovetlər İttifaqının, hökumətin qarşısında duran 
əsas vəzifələrdən biri idi.  
Azərbaycanın başçısı Stalinin qarşısında belə bir məsələ qoyub, onlar da bunu alqışlayıblar. Kosıgin mənə 
danışırdı ki, «Stalin göstəriş verdi ki, sən bu məsələ ilə məşğul ol. Mən də məşğul oldum, layihə hazırlandı, 
mütəxəssislər göndərdik. Nəhayət, kombinat tikilməyə başladı. İndi gəlib mənə bu şikayəti, o şikayəti 
edirsiniz». 
Bunun tarixi belədir. İndi fikirləşək ki, o vaxt səhv ediblər? Yox. Çünki həqiqətən alunit təbiətin bizə bəxş 
etdiyi faydalı qazıntıdır, ondan istifadə etmək lazımdır. Amma gərək bunun yüksək səviyyəli texnologiyası 
olsun ki, həm yaxşı məhsul alaq, həm də ətraf mühiti zəhərləməsin, çirkləndirməsin. Zaman keçib və indi mənə 
belə gəlir ki, dünya elmi, texnologiyası elə bir səviyyədədir ki, biz bunu edə bilərik. 
Ancaq təbiidir ki, bu kombinat bütün gücü ilə işləməlidir. Burada sexlər təmir edilməli, bəzi yerlər bərpa 
olunmalıdır. Ekologiya məsələləri bir daha ciddi qoyulmalıdır. Bu da birinci növbədə burada işləyən insanların 
141 
 
sağlamlığı, sizin sağlamlığınız üçündür. Ekologiya tələbləri nə qədər yüksək olsa, siz – burada işləyən adamlar 
da sağlamlığınızı bir o qədər qoruya biləcəksiniz. Ona görə də biz bu məsələlərlə məşğul oluruq və olacağıq. 
İndiyə qədər, xüsusən son dövrdə görülən işləri müsbət qiymətləndirirəm. Yəni indi boksit gətirilir, ondan 
gil-torpaq alınır, bazar tapılıb satılır. Burada 2 mindən artıq fəhlə, mütəxəssis, qulluqçu işləyir, maaş alır. Bu, 
Gəncənin ən böyük sənaye müəssisəsidir. Bu məni sevindirir və ona görə də sizi təbrik edirəm. 
Ancaq bu kombinatın böyük imkanları var, bunlardan istifadə etmək üçün yeni tədbirlər görmək lazımdır. 
Yeni tədbirlər də ondan ibarətdir ki, keçmişdə dövlət mülkiyyəti idi, indi isə bazar iqtisadiyyatına keçərək bütün 
müəssisələri özəlləşdiririk. Kiçik müəssisələrdən başlamışıq, böyük müəssisələri də özəlləşdiririk. Yaxud da, 
əgər mümkündürsə, ayrı-ayrı xarici şirkətlərin idarəsinə vermək istəyirik. 
Bu nə üçündür? Ona görə ki, bizdə – təkcə bizdə deyil, ümumiyyətlə, keçmiş Sovetlər İttifaqında – belə 
müəssisələrin texnikası, texnologiyası geri qalıbdır. Amma iqtisadi cəhətdən, texnika və texnologiya cəhətdən 
inkişaf etmiş ölkələrdə bunlar çox yüksək səviyyədədir. 
İndi burada Norilsk kombinatı haqqında danışdınız, elədirmi? Norilsk həqiqətən o vaxt SSRİ-nin yaratdığı ən 
böyük möcüzələrdən biri idi. Doğrudur, oranın iqlim şəraiti çox ağırdır. Orada gecə ilə gündüzün fərqi yoxdur, 
insanlar nə vaxt gecə, nə vaxt gündüz olduğunu bilmirlər. Sən orada olmusanmı?  
K a m a l   İ m r a h i m o v: Xeyr. 
H e y d ə r  Ə l i y e v:  Orada heç gün çıxmır, gecə və gündüz eyni şeydir. İnsanlar çox ağır vəziyyətdə 
yaşayır. Amma orada alüminium və başqa əlvan metallar almaq üçün çox zəngin yataqlar olduğuna görə, böyük 
kombinatlar yaradılıbdır. İndi onlar ya özəlləşdirilib, ya da xarici şirkətlərin idarəsinə verilibdir. Sən bunu 
bilirsən? 
K a m a l   İ b r a h i m o v: Bəli. 
H e y d ə r  Ə l i y e v: Ümumiyyətlə, Rusiyada alüminium sənayesi ilə bağlı müəssisələrin tam əksəriyyəti 
xarici şirkətlər tərəfindən özəlləşdirilibdir. Bu nə verir? Onu verir ki, yeni texnika, texnologiya gəlir, məhsulun 
keyfiyyəti, həcmi artır, insanların yaşayışı üçün daha yaxşı şərait yaranır. Yəni yaxşı şərait, yüksək maaş. 
Bilirsiniz ki, bizdə «Metallurgiya» Dövlət Şirkəti var idi, bu yaxınlarda mən sərəncam verib onu ləğv 
etmişəm. «Metallurgiya» şirkətinə həm Sumqayıt Alüminium zavodu, Boru Prokat zavodu, həm Gil-Torpaq 
Kombinatı, yaxud alüminiumdan məhsullar istehsal edən bir neçə kiçik zavod daxil idi. Şirkət öz zərurətini 
itirmişdi, dövlət şirkəti kimi, bir şey edə bilmirdi. Ona görə mən onu ləğv etdim və bütün müəssisələrin hamısını 
bizim Dövlət Əmlakı Nazirliyinə vermişəm. Nazir Əliyev Fərhad da buradadır. Dedim ki, buraya gəlsin, lazım 
olsa, bu işlərlə məşğul olsun.  
Mən ona tapşırmışam ki, yollar axtarsın: biz Gil-Torpaq Kombinatını ya hansısa xarici şirkətə sata bilərik, 
yaxud da idarəyə verə bilərik. Deyilənlərə görə, bir neçə təklif var. Gərək bu təkliflər yaxşı araşdırılsın və 
təbiidir ki, Azərbaycan dövlətinin, hökumətinin mənafeyi, bizim vətəndaşlarımızın mənafeyi, o cümlədən sizin 
mənafeyiniz üçün ən əlverişli təklif qəbul olunsun. 
Təbiidir ki, bu, bir gündə olan iş deyil, böyük prosesdir. Əvvəl gərək müəyyən edək – bunu xarici şirkətin 
idarəsinə veririk, yoxsa özəlləşdirib hansısa xarici şirkətə satırıq. Deyək ki, bunu özəlləşdirdik – Azərbaycanda 
elə sahibkar yoxdur ki, alsın və ya işlətsin. Belə bir sahibkar yoxdur, çünki ola da bilməz. Əgər o sahibkarın 
haradansa vəsaiti də olsa, bu cür texnikanı, texnologiyanı təmin etməyə imkanı yoxdur. 
Ona görə də indi bizim əsas yolumuz – təkcə bizim yox, keçmiş Sovet İttifaqında olan belə və buna bənzər 
müxtəlif müəssisələrin əsas yolu – ya xarici şirkətlərlə əməkdaşlıq etmək, müəssisəni onların idarəsinə vermək, 
yaxud da özəlləşdirmə yolu ilə onlara satmaqdan ibarətdir. Hansı mümkün olacaq – onu edəcəklər. Əmlak naziri 
bu işlərlə məşğuldur. İnanın ki, əgər biz bu yolu düzgün seçə bilsək, burada mənzərə tamamilə dəyişəcəkdir. 
Buranın həm texnikası, həm texnologiyası müasirləşəcək, məhsulun keyfiyyəti yüksələcək, iş şəraiti 
yaxşılaşacaq, həm də sizin – burada işləyənlərin maaşı artacaqdır. 
Mən 1969-cu ildən etibarən bu kombinatın yaranması, inkişaf etməsi üçün çalışmışam, onu müəyyən 
səviyyəyə gətirmişəm. Ondan sonra bu kombinat dayanmışdı. Son iki ildə onu yenə işlətmişik. Allaha şükür, siz 
də işləyirsiniz. Amma bunun yeni mərhələsi mənim dediyim bu yolla olacaqdır. Bunu siz bilin və təbiidir ki, bu 
sizin iştirakınızla olacaqdır. Yenə də deyirəm, biz bu yolla kombinatın ən yüksək səviyyədə işləməsini təmin 
edəcəyik. 
Ancaq hələ ki, – bu məsələlər həll olunana qədər – direktorun burada verdiyi məlumatı qəbul edirəm. Boksit 
alıb gil-torpaq istehsal edirsiniz – bu işi davam etdirin. Alunit xəttini tezliklə, nə vaxt mümkündür, işə salın. 
Yəni burada mümkün qədər istehsalı artırın. Kombinatın gəlirini artırın, – fəhlələr, işçilər maaşlarını alsınlar, 
özü də bundan da çox alsınlar. Bununla paralel olaraq, o biri tədbir də həyata keçiriləcəkdir. 
Beləliklə, biz nə qədər razı olsaq da, olmasaq da vaxtilə bu kombinatın əsasını qoyan insanlar xeyirxah iş 
görüblər. İndi, bu mərhələdə bizim də vəzifəmiz ondan ibarətdir ki, kombinatı daha da müasir səviyyəyə gətirək, 
xalqımız, dövlətimiz üçün, Gəncə şəhəri və burada çalışanlar üçün daha da çox fayda götürək. Mən sizə, hər 
birinizə cansağlığı, işlərinizdə yeni-yeni uğurlar arzu edirəm. 
Burada Qarabağ müharibəsi əlili çıxış etdi, Qarabağda vuruşmuş döyüşçümüzün anası çıxış etdi, Qarabağ 
məsələsi yada salındı. Bəli, bu bizim hamımızın ürəyini ağrıdan bir problemdir. Çıxış edənlərin biri bildirdi ki, 
142 
 
Vətənini sevən hər bir adam – hərbi işi bilsə də, bilməsə də–o vaxt Vətənin müdafiəsinə qalxdı, vuruşmağa 
başladı. Mən çox məmnunam, o xatırladı ki, 1993-cü ilin noyabr ayında mənim çağırışımdan sonra bizim 
gənclərimiz bir daha orduya səfərbər oldular və o vaxtdan biz nizami ordu qurulmasına başladıq. 
İndi bizim yaxşı, güclü nizami ordumuz var. Mən buraya gələndə hərbi hissədə oldum, döyüşçülərlə 
görüşdüm. Hər belə görüş məni sevindirir. Ordumuzun peşəkarlıq səviyyəsi, döyüş hazırlığı səviyyəsi ilbəil 
artır. Bu bizi sevindirir. 
Ancaq eyni zamanda bilirsiniz ki, altı il bundan öncə biz müharibəni dayandırmışıq. Məsələni sülh yolu ilə 
həll etmək istəyirik və çox işlər görmüşük. İnanıram ki, məsələnin sülh yolu ilə həll edilməsinə də nail olacağıq. 
Sülh əldə edəcəyik, işğal olunmuş torpaqlar azad ediləcək, Gəncədə, hər yerdə yaşayan qaçqınlar, köçkünlər öz 
yerlərinə-yurdlarına qayıdacaqlar. Dağıdılmış yerləri bərpa edəcəyik, Azərbaycanın ərazi bütövlüyünü bərpa 
edəcəyik. Buna əmin ola bilərsiniz. Çünki müstəqil dövlət kimi, Azərbaycan öz ayaqları üzərində möhkəm 
durubdur. Səkkiz ildən artıqdır ki, biz müstəqil dövlət kimi yaşayırıq. Doğrudur, bu səkkiz il ağır, çətin dövr olub-
dur. 1996-cı ildən biz ictimai-siyasi sabitlik yaratdıq, insanlara rahatlıq verdik. Görürsünüz, rahat yaşayırsınız, işlə-
yirsiniz. 
Doğrudur, kasıbçılıq, yoxsulluq da var, çox şeylər çatmır. Ancaq rahat yaşayırsınız. Daha Gəncədə, təkcə 
Gəncədə deyil, Bakıda da, Azərbaycanın hər yerində avtomat oynadanlar, cinayətkar dəstələr yoxdur. Gecə 
evinizdə rahat yatırsınız. Axşamlar Gəncənin gözəl küçələrində istirahət etmək imkanınız var, çayxanada oturub 
çay içmək imkanınız var, bəzilərinin isə gedib restoranlarda yemək imkanı var. Bunlar hamısı bizim əldə etdiyimiz 
ictimai-siyasi sabitliyin nəticəsidir. 
Bunun arxasınca isə biz, təbiidir ki, Azərbaycanı Ermənistanın təcavüzündən xilas etməliyik. Nə yolla olur-
olsun, bunu da edəcəyik və buna da nail olacağıq. Təbiidir ki, mənim həmişə tutduğum yol sülh yoludur. Buna 
sülh yolu ilə nail olacağıq. Ancaq məni sevindirən nə oldu? Çıxış edənlər dedi: nə vaxt istəsəniz, biz yenə də 
sizin əsgərinizik! Bu cür mənəviyyatınıza, bu cür fikirlərinizə görə çox sağ olun! 
Bu gün bizim güclü, Vətənimizi, millətimizi, torpağımızı, müstəqil Azərbaycanı qorumağa qadir olan 
ordumuz var. Eyni zamanda sizin kimi vətənpərvər gənclərimiz, vətəndaşlarımız var. Ona görə bizim üçün 
qorxu yoxdur. Biz məsələni sülh yolu ilə həll edəcəyik və Azərbaycanın ərazi bütövlüyü təmin olunacaqdır. 
Buna arxayın ola bilərsiniz. 
Azərbaycan müstəqil dövlət kimi yaşayır. Azərbaycanda demokratik proseslər gedir. Azərbaycanda insanlar 
azaddır, sərbəstdir. Azərbaycan bazar iqtisadiyyatı yolu ilə gedir, özəlləşdirmə, torpaq islahatı öz nəticələrini 
verir. İqtisadiyyatımız 1996-cı ildən inkişaf dövrü keçirir. Yaxın illərdə Azərbaycan vətəndaşlarının hamısının 
rifah halının yaxşılaşmasını təmin edəcəyik. Buna əmin ola bilərsiniz. 
Sizə bir daha cansağlığı arzu edir və sizinlə bu görüşümdən çox məmnun olduğumu bildirmək istəyirəm. Sağ 
olun. 
143 
 
 
GƏNCƏ ŞƏHƏRİ SAKİNLƏRİ QARŞISINDA NİTQ 
 
24 may 2000-ci il 
 
Əziz gəncəlilər! 
Əziz bacılar, qardaşlar! 
Əziz dostlar! 
İki gündür ki, mən Gəncə şəhərindəyəm, sizinlə bir yerdəyəm. Mən dünən Gəncə torpağına endim, sonra 
bir neçə saat Şəmkir rayonunda Yenikənd Su Elektrik Stansiyasının açılışı ilə əlaqədar olan mərasimdə iştirak 
etdim, Şəmkir Su Elektrik Stansiyasını ziyarət etdim. Ondan sonra Gəncəyə döndüm. «Büllur» zavodunda 
oldum, Gəncədə gecələdim və bu gün səhərdən yenə də sənaye müəssisələrindəyik. Gil-Torpaq İstehsalat 
Birliyində olmuşuq, «Cihaz» İstehsalat Birliyində olmuşuq, hərbi hissədə olmuşuq və ən əsas odur ki, dahi 
Nizami Gəncəvinin məqbərəsini ziyarət etmişəm. 
Bu iki gün müddətində mənim sizinlə – Gəncənin sakinləri ilə hədsiz görüşlərim olubdur. Hər dəfə 
görüşərkən ürəyimdə olan sözləri demişəm. Bu iki gündə mənim burada – Gəncədə, Şəmkirdə dediyim sözləri 
yığsanız, bilmirəm, nə qədər olacaqdır. Ancaq ən əsası odur ki, buraya ayağım dəyəndən indiyə qədər Gəncənin 
sakinləri tərəfindən mənə olan böyük hörmətin, ehtiramın, sevginin və məhəbbətin şahidi olmuşam. 
Mən şəhərdə hərəkət edərkən bütün küçələrin sağında da, solunda da insanlar məni salamlayıblar. Mən də 
çox böyük məhəbbətlə onları salamlamışam. Bəlkə də mən bu gün Gəncə şəhərinin ahəngini bir az pozmuşam. 
Çünki hansı küçə ilə gedirdim, hara ilə gedirdim – görürdüm insanlar var, kiçik uşaqlardan başlamış 
ağsaqqallara qədər. Mən bu məhəbbətə görə, bu sevgiyə görə çox həyəcanlanmışam və ona görə də sizin 
hamınızı səmimi-qəlbdən salamlayaraq, mənə göstərilən bu qonaqpərvərliyə görə, mənə göstərilən bu xoş 
münasibətə görə, mənə göstərilən bu məhəbbətə görə sizə, bütün gəncəlilərə bir daha, bir daha təşəkkür edirəm.  
Hər dəfə Gəncəyə gəlişim, ziyarətim məni sevindirib, məndə ruh yüksəkliyi əmələ gətirib və Gəncədə mən 
həmişə xoş əhval-ruhiyyə, çox böyük qonaqpərvərlik görmüşəm. Mən birinci dəfə deyil ki, Gəncəyə gəlmişəm. 
50-ci illərdə də, 60-cı illərdə də və xüsusən 1969-cu ildən sonra Azərbaycana rəhbərlik etdiyim zamanlarda da 
Gəncəyə gəlmişəm. Gənc vaxtlarımda da Gəncədə olmuşam. Gəncə sizin üçün sevimli bir şəhər olduğu kimi, 
mənim üçün də sevimli bir şəhərdir. Çünki Gəncə böyük mədəniyyət mərkəzidir və Azərbaycan mədəniyyətinin 
qədim tarixini dünyaya nümayiş etdirən bir şəhərdir. 
Biz bu yaxınlarda «Kitabi-Dədə Qorqud» dastanının 1300 illik yubileyini böyük ruh yüksəkliyi ilə, türkdilli 
dövlətlərin başçılarının iştirakı ilə bir çox qitələrdən gəlmiş qonaqlarla birlikdə təntənəli keçirdik. Bu həqiqətən 
Azərbaycan xalqının 1300 illik tarixini, yəni yazılı kitab tarixini bütün dünyaya nümayiş etdirdi və göstərdi ki, 
Azərbaycan xalqı qədim xalqdır, Azərbaycan xalqı qədim, zəngin mədəniyyətə malik olan xalqdır. Azərbaycan 
xalqı dünya mədəniyyətinə çox dəyərli töhfələr vermiş və Azərbaycan xalqının mədəniyyəti, ədəbiyyatı 
dünyanın bir çox ölkələrinə öz təsirini göstərmişdir. 
Bu sırada Nizami Gəncəvi bizim zəngin mədəniyyətimizin tarixinin parlaq nümunəsidir. Nizami Gəncəvi bu 
torpaqda yaşayıb, bu torpaqda öz dahiliyini göstərib, bu torpaqda öz ölməz əsərlərini yaradıbdır. Elə bir buna 
görə – Nizami Gəncəviyə görə Gəncə şəhəri böyük şöhrətə malik olan şəhərdir və böyük hörmətə malik olan 
şəhərdir. Ona görə də mən həmişə Gəncəyə gələrkən Nizami yurduna gəlirəm, Nizami şəhərinə gəlirəm və bu 
məni bir vətənpərvər azərbaycanlı kimi həmişə sevindirir. 
Ancaq Gəncə təkcə Nizami Gəncəvi ilə məşhur deyil. Gəncə Azərbaycan xalqının çox böyük, dahi 
şəxsiyyətləri ilə məşhurdur. Onları siz yaxşı bilirsiniz. Vaxt alıb o barədə geniş danışmağa ehtiyac duymuram. 
Amma Gəncə Azərbaycanda ilk dəfə 1918-ci ildə dövlət müstəqilliyini elan etmiş xalq cümhuriyyətinin ilk 
yerləşdiyi şəhər olubdur. Biz Azərbaycanın dövlət müstəqilliyi bayramının ərəfəsindəyik. 28 may Azərbaycanın 
istiqlaliyyət günüdür, Respublika günüdür. 1918-ci ildə bu gün Azərbaycanın mütəfəkkir insanları, vətənpərvər 
insanları Tiflisdə Azərbaycanın dövlət müstəqilliyini elan ediblər və Azərbaycan dünyaya bir müstəqil dövlət 
kimi bəyan olunubdur. Ancaq o vaxt Bakı düşmən işğalı altında olduğuna görə, onlar Bakıya gedə bilməyib, 
gəlib Gəncədə yerləşiblər, Gəncədə öz fəaliyyətlərini həyata keçiriblər. May ayından sentyabr ayına qədər 
müstəqil Azərbaycan dövlətinin–xalq cümhuriyyətinin birinci paytaxtı Gəncə olubdur. 
Bilirsiniz ki, həmin xalq cümhuriyyətinin yaranmasında çox dəyərli fəaliyyət göstərmiş və xalq 
cümhuriyyətinin yaratdığı ilk hökumətin üzvlərinin bir neçəsi məhz gəncəlilər olubdur, Gəncə torpağında 
doğulmuş, yaşamış və Azərbaycanın müstəqilliyi uğrunda çalışmış insanlar olubdur. 
Gəncənin çox zəngin tarixi var. Ancaq XX əsrdə Gəncə böyüyüb, inkişaf edib, böyük və gözəl bir şəhərə 
çevrilibdir. Biz indi danışırdıq–Gəncədə böyük sənaye müəssisələri yaranıbdır, onlar insanlara iş yeri açıbdır. 
Ancaq indi keçid dövründə onların bəziləri işləmir, iqtisadiyyatda çətinliklər var. Biz indi müşavirə zamanı bu 
məsələlərə baxdıq. Mən özümlə buraya bir neçə nazir də gətirmişəm və onlar burada hesabat verdilər, Gəncənin 
bəzi problemlərinin həll olunması barəsində, öz vəzifələri haqqında məlumat verdilər. Birinci növbədə, mənim 
144 
 
məqsədim ondan ibarətdir ki, gələn payız – qış mövsümündə Gəncə şəhərinin elektrik enerjisi ilə fasiləsiz təchiz 
olunmasını təmin edim. 
Dünən biz Şəmkir rayonunda, Kür çayının üzərində tikdiyimiz Yenikənd Su Elektrik Stansiyasının açılışını 
bayram etdik. Bilirsiniz, mən Yenikənd Su Elektrik Stansiyasının tikilməsi haqqında hələ 1979-cu ildə qərar 
vermişdim. Sonra onun tikintisinə başlanmışdı. Ancaq sonrakı illərdə tikinti dayanmışdı. 1994-cü ildən 
başlayaraq mən bu tikintini yenidən aparmaqla məşğul oldum. Vəsaitimiz olmadığına görə Avropa 
Yenidənqurma və İnkişaf Bankına müraciət etdim. 53 milyon dollar kredit aldıq və o kreditin vasitəsilə su 
elektrik stansiyası tikildi. 
Mən dünən böyük fərəh hissi keçirdim. Çox gözəl, müasir texnologiyaya uyğun su elektrik stansiyası 
yaratmışıq. İndi o, 112 meqavat elektrik enerjisi verir. Amma bu yaxın vaxtlarda, bir neçə aya bir blokun da – 
dördüncü blokun da işə düşməsi təmin olunacaq, stansiya 150 meqavat elektrik enerjisi istehsal edəcəkdir. Bilin 
ki, Yenikənd Su Elektrik Stansiyasında istehsal olunan bütün elektrik enerjisi Gəncəyə verilir və Gəncəyə 
veriləcəkdir. Ancaq bununla sizin tələbatınızın hamısı ödənmir. 
Bu gün «Azərenerji» Səhmdar Cəmiyyətinin prezidenti İmanov məlumat verdi ki, vaxtilə Gəncəyə cəmi 160 
meqavat elektrik enerjisi verilirdi. Bu həm sənayenin, həm də bütün insanların məişət tələblərini ödəyirdi. 
Amma indi 260, bəlkə ondan da çox elektrik enerjisi lazımdır ki, Gəncənin tələbatını ödəsin. Nə üçün belə 
olubdur? Bir tərəfdən sənaye müəssisələri işləmir, demək, onlar əvvəlki qədər elektrik enerjisindən istifadə 
etmir. Amma eyni zamanda, elektrik enerjisinə tələbat artıbdır. Çünki sizin hər biriniz evinizdə müxtəlif 
qurğular qurmusunuz, payız – qış vaxtı mənzilinizdə istiliyi təmin edirsiniz, isti su əldə edirsiniz. Bunlar da 
hamısı elektrik enerjisi vasitəsilə olur. Beləliklə, tələbatınız artır. Mənə söz verdilər ki, sizin bu artan tələbatınız 
oktyabr ayında tamamilə təmin olunacaqdır. Ancaq mən sizdən xahiş edirəm – daha dayanın, tələbatınızı 
artırmayın. Çünki onda siz bizim üçün daha da böyük çətinliklər yaradacaqsınız. 
Doğrudur, biz yeni elektrik stansiyaları yaratmağa çalışırıq. 
Məsələn, Kür çayının üzərində layihəsi vaxtilə – 70-ci illərdə hazırlanmış Tovuz Su Elektrik Stansiyası 
tikilməlidir. O, 360, ya 380 meqavat elektrik enerjisi verəcəkdir. Ancaq onun tikilməsi üçün 200 milyon dollar 
vəsait lazımdır. İndi bizim bu vəsaitimiz yoxdur. Gərək kredit axtaraq, kredit götürək, ondan sonra onun 
tikilməsinə başlayaq. İndiki dövrdə, bilirsiniz, bizim qarşımızda çox çətinliklər var. Ancaq bir şeyi bilməlisiniz: 
əgər 70-ci illərdə Azərbaycanın elektrik enerjisi ilə təmin olunması haqqında geniş bir proqram yaratmasaydıq 
və o proqramı həyata keçirməsəydik, indi Azərbaycan elektrik enerjisinə olan tələbatının heç 30 faizini də ödəyə 
bilməzdi. Məhz o illərdə biz irəliyə baxırdıq, düşünürdük ki, Azərbaycanın elektrik enerjisindən asılısızlığını təmin 
etmək lazımdır. Baxmayaraq ki, o illərdə SSRİ-nin vahid elektrik enerjisi sistemi var idi, harada istehsal 
olunmasına baxmayaraq, SSRİ-nin hər yerinə istənilən qədər elektrik enerjisi verilirdi. Ancaq biz onunla rahat 
olmadıq. Biz özümüz Azərbaycanda böyük elektrik stansiyaları yaratdıq. Mingəçevirdə əlavə 8 elektrik stansiyası 
yaratdıq. Onların hər biri 350 meqavat elektrik enerjisi verir. Əgər biz onları yaratmasaydıq, başqa tədbirləri 
görməsəydik və o vaxt Kür çayı üzərində Şəmkir Su Elektrik Stansiyasını yaratmasaydıq, indi biz elektrik 
enerjisindən asılı olacaqdıq: haradan alaq, kimdən alaq, bizə bu elektrik enerjisini kim verəcək? Verən də onun pa-
rasını istəyir, haqqını istəyir. Buna da bizim imkanımız yoxdur. 
Mən bu gün çox xoşbəxtəm, böyük fərəh hissi keçirirəm ki, o illərdə Azərbaycanın bu günü, müstəqilliyi 
haqqında düşünmüşəm və Azərbaycanın elektrik enerjisindən asılısızlığını təmin etmək üçün böyük bir proqram 
tərtib edib onun həyata keçirilməsinə nail olmuşam. Ona görə də indi biz Azərbaycanı elektrik enerjisi ilə 
tamamilə təmin etmək iqtidarındayıq. 
Xatirinizdədir, 70-ci illərdə biz Azərbaycanın hər yerini qazla təmin etdik. Ən ucqar kəndlər qazla təmin 
olundu, dağ kəndləri də qazla təmin olundu. Çünki o vaxt Azərbaycan özü ildə 16 milyard kubmetr qaz hasil 
edirdi. Biz 2 milyard kubmetr də Rusiyadan alırdıq və Azərbaycanda sürətlə qazlaşdırma prosesi həyata 
keçirdik. Biləsiniz ki, biz o vaxtlar bütün Azərbaycan ərazisini qazla təmin etmək üçün yerin altına nə qədər qaz 
boruları düzdük. Ancaq indi Azərbaycan ildə cəmi 6 milyard kubmetr qaz hasil edir, tələbat ödənmir. Gəncə ta-
mam qazlaşdırılmışdı. Ancaq bu, sonrakı illərdə dayandırıldı. Biz 1996-cı ildən başlayaraq, 1997–1998-ci illər-
dən başlayaraq Gəncənin qazla təmin edilməsi ilə məşğul oluruq. 
«Azəriqaz» Səhmdar Cəmiyyətinin prezidenti də buradadır. Mən bu gün onu da dinlədim. O mənə dedi ki, 
şəhərdə 15 min abonent qazla təmin olunur və payıza qədər daha 10 min abonent qazla təmin ediləcəkdir. Beləliklə, 
Gəncənin böyük bir hissəsini qazla təmin edirik və edəcəyik. Ancaq bu da kafi deyil. 
Bilirsiniz ki, biz dünyanın böyük neft şirkətləri ilə müqavilələr imzalamışıq. İndi o müqavilələr həyata 
keçirilir. Bir tərəfdən, bir neçə ildən sonra biz o müqavilələrdən böyük gəlir əldə edəcəyik, ikinci tərəfdən də, 7–
8 ay bundan öncə o müqavilələrdən birini həyata keçirərək, Azərbaycanın Xəzər dənizindəki sektorunda böyük 
qaz yatağı – «Şahdəniz» yatağını aşkar etmişik. Oradan hasil olan qazla biz nəinki Azərbaycanı təmin edəcək, 
hətta onu dünya bazarına çıxarmağa imkanımız olacaqdır. Amma bunun üçün də üç-dörd il vaxt lazımdır. 
Beləliklə, bilirsiniz, bu problemləri biz aybaay, günbəgün, ilbəil həll edirik və həll edəcəyik. Azərbaycan 
dövlətinin apardığı iqtisadi siyasət, Azərbaycan dövlətinin yeni neft strategiyası və qarşıdan gələn illərdə ondan 
145 
 
alacağımız gəlirlər Azərbaycan iqtisadiyyatının inkişafını təmin edəcək və Azərbaycan vətəndaşlarının rifah 
halını yaxşılaşdıracaqdır. 
Bir bu deyil. Biz geniş miqyasda islahatlar həyata keçiririk. Torpaq islahatı həyata keçirildi və onun 
nəticəsində indi Azərbaycanda ərzaq problemi yoxdur. Xatirinizdədir, vaxtilə – 70-ci illərdə, elə mən 
Azərbaycanda işləyən zaman mağazalarda əti bəzi yerlərdə talonla verirdilər. Onlar xatirinizdədir. Ət çatışmırdı, 
dövlət bunu təmin edə bilmirdi. Çünki Azərbaycan belə ixtisaslaşmışdı ki, o, heyvandarlıqla o qədər məşğul 
olmurdu, pambıqçılıqla, üzümçülüklə məşğul olurdu. Ət, yağ məhsullarını biz Rusiyadan, Ukraynadan alırdıq. 
Onlar da ilbəil bunu azaldırdılar. Ona görə biz əhalinin tələbatını ödəyə bilmirdik.  
Amma indi torpaq islahatı keçirdik, torpağı kəndlilərə payladıq. Onlar torpaqdan öz bildikləri kimi, səmərəli 
istifadə edirlər: buğda da istehsal edirlər, meyvə də istehsal edirlər, tərəvəz də istehsal edirlər və heyvandarlıq 
məhsulları bir neçə dəfə artıbdır. Ona görə indi bazarlarda ət problemi yoxdur. Bakıda bazarda indi hara baxsan 
ətdir, hara baxsan ərzaq məhsullarıdır. Bunlar hamısı Azərbaycanda istehsal olunur. Yəni bu bizim həyata 
keçirdiyimiz torpaq islahatının çox gözəl nəticəsidir. 
Amma torpaq islahatı bizim ümumi islahatlarımızın bir hissəsidir. Digər hissəsi isə dövlətə mənsub olan 
başqa sahələri özəlləşdirməkdən ibarətdir.  
Kiçik və orta özəlləşdirmə həyata keçirilibdir. Burada məlumat verdilər – Gəncədə də ticarət özəlləşdirilib, 
çörək təminatı özəlləşdirilibdir və çörək problemi yoxdur. Mən Azərbaycan prezidenti kimi, 1993–1994-cü 
illərdə, hətta 1995-ci ildə gündə bir neçə saat çalışırdım ki, əhalini çörəklə necə təmin edək. Amma indi bu 
vəzifə mənim üzərimdən götürülübdür. Ərzaq məsələsi mənim üzərimdən götürülübdür. Çünki özəl sektor artıq 
bunu təmin edir: həm çörək, həm başqa ərzaq məhsulları, xüsusən ət, yağ, süd məhsulları. 
Demək, bu yol düz yoldur. Biz bu yol ilə gedirik və gedəcəyik. Ona görə də biz özəlləşdirmənin artıq ikinci 
mərhələsini başlayırıq. Bu barədə Milli Məclis qanun qəbul edibdir. Biz yaxın vaxtlarda dövlət proqramını elan 
edəcəyik. Mən fərman verəcəyəm və özəlləşdirmə geniş miqyasda həyata keçiriləcəkdir. Bu sahədə Gəncədə də 
böyük işlər görüləcəkdir. Mən bu gün burada dövlət əmlakı nazirinin məlumatını dinlədim. Bir neçə yaxşı təklif 
var, onları həyata keçirmək lazımdır. Bu təkliflərin həyata keçirilməsi Gəncənin həm inkişafının təmin 
edilməsinə, həm şəhərin sosial problemlərinin həllinə, həm də insanların rifah halının yaxşılaşdırılmasına kömək 
göstərəcəkdir. 
Ölkəmizin iqtisadiyyatının inkişafı nəticəsində biz dövlət büdcəsindən maliyyələşən işçilərin maaşlarını, 
pensiyalarını vaxtlı-vaxtında ödəyirik. Bu gün mənə məlumat verdilər ki, Gəncədə may ayının maaşları, 
pensiyaları verilibdir. Bilin, bu da asan məsələ deyil. Keçmiş Sovet İttifaqına mənsub olan respublikaların, 
qonşu ölkələrin bir çoxunda dövlət büdcəsindən maliyyələşdirilən vətəndaşlar maaşlarını 4–5 ay, pensiyalarını 
5–6 ay ərzində ala bilmirlər. Amma biz bunu təmin edirik. Nəyə görə təmin edə bilirik? Çünki biz düzgün 
iqtisadi siyasət aparırıq. Bunun da nəticəsində Azərbaycanın dövlət büdcəsinin gəlir hissəsi təmin olunur və əldə 
edilən gəlirlər hesabına maaşları, pensiyaları vaxtlı-vaxtında ödəyirik. 
Bir sözlə, Azərbaycan keçid dövrünü yaşayır. Qarşımızda çoxlu vəzifələr var. Ancaq bu vəzifələri yerinə 
yetirmək üçün böyük imkanlarımız da, ən əsası odur ki, vətəndaşlarımızda böyük ruh yüksəkliyi və nikbinlik 
vardır. Mən bu nikbinliyi tam əsaslı hesab edirəm və biz bu nikbinliklə Azərbaycanın həm müstəqilliyini 
qoruyub saxlayacağıq, həm də onun iqtisadiyyatını daim inkişaf etdirəcəyik. Beləliklə də, insanların rifah halı 
yaxşılaşacaqdır.  
Ancaq bunun üçün ən əsas şərt ondan ibarətdir ki, biz Azərbaycanda ictimai-siyasi vəziyyəti 
sabitləşdirmişik. Mən 1993-cü il iyunun 13-də Gəncə şəhərinə gəlmişdim. Yadınızdadır ki, Gəncə nə vəziyyətdə 
idi, küçəyə çıxmaq mümkün deyildi. Mən buraya gəldim. Gəncəni işğal etmiş Surət Hüseynovun hərbi hissələri 
şəhərin hər yerini tutmuşdu. 
Bilirsiniz ki, iyunun 4-də Gəncədə vətəndaş müharibəsi olmuşdu, qan tökülmüşdü, çoxsaylı insanlar həlak 
olmuşdu. Azərbaycanda dövlət böhranı yaranmışdı. Azərbaycanın o vaxtkı iqtidarı dövləti idarə edə bilmirdi. 
Ona görə də Azərbaycanın bir çox ziyalıları, ağsaqqalları mənə–onda mən Naxçıvanda yaşayırdım – müraciət 
etdilər və məni Bakıya dəvət etdilər. Təkcə onlar yox, o vaxt iqtidarda olanlar da vəziyyətin çıxılmaz olduğunu 
görərək mənə müraciət etdilər və çox xahiş etdilər ki, mən Bakıya gəlim. Mənimlə dörd gün danışıqlar aparıldı. 
Mən gəlmək istəmirdim. 
İyunun 9-da Bakıya gəldim. Vəziyyət həddindən artıq çətin idi. Azərbaycanın daxilində silahlı dəstələr 
hakimiyyət uğrunda bir-biri ilə vuruşurdu. İqtidar artıq öz hakimiyyətini saxlaya bilmirdi. Bu imkandan istifadə 
edən Ermənistan silahlı qüvvələri Azərbaycanın torpaqlarını ardıcıl surətdə işğal edirdi. 
Belə bir vəziyyətdə hər tərəfdən müraciət olundu ki, mən Azərbaycanın bu vəziyyətdən çıxması üçün öz 
xidmətlərimi göstərim. Ancaq mən vəziyyəti qiymətləndirəndən sonra dedim ki, əgər Gəncəyə getməsəm, 
münaqişənin başlandığı həmin yerdə olmasam, orada insanlarla görüşməsəm bu vəzifəni üzərimə götürə 
bilmərəm. 
İyunun 13-də mən Gəncəyə gəldim. Biz birbaşa qonaq evinə gəldik. Qonaq evini dörd tərəfdən mühasirəyə 
almış Surət Hüseynovun ordu hissələri bizi içəri buraxdılar, amma eşiyə buraxmırdılar. Biz orada gecə səhərə 
qədər danışıqlar apardıq. İndi olan-olub, keçən-keçib, danışmalıyam. Arxamda Surətin avtomatı kürəyimə tutmuş 
146 
 
iki banditi dayanmışdı. Yəni mən danışıq aparırdım, onlar da mənim arxamda dayanmışdılar, avtomatı da mənim 
kürəyimə dirəmişdilər. İndi görün, mən hansı bir şəraitdə danışıq aparmışam. Onlar avtomatı hər dəqiqə hərəkətə 
gətirə bilərdilər və mən həmin gecə məhv ola bilərdim. 
Mən gecə səhərə qədər danışıqlar apardım. Xahiş etdim ki, şəhərə çıxıb insanlarla görüşmək istəyirəm. 
Amma mənə imkan vermədilər. Dedilər ki, şəhərdə vəziyyət çox təhlükəlidir, ona görə də biz Sizin həyatınızın 
təhlükəsizliyini təmin edə bilmərik. Dedim ki, onda məni döyüş yerlərinə – harada ki, qan tökülüb, dağıdılıb – 
aparın. Məni oraya da aparmaq istəmirdilər. Amma mən oraya gəldim. Həmin yeri 10–15 dəqiqə idi ki, 
müşahidə edirdim, bir də gördüm o tərəfdən, bu tərəfdən atəş açıldı. Bilmədim ki, hara və kimə atəş açırlar. 
Dedilər ki, vəziyyət gərginləşibdir, artıq Siz burada qala bilməzsiniz. Mən onsuz da işimi qurtarmışdım, Bakıya 
dönməli idim. Amma mən həmin atəş açılan yerdən ağır bir şəraitdə çıxdım və Bakıya döndüm. 
Bizim müxbirimiz Elmira Axundova gərək ki, bizimlə bərabər buraya gəlibdir. O vaxt Gəncəyə gələndə 
məni çoxlu jurnalist müşayiət edirdi, onlardan biri də Elmira Axundova idi. O zaman nə qədər dəhşətli bir 
vəziyyət idi!  
Yəni mən xeyirxah işlərdən ötrü Gəncəyə çox gəlmişəm. 1993-cü ilin iyun ayında da Azərbaycanı ağır 
vəziyyətdən çıxarmaq üçün şəxsi həyatımı təhlükə altında qoyaraq buraya gəlmişdim. O vaxt mən burada 
danışıqlar apardım, Bakıya döndüm. Bakıya gedərkən yolda bizim qarşımızı iki dəfə kəsdilər. Bizi şəhərə 
buraxmaq istəmirdilər. Mən birtəhər gedib Bakıya çatdım. Belə bir ağır vəziyyətdə mən Azərbaycana rəhbərlik 
etmək vəzifəsini öz üzərimə götürdüm. 
Ağır vəziyyət təkcə Gəncədə yaranmamışdı. O vaxt qanunsuz silahlı dəstələr Azərbaycanın rayonlarının 
əksəriyyətini əllərinə keçirmişdilər. İqtidarda olan Xalq Cəbhəsi tərəfindən təyin olunmuş icra hakimiyyəti 
başçıları Surət Hüseynovun dəstələri gələn kimi qaçmışdılar. Bax, ölkə belə bir ağır vəziyyətdə idi. 
Bəli, biz sizinlə birlikdə belə bir ağır dövr yaşadıq. 1993-cü il, 1994-cü il, 1995-ci il hadisələri yadınıza 
gəlir. 1994-cü ilin oktyabr hadisələri – dövlət çevrilişinə cəhd də Gəncədən başlandı. 1995-ci ildə də dövlət 
çevrilişinə cəhd göstərildi. Biz bunların hamısının öhdəsindən gəldik, dövlət çevrilişinə cəhdlərin qarşısını ala 
bildik. Nə üçün ala bildik? 1994-cü ilin oktyabr ayında böyük silahlı dəstələr dövlət çevrilişinə cəhd göstərərkən 
mən–heç bir dəstəsi olmayan, heç bir ordusu olmayan insan–bu çevrilişə cəhdin qarşısını nə üçün ala bildim? Nə 
üçün? Çünki mənim arxamda xalq var idi, çünki mənim arxamda siz var idiniz. 
Mən televiziya ilə xalqa müraciət etdim. Prezident sarayının qarşısına gecə iki saat içərisində 500 min insan 
toplaşdı. Təkcə orada yox, Azərbaycanın bütün şəhərlərində–mən bilirəm, o cümlədən Gəncədə də–insanlar 
küçələrə çıxdılar, Azərbaycanın dövlətçiliyini və şəxsən Heydər Əliyevi müdafiə etməyə qalxdılar. Bax, mənim 
gücüm bundan ibarətdir. 
O vaxt xalqımızın, sizin mənə göstərdiyiniz etimada arxalanaraq Azərbaycanı ağır vəziyyətdən çıxarmışam. 
Ötən yeddi ildə ölkəmizdə möhkəm ictimai-siyasi sabitlik yaradaraq Azərbaycanın müstəqilliyini qoruyuruq, 
yaşadırıq və bundan sonra da sizinlə birlikdə, sizin gücünüzlə, dəstəyinizlə yaşadacağıq. 
Ölkəmizdə islahatları həyata keçirmək, keçid dövrünü ağrısız başa vurmaq, onun çətinliklərinin öhdəsindən 
gəlmək üçün birinci növbədə Azərbaycanda ictimai-siyasi sabitliyi təmin etmək lazımdır. Biz bunu yalnız 1995-
ci ildə həll edə bildik. Ölkəmiz 1993-cü ildən 1995-ci ilə qədər ağır bir dövr yaşadı. Amma o vaxtdan indiyə 
qədər ölkəmizin hər yerində ictimai-siyasi sabitlik bərqərar olubdur – rahat yaşayırsınız, gəzirsiniz, qanunsuz 
silahlı dəstələr sizi incitmir, hüquqlarınıza toxuna bilmir. Gecə də, gündüz də – nə vaxt istəsəniz şəhərinizdə 
rahat gəzə bilirsiniz. Siz müstəqil Azərbaycanda, onun torpağında belə azad, sərbəst yaşayırsınız. Bu mənim 
üçün ən böyük xoşbəxtlik, ən böyük nailiyyətdir. 
Ancaq Azərbaycanda bu gün də belə sabitliyin olması bəzi xarici və daxili qüvvələri narahat edir. Onlar 
müxtəlif təxribatlar həyata keçirərək yenə də Azərbaycanı qarışdırmaq, dağıtmaq istəyirlər. Çünki Azərbaycanın 
çox zəngin təbii sərvətləri vardır, Azərbaycanın dünya miqyasında çox böyük coğrafi-siyasi, strateji mövqeyi 
vardır, Azərbaycanın böyük gələcəyi vardır. Ona görə də həm xarici, həm də daxili qüvvələr Azərbaycanda 
təxribat törətməyə cəhd göstərirlər. Biz onların qarşısını alırıq, bundan sonra da alacağıq. 
Mən bəyan edirəm ki, heç bir qüvvə Azərbaycanda yaranmış ictimai-siyasi sabitliyi poza bilməz. Əgər 
kimsə bu işə cəhd etsə, biz onların cavabını sizinlə birlikdə verəcəyik. 
Ölkəmizdə ictimai-siyasi sabitliyin təmin olunmasında 1994-cü ildə Ermənistan–Azərbaycan münaqişəsində 
atəşkəs yaranmasının da böyük əhəmiyyəti vardır. 
Bildiyiniz kimi, 1988-ci ildə Ermənistan Azərbaycana təcavüz etdi, münaqişə, müharibə başladı. 
Azərbaycan torpaqlarının bir qismi müxtəlif səbəblərdən işğal olundu. İşğal edilmiş ərazilərdən bir milyondan 
çox vətəndaşımız qaçqın, didərgin düşübdür, ağır vəziyyətdə yaşayır. Gəncədə, şəhərin ətrafında da xeyli qaçqın 
və köçkün yaşayır. 
1994-cü ildə müharibədə atəşin dayandırılması bu münaqişənin sülh yolu ilə həll olunması üçün danışıqlar 
aparılmasına, respublikamızda ictimai-siyasi sabitliyi təmin etmək və ölkəmizin iqtisadiyyatını inkişaf etdirmək 
üçün lazımi tədbirlər görülməsinə şərait yaratdı. 
Biz bu gün də atəşkəsi qoruyub saxlayırıq və saxlayacağıq. Ona görə ki, münaqişəni sülh yolu ilə həll etmək 
istəyirik, danışıqlar aparırıq. Hesab edirəm ki, bu danışıqlar öz nəticəsini verəcəkdir. Azərbaycanın işğal olunmuş 
147 
 
torpaqları sülh yolu ilə, danışıqlar vasitəsilə azad ediləcək, ölkəmizin ərazi bütövlüyü təmin olunacaq, yerindən-
yurdundan didərgin düşmüş insanlar öz elinə-obasına qayıdacaqlar. 
Bir müstəqil dövlət kimi, Azərbaycan demokratiya yolu ilə gedir. Demokratiya yolu bizim strateji 
yolumuzdur. Biz Azərbaycanda hüquqi, demokratik, dünyəvi dövlət quruculuğu prosesi aparırıq. Azərbaycanda 
demokratiyanın bir çox prinsipləri bərqərar olunubdur. 1995-ci ildə Azərbaycanın ilk Konstitusiyası qəbul 
edilibdir. Azərbaycanda demokratiyanı təmin etmək üçün bir çox islahatlar həyata keçirilib və bundan sonra da 
keçiriləcəkdir. 
Bizim məqsədimiz Azərbaycanı bir müstəqil dövlət kimi yaşatmaq, inkişaf etdirmək, dünya dövlətləri 
içərisində güclü, iqtisadi cəhətdən inkişaf etmiş bir dövlətə çevirməkdir. Bizim məqsədimiz Azərbaycanı tam 
demokratik dövlət etməkdən, demokratiya yolu ilə irəliləməkdən və ölkəmizdə hər bir vətəndaşın hüquqlarını 
qorumaqdan, azadlığını təmin etməkdən ibarətdir. Bizim məqsədimiz Azərbaycanı bazar iqtisadiyyatı yolu ilə 
aparmaqdan, ölkəmizdə iqtisadi islahatlar həyata keçirməkdən ibarətdir. Bizim məqsədimiz Dünya Birliyində 
Azərbaycanın özünəməxsus yer tutmasını təmin etməkdən, ölkəmizin iqtisadiyyatını dünya iqtisadiyyatı ilə sıx 
birləşdirməkdən, inteqrasiya etməkdən və bunların nəticəsində Azərbaycanı xoşbəxt, inkişaf etmiş bir dövlətə, 
ölkəyə çevirməkdən ibarətdir. Bunlar bizim məqsədimizdir və apardığımız işlər də məhz bu məqsədə 
yönəldilibdir. Mən bu gün bəyan edirəm ki, biz sizinlə birlikdə – hamımız bu məqsədə nail olacağıq. 
Əziz dostlar, dedim ki, mən həmişə xalqın dəstəyinə arxalanaraq, bu cür cəsarətli siyasət aparıram. 
Gəncəlilərin də dəstəyi mənə həmişə ilham, ruh veribdir. Gəncə mənim üçün əziz şəhərdir. Gəncəlilər mənim üçün 
əziz insanlardır. Mən təşəkkür edirəm ki, 1993-cü ilin o ağır dövründə siz cəsarət, vətəndaşlıq keyfiyyətlərinizi 
göstərdiniz və Azərbaycan prezidentinin ətrafında sıx birləşdiniz. Biz o böhranlı dövrü yaşadıq. 
Mən sizə ona görə təşəkkür edirəm ki, 1994-cü ilin oktyabr hadisələrində Gəncə əhalisi Azərbaycan 
prezidentini dəstəklədi və biz o hərbi çevrilişə cəhdin qarşısını ala bildik. Mən sizə ona görə təşəkkür edirəm ki, 
1995-ci ilin mart ayında Bakıda dövlət çevrilişinə cəhd göstərilərkən gəncəlilər Azərbaycan prezidentini, 
dövlətçiliyini yenə də dəstəklədilər. Mən sizin dəstəyinizi bu gün də hiss edirəm və bütün bunlara görə təşəkkür 
edirəm. Əmin olduğumu bildirirəm ki, siz daim Azərbaycan dövlətçiliyinin keşiyində dayanacaqsınız, ölkəmizin 
müstəqilliyini qorumaq üçün əlinizdən gələni edəcəksiniz və Azərbaycan prezidentini – məni indiyə qədər 
olduğu kimi dəstəkləyəcəksiniz. 
Mən sizə və sizin simanızda bütün gəncəli bacı-qardaşlarıma, dostlarıma cansağlığı, səadət, yeni-yeni 
uğurlar arzulayıram. Sağ olun, salamat qalın. 
148 
 
 
GƏNCƏ «CİHAZ» İSTEHSALAT BİRLİYİNİN  
İSTEHSAL PROSESİ İLƏ  
TANIŞLIQDA SÖHBƏT 
 
24 may 2000-ci il 
 
H e y d ə r   Ə l i y e v: Birliyin bütün əməkçilərini səmimi-qəlbdən salamlayıram. Sizin hamınıza 
ürəkdən minnətdarlığımı bildirirəm. 
F a i q  Y e l i s u y s k i («Cihaz» İstehsalat Birliyinin baş direktoru): Möhtərəm cənab Prezident, Sizin 
diqqət və qayğınız  nəticəsində hazırda zavodda fərdi sektorlarda–mənzillərdə, bağ evlərində, həmçinin su 
təchizatı, komunal təsərrüfatı sistemlərində, sənaye müəssisələrində su sərfinin kommersiya qeydiyyatının 
aparılması üçün nəzərdə tutulan müxtəlif növ soyuq və isti su sayğacları istehsal olunur. Dünyanın bir neçə 
ölkəsinə ixrac olunan bu məhsula tələbatı ödəmək üçün lazımi işlər görülür, Özbəkistana və digər ölkələrə say-
ğaclar göndərilməsi üçün müqavilələr bağlanır.  
H e y d ə r  Ə l i y e v: Azərbaycanda buna tələbat yoxdur? 
F a i q   Y e l i s u y s k i: Cənab Prezident, var. Abşeron Regional Səhmdar Su Cəmiyyəti ilə ümumi 
məbləği bir milyard manatlıq müqavilə imzalanmışdır. Özü də bu cihazlar çox yüksək keyfiyyətlidir və Avropa 
standartlarına uyğunlaşdırılıbdır.  
H e y d ə r   Ə l i y e v: Bunu tətbiq etmək lazımdır. Bundan hər evə qoymaq lazımdır. İnsanlar o qədər su 
işlədirlər ki... 
F a i q  Y e l i s u y s k i: Cənab Prezident, Bakı şəhərindəki mənzillər üçün 600 min ədəd sayğac lazımdır, 
bütün respublikaya isə bir milyon ədəd lazımdır. Bunun perspektivi çox böyükdür və qiyməti 13 dollardır. 
Amma xaricdən gətirdikdə çox baha başa gəlir. Bizim sayğaclar isə ucuzdur. 
H e y d ə r  Ə l i y e v: Bunu siz 13 dollara buraxırsınız, amma satış qiyməti bir az artıq olur, eləmi? 
F a i q  Y e l i s u y s k i:  Xeyr, bunun maya dəyəri 11 dollardır. Biz bunun satış qiymətini 13 dollar etmişik. 
H e y d ə r  Ə l i y e v: Sizinki xaricdən gətiriləndən keyfiyyətlidir?  
F a i q  Y e l i s u y s k i: Bəli. Həm də bunlar bizim suyumuza da uyğundur. Vaxtilə konstruktorlar yaxşı 
işləyiblər. 
Cənab Prezident, istehsalımız ilbəil artıbdır. 1965-ci ildə dörd, 1970-ci ildə 8, 1975-ci ildə 12, 1980-ci ildə 
18, 1985-ci ildə 22 ədəd istehsal olunubdur. Sonrakı illərdə inkişaf olmadı. 1995-ci ildən 38 ədəd, hazırda isə 40 
ədədə yaxın istehsal olunur. 
H e y d ə r   Ə l i y e v: «Ədəd» deyəndə nəyi nəzərdə tutursan? 
F a i q  Y e l i s u y s k i: Bir neçə növ. 
H e y d ə r  Ə l i y e v: Bu, ədəd deyil, bu növdür. Sən səhv edirsən. Ədəd budur, yəni bu, bir ədəddir. Başa 
düşürsən? Sən burda düz yazmamısan. Sən «ədəd» deyəndə mən təəccüblənirəm. Necə yəni dörd ədəd? Bu 
böyüklükdə zavod dörd ədəd? Yaxud da ki, indi, 2000-ci ildə 40 ədəd? 40 növ! 
F a i q  Y e l i s u y s k i: Düz deyirsiniz, cənab Prezident.  
H e y d ə r  Ə l i y e v (Rasim Daşdəmirova müraciətlə): Haradasan, bura gəl. Bunlar Azərbaycan dilini 
yaxşı bilmirlər. Bəs sən haradasan?  
R a s i m  D a ş d ə m i r o v (Gəncə Şəhər İcra Hakimiyyətinin başçısı): Cənab Prezident, ədədlə çeşidi səhv 
saldı. Yəqin ...  
H e y d ə r   Ə l i y e v: «Növ» deməlidir, amma bu deyir «ədəd». Mən durmuşam, məəttəl qalıram. Mən bu 
zavodla o illərdə məşğul olmuşam. 1975-ci ildə biz Azərbaycanda cihazqayırma sənayesinin inkişafı üçün 
böyük bir qərar qəbul etdik. Yəni bu bizim qərar deyildi, Sovet İttifaqı Kommunist Partiyasının və Nazirlər 
Sovetinin qərarı idi. O qərar əsasında biz Azərbaycanda bir çox cihazqayırma zavodları yaratdıq. Bu zavodun 
inkişaf etməsi də həmin SSRİ qərarının içində idi. Elədir?  
R a s i m  D a ş d ə m i r o v: Elədir. Bu sexi Sizin qərarınızla tikiblər. 
F a i q  Y e l i s u y s k i: Elədir, cənab Prezident. 
H e y d ə r  Ə l i y e v: Demək, sənin bir səhvini tutdum ki, sən növlə ədədi qarışdırırsan. 
F a i q  Y e l i s u y s k i: Düzdür, cənab Prezident. 
H e y d ə r  Ə l i y e v: Ona görə bunların hamısını poz. Bura yaz 40 növ, yaxud 40 çeşid, nə bilim, bəlkə 
bunlar başqa söz də deyə bilərlər. Amma de görüm, ədəd neçədir, neçə ədəd istehsal edirsiniz?  
    F a i q  Y e l i s u y s k i: 18 növ istehsal edirik.  
H e y d ə r  Ə l i y e v: Mən ümumi cəmini soruşuram. 
F a i q  Y e l i s u y s k i: Cənab Prezident, 10 min ədəd. 
H e y d ə r   Ə l i y e v: Görürsünüz, demək, 10 min ədəd istehsal edir – gərək mən bununla rus dilində 
danışam – gətirib burada «40 ədəd» yazıbdır. Sən də icra başçısı kimi, gəlib buranı yoxlamamısan ki, ay balam, siz 
burada səhv buraxıbsınız. 
149 
 
Azərbaycan dilini öyrənin. Mən dəfələrlə demişəm – Azərbaycan dilini öyrənin. Bu, bilmədiyinizin 
nəticəsidir. İşiniz yaxşıdır, amma sən məni təəccübləndirdin. Mən baxdım, baxdım, fikirləşdim – o tərəfə 
fikirləşirəm, bu tərəfə fikirləşirəm: sual verim, sual verməyim? Necə yəni «ədəd»? Axırda aydınlaşdı. Bu, 10 
min ədəd istehsal edir, amma «40 ədəd» deyir. Yaxşı... 
F a i q  Y e l i s u y s k i: Cənab Prezident, bunlar da sayğacın mexanizmləridir. Zavodda istehsal olunur. 
H e y d ə r  Ə l i y e v: Bunun hissələridir? 
F a i q  Y e l i s u y s k i: Bəli. 
H e y d ə r   Ə l i y e v: Demək, bu, şəxsi evlər üçündür?  
F a i q  Y e l i s u y s k i: Bəli, mənzillər üçündür. 
H e y d ə r   Ə l i y e v:  Bax, bunu hər biriniz alın, mənzilinizə qoyun, hesablasınlar ki, siz nə qədər su 
işlətmisiniz, pulunu da verin. Başa düşürsünüz – mən bunu bir neçə dəfə demişəm – Bakının su təchizatının təmin 
olunması üçün biz Dünya Bankından, Avropa Yenidənqurma və İnkişaf Bankından 90 milyon dollar kredit 
almışıq. Biz həmin kredit hesabına orada dəyişikliklər aparırıq. Həmin krediti qaytarmaq üçün isə şərt bundan 
ibarətdir ki, biz suyun təchizatını və keyfiyyətini yaxşılaşdıracağıq. Kürdən gələn su kəmərlərinin keyfiyyəti 
yaxşılaşacaq, nasos stansiyaları dəyişdiriləcəkdir. Abid Şərifov buradadır. O bu işlərlə məşğul olur və olacaqdır.  
Hər bir adam su pulu verməlidir. Yığılan su pullarından həmin kredit qaytarılmalıdır. Amma Azərbaycanda 
öyrəniblər – sudan, elektrik enerjisindən, qalan hər bir şeydən pulsuz istifadə edirlər və sonra da deyirlər ki, 
yaşayış pisdir. İndi heç bir ölkədə sudan pulsuz istifadə etmək olmaz.  
Bu işlə mən təkcə indi yox, 1970-ci illərdə də məşğul olurdum. Amma o vaxt bizim belə cihazlarımız yox 
idi. Yadımdadır, o vaxtlar, məsələn, suyu açıb işlədir – yaxşı, nə qədər işlədir, işlətsin – amma, tutaq ki, unitaz 
xarab olur, oradan su gecə də, gündüz də axır. Yoldaş Şərifov, elədirmi? Yəqin vaxtilə sənin də evində belə 
olubdur.  
Vaxtilə nə qədər su itirirdik. Əgər o dövrdə keçirdiyimiz müşavirələrdə mənim nitqlərimi, çıxışlarımı 
qəzetlərdən götürüb baxsanız, görərsiniz ki, o zaman mən su itkisinin qarşısının alınması üçün nə qədər tədbirlər 
görməyə çalışmışam. Necə deyərlər, canımı qoymuşam ki, Azərbaycanda suya qənaət edilsin, su itməsin. O illər 
keçdi. İndi bazar iqtisadiyyatıdır. Sudan istifadə etmək istəyirsənsə, istifadə et, amma hesablayıcı cihazın olsun 
və ayda suyun pulunu ver. Hesablayıcı cihazın olsun, ayda nə qədər elektrik enerjisindən istifadə etmisənsə, 
pulunu ver. Bunlar olanda bizim həm elektrik stansiyalarımız yaxşı işləyəcək, həm də su təchizatı yaxşı ola-
caqdır. 
Sizin bu istehsalatınız çox vacibdir. Burada işin keyfiyyətini yaxşılaşdırmısınız, çalışın daha da yaxşılaşdırın. 
Amma lazımdır ki, indi bu, respublikada tətbiq edilsin.  
Mən üzümü yenə də Şərifova tuturam: su layihəsi ilə sən məşğulsan, ona sən rəhbərlik edirsən, elədirmi? 
A b i d  Ş ə r i f o v: Bəli. 
H e y d ə r  Ə l i y e v: Bunların hamısı tətbiq olunmalıdır. Siz bunları Bakı Şəhər İcra Hakimiyyəti ilə 
birlikdə həyata keçirin. İndi burada dedilər ki, Bakı şəhərinə 600 min ədəd belə cihaz lazımdır. 
F a i q  Y e l i s u y s k i: Bakı şəhərindəki mənzillər üçün 600 min ədəd belə cihaz lazımdır. 
H e y d ə r  Ə l i y e v: Deyirsən ki, Bakı şəhəri üçün 600 min ədəd belə cihaz lazımdır. Gərək siz bunu 
təmin edəsiniz ki, mənzil sahibləri bu cihazları alsınlar. Bu cihazın qiyməti neçəyədir?  
F a i q  Y e l i s u y s k i: Bir ədədinin qiyməti 13 dollardır. 
H e y d ə r  Ə l i y e v: Mənzil sahibləri bu cihazı alsınlar, ondan istifadə etsinlər. Bu cihazda fırıldaq edib, 
nəyisə dəyişdirmək mümkündür? 
F a i q  Y e l i s u y s k i: Xeyr. 
H e y d ə r  Ə l i y e v: Keçmişdə elektrik sayğaclarında bəzən rəqəmləri dəyişdirirdilər. Əgər bu da belə 
olacaqsa, onda bunun əhəmiyyəti yoxdur.  
F a i q  Y e l i s u y s k i: Xeyr, mümkün deyil. 
R a s i m  D a ş d ə m i r o v: Cənab Prezident, bu cihaz həm isti, həm də soyuq su üçündür. 
H e y d ə r  Ə l i y e v: Əlbəttə, belədir. Evə soyuq su gəlir, amma onu sonra evdə qızdırırlar. Yaxud da, bəzi 
evlərdə mərkəzi istixana sistemi var. 
F a i q  Y e l i s u y s k i: Cənab Prezident, bunlar isə iri sayğaclardır. Bunların diametri 150 millimetrdir. 
Keçmiş İttifaqa mənsub olan respublikalar arasında bizdən başqa heç yerdə belə cihaz istehsal edilmir. 
H e y d ə r  Ə l i y e v: Siz onda bunu ixrac edirsiniz?  
F a i q  Y e l i s u y s k i: Bəli, ixrac edirik. Zavodumuzun məhsullarının əsas alıcısı Rusiyadır. 
Cənab Prezident, bildiyiniz kimi, biz bu malları çoxdan Rusiyaya satırıq. Hazırda yenə də Rusiya ilə 
müqavilə bağlamışıq. Zavodumuzun istehsal etdiyi məhsulların, demək olar ki, 70 faizi Rusiyaya satılır. Biz 
Ukrayna ilə də müqavilə bağlamışıq. Biz keçən il Özbəkistanda keçirilmiş tenderdə iştirak etdik və qalib gəldik. 
Bundan sonra Daşkəndə də bir neçə növ sayğaclar göndərəcəyik.  
Cənab Prezident, biz bu il üçün 3 milyard manata yaxın məbləğdə müqavilələr bağlamışıq. İlin əvvəlindən 
indiyədək 860 milyon manatlıq məhsul satmışıq, hazırda zavodumuza 300 milyon manat vəsait daxil olubdur. 
Kollektivimiz işləyir, bundan sonra da işləyəcəkdir. 
150 
 
H e y d ə r  Ə l i y e v: Bu zavod çox vacib bir zavoddur. Mən indiyədək görülən işləri yüksək 
qiymətləndirirəm. Çünki, yenə də deyirəm, mən bu zavodla 1970-ci illərdən tanışam. Dediyim sözləri təkrar 
etmək istəmirəm, vaxtilə bu zavodun müasir səviyyəyə gəlib çatması üçün çoxlu səylər qoymuşuq. Bir daha 
deyirəm, biz 1975-ci ildə SSRİ Nazirlər Sovetinin və Sovet İttifaqı Kommunist Partiyasının Azərbaycanda 
müasir texnikanın və texnologiyanın inkişaf etdirilməsi barədə xüsusi bir qərar qəbul etməsinə nail olduq. Biz o 
vaxt həmin qərar əsasında Azərbaycanda bir sıra zavodların – dünən getdiyimiz «Büllur» zavodunun, sonra 
cihazqayırma, radiotexnika zavodlarının və sairin tikintisinə başladıq. 
Ancaq eyni zamanda, mövcud olan zavodların texnika və texnologiyasının müasirləşdirilməsinə başladıq. 
Bunların arasında sizin bu zavod da var idi. İndi deyirsiniz, mən də xatırlayıram ki, bu sex həmin qərar əsasında 
tikilibdir. O vaxtlar burada istehsal olunan məhsulun keyfiyyəti bizi qane etmirdi. Ona görə də biz bu zavodu 
çoxlu tənqid edirdik. 
Mən dedim, o vaxt biz suya qənaət edilməsinə çalışırdıq, istəyirdik ki, sayğaclar qoyulsun, sudan kimin, 
hansı zavodun, müəssisənin nə qədər istifadə etdiyi hesablansın. Amma nə zavodda, nə fabrikdə, nə mağazada, 
nə başqa yerdə heç kəs hesab aparmır ki, nə qədər su götürübdür. Suyun insanların, müəssisələrin, cəmiyyətin 
tələbatını ödəməsi üçün həddindən artıq vəsait xərclənir, amma oradan bir gəlir yoxdur. Ona görə də biz o vaxt 
bu işlərlə məşğul olurduq. Amma o zaman sovet dövrü idi, çox şeyləri də bağışlayırdıq. O vaxtlar su pulunu 
verib-verməməyin hesabı o qədər də ciddi aparılmırdı. Çünki sayğaclar yox idi, sadəcə yazılırdı ki, kim nə qədər 
su pulu verməlidir. Kim istəsə verirdi, kim istəməsə vermirdi. Amma indi həyat dəyişibdir. Ona görə də belə 
cihazlara böyük ehtiyac vardır. 
Mənim burada gördüyüm sayğac növləri bu zavodun böyük ixrac imkanlarını nümayiş etdirir. Yəni bu 
cihazlar təkcə Azərbaycanın yox, keçmiş SSRİ məkanına daxil olan ölkələrin də tələbatını ödəyə bilər. Ona görə 
də zavodunuzun böyük gələcəyi vardır və böyük işlər görəcəksiniz, çoxlu faydalar, gəlir əldə edə biləcəksiniz. 
Bunlar hamısı məni sevindirir. Çünki mən vaxtilə bu zavodun inkişaf etməsi, modernləşdirilməsi üçün səylər 
qoymuşam. Bu gün bir daha görürəm ki, həmin səylər hədər getməyibdir, öz nəticəsini verir. Bu zavod bu gün 
üçün, Azərbaycan üçün və xarici bazar üçün çox lazımdır.  
Yeni növlər icad etdiyinizə, onları geniş istehsala buraxdığınıza görə mən sizi təbrik edirəm, bunu yüksək 
qiymətləndirirəm. Eyni zamanda ümidvar olduğumu bildirmək istəyirəm ki, siz əldə etdiyiniz bu nailiyyətlərlə 
arxayınlaşmayacaqsınız, dayanmayacaqsınız, bu cihazların həm növlərini, çeşidlərini, həm də miqdarını 
artıracaqsınız. Birincisi, zavodunuzu genişləndirə də bilərsiniz. İkincisi, zavodunuzun bütün işçilərinin maaşını 
artıra bilərsiniz. Beləliklə, Azərbaycanın iqtisadiyyatına öz payınızı verə bilərsiniz.  
Mən sizi təbrik edirəm, hamınıza cansağlığı arzu edirəm. Çox şadam ki, gəlib bu zavodu belə yaxşı 
vəziyyətdə gördüm. Sağ olun.  
Ə m ə k ç i l ə r: Cənab Prezident, çox sağ olun. Sizə cansağlığı arzulayırıq. Allah Sizi xalqımızın üstündən 
əskik eləməsin. Çox razıyıq. Azərbaycan prezidenti Heydər Əliyevə eşq olsun! 
151 
 
 
GƏNCƏ ŞƏHƏRİ İCTİMAİYYƏTİNİN NÜMAYƏNDƏLƏRİ İLƏ GÖRÜŞDƏ NİTQ 
 
24 may 2000-ci il 
 
Əziz dostlar!  
Əziz gəncəlilər! 
Hörmətli xanımlar və cənablar! 
Mən iki gündür ki, sizin bölgədəyəm. Ancaq dünən vaxtımı Şəmkirdə keçirmişəm. Şəmkirə Gəncədən 
gəlib getmişəm. Şəmkir rayonunda işi qurtarandan sonra yenə də Gəncəyə gəlmişəm, Gəncədə gecələmişəm. Bu 
gün də sizinlə birlikdəyəm. Bunlar hamısı mənim öz üzərimə düşən vəzifələri yerinə yetirmək üçün atdığım 
addımlardır. 
Dünənki gün haqqında sonra məlumat verəcəyəm. Mən bu gün sizin bir neçə sənaye müəssisələrinizlə tanış 
oldum. Dünən «Büllur» zavodunda oldum, bu gün Gil-Torpaq, «Sihaz» istehsalat birliklərində oldum. Nizami 
məqbərəsini ziyarət etmək bizim müqəddəs borcumuzdur. Şəhərdə olan hərbi hissədə döyüşçülərimizlə, ordumuzun 
nümayəndələri ilə görüşdüm. 
Bu səfərdə mənim məqsədim, Gəncədə mənim məqsədim məhz Gəncənin problemləri ilə daha da yaxından 
tanış olmaq, şəhərin həyatındakı çətinliklərin aradan qaldırılması üçün mümkün olan tədbirləri həyata keçirmək 
və bu ağır, çətin dövrdə Gəncə şəhərinin sosial-iqtisadi inkişafı üçün lazımi işlər görməkdən ibarətdir.  
Gəncə bütün göstəricilərinə görə Azərbaycanın ikinci şəhəridir. Gəncə 1918-ci ildə xalq cümhuriyyəti 
yarandığı ilk aylarda müstəqilliyini ilk dəfə bu əsrdə elan etmiş Azərbaycan Xalq Cümhuriyyətinin qərargahı 
olubdur. Yəni o vaxt Gəncə bir neçə ay müddətində Azərbaycanın paytaxtı olubdur. Ona görə də Gəncə daim 
Azərbaycan cəmiyyətinin və Azərbaycan hökumətinin diqqət mərkəzində olubdur. İndi biz hər şeyi ədalətlə 
qiymətləndirməliyik.  
Hələ İkinci dünya müharibəsindən öncə Gəncədə sənaye müəssisələri yaranmağa başlamış və bəziləri də 
yaranmışdı. İkinci dünya müharibəsi bitəndən sonra yeni müəssisələr yarandı. 
Məsələn, mən bu gün «Cihaz»  İstehsalat Birliyində oldum. 1942-ci ildə Simferopoldan – Hitler orduları o 
yerləri işğal edəndə bəzi müəssisələri köçürmək mümkün olmuşdu – onu köçürüb bura gətiriblər. O vaxtdan 
Gəncədə fəaliyyət göstərir və bu gün də gördüyümə görə pis işləmir. 
Gəncəni sənaye şəhəri etmək, Gəncəni daha da böyük etmək, Gəncə sakinlərinin həyat tərzini yaxşılaşdırmaq 
həmişə Azərbaycan rəhbərliyinin diqqət mərkəzində olmuşdur. 
Mən Azərbaycana rəhbərlik etdiyim dövrdə, 1969-cu ildən başlayaraq Gəncə şəhərinin inkişafını əsas 
vəzifələrimdən biri hesab etmişdim. Ona görə də mən işlədiyim ilk aylarda Gəncəyə gəlmişdim. Ondan sonra da 
bir neçə dəfə Gəncəyə gəlmişəm. Gəncədə bir neçə sənaye müəssisəsinin tikilməsi haqqında qərarlar qəbul 
etmişik və yerinə yetirilməsini təmin etməyə çalışmışıq. Mən onların bəzilərinin açılışında iştirak etmişəm. 
Biz o vaxt, 70-ci illərdə Gəncənin inkişaf etməsi üçün mümkün olan tədbirləri görmüşük və mən 
Azərbaycanın rəhbəri kimi, qeyd edirəm ki, bu məsələni həmişə ən mühüm məsələlərdən, mənim qarşımda 
duran ən mühüm məsələlərdən hesab edirdim. 
Burada «Azəriqaz» Səhmdar Cəmiyyətinin prezidenti məlumat verdi – məsələn, biz 70-ci illərdə Gəncəni 
tamamilə qazlaşdırmışdıq. Yaxud, elektrik enerjisi barəsində Gəncədə heç vaxt problem olmamışdı. Bu, 
insanların məişəti üçündür. Amma eyni zamanda bu, iqtisadiyyat üçündür, sosial həyat üçündür, sənaye 
üçündür, həyatın bütün sahələri üçündür. Birinci növbədə elektrik enerjisi. Qaz bəlkə o qədər olmasa da, amma 
çox vacib şərtlərdən biridir. 
1970-ci illərdə vaxt var idi ki, Gəncə gözəl bir vəziyyətdə idi. Sənaye müəssisələri işləyirdi, yaxşı məhsul 
istehsal olunurdu. Onlar Azərbaycanda da, Azərbaycandan kənarda da satılırdı. O vaxt Gəncədə istehsal olunan 
xalçaları hər adam ala bilməzdi. Yadınızdadır, o vaxtlar çox qıt məhsul hesab olunurdu. Gəncə xalçası almaq 
üçün ya gərək haradasa– şəhərdə, bütün Azərbaycanda növbəyə duraydın, yaxud da gedib mağazada işləyən 
adama bir az artıq pul verəydin ki, altdan çıxarıb versin. Gəncənin belə bir dövrü olubdur. Mən Gəncə Xalça 
Kombinatı ilə fəxr edirdim. Çünki onun birinci hissəsini biz tikdik, yaratdıq. Mən bir neçə dəfə buraya gəldim. 
Sonra onun ikinci hissəsini layihələşdirdik, tikdik, yaratdıq. Bu məhsula tələbat var idi. Təkcə Azərbaycanda 
yox, o vaxtlar bizim yaşadığımız bütün SSRİ məkanında buna tələbat var idi. Tələbatı ödəmək üçün bunu 
edirdik. 
Burada toxuculuq fabrikləri var idi. Onlar indi də var, amma o vaxt bunlar ahəngdar işləyirdi. Tikiş fabriki 
var idi, ahəngdar işləyirdi. Bu gün bizim ziyarət etdiyimiz Gəncə Gil-Torpaq Kombinatının tarixi haqqında 
orada – həm Nizami məqbərəsini ziyarət edərkən, həm də kombinatın özündə çox danışmışam. İndi vaxt almaq 
istəmirəm. Vaxtınız olsa, mənim dediyim o sözlərə televiziya vasitəsilə qulaq asarsınız. 
1950-ci illərdən Gəncədə bu kombinatın tikilməsinə başlanıbdır və həqiqətən də ona çox böyük ümidlər 
bəslənibdir, onun böyük perspektivi görünübdür. Çünki alunit yataqları və ondan istifadə edərək gil-torpaq 
istehsal olunması – ona görə də Sumqayıtda alüminium zavodu tikilmişdir – və son məhsul olan alüminium 
152 
 
alınması Azərbaycan üçün sənaye sahəsində böyük bir addım idi, böyük bir iş idi. Bunlar hamısı görülübdür və 
bu gün mən yenə də deyirəm – Gəncə Gil-Torpaq Kombinatının həm tikilməsi, həm avadanlığının müasirləş-
dirilməsi, həm lazımi səviyyədə işləməsi üçün 70-ci illərdə biz nə qədər əziyyət çəkmişik, nə qədər də işlər 
görmüşük. Kombinat da işləyibdir. Orada 4 mindən artıq Gəncə sakini işləyibdir, maaş alıbdır. İndi də işləyir, 
amma orada 2 mindən bir az artıq adam çalışır. 
Məsələn, mən dünən «Büllur» zavoduna getdim. Orada danışırdım – bu, 70-ci illərdə Azərbaycanda 
sənayenin ən mütərəqqi bir müəssisəsi idi. Bu mütərəqqi sahə bütün dünyada, o cümlədən SSRİ-də inkişaf 
etməyə başlayırdı. Bu, 60-cı illərin sonunda, 70-ci illərin əvvəlində başlayıbdır. Moskvada Elektronika 
Nazirliyi, elektronika müəssisələri yaranmışdı. Sonra Radiotexnika Nazirliyi, radiotexnika müəssisələri 
yaranmışdı. Dəqiq cihazlar istehsal etmək üçün böyük bir Cihazqayırma Nazirliyi var idi. Bunların bir qismi 
insanların tələbatını ödəmək üçün idi, digər bir qismi, bəlkə də daha çox hissəsi o vaxt Sovet İttifaqının hərbi 
sənaye kompleksinə lazım idi. Ona görə də bunlar o vaxt həm hörmətli müəssisələr, hörmətli istehsal sahələri 
idi, həm də gəlirli istehsal sahələri idi. Bunu duyaraq, bunu bilərək dərhal mən Azərbaycanın rəhbəri kimi, 
böyük çətinliklərin öhdəsindən gələrək, SSRİ-nin rəhbərlərinə dəfələrlə müraciət edərək Azərbaycanda da belə 
müəssisələrin yaranmasını təşkil etdim. Onlardan biri də «Büllur» zavodudur. O vaxt böyük bir həvəslə bunu 
yaratdıq və onun ilk buraxdığı kalkulyatorlar möcüzə kimi bir şey idi. Amma görürsünüz, qısa bir zamanda, 15–
20 il içərisində dünyada texnika, texnologiya, elm o qədər inkişaf edib ki, indi artıq onlar hamısı geridə qalıbdır. 
Burada oturanların çoxunun cibində mobil telefonlar var. Yaxşı ki, hamısını söndürmüsünüz. Onlar səs 
salmır. Amma bəzən bəziləri gəlib otururlar, telefonları zəng çalır. O vaxt biz bunu təsəvvür edə bilməzdik. 
Yəni bu, indi dünyada texnikanın, texnologiyanın, elmin nə qədər inkişaf etdiyini göstərir. 
Bu, bir tərəfdən, keçmiş zamanda Gəncənin sənayesinin, iqtisadiyyatının inkişafı üçün gördüyümüz işlər, 
əldə etdiyimiz nəticələrdir. İkinci tərəfdən, ikinci hissə Azərbaycanın başına gələn bəlalardır. 1988-ci ildən 
başlayaraq Azərbaycanın həyatı get-gedə gərginləşdi. Bir tərəfdən, Ermənistan Dağlıq Qarabağı özünə 
birləşdirmək üçün Azərbaycana təcavüz etdi, ikinci tərəfdən də, Azərbaycanın daxilində ictimai-siyasi vəziyyət 
pozuldu. Bunlar dalbadal hakimiyyət dəyişikliklərinə gətirib çıxardı. Ona görə də sənaye haqqında, yaxud ümu-
mi perspektivlər haqqında o vaxt düşünənlər yox idi. Bunlar da Azərbaycanın iqtisadiyyatına hədsiz zərər 
vurdular. O cümlədən, Gəncənin də iqtisadiyyatına, Gəncənin də sənaye müəssisələrinə çox zərərlər vurdular. 
1990-cı ildən başlayaraq Azərbaycanda sənaye istehsalı, bütün iqtisadiyyat tənəzzül edirdi, sənaye istehsalı 
ildə təxminən 20–25 faiz geri düşürdü. Ancaq 70-ci illərdə və 80-ci illərin ortalarına qədər Azərbaycanda sənaye 
istehsalı ildə 8–9 faiz artırdı. SSRİ miqyasında Azərbaycan, demək olar ki, birinci yerdə idi. Çünki ümumittifaq 
miqyasında sənayenin illik artımı orta hesabla 3–3,5, yaxud 4 faiz olurdu, amma Azərbaycanda ondan iki dəfə 
çox olurdu. Biz o dövrü də yaşamışıq, o dövrün nailiyyətlərini də əldə etmişik. Bəli, o dövrdə imkanlardan 
istifadə edib Azərbaycanda böyük sənaye potensialı yaratmışıq və bu sənaye potensialı bizə lazımdır – bu günə 
də lazımdır, gələcəyə də lazımdır. 
Ancaq ondan sonra Azərbaycanda dağıdıcı bir proses getdi. Sonra isə keçmiş sosialist sistemi əsasında 
yaşamış iqtisadiyyat artıq öz bəhrəsini vermədiyinə görə böyük bir dövr boşluq oldu. 
Ondan sonra biz bazar iqtisadiyyatına keçdik. Azərbaycanda bazar iqtisadiyyatına keçid, demək olar ki, 
1994-cü ildən başlayıbdır. 1995-ci ildə biz Azərbaycanda iqtisadiyyatın tənəzzülünün, iqtisadi böhranın 
qarşısını aldıq və 1996-cı ildən başlayaraq Azərbaycanda iqtisadiyyat inkişaf dövrünə daxil olubdur. Bu, əsas 
göstəricilərdir, özü də bunlar dünyada məşhur olan göstəricilərdir. Bu, təkcə Azərbaycan Statistika Komitəsinin 
verdiyi göstəricilər deyil. Bu, Dünya Bankının, Beynəlxalq Valyuta Fondunun müşahidələri və onların əldə 
etdiyi göstəricilərdir. 
Azərbaycanda 1996-cı ildən iqtisadiyyat inkişaf edib, sosial sahədə inkişaf var, sənaye inkişaf edib, kənd 
təsərrüfatı inkişaf edib, ümumi daxili məhsul artıb – hamısı inkişaf edibdir. Ancaq o dağıdıcı dövr o qədər ağır 
olubdur ki, indi bu inkişafa ki, başlamışıq, hələ bir xeyli vaxt lazımdır ki, yeni iqtisadi sistem əsasında inkişafı 
elə təmin edək ki, insanların hamısı, yaxud tam əksəriyyəti işlə təmin olunsun, lazımi sahələr mütləq səmərəli 
fəaliyyət göstərsin və ümumiyyətlə, insanların rifah halı yaxşılaşsın. 
Bu problemlər hər yerdə var – Azərbaycanın hər yerində. Bir Azərbaycanın yox, keçmiş Sovetlər İttifaqına 
mənsub olmuş respublikaların hamısında var. Amma Gəncədə bu daha da kəskin vəziyyətdədir. Biz bunu bilirik 
və keçmişdə yaxşı işləmiş bir neçə sənaye müəssisəsinin indi işləməməsi və onların işləməsinin çətin olması, 
təbiidir ki, Gəncədə vəziyyəti daha da ağırlaşdırıbdır. Ancaq hesab edirəm ki, fərasətli insanlar, bacarıqlı 
insanlar, işə can yandıran insanlar hətta belə bir dövrdə də, belə bir vəziyyətdə də çıxış yolu tapırlar. 
Məsələn, mən bu gün «Cihaz» İstehsalat Birliyində oldum. Onlar bizim əvvəlki dövrümüzdə də su 
sayğacları, cihazlar istehsal edirdilər. Bu cihazlar çox böyük idi və əsasən sənaye müəssisələri üçün idi. Onlara 
o qədər də çox tələbat yox idi. Yəni o vaxt həmin sistem qurulmamışdı. Amma indi gördüm – bunlar işləyiblər, 
40 növdən ibarət belə cihazlar hazırlayıblar, onu istehsal edirlər və müxtəlif ölkələrə – həm Rusiyaya, həm Orta 
Asiya ölkələrinə, başqa yerlərə ixrac edirlər, gəlir götürürlər və işçiləri işləyir. Demək, başqa müəssisələrdə də 
bacarıqlı insanlar, indiki dövrdə çevik hərəkət edə bilən insanlar bu müəssisələri işlədə bilərlər. Tam gücü ilə də 
işlətməsələr, müəyyən bir hissəsini işlədə bilərlər. Sadəcə, o keçmiş psixologiyadan əl çəkmək lazımdır. 
153 
 
Bilirsiniz, keçmişdə, sovet hakimiyyəti dövründə bir yerdə direktor işləmək o qədər də çətin məsələ deyildi. 
Çünki istehsal sahələri yaranıbdır, xammal gəlir, avadanlıq var, məhsul alınır, məhsulun harada satılması onu 
maraqlandırmır – planlaşdırılıbdır: nə qədər məhsul istehsal edir, hansı yerə göndərir, oradan da gəlirini götürür.  
Amma indi belə deyil. İndi hər şey bazarla bağlıdır, bazar iqtisadiyyatıdır. 
Kim bugünkü bazar iqtisadiyyatı şəraitində mal istehsal edib yüksək keyfiyyətini təmin edə bilərsə və onu dünya 
bazarında, Azərbaycanda, yaxud heç olmasa qonşu ölkələrdə sata bilərsə, o, təbiidir ki, həm istehsalı təmin edəcək, 
həm də gəlir götürəcək və öz işçilərini yaşadacaqdır. Ona görə də bazar iqtisadiyyatına keçid dövrü ağır və çətin 
dövrdür. Biz bunu yaşamalıyıq və yaşayırıq. Ancaq hesab edirəm ki, yenə də burada təşəbbüskarlıq, insanların iş 
bacarığı əsas şərtlərdən biridir.  
Bu nöqsanların təbii səbəbləri var. Mən onları bilirəm. Ancaq digər tərəfdən, yerli icra hakimiyyəti 
orqanlarının da fəaliyyətində nöqsanlar var, qüsurlar var. Gəncədə həm şəhərin icra hakimiyyəti var, həm də iki 
rayon var, onların icra hakimiyyətləri var. Bunlar dövlət orqanlarıdır, yerli hakimiyyət orqanlarıdır. Onların 
işlərində qüsurlar var. Əgər bir tərəfdən, bu qüsurlar olmasa, o biri tərəfdən, insanlarda sahibkarlığa və bazar 
iqtisadiyyatına münasibət daha da çox yaradıla bilsə və təbliğ oluna bilsə, özəlləşdirilmiş müəssisələr lazımi 
səviyyədə işləyə bilsə, təbiidir ki, vəziyyət bundan xeyli yaxşı ola bilər. Ona görə də mən arzu edirəm ki, siz bu 
istiqamətdə düşünəsiniz. İndi dövlət müəssisələrini dövlət hesabına işlətmək və alınan məhsulu satmaq çox 
çətindir. İndi Gəncə Xalça Kombinatı niyə işləmir?  
R a s i m D a ş d ə m i r o v (Gəncə Şəhər İcra Hakimiyyətinin başçısı): Cənab Prezident, istehsal olunmuş 
məhsulun bazarda alıcısını tapa bilmirik.  
H e y d ə r   Ə l i y e v: Görürsünüz, o vaxta da, bu vaxta da baxın. O vaxt bu, qıt mal idi, indi alıcısı 
tapılmır. Bunu anlamaq lazımdır.  
O vaxt Sovetlər İttifaqı qapalı bir ölkə idi – dünya ilə heç bir əlaqəsi yox idi, ticarət əlaqələri çox məhdud idi. 
Ona görə Sovetlər İttifaqında istehsal olunan məhsul Sovetlər İttifaqında da satılırdı və ona tələbat var idi. İndi 
qapılar açılıb, biz dünya iqtisadiyyatına bağlanmışıq. Ona görə də iqtisadi cəhətdən, texnika, texnologiya 
cəhətdən inkişaf etmiş ölkələrdə istehsal olunan malların keyfiyyəti yüksəkdir, qiyməti ucuzdur və onlar bir 
bizdə deyil, keçmiş Sovetlər İttifaqında olan müəssisələrin çoxunu üstələyir. Amma bu heç də ümidsizlik 
yaratmamalıdır. Yox, yaratmamalıdır. Bu dövr çətin dövrdür. Amma bu dövrü cəsarətlə yaşamaq lazımdır. 
Təkcə elə gözləmək lazım deyil. 
İndi gərək sahibkarlıq inkişaf etsin. Sahibkarlığa imkan vermək lazımdır, şəxsi mülkiyyətə imkan vermək 
lazımdır. Əgər həqiqətən hər bir sahibkar böyük gəlir əldə etmək istəyirsə və böyük bir sahibkar olmaq istəyirsə, 
o çox yollar tapıb öz müəssisəsini, öz sahəsini işlədə bilər, yüksək səviyyəli mal istehsal edə bilər. Beləliklə də, 
həm özü böyük gəlir götürə bilər, həm böyük bir qisim insanlara iş yerləri aça bilər və təbiidir ki, əldə etdiyi 
gəlirdən dövlətə də vergilər verə bilər. 
Gəncə şəhərinin normal şəraitdə yaşaması üçün elektrik enerjisinin böyük əhəmiyyəti var. Ona görə də mən 
bu məsələləri bu gün bir nömrəli məsələ kimi ortaya atdım. 
Siz gördünüz, İmanov da burada çıxış etdi, bütün vədləri verdi. «Azəriqaz» Səhmdar Cəmiyyətinin 
prezidenti də çıxış etdi, o da bu vədləri verdi. Hesab edirəm ki, onlar yerinə yetiriləcəkdir. Mən də şəxsən buna 
nəzarət edəcəyəm və biz Gəncə əhalisinin yaşayışında elektrik təminatı, qaz təminatı sahəsində gələcəkdə 
problemlərin olmamasını təmin edəcəyik. 
İkinci yol özəlləşdirmə yoludur. Bizim Əmlak naziri burada öz fikirlərini dedi. Ancaq təkcə bir fikir demək 
deyil. 
Gəncə Azərbaycanın ikinci şəhəridir. Bakıda özəlləşdirmə çox geniş miqyas alıbdır və özəlləşdirmə 
nəticəsində, xarici investorların Bakıya gəlməsi nəticəsində – siz Bakıya gəlirsiniz, görürsünüz – Bakının siması 
tamamilə dəyişibdir. Burada da özəlləşdirmə gedir. Amma görürəm ki, bu özəlləşdirmədən siz istənilən 
səmərəni ala bilməmisiniz. 
Daşdəmirov köşklər haqqında dedi. Köşkləri əlillərə də, yaxud şəhid ailələrinə də, təbiidir ki, vermək 
lazımdır. Ancaq şəhərin simasını da qorumaq lazımdır. Burada bunların heç biri bir-birinə ziddiyyət təşkil etmir. 
Yəni onları elə yerlərdə vermək lazımdır, onlara elə bir yer ayırmaq lazımdır ki, o, şəhərin memarlıq simasını, 
gözəlliyini korlamasın. Bunu etmək olar. Ancaq iş elə bir köşklərdə deyil. 
Özəlləşdirmənin çox böyük imkanları var. Mən yeni Əmlak naziri təyin etmişəm. Keçmiş rəhbərliyi mən çox 
ciddi səhvlər buraxdıqlarına görə işdən azad etdim. Əmlak naziri Fərhad Əliyev, burada, Gəncədə ilkin olaraq 
nə etmək olar – onları söylədi. Ona görə də mən ona burada, sizin yanınızda göstəriş verirəm: Gəncə 
özəlləşdirmənin aparılmasında birinci yerdə olmalıdır. Çünki görürəm ki, burada bu məsələnin həyata 
keçirilməsində insanların bir hissəsi bunu anlaya bilməyiblər, bir hissəsi çətinlik çəkirlər, xarici investorların 
cəlb olunmasında bunların imkanları çatışmır. Ona görə də bura ilə məşğul olmaq lazımdır. Bu məsələni təkcə 
Gəncə İcra Hakimiyyətinin öhdəsinə vermək olmaz. Ümumiyyətlə, özəlləşdirmə ilə icra hakimiyyəti orqanları 
məşğul olmur. Özəlləşdirmə ilə xüsusi nazirlik məşğul olur. 
Sizin burada nümayəndələriniz var, yoxsa yoxdur? 
F ə r h a d  Ə l i y e v (Dövlət Əmlakı naziri): Bəli, var, cənab Prezident. 
154 
 
H e y d ə r   Ə l i y e v: Əyləşin. Özəlləşdirmənin ikinci mərhələsi barədə qanun Milli Məclisdə qəbul 
olundu. Bu yaxın vaxtlarda bu barədə proqramı elan edəcəyik və xüsusi fərmanla özəlləşdirmə proqramı 
veriləcəkdir. 
Bəli, geniş və böyük özəlləşdirmə həyata keçirmək üçün mütləq xarici investorlar cəlb olunmalıdır. Çünki 
Azərbaycanın daxilində yaşayan insanların o qədər böyük vəsaiti, o qədər biliyi, təcrübəsi yoxdur ki, həm böyük 
bir müəssisəyə vəsait qoysun, həm də onu işlədib səviyyəsini qaldıra bilsin. Mütləq xarici investorlar buraya 
cəlb olunmalıdır. 
Məsələn, Gəncə şəhərinin elektrik şəbəkələrinin ya özəlləşdirilməsi, ya idarəyə verilməsi, ya da xarici 
investorlara verilməsi əsas vəzifələrdən biridir. Bu, təmin olunsa, inanıram ki, birincisi, elektrik enerjisi ilə 
təchizat yüksək səviyyədə olacaqdır, ikincisi də, insanlar elektrik enerjisini normal alaraq onun haqqını 
verəcəklər. Onun haqqını alan, onu idarə edən təşkilat, yaxud onu özəlləşdirən sahibkar, təbiidir ki, bunu daha 
da inkişaf etdirəcəkdir. Yəni təmir işlərinə baxacaq, lazım olan başqa işlərə baxacaqdır. Çünki o, buradan gəlir 
götürəcəkdir. Bu işi nə qədər yaxşı təşkil etsə, o qədər də gəlir götürəcəkdir. Ona görə bu da, qarşıda duran bir 
nömrəli vəzifələrdən biridir.  
Beləliklə, Azərbaycanın bütün əhalisi kimi, siz də çox çətin bir dövrü yaşayırsınız. Amma bu çətin dövrü 
qürurla yaşamaq lazımdır. Biz iqtisadiyyatı inkişaf etdiririk. İndi Azərbaycanın büdcəsi yerinə yetirilir. 
Azərbaycanın büdcəsindən maliyyələşdirilən bütün vətəndaşlarımız vaxtlı-vaxtında maaşını, pensiyasını alır. 
Mən bu gün soruşdum, burada da may ayının maaşları hamısı verilibdir, may ayının pensiyaları verilibdir. Bu 
artıq böyük nailiyyətdir. Bunu bilin. Amma indi keçmiş Sovetlər İttifaqına mənsub olan müstəqil dövlətlərdə, 
elə bizim qonşularımızda da beş ayla, altı ayla maaşlar verilmir, pensiyalar verilmir. Hətta elə yerlər var ki, 
orada polis zabitləri üç ayla, dörd ayla öz maaşını ala bilmirlər. Başa düşürsünüz?  
Bunlar büdcədən maliyyələşən nə qədər böyük sahədir, bunların hamısını biz təmin edirik. Amma o sahələr 
ki, büdcədən maliyyələşmir, onların bir hissəsi özəl sektordur, bir hissəsi səhmdar cəmiyyətləridir, bir hissəsi də 
özəlləşdirmə prosesində olanlardır – hələ nə səhmdar cəmiyyətinə çevriliblər, nə özəlləşdiriliblər, işlərini 
aparırlar. Ona görə də hərə öz sahəsində işi aparmalıdır və beləliklə də, Gəncənin problemləri həll olunmalıdır 
və həll olunacaqdır. Əmin ola bilərsiniz ki, bundan sonra da Azərbaycanın Nazirlər Kabineti, Azərbaycanın 
müvafiq nazirləri və müvafiq başqa hökumət orqanları – hamısı Gəncəyə xüsusi qayğı göstərəcəklər. Bu mənim 
yeni tapşırığımdır. Mən isə bunlara nəzarət edəcəyəm.  
Mən buraya gələndə gördüm ki, meydanda çoxlu adam toplaşıbdır. Yəqin ki, onlar indiyə qədər də bizi 
gözləyirlər. Güman edirəm, hamımız gedək, onlarla söhbət edək. Mən bəzi sözlərimi elə orada deyim. Burada 
vaxt itirməyək. Sağ olun.  
155 
 
 
XORVATİYA RESPUBLİKASININ PREZİDENTİ ZATİ-ALİLƏRİ CƏNAB STEPAN MESİÇƏ 
 
Hörmətli cənab Prezident! 
Xorvatiya Respublikasının milli bayramı – Dövlətin elan edilməsi günü münasibətilə Sizi və dost 
Xorvatiya xalqını səmimi-qəlbdən təbrik edir, Sizə cansağlığı və fəaliyyətinizdə uğurlar, ölkənizə sülh, əmin-
amanlıq və tərəqqi arzulayıram. 
Ümidvaram ki, Azərbaycan Respublikası ilə Xorvatiya Respublikası arasında dostluq və əməkdaşlıq 
əlaqələri xalqlarımızın mənafeyi naminə hərtərəfli inkişaf edəcəkdir. 
 
Hörmətlə, 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 27 may 2000-ci il 
156 
 
 
28 MAY – RESPUBLİKA GÜNÜNƏ HƏSR OLUNMUŞ TƏNTƏNƏLİ MƏRASİMDƏ NİTQ 
 
Respublika sarayı 
 
27 may 2000-ci il 
 
Əziz həmvətənlər! 
Əziz bacılar, qardaşlar!  
Hörmətli xanımlar, cənablar!  
Sizi Azərbaycanın milli bayramı – İstiqlaliyyət günü, Respublika günü münasibətilə səmimi-qəlbdən 
təbrik edirəm.  
XX əsr, ikinci minillik sona çatır. Yeddi aydan sonra bəşəriyyət XXI əsrə, üçüncü minilliyə qədəm 
qoyacaqdır. Azərbaycan xalqı azad xalq kimi, Azərbaycan müstəqil dövlət kimi XXI əsrə, üçüncü minilliyə 
inamla daxil olacaqdır. 
Biz bu gün XX əsrin sonuna çatdığımız zaman bu əsrə nəzər salsaq görəcəyik ki, bu əsr bəşəriyyət üçün 
bütün əvvəlki əsrlərdən fərqli olubdur. Bu əsrdə iki dəhşətli dünya müharibəsi baş verib, on milyonlarla insan 
həlak olubdur. Bu əsrdə inqilablar olub, dövlətlər dəyişilibdir. Bu əsrdə imperiyalar dağılıbdır. Bu əsrdə 
dünyanın bir çox xalqları müstəmləkəçilikdən xilas olublar və öz milli azadlığına, dövlət müstəqilliyinə nail 
olublar. 
Bu əsrdə dünyada gedən proseslərə təsir göstərən Rusiyada Oktyabr inqilabı olubdur. Ondan sonra çar 
Rusiyasının ərazisində Sovetlər İttifaqı kimi böyük superdövlət yaranıbdır.  
İkinci dünya müharibəsindən sonra dünyanın siyasi mənzərəsi dəyişib, bloklar yaranıb, soyuq müharibə 
gedib və nəhayət, əsrin sonunda Sovetlər İttifaqı dağılıb, Sovetlər İttifaqına daxil olan 15 cümhuriyyət, 
respublika öz dövlət müstəqilliyinə nail olubdur.  
1991-ci ilin sonunda Sovetlər İttifaqının dağılması nəticəsində Azərbaycan da dövlət müstəqilliyini əldə 
edibdir. Biz səkkiz ildir ki, azad, müstəqil yaşayırıq. Azərbaycan bir müstəqil dövlət kimi, yaşayır, irəli gedir və 
inkişaf edir. 
Azərbaycanın XX əsr tarixini bir neçə mərhələyə bölmək olar. Əsrin əvvəlində Azərbaycanın vətənpərvər, 
milli şüurlu ziyalıları xalqımızda milli oyanış, milli dirçəliş fikirlərini yaratmağa çalışmış və xeyli işlər görə 
bilmişlər.  
Üzeyir Hacıbəyov, Cəlil Məmmədquluzadə, Əhməd bəy Ağayev, Əlibəy Hüseynzadə, Firudin bəy Köçərli, 
Nəriman Nərimanov, Məmməd Səid Ordubadi və bir çox belə şəxsiyyətlər əsrin əvvəlində Azərbaycan xalqında 
azadlıq, milli ruh əhval-ruhiyyəsinin inkişaf etməsində xidmətlər göstərmişlər. 
Azərbaycan üçün ikinci mərhələ çar Rusiyası dağılandan sonra respublikamızın ilk dəfə dövlət müstəqilliyi 
əldə etdiyi dövrdür. Həmin dövrdə xalq cümhuriyyəti yaranmış, Azərbaycan öz dövlət müstəqilliyini elan etmiş 
və demokratik, müstəqil dövlət quruculuğu prosesi həyata keçirmişdir. O vaxt Azərbaycan ziyalılarının bir 
qismi siyasi fəaliyyətlə də məşğul olurdu. Məhz onların birlikdə təşəbbüsü ilə 1918-ci il mayın 28-də Tiflisdə 
Azərbaycanın dövlət müstəqilliyi bəyan edildi və ilk xalq cümhuriyyəti yarandı. 
Bu cümhuriyyət, bu dövlət az yaşadı, ancaq xeyli işlər gördü. Ən əsası odur ki, xalqımızda, millətimizdə 
azadlıq, müstəqillik fikirlərini daha da gücləndirdi. Xalq Cümhuriyyətinin yaranmasında Azərbaycanın bir çox 
mütəfəkkir, bir çox vətənpərvər insanları iştirak etmişlər. Məmmədəmin Rəsulzadə, Əlimərdan bəy 
Topçubaşov, Fətəli xan Xoyski, Nəsib bəy Yusifbəyli və digərlərinin rəhbərliyi altında Xalq Cümhuriyyəti 23 
ay yaşamış, xeyli işlər görmüş, ancaq məlum səbəblərdən süqut etmişdir. Mən hesab edirəm ki, bu, XX əsr 
Azərbaycan tarixində ikinci mərhələ hesab oluna bilər.  
Üçüncü mərhələ 1920-ci ildən başlayır, Azərbaycanda sovet hakimiyyətinin qurulması və 70 il ərzində 
Azərbaycanın sovet hakimiyyəti, dövləti çərçivəsində yaşaması dövrünü əhatə edir. Bu illər Azərbaycanın elmi, 
maarifi, təhsili, mədəniyyəti, iqtisadiyyatı sürətlə inkişaf etmiş, Azərbaycanın mənzərəsi dəyişmiş, 
respublikamız güclənmiş və Azərbaycanda çox zəngin intellektual, iqtisadi potensial yaranmışdır. 
1991-ci ilin sonunda Azərbaycanın XX əsr tarixinin dördüncü mərhələsi başlamışdır. Bir daha qeyd edirəm, 
bu da Sovet İttifaqının dağılması münasibətilə Azərbaycanın öz milli azadlığını, dövlət müstəqilliyini elan 
etməsidir. Biz o vaxtdan azad, sərbəst yaşayırıq, müstəqil dövlətik. Xalqımız öz taleyinin, torpaqlarının, öz 
ölkəsinin sahibidir.  
Ancaq o da həqiqətdir ki, Azərbaycan dövlət müstəqilliyini əldə edərkən çox ağır, çətin bir dövr yaşayırdı. 
1988-ci ildən Ermənistanın Azərbaycana hərbi təcavüzü başlamışdır. Azərbaycan dövlət müstəqilliyini elan 
edəndə torpaqlarımızı müdafiə etmək üçün Ermənistanla müharibə aparırdı.  
1990-cı ildə Azərbaycan xalqına qarşı böyük hərbi təcavüz edilmişdir. Yanvarın 20-də sovet ordusunun 
böyük hissələri Azərbaycana, Bakıya daxil olmuş, dinc əhalini qırmış, xalqımız şəhidlər vermişdir. 
157 
 
Sonrakı illərdə Azərbaycanda müharibə ilə yanaşı, daxili ictimai sabitlik pozulmuş, müxtəlif qanunsuz silahlı 
dəstələr yaranmış və Azərbaycanın bu ağır dövründə – Ermənistanla müharibə apardığı bir dövrdə 
respublikamızın daxilində qızğın hakimiyyət mübarizəsi getmişdir. Təbiidir ki, müxtəlif qüvvələrin özlərinə 
məxsus silahlı dəstələrdən istifadə edərək apardığı bu hakimiyyət mübarizəsi Azərbaycana böyük zərbələr 
vurmuşdur. Hakimiyyət dəyişikliyi baş vermişdir. 
1992-ci ilin may ayında başqa qüvvə hakimiyyətə gəlmiş və 1993-cü ilin iyun ayında Azərbaycanda vəziyyət 
son dərəcə gərginləşmiş, vətəndaş müharibəsi başlamışdı. 1992-ci ilin may ayında hakimiyyətə gəlmiş Xalq 
Cəbhəsi dövründə – bir il müddətində Azərbaycanın vəziyyətinin daha da gərginləşməsinə və ölkəmizin 
dağılmasına böyük təhlükə yaranmış, hakimiyyət mübarizəsi davam etmiş, buna görə də 1993-cü ilin iyun 
ayında vətəndaş müharibəsi baş vermişdir.  
Əgər biz müstəqillik əldə etdiyimiz gündən bu günə qədərki dövrü də müəyyən mərhələlərə bölsək, bax, bu 
dövr – 1991-ci ildən 1993-cü ilə qədər olan dövr müstəqil Azərbaycanın həyatında birinci dövr hesab edilə bilər. 
İkinci dövr isə 1993-cü ildən 1995-ci ilə qədər olan dövrdür. 1993-cü ildə başlamış vətəndaş müharibəsi 
Azərbaycanı parçalanmaq təhlükəsinə gətirib çıxarmış, ölkəmizin daxilində olan separatçı qüvvələr hərəkətə 
gəlmiş, bu qüvvələr Azərbaycanın cənubunda da, şimalında da baş qaldırmış və bunlar da respublikamızda 
daxili vəziyyəti daha da gərginləşdirmişdi. 
Azərbaycanda vətəndaş müharibəsinə son qoyulmuş, ancaq daxili ictimai-siyasi vəziyyəti sabitləşdirmək çox 
çətin və ağır olmuşdur. 1994-cü ilin oktyabr ayında Azərbaycanda yenidən dövlət çevrilişinə cəhd göstərilmiş 
və xalqımızın birliyi bu dövlət çevrilişinin qarşısını almışdır. 
1995-ci ilin mart ayında qanunsuz silahlı dəstələr, cinayətkar qruplar, xaricdən və daxildən 
istiqamətləndirilən qruplar Azərbaycan dövlətini silah gücü ilə devirməyə cəhd göstərmişlər.  
Müstəqil Azərbaycan dövlətinin qüdrəti, gücü bu təhlükənin də qarşısını ala bilmiş və dövlət çevrilişinə cəhd 
göstərənlər məğlub olmuş, öz cəzalarını almışlar. Bunu Azərbaycanın müstəqillik dövrünün ikinci mərhələsi 
hesab etmək olar. 
Üçüncü mərhələ isə Azərbaycanda tam müstəqillik yaranandan indiyə qədər olan dövrdür. 1995-ci ilin 
sonunda və 1996-cı ildə artıq biz Azərbaycanın daxilində ictimai-siyasi vəziyyəti sabitləşdirə bildik və ondan 
sonrakı illərdə – bu günə qədər bu proses davam edir. Azərbaycanda daxili vəziyyət ildən-ilə, aydan-aya, 
gündən-günə tam sabit, tam normal şəraitdədir. İnsanlar rahatlıq əldə ediblər, sərbəst yaşayırlar, onlar istədikləri 
sahədə əmək fəaliyyəti göstərməyə imkan qazanıblar.  
Təbiidir ki, Azərbaycanda sabitlik yaratmaq üçün və respublikamızın müstəqil dövlət kimi yaşaması üçün 
Ermənistan–Azərbaycan müharibəsində də qəti tədbirlər görmək lazım idi.  
Azərbaycanda olan bu daxili çəkişmələr, hakimiyyət mübarizəsi, müxtəlif qüvvələrin təxribatları, Ermənistan 
silahlı qüvvələrinə ayrı-ayrı ölkələrdən göstərilən xüsusi yardımlar Ermənistan silahlı qüvvələrinin Azərbaycan 
torpaqlarını işğal etməsinə imkan yaratmışdır. Onlar Azərbaycanın vəziyyətindən çox çevik istifadə edərək 
torpaqlarımızı ardıcıl surətdə işğal etmişlər. Təbiidir ki, bu işğal 1989-cu ildən başlanmış, öncə Dağlıq 
Qarabağın ərazisi, sonra onun ətrafı işğal olunmuş və nəhayət, indi Azərbaycan torpaqlarının 20 faizi Ermənis-
tan silahlı qüvvələrinin işğalı altındadır. Bu torpaqlardan zorla çıxarılmış bir milyon soydaşımız ağır vəziyyətdə 
çadırlarda yaşayır.  
1994-cü ilin may ayında Ermənistan–Azərbaycan müharibəsində atəşkəs sazişi imzalanmışdır. Altı ildən 
çoxdur ki, Azərbaycan müharibəsiz, sülh şəraitində yaşayır. Baxmayaraq ki, hələ tam sülh yoxdur. 
Müharibənin dayandırılması, daxili vəziyyətin sabitləşdirilməsi, ictimai-siyasi sabitliyin möhkəmlənməsi 
Azərbaycanın müstəqil dövlət kimi dövlət quruculuğu prosesini aparmasına imkanlar yaratdı. Məhz bu şəraitdə 
– 1995-ci ildə müstəqil Azərbaycan özünün ilk milli demokratik Konstitusiyasını qəbul etdi. Bu, tarixi 
hadisədir. Azərbaycan müstəqilliyini əldə etmişdi, ancaq 1995-ci ilə qədər ağır və çətin problemlərlə rastlaşırdı. 
Təbiidir ki, bu şəraitdə çox işləri görmək mümkün deyildi, o cümlədən Konstitusiyanın qəbul olunması. 
Məhz ictimai-siyasi sabitliyin yaranması və Azərbaycanın daxilində olan bütün qanunsuz silahlı dəstələrin 
ləğv olunması, cinayətkar qrupların cinayətlərinin qarşısının alınması – bunlar hamısı Azərbaycanda dövlət 
quruculuğu prosesinin uğurla aparılmasına şərait yaratdı. 
Azərbaycan öz dövlət müstəqilliyini elan edərkən bəyan etmişdi ki, Azərbaycan demokratiya yolu ilə gedəcək, 
ölkəmizdə demokratik, hüquqi, dünyəvi dövlət quruculuğu prosesi gedəcəkdir. Bunlar elan olunmuşdu, ancaq 
təəssüf ki, Azərbaycanın daxili vəziyyəti, dediyim kimi, çox gərgin olduğuna görə bunlar söz idi, əməli tədbirlər 
lazımi səviyyədə görülmürdü. 
Azərbaycanda müstəqil dövlətin təsisatlarının yaranması və dövlət quruculuğu prosesi sürətlə 1995-ci ildə 
başlamış və bunun əsasını da təşkil edən Azərbaycanın qəbul etdiyi ilk Konstitusiyasıdır. Ondan sonrakı dövrdə 
Azərbaycanda dövlətçilik möhkəmlənib, demokratik prinsiplər bərqərar olub, demokratik, hüquqi, dünyəvi 
dövlət quruculuğu prosesi uğurla, sürətlə həyata keçirilir. Azərbaycanın öz iqtisadiyyatını bazar iqtisadiyyatı 
yolu ilə inkişaf etdirməsi üçün imkanlar yaradılıb və bir çox nailiyyətlər əldə olunubdur. Azərbaycan bir dövlət 
kimi möhkəmlənib, Azərbaycanın Silahlı Qüvvələri, ordusu yaranıb, güclənib, inkişaf edibdir və bu gün müstə-
qil Azərbaycanın milli mənafelərini, torpaqlarını, onun hüdudlarını qorumağa qadir ordudur. 
158 
 
Konstitusiya qəbul olunandan sonra ötən beş il ərzində bizim ali qanunvericilik orqanımız  – Milli Məclis 
tərəfindən 400-dən çox qanun qəbul edilmişdir. Məhz Konstitusiyanın əsasında, qəbul olunmuş qanunların 
əsasında Azərbaycanda siyasi, iqtisadi, demokratik islahatlar həyata keçirilir. Bu islahatlar bütün sahələrdə 
aparılır. Onların ilbəil həyata keçirilməsi Azərbaycanın bütün sahələrdə inkişafını təmin edir. 
Azərbaycan öz daxili və xarici siyasətini müəyyən edibdir. Dediyim kimi, daxili siyasət Azərbaycanda 
demokratik, hüquqi dövlət qurmaq, bazar iqtisadiyyatı yaratmaq, iqtisadi islahatlar aparmaqdan və 
Azərbaycanın hər bir vətəndaşına azad, sərbəst yaşamaq, hüquqlarının qorunmasını təmin etmək və öz rifah 
halını yaxşılaşdırmaq imkanları yaratmaqdan ibarətdir. 
Azərbaycanın xarici siyasəti dünyanın bütün dövlətləri ilə bərabərhüquqlu, qarşılıqlı surətdə faydalı əlaqələr 
qurmaq və bu əlaqələr vasitəsilə həm gənc, müstəqil dövlət kimi, inkişaf etmiş dövlətlərin təcrübəsindən istifadə 
etmək, həm də bu təcrübənin mümkün olan hissələrini Azərbaycanda tətbiq etmək, eyni zamanda Azərbaycanın 
dünya miqyasında özünə layiq yer tutmasına nail olmaq məqsədi daşıyır. Azərbaycanın xarici siyasətində əsas 
problem Ermənistan – Azərbaycan münaqişəsinin həll olunmasıdır. 
Beləliklə, biz qısa bir zamanda Azərbaycanda müstəqil dövlət, demokratik, hüquqi, dünyəvi dövlət 
qurmuşuq, onun təsisatlarını yaratmışıq. Azərbaycanda iqtisadi islahatlar apararaq bazar iqtisadiyyatını inkişaf 
etdiririk. Azərbaycan artıq inkişaf dövrünü yaşayır. 
Hər bir ölkənin, xalqın həm yaşaması, həm də dövlətinin olması üçün əsas şərt onun iqtisadiyyatıdır. 
Azərbaycan zəngin təbii sərvətlərə malikdir – neft-qaz yataqları, digər təbii sərvətlər vardır. Keçmiş illərdə 
Azərbaycanın güclü iqtisadi potensialı yaradılmışdır. Bu baxımdan son illərdə Azərbaycanın əldə etdiyi 
nailiyyətlərin ən əsası Azərbaycan dövlətinin neft strategiyasının işlənib hazırlanması və ardıcıl surətdə həyata 
keçirilməsidir. Bu neft strategiyası, onun həyata keçirilməsi vasitəsilə Azərbaycan dünyanın bir çox böyük 
ölkələrinin diqqətini, marağını özünə cəlb edibdir. Bir çox faydalı sazişlər imzalanıb, işlər görülübdür. 
Azərbaycanın neft strategiyası ölkəyə həm iqtisadi inkişaf üçün böyük imkanlar yaradıb, həm də dünyanın 
bir çox dövlətləri ilə, böyük dövlətləri ilə qarşılıqlı surətdə faydalı əlaqələr qurmağa imkan veribdir. 
Azərbaycanın məhz neft strategiyası ölkəmizi  dünyada daha da cazibədar edibdir. Xəzər dənizinin zəngin 
neft-qaz yataqlarının işlənilməsi sahəsində Azərbaycanın göstərdiyi təşəbbüs və gördüyü işlər dünya 
ictimaiyyətinin, bir çox dövlətlərin Xəzər hövzəsinə olan marağını həddindən çox artırıbdır. İndi Xəzər dənizi 
hövzəsi dünyanın, demək olar ki, hər yerində maraq cəlb edən bir hövzədir. 
Məlumdur ki, Xəzər dənizinin zəngin ehtiyatları – neft və qaz yataqları hələ uzun müddət – on illər, yüz illər 
dünya iqtisadiyyatını cəlb edəcək və Xəzər dünyanın neft və qaz hasil edən ən böyük regionlarından birinə 
çevriləcəkdir. Biz iftixar hissi ilə deyə bilərik ki, Azərbaycan bütün bu prosesin təşəbbüskarıdır. Məhz bizim 
təşəbbüsümüz Xəzəryanı başqa dövlətləri də Xəzər hövzəsində fəal işləməyə cəlb edibdir. Beləliklə, indi Xəzər 
dənizi dünyanın diqqət mərkəzindədir.  
Altıncı ildir ki, Azərbaycanda beynəlxalq neft və qaz sərgisi keçirilir. Bu sərgi ilk dəfə 1994-cü ildə 
keçirilmişdir. Bu il iyun ayının əvvəlində altıncı dəfə keçiriləcəkdir. İndi bu sərgiyə dünyanın, demək olar ki, 
hər yerindən neft və qazla, digər problemlərlə məşğul olan şirkətlər gəlir, öz imkanlarını bəyan edir, geniş fikir 
mübadiləsi aparırlar. Beləliklə, biz dövlətimizin neft strategiyası vasitəsilə Azərbaycanı Xəzər dənizi hövzəsinin 
müəyyən qədər mərkəzinə çevirmişik. Azərbaycan vasitəsilə də dünya iqtisadiyyatını Xəzər dənizinə cəlb etmi-
şik.  
Bunun konkret əməli nəticələri göz qabağındadır. Biz 1994-cü ilin sentyabr ayında ilk müqaviləni – «Əsrin 
müqaviləsi»ni imzaladıq. Bu günədək dünyanın böyük neft şirkətləri ilə 19 müqavilə imzalanıbdır. Birinci 
müqavilə əməli surətdə həyata keçirilir. O mənada ki, orada 1997-ci ilin sonundan neft hasilatı başlanıbdır. Biz 
neftin ixracı üçün iki neft borusu – Bakı–Novorossiysk, Bakı–Supsa – yaratmışıq və neft ixrac edirik. Neft 
hasilatı başlanandan indiyə qədər 9 milyon 500 min tondan artıq neft çıxarılıb və ixrac olunubdur. 
Ancaq biz böyük neft gözləyirik. İlk neft müqaviləsindən 60 milyon tondan çox neft əldə edilməsi 
planlaşdırılıbdır. Təbiidir ki, o biri müqavilələr də öz imkanlarını göstərəcəkdir. Ona görə də böyük ixrac neft 
borusunun çəkilməsi əvvəldən də zəruri olmuşdur və bu gün də zəruridir. 
Beş ildir ki – ilk müqaviləni imzalayandan – biz bu problemin üzərində işləyirik. Çox çətin problemlərlə, çox 
təzyiqlərlə, maneələrlə rastlaşdıq. Ancaq öz iradəmizdən dönmədik. Bakı–Tbilisi–Ceyhan ixrac neft borusunun 
tikilməsi üçün bütün səylərimizi qoyduq. 1998-ci ilin oktyabr ayında «Ankara bəyannaməsi» qəbul olundu. 
1999-cu ilin noyabr ayında «İstanbul bəyannaməsi» qəbul olundu və bunların nəticəsində Türkiyə, Gürcüstan və 
Azərbaycan arasında bütün kommersiya müqavilələri imzalandı. Dünən Azərbaycanın Milli Məclisi bütün bu 
müqavilələri, bəyannaməni təsdiq etdi. Bəyan edirəm ki, Milli Məclisin Bakı–Tbilisi–Ceyhan neft borusu 
haqqında qanunu bu gün mənim tərəfimdən imzalanıbdır. 
Ümidvaram ki, yaxın günlərdə Türkiyənin Böyük Millət Məclisi, Gürcüstanın parlamenti də bu müqavilələri 
təsdiq edəcəklər. Beləliklə, beş il aparılmış gərgin iş birinci mərhələsini bitirib ikinci mərhələsinə keçəcək, 
Bakı–Tbilisi–Ceyhan neft kəmərinin inşası başlanacaqdır. Əminəm ki, o, qısa bir zamanda tikilib başa 
çatdırılacaq və Azərbaycanın nefti, təkcə Azərbaycanın yox, Xəzəryanı ölkələrin – xüsusən Qazaxıstan buna 
159 
 
çox maraq göstərir – nefti həmin əsas ixrac boru xətti ilə Azərbaycandan Aralıq dənizi sahilindəki Ceyhan lima-
nına çatdırılacaqdır.  
Bunlar hamısı bizim həm iqtisadiyyat sahəsində, həm də siyasət, beynəlxalq əlaqələr sahəsində gördüyümüz 
işlərin əməli nəticəsidir. Beləliklə, biz neft strategiyası vasitəsilə Azərbaycana xarici investisiyanın cəlb 
edilməsinə nail olmuşuq. Məlumdur, gənc müstəqil ölkə, xüsusən bizim kimi, böyük dağıntılara və böyük 
itkilərə məruz qalmış ölkə müstəqilliyə nail olduqdan sonra iqtisadiyyatını öz daxili imkanları ilə vaxtında 
inkişaf etdirə bilməzdi. Ona görə də biz xarici investisiyanın Azərbaycana cəlb olunmasını əsas məsələ kimi 
qoyduq. İndi böyük qürur hissi ilə sizə deyə bilərəm ki, son dörd ildə Azərbaycana 4,5 milyard Amerika dolları 
həcmində xarici investisiya gəlibdir. Bunlar hamısı Azərbaycanın iqtisadiyyatınadır. 
Onu da sizə çatdırmaq istəyirəm ki, əgər əvvəlki illərdə xarici investisiyanın 60–70 faizi neft sektoruna 
düşürdüsə, 1999-cu ildə xarici investisiyanın 60 faizi qeyri-neft sektorunda və 40 faizi neft sektorundadır. Bu 
onu göstərir və ayrı-ayrı yerlərdən verilən suallara cavab verir ki, Azərbaycan dövləti, hökuməti öz daxili 
imkanlarından istifadə edərək, eyni zamanda xarici investisiyanı cəlb edərək iqtisadiyyatın bütün sahələrini 
inkişaf etdirir. 
Mən neft strategiyasından danışdım, xarici investisiyanın cəlb olunmasından danışdım. Ancaq Azərbaycan 
belə tədbirləri hansı vəziyyətdə həyata keçirməyə başlayıbdır? 1991–1994-cü illərdə Azərbaycanda iqtisadiyyat 
ilbəil tənəzzül edibdir. Hər il ümumi daxili məhsul 20–23 faiz aşağı düşürdü. Sənaye istehsalı 20–24 faiz, kənd 
təsərrüfatı istehsalı 15–20 faiz, kapital qoyuluşu 40 faiz aşağı düşürdü. Bununla yanaşı, istehlak mallarının 
qiyməti ilbəil artırdı.  
Ancaq 1994-cü ildən sonra, 1995-ci ildə bizim apardığımız bütün tədbirlər nəticəsində Azərbaycanın 
iqtisadiyyatında sabitlik yarandı və 1996-cı ildən ölkəmizin iqtisadiyyatı inkişaf dövrü keçirir. 
Təbiidir ki, o dağıntılar, pozuntular olmasaydı biz bu işləri daha da əvvəl görə bilərdik. Ancaq 1993-cü ildə, 
1994-cü ildə biz islahatlar həyata keçirə bilməzdik. Biz sadəcə, iqtisadiyyatın geriləməsinin, o vaxt mövcud olan 
ağır problemlərin qarşısını almalı idik. Biz bunlara nail olduq. Dediyim kimi, nəhayət, 1995-ci ildə sabitliyi 
təmin etdik. Ondan sonra isə Azərbaycanın iqtisadiyyatı ilbəil inkişaf edibdir. Ümumi daxili məhsul 1996-cı 
ildən ardıcıl surətdə inkişaf edir və 1999-cu ildə 7,4 faiz təşkil edibdir. Bu ilin 4 ayında da 7 faizdən artıqdır. Bu, 
yüksək göstəricidir.  
Bütün bunlarla bərabər, Azərbaycanda inflyasiyanın qarşısı alınıbdır. 1994-cü ildə Azərbaycanda inflyasiya 
1600–1800 faizə çatmışdı. Biz 1995-ci ildə inflyasiyanın bu qədər artmasının qarşısını aldıq, 1996-cı ildən isə 
inflyasiyanın qarşısını, demək olar ki, tamamilə aldıq. Son illər Azərbaycanda inflyasiya yoxdur. Bununla 
bərabər, manatın dollara nisbətən məzənnəsi sabitdir. İstehlak mallarının da qiymətləri artmır, çox hallarda aşağı 
düşür. 
Biz sənayedə də inkişafa nail olduq. 1996-cı ildən sənaye də inkişaf edir. Keçən il respublikamızda sənaye 
məhsulları istehsalı 3,6 faiz artmışdır. Kənd təsərrüfatı məhsulları istehsalı da ilbəil inkişaf edir və keçən il onun 
da inkişafı 3 faizdən artıq olmuşdur. 
Bunların nəticəsində biz beynəlxalq normalara cavab verən valyuta ehtiyatları yaratmışıq. İndi Azərbaycanın 
700 milyon dollar məbləğində valyuta ehtiyatı var. Ancaq 1994-cü ildə bir dollar da yox idi.  
Bilməlisiniz, bunlar hamısı ölkəmizdə aparılan düzgün iqtisadi siyasətin, Azərbaycan dövlətinin, 
hökumətinin, iqtidarının iqtisadi-sosial islahatları ardıcıl surətdə həyata keçirməsinin nəticəsidir. Biz 1995–
1996-cı illərdə cəsarətli addımlar atdıq, torpaq islahatı haqqında qanun qəbul etdik və onu həyata keçirdik, 
torpağın hamısını şəxsi mülkiyyətə verdik. İndi torpaqdan istifadənin səmərəliliyi xeyli yüksəlibdir. Hazırda 
iqtisadiyyatın bütün sahələrində istehsal artıbdır. Bu, Azərbaycanın hər bir vətəndaşı üçün lazımdır. İndi 
Azərbaycanda ərzaq məhsullarının bolluğu yaranıbdır. Bu, nəyin sayəsində olubdur? Bu, birincisi, islahatların, 
özəlləşdirmənin, torpaq islahatının nəticəsidir. Bunlar olmasaydı, biz buna nail ola bilməzdik. Biz 1994-cü ildə 
vətəndaşlarımızı çörəklə təmin etmək üçün nə qədər çətinliklərlə üzləşirdik. 
Azərbaycanda islahatlar uğurla həyata keçirilir. Özəlləşdirmə prosesinin birinci mərhələsi qurtarıbdır. Onun 
yeni mərhələsi haqqında Milli Məclis qanun qəbul edibdir. Biz özəlləşdirmənin ikinci mərhələsinin proqramını 
yaxın günlərdə təsdiq edib elan edəcəyik və onun əməli surətdə həyata keçirilməsini təmin edəcəyik. Məhz 
iqtisadi islahatların, bizim düzgün iqtisadi siyasətimizin, xarici ticarəti sərbəstləşdirməyimizin, iqtisadiyyatın 
bütün sahələrində liberallaşdırma aparmağımızın nəticəsində biz Azərbaycanda iqtisadiyyatın belə inkişafına 
nail ola bilmişik. 
Bizim apardığımız islahatlar nəticəsində özəl sektor, Azərbaycan cəmiyyətinin orta təbəqəsi, sahibkarlar 
yaranıbdır. Biz bunlara şərait yaradırıq və bundan sonra da yaradacağıq. Biz onların hüquqlarını qoruyur və 
bundan sonra da qoruyacağıq. Biz xarici investorların bütün hüquqlarını qoruyuruq, bundan sonra da 
qoruyacağıq. Bütün bunlar üçün ölkəmizdə lazımi qanunlar qəbul olunubdur və bir neçə qanun da bundan sonra 
qəbul ediləcəkdir. 
Məhz aparılan islahatların nəticəsidir ki, respublikamızda əldə edilmiş ümumi daxili məhsulun 62 faizi özəl 
sektora məxsusdur. Sənayedə 35 faiz, kənd təsərrüfatında 98 faiz, ticarətdə 98 faiz, tikintidə 77 faiz, yük 
daşımalarında 45 faiz, sərnişin daşımalarında 80 faiz özəl sektora məxsusdur. Bizim iqtisadi islahatların konkret 
160 
 
göstəriciləri budur. Özəlləşdirmə sahəsində əldə etdiyimiz nailiyyətlər budur. Bazar iqtisadiyyatına sadiqliyimiz və 
bazar iqtisadiyyatı yolu ilə uğurla getməyimiz budur. Nəhayət, bazar iqtisadiyyatının bu gün də, gələcəkdə də müs-
təqil Azərbaycan üçün nə qədər vacib olması budur. 
Bütün bunların nəticəsində biz Azərbaycanda sosial məsələlərin həll olunması sahəsində böyük nailiyyətlər 
əldə etmişik. Bunlar göz qabağındadır. Biz çox təbəqələrin maaşını, pensiyasını ilbəil artırırıq. Ancaq zaman 
keçdikcə bunlar unudulur, cəmiyyətdə ayrı-ayrı bədxah qüvvələr səhər də, axşam da, gecə də, gündüz də deyir 
ki, «xalq səfalət içindədir, nə bilim, xalq acından ölür, filan olur» və sairə. 
Son beş ildə – 1994-cü ildən 1999-cu ilə qədər Azərbaycanda orta aylıq əmək haqqı 12 dəfə artıbdır. Bu, 
statistikanın məlumatıdır. Maaşlar artıbdır. Səhiyyə, mədəniyyət, incəsənət sahələrində, kütləvi informasiya 
vasitələrində, bədən tərbiyəsi və sosial təminat sahələrində maaşlar orta hesabla 6,2 dəfə artıbdır. Təhsil 
işçilərinin əmək haqqı 8,1 dəfə artıbdır. Elmi işçilərin maaşı 6,6 dəfə artıbdır. Orta aylıq pensiyanın məbləği 2,8 
dəfə artıbdır. Azərbaycanda maaşlar və pensiyalar vaxtlı-vaxtında verilir. Mənə verilən məlumatlardan bilirəm 
ki, artıq may ayının da maaşları və pensiyaları verilir və başa çatmaqdadır. 
Bu, Azərbaycanın daxilində bəlkə də o qədər görsənmir. Ancaq əgər biz özümüzü Sovetlər İttifaqına mənsub 
olmuş başqa müstəqil dövlətlərlə müqayisə etsək – bunu çoxları bilir – qonşuluğumuzda da, başqa yerlərdə də 
ölkələr, dövlətlər var ki, orada insanlar 5–6 aylarla maaş, pensiya almırlar, ağır vəziyyətdə yaşayırlar. Yaxud, 
mənim sizə elan etdiyim iqtisadi göstəricilər, yəni ümumi daxili məhsul, sənaye, kənd təsərrüfatı məhsullarının 
artımı, başqa iqtisadi göstəricilər Azərbaycanı MDB ölkələri içərisində birinci sıralarda aparır. 
Təbiidir ki, biz bununla qane ola bilmərik. Mən hesab etmirəm ki, bu, Azərbaycanın lazım olan səviyyəsidir, 
xeyr. Amma hər şey imkan daxilindədir. Eyni zamanda, hər şey müqayisə ilə ölçülür.  
Nəzərə alaq ki, Azərbaycan dövlət müstəqilliyini əldə edəndə MDB-nin üzvü olan bütün ölkələrlə 
müqayisədə ən ağır vəziyyətdə idi. Mən təkrar edirəm, Ermənistanla gedən müharibəyə, Azərbaycanın daxilində 
hakimiyyət uğrunda aparılan mübarizəyə, ölkəmizin daxilində ictimai-siyasi sabitliyin pozulmasına görə – bütün 
bunlara görə Azərbaycan başqa ölkələrdən fərqlidir, onlarda belə problemlər yoxdur. Onlar dövlət müstəqilliyini 
əldə edəndən sonra daxildə, yaxud xaricdə heç bir problemlə rastlaşmayıblar. Amma biz 1994-cü ilə qədər belə 
ağır problemlərlə rastlaşmışıq. 1995-ci ildə sabitliyə nail olmuşuq. Əldə etdiyimiz nailiyyətlər, sadəcə, son beş 
ilin nailiyyətləridir. Əgər əvvəlki illərdə də bizim bu cür işləmək imkanımız olsaydı, təbiidir ki, indi ölkəmizin 
nailiyyətləri də bundan çox olardı. 
Əziz dostlar, beləliklə, dövlətimizin qarşısında duran əsas vəzifələrdən biri Azərbaycanın iqtisadiyyatını 
inkişaf etdirmək, vətəndaşlarımızın rifah halını yaxşılaşdırmaqdan ibarətdir. Biz bunu edirik. Mən bunu hansı 
yollarla etdiyimizi sizə bildirdim. Bir daha bəyan edirəm ki, Azərbaycanın iqtisadiyyatı ardıcıl olaraq bazar 
iqtisadiyyatı prinsipləri əsasında gedəcəkdir. Biz ölkəmizdə bazar iqtisadiyyatını tam bərqərar edəcəyik və 
dünya iqtisadiyyatı ilə daha da sıx bağlanacağıq. İnanıram ki, Azərbaycanın iqtisadiyyatı yaxın illərdə daha da 
sürətlə inkişaf edəcəkdir. 
Birincisi, biz artıq ilk neft müqaviləsindən gəlirlər əldə edirik. Bu gəlir ilbəil artacaqdır. İkincisi, apardığımız 
islahatlar hər il öz yeni yüksək səviyyəsinə çatacaqdır və əməli nəticələr verəcəkdir. Bunlar hamısı birlikdə 
Azərbaycanın iqtisadiyyatını yaxın illərdə daha da yüksəklərə qaldıracaq və vətəndaşlarımızın rifah halı 
yaxşılaşacaq, çətin, ağır vəziyyətdə yaşayan insanlar yaxşı şərait əldə edəcəklər. Buna tam əmin ola bilərsiniz. 
Mən bu gün bir daha elan edirəm ki, Azərbaycan demokratiya yolu ilə gedir və demokratiya yolu ilə də 
gedəcəkdir. Biz payızda Milli Məclisə yeni seçkilər keçirəcəyik. Bu seçkilərin keçirilməsi üçün indi qanun 
layihələri müzakirə olunur, onlar qəbul ediləcəkdir. Seçkilərin tam demokratik keçirilməsi üçün bütün imkanlar 
yaradılacaqdır. 
Azərbaycanda demokratiya yaranıb, Azərbaycanda demokratiya var, Azərbaycanda demokratiya inkişaf edir. 
Respublikamızda iqtisadiyyat inkişaf edir. Azərbaycanda ictimai-siyasi sabitlik bərqərar olubdur. 
Daxili ictimai-siyasi sabitlik olmayan yerdə demokratiya ola bilməz. Daxili ictimai-siyasi sabitlik olmayan 
yerdə islahatlar keçirmək olmaz. Sabitlik olmayan yerdə iqtisadiyyat inkişaf edə bilməz. Bizim bütün 
nailiyyətlərimizin əsası odur ki, müstəqil dövlətimizin o ağır illərini yaşadıq və uğurla yaşadıq. Bütün o 
çətinlikləri aradan qaldırdıq. Xalqımıza rahat yaşamaq imkanları verdik və dövlətə, hökumətə, özəl sektora rahat 
yaşamaq, iqtisadiyyatı rahat inkişaf etdirmək imkanları yaratdıq. Bizim demokratiyamız budur, bizim bazar 
iqtisadiyyatımız budur, bizim hüquqi, demokratik, dünyəvi dövlət quruculuğumuz budur.  
Bəziləri – məhz 1991–1993-cü illərdə və 1994-cü ildə Azərbaycanda daxili ictimai-siyasi vəziyyəti 
gərginləşdirənlər və ölkəmizi vətəndaş müharibəsi həddinə gətirib çıxaranlar yenidən müxalifətə keçiblər və 
hakimiyyət uğrunda mübarizə aparırlar. Aparsınlar, burada təəccüblü bir şey yoxdur. Ancaq iş burasındadır ki, 
onlar hansısa bir fürsətdən istifadə edib 1992-ci ildə hakimiyyətə gəlmişdilər və deyirlər ki, demokratik yolla 
hakimiyyətə gəlmişdilər. Əgər demokratik yolla hakimiyyətə gəlmişdilərsə və hesab edirlər ki, demokratiya 
hakimiyyətin davamlı olmasının əsas şərtidir, onda bəs onları seçmiş, onlara etimad göstərmiş insanlar, 
vətəndaşlar, Azərbaycan xalqı nə üçün bir ildən sonra onlardan imtina etdi?  
161 
 
Onlar dövləti idarə edə bilmədilər, kiçik bir silahlı qüvvənin qarşısında dura bilmədilər, xalq onların 
arxasında durmadı, onları dəstəkləmədi. Onlar qaçdılar, dağıldılar, gizləndilər və bir neçə ildən sonra yenə də 
zühur etdilər. Odurmu bu demokratiya?  
Demokratiya xaos demək deyildir. Onlar Azərbaycanda xaos yaratmışdılar. Onlar Azərbaycanda ağır bir 
vəziyyət yaratmışdılar və özləri də o xaosun, özbaşınalığın qurbanları oldular. İndi isə hər şey – iqtisadiyyat da, 
dövlət quruculuğu da kənarda qalıb, səhər-axşam dedikləri söz budur: demokratiya, demokratiya, demokratiya. 
Son yeddi ildə Azərbaycanda demokratiyanı quran bugünkü iqtidardır. Bu demokratiyanı quran bizik. Onlar isə 
1992–1993-cü illərdə Azərbaycanda ilk addımını atan demokratiyanı xaosla əvəz etdilər və bunun da nəticəsində 
ölkəmiz böyük çətinliklərlə, vətəndaş müharibəsi ilə rastlaşdı. 
Ona görə nə burada, nə də Azərbaycandan kənarda heç kəs narahat olmasın: Azərbaycan demokratiya yolu 
ilə gedir, gedəcəkdir və biz bunu heç kəsə görə etmirik. Biz bunu Azərbaycan xalqının rifahı naminə, ölkəmizin 
dövlət müstəqilliyinin qorunub saxlanması üçün edirik. Biz bunu Azərbaycanın xoşbəxt gələcəyi üçün edirik. 
Bu bizim məqsədimizdir. Bu bizim tutduğumuz yoldur. Biz bu yolla gedəcəyik. 
Biz həmişə demişik və bu gün də deyirik ki, Azərbaycanın müstəqil dövlət kimi sürətlə inkişaf etməsinə 
mane olan Ermənistanın təcavüzü ilə əlaqədar onun düşdüyü vəziyyətdir. 
Altı ildir ki, biz atəşi dayandırmışıq, ancaq sülhə də nail olmamışıq. Gördüyümüz işlər göz qabağındadır. Bu 
altı il müddətində dünyanın bütün beynəlxalq təşkilatlarının, təsirə malik olan böyük dövlətlərin imkanlarından 
istifadə etməyə çalışmışıq və istifadə etmişik. Biz bir neçə dəfə məsələnin həll olunmasına yaxınlaşmışıq. Ancaq 
Ermənistanın daim destruktiv mövqe tutması, Azərbaycanın torpaqlarını işğal etdiyinə görə özünü haqlı, üstün 
hesab etməsi və beynəlxalq təşkilatların, Minsk qrupunun, onun həmsədrləri Rusiyanın, Amerika Birləşmiş 
Ştatlarının, Fransanın Ermənistana lazımi təsir göstərə bilməməsi bu problemin indiyə qədər həll olunmasına 
imkan verməyibdir.  
Bir milyon Azərbaycan vətəndaşı qaçqın vəziyyətində çadırlarda yaşayır. Bəli, demokratiya insan 
hüquqlarının qorunması ilə sıx bağlıdır. Hər bir vətəndaşın hüququ qorunmalıdır. Dünyada insan hüquqlarının 
qorunmasına nəzarət edən cəmiyyətlər gərək hər bir vətəndaşın hüquqlarının pozulması ilə maraqlansınlar və 
onun qarşısını alsınlar. Burada, Azərbaycanda kimsə cinayət etdiyinə görə cəzalandırılanda onun havadarları 
tapılır və sübut etməyə çalışırlar ki, onun hüquqları pozulubdur. Bəs o bir milyon Azərbaycan vətəndaşının 
hüquqları pozulub, səkkiz ildir çadırlarda yaşayırlar, niyə bir beynəlxalq təşkilat, demokratiya cəhətdən inkişaf 
etmiş bir ölkə onların hüquqlarının bərpası üçün səylər göstərmir? 
Azərbaycana qarşı ədalətsiz 907-ci maddə tətbiq olunubdur. Misli görünməmiş bir paradoksdur: 
Azərbaycanın torpaqları işğal olunub, bir milyon qaçqın var, eyni zamanda 1992-ci ildə Azərbaycanı 
günahlandırıblar ki, «Azərbaycan Ermənistanı blokadaya alıbdır». Bəlkə də o vaxt həm Amerika Konqresindəki 
ermənipərəst qüvvələrin güclü olmasına və Azərbaycan rəhbərliyinin ağılsız siyasət aparmasına görə bu maddə 
qəbul edilibdir. Bəli, məhz buna görə bu maddə qəbul olunubdur. Bu, Azərbaycana qarşı ayrı-seçkilik aktıdır.  
Ancaq indi tamam başqa vəziyyətdir. İndi dünya da görür ki, Amerika Konqresində də görürlər ki, 
Azərbaycanın torpaqları işğal altındadır. Onların nümayəndələri gedib işğal olunmuş torpaqları gəziblər, 
görüblər. Hətta Ağdam məscidinin bir parçasını da gətirib mənə verdilər. Daş daş üstə qalmayıbdır. Əgər ədalət 
varsa, bəs nə üçün 907-ci maddə ləğv olunmur? Nə üçün bizim bu müxalifətdir, nədir – hakimiyyət uğrunda 
mübarizə aparanlar nə qaçqın haqqında düşünür, nə 907-ci maddə haqqında düşünür, ancaq öz hakimiyyəti haq-
qında düşünür. Onlar Azərbaycanın bu ağır, çətin problemlərini heç vaxt həll etməyə qadir deyillər. Bunu onlar 
da bilməlidir və başqaları da bilməlidir.  
Biz bundan sonra da sülh danışıqlarını aparacağıq. Mən dəfələrlə dediyim kimi, bu gün də bəyan edirəm ki, 
məsələni sülh yolu ilə həll etməyə nail olacağıq. 
Doğrudur, çətindir, ağırdır, çox ağırdır. Çünki ədalətsizlik mövcuddur. Bir adama qarşı ədalətsizlik günah 
sayılır. Ancaq bütün xalqa qarşı, ölkəyə qarşı, bütün dövlətə qarşı ədalətsizlik gör neçə qat günahdır. Günah 
edənlər bilirlər ki, o günahı edirlər. 
Biz bu məsələlərin sülh yolu ilə həll edilməsinə nail olacağıq. Mən hesab edirəm ki, imkanlar var. Minsk 
qrupunun rəhbərləri öz fəaliyyətlərini yenidən bərpa ediblər, Cenevrədə görüşlər keçiriblər. Dünya maliyyə 
mərkəzləri ilə görüşlər aparılır. İşğal edilmiş torpaqlar azad olunandan sonra orada bərpa işləri görülməsi 
haqqında müəyyən müzakirələr keçirilibdir, planlar hazırlanır. İşğal edilmiş torpaqların azad olunması əsas 
şərtdir. Amma viran olmuş torpaqlarda sonra yaşayış şəraiti yaratmaq, bərpa işləri aparmaq lazımdır. Bu, bir 
ilin, iki ilin işi deyildir. Ermənistanla münaqişə nəticəsində Azərbaycan elə bir ağır vəziyyətə düşübdür ki, sülh 
yaranandan sonra hələ neçə illər lazımdır ki, o torpaqları normal vəziyyətə gətirək. Təbiidir ki, beynəlxalq 
təşkilatlar bu işdə bizə kömək etməlidir və onlar söz verirlər ki, kömək etsinlər. 
Ermənistan və Azərbaycan prezidentlərinin birbaşa danışıqları bundan sonra da davam edəcəkdir. Güman 
edirəm ki, bütün bu səylərimizlə Ermənistan–Azərbaycan münaqişəsini müəyyən kompromislər vasitəsilə, 
nəhayət, həll etməyə nail olacağıq və sülh yaranacaqdır. Hamı–həm Qafqazda, o cümlədən, Cənubi Qafqazda 
marağı olan ölkələr, həm də Xəzər hövzəsində marağı olan ölkələr bilməlidir ki, Ermənistan–Azərbaycan 
münaqişəsi qurtarmayana qədər, Ermənistanla Azərbaycan arasında sülh yaranmayana qədər, burada təhlükəsiz-
162 
 
liyin, əmin-amanlığın təmin edilməsinə nail olunmayana qədər Qafqazda vəziyyət gərgin olacaqdır. Bu təkcə 
bizim üçün deyil, həm də Qafqaz bölgəsinə, Xəzər dənizi bölgəsinə maraq göstərən ölkələr üçündür.  
Ona görə biz istəyirik ki, sülh olsun, Ermənistanla Azərbaycan arasında sülh yaransın. Mən əminəm ki, sülh 
yaranandan sonra Qafqazda, xüsusən Cənubi Qafqazda böyük canlanma başlayacaqdır. O insanlar ki, indiyə 
qədər sülhün yaranmasına mane olurlar, onlar özləri bunun şahidi olacaqlar və biz bunun şahidi olacağıq, biz 
buna nail olacağıq. 
Qaçqın və köçkün vəziyyətində yaşayan insanların vəziyyəti, təbiidir ki, bizi daim narahat edir. Yaxın 
vaxtlarda burada beynəlxalq konfrans keçirildi. Biz beynəlxalq təşkilatlara, humanitar təşkilatlara kəskin 
tələblərimizi bildirdik, sözlərimizi dedik. Çalışacağıq ki, bunlardan müəyyən konkret nəticələr əldə edək. 
Amma eyni zamanda – mən bunu dəfələrlə demişəm və bu gün də deyirəm – qaçqın və köçkün vəziyyətində 
yaşayan insanlara yardımı artırmaq lazımdır, Azərbaycanın daxilindən yardımı artırmaq lazımdır. Onlara 
büdcədən verilən pulları mən son iki ildə üç dəfə artırmışam. İmkan olsa, yenə də artıracağam. Ancaq təkcə 
bununla onları təmin etmək mümkün olmur. Ona görə də yardımı artırmaq lazımdır. İmkanı olan hər bir şəxs 
yardım etməlidir. Amma bunu da, sadəcə, şöhrət naminə yox ki, gedib hansısa bir qaçqın düşərgəsində yardım 
paylasın, bunu televiziya çəksin və sonra da göstərsin. Bu ucuz şöhrət lazım deyildir. 
Bu yardımlar hamısı bizim Dövlətqaçqınkom vasitəsilə olmalıdır. Ona görə də komitə bu işə rəhbərlik 
etməli, bu işi əlaqələndirməlidir. Hansısa bir təşkilat, özəl qurum, hansısa müəssisə qaçqınlara yardım edirsə, 
bunu məhz komitə vasitəsilə etməlidir. Onda bilinəcək ki, birincisi, bu yardımı kimə və hara etmək lazımdır, 
ikincisi də, hansı təşkilat həqiqətən nə qədər yardım edəcəkdir. Mən komitənin sədri Əli Həsənova tapşırıram ki, 
bu barədə çox dəqiq uçot aparsınlar, yazsınlar, dəftərə salsınlar. Bilsinlər ki, hansı təşkilat, sahibkar, hansı iş 
adamı, vətəndaş hansı yardımı edibdir. Bir tərəfdən, yardımlardan səmərəli istifadə olunacaq, ikinci tərəfdən də, 
əgər o adamlara şöhrət lazımdırsa, mən deyərəm ki, ildə bir dəfə o siyahını dərc eləsinlər, televiziya ilə versinlər 
və onlar da rahat olsunlar ki, bu yardımı göstəriblər.  
Əziz dostlar! Yeddi aydan sonra Azərbaycanın dövlət müstəqilliyinin 9 ili tamam olacaqdır. Yeddi aydan 
sonra biz yeni əsrə keçəcəyik. Bu gün, bu bayram günü mən Azərbaycanın son vaxtlar keçdiyi yol, müstəqillik 
yolu, əldə etdiyi nailiyyətlər haqqında öz fikirlərimi sizə bildirdim. Ancaq bütün bu nailiyyətlərimizin əsası 
bizim müstəqilliyimizi qorumaq, saxlamaqdır, Azərbaycanda yaranmış ictimai-siyasi sabitliyi qorumaq, 
saxlamaqdır. 
Müstəqilliyi qorumaq üçün, müxtəlif xarici təzyiqlərdən xilas olmaq üçün, təxribatlardan xilas olmaq üçün 
gərək Azərbaycanda yaratdığımız ictimai-siyasi sabitliyi qoruyaq, möhkəmləndirək. Bunun üçün gərək 
Azərbaycanda vətəndaşların birliyi, həmrəyliyi yaransın. Siyasi baxışlarından, iqtidardan razı olub-
olmamasından asılı olmayaraq gərək hər bir vətəndaş düşünsün ki, Azərbaycana müxtəlif yerlərdən müxtəlif 
niyyətlər və müxtəlif bəd münasibətlər var. Bunların qarşısını almaq üçün Azərbaycanın daxilində birlik, 
həmrəylik yaranmalıdır.  
Mən xalqımızı dəfələrlə buna dəvət etmişəm, bütün vətəndaşlarımızı buna dəvət etmişəm. Bu gün mən bütün 
siyasi partiyaları, qurumları, təşkilatları – hamısını bax, bu yola dəvət edirəm. Şəxsi ambisiyaları kənara qoymaq 
lazımdır. 1991-ci ilin sonunda Azərbaycanın əldə etdiyi dövlət müstəqilliyi tarixi nailiyyətdir və biz bunu 
qorumalıyıq, saxlamalıyıq. Bunu gələcək nəsillərə daha da möhkəm Azərbaycan dövləti kimi verməliyik. Ona 
görə də əsas prinsiplərdə, əsas məsələlərdə xalqın birliyi, həmrəyliyi əsas şərtdir – başqa məsələlərdə müxtəlif 
baxışlar ola bilər – və mən vətəndaşlarımızı buna dəvət edirəm. 
Sizi əmin edirəm ki, Azərbaycan dövləti indiyə qədər olduğu kimi, bundan sonra da Azərbaycanın 
dövlətçiliyinin, müstəqilliyinin, Azərbaycan xalqının milli azadlığının keşiyində daim duracaq və bu 
müstəqilliyi cəsarətlə qoruyub saxlayacaqdır. 
Bayramınız mübarək olsun, əziz dostlar! Azərbaycanın bütün vətəndaşlarını təbrik edirəm. Şəhid ailələrini 
təbrik edirəm. Azərbaycan torpaqlarının müdafiəsi yolunda əlil olmuş vətəndaşlarımızı təbrik edirəm. 
Azərbaycan torpaqlarının keşiyində duran silahlı qüvvələrimizi, Azərbaycan əsgərlərini, Azərbaycan ordusunu 
təbrik edirəm. 
Eşq olsun Azərbaycan xalqına!  
Yaşasın müstəqil, demokratik Azərbaycan! 
 
 
 
 
163 
 
 
BAYRAM KONSERTİ BAŞA ÇATDIQDAN SONRA RESPUBLİKANIN İNCƏSƏNƏT  
USTALARI İLƏ GÖRÜŞDƏ SÖHBƏT 
 
27 may 2000-ci il 
 
         Bayramınız mübarək olsun!  
Mən bu gün çıxış edəndə bütün Azərbaycan vətəndaşlarını təbrik etdim. Amma sizi xüsusi təbrik edirəm. Eyni 
zamanda təşəkkür edirəm ki, siz bu gün yenidən çox gözəl bir konsert göstərdiniz və hamımızı sevindirdiniz. Bu gün 
böyük bayramdır, bizim əziz bayramımızdır. Ona görə də insanlar sevinc içərisindədirlər. Bu sevinci daha da çox 
artıran sizin bu gözəl çıxışlarınız, sənət nümunələrinizdir. Sağ olun, təşəkkür edirəm.  
Hamınız yaxşısınız, gözəlsiniz, yaxşı oxuyursunuz, çalırsınız, yaxşı oynayırsınız, yaxşı sözlər deyirsiniz. 
Hamınıza təşəkkür edirəm, çox sağ olun. Uşaqlar da yaxşıdır, siz də yaxşısınız. Mənə sözünüz varmı?  
Y e r d ə n: Sizə cansağlığı arzulayırıq. 
H e y d ə r   Ə l i y e v: Təşəkkür edirəm. Mən də sizə cansağlığı arzu edirəm. Biz həmişə fəxr edirik ki, 
Azərbaycanın gözəl incəsənət ustaları var. 
İşləriniz yaxşı gedirmi? Bütün işlər yaxşıdır? Oxuyursunuz, çalırsınız, hər şey yaxşıdır. Yaxşı, sağ olun. 
Azər, sən də sağ ol. Hamınız sağ olun. 
P o l a d  B ü l b ü l o ğ l u (Mədəniyyət naziri): Bu, Azərbaycan xor kapellasının bədii rəhbəri Gülbacı 
İmanovadır. Onun sözü var. 
H e y d ə r   Ə l i y e v: Mən hər dəfə deyirdim, amma sizi burada görəndə, yanımda oturanlara göstəriş verdim 
ki, sizin maaşınızı artırsınlar. Beş-altı günə kimi maaşlarınız artacaqdır. 
G ü l b a c ı  İ m a n o v a: Çox sağ olun. 
H e y d ə r   Ə l i y e v: Hamınızın maaşını artırmışam. Sizinkini artırmamışam?  
P o l a d  B ü l b ü l o ğ l u: Cənab Prezident, bu il rəqs ansamblının 30 illiyi tamam olacaqdır. O barədə 
mən Sizə xüsusi olaraq deyəcəyəm. Amma xor kapellasına siz çoxdan söz vermisiniz. 
H e y d ə r   Ə l i y e v: Mən hamınızın maaşını artırmışam. Mədəniyyət işçilərinin əmək haqqını altı dəfə 
artırmışam. Düzdür, əvvəl maaşlar az olubdur. Burada balet artistləri də varmı? Bir dəfə də onların maaşlarını 
artırmışam. 
P o l a d  B ü l b ü l o ğ l u: Bəli, düzdür.  
H e y d ə r   Ə l i y e v: Bilirsinizmi, vallah-billah, imkan olsa, maaşlarınızı yüz dəfə də artıraram. Amma nə 
mümkündür, onu edirik. Bu gün də çıxışımda dedim – bundan sonra imkanımız daha da çox olacaqdır. Maaşları 
daha da çox artıracağıq. İqtisadiyyatımız inkişaf edir, gəlirimiz artır, bundan sonra daha da çox artacaqdır. Nə 
qədər ki, çox artacaq, o qədər də birinci növbədə mədəniyyətə sərf olunacaqdır. Çünki mədəniyyət hər şeydən 
üstündür.  
Sağ olun, gecəniz xeyrə qalsın. 
164 
 
 
28 MAY – RESPUBLİKA GÜNÜ ŞƏHİDLƏR XİYABANININ ZİYARƏTİ ZAMANI BURADAN 
ŞƏHƏRİMİZİN GÖRMƏLİ YERLƏRİNİ SEYR EDƏRKƏN SÖHBƏT 
 
28 may 2000-ci il 
 
H e y d ə r   Ə l i y e v: Bakı günü-gündən gözəlləşir. Yeni tikilən uca binalar şəhərimizin  simasını çox 
dəyişdirib. Lakin Bakının təbii relyefi burada xüsusi möhkəmləndirmə işləri aparılmasını tələb edir. Bayıl 
yamacında baş vermiş torpaq sürüşməsi nəticəsində yaranmış vəziyyətdən çıxmaq üçün həmin zonada, eləcə də 
«Əbədi məşəl» abidəsi  ətrafında aparılan bərpa işlərinin sürətləndirilməsi çox vacibdir. Həm də elə  tədbirlər 
görülməlidir ki, gələcəkdə baş verə biləcək təbii fəlakət nə şəhərə, nə də onun sakinlərinə heç bir zərər ver-
məsin. Bunun üçün həm şəhər icra hakimiyyəti, həm də müvafiq təşkilatlar əməli tədbirlər həyata 
keçirməlidirlər. Oradakı evlər durur? 
A r t u r  R a s i z a d ə (Baş nazir): Bəli, cənab Prezident.  
H e y d ə r  Ə l i ye v: Daha nə işlər görülübdür?  
A r t u r  R a s i z a d ə: Cənab Prezident, daimi nəzarət var. Müəyyən işlər görülür, proseslər gedir. 
H e y d ə r   Ə l i y e v: Bəs o evlər? 
A r t u r  R a s i z a d ə: Onlar yox, bu tərəfdəki evlər.  
R ə f a e l   A l l a h v e r d i y e v (Bakı Şəhər İcra Hakimiyyətinin başçısı): Cənab Prezident, yuxarıdakı 
evlər qalacaq. Bu yamacdan, yoldan bəri tərəf hamısı köçürülməlidir. 
H e y d ə r   Ə l i y e v: Bəs onlar gəlib niyə burada ev tikiblər?  
A r t u r  R a s i z a d ə: Çox haqlı sualdır.  
H e y d ə r   Ə l i y e v: Bunlar nə vaxt tikilibdir?  
R ə f a e l  A l l a h v e r d i y e v: 1991–1992-ci illərdə tikiblər. Təzə tikililər var idi, onları dayandırmışıq. 
Eləcə də qalıblar. Görürsünüz, heç qoymamışıq qapı-pəncərə salsınlar.  
H e y d ə r   Ə l i y e v: Burada?  
R ə f a e l  A l l a h v e r d i y e v: Bəli, bu cür 28 ev var.  
H e y d ə r  Ə l i y e v: O yuxarıda da ev tikilibdir. Onlar orada nə cür yaşayacaqlar?  
A r t u r  R a s i z a d ə: Cənab Prezident, orada kanalizasiya da yoxdur. 
H e y d ə r   Ə l i y e v: Ona kanalizasiya bir o qədər lazım deyil. Özünə orada bir şey düzəldəcəkdir. 
R ə f a e l  A l l a h v e r d i y e v: Biz orada qazıb boru qoyduq.  
H e y d ə r   Ə l i y e v: Yaxşı, sudan necə istifadə edirlər, ora su gəlir? 
A r t u r  R a s i z a d ə: Cənab Prezident, su məsələsi çətindir. 
H e y d ə r   Ə l i y e v: Bu vəziyyəti onlar özləri də başa düşməlidirlər. 
A r t u r  R a s i z a d ə: Düzdür. Evlər neft quyularının yanındadır. Demək olar ki, neft quyuları evlərin 
həyətinin içindədir. 
H e y d ə r   Ə l i y e v: O televiziya qülləsində bir şey yoxdur ki? 
A r t u r  R a s i z a d ə: Yuxarı hissəsində yoxdur, aşağı hissəsində var. 
A b i d  Ş ə r i f o v (Baş nazirin müavini): Cənab Prezident, biz İsveçrənin bir şirkəti ilə danışıqlar aparırıq. 
Onlar bir çox bölgələrdə işləyiblər. Onlar bizim təkliflərimizin hamısını dəstəkləyirlər və öz rəsmi təkliflərini iki 
həftə ərzində bizə verəcəklər. 
H e y d ə r   Ə l i y e v: Nə deyirlər? 
A b i d  Ş ə r i f o v: Söhbət ondan gedir ki, burada bərpa işləri görülməlidir. 
H e y d ə r  Ə l i y e v: Aydındır, getməlidir. Sonra? 
A b i d  Ş ə r i f o v: Biz həyata keçirmək üçün təklif vermişik. Torpaq sürüşməsi baş vermiş sahədə, 
Neftçilər prospektinin yuxarı hissəsində təxminən 360 metr məsafədə və «Gülüstan» sarayının yerləşdiyi 
ərazinin aşağı hissəsində təxminən 250–300 metr uzunluğunda ərazidə dərinliyi 25 metrə qədər olan dirəklər 
vurulmalı, həmçinin «Əbədi məşəl» xatirə kompleksinin yanından 65 metr aralı məsafədə keçən, uzunluğu 240 
metrə yaxın olan yarğanın aşağı hissəsi torpaqla doldurulmalı və yuxarı hissəsi təxminən 10–20 metr enində, 
10–20 metr dərinliyində maili şəkildə kəsilməklə 7000 kubmetrə qədər torpaq götürülməli və təbii yamac 
yaradılmalıdır. Bu işlərə maliyyələşmə məsələsi həll edildikdən sonra başlanacaqdır. Eyni zamanda, 
mütəxəssislərin təklifi ilə ümumi möhkəmləndirmə tədbirlərinin bir hissəsi kimi, Neftçilər prospektindən yuxarı, 
sürüşmə sahəsinin qırılma xəttinə qədər olan 6 hektara yaxın sahədə yamacın relyefinin hamarlanması işləri 
artıq başa çatmaq üzrədir.  
H e y d ə r   Ə l i y e v: Amma sürüşmənin səbəbini müəyyən edə bilmədiniz? 
A b i d  Ş ə r i f o v: Səbəbi var. 
H e y d ə r   Ə l i y e v: Bunun səbəbi nədir? 
A b i d  Ş ə r i f o v: Səbəbi yeraltı sulardır. 
H e y d ə r  Ə l iy e v: Hansı sular? 
165 
 
A b i d  Ş ə r i f o v: Cənab Prezident, bu vaxtadək bunu mülahizə kimi deyirdilər. Ancaq indi əlimizdə 
sənədlər var ki, Qanlıgöl ilə dəniz birləşib, kanal əmələ gəlib. 
R ə f a e l  A l l a h v e r d i y e v: Qanlıgöl Yasamal tərəfdədir. 
H e y d ə r  Ə l i y e v: Bilirəm, Qanlıgöl haradadır. Bəs orada nə etmisiniz, nə işlər görmüsünüz? 
R ə f a e l  A l l a h v e r d i y e v: Orada suyun səviyyəsini çox aşağı salmışıq. Bizim orada stansiyamız var, 
suyun səviyyəsini təxminən 1,5 metr aşağı salmışıq. Qurdqapısına gedən yol tərəfdən... 
H e y d ə r   Ə l i y e v: Onun ətrafında tikintilər var? 
R ə f a e l  A l l a h v e r d i y e v: Onun ətrafında bir park var, evlər salınıb. 
H e y d ə r  Ə l i y e v: O nədən ötrüdür?  
R ə f a e l  A l l a h v e r d i y e v: Onu kanadalılar tikiblər. Orada məktəb açılır. O evləri xarici şirkətlərə 
icarəyə veriblər. Çox yaxşı şəhərcikdir. 
H e y d ə r   Ə l i y e v: Onun bir zərəri var, yoxsa yox? 
R ə f a e l  A l l a h v e r d i y e v: Xeyr. 
A r t u r  R a s i z a d ə: Ziyanı o dərəcədə yoxdur. Kanalizasiyası, suyu, hər şeyi var. 
R ə f a e l  A l l a h v e r d i y e v: Əsas odur, qoymuruq ki, Qanlıgölün səviyyəsi qalxsın. 
H e y d ə r   Ə l i y e v: Qanlıgölün səviyyəsi hansı sularla qalxır? 
R ə f a e l  A l l a h v e r d i y e v: Neft suları, digər artıq sular, şəhərdəki özbaşına tikililərin kanalizasiya 
suları ora axır. 
A r t u r  R a s i z a d ə: Yeraltı sular da rol oynayır. 
H e y d ə r   Ə l i y e v: Ümumiyyətlə, Qanlıgölün su mənbəyi yeraltı sudur? 
A r t u r  R a s i z a d ə: Bəli, əsas yeraltı sudur. 
H e y d ə r   Ə l i y e v: Yeraltı su öz yerində, heç olmasa kənardan gələn suların qarşısını almaq olar. 
R ə f a e l  A l l a h v e r d i y e v: Cənab Prezident, əvvəllər neft mədənlərində nefti ayırıb suyu ora 
buraxırdılar. Onun qabağı tamamilə alınıbdır. Bir də özbaşına tikililərin kanalizasiya suları axırdı, onu da 
saxlamışıq. 
H e y d ə r  Ə l i y e v: Sən orada olmusan? 
A b i d  Ş ə r i f o v: Bəli, olmuşam. 
H e y d ə r   Ə l i y e v: Orada görülən tədbirlər yetərlidir?  
A b i d  Ş ə r i f o v: Orada göl tamam qurudulmalıdır. 
H e y d ə r   Ə l i y e v: İndi onu qurutmaq üçün nə etmək lazımdır? 
A b i d  Ş ə r i f o v: Müəyyən işlər görməliyik. 
H e y d ə r   Ə l i y e v: Yaxşı, bu, təbii fəlakətdir. Dünya Bankı, ya başqa beynəlxalq banklar bu barədə... 
A r t u r  R a s i z a d ə: Cənab Prezident, bu barədə rəsmi müraciət etmişik. Mütəxəssis gəlib. 
A b i d  Ş ə r i f o v: Sizə o barədə məruzə etdik. Dünya Bankına rəsmi müraciət etmişik. Amma bu, bir il, il 
yarım uzana bilər. Yəni Dünya Bankı proseduraya uyğun vəsait ayırmalıdır. 
H e y d ə r   Ə l i y e v: Nə qədər verə bilərlər?  
A r t u r  R a s i z a d ə: Gələn mütəxəssis həm bizə, həm də Dünya Bankına təklif verəcəkdir. Onun 
əsasında vəsait ayıracaqlar. 
H e y d ə r  Ə l i y e v: İsveçrədən? 
A r t u r  R a s i z a d ə: Bəli, o, Dünya Bankının xətti ilə gəlibdir. Onun təklifləri əsasında bir nəticəyə 
gəlməliyik. Danışıqlar müsbət olacaqdır, amma vaxt tələb olunacaqdır. 
H e y d ə r  Ə l i y e v: Dünya Bankından yeni nümayəndə heyəti dəvət etmək olmazmı? 
A r t u r  R a s i z a d ə: Hələlik lazım deyil. Həmin mütəxəssis onların nümayəndəsidir. 
H e y d ə r   Ə l i y e v: Demək, bu onlara məruzə edəcəkdir. 
A r t u r  R a s i z a d ə: Bəli.  
H e y d ə r  Ə l i y e v: Məruzəni verib, yoxsa yox? 
A r t u r  R a s i z a d ə: Yox, hələ verməyibdir. Həm bizə, həm də ora paralel olaraq iki həftədən sonra 
verəcəkdir.  
H e y d ə r   Ə l i y e v: Neçə ildir bu problemə heç kəs aydınlıq gətirə bilmir. Neçə ildir. Birinci sürüşmə 
mənim yadımdadır, 1970-ci illərdə idi. 
A b i d  Ş ə r i f o v: Cənab Prezident, bu sürüşmənin əsas səbəbi sudur. Başqa bir şey deyil. 
A r t u r  R a s i z a d ə: Axırıncı sürüşmə 1976-cı ildə olmuşdu. 
H e y d ə r   Ə l i y e v: Bəli, 1976-cı ildə idi. 
A r t u r  R a s i z a d ə: Sonra 1996-cı ildə, bir də 2000-ci ildə. 
H e y d ə r  Ə l i y e v: Gərək suyun qarşısını alaq, bilirsən, bu işə gərək fundamental yanaşaq. Çünki hər 
dəfə sürüşmə olur, müəyyən vaxt keçir, onun lokal qarşısı alınır, amma ciddi işlər görülmür. Ona görə də 
müəyyən bir vaxtdan sonra təkrar olunur. Bu dəfəki sürüşmə əvvəlkilərin hamısından böyük olub, elədirmi? 
A r t u r  R a s i z a d ə: Bəli, böyük olubdur. 
166 
 
H e y d ə r   Ə l i y e v: Ona görə də biz indi gərək hərtərəfli tədbir görək. Yoxsa, yenə belə işlərlə burada 
məsələ qurtarmayacaqdır. İndi sən məşğul olursan, sənə tapşırmışam. Şərifov, hamınız birlikdə elə edin ki, 
fundamental bir iş görək. Beş ildən, on ildən, on beş ildən sonra təkrar olunmasın. Ola bilər, üç ildən sonra 
təkrar olsun, ola bilər, on ildən sonra olsun. 1976-cı ildə birinci dəfə olmuşdu. Ondan sonra olmamışdı. İyirmi 
ildən sonra bir də oldu, indi yenə də oldu. Ona görə gərək elə edək ki, bunun qarşısı tamamilə alınsın, ömürlük 
alınsın. 
A r t u r  R a s i z a d ə: Cənab Prezident, burada tikinti, su məsələlərinin qarşısı alınmalıdır. Heç bir şey 
olmamalıdır. 
H e y d ə r  Ə l i y e v: Bir sözlə, mən sizə bir daha ciddi tapşırıqlar verirəm. Bu məsələ hər gün diqqət 
mərkəzində olmalıdır və tezliklə aradan qaldırılmalıdır. İndi o evlər ki, deyirsiniz köçürülməlidir, boğazımdan 
tutmusunuz ki, pul ver. Başa düşürsən, indi sən bilirsən ki, pul da yoxdur. Elədir, yoxsa yox?  
A r t u r  R a s i z a d ə: Bəli.  
H e y d ə r  Ə l i y e v: Amma sən də deyirsən ki, pul ver, onları köçürək. Baxın görün, başqa nə işlər görə 
bilərsiniz. Başqa işləri qoyaq kənara, pul verək, bunları köçürək... İndi mənə deyin görüm, əgər sürüşmə olsa 
onlar niyə dağılacaqdır? Sürüşmə o tərəfdə olacaqdır?  
A r t u r  R a s i z a d ə: Onlar dağılacaqdır. Çünki sürüşmə bu tərəfdən də oldu. 
A b i d  Ş ə r i f o v: Cənab Prezident, onlar köçürülməlidir. Ona görə ki, birincisi, o evlərin heç birində 
kanalizasiya yoxdur. Yəni, ümumiyyətlə, burada kanalizasiya yoxdur. Kanalizasiya olmadığına görə onlar suyu 
özbaşına arxa axıdırlar. İkincisi, bu evlərin təməlini qazmaqla yamacın strukturu pozulur. Üçüncüsü, hər kəs öz 
həyətində əkin əkməyə başlayır, quyu qazırlar və s. Daha doğrusu, onlar bu sürüşməni tezləşdirirlər. Məsələ 
bundadır. 
H e y d ə r  Ə l i y e v: Yaxşı, bunlar aydın oldu. Onda birinci növbədə siz – şəhər icra hakimiyyəti, Nazirlər 
Kabineti, burada bütün bu işləri qadağan edin, rejim qoyun.  
A r t u r  R a s i z a d ə: Bəlkə sərəncam qəbul etmək olar? 
R ə f a e l  A l l a h v e r d i y e v: Bizim postlarımız var. 
H e y d ə r  Ə l i y e v: Bəli, gərək daimi post qoyasınız ki, burada heç bir iş görülməsin. Siz bunu edin. Bu, 
birinci növbədə. İkinci növbədə, pul tapın. Pulu siz tapmalısınız. Siz mənə deyirsiniz ki, o fonddan ver, bu 
fonddan ver. Fonddan vermək çətin bir şey deyil. Pulu siz tapmalısınız. İndi, bu dəqiqə mən hesab eləmirəm ki, 
bu, olduqca təcili bir məsələdir.  
A b i d  Ş ə r i f o v: Cənab Prezident, torpaq işləri təcili məsələdir. 
H e y d ə r   Ə l i y e v: Torpaq işlərinə pulunuz var da!  
A r t u r  R a s i z a d ə: Yox, artıq çoxdan qurtarıbdır. Hələ borcumuz da var.  
H e y d ə r   Ə l i y e v: Yaxşı, torpaq işlərinə baxın – nə qədərdir, müəyyən edin. Amma bu evləri ki, 
köçürməyə böyük məbləğ istəyirsiniz – mən düzü, indi onu... 
A b i d  Ş ə r i f o v: Cənab Prezident, orada qəza vəziyyətində olan bir neçə ev var.  
H e y d ə r  Ə l i ye v: Yaxşı, gəlin onları konkretləşdirin. Amma siz böyük bir məbləğ qoymusunuz. Orada 
kanalizasiya yoxdur, adamlar ətrafda əkin əkir, suvarır, filan edir – bunların qarşısını alın, ciddi nəzarət qoyun. 
Yəqin ki, Usubov buradadır. Bura gəl görüm. 
R a m i l  U s u b o v: Bəli, cənab Prezident. 
H e y d ə r   Ə l i y e v: Burada bu evlərin köçürülməsi məsələsi qoyulur. Təbiidir, mən razıyam ki, 
köçürmək lazımdır, ancaq buna böyük məbləğ tələb olunur, böyük vəsait tələb olunur. O da yoxdur. Ona görə 
də indi burada şəhər icra hakimiyyəti ilə birlikdə – bu bilir, nə etmək lazımdır – siz ciddi nəzarət qoymalısınız. 
Sizin sahə müvəkkilləridir, filandır – onlar gərək ciddi nəzarət qoysunlar. Sən gərək burada rejim yaradasan ki, 
nə etmək olmaz – bunu etmək olmaz. Sənin də  nümayəndələrin gərək gəlsinlər, iki gündən bir yoxlasınlar – 
kim bunu edir – qarşısını alsınlar, inzibati tədbir görsünlər. Yoxsa bunları etməsək, əlbəttə ki, sonra çətin olar. 
Amma eyni zamanda mən gələcəkdə bunların köçürülməsinə razıyam. Dünya Bankından pul tapın, başqa bank-
lardan pul tapın. Daxili pul çətindir. Yaxşı, sağ olun. 
167 
 
 
TÜRKİYƏNİN XARİCİ İŞLƏR NAZİRİ İSMAYIL CƏM İLƏ GÖRÜŞDƏ SÖHBƏT 
 
Prezident sarayı 
 
29 may 2000-ci il 
 
H e y d ə r   Ə l i y e v: Hörmətli nazir! 
Hörmətli səfir! 
Hörmətli qonaqlar! 
Azərbaycana xoş gəlmisiniz, səfa gətirmisiniz! Mən sizi səmimi-qəlbdən salamlayıram və sizin bu 
ziyarətinizdən çox məmnun olduğumu bildirmək istəyirəm. 
Türkiyə–Azərbaycan dostluğu, qardaşlığı, əməkdaşlığı çox dərin köklərə malikdir və dəmir təməl üzərində 
qurulubdur. Ona  görə bu, ildən-ilə, on illərlə, əsrlərlə davam edəcəkdir. Ancaq eyni zamanda, müasir dünya çox 
dinamik  dəyişikliklər keçirir və bizim dost, qardaş Türkiyə ilə Azərbaycan arasındakı əlaqələri, münasibətləri 
həmişə daha da gücləndirməliyik, inkişaf etdirməliyik. Bu baxımdan, belə görüşlər çox əhəmiyyətlidir. 
Buna görə də, hörmətli nazir, sizin bu ziyarətinizi həm Azərbaycan üçün, həm də Türkiyə–Azərbaycan 
əlaqələri üçün çox əhəmiyyətli hesab edirəm. Xoş gəlmisiniz! 
İ s m a y ı l   C ə m:  Sağ olun, var olun! Hörmətli Prezident, bu ziyarətimiz vəsiləsi ilə lütf göstərərək bizi 
qəbul etdiyiniz üçün çox minnətdarıq. Azərbaycanda çox faydalı, konstruktiv və konkret görüşlər keçiririk. Biz 
ölkələrimiz və xalqlarımız arasındakı – Sizin sərrast şəkildə dediyiniz kimi, «Biz bir millət, iki dövlətik» – 
əlaqələrin bugünkü səviyyəsindən məmnunuq. Amma bununla da kifayətlənməməliyik. Bu münasibətləri daha 
da irəlilətmək, möhkəmləndirmək üçün real şəkildə nələr edə bilərik? – Görüşlərimizi bu istiqamətdə 
keçirmişik. Dəyərli həmkarım Quliyevlə birlikdə bu məsələ ətrafında xeyli söhbət etdik. Zənn edirəm ki, 
gələcəyə istiqamətlənmiş daha təsirli, daha planlı məsləhətləşmələr apara biləcəyik. 
Hörmətli cənab Prezident, Türkiyədən ayrılmazdan əvvəl mənim həm hörmətli dövlət başçımızla, həm də 
keçmiş prezidentimiz, Sizin çox yaxın dostunuz cənab Dəmirəl ilə görüşüm oldu. Hörmətli dövlət başçımız Sizə 
öz dərin ehtiram və salamlarını yetirməyi məndən xahiş etdi. Hörmətli keçmiş prezidentimiz də Sizə olan dərin 
məhəbbətini bir daha dilə gətirdi, hörmət və sevgilərini Sizə çatdırmağı məndən rica etdi. Mən onları Sizə 
yetirirəm. 
H e y d ə r   Ə l i y e v: Çox sağ olun, təşəkkür edirəm. Mən bu salamlara görə çox məmnunam. Süleyman 
Dəmirəl mənim dostumdur, qardaşımdır. O, yeddi il cümhur başkanı kimi Türkiyə dövlətinə çox sədaqətlə 
xidmət etdi. Amma ondan əvvəl də – Siz məndən də yaxşı bilirsiniz – o, uzun illər Türkiyə dövlətinə, türk 
xalqına xidmət edibdir. Bildiyimə görə, onun dövlət başçısı səlahiyyətləri başa çatanda Siz hamınız onu təntənə 
ilə yola salmısınız və hörmət edirsiniz. Güman edirəm ki, bu da təbiidir. Azərbaycanda da həmişə olduğu kimi, 
o, hörmətli bir insan, siyasi və dövlət xadimi kimi, Azərbaycanın böyük dostu kimi, xalqımızın qəlbindədir. 
İndi bizim münasibətlərimiz belədir ki – təbiidir ki, insanlar bu gün bir vəzifədə, sabah isə başqa vəzifədə ola 
bilərlər – bunlar insanlığa olan münasibətləri qətiyyən dəyişmir. Ona görə də çox məmnunam ki, siz mənə 
hörmətli Süleyman Dəmirəldən salam gətirmisiniz. O, Çankaya köşkündən gedəndən sonra mən  onunla bir 
neçə dəfə telefonla danışmışam. Sizin gətirdiyiniz salamlar da mənim üçün çox əzizdir. 
Türkiyənin yeni prezidentini, cümhur başkanını mən artıq təbrik etmişəm. Əmin olduğumu bildirmək 
istəyirəm ki, əlaqələrimizin inkişafında gələcəkdə o da özündən əvvəlki dövlət başçısı kimi, yəni Süleyman 
Dəmirəl kimi, hətta ondan da əvvəlki prezident Turqut Özal kimi – mən artıq Türkiyənin üçüncü prezidenti ilə 
görüşürəm – Azərbaycanla münasibətlərdə öz dostluğunu və qardaşlığını göstərəcəkdir. Çünki, yenə də 
deyirəm, bu, xalqlarımızın, millətimizin qəlbindən gələn tələbatdır. Ona görə də kim dövlət, hökumət işində bu 
yolla gedirsə, o həm öz ölkəsində, həm də başqa  ölkələrdə uğur qazanacaqdır. 
Hesab edirəm ki, sizin hamınızın yekdilliklə, birsəslə seçdiyiniz hörmətli dövlət başçısı Əhməd Necdət Sezər 
də Azərbaycana əvvəlki münasibəti davam etdirəcəkdir. Biz Azərbaycanda bu seçkini böyük ruh yüksəkliyi ilə 
qarşıladıq. Çünki mən bilirəm ki, Türkiyə Böyük Millət Məclisində məsələlər çox asanlıqla həll olunmur. Sizin 
Böyük Millət Məclisinin xüsusiyyətləri var. Bunları bilirəm. Prezidentliyə namizədlər də çox idi. Amma sizin 
bütün partiyaların bu məsələdə bir mövqedə olması, hamısının bir fikrə gəlməsi və eyni rəyə görə də dövlət 
başçısı seçilməsi Türkiyənin həyatında nadir hadisədir. Ona görə də mən sizi təbrik edirəm. Çünki sizin Böyük 
Millət Məclisində bəzi məsələlərdə tam birlik, yekdillik də ola bilir. Siz bunu qiymətləndirirsiniz, biz də 
kənardan buna diqqət yetiririk ki, siz doğru yol tutdunuz və bir nəfərin namizədliyi üzərində dayandınız. 
Sizin Böyük Millət Məclisində bir neçə partiya təmsil olunduğuna görə – həm müxalifət, həm də iqtidar – 
hökumətiniz isə koalisyon olduğuna görə, prezidentiniz nə qədər  bitərəf şəxs olsa, bu sizin üçün bir o qədər 
yaxşıdır. Ona görə də belə bitərəf şəxsin, yenə də deyirəm, əvvəllər heç bir partiyaya daxil olmamış bir adamın 
prezident seçilməsi, düşünürəm ki, Türkiyənin hazırkı vəziyyətində çox əhəmiyyətlidir. Bu münasibətlə mən 
168 
 
Böyük Millət Məclisini də  təbrik edirəm, belə yekdilliklə dövlət başçısı seçdiyi üçün təşəkkür edirəm. 
Ümidvaram ki, biz onunla görüşəcəyik.  
Fürsətdən istifadə edərək, mən hörmətli prezident, dövlət başçısı Əhməd Necdət Sezəri Azərbaycana rəsmi 
səfərə dəvət edirəm. Hesab edirəm ki, o, xarici ölkələrə ilk səfərini Azərbaycandan başlasa, bu çox doğru olardı, 
Türkiyədə və dünyada hamı tərəfindən yaxşı qarşılanardı. Mənim bu sözlərimi hörmətli  prezidentə çatdırmağı 
sizdən xahiş edirəm. 
Eyni zamanda, mənim salam və ehtiramımı hörmətli Baş nazir Bülənd Ecevitə də yetirərsiniz. Mən onu bir 
neçə dəfə Azərbaycana dəvət etmişəm. Hər dəfə də söz verib ki, Azərbaycana gələcəkdir. Lakin bu vədi yerinə 
yetirməyibdir. Ona görə də mən sizin vasitənizlə bu dəvətimi bir daha təkrar edirəm. Hesab edirəm ki, 
Türkiyənin daxilindəki məsələləri siz artıq tənzimləmisiniz, qaydaya salmısınız. 
Biz sizinlə, hörmətli Bülənd Ecevitlə də Davosda görüşdük. Orada da mən onu Azərbaycana dəvət etdiyimi 
təkrarən bildirdim. Güman edirəm ki, o da bizim bu dəvətimizi yerinə yetirməlidir. Hər halda, biz bunu 
gözləyəcəyik. Ona görə də qarşıda bizim çox görüşlərimiz olacaqdır. Siz bu cığırı açdınız, yəni Türkiyədə  yeni 
prezident seçiləndən sonra ölkəmizə ilk səfər edən siz oldunuz. 
İndi bu cığır genişlənməli, ondan prezident də, Baş nazir də, digər şəxslər də keçməlidir. Mən bunları sizdən 
rica edirəm. 
İ s m a y ı l   C ə m: Baş üstə. Mən bunların hamısını onlara çatdıracağam. 
Hörmətli Prezident, bu gün mənim həyatımda önəmli və çox da gözəl bir hadisə oldu. Sizin də məzunu 
olduğunuz Bakı Dövlət Universitetində – biz orada hansı fənlərdən hansı qiymətlər aldığınızı da gördük – mənə 
fəxri doktor adı verdilər. Fövqəladə gözəl, həyəcanlandırıcı və təsirləndirici, səmimi bir mərasim oldu. Həm 
hörmətli rektor,  həm də hörmətli Xarici İşlər naziri – iki hörmətli müəllim çox gözəl sözlər dedilər. Həqiqətən, 
mənim üçün çox duyğulu, düşündürücü və faydalı bir hadisə oldu. Bunun üçün Siz zati-alilərinizə təkrarən öz 
təşəkkürümü bildirirəm. 
H e y d ə r   Ə l i y e v: Çox məmnunam, mən Sizi təbrik edirəm. Bilirsiniz ki, Bakı Dövlət Universiteti 1919-cu ildə 
yaranıbdır. O vaxt hakimiyyətə gəlmiş, Azərbaycanın dövlət müstəqilliyini ilk dəfə elan etmiş xalq cümhuriyyətinin ilk 
addımlarından biri Bakı Dövlət Universitetinin yaradılması olmuşdur. Onu da bilirsiniz ki, bu, Şərq ölkələrində ilk uni-
versitetdir. Biz bu günlərdə onun yubileyini də keçirdik. Bu universitet Azərbaycana çox xidmətlər edibdir. 
Azərbaycanın ali təhsil almış insanlarının çoxu bu universiteti bitiribdir. Ölkəmizdə sonralar yaradılmış universitetlər – 
biz bunlara çox vaxt ali məktəblər deyirik –həmin Bakı Universitetindən törəmişdir. Ona görə universitet Azərbaycan ali 
təhsilinin anasıdır. Bu sahədə böyük işlər görülübdür. İndi Azərbaycanda  az adam taparsınız ki, oranın məzunu olma-
sın. Sağımda, solumda oturanlar da oranı bitiriblər. Mən çox məmnunam. Sizi bir daha təbrik edirəm. Çox şadam ki, bu 
hadisə baş veribdir. 
Bilirsiniz ki, Bakı–Ceyhan boru xətti məsələsini biz başa çatdırdıq. Bununla bağlı beş illik işimiz sona yetdi. 
Siz bilirsiniz ki, İstanbulda  ATƏT-in zirvə toplantısı zamanı imzaladığımız müqavilələrdən və bəyanatdan 
sonra bir neçə problem yaranmışdı. Xüsusən Gürcüstan bir neçə yeni şərt irəli sürmüşdü. Bu bizi çox 
təəccübləndirdi. Çünki hazırlıq dövründə bu şərtlərin heç biri qoyulmamışdı. Bu da bizim işimizi dayandırdı. 
Biz – Türkiyə və Azərbaycan Gürcüstanla bir neçə dəfə danışıqlar apardıq ki, bu şərtlər aradan qaldırılsın. Bu 
şərtlərin hamısını aradan qaldırdılar. Yalnız bircə şərt qaldı: tranzit üçün alacağı tariflər Gürcüstanı qane 
etmirdi. 
Mən nə etdim? Bunu siz bilirsiniz. Mən Gürcüstana, Tbilisiyə getdim və dünyaya bəyan etdim ki, bu 
məsələnin həll edilməsi, çözülməsi üçün Azərbaycanın tariflərini Gürcüstana bağışlayıram. İndi, düzdür, burada 
məni tənqid edənlər, günahlandıranlar var. Bəziləri deyirlər ki,  Azərbaycanın sərvətləri Heydər Əliyevin şəxsi 
malı, mülkü deyildir, hansı hüquqla, hansı səbəblərə görə o, Azərbaycanın tariflərini Gürcüstana bağışlayıbdır? 
Kim nə deyir, qoy desin. Bu mənim üçün əhəmiyyətli deyil. Mən gördüyüm işi bilirəm. Bilirəm ki, Bakı–
Ceyhan layihəsini sona çatdırmaq üçün hansısa bir qurban vermək lazımdır. 
Bakı–Ceyhan layihəsinin yaranması Azərbaycanla bağlıdır. Əgər Azərbaycanın nefti olmasaydı, nə 
Gürcüstan, nə də Türkiyə bu marşrutun tarifini ala bilərdi. Demək, bunun təməlini, əsasını biz qoymuşuq. Bakı–
Ceyhan xətti Azərbaycanda, Xəzər dənizində olan neftin dünya bazarlarına ixrac edilməsi üçündür. 
Türkiyə və Gürcüstan isə sadəcə, tranzit ölkələrdir. Ona görə də burada bizim haqqımız da çoxdur. Bu boru 
xətti ilə biz Gürcüstana çoxlu gəlir gətiririk. Bakı–Supsa neft  kəmərindən Gürcüstan xeyli gəlir götürür, Bakı–
Ceyhan xəttindən də götürəcəkdir. Amma  onlar istədilər ki, daha da çox gəlir əldə etsinlər. Biz  də ölçüb-
biçdik, fikirləşdik və bu addımı atdıq. Bu ayın 9-da İstanbulda son protokollar  imzalandı. Ondan sonra mən 
dərhal bu anlaşmaların hamısını bizim parlamentə – Milli Məclisə göndərdim və Azərbaycanın istiqlaliyyət 
bayramından iki gün öncə, mayın 26-da Milli Məclis bunu müzakirə edərək qanun qəbul etdi. Mayın 27-də mən 
bu qanunu imzaladım və mətbuata verdim. Qəzetlərin hamısında bu vardır, dərc olunubdur, götürüb baxa 
bilərsiniz. 
İndi söz sizindir – Türkiyənin və Gürcüstanındır. Mən həmişə Türkiyəyə gələndə jurnalistlər, qəzetçilər məni 
sorğu-suala tutardılar ki, Bakı–Ceyhan nə vaxt olacaqdır? Birinci sual bu idi. Beş ildir mən bu suallara cavab 
169 
 
verirəm. İndi isə tamam cavab vermişəm. Siz də Böyük Millət Məclisində bu layihəni təsdiq edin, Gürcüstan da 
təsdiq etsin. Bizim şirkətlər bunu həyata keçirməyə hazırdırlar. 
İ s m a y ı l   C ə m: Hörmətli  Prezident, Gürcüstanda Sizin apardığınız danışıqlar bu  layihənin son 
mərhələsinə ən böyük töhfə olmuşdur. Sağ olun, var olun! Biz də Türkiyə olaraq əlimizdən gələn hər şeyi 
etməyə çalışırıq. Xüsusilə iqtisadi məsuliyyəti öz boynumuza götürmək sahəsində əlimizdən gələni etdik. 
Ümidvaram ki, bu layihə həm bizim ölkələrimizin, həm Gürcüstanın, həm də Orta Asiyadakı qardaş ölkələ-
rimizin mənafelərinə böyük fayda verəcəkdir. Buna inanıram. 
 Hörmətli cənab Prezident, bu məsələ ilə bağlı sənədlər, səhv etmirəmsə, mayın 25-də bizim nazirlikdən 
Türkiyə Böyük Millət Məclisinə təqdim etmək üçün Baş nazirə göndərilibdir. Baş nazir öz növbəsində bu 
sənədləri nəzərdən keçiribdir. Sənədlər ötən cümə günü, ya da bu gün Böyük Millət Məclisinə göndərilməli idi. 
Biz bu məsələnin əhəmiyyətini başa düşürük. Bildiyimə görə, gələn ayın 10-na qədər Gürcüstan parlamenti bu 
məsələyə baxacaqdır. Ola bilər ki, Türkiyə həmin məsələyə bir qədər də tez baxsin. Bu, prosedur məsələdir, 
məclisin gündəliyindən və müzakirələrdən asılıdır. Tezliklə Türkiyə tərəfi həmin sənədi ratifikasiya edəcəkdir. 
Şirkətlər məsələsinə gəlincə, deməliyəm ki, dünən «Bi-Pi/AMOKO» şirkətinin rəhbərləri mənimlə 
görüşərkən öz fəaliyyətləri barədə geniş və faydalı məlumat verdilər. Bu gün də ARDNŞ-in rəhbərliyi böyük 
nəzakət göstərərək məni öz  toplantılarına dəvət etdilər və ilk sözü mənə verdilər. Qısa bir çıxış etdim. ARDNŞ-
in birinci vitse-prezidenti İlham Əliyevlə söhbətimiz zamanı Bakı–Ceyhan kəməri  barədə Türkiyənin qərarlı 
olduğunu, ölkəmizin dəstəyini və öhdəliklərini bir daha dilə gətirdim. Bu kəmərin bizim üçün, eləcə  də bütün 
bölgə ölkələri üçün müstəsna rolu olduğunu, iqtisadiyyatımızın başqa sahələri üçün də əhəmiyyətli digər 
layihələrə də təməl yaradacağını vurğuladım. Bu, Cənubi Qafqaz ölkələri üçün də eyni dərəcədə  əhəmiyyətlidir. 
Mən bunları   anlatdım və Türkiyənin bundan  sonra da  bütün imkanları səfərbər edəcəyini, layihəyə dəstək 
verəcəyini söylədim. 
Bu fikirləri şirkətlərin hər ikisinə çatdırdım və ayrıca olaraq bunu da dedim ki, bir zamanlar neft ehtiyatları 
barədə şübhə doğuran söhbətlər gəzirdi. Deyirdilər ki, Bakı–Ceyhan neft kəmərinin tam gücü ilə işləməsi üçün 
guya kifayət qədər neft yoxdur. Lakin mötəbər mənbələrdən bizə daxil olan məlumatlardan bilirdik ki, bütün 
bunlar boş söz-söhbətdir. Əksinə, bir çox yerlərdə yeni neft yataqları da tapılmışdır. Aldığımız digər bir 
məlumata görə, Qazaxıstanda da yeni neft yataqları aşkar edilmişdir. Bu barədə dəqiq məlumat gələn ayın 
sonunda bizə veriləcəkdir. Şirkətlərlə görüşlərim zamanı mən bunlardan da bəhs etdim. Həqiqətən, şəxsən sizin, 
hörmətli Süleyman Dəmirəlin böyük dəstəyiniz və köməyinizlə bu layihə özünün müsbət həllini tapdı. 
H e y d ə r   Ə l i y e v: Mən hörmətli dostum Süleyman Dəmirəlin bu sahədəki xidmətlərini xüsusi qeyd 
edirəm. Çünki Türkiyə tərəfindən bu işdə onun qədər çalışan ikinci bir adam olmayıbdır. Layihənin lap 
başlanğıcından o bu işlə məşğul olub, daim onunla maraqlanıbdır. O, cümhur başkanlığından gedəndən sonra da 
yenə Bakı–Ceyhan layihəsi ilə maraqlanır. Çünki bu onun doğma işidir, bu yolda neçə illər zəhmət çəkibdir. 
Siz «Bi-Pi/AMOKO» şirkətinin rəhbərləri ilə görüşdünüz. Onlar sizə qaz haqqında nəsə dedilərmi? 
İ s m a y ı l   C ə m: Bəli, dedilər. «Bi-Pi/AMOKO»  bizə çoxlu məlumat verdi. Dedilər ki, bizim 
apardığımız tədqiqatlardan aydın oldu ki, 2002-ci ildə 2 milyard kubmetr təbii qaz hasil edə biləcəyik. Bu qədər 
qazı iki quyudan – yəni hər quyudan bir milyard kubmetr – hasil etmək mümkün olacaqdır. Şirkət bu sahədə 
tədqiqatlarını davam etdirir. Məndən Türkiyənin bu məsələyə münasibətini soruşdular. Mən  də bildirdim ki, 
Türkiyə bu  məsələ ilə ciddi maraqlanır və onu öyrənir. Aramızda belə bir söhbət oldu. 
H e y d ə r   Ə l i y e v: Çox gözəl. 2002-ci ildə 2 milyard kubmetr, ondan sonra isə daha çox qaz çıxacaqdır. 
İ s m a y ı l   C ə m: Onlar da bizə bu cür dedilər. 
H e y d ə r   Ə l i y e v: Bir neçə il ərzində 25–30 milyard kubmetrə çatdırıla bilər. Çünki sizin qaza 
ehtiyacınız var. Biz sizinlə birlikdə Transxəzər qaz kəməri, Türkmənistan qazının Türkiyəyə nəql edilməsi 
üzərində çalışdıq. İstanbulda həmin o bəyannaməyə hamımız imza atdıq. ABŞ prezidenti Bill Klinton da, 
Türkmənistan prezidenti Saparmurad Niyazov da imza atdı. Amma bu  iş deyəsən, o qədər irəliyə getmir. Bilmi-
rəm niyə. Biz bu işdə tranzit rolu oynayırıq. Qazı satan Türkmənistandır, qazı alan isə Türkiyədir. Biz demişik 
və bu gün də deyirik: biz bu boru xəttinin yaranmasının tərəfdarıyıq və Azərbaycanda, Xəzər dənizində olan 
bütün imkanlardan istifadə etməyə hazırıq. 
İ s m a y ı l   C ə m: Sağ olun, cənab Prezident. Bu məsələ Sizin konstruktiv münasibətiniz sayəsində 
mümkün oldu. Hazırda bizim Türkmənistan ilə bir müqaviləmiz var. Bu müqaviləyə görə, 2002-ci ildə 
Türkmənistan  Türkiyənin sərhədinə qədər həmin xətt vasitəsilə 16 milyard kubmetr qaz verməlidir. Bu rəqəm 
getdikcə artacaqdır. 
H e y d ə r   Ə l i y e v: Çox gözəl. Bizim münasibətlərimizdə əsas yer tutan məsələlərdən  biri Ermənistan–
Azərbaycan münaqişəsi, Dağlıq Qarabağ problemidir. Bu barədə sonra, ola bilər, geniş danışaq. Amma siz 
bilirsiniz – mən son dövrdə Davosda sizinlə bu barədə danışmışam – biz indiyə qədər bu məsələnin sülh yolu ilə 
həll olunmasına çalışırıq. Bilirsiniz, indi ATƏT də hərəkətə gəlibdir. Minsk qrupunun Rusiya, ABŞ, Fransa 
tərəfindən olan həmsədrləri Cenevrədə toplaşıblar, orada danışıqlar aparıblar. Bunlar haqqında sizin 
məlumatınız var. İşğal altında olan torpaqlar azad edildikdən sonra bərpa işlərinin görülməsi, bununla bağlı 
maliyyə məsələlərinə baxıblar. Biz onların bölgəyə gəlməsini gözləyirik. 
170 
 
Ermənistan prezidenti Köçəryanla mənim danışıqlarımdan da sizin xəbəriniz var, bunu bilirsiniz. Təəssüf ki, 
ötən ilin oktyabr ayında orada baş vermiş terror hadisəsi bu danışıqları müəyyən qədər dayandırdı. Ancaq bu 
danışıqlar da davam etməlidir.  
Türkiyə həm o danışıqların, həm də bu danışıqların iştirakçısıdır. Türkiyəsiz heç bir şey ola bilməz. Çünki 
Türkiyə Minsk qrupunun üzvüdür. Türkiyə bu danışıqların içərisindədir, daim də içərisində olmalıdır. Onsuz bu 
məsələ həll oluna bilməz. 
Mən ümid edirəm ki, iyun ayının 20–21-də Moskvada Müstəqil Dövlətlər Birliyi başçılarının toplantısı 
olacaqdır. Orada görüşlər keçiriləcəkdir. Ondan sonra isə Minsk qrupunun həmsədrləri bölgəyə gələcəklər, 
danışıqları davam etdirəcəyik. Bilirəm ki, siz bunun üçün hərtərəfli çalışırsınız, öz xidmətlərinizi göstərirsiniz. 
Vəziyyət belədir. Yəni qaçqınlarımız yenə də çadırlarda yaşayırlar, heç bir şey dəyişməyibdir. Əksinə, 
humanitar təşkilatlardan, ayrı-ayrı ölkələrdən qaçqınlara gələn yardımlar azalıbdır. 
Bir neçə gün bundan  öncə Birləşmiş Millətlər Təşkilatının humanitar məsələlər və qaçqınlar üzrə 
nümayəndəliklərinin, başqalarının iştirakı ilə Bakıda BMT-nin himayəsi altında beynəlxalq konfrans keçirdik. 
Bizə izah edirlər ki, dünyada münaqişələr, qaçqınlar, köçkünlər çoxalıbdır, ona görə də yardımlar azalır. Amma 
Azərbaycandakı qaçqınlar 7–8 ildir ki, çadırlarda yaşayırlar. Ona görə də biz bu problemi həll etməliyik. 
Birincisi, Azərbaycanın torpaqları bu qədər işğal altında qala bilməz. İkincisi, bir milyondan artıq Azərbaycan 
vətəndaşı öz yerinə-yurduna qayıtmalıdır. Sonra bərpa işləri getməlidir. Qarşımızda  hələ uzun illər, çox işlər 
vardır. 
İndi əsas məsələ budur ki, danışıqlar aparaq, razılığa gələk, ondan sonra sülh haqqında saziş imzalayaq. 
Bunu da biz daim sizinlə birlikdə edirik. 
İ s m a y ı l   C ə m: Hörmətli Prezident, əlbəttə, müzakirə  etdiyimiz məsələlərin, heç şübhəsiz ki, ən 
əhəmiyyətlisi elə budur. Biz Türkiyə olaraq bu məsələdə Sizi hər zaman dəstəkləyirik və dəstəkləməkdə də 
davam edəcəyik. Sizin qəbul edəcəyiniz, razı olacağınız, «oldu» deyəcəyiniz hər bir həll variantını biz ürəkdən 
dəstəkləyəcəyik. Münaqişənin həlli prosesində də, ondan sonra da biz Sizinlə olacağıq. Bu məsələ ilə bağlı 
hadisələrin gedişini biz diqqətlə izləyirik. Bu məsələ ilə bağlı müzakirələrdə mən də bir neçə dəfə iştirak 
etmişəm. Bu barədə Sizin geniş məlumatınız vardır. 
H e y d ə r   Ə l i y e v: Başqa məsələlərlə bağlı müzakirələri bəlkə biz mətbuat nümayəndələrinin iştirakı 
olmadan keçirək. Görürəm, siz bunu intizarla gözləyirsiniz. 
171 
 
 
İNSAN HÜQUQLARI ÜZRƏ BEYNƏLXALQ HELSİNKİ FEDERASİYASININ İCRAÇI 
DİREKTORU ARON ROUDS VƏ BU BEYNƏLXALQ TƏŞKİLATIN İCRAÇI 
DİREKTORUNUN MÜAVİNİ BRİQİT DÜFUR İLƏ GÖRÜŞDƏ SÖHBƏT 
  
Prezident sarayı 
 
30 may 2000-ci il 
 
H e y d ə r   Ə l i y e v: Azərbaycana xoş gəlmisiniz! Mən sizi salamlayıram. Bizim ölkəmizə maraq və 
diqqət göstərdiyinizə görə sizə təşəkkür edirəm. Mən bilirəm ki, siz ölkəmizdə bir neçə görüş keçirmisiniz. Xarici 
İşlər naziri ilə, Prezident Aparatının rəhbər işçiləri ilə görüşmüsünüz. Güman edirəm ki, başqa görüşləriniz də 
olubdur. Mən sizi dinləmək istəyirəm. 
A r o n   R o u d s:  Bizimlə görüşə qərar verməyinizi özümüz üçün şərəf hesab edirik. Biz hesab edirik ki, 
prezidentin Azərbaycana gəlmiş hər bir təşkilatın nümayəndələrini qəbul etmək üçün vaxt ayırması bir o qədər 
də asan iş deyildir. 
Biz dünən Sizin həmkarınızla görüşmüşdük və həmin görüşümüzdə demişdik ki, Azərbaycandan hansısa bir qeyri-
dövlət təşkilatının nümayəndəsi Fransaya və yaxud Amerika Birləşmiş Ştatlarına gələrsə, orada prezident Jak Şirakla və 
ya  prezident Bill Klintonla görüşməyi qərara alarsa, belə bir arzu olarsa, onun görüşmək şansı çox az olacaqdır. Ona 
görə biz belə fikirləşirik ki, bu, prezidentlə bilavasitə  görüşmək, düşüncələrimizi bölüşmək üçün bizə verilən  nadir 
şansdır, gözəl imkandır. 
H e y d ə r   Ə l i y e v: Təşəkkür edirəm, buyurun. 
A r o n   R o u d s: Bizə verilən imkandan istifadə edərək, istərdim ki, bizim təşkilatın Azərbaycanda nə ilə 
məşğul olduğunu Sizə aydınlaşdırım. 
Buraya gəlməkdə bir neçə məqsədimiz vardır. Ümumiyyətlə, məqsədimiz Azərbaycanda insan hüquqlarının 
qorunmasının vəziyyəti ilə yaxından tanış olmaqdır. Deməliyəm ki, təşkilatımız hər il öz hesabatını nəşr edir. 
Bu il iyunun 1-də bizim hesabatımız hazır olacaqdır. Həmin hesabat daha sonra Azərbaycan dilinə  tərcümə 
olunacaq və respublikanızda ictimaiyyət arasında paylanacaq, mətbuata veriləcəkdir. Dövlət rəsmiləri həmin 
hesabatla tanış olmaq imkanı əldə edəcəklər. İstərdik ki, Azərbaycanda fəaliyyət göstərən hər bir təşkilat bu işdə 
bizə yardımçı olsun. 
Sizdən  gizlətməyəcəyəm ki, bizim müəyyən dərəcədə narahatçılığımız vardır. Azərbaycanda insan 
hüquqlarının qorunması, respublikanızda söz və mətbuat azadlığı, bəzi mətbuat orqanlarının öz qəzetlərinin 
fəaliyyətini təmin etməsi, jurnalistlərin və ümumiyyətlə, insanların öz fikirlərini sərbəst ifadə etməsi məsələləri, 
polisin vətəndaşlarla münasibəti və siyasi məhbuslar məsələsi, milli azlıqlara münasibətlə bağlı vəziyyət və sair 
məsələlər bizim təşkilatı narahat edən problemlərdir. 
Bu problemlərlə bağlı biz müxtəlif görüşlər keçirmişik, bu məsələləri  müxtəlif səviyyələrdə müzakirə etmişik və 
çox şadıq ki, dövlət rəsmiləri ilə də dialoq aparmaq imkanımız olmuşdur. 
Məsələn, Xarici İşlər naziri ilə, eləcə də Sizin aparatın şöbə müdirləri ilə söhbətdən sonra biz bir qədər 
ruhlanmışıq. Onların bizimlə görüşlərini hökumət orqanlarının bütün bu məsələlərə pozitiv cavabı kimi 
qiymətləndirmək istəyirik. 
Eyni zamanda biz lazım bildik ki, Sizinlə də görüşək, bütün bu problemləri birbaşa Sizin və beynəlxalq 
ictimaiyyətin nəzərinə çatdıraq. 
Bizi narahat edən digər məsələ isə, əlbəttə ki, Dağlıq Qarabağ münaqişəsidir. Bu, müzakirə etdiyimiz digər 
mövzudur. Biz bununla bağlı müxtəlif vətəndaş cəmiyyətləri ilə görüşlər keçirmişik, onların fikirlərini, bu 
məsələyə münasibətlərini, mövqeyini öyrənmişik. 
Biz adi vətəndaşlarla, eləcə də vətəndaş cəmiyyətlərinin nümayəndələri ilə söhbətlərimizdə öyrəndik ki, 
onlar Ermənistanda, Dağlıq Qarabağda olan öz həmkarları ilə görüşmək, yaranmış münaqişəni müxtəlif 
səviyyələrdə müzakirə etmək, ümumi problemlərdən söz açmaq, bu problemləri öyrənmək arzusundadırlar. Bu 
onların bir-birini daha yaxşı başa düşməsinə, aralarında normal münasibət yaranmasına imkan verər. Qonşular 
arasında belə münasibətlərin olması təbiidir. Bununla əlaqədar olaraq mən Sizə müraciət etmək istəyirəm. 
İstərdik ki, Siz bu təşəbbüsə öz dəstəyinizi verəsiniz. Biz hesab edirik ki, dediklərimiz münaqişənin tənzimlən-
məsində müəyyən rol oynaya bilər. 
Eyni zamanda biz Sizin Ermənistan prezidenti ilə birbaşa görüşlər keçirmək qərarınıza, bu təşəbbüsünüzə 
məftun olmuşuq. Bu, həqiqətən böyük təşəbbüs və müdrik qərardır. Bizim müşahidələrimizə görə, beynəlxalq 
ictimaiyyət iki ölkə arasında yaranmış bu münaqişənin həll olunmasında  kifayət qədər səmərəli rol oynaya 
bilməmişdir. 
Biz belə başa düşürük ki, hər bir beynəlxalq problemdə olduğu kimi, Sizin xalqınıza çoxlu iztirablar gətirən 
bu ağrılı-acılı problemin hər hansı yolla həlli də kompomislər, güzəştlər tələb edəcəkdir. 
172 
 
Müşahidələrimizdən belə nəticəyə gəlmişik ki, hər iki ölkənin insanları, vətəndaşları kompromislər 
perspektivinə bir o qədər  də hazır deyillər. Hər iki tərəf çox sərt tələblər irəli sürür. Ona görə də məsələnin 
uğurlu həlli kompromislər, xalqın bu məsələni anlamasını tələb edəcəkdir. Elə buna görə də indidən  insanlar 
arasında anlaşmanın, dialoqun olması vacib bir amildir. 
Bir qədər əvvəl biz Azərbaycan Elmlər Akademiyası İnsan Hüquqları İnstitutunun əməkdaşları ilə 
görüşmüşük. Onlar Ermənistanda olan həmkarları ilə  görüşüb fikir mübadiləsi aparmaq istəyirlər. İnstitutun 
əməkdaşları məndən xahiş etdilər ki, onların bu fikrini Sizə yetirim, Siz  bu məsələyə öz  dəstəyinizi  
bildirəsiniz. 
İcazə versəydiniz, mən Azərbaycanda qaçqınlar problemi haqqında, eyni zamanda ölkə daxilində daimi 
yaşayış yerlərindən didərgin düşmüş insanlar haqqında da söhbət açardım. Bakının lap yaxınlığında, öz doğma 
yurdlarından didərgin düşmüş insanların məskunlaşdığı ərazidə biz qaçqınlarla görüşdük. O yerin adını da 
yazmışam, qorxuram, düzgün tələffüz edə bilməyəm: Ceyranbatan... 
H e y d ə r   Ə l i y e v: Düzdür, yaxşı tələffüz etdiniz. 
A r o n   R o u d s: Bu yazıq insanların yaşadıqları  şərait bizi, əlbəttə ki, çox narahat edir. 
Qaçqınlar Sizinlə bağlı fikirlərini bizimlə bölüşdülər. Görüşdüyümüz qaçqın və köçkünlərdə belə bir 
təsəvvür vardır ki, onların vəziyyətinin nə dərəcədə ağır olduğunu guya Siz bilmirsiniz. Görüş zamanı bizdən 
xahiş etdilər ki, onlara 200 ABŞ dolları məbləğində yardım edək, öz kanalizasiya sistemlərini bir qədər 
yaxşılaşdıra bilsinlər. Bu sistemin bərbad vəziyyətdə olması xüsusilə uşaqlar arasında xəstəliklər baş verməsinə 
gətirib çıxarır. Burada uşaqlar hepatit xəstəliyinə tez-tez tutulurlar. Bu da sanitariya vəziyyətinin qeyri-normal 
halda olması ilə bağlı problemdir. Yəni cüzi xərc çəkməklə bu sahədə dəyişiklik etmək mümkündür. Bu 
məsələnin qaydaya salınması onların problemlərinin həllinə kömək olardı. 
Biz bilirik ki, onların problemlərinin aradan qaldırılması, qaçqın və köçkünlərin həyat tərzinin 
yaxşılaşdırılması üçün Azərbaycan hökuməti həddindən artıq iş görür. Təbiidir ki, qaçqınlarla bağlı görüləsi 
işlər də çoxdur. 
Cənab Prezident, narahatlıq doğuran bütün bu məsələləri eşitmək istədiyinizə görə Sizə minnətdarlığımızı 
bildiririk və Sizin fikirlərinizi öyrənmək istəyirik. 
H e y d ə r   Ə l i y e v: Sizə təşəkkür edirəm. Əvvəla, bildirmək istəyirəm ki, biz İnsan Hüquqları üzrə 
Beynəlxalq Helsinki  Federasiyasının fəaliyyətinə çox böyük əhəmiyyət veririk. Helsinki Aktı prinsiplərinin 
həyata keçirilməsi üçün ölkəmiz dövlət müstəqilliyi əldə etdikdən sonra, xüsusən son illərdə çox iş görmüşük. 
Bu işləri yenə də davam etdiririk. Yəni bunlar müəyyən bir müddətdə başa çatdırılması mümkün olan işlər deyil. 
Bu prinsiplər gərək daim həyata keçirilsin. Əgər müəyyən bir müddətdə bu işlər bitmiş olsaydı, onda gərək sizin 
təşkilat da bağlanaydı. 
A r o n   R o u d s: Bizim işlərimiz də Sizin problemlərinizdən asılıdır. 
H e y d ə r   Ə l i y e v: Yenə də deyirəm, əgər bu işlər bitmiş olsaydı – nəinki bizdə, bütün dünyada – onda  
sizin kimi təşkilatlar öz işlərini gərək qurtaraydılar. Yəni demək istəyirəm ki, biz bu işlərlə daim məşğul oluruq 
və olacağıq. Sizin buraya gəlib, qısa müddətdə Azərbaycanla tanış olmağınız, müxtəlif təbəqələrin 
nümayəndələri ilə görüşməyiniz, indi bəyan etdiyiniz kimi, bir çox məsələlərdə pozitiv məlumatlar almağınız 
məni sevindirir. 
Biz insan hüquqlarını geniş mənada anlayırıq. Amma təəssüflər olsun ki, insan hüquqları ilə məşğul olan 
bəzi təşkilatlar bu hüquqları yalnız ayrı-ayrı insanların, fərdlərin hüquqları ilə əlaqələndirirlər. Təbiidir ki, hər 
bir insanın hüquqlarının qorunması bütün cəmiyyətin hüquqlarının qorunması deməkdir. Siz görürsünüz ki, 
Azərbaycan elə bir vəziyyətə düşübdür ki, ölkəmizdə əhalinin böyük bir hissəsinin hüquqları pozulubdur. Bu da 
Ermənistan – Azərbaycan münaqişəsi nəticəsində, Ermənistanın Azərbaycan torpaqlarını işğal etməsi və  həmin 
işğal olunmuş torpaqlardan bir milyondan artıq azərbaycanlının zorla çıxarılması nəticəsində baş vermiş hadisədir. 
Bu insanların bütün  hüquqları pozulubdur: yaşayış hüququ, mülkiyyət hüququ, azadlıq hüququ və digər 
hüquqları pozulubdur. Bu insanlar böyük itkilər veriblər. Onlar əsrlər boyu yaşadıqları yerlərdən didərgin 
düşüblər. Onlar əvvəlki nəsillərinin əsrlər boyu yaratdıqları mülklərin, var-dövlətin hamısını itiriblər. 
Qaçqın və köçkünlərin çoxu bu müharibə zamanı öz ailə üzvlərini itiriblər, şəhidlər veriblər. Bir qismi isə 
xəsarət alıbdır. Onlar 7–8 ildir ki, qeyri-normal şəraitdə yaşayırlar. 
Siz Ceyranbatanda olmusunuz – buna görə sizə təşəkkür edirəm – hər şeyi öz gözünüzlə görmüsünüz. Ancaq 
siz gedib çadırlarda ağır vəziyyətdə yaşayan insanları görsəydiniz, daha da dəhşətə gələrdiniz. Ceyranbatanda 
yaşayan qaçqın və köçkünlərin vəziyyəti çadırlarda  yaşayan didərginlərin vəziyyətinə nisbətən yaxşıdır. 
Təəssüf ki, – mən bunu bir də deyirəm – beynəlxalq təşkilatlar, o cümlədən insan hüquqları ilə məşğul olan 
təşkilatlar bu sahəyə fikir vermirlər. Mən birinci dəfədir ki, beynəlxalq hüquq normalarını, yəni insan haqlarını 
qoruyan təşkilatın nümayəndəsindən – sizdən burada dediyiniz bu sözləri eşidirəm. Siz bu məsələyə münasibə-
tinizi bildirdiyinizə görə mən çox məmnunam. 
Ceyranbatanda kanalizasiyanın düzəlməsi üçün əgər 100–200 dollar lazımdırsa – bu, problem deyildir. Bunu  
yəqin kimsə bilməlidir. Mən göstəriş verəcəyəm, bu məsələ həll olunacaqdır. Amma iş təkcə bunda deyil. Belə 
problemlər hər yerdə var. 
173 
 
İki həftə bundan öncə biz burada qaçqınların və məcburi köçkünlərin problemləri ilə əlaqədar beynəlxalq 
konfrans keçirdik. Birləşmiş Millətlər Təşkilatının Qaçqınlar üzrə Ali Komissarlığının nümayəndəsi, bu 
təşkilatın humanitar yardımlar üzrə böyük təmsilçisi və humanitar yardımlar göstərən başqa təşkilatların 
nümayəndələri – hamısı həmin konfransda  iştirak edirdilər. Təəssüflər olsun ki, biz  onlardan müsbət söz 
eşitmədik. İndi onlar deyirlər ki, dünyanın başqa yerlərində münaqişələr çoxaldığına görə, Azərbaycana gələn 
humanitar yardımlar azalır və bundan sonra da azalacaqdır. Bəs bu insanlar necə yaşasınlar? Təbiidir ki, onlar 
təkcə humanitar yardımla yaşamırlar – Azərbaycan öz imkanları daxilində onlara yardım edir. Onların bir qismi 
əmək fəaliyyəti ilə  məşğul olur, ayrı-ayrı təşkilatlar onlara yardım edir. Amma bu, böyük faciədir, yəni 
Ermənistan Azərbaycan torpaqlarının 20 faizini işğal edibdir, bir milyon Azərbaycan vətəndaşı öz yerindən-
yurdundan çıxarılıbdır. Bu, beynəlxalq təşkilatlar üçün böyük faciədir. Amma onlar indi deyirlər ki, bu faciə ilə 
bağlı Azərbaycana göstərilən yardımları azaldacaqlar. 
Ancaq əsas məsələ ondan ibarət deyildir ki, bu insanlara indi yardım etsinlər.  Çünki onlar daim belə 
vəziyyətdə yaşaya bilməzlər. Gərək Azərbaycanın işğal olunmuş əraziləri azad edilsin, onlar öz torpaqlarına 
qayıtsınlar. Özü də qayıdanda nə görəcəklər? Daha da dəhşətə gələcəklər. Çünki onların evləri, var-yoxları – hər 
şeyi dağıdılıbdır. Qaçqın və köçkünlər təkcə doğma torpaqlarını, bir də o dağıntıları görəcəklər. Yəni bu 
insanların faciəsinin ikinci mərhələsi başlanacaqdır. Bizim üzərimizə, beynəlxalq təşkilatların üzərinə ikinci 
vəzifə – orada bərpa  işləri aparmaq vəzifəsi düşəcəkdir. O şəhərlər, yaşayış  məntəqələri, rayonlar axı bir ilə, on 
ilə, yüz ilə yaranmayıbdır. Onlar əsrlər boyu  yaradılıb. Əsrlər boyu yaranmış bütün varidat beş–altı ilin 
içərisində viran olubdur. 
Ona görə də bizim qarşımızda bu əsas məsələlər durur: birincisi, sülh  əldə  edib, Azərbaycanın işğal olunmuş 
torpaqlarını azad etmək, qaçqınları və köçkünləri öz yerlərinə qaytarmaq, ikincisi isə, gələcəkdə bu yerləri bərpa 
etmək, qaçqın və köçkünlərə normal yaşayış imkanları yaratmaq vəzifəsi durur. 
Siz dediniz ki, Ceyranbatanda qaçqınlarla görüşmüsünüz, guya onların vəziyyətini mən o qədər də yaxşı 
bilmirəm. Yox, bilirəm, lap yaxşı bilirəm. Onların vəziyyəti bir dəqiqə də mənim yadımdan çıxmır və gecə-
gündüz ürəyimi yandırır. Çünki bu millət mənə etimad göstərib. Mən bu millətin, bu dövlətin başçısıyam. Onları 
yaşatmaq, onlara qayğı göstərmək mənim müqəddəs borcumdur. Siz bilməlisiniz, onlar da bilsinlər ki, 
indiyədək nə mümkündürsə, onu da etmişəm və edirəm. Amma çox şey imkan xaricindədir. Ona görə də çox 
məmnunam ki, siz bunları görmüsünüz, bu işlərlə tanış olmusunuz. Gördüklərinizi öz təşkilatlarınızda təbliğ 
etsəniz, biz sizə daha da minnətdar olarıq. 
Təəssüf olsun ki, müxtəlif beynəlxalq təşkilatların nümayəndələri, ayrı-ayrı ölkələrin yüksək səviyyəli 
təmsilçiləri Bakıya gəlirlər, buradan da gedirlər. Gedib çadır şəhərciklərində qaçqınların, köçkünlərin 
vəziyyətini görmürlər. Bakı yaxşı şəhər olduğuna görə, onlarda belə təəssürat yaranır ki, Azərbaycanın hər yeri 
elə bu cürdür. Biz çox istəyirik ki, onlar təkcə Bakıda yox, çadır şəhərciklərində də olsunlar. Ancaq buna nail 
ola bilmirik. 
Siz dediniz ki, Azərbaycan prezidenti ilə Ermənistan prezidentinin danışıqlarını yüksək qiymətləndirirsiniz. 
Mən təşəkkür edirəm. Siz dediniz və mən də bununla razıyam ki, məsələni həll etmək üçün hər iki tərəfdən 
kompromislər olmalıdır. Ancaq siz eyni zamanda dediniz ki, müxtəlif  təbəqələrin nümayəndələri ilə 
görüşmüsünüz, danışmısınız, onlar isə məsələnin bu cür həll olunmasına o qədər də razı deyillər. Siz dediniz – 
həm Ermənistanda, həm də Azərbaycanda. Güman edirəm ki, siz Ermənistanda da olmusunuz. 
A r o n   R o u d s: Ermənistanda gələn həftə olacağam. 
H e y d ə r   Ə l i y e v: Amma Ermənistandakı vəziyyəti bilirsiniz. Çünki siz dediniz ki, Ermənistanda da, 
Azərbaycanda da vətəndaşlar bu məsələnin həll olunması üçün lazımi addımlar atılmasını anlaya bilmirlər. 
Dediniz ki, bəzi adamlar sizdən xahiş ediblər ki, onlara – Ermənistanın və Azərbaycanın vətəndaşlarına görüşüb 
danışmaq imkanı verilsin ki, bu məsələnin necə həll olunmasını müəyyən etsinlər. Biz buna etiraz etmirik. 
Bizim bəzi nümayəndələrimiz görüşürlər. Xüsusən jurnalistlər – gedirlər, gəlirlər, ayrı-ayrı dövlət  adamları ilə 
görüşürlər. Amma ən əsası odur ki, Azərbaycanın və Ermənistanın prezidentləri görüşürlər. 
Vətəndaşlar nə edə bilərlər? Ermənilərlə azərbaycanlılar görüşəndə deyəcəklər ki, biz sülh şəraitində yaxşı 
yaşayırdıq, biz  günahkar deyilik, kimsə bu müharibəni saldı. Amma bu müharibəni kim saldı? Bu məsələ 
kənarda qalacaq. 
 İkincisi,  bu vəziyyətdən nə cür çıxaq? Müxtəlif fikirlər ola bilər. Məsələn, əgər siz Azərbaycan 
cəmiyyətinin müxtəlif nümayəndələri ilə görüşə bilmisinizsə, burada bəzi adamlar belə fikirdədirlər ki, 
müharibə nəticəsində işğal olunmuş torpaqlarımız silah gücü ilə, müharibə yolu ilə alınmalıdır. Bu yolla 
getmədiyimə görə onlar məni tənqid edirlər. 
İndi bizim güclü ordumuz var. Ancaq mən anlayıram ki, indi yenidən müharibə başlamaq olmaz. İnsanların 
çoxu isə bunu anlamır. Ona görə də insanların hamısına hər şeyi başa salmaq çətindir. 
Mən Ermənistan prezidenti ilə ilk təkbətək görüşlərimdən sonra həmin görüşlərin nəticəsi olaraq bildirdim 
ki, gərək qarşılıqlı kompromislər olsun. Ancaq müxalifət dərhal – təkcə müxalifət yox, başqaları da – mənim 
əleyhimə təbliğat aparmağa başladılar. Dedilər ki, hansı kompromislər olacaqdır? Məsələnin hansı 
kompromislərlə həll olunacağını tərəflər bunlara razı olduqda biz elan edəcəyik. Mən bu gün deyə bilmərəm ki, 
174 
 
bizim tərəfimizdən və Ermənistan tərəfindən hansı kompromislər ola bilər. Biz hansısa bir razılığa gəlsək, onda  
vətəndaşların bu  məsələdə iştirak etməsi mümkündür. 
Məsələnin sülh yolu ilə həll edilməsinə biz razı olarıqsa, bunu həm Azərbaycanda, həm də Ermənistanda 
birmənalı qəbul etməyəcəklər. Siz dediyiniz ideya o vaxt lazım olacaqdır. Onda mən deyəcəyəm ki, əgər siz 
bununla razı deyilsinizsə, gedin danışın, bəlkə siz bundan da yaxşı danışıq apara biləcəksiniz. 
Ona görə də mən sizə bu barədə izahatlar verirəm və eyni zamanda sizin bu fikirlərinizlə tam razı olduğumu 
bildirmək istəyirəm. 
Sizə müraciət edərək çox  xahiş edirəm ki, Azərbaycanın bir milyondan artıq vətəndaşının hüquqlarının 
pozulması haqqında məlumatlara öz kitablarınızda, öz məruzələrinizdə geniş yer verəsiniz. Bu sizin üçün, bütün 
dünya ictimaiyyəti üçün, İnsan Hüquqları üzrə Beynəlxalq Helsinki Federasiyası üçün çox vacibdir. 
Bir fərdin, on nəfərin,  yüz nəfərin hüquqlarının pozulması dəhşətlidir. Amma bir milyon adamın 
hüquqlarının pozulması dözülməz, dəhşətli bir şeydir. Mən arzu edərdim ki, siz bu vəziyyəti həm öz 
təşkilatınızda, həm də başqa təşkilatlarda geniş şəkildə anladasınız. Bizim sülh danışıqları aparmağımız  üçün 
bu, daha da yaxşı şərait yarada bilər. 
Minsk qrupunun Amerika Birləşmiş Ştatları, Rusiya və Fransadan olan həmsədrləri var, Minsk qrupunun 
üzvləri var. Onlar istəyirlər ki, sülh olsun, məsələ həll edilsin. Amma onlar vəziyyəti lazımi qədər dəyərləndirə 
bilmirlər. O yolla ki, bu məsələni həll etmək olardı – onlar bir neçə təklif vermişdilər – Ermənistan buna razı 
olmur, ona görə də məsələ həllini tapmır. Amma o dövlətlər, beynəlxalq təşkilatlar Ermənistana deyə bilmirlər 
ki, «sən təcavüzkarsan, sən başqa ölkənin torpaqlarını işğal etmisən». Biz Ermənistan torpağının bir metrini də 
işğal etməmişik. Bizim burada günahımız yoxdur. Amma iş burasındadır ki, beynəlxalq təşkilatlar da, o cümlə-
dən bu işlərlə məşğul olan böyük dövlətlər də günahkarlarla zərərçəkəni bir səviyyədə götürürlər. Budur 
ədalətsizlik! Budur paradoks! Əgər bu ədalətsizlik olmasa, məsələ tez həll oluna bilər. 
Ancaq bizə qarşı olan bütün bu ədalətsizliklərə baxmayaraq, biz bütün beynəlxalq təşkilatlarla öz 
əməkdaşlığımızı davam etdiririk və etdirəcəyik. Minsk qrupu ilə, onun həmsədrləri – Rusiya, Amerika 
Birləşmiş Ştatları, Fransa ilə əməkdaşlığımızı davam etdirəcəyik. 
Güman edirəm ki, gələcəkdə Ermənistan və Azərbaycan prezidentlərinin bilavasitə görüşləri davam 
edəcəkdir. Bizim məqsədimiz məsələni sülh yolu ilə həll etməkdir. Sizi də bu məsələdə bizə yardım etməyə 
dəvət edirəm. 
A r o n   R o u d s: Cənab  Prezident, fikirlərinizə görə çox sağ olun. Demək istəyirəm ki, biz sadəcə olaraq, 
qeyri-dövlət təşkilatıyıq, bu məsələni həll etməkdə bizim diplomatik rolumuz yoxdur. Ona görə də bu çətin 
problemin həlli yollarını axtarmağa, bu problem üzrə danışıqlar aparmağa cəhd etmirik. Lakin eyni zamanda, 
hər şeydən əvvəl insan hüquqları baxımından biz təsirli vasitələrdən istifadə edərək, münaqişəyə cəlb olunmuş 
iki tərəf arasında müəyyən anlaşma yaradılmasına səbəb ola bilərik. Burada da biz öz rolumuzu əsir-
gəməyəcəyik. 
Burada olduğum müddətdə  çoxlu məlumat əldə etmişəm və indi çadırlarda yaşayan qaçqınlar haqqında 
məlumat yaymaq üçün çox həvəsliyəm. Həqiqətən də bu problem bizi narahat edir. Dediyim kimi, bundan sonra 
biz Ermənistanda olacağıq. Orada da eyni narahatlığımızı ifadə edəcəyik və çalışacağıq ki, Ermənistanda da bizi 
anlasınlar. Müxtəlif səviyyəli beynəlxalq təşkilatların qarşısında da bacardığımız qədər bu məsələni 
qaldıracağıq. 
H e y d ə r   Ə l i y e v: Təşəkkür edirəm, sağ olun. 
 
 
 
 
175 
 
 
İTALİYA RESPUBLİKASININ PREZİDENTİ  
ZATİ-ALİLƏRİ  
CƏNAB KARLO ADZELLO ÇAMPİYƏ 
 
Hörmətli cənab Prezident! 
İtaliya Respublikasının milli bayramı – Respublika elan edilməsi günü münasibətilə Sizi və xalqınızı 
səmimi-qəlbdən təbrik edirəm. 
Mən Azərbaycan Respublikası ilə İtaliya Respublikası arasında təşəkkül tapmış  dostluq münasibətlərinə böyük 
əhəmiyyət verirəm. Ümidvaram ki, ölkələrimiz arasındakı əlaqələr xalqlarımızın rifahı naminə genişlənəcək və 
inkişaf edəcəkdir. 
Cənab Prezident, Sizə cansağlığı, səadət və uğurlar, ölkənizə sülh, əmin-amanlıq və daimi tərəqqi 
arzulayıram. 
 
Hörmətlə, 
  
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 30 may 2000-ci il 
 
176 
 
 
İTALİYA RESPUBLİKASININ BAŞ NAZİRİ  
ZATİ-ALİLƏRİ  
CƏNAB CULİANO AMATOYA 
 
Hörmətli Baş nazir! 
İtaliya Respublikasının milli bayramı – Respublika elan edilməsi günü münasibətilə Sizi və ölkənizin 
xalqını səmimi- qəlbdən təbrik edir, Sizə möhkəm cansağlığı və səadət, ölkənizə firavanlıq və tərəqqi 
arzulayıram. 
Əminəm ki, Azərbaycan Respublikası ilə İtaliya Respublikası arasında dostluq və əməkdaşlıq  əlaqələri 
genişlənərək xalqlarımızın mənafeyinə xidmət edəcəkdir. 
 
Hörmətlə, 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 30 may 2000-ci il 
177 
 
 
ATƏT-in PARLAMENT ASSAMBLEYASININ PREZİDENTİ XANIM HELLE DAYN BAŞDA 
OLMAQLA BU TƏŞKİLATIN NÜMAYƏNDƏ HEYƏTİ İLƏ GÖRÜŞDƏ SÖHBƏT 
 
Prezident sarayı 
 
1 iyun 2000-ci il 
 
H e y d ə r   Ə l i y e v: Hörmətli Prezident, hörmətli qonaqlar, Azərbaycana xoş gəlmisiniz! Mən sizi 
səmimi-qəlbdən salamlayıram. 
Hörmətli xanım Prezident, sizə xüsusi təşəkkür edirəm ki, mənim dəvətimi qəbul edib Azərbaycana 
gəlmisiniz. İstanbuldakı görüşümüzü çox məmnuniyyətlə xatırlayıram. Biz sizinlə çox yaxşı söhbət  apardıq. 
Çox səmimi, mehriban söhbət idi. Düzdür, söhbət etdiyimiz şərait bəlkə də o qədər yaxşı deyildi, amma 
söhbətimiz o qədər şirin idi ki, o buna təsir etmədi. 
Mən bilirəm ki, siz dünəndən buradasınız, bir çox görüşlər keçirmisiniz. Sizi elə buna görə buraya dəvət 
etmişdim. Çünki ATƏT-in üzvü olaraq istəyirik ki, onun  təşkilatlarının hamısı mümkün qədər gəlib ölkəmizi 
görsünlər, insanlarımızla tanış olsunlar. Təbiidir ki, bu, hər bir ölkənin, hər bir xalqın arzusudur. Çünki hər bir 
ölkə, hər bir xalq istəyir ki, onu dünyada daha yaxşı tanısınlar. 
Amma bizim buna daha çox ehtiyacımız var. Birincisi, sizə məlum olan Ermənistan–Azərbaycan münaqişəsi 
ilə əlaqədar müxtəlif ölkələrdə, xüsusilə Qərbdə – Avropada Azərbaycan haqqında ədalətsiz təsəvvürlər yaranıb, 
ədalətsiz fikirlər formalaşıbdır. İkincisi, ona görə ki, biz Avropa qitəsində olan bir ölkəyik və özümüzü avropalı 
hesab edirik. Amma təəssüflər olsun ki, Avropada bəziləri hesab edirlər ki, Azərbaycan Avropa ölkəsi deyil, 
Azərbaycanın mentaliteti Avropa səviyyəsində deyildir. Təbiidir ki, onlar səhv edirlər. Ancaq belə fikirlərin də 
təsiri olur. 
Mən güman edirəm ki, siz dünən də, bu gün də özünüz Azərbaycanı gördünüz. Doğrudur, bu çox azdır. Əgər 
daha çox qalsaydınız, mən daha da məmnun olardım. Ancaq birinci dəfə üçün  bəlkə də bununla razı olmaq olar. 
Sizinlə görüşümdən çox məmnunam. Buyurun, sizi dinləyirəm. 
H e l l e   D a y n: Cənab Prezident, hər şeydən öncə, ölkənizdə məni salamlayaraq barəmdə belə gözəl sözlər 
dediyinizə görə Sizə çox təşəkkürümü bildirirəm. Mən Azərbaycanda olmaqdan çox məmnunam. 
Buraya səfərimin məqsədi və səbəbləri barədə Siz çox doğru dediniz. Mən bu məsələlərlə tanış olmaq üçün 
Azərbaycana gəlmişəm. Ölkələrimizin cəmləşdiyi klubun üzvü kimi, bizim Azərbaycana ehtiyacımız var, 
Azərbaycanın da bu klubun üzvü olmağa ehtiyacı var. 
Bu baxımdan, hesab edirəm ki, İstanbul zirvə görüşü çərçivəsində olduqca əhəmiyyətli qərarlar qəbul 
olunmuşdur. Bunların arasında ən mühümlərindən biri də ATƏT-in üzvü olan dövlətlərdə dondurulmuş 
münaqişələrin həllinə nail olmağa sadiqliyin bir daha bəyan edilməsidir. Şübhəsiz ki, buna bir gecənin içində 
nail olmaq mümkün deyildir, bundan ötrü zaman lazımdır. Lakin biz bu vəzifələri həll etməliyik. 
Ötən əsrə son qoyarkən və yeni minilliyə qədəm basarkən biz yeni imkanlarla qarşılaşmışıq. Ölkənizin 
tarixinin bir səhifəsi çevrilməli, eyni zamanda Avropa tarixinin də bir səhifəsi çevrilməlidir. Təkcə ona görə yox 
ki, birgə çalışaraq məsələlərimizi həll edə bilərik. Həm də ona görə ki, biz bir yerdə olmaqla qarşılaşdığımız 
məsələlərin öhdəsindən də birgə gələ bilərik. 
Bazarların, medianın və pul vahidlərinin qloballaşması hamımızın qarşılaşdığımız məsələlərdir. 
Qloballaşmadan doğan vəzifələrin və çətinliklərin öhdəsindən gəlmək  üçün bir-birimizə dəstək verməliyik. 
Mən Azərbaycanı Avropaya yaxınlaşmaq istəyən ölkələr sırasında  görməkdən məmnunam və bunu 
alqışlayıram. Hesab edirəm ki, qarşıdan gələn əsrdə biz ticarət, mədəniyyət, təhsil sahələrində və bir çox başqa 
sahələrdə daha sıx əlaqələr qurmalıyıq və tarix kitablarımızın səhifəsini birgə çevirməliyik. 
Ona görə də, ATƏT adından və  ATƏT-in Parlament Assambleyası adından sizin ölkənizi ziyarət 
etməyimdən və strukturlarımızın imkanı çərçivəsində Sizə öz yardımımızı təklif etməyimdən məmnunluq 
duyuram. Ümidvar oduğumu bildirirəm ki, sizin ölkəniz bu yardımı qəbul edəcək və burada ATƏT-in 
missiyasının tezliklə açılmasına  nail olacaqdır. 
Mənim ölkənizdə olduğum müddət üçün çox maraqlı və  gözəl bir proqram hazırlamısınız. Mən 
Azərbaycanın parlamenti ilə əməkdaşlığımı bundan sonra da davam etdirəcəyəm. Onu da deyim ki, Azərbaycan 
parlamentinin üzvləri ATƏT-in fəaliyyətində çox yaxından iştirak edirlər. ATƏT-in Parlament Assambleyası 
yeganə transatlantik təşkilatdır ki, burada bir çox dövlətlərin xalq tərəfindən seçilmiş nümayəndələri iştirak 
edirlər. Hesab edirəm ki, Avropanın təhlükəsizliyini təmin etmək üçün ATƏT-in Parlament Assambleyasına 
hələ  ehtiyacımız var. Bu təşkilat Avropanın gələcəyində mühüm rol oynaya bilər. Məni burada qəbul etdiyinizə 
görə Sizə bir daha təşəkkürümü bildirirəm. 
 H e y d ə r   Ə l i y e v:  Təşəkkür edirəm, sağ olun. Birincisi, mən bildirmək istəyirəm ki, gənc müstəqil 
dövlət kimi, biz ATƏT-in üzvü olmağımızdan çox məmnunuq. Müstəqillik əldə edəndən sonra biz Helsinki 
aktını imzalayıb ATƏT-ə  üzv olaraq bir tərəfdən, ATƏT-in prinsiplərinin həyata keçirilməsini öz üzərimizə 
178 
 
götürmüşük. İkinci tərəfdən də, ATƏT-in üzvü olaraq ölkəmizin təhlükəsizliyinin, əmin-amanlığının təmin 
edilməsində ATƏT-in imkanlarından istifadə etmək məqsədi daşıyırıq. 
ATƏT-in prinsiplərinin, normalarının ölkəmizdə həyata keçirilməsi bizdən asılıdır. Amma Azərbaycanın 
düşdüyü vəziyyətlə əlaqədar ölkəmizdə – ümumiyyətlə, təkcə Azərbaycanda deyil, Qafqazda, Cənubi Qafqazda 
– sülhün, əmin-amanlığın, təhlükəsizliyin yaranması üçün, təbiidir ki, ATƏT-in çox böyük yardımına möhtacıq. 
Siz dediniz ki, İstanbulda qəbul edilmiş sənəd – xartiya dondurulmuş bütün münaqişələrin həll olunmasına 
yönəldilmişdir. Bu, tamamilə doğrudur və mən də o xartiyanı imzalamışam. Amma bizim istəyimiz odur ki, 
bunlar bir sənəd kimi, kağız kimi qalmasın, həyata keçirilsin. 
Şəxsən mən, ATƏT-in Budapeşt sammitində də, Lissabon sammitində də iştirak etmişəm. Orada da çox 
mühüm qərarlar qəbul olundu. Hər iki sammitdə – həm Budapeştdə, həm də Lissabonda Ermənistan – Azərbaycan 
münaqişəsinin sülh yolu ilə həlli haqqında çox ciddi qərarlar da qəbul edildi. Ancaq bunlar indiyə qədər həyata 
keçirilməyibdir. Bu da bizdə təəssüf doğurur. Əgər bu məsələləri biz özümüz həll elə bilsəydik, bu barədə ATƏT-ə 
narahatlıq yaratmazdıq. 
Amma siz yaxşı bilirsiniz, dünya təcrübəsi də onu göstərir ki, belə münaqişələr mütləq beynəlxalq 
təşkilatların iştirakı, yaxud onların köməyi və ya gücü ilə həll olunur. Əgər Ermənistan – Azərbaycan mü-
naqişəsinin həlli bizim imkanımız daxilində olsaydı, bunu çoxdan həll etmişdik. Eyni zamanda bilirsiniz ki, 
1992-ci ildə ATƏT Ermənistan – Azərbaycan münaqişəsini həll etmək üçün Minsk qrupu yaradıbdır. Lissabon 
sammitindən sonra Minsk qrupuna Rusiya, Amerika Birləşmiş Ştatları və Fransa sədrlik edirlər. Ancaq təəssüf 
ki, Minsk qrupu, ATƏT və Minsk qrupunun həmsədrləri indiyədək bu məsələnin həllinə nail ola bilməyiblər. 
Siz yaxşı bilirsiniz ki, Ermənistan silahlı qüvvələrinin təcavüzü nəticəsində Azərbaycan torpaqlarının 20 faizi 
işğal olunubdur. İşğal edilmiş torpaqlardan bir milyondan artıq azərbaycanlı zorla çıxarılıb, yerlərindən-
yurdlarından məhrum olub və həmin ərazilərdə etnik təmizləmə həyata keçirilibdir. Öz ölkəsində öz evindən, 
yurdundan məhrum olan bir milyon insanın əksəriyyəti çadırlarda yaşayır, çox ağır vəziyyət keçirir. 
Mən sizin proqrama baxdım, gördüm ki, hansısa qaçqın düşərgəsinə getməliydiniz. Bilmirəm, getdiniz, 
yoxsa yox? Getdiniz? Təşəkkür  edirəm. Öz gözlərinizlə gördünüz. Ancaq əgər imkanınız olsaydı, şəxsən mən, 
sizi vertolyota qoyub iki saat müddətində çadır şəhərciklərinə aparsaydım, ikimiz birlikdə onlarla görüşsəydik, 
bəlkə də siz oradan çox ağır vəziyyətdə qayıdardınız. 
Onlar Bakıda, onun ətrafında müxtəlif binalarda yerləşdiriliblər. Doğrudur, siz gördünüz ki, necə ağır bir 
şəraitdədirlər. Amma Azərbaycanın başqa yerlərində onların əksəriyyəti çadırlarda yaşayır. Çadırda da bir il, iki il 
yaşamaq olar. Onlar 7-8 ildir çadırlarda yaşayırlar! 
Ona görə də, ATƏT-in üzvü olaraq bizim ondan arzuladığımız, gözlədiyimiz əsas bu məsələnin həllidir. Yenə 
də deyirəm, ATƏT-in Helsinki aktının dövlət, cəmiyyət prinsiplərinin həyata keçirilməsi bizim üzərimizdədir və 
bunları həyata keçiririk. Ola bilər ki, burada  çatışmazlıqlar var. Amma siz dediyiniz kimi, bu münaqişələrin 
həlli ATƏT-in üzərindədir. Ancaq ATƏT öz vəzifələrini yerinə yetirmir. 
Siz dediyiniz kimi, Azərbaycan Avropa Klubunun tam, barəbərhüquqlu üzvü olmaq istəyir. Siz də 
istəyirsiniz ki, biz üzv olaq. Amma biz bəlalardan xilas olmalıyıq. 
H e l l e   D a y n: Cənab Prezident, çox sağ olun. Mən Ölkənizin qarşılaşdığı böyük çətinliklər barədə 
söylədiklərinizi məmnuniyyətlə dinlədim. Onu da anladım ki, Siz ATƏT-in üzvü olmağınıza, onunla 
əlaqələrinizə nə qədər böyük əhəmiyyət verirsiniz, buna nə qədər önəm verirsiniz. 
Doğru deyirsiniz, ATƏT nadir bir təşkilatdır ki, onun  imkanlarından istifadə edərək sizin problemlərin 
həllinə nail olmaq mümkündür. Mən yalnız onu bir daha təkrar etmək istəyirəm ki, ATƏT və onun 
strukturlarının rəhbərliyi, həm də ATƏT-in üzvü olan dövlətlərin hökumətləri tarixinizin bir hissəsi olan bu 
münaqişənin həllində çox maraqlıdır və bunu ürəkdən arzulayırlar. 
Sizi əmin edirəm ki, mən ölkənizə səfərdən qayıtdıqdan sonra ATƏT-in rəhbərliyini bu münaqişənin dinc 
vasitələrlə aradan qaldırılmasına tezliklə nail olmaq üçün daha böyük səylər göstərməyə sövq edəcək, onlara 
təzyiq edəcəyəm. 
Bu münaqişənin həllinə və bölgədə uzunmüddətli sülhə nail olmaq üçün fəal rol oynaya biləcək əsas 
iştirakçıların bəziləri – mən ölkələri nəzərdə tuturam – öz ölkələrində prezident seçkiləri ilə məşğul olduqlarına 
görə buna çox diqqət yetirə bilməyiblər. Mən bunu bəhanə kimi, ATƏT tərəfindən az iş görülməsinin səbəbi 
kimi demirəm. Yalnız onu demək istəyirəm ki, bəzi dövlətlərdə – məsələn, Rusiyada – prezident seçkiləri onları 
bu məsələdə daha fəal iştirakdan məhrum   edibdir. Ümidvar olduğumu bildirirəm ki, ATƏT-in Minsk qrupunun 
həmsədri kimi, Rusiya da bu münaqişənin həllinə daha fəal qoşulacaqdır. 
Mən buradan qayıtdıqdan sonra həm ATƏT-in Minsk qrupuna, həm də ATƏT-in rəhbərliyinə bir daha 
çatdıracağam ki, ATƏT olaraq biz bu münaqişənin həllində fəaliyyətimizi gücləndirməliyik, münaqişənin sülh 
yolu ilə aradan qaldırılmasına və bu gün Bakıda görüşdüyüm qaçqınların vəziyyətinin yaxşılaşdırılmasına 
kömək etməliyik. İnsanların öz evlərindən, ocaqlarından didərgin düşməsi həmişə faciədir. 
Bu gün görüşdüyüm qadınlar, kişilər, uşaqlar dəhşətli vəziyyətdə yaşayırlar. Fərqi yoxdur – onlar Bakıda 
yaşayırlar, yaxud kənarda, rayonlarda məskunlaşıblar. Faciə ondan ibarətdir ki, bu insanlarda qeyri-müəyyənlik 
var, öz gələcəklərini necə qurmaq barədə müəyyən bir fikir yoxdur. Mən o qaçqınların heç birinə yerinə yetirə 
179 
 
bilməyəcəyim vədi vermərəm. Lakin onlara bir şeyi vəd edirəm: söz verirəm ki, buradan qayıtdıqdan sonra 
onların məsələlərinin həllinə, münaqişənin aradan qaldırılmasına nail olmaq üçün mütləq daha ciddi səylər 
göstərəcəyəm. 
Hesab edirəm ki, ATƏT-in imkanlarından daha səmərəli istifadə etməliyik. Mən öz qapılarımı açıq 
qoyacağam və ATƏT-in üzvü olan 54 dövlətin parlamentlərini təmsil edən deputatların iyulun 6–10-da 
Buxarestdə keçiriləcək görüşündən də istifadə etməyə çalışacağam. Bu görüşə sizin parlamentin sədrini, habelə 
Gürcüstan və Ermənistan parlamentlərinin başçılarını da dəvət etmişik. Çalışacağam ki, qapılarımı onların 
üzünə açım, görüşlərini təşkil edim, onların arasında əlaqələrin qurulmasına nail olum, münaqişənin həllinə par-
lament üzvləri kimi, bizim də öz töhfəmizi verməyimizə çalışım. 
ATƏT-in Parlament Assambleyası, ümumiyyətlə, parlamentlər bu münaqişənin həllində daha faydalı rol 
oynaya, öz işləri ilə hökumətlərə və hətta  Sizin kimi prezidentlərə də yardımçı ola bilərlər. Zənnimcə, heç bir 
hökumət vəzifəsi daşımadıqlarına, bilavasitə xalq tərəfindən seçildiklərinə görə parlament üzvləri bir-biri ilə 
görüşərək xalqın səsini bir-birinə çatdıra bilərlər. Prezidentlər, hökumət üzvləri, nazirlər həmişə seçkili 
orqandan və xalqın özündən dəstək almağa ehtiyac duyurlar. 
Cənab Prezident, Sizə bir daha təşəkkür edirəm. Bayaq dediyim kimi, ATƏT-in qarşısında duran vəzifələr, 
mövcud çətinliklər və Sizinlə birgə səylərimiz nəticəsində bu vəzifələrin həyata keçirilməsi, çətinliklərin aradan 
qaldırılması barədə fikirlərimi, görüşlərimi böyük məmnuniyyətlə Sizinlə bölüşmək arzusundayam. 
H e y d ə r   Ə l i y e v: Təşəkkür edirəm. Sizin dediyiniz sözlər ümid yaradır ki, bundan sonra ATƏT-in 
Parlament Assambleyası da Ermənistan – Azərbaycan münaqişəsinin sülh yolu ilə həlli üçün öz səylərini 
artıracaqdır. Mən bu ümidlərlə sizə təşəkkür edirəm. 
180 
 
 
İTALİYANIN MİLLİ BAYRAMI – RESPUBLİKA GÜNÜ MÜNASİBƏTİLƏ İTALİYANIN 
AZƏRBAYCANDAKI SƏFİRLİYİNİN TƏŞKİL ETDİYİ RƏSMİ QƏBULDA NİTQ 
 
«Hyatt-Recensi-Naxçıvan» mehmanxanası 
 
2 iyun 2000-ci il 
 
Hörmətli cənab səfir! 
Hörmətli xanımlar və cənablar! 
Sizi İtaliya Respublikasının milli bayramı – Respublika gününün 54-cü ildönümü münasibətilə səmimi-
qəlbdən təbrik edirəm. İtaliya xalqına sülh, əmin-amanlıq və rifah arzu edirəm. 
Öz zəngin, qədim tarixinə, ənənələrinə və dünya mədəniyyətinə bəxş etdiyi töhfələrə görə İtaliya dünyada 
çox məşhur bir ölkədir. Bütün bunlara görə dünyanın hər yerində, demək olar ki, bütün xalqlar İtaliyaya həmişə 
ən böyük maraq, həm də böyük məhəbbət göstəriblər. Azərbaycan xalqı da İtaliyaya həmişə çox böyük maraqla, 
sevinc və məhəbbətlə baxıbdır. 
Biz çox məmnunuq ki, Azərbaycan müstəqil dövlət kimi İtaliya ilə bilavasitə əlaqələr qurubdur və 
əməkdaşlığımız ildən-ilə inkişaf edir, həm Azərbaycan xalqına, həm də İtaliya xalqına öz faydasını verir. 
Cənab səfir, 1997-ci ildə İtaliyaya – sizin ölkənizə rəsmi səfərimi mən də çox böyük məmnuniyyətlə 
xatırlayıram. Həmin səfər zamanı İtaliya ilə Azərbaycan arasında imzalanmış, çox böyük əhəmiyyətə malik olan 
ilk sənədləri yüksək qiymətləndirirəm. 
İtaliya möcüzələr ölkəsidir. Tarixi-memarlıq abidələrinə, gözəl musiqisinə, təbiətinə, həm də dəyərli rəsm 
nümunələrinə, heykəllərə görə dünyada ikinci belə ölkə tapmaq mümkün deyildir. Mən də bütün insanlar kimi, 
İtaliyanı çox sevirəm və son dəfə sizinlə bərabər İtaliyada keçirdiyim günləri – həm Romada, həm Neapolda, 
Pompeydə və xüsusən Kapridə keçirdiyim günləri çox böyük məhəbbətlə xatırlayıram. Kapridə bizim 
keçirdiyimiz axşam mərasimi indiyə qədər xatirimdədir. Azərbaycanın məşhur müğənnisi Azər Zeynalov İtaliya 
mahnılarını çox gözəl ifa edirdi və bizim oturduğumuz yerin ətrafında Kapridə yaşayan insanlar, sakinlər  bu 
musiqinin sədaları altında həm oxuyurdular, həm də rəqs edirdilər. Unudulmaz bir gecə idi. 
Əlbəttə, bu, sadəcə, insani, şəxsi hisslərdir. Ancaq bundan da önəmli, bundan da əhəmiyyətli bizim 
dövlətlərimiz arasında yaranmış və inkişaf edən dostluq və əməkdaşlıq əlaqələridir. Biz buna çox böyük 
əhəmiyyət  veririk və öz tərəfimizdən çalışırıq ki, bu əlaqələr daha da genişlənsin, daha da inkişaf etsin. 
İtaliyanın iqtisadiyyatı, onun böyük şirkətləri Azərbaycanda yaxşı təmsil olunub və onlar ölkəmizlə 
apardıqları müştərək işlərin nəticələrini artıq görüblər. «Acip» şirkəti bu yolu açanlardandır və onun da bəxti 
gətiribdir: «Şahdəniz» yatağı ilə bağlı müqavilədə onun böyük bir payı var. O yataqda həddindən çox qaz aşkar 
edilibdir. Buna biz də sevinirik, siz də sevinirsiniz. 
«Kürdaşı» neft yatağına dünyanın çox böyük şirkətləri maraq göstərirdilər. Amma onun böyük bir hissəsi – 
25 faizi «Acip» ə çatdı. Təbiidir ki, burada keçirilən tenderin də böyük əhəmiyyəti vardır. Siz də bilirsiniz, mən 
də çox məmnunam ki, artıq «Kürdaşı» yatağında  qazma işləri gedir və oradan da biz çox gözəl nəticələr 
gözləyirik. 
Ancaq bizim üçün də əhəmiyyətlidir, siz də bunu qeyd etdiniz ki, Azərbaycanla əlaqələr, İtaliya şirkətlərinin 
əməkdaşlığı qeyri-neft sektorunda daha da sürətlə inkişaf etdirilməlidir. Doğrudur, ticarət sahəsində 
əməkdaşlığımız çox yaxşıdır. Azərbaycanın, Bakının mağazalarında  indi olduqca çox istehlak malları var. İş 
adamları bu malların əksəriyyətini İtaliyadan gətirirlər. Əgər burada adamların geyimlərinə baxsanız, onların 70 
faizi İtaliya mallarıdır. O cümlədən, mənim geydiklərim də. Hər halda, İtaliya malları bütün ölkələrdə insanlar 
üçün istehsal  olunan istehlak mallarının hamısından yüksək keyfiyyətə malikdir. 
İtaliyada, Neapolda qalstuk almaq üçün mən bir mağazaya getdim. Orada mənə dedilər ki, bütün dövlət 
başçıları bu mağazaya gəlir, o cümlədən prezident Klinton da qalstuklarını gəlib buradan alır. Yəni demək 
istəyirəm ki, İtaliya malları dünyanın hər yerinə yayıldığı kimi, Azərbaycana da yayılıbdır. 
Amma biz bununla qane ola bilmərik. İqtisadi əlaqələrimizi inkişaf etdirmək üçün imkanlar çoxdur. Biz də, 
İtaliya da gərək çalışaq ki, bu imkanlardan daha səmərəli istifadə edək. 
1992-ci ildə Ermənistan – Azərbaycan münaqişəsinin həll olunması üçün ATƏT-in Minsk qrupu yarananda 
onun  ilk sədrliyini İtaliya aparıbdır. O vaxtdan 8 il keçibdir. Sədrlər dəyişibdir, ancaq məsələ həll olunmayıbdır. 
Amma ümid edirəm ki, həll olunacaqdır. İtaliya Minsk qrupunun üzvü kimi, ümumiyyətlə, beynəlxalq 
təşkilatlarda çox fəal mövqe tutduğuna görə, təbiidir ki, bizə bu barədə bundan sonra daha da çox yardım 
etməlidir. 
Azərbaycan Avropa ölkəsidir, Avropa qitəsinə mənsubdur. Ona görə də Azərbaycan  çalışır ki, bütün Avropa 
strukturlarında, o cümlədən Avropa Şurasında təmsil olunsun. 
Bizə məlumdur ki, İtaliya bu barədə çox konstruktiv, pozitiv mövqe tutur. Avropa Şurasının Nazirlər 
Komitəsində də İtaliyanın Xarici  İşlər naziri sədrlik edir. Bunlara görə mən inanıram ki, İtaliya bu mərhələdə 
181 
 
də Azərbaycana öz müsbət münasibətini göstərəcəkdir. Azərbaycanın Avropa Şurasına daxil olması üçün öz 
səylərini əsirgəməyəcəkdir. 
Siz doğru dediniz, İtaliyanın Xarici İşlər nazirinin müavini bu ayın ortasında Azərbaycana gələcəkdir. Biz 
çox məsələlər ətrafında  məsləhətləşmələr aparacağıq.  Güman edirəm ki, bu da İtaliya – Azərbaycan 
əlaqələrinin inkişaf etməsinə yardım göstərəcəkdir. 
İtaliyanın, xüsusilə «Acip» şirkətinin Azərbaycanda qaçqınlara və köçkünlərə göstərdiyi yardımları biz 
qiymətləndiririk. Ancaq bu yardımların artırılmasına da böyük ehtiyac vardır.  
Bir sözlə, İtaliya ilə Azərbaycan arasında dostluq və əməkdaşlıq əlaqələri mövcüddür. Bu gün biz ölkənizdə 
54 il bundan öncə  demokratik respublikanın yaranmasını sizinlə bərabər bayram edirik. 
Azərbaycan da müstəqilliyini əldə etdikdən sonra demokratiya yolu ilə getdiyini bəyan edibdir və bu yolla  
gedir. Bunun üçün dünya təcrübəsindən, Avropa ölkələrinin, o cümlədən İtaliyanın təcrübəsindən istifadə 
etməyə çalışırıq. 
İtalyanlar çox qızğın təbiətli adamlardır, yaxşı oxuyurlar, musiqini sevirlər. Bu da təsadüfi deyil. Dünyanın 
ən gözəl klassik müsiqi əsərləri İtaliyada yaranıbdır. Amma italyanlar spagettini də çox sevirlər. Mən də sevirəm. 
Ancaq Azərbaycanda spagetti yoxdur. Onu yemək üçün gərək yenə İtaliyaya  gedək. 
Siz doğru dediniz, bizim adət-ənənələrimizdə çox böyük oxşarlıq var. İnsanlarımızın xasiyyəti, 
xüsusiyyətləri də bir-birinə bənzərdir. Xarici görünüşünə görə  sifətlərində də oxşarlıq var. Bunların hamısı 
əlaqələrimizin daha da möhkəm olması üçün çox vacib amillərdir. Biz bunlardan istifadə etməliyik. 
Cənab səfir, sizin və  xanımınızın burada mədəniyyət işləri ilə məşğul olmasını da mən yüksək 
qiymətləndirirəm. Bu sahədə sizə uğurlar arzulayıram. 
Bayramınızı bir daha təbrik edirəm. 
Dost İtaliya xalqına bir daha sülh, əmin-amanlıq, firavanlıq arzulayıram. 
Bayramınız mübarək olsun! 
 
182 
 
    
Q E Y D L Ə R 
 
1.  Zərifə xanım,  Ə l i y e v a  Z ə r i f ə   Ə z i z  q ı z ı (1923–1985) – görkəmli Azərbaycan 
oftalmoloqu. Tibb elmləri doktoru, professor, Azərbaycan Milli EA-nın akademiki, Rusiya Tibb EA-nın 
akademiki, Azərbaycan Respublikasının əməkdar elm xadimi. Görkəmli siyasi və dövlət xadimi Əziz 
Əliyevin qızı, prezident Heydər Əliyevin həyat yoldaşı, prezident İlham Əliyevin anası. Zərifə xanımın 
Azərbaycanda oftalmologiya elminin inkişafında müstəsna xidmətləri var. O, vaxtilə Azərbaycanda geniş ya-
yılmış traxomanın, dünya təcrübəsində birincilər sırasında peşə, xüsusilə kimya və elektron sənayelərində 
peşə fəaliyyəti ilə bağlı göz xəstəliklərinin öyrənilməsi, profilaktikası və müalicəsinə, habelə oftalmolo-
giyanın müasir problemlərinə dair bir çox sanballı tədqiqatların müəllifidir. Həmçinin yüksək ixtisaslı səhiyyə 
kadrları hazırlanmasına böyük əmək sərf etmişdir. O, Ümumittifaq Oftalmoloqlar Cəmiyyəti Rəyasət Heyə-
tinin, Sovet Sülhü Müdafiə Komitəsinin, Azərbaycan Oftalmologiya Cəmiyyəti İdarə Heyətinin, «Vestnik 
oftalmologii» (Moskva) jurnalı redaksiya heyətinin üzvü olmuşdur. Yüksək elmi nailiyyətlərinə görə Rusiya 
Tibb EA-nın M.İ.Averbax adına mükafatına layiq görülmüşdür. – 5-14,92. 
 
2.  Almaniya, A l m a n i y a   F e d e r a t i v   R e s p u b l i k a s ı – Mərkəzi Avropada dövlət. Sahəsi 357 
min km2, əhalisi 81,9 milyon nəfərdir. AFR tərkibində 16 ərazisi olan federasiyadır. Dövlət başçısı prezident, 
hökumət başçısı isə federal kanslerdir. Ali qanunverici hakimiyyət orqanı – parlamentdən — bundestaq və 
bundersatdan ibarətdir. Paytaxtı Berlin şəhəridir.  – 15-25,155,271. 
 
3. Murtuz Ələsgərov, M u r t u z   N ə c ə f  o ğ l u (d.1928) – Azərbaycanın dövlət xadimi. Hüquq elmləri 
doktoru, professor. Respublikanın əməkdar hüquqşünasıdır. Yeni Azərbaycan Partiyasının sədr müavini və 
partiyanın Siyasi Şurasının üzvüdür. 1993-cü ildə Bakı Dövlət Universitetinin rektoru olmuşdur. 1995-ci ildə 
Azərbaycan Respublikası Milli Məclisinin deputatı seçilmişdir. 1996–2005-ci illərdə Azərbaycan Respublikası 
Milli Məclisinin sədri idi. Azərbaycan Respublikasının «İstiqlal» ordeni ilə təltif edilmişdir. – 15-16. 
4. Balkan –Kosovo problemi – 1980-ci illərdən başlayaraq Yuqoslaviya (Yuqoslaviya Federativ Sosialist 
Respublikası) ciddi iqtisadi və siyasi çətinliklərlə qarşılaşdı. 1991-ci ildə millətlərarası qarşıdurma nəticəsində 
YFSR parçalandı. Federasiyanın tərkibindən Sloveniya, Xorvatiya, Bosniya və Hersoqovina, Makedoniya çıxdı və 
müstəqil dövlət oldular. 1992-ci ildə Serbiya və Çernoqoriya Yuqoslaviya  Respublikasını (SRY) yaratdılar. 1999-
cu ildə Serb hökuməti tərəfindən Kosovoda (Serbiyanın tərkibində) yaşayan albanlara qarşı zorakılıq başlandı və 
nəticədə etnik qarşıdurma yarandı. Buna görə də NATO aviasiyası tərəfindən bombardman edildi. Məhz bundan 
sonra Yuqoslaviya öz ordusunu  Kosovodan çıxartdı və NATO-nun sülh məramlı ordusu albanları serblərdən 
qorumaq üçün Kosovoya girdi. 2002-ci ildə SRY Serbiya və Çernoqoriya adı ilə adlandırıldı. 2006-cı ildə keçirilən 
referendum nəticəsində Çernoqoriya da Serbiyadan  ayrıldı və müstəqil dövlət yaratdı. – 16,20. 
 
5. H e l m u t  Ş m i d t   (d.1918-?) – 1974–82-ci illərdə  Almaniya Federativ Respublikasının federal 
kansleri. 1969–74-cü illərdə AFR-in Müdafiə naziri, 1968–83-cü illərdə Almaniya Sosial Demokrat Partiyasının 
sədri olmuşdur. – 16. 
 
6. Xristian Demokrat İttifaqı – Almaniyada siyasi partiya. 1950-ci ildə yaradılmışdır. Bundestaqda Xristian 
Sosial  İttifaqı ilə birlikdə vahid fraksiyada çıxış edir. – 17. 
 
7. Çeçenistan (İçkeriya) – Rusiya Federasiyasında respublika. Paytaxtı Qroznı şəhəridir. 
Orta əsrlərin əvvəllərində Çeçenistanın xeyli hissəsi Alan dövlətinin tərkibində idi. XIX əsrdə Rusiya Şimali 
Qafqazı işğal etməyə başladı. Çeçenlər öz torpaqlarından çıxarılır, onların yerinə burada kazaklar yerləşdirilirdi. 
Bu da Çeçenistanda milli-azadlıq hərəkatının başlanmasına səbəb oldu. Dağlıların bu hərəkatı (1817–1864) 
1859-cu ildə Şeyx Şamil təslim olduqdan sonra yatırıldı və Çeçenistan tamamilə Rusiyaya – birləşdirildi. 1991–
92-ci illərdə Rusiya Federasiyası tərkibində müstəqil Çeçenistan Respublikası yaradıldı. – 17,18,20,22,25,217. 
 
8. İran, İran İslam Respublikası – Cənub–Qərbi Asiyada dövlət. Sahəsi 1,65 milyon km2, əhalisi 62,2 milyon 
nəfərdir. Paytaxtı Tehran şəhəridir. İnzibati cəhətdən 24 ostana bölünür.  Ali qanunverici hakimiyyət orqanı 4 il 
müddətinə seçilən Xalq Şurası Məclisidir. Hökuməti Baş nazir təşkil, prezident isə təsdiq edir. – 17,23,35-
58,196,198-203,282. 
9.  Avropa Birliyi (AB) – 1951–57-ci illərdə yaranmış üç Qərbi Avropa inteqrasiya təşkilatının ümumi adı 
(Avropa İqtisadi Birliyi – AİB, Avropa Kömür və Polad Birliyi – AKPB, Avropada Atom Energetika Birliyi 
– (AAEB). AB ümumi prinsiplərin müəyyən edilməsindən birgə fəaliyyətə qədər bir neçə mərhələ (Avropa 
İnvestisiya Bankının, Avropa Regional İnkişaf Fondunun – vahid valyutaya keçməsi – AVRO-ya) keçmişdir. 
Mühüm mərhələ Vahid Avropa Aktının (1986–1987-ci ildən qüvvəyə minmişdir) qəbul edilməsi olmuşdur. 
1967-ci ildə rəhbər orqanların birləşməsindən sonra – AİB, AKPB və AAEB – Avropa Birliyi – 1993-cü ildə 
isə Avropa Şurası yarandı. – 18,23,117,129,155,242. 
183 
 
 
10. Avropa Şurası (AŞ) – Avropada hökumətlərarası təşkilat. 1949-cu ildə yaradılmışdır. Qərargahı Fransa-
nın Strasburq şəhərində yerləşir. AŞ-nın əsas məqsədi Avropada sülhü və təhlükəsizliyi qorumaq, seçki siste-
mində çoxpartiyalılığa riayət etmək, demokratiyanı və insan hüquqlarını qorumaq, möhkəmləndirmək, Avropa 
ölkələrinin mədəniyyətlərinin yaxınlaşmasına çalışmaq və s. ibarətdir. AŞ-nın ali orqanları Nazirlər Komitəsi, 
Məsləhət Assambleyası, Sahə nazirliklərinin müşavirəsi və katiblikdir. Azərbaycan 2001-ci ildən AŞ-nın 
üzvüdür. – 18,23,130,133, 134,433,434. 
 
11. ATƏT – Avropada Təhlükəsizlik və Əməkdaşlıq Təşkilatı. Əsası 1975-ci il iyulun 3–9-da Helsinkidə 
qoyulmuşdur. Burada Avropanın 33 dövlətinin, ABŞ və Kanadanın dövlət və hökumət rəhbərləri iştirak edirdi. 
ATƏT «soyuq müharibə»nin qurtarmasından sonra ümumavropa təhlükəsizlik sistemini formalaşdıran, yeni 
Avropanın siyasi və iqtisadi həyatının sivil birgəyaşayış qaydalarını müəyyən edən, dövlətlərarası münasibətləri 
rəqiblik və münaqişə relsindən əməkdaşlıq və qarşılıqlı mənafe istiqamətlərinə yönəldən bir təşkilat funksiyasını 
icra edir. 
Azərbaycan 1992-ci ildən ATƏT-in üzvüdür və 1993-cü ilin ikinci yarısından ATƏT-in zirvə görüşlərində  
Azərbaycan nümayəndə heyəti fəal iştirak edir. – 19,407,423-430. 
 
12. ATƏT-in Minsk qrupu – 1992-ci il martın 24-də yaradılmışdı. 1997-ci ildə Minsk qrupunun tərkibinə 
aşağıdakı dövlətlər daxil olmuşdur: Azərbaycan, Ermənistan, Belarus, Almaniya, İtaliya, Rusiya, ABŞ, Fransa, 
Türkiyə, Danimarka və İsveç. 1994-cü ilin dekabrından Minsk qrupuna iki sədr – Rusiya və İtaliya rəhbərlik edirdi. 
1996-cı ilin dekabrından onun üç – Rusiya, ABŞ və Fransa həmsədrləri var. Qrupun əsas vəzifəsi Ermənistan–Azər-
baycan münaqişəsinin sülh yolu ilə aradan qaldırılmasına və Dağlıq Qarabağ probleminin dinc vasitələrlə həll 
edilməsinə bilavasitə kömək etməkdir. – 19,20,22,113,116,117,118,121,126,234,318,319,384,385,407, 
419,420,426,428,433. 
 
13. ATƏT-in Lissabon sammiti – 1996-cı il dekabrın 2–4-də Portuqaliyanın paytaxtı Lissabon şəhərində 
ATƏT-in 54 üzvünün dövlət və hökumət başçılarının iştirakı ilə növbəti Zirvə toplantısı keçirildi. Lissabon Zirvə 
toplantısında müzakirə olunan məsələlər arasında Azərbaycan Respublikası nümayəndə heyətinin təkidi ilə 
Ermənistan–Azərbaycan münaqişəsi geniş diskussiyaya səbəb oldu. Azərbaycan Respublikası nümayəndə heyətinin 
başçısı Heydər Əliyevin qəti, prinsipial mövqeyi və gərgin səyi nəticəsində yekun sənədə əlavə kimi qəbul edilən 
ATƏT sədrinin bəyanatında ilk dəfə olaraq ən yüksək səviyyədə münaqişənin həllinin əsası kimi, Azərbaycan 
Respublikasının ərazi bütövlüyü 53 dövlət tərəfindən qətiyyətlə dəstəkləndi və Dağlıq Qarabağın statusunun yalnız 
Azərbaycan Respublikasının tərkibində müəyyən olunması öz əksini tapdı. –  19,126,426. 
 
14. Rusiya, R u s i y a F e d e r a s i y a s ı – Avropanın şərqində, Asiyanın şimalında dövlət. Ərazisi 17075,4 
min km2, əhalisi 146,3 milyon nəfərdir. Rusiya respublika idarəetmə fopmalı demokratik federativ dövlətdir. 
Rusiya Federasiyasına 21 respublika, 6 diyar, 49 vilayət, federal əhəmiyyətli Moskva və Sankt-Peterburq şəhərləri, 
10 muxtar vilayət və mahal daxildir. 
Dövlət başçısı prezident, qanunverici orqanı ikipalatalı – Dövlət Duması və Federasiya Şurasıdır. Paytaxtı 
Moskva şəhəridir. – 19,20,23,24, 25,39,40,41,42,49,63,82,84,88,115,117,127,130,132,155,160-169,211-219, 
245,265,270,285,287,292,293,318,325,339,340,353,384,407,419,420,426. 
 
15. Amerika Birləşmiş Ştatları (ABŞ) – Şimali Amerikada dövlət. Şimaldan Kanada, cənubdan Meksika, 
şərqdən Atlantik okeanı və qərbdən Sakit okeanla əhatə olunur. Ərazisi 9,14 milyon km2, əhalisi 280 milyon 
nəfərə yaxındır. İnzibati cəhətdən 50 ştata  bölünür. Ali qanunvericilik orqanı ikipalatalı (Nümayəndələr palatası 
və Senat) ABŞ Konqresidir. Dövlət başçısı prezidentdir. Paytaxtı Vaşinqton şəhəridir. – 19, 20,24,100,112-
120,132,136-145,149,155,215,217,254-259,262,292,318,384, 407,410,419,420,426. 
 
16. Fransa, F r a n s a   R e s p u b l i k a s ı – Qərbi Avropada dövlət. Sahəsi 551 min km2, əhalisi 58,4 
milyon nəfərdir. İnzibati cəhətdən 95 departamentə bölünür. Qanunverici hakimiyyəti iki palatadan (Milli Məc-
lis və Senat) ibarət parlament həyata keçirir. İcra hakimiyyəti prezident və Nazirlər Şurasına məxsusdur. 
Paytaxtı Paris şəhəridir. – 19,38, 41,115,116,132,155,249-252,291,318,384,407,410,419,420,426. 
 
 17. ATƏT-in İstanbul Zirvə görüşü – 1999-cu il noyabrın 18–20-də Türkiyənin İstanbul şəhərində ATƏT-
in üzvü olan ölkələrin dövlət və hökumət başçılarının iştirakı ilə keçirildi. Bu,  ATƏT-in son toplantısı idi. 
İstanbul sammitində 3 sənəd qəbul olundu. Birincisi – İstanbul xartiyası – dünyada sülhün və təhlükəsizliyin 
təmin olunması, ölkələrin ərazi bütövlüyünün qorunması, baş vermiş münaqişələrin sülh yolu ilə həll olunması 
və s. İkinci sənəd Avropada adi silahlar haqqında idi. Üçüncü sənəd isə siyasi bəyannamə idi. – 
19,148,236,403,424,426. 
 
184 
 
18. Miloşeviç Slobadan (1941–2006) – 1992–97-ci illərdə Serbiyanın, 1997–2000-ci illərdə Yuqoslaviya 
Respublikası İttifaqının prezidenti olmuşdur. – 20. 
 
19. NATO (Şimali Atlantika Müqaviləsi Təşkilatı) – hərbi-siyasi ittifaq. 1949-cu il aprelin 4-də Vaşinqtonda 
ABŞ, Böyük Britaniya, Fransa, Belçika, Niderland, Lüksemburq, Kanada, İtaliya, Portuqaliya, Norveç, 
Danimarka, İslandiyanın imzaladıqları Şimali Atlantika müqaviləsi əsasında yaradılmışdır. 1952-ci ildə 
Yunanıstan və Türkiyə, 1955-ci ildə Almaniya Federativ Respublikası, 1982-ci ildə İspaniya NATO-ya qoşulmuş-
lar. Varşava Müqaviləsi Təşkilatı dağıldıqdan (1990) sonra əvvəllər sosialist ölkələri düşərgəsinə daxil olmuş 
ölkələrin bir qismi NATO-ya üzvlüyə qəbul edilmiş, digər qismi isə ilkin mərhələ kimi, NATO-nun «Sülh naminə 
tərəfdaşlıq» proqramına qoşulmuşlar. Ali orqanı NATO Şurasının sessiyasıdır. Mənzil-qərargahı Brüsseldədir. – 
20,24,25,27-30. 
 
20. Dağlıq Qarabağ Muxtar Vilayəti – Azərbaycan Respublikası ərazisində muxtar vilayət. 1923-cü il 
iyulun 7-də təşkil edilmişdir. Dağlıq Qarabağda 1988-ci ilə qədər 170 min əhali yaşayırdı. Ərazisi 4 min  km2-
dir. Mərkəzi Xankəndidir.  
1988-ci ildə Qarabağ separatçıları və millətçiləri Ermənistan silahlı qüvvələri ilə birlikdə bu ərazidə yaşayan 
azərbaycanlıları doğma torpaqlarından çıxararaq Dağlıq Qarabağı işğal etdilər. BMT-nin 822,853,874, 884 saylı 
qətnamələrinə görə, erməni işğalçıları Azərbaycan torpaqlarını qeyri-şərtsiz tərk etməlidirlər. Ancaq 
Azərbaycan torpaqları hələ də erməni tapdağı altındadır. – 20,21,22,118,124,125,126,149,155,196,199, 
220,221,222,313,314,320,331,360,372,411,412. 
 
21. Atəşkəs rejimi – 1994-cü il mayın 12-də Moskvada Ermənistan–Azərbaycan arasında atəşin müvəqqəti 
dayandırılması (atəşkəs) haqqında müqavilə imzalandı. Müqaviləyə görə müharibə aparan tərəflər sülh müqavi-
ləsi bağlanana qədər atəşin dayandırılması haqqında razılığa gəldilər. – 
20,49,115,125,196,206,222,318,345,372.  
 
22. Yeltsin Boris Nikolayeviç (1931–2007) – Rusiyanın siyasi və dövlət xadimi. 1991–2000-ci illərdə 
Rusiya Federasiyasının ilk prezidenti olmuşdur. – 24.  
 
23. Putin,  V l a d i m i r  V l a d i m i r o v i ç (d.1952) – 2000-ci ilin mayından Rusiya Federasiyasının 
prezidenti. 1975–97-ci illərdə bir sıra məsul vəzifələrdə çalışmışdır.  1998-ci ildə Rusiya Federasiyası prezidenti 
administrasiyasının rəhbəri, 1998–99-cu illərdə MTİ-in direktoru, 1999-cu ilin avqustundan Rusiya hökumətinin 
başçısı, 1999-cu ilin dekabrından  Rusiya Federasiyasının prezidenti vəzifəsini icra etmişdir. Hazırda Rusiya Fede-
rasiyasının Baş naziridir. – 24,130,131. 
 
24. Türkiyə Cümhuriyyəti – Qərbi Asiyada və Avropanın cənub–şərq kənarında  dövlət. Sahəsi 780,6 
min km2, əhalisi 78 mln. nəfərdir. İnzibati cəhətdən 67 ilə (vilayətə) bölünür. Paytaxtı Ankara şəhəridir. Döv-
lət başçısı prezident, Ali qanunvericilik orqanı Türkiyə Böyük Millət Məclisidir. – 24,25,53,54,68,129,155-
157,207,399-409. 
 
25. Syerra-Leone, S y e r r a – L e o n e  R e s p u b l i k a s ı  – Qərbi Afrikada dövlət. Sahəsi 72,3 min 
km2, əhalisi 4,6 milyon nəfərdir. İnzibati ərazisi 3 əyalətə və Qərb Vilayətinə bölünür. Millətlər Birliyinə 
daxildir. Dövlət başçısı prezident, qanunverici orqanı –  Nümayəndələr Palatasıdır. Paytaxtı Fritaundur. – 26. 
 
26. İtaliya, İ t a l i y a   R e s p u b l i k a s ı – Avropanın cənubunda dövlət. Ərazisinə Alp dağlarının qərb 
yamacları, Radan düzənliyi, Apennin yarımadası, Siciliya və Sardiniya adaları daxildir. Sahəsi 301 min km2, 
əhalisi 57,5 milyon nəfərdir. İnzibati cəhətdən 20 vilayətə bölünür. Paytaxtı Roma şəhəridir. – 27-
30,37,38,41,291,421,422,431-435. 
 
27. «Sülh naminə tərəfdaşlıq» proqramı – NATO ilə Şərqi Avropa və keçmiş SSRİ ölkələri arasında siyasi 
və hərbi sahələrdə əməkdaşlıq sənədi, 1994-cü il yanvarın 10–11-də NATO Şurasının dövlət və hökumət başçıları 
səviyyəsində Brüsseldə keçirilən görüşdə ABŞ tərəfindən təklif edilmişdir. 
Azərbaycan prezidenti Heydər Əliyev 1994-cü il mayın 4-də NATO-nun Brüsseldəki mənzil-qərargahında Azər-
baycanın «Sülh naminə tərəfdaşlıq» proqramına qoşulması haqqında sənədi imzalamışdır. 1996-cı ilin aprelində 
Heydər Əliyev NATO-nun Brüsseldəki mənzil-qərargahında NATO-nun Baş katibi Xavyer Solana ilə görüşündə 
Azərbaycan Respublikasının təqdimat sənədini ona vermişdir. Həmin sənəd əsasında Azərbaycanın NATO ilə 
tərəfdaşlığının fərdi proqramı hazırlanmışdır. – 27. 
 
28. Havyer Solana (d.1942) – siyasi  xadim, 1995–99-cu illərdə NATO-nun Baş katibi, 1999-cu ilin iyulundan 
Avropa İttifaqı Şurasının Xarici Siyasət və Təhlükəsizlik üzrə Baş katibidir. –  28. 
185 
 
 
29. Corc Robertson (d.1946) – İngiltərənin siyasi və dövlət xadimi. Müxtəlif illərdə 6 dəfə parlamentə 
deputat seçilib.  1999–2004-cü illərdə NATO-nun Baş katibi olmuşdur. –  29. 
 
30. Niderlandiya Krallığı (qeyri-rəsmi adı Hollandiya) – Qərbi Avropada Şimal dənizi sahilində dövlət. 
Sahəsi 41,5 min km2, əhalisi 15,6 milyon nəfərdir. İnzibati ərazisi 12 əyalətə bölünür. Dövlət başçısı kral, 
qanunverici orqanı ikipalatalı (Baş ştatlar) parlamentdir. Paytaxtı Amsterdam. – 31,32,159. 
 
31. Beatriks II (d.1938) – 1980-ci ildən Niderlandiyanın kraliçası. – 31,159. 
 
32. Pasxa  bayramı – yəhudi və xristian bayramı. Pasxa əvvəllər yəhudilərin Misirdən «çıxıb getmələri» 
münasibətilə, sonra isə yəhudi xalqının xilaskarının zühurunu gözləməklə, xristianlıqda isə İsanın iztirabları, din 
yolunda fəda olunması, onun ölümü və yenidən dirilməsi ilə əlaqələndirilir. Əvvəllər yəhudi və xristian 
pasxaları eyni vaxta təsadüf edirdi. 325-ci ildə Ümumdünya xristian yığıncağı xristian pasxasını yəhudi pasxası 
qurtarandan bir həftə sonra qeyd etməyi qərara aldı. Bu tarix aprelin 4-dən mayın 8-dək olan dövrə təsadüf edir. 
– 33-34. 
 
33.  Sovetlər  İttifaqı,  S o v e t   S o s i a l i s t   R e s p u b l i k a l a r ı  İ t t i f a q ı (SSRİ) – 1922–1991-ci 
illərdə keçmiş Rusiya imperiyasının böyük hissəsində mövcud olmuş dövlət. SSRİ-nin yaradılmasına dair Müqaviləyə 
(dek.1922) əsasən onun tərkibinə Belorusiya (BSSR), Rusiya (RSFSR), Cənubi Qafqaz respublikaları (ZSFSR; 1936-cı 
ildən müttəfiq respublikalar – Azərbaycan SSR, Ermənistan SSR, Gürcüstan SSR) və Ukrayna SSR, 1925-ci ildə – 
Özbəkistan SSR, Türkmənistan SSR, 1929-cu ildə Tacikistan SSR, 1936-cı ildə Qazaxıstan SSR, Qırğızıstan SSR, 1940-cı 
ildə Moldaviya SSR, Latviya SSR, Litva SSR, Estoniya SSR daxil olmuşdular. 
1991-ci ilin dekabrında Belorusiya, Rusiya və Ukrayna SSRİ-nin mövcudluğunun dayandırıldığını elan edərək 
Müstəqil Dövlətlər Birliyinin (MDB) yaradılması haqqında Saziş imzaladılar (8 dekabr, Minsk). 1991-ci il dekabrın 
21-də Latviya, Litva və Estoniya istisna olmaqla keçmiş SSRİ-nin digər müttəfiq respublikalarının başçıları Alma-
Atada Bəyannamə imzalayaraq MDB-nin yaradılması haqqında məqsəd və prinsiplərə qoşulduqlarını bəyan 
etdilər. – 39,40,41,42,46,47,80,81,82,84,99,100,101, 
103,120,161,188,189,197,204,221,227,264,265,266,291,300,304,305,320, 
328,329,330,338,358,359,360,361,363,366,368,370,380. 
 
34.  Sumqayıt – Azərbaycanda şəhər. Bakıdan 35 km şimal–qərbdə, Xəzər dənizinin qərb sahilində yerləşir. 
Sahəsi 83 km2, əhalisi 231,1 min nəfərdir. Əvvəllər kiçik yaşayış məntəqəsi olan Sumqayıt 1938-ci ildə Bakı 
neft sənayesini elektrik enerjisi ilə təmin edəcək İstilik Elektrik Stansiyasının tikintisi ilə şəhər tipli qəsəbəyə 
çevrildi və get-gedə Bakıdan sonra  ölkəmizin ikinci sənaye şəhərinə çevrildi. Sənayesində  kimya və 
metallurgiya sahələri əsas yet tutur. – 39,80,81,227,299,324. 
 
35. Apatit – mineral. Sinqoniyası heksoqonaldır. Kristalları prizmatik və iynəvarı, nadir hallarda 
sütunvarıdır. Qatışıqlardan (dəmir, manqan, hematit) asılı olaraq yaşıl, qonur, boz və bənövşəyi rəngdə olur. 
Şüşə parıltılıdır. Fosfor və qiymətli gübrələr istehsalında, qara və əlvan metallurgiya, keramika və şüşə 
sənayesində işlədilir. Ən böyük yataqları Kola yarımadasında (məşhur Xibin yatağı), İsveçdə, Mərkəzi və Şərqi 
Afrikadadır. – 40. 
 
36. Fikrət Sadıqov, F i k r ə t   M ə m m ə d   o ğ l u  (d.1940) – kimyaçı, texnika elmləri doktoru. 1992-
2003-cü illərdə «Azərkimya» Dövlət Şirkətinin prezidenti, 1995–2000-ci illərdə Milli Məclisin deputatı olmuş-
dur. Azərbaycan Dövlət mükafatı laureatı, Beynəlxalq Mühəndislər Akademiyasının, Beynəlxalq EKO 
Energetika Akademiyasının həqiqi üzvüdür. – 40. 
37. Sibir –  Rusiya Federasiyasının Asiyadakı ərazisinin çox hissəsi. Sahəsi təqr. 10 milyon km2,  əhalisi 
23,8 milyon nəfərdir. Sibir Qərbi Sibir və  Şərqi Sibir hissələrinə bölünür. 
Ərazisinin çox hissəsində iqlim sərt, kəskin kontinentaldır. Orta temperatur yanvarda Qərbi Sibir 
düzənliyinin cənubunda – 16 dan-20° C-yə, Yakutiyada – 40-dan- 48°,  C-yə (bəzən 71 C-dək) enir. – 40,101. 
 
38.  Neft Daşları – Abşeron yarımadasından 42 km cənub–şərqdə, açıq dənizdə, polad dirəklər üzərində 
salınmış «neft» şəhəri. Bu ərazi oradakı daşların (təqribən 20 ədəd) bəzilərində neft-qaz nişanələrinin olması 
ilə əlaqədar Neft Daşları adlandırılmışdır. Neft Daşları rayonunda geoloji kəşfiyyat işlərinə 1946-cı ildən 
başlanmışdır. Çıxarılan neft həm tankerlər, həm də boru kəmərləri vasitəsilə sahilə nəql edilir. – 42.  
 
39.  İkinci dünya müharibəsi (1939–45) – Almaniya, İtaliya və Yaponiya tərəfindən başlanmış böyük 
müharibə. İkinci dünya müharibəsi 1939-cu il sentyabrın 1-də Almaniyanın Polşaya girməsi ilə başlandı. 
186 
 
Sentyabrın 3-də Böyük Britaniya və Fransa Almaniyaya müharibə elan etdi. 1940-cı ilin ortalarından alman 
qoşunları Danimarka, Norveç, Belçika, Niderland, Lüksemburq, sonra isə Fransanı işğal etdi.  
1941-ci il iyunun 22-də Almaniya SSRİ-yə qarşı müharibə elan etdi. 1942–43-cü illərdə sovet ordusunun 
Stalinqrad və Kursk vuruşmalarında qələbəsi Almaniyanı qəti surətdə sarsıtdı.  
1945-ci il mayın 2-də sovet ordusu Berlini aldı. Mayın 8-də Karlsxorstda (Berlin yaxınlığında) Almaniyanın 
danışıqsız təslim olması haqqında akt imzalandı. 
Yaponiyanın təslim olması haqqında sənəd isə sentyabrın 2-də imzalandı. Bununla İkinci dünya 
müharibəsi qurtardı. İkinci dünya müharibəsində 72 ölkə iştirak etmişdir. Müharibədə iştirak edən ölkələrin 
silahlı qüvvələrinə 110 milyon adam çağırılmışdı. Müharibədə 62 milyon adam həlak olmuş, minlərlə 
şəhər, qəsəbə və kənd dağılmışdı. – 43,60,99-111,114. 
 
40. «Əsrin müqaviləsi» – 1994-cü ilin sentyabrın 20-də Bakıda «Xəzər dənizinin Azərbaycan sektorunda 
«Azəri», «Çıraq»  yataqlarının dərinlikdə yerləşən hissəsinin birgə işlənilməsi  və  hasil olunan neftin pay 
şəklində bölüşdürülməsi» haqqında dünyanın 11 ən iri neft şirkəti ilə bağlanmış müqavilə. – 44,375. 
41. İslam Konfransı Təşkilatı (İKT) – 1969-cu ildə yaradılmışdır. Müsəlman ölkələrinin çoxunu birləşdirir. 
Nizamnaməsinə görə İslam Konfransı Təşkilatının fəaliyyəti müsəlmanların həmrəyliyinin möhkəmlənməsinə, 
üzv-dövlətlər arasında əməkdaşlığa yönəldilmişdir. İqamətgahı Ciddədədir (Səudiyyə Ərəbistanı). Azərbaycan 
1991-ci ildən İKT-nın üzvüdür. – 46,193,194,195,196. 
 
42.   Xatəmi, M ə h ə m m ə d   X a t ə m i (d.1943) – İranın siyasi, ictimai və dövlət xadimi. 1989–92-ci 
illərdə İranın mədəniyyət və islam orijentasiyası naziri, 1997–2005-ci illərdə İran İslam Respublikasının prezi-
denti olmuşdur. – 46,50,52,55,57,198,200.  
 
43. Lenin, V l a d i m i r    İ l i ç (Ulyanov) (1870–1924) – SSRİ-nin siyasi və dövlət xadimi. Hələ tələbəlik 
illərindən inqilabi hərəkata qoşulmuşdur. Lenin 1895-ci ildə  Peterburq «Fəhlə sinfinin azadlığı uğrunda mübarizə 
ittifaqı»nın yaradılmasında iştirak etmişdir. 1900-cu ildə  Plexanovla birlikdə «İskra» qəzetini nəşr edir. 1903-cü 
ildən RSDFP-nin 2-ci qurultayında bolşevik fraksiyasına başçılıq edir. 1907-ci ildən xaricə emiqrasiya edilir. 
1917-ci ildə Petroqrada qayıdıb silahlı üsyana başçılıq edir. Lenin  başda olmaqla 2-ci Ümumrusiya Sovetlər 
qurultayında  hökumət – XKS yarandı. Vətəndaş müharibəsi dövründə «hərbi kommunizm» siyasətinin 
yaradıcılarından olmuşdur. Bunun nəticəsində ölkə birpartiyalı sistemə keçmiş, ölkədə geniş surətdə repressiya  
başlanmış, müxalifət qüvvələri və orqanları ləğv edilmiş, görkəmli adamlar və ziyalılar ölkəni kütləvi surətdə tərk 
etmişlər. 1922-ci ildə xəstələnmiş və ölkənin siyasi  həyatından uzaqlaşdırılmışdır. – 47,48.  
 
 44.  Stalin, İ o s i f   V i s s a r i o n o v i ç (1879–1953) – 1922–53-cü illərdə SSRİ-nin partiya və dövlət 
rəhbəri. Sosializm quruculuğuna dair Lenin planını, SSRİ-nin Böyük Vətən müharibəsində (1941–45) müdafiə 
qabiliyyətinin möhkəmləndirilməsində və s. rəhbər kimi iştirak etmişdir. Fəaliyyətində nəzəri və siyasi səhvlərin 
çoxluğu, kobud qanun pozuntuları, bəzi mənfi xüsusiyyətləri Stalinin şəxsiyyətinə pərəstişin yaranması ilə 
nəticələndi. 30-cu illərdə baş verən və milyonlarla insanın repressiyasına səbəb olan qanlı cinayətlər məhz onun 
səhvlərinin nəticəsidir. Təkcə 1937-ci ildə Azərbaycanda «xalq düşməni» kimi 29 min nəfər güllələnmiş və ya 
sürgün edilmişdi. – 47,185,305,306,307,327. 
 
45.  Naxçıvan – Azərbaycan Respublikasında şəhər. Naxçıvan Muxtar Respublikasının paytaxtı. Ərazisi  
0,013 min  km2, əhalisi 67 min nəfərdən çoxdur. Naxçıvan Azərbaycanın ən qədim şəhərlərindəndir. Müasir 
Naxçıvan qədim, antik və orta əsr şəhər yerinin xarabalıqları üzərində yerləşmişdir. 
Naxçıvan  e.ə. IX-VI əsrlərdə qədim Manna və Midiyanın, eramızın əvvəllərində isə Albaniyanın tərkibində, 
IV əsrdən Sasanilərin tərkibində olmuşdur. 654-cü ildə isə Naxçıvanı ərəblər işğal edirlər. 1828-ci il Türkmən-
çay müqaviləsinə qədər Naxçıvan müxtəlif dövlətlərin nüfuz dairəsində olur. Məhz bu ildən Naxçıvan Rusiya 
imperiyasına birləşdirildi və qəza mərkəzinə çevrildi. Naxçıvan 1924-cü il fevralın 9-da Naxçıvan MSSR təşkil 
edilərkən respublikanın paytaxtı oldu. – 47,57,58,95,127, 166,282,301,312,342. 
 
46. Ukrayna, U k r a y n a  R e s p u b l i k a s ı – Cənub-Şərqi Avropada dövlət. Ərazisi 603,7 min km2, 
əhalisi 51,3 milyon nəfərdir. Ukraynanın tərkibinə 24 vilayət və Krım Respublikası daxildir. Dövlət başçısı 
prezident, qanunverici orqanı – Ali Radadır. Paytaxtı Kiyev şəhəridir. – 49,81,84,161,162,240-248,288,340,353.  
 
47. Abbasəli Həsənov,  A b b a s ə l i   K ə r ə m   o ğ l u (d.1953) – şərqşünas, diplomat. 1998-ci ildən 
Azərbaycan Respublikasının İranda fövqəladə və səlahiyyətli səfiridir. Eyni zamanda 1998-ci ildən EKO-da – 
İqtisadi Əməkdaşlıq Təşkilatında idarə heyətinin üzvü, hazırda isə sədridir. – 51,52. 
 
48. EKO – İqtisadi Əməkdaşlıq Təşkilatı. Qərargahı Tehrandadır. 1992-ci ildən Azərbaycan Respublikası bu 
beynəlxalq təşkilatın üzvüdür. – 52,53,54,55,57,198,200. 
 
187 
 
49. Müstəqil Dövlətlər Birliyi (MDB) – 1991-ci il dekabrın 8-də Belorusiya, Rusiya və Ukrayna dövlət başçı-
larının imzaladıqları Saziş əsasında SSRİ dağıldıqdan sonra yeni dövlətlərarası birlik kimi yaradılmışdır. Azər-
baycan 1993-cü ilin sentyabrında MDB-yə daxil olmuşdur. Tərkibinə keçmiş SSRİ-nin 12 müttəfiq respublikası – 
Azərbaycan, Belarus, Ermənistan, Gürcüstan, Qazaxıstan, Qırğızıstan, Moldova, Özbəkistan, Rusiya, Tacikistan, 
Türkmənistan, Ukrayna daxildir. MDB-nin 1993-cü ildə qəbul edilmiş nizamnaməsində aşağıdakı birgə fəaliyyət 
sahələri nəzərdə tutulur: insan hüquq və azadlıqlarının təmin edilməsi; xarici siyasi fəaliyyətin əlaqələndirilməsi; 
ümumi iqtisadi məkanın formalaşdırılmasında, nəqliyyat sisteminin və rabitənin inkişafında əməkdaşlıq; əhalinin 
sağlamlığının və ətraf mühitin mühafizəsi; sosial və mühacirət məsələləri, mütəşəkkil cinayətkarlıqla mübarizə; 
müdafiə siyasətində və  sərhədlərin qorunmasında əməkdaşlıq. 
MDB-nin orqanları aşağıdakılardır: Dövlət başçıları Şurası; Hökumət başçıları Şurası; Xarici işlər nazirləri Şurası; 
Dövlətlərarası iqtisadi Şura; Mərkəzi Sankt-Peterburq şəhərində olan Parlamentlərarası Assambleya və s. MDB-nin 
daimi fəaliyyət göstərən orqanı Minsk şəhərində yerləşən Əlaqələndirmə Məsləhət Komitəsidir.  – 
52,55,63,79,162,163,168,169,242, 245,246,380,381,408. 
 
50. Polşa, P o l ş a   R e s p u b l i k a s ı – Mərkəzi Avropada dövlət. Sahəsi 312,7 min km2, əhalisi 38,7 
milyon nəfərdir. İnzibati cəhətdən 49 voyevodalığa bölünür. Ali və yeganə qanunverici orqanı ikipalatalı Seym-
dir. Paytaxtı Varşava şəhəridir. – 59,242.  
 
51. Aleksandr Kvasnevski (d.1954) – Polşanın siyasi və dövlət xadimi. 1991–95-ci illərdə Polşa Seyminin 
deputatı olmuşdur. 1995–2005-ci illərdə Polşa Respublikasının  prezidenti olmuşdur. – 59.  
 
52. «Holokost»(yəhudilərin İkinci dünya müharibəsində kütləvi surətdə soyqırımı) – xatirə muzeyi. 1963-cü 
ildə Vaşinqtonda yaradılmışdır. Muzeyin məqsədi İkinci dünya müharibəsi illərində və əvvəllər yəhudi xalqına 
qarşı soyqırımın tarixini sənədləşdirmək, öyrənmək və informasiya yaymaqdır. Muzeyin divarındakı saxsı 
lövhədə soyqırıma məruz qalmış milyon yarım yəhudi uşağının xatirəsi anılır. – 60. 
 
53. Beynəlxalq Valyuta Fondu – BMT-nin hökumətlərarası ixtisaslaşdırılmış idarəsi, beynəlxalq valyuta 
təşkilatı. 1945-ci ildə yaradılmış, 1947-ci ildən fəaliyyətə başlamışdır. İdarə heyəti Vaşinqtondadır. Dünyanın 
130-a yaxın ölkəsi fondun üzvüdür. Nizamnaməsinə görə məqsədi beynəlxalq valyuta əməkdaşlığına yardım et-
mək, ölkələr arasında valyuta-hesablaşma münasibətlərini nizama salmaq, fonda daxil olan ölkələrin ödəmə 
balanslarını tarazlaşdırmaq və valyuta məzənnəsini tənzimləməkdən ibarətdir. 1992-ci ildə Azərbaycan Respub-
likası Beynəlxalq Valyuta Fonduna qəbul olunmuşdur. –  62-64,79,361. 
 
54.  Milli Bank, Azərbaycan Dövlət Milli Bankı – Azərbaycan Respublikasının mərkəzi bankıdır. Onun əsas 
vəzifəsi qiymətlərin sabitliyinin təmin edilməsi, xarici dönərli valyutalara nisbətən milli valyutanın kursunun 
möhkəmləndirilməsi, həmçinin ölkə  bank sisteminin sabitliyinin qorunmasıdır. AMB valyuta tənzimlənməsi və 
nəzarətini həyata keçirir, xarici dövlətlərlə hesablaşma qaydalarını müəyyən edir, xarici valyuta ehtiyatlarını 
idarə edir. AMB həmçinin Azərbaycan Respublikasının ödəmə-hesabat balansının tərtibinə rəhbərlik edir. – 63. 
 
55.  Anar Məmmədxanov, A n a r   C a m a l i   o ğ l u (d.1970) – mexanik-riyaziyyatçı, 1991–95-ci illərdə 
Bakı Şən və Hazırcavablar klubunun prezidenti və «Bakılı oğlanlar» komandasının kapitanı idi. 1995-ci ildən 
Azərbaycan Respublikası Milli Məclisinin deputatıdır. – 66,67. 
 
56.  Süleyman Ələsgərov, S ü l e y m a n   Ə y y u b  o ğ l u (1924–2000) – Azərbaycan bəstəkarı, dirijor, 
pedaqoq. Azərbaycan Respublikasının xalq artisti. Ü.Hacıbəyov adına Respublika mükafatı laureatı. Müxtəlif 
musiqi janrlarında əsərləri var. S.Ələsgərovun yaradıcılığında operetta janrı əsas yer tutur. Əsərləri üçün musiqi 
dilinin sadəliyi, səlisliyi, forma aydınlığı səciyyəvidir. Azərbaycan Respublikasının «Şöhrət» ordeni ilə təltif 
olunmuşdur. – 66. 
 
57. Əhməd Necdət Sezər (d.1941) – 2000–2007-ci illərdə Türkiyə prezidenti. 1962–83-cü illərdə bir sıra 
məsul vəzifələrdə çalışmışdır. 1993-cü ildə Türkiyə Kassasiya Məhkəməsinin, 1988-ci ildə isə Türkiyə 
Konstitusiya Məhkəməsinin üzvü seçilib. 1998–2000-ci illərdə Türkiyə Konstitusiya Məhkəməsinin sədri 
olmuşdur. – 68,207,402. 
 
58. Yeni Azərbaycan Partiyası (YAP) – Azərbaycanda ən kütləvi-siyasi partiya. YAP 1992-ci il noyabrın 
21-də Naxçıvan şəhərində təsis edilib. 81 rayon və 5 minə yaxın ilk partiya təşkilatında birləşən 180 min üzvü 
var. Partiyada Gənclər Birliyi və Qadın Şurası fəaliyyət göstərir. Parlamentdə 73 deputatla təmsil olunur. YAP 
Azərbaycanın dövlət müstəqilliyinin daha da möhkəmləndirilməsində, ölkəmizdə demokratik, hüquqi və 
dünyəvi dövlət qurulmasında və iqtisadi-siyasi islahatların həyata keçirilməsində fəal iştirak edir. YAP 
ölkəmizin ictimai-siyasi həyatında aparıcı qüvvədir. YAP-ın təsis konfransında (1992) mərhum prezidentimiz 
188 
 
Heydər Əliyev yekdilliklə partiyanın sədri seçilmişdi. 2005-ci il mart ayından isə YAP-ın sədri prezident İlham 
Əliyevdir. – 69-90,310. 
 
59. Gəncə – Azərbaycan Respublikasında şəhər. Sahəsi 107 km2, əhalisinin sayına görə Bakıdan sonra ikinci 
şəhərdir. Gəncə Azərbaycanın qədim şəhərlərindəndir. Gəncənin salındığı tarix dəqiq məlum deyil. Bəzi 
müəlliflər Gəncənin Makedoniyalı İsgəndərin dövründə (e.ə.336–323) salındığını qeyd etmişlər. – 
84,87,227,293-366. 
60.  Əli Əhmədov, Ə l i   C a v a d   o ğ l u  (d.1953) – fəlsəfə elmləri namizədi. 1999-cu ildən YAP-ın icraçı 
katibi, 2005-ci ildən isə YAP-ın sədr müavini və icraçı katibidir. 2000-ci ildən Milli Məclisin üzvüdür. – 90. 
 
61. Cəfər Cabbarlı, C ə f ə r   Q a f a r   o ğ l u (1899–1934) – böyük Azərbaycan yazıçısı, dramaturq. 
Cabbarlı yaradıcılığı Azərbaycan ədəbiyyatının inkişafına böyük təsir göstərmiş, istedadlı dramaturqlar nəslinin 
yetişməsində mühüm rol oynamışdır. Cabbarlının zəngin irsi Azərbaycan ədəbiyyatı tarixində layiqli yer tutur. –91-97. 
 
62. Nəsibə Zeynalova, N ə s i b ə   C a h a n g i r   q ı z ı (1917–2003) – Azərbaycan Respublikasının xalq 
artisti, Azərbaycan Respublikası Dövlət mükafatı laureatı. Cahangir Zeynalovun qızıdır. 1941-ci ildən Azər-
baycan Musiqili Komediya Teatrının solisti olmuşdur. N.Zeynalova Azərbaycan komediya tarixinə daxil olmuş 
unudulmaz səhnə obrazları yaratmışdır. Zeynalovanın aktyor sənəti üçün zəngin mimika və obrazı ən xırda 
incəliklərilə açmaq bacarığı, milli kolorit səciyyəvidir. Nəsibə xanım bir sıra filmlərdə də çəkilmişdir. 
Azərbaycan Respublikasının «Şöhrət» və «İstiqlal» ordenləri ilə təltif olunmuşdur. – 91-97. 
 
63. Bəxtiyar  Vahabzadə, B ə x t i y a r  M a h m u d  o ğ l u (d.1925) – Azərbaycanın xalq şairi, dramaturq, 
ədəbiyyatşünas. Azərbaycan Dövlət mükafatı laureatı, 1991–2005-ci illərdə Azərbaycan Respublikası Milli 
Məclisinin deputatı, Azərbaycan Milli EA-nın  akademikidir.  Azərbaycan Respublikasının «İstiqlal» ordeni ilə 
təltif olunmuşdur. – 91-97. 
 
64.  İlham Əliyev, İ l h a m   H e y d ə r   o ğ l u (d.1961) – görkəmli ictimai-siyasi və dövlət xadimi, diplomat, 
siyasi elmləri doktoru, professor. 2003-cü ildən Azərbaycan Respublikasının prezidenti. Prezident Heydər Əliyevin 
oğlu. 1994-cü ildən Azərbaycan Respublikası Dövlət Neft Şirkətinin vitse-prezidenti, 1997-ci ildən birinci vitse-pre-
zidenti. Azərbaycan Respublikasının neft strategiyasının həyata keçirilməsində mühüm xidmətləri vardır. 
2003-cü ildə Azərbaycan Respublikasının Baş naziri olmuşdur. Siyasi və dövlət xadimi kimi, İlham Əliyev 
beynəlxalq aləmdə böyük hörmət və nüfuz qazanmış, bir neçə ölkənin yüksək mükafatlarına layiq görülmüşdür.  
Azərbaycan idmançılarının beynəlxalq yarışlarda uğurlar əldə etməsində də AMOK-un prezidenti kimi, 
İlham Əliyevin böyük xidmətləri var. Onun  şəxsi təşəbbüsü ilə Bakıda, Naxçıvanda, Gəncədə, Şəkidə və 
respublikanın digər rayonlarında  dünya standartlarına cavab verən böyük olimpiya kompleksləri tikilib 
istifadəyə verilmiş, güclü maddi-texniki baza yaradılmışdır. 
İlham Əliyevin doğma Azərbaycanımızın inkişafında müstəsna xidmətləri var. Onun dövründə  ölkə iqtisadiyyatı, 
qeyri neft sektoru sürətlə inkişaf etmiş, eyni zamanda  ölkəyə qoyulan xarici investisiyalar xeyli artmışdır. 
İlham Əliyev tərəfindən irəli sürülmüş «Regionların inkişafı haqqında dövlət proqramı»na əsasən respublikanın 
şəhər və rayonlarında onlarla sənaye müəssisəsi açılmış, yüz minlərlə iş yerləri yaradılmış və böyük abadlıq işləri 
görülür.     
Ölkədə demokratik islahatlar aparılmasında, hüquqi dövlət quruculuğunda, Azərbaycan Respublikasının 
dövlət müstəqilliyinin möhkəmlənməsində  uğurlu xidmətlər göstərən İlham Əliyev Yeni Azərbaycan 
Partiyasının I  qurultayında partiya sədrinin müavini, II qurultayında sədrin birinci müavini seçilmişdir. 2005-ci 
ilin martından isə Yeni Azərbaycan Partiyasının sədridir. 1995-ci ildən Azərbaycan Respublikası Milli Məclisi-
nin (1–2-ci çağırış) deputatı, Avropa Şurası Parlament Assambleyasında Azərbaycan Parlamenti daimi 
nümayəndə heyətinin başçısı olmuşdur. Azərbaycan haqqında, xüsusilə Ermənistanın ölkəmizə hərbi təcavüzü 
və onun nəticələri, erməni terrorizmi haqqında həqiqətlərin ən mötəbər beynəlxalq təşkilatlar vasitəsilə dünya 
ictimaiyyətinə çatdırılmasında müstəsna xidmətləri var. «Heydər Əliyev» və Fransanın «Fəxri legionun böyük 
xaç komandoru», Rusiya və Ukraynanın ali  ordenləri ilə təltif olunmuşdur. Bir çox xarici akademiyaların və 
universitetlərin fəxri üzvüdür. – 91-97,179,180,199,310,405. 
 
65. Mikayıl Mirzə, M i r z ə y e v   M i k a y ı l   Ş a h v ə l ə d   o ğ l u  (1947-2007) Azərbaycan 
Respublikasının xalq artisti. 1976-cı ildən Azərbaycan Milli Dram Teatrında aktyor kimi fəaliyyət göstərmişdir. 
1995–2000-ci illərdə Azərbaycan Respublikası Milli Məclisinin deputatı olmuşdur. – 91-92. 
 
66.  Ələsgər Ələkbərov, Ə l ə s g ə r   H a c a ğ a   o ğ l u (1910–1963) – görkəmli Azərbaycan aktyoru. 
Azərbaycan və SSRİ xalq artisti. 1933-cü ildən ömrünün sonunadək Azərbaycan Milli Dram Teatrında 
işləmişdir. Ələkbərovun yaradıcılığı Azərbaycan teatrının inkişafında mühüm rol oynamışdır. Ələkbərov 
həmçinin Azərbaycan kinosunun görkəmli aktyorlarındandır. –  94,96,124. 
 
189 
 
67. Fatma Qədri, F a t m a   Q ə d i r   q ı z ı (1907–1968) – aktrisa. Azərbaycan Respublikasının xalq 
artisti. F.Qədrinin yaratdığı səhnə obrazları Azərbaycan teatr sənəti tarixində əhəmiyyətli yer tutur. Təbiilik, 
həyatilik, emosionallıq Qədri yaradıcılığının başlıca xüsusiyyətləri olmuşdur. – 94,96. 
 
68. Mirələsgər  Mirqasımov,  M i r ə l ə s g ə r   M i r ə s ə d u l l a  o ğ l u (1924–2003) – Azərbaycan 
heykəltəraşı. Azərbaycan Respublikasının əməkdar incəsənət xadimi. Bir çox monimental əsərlərin 
(M.Ə.Sabirin  büstü, C.Cabbarlının, N.Nərimanovun abidələri) müəllifidir. Azərbaycan Respublikasının 
«Şöhrət» ordeni ilə təltif olunmuşdur. – 95. 
 
69. Rasim Balayev, R a s i m   Ə h m ə d  o ğ l u (d.1948) – Azərbaycan kino artisti. Azərbaycan Respubli-
kasının xalq artisti, Azərbaycan Dövlət mükafatı laureatı. Azərbaycan Respublikasının «Şöhrət» ordeni ilə təltif 
olunmuşdur. – 95,96. 
 
70. Həsən Seyidbəyli, H ə s ə n   M e h d i   o ğ l u (1920–1980) – Azərbaycan dramaturqu, rejissor, yazıçı. 
Azərbaycanın xalq artisti. Azərbaycan Kinematoqrafçılar İttifaqı İdarə Heyətinin sədri olmuşdur. Onun film-
lərində mühüm ictimai, sosial və mənəvi problemlərə toxunulur. Azərbaycan şairi Nəsimiyə həsr olunmuş filmi 
ən yaxşı tarixi filmlərdən biridir. – 95.  
 
71. Hacı İsmayılov, H a c ı   M ə c i d   o ğ l u (d.1944) – Azərbaycan Respublikasının xalq artisti. 1970-ci 
ildən Azərbaycan Akademik Milli Dram Teatrında fəaliyyət göstərir. Məşhur kino və teatr aktyoru Hacı 
İsmayılov oynadığı rollarda gözəl dramatik və tipik  obrazlar yaratmışdır. Aktyor ilk dəfə «Ad günü» filmində 
Mustafa rolunda çəkilib, bu rolla böyük uğur qazanıb və Respublikanın Dövlət mükafatı laureatı adına layiq 
görülüb. – 96. 
 
72. Nurəddin Mehdixanlı, N u r ə d d i n   Ə z u l l a   o ğ l u  (d.1956) – Azərbaycan Respublikasının xalq 
artisti. 1978-ci ildən Akademik Milli Dram Teatrınin  truppasında  çalışır.  Romantik pafosa, coşğun daxili 
temperamentə malik aktyordur. N.Mehdixanlı bir çox kinofilmlərə də çəkilmişdir. – 96. 
 
73. Abbas Mirzə Şərifzadə,  A b b a s m i r z ə   M i r z ə   Ə b d ü l r ə- s u l   o ğ l u (1893–1938) – 
Azərbaycan aktyoru, rejissor, teatr xadimi. Şərifzadə 30 illik səhnə fəaliyyəti ərzində milli, eləcə də dünya 
klassiklərinin əsərlərində müxtəlif rollar oynamış, zəngin obrazlar qalereyası yaratmışdır. V.Şekspirin 
qəhrəmanları Şərifzadənin aktyorluq istedadının zirvəsidir. O, Hamlet, Otello və Maqbet rollarının mahir 
ifaçılarından biri kimi tanınmışdır. Azərbaycan Respublikasının xalq artisti. Azərbaycan xalqının ən dəyərli 
milli ziyalı nümayəndələrini məhv edən sovet totalitar rejiminin qurbanlarındandır. –  96. 
  
74. Həsənağa Turabov, H ə s ə n a ğ a   S ə t t a r   o ğ l u  (1938–2003) – görkəmli Azərbaycan aktyoru. 
Azərbaycan Respublikasının xalq artisti. 1960-cı ildən Azərbaycan Milli Dram Teatrında çalışmışdır. H.Tura-
bov milli, rus və dünya dramaturqlarının əsərlərinin tamaşalarında dolğun və yadda qalan obrazlar yaratmışdır. 
1987-ci ildən ömrünün axırına kimi Milli Dram Teatrın bədii rəhbəri, direktoru və 1991-ci ildən Azərbaycan 
Teatr Xadimləri İttifaqının prezidenti olmuşdur. İki dəfə Dövlət mükafatı laureatı adına layiq görülmüşdür. – 96. 
 
75. Həzi Aslanov, H ə z i   Ə h ə d   o ğ l u (1910–1945) – tank qoşunları qvardiya general-mayoru, iki dəfə 
Sovet İttifaqı Qəhrəmanı. Böyük Vətən müharibəsinin ilk günlərindən döyüşlərdə iştirak edən H.Aslanov Stalinqrad 
vuruşmasında, 55-ci əlahiddə tank polku feldmarşal Manşteynin tank ordusunun darmadağın edilməsində xüsusi 
məharət göstərmişdir. 1944-cü ildə Aslanovun 35-ci qvardiya tank briqadası Belorusiyanı, Pribaltika respublikalarını 
azad etmək uğrundakı vuruşmalarda xüsusilə fərqlənmişdi. H.Aslanov Mitağa şəhəri yaxınlığındakı vuruşmada 
qəhrəmancasına həlak olmuşdur. – 99-111.  
 
76. Adolf Hitler (1889–1945) – Nasional-Sosialist Partiyasının füreri (rəhbəri), alman-faşist dövlətinin 
başçısı (1933-cü ildən reyxkansler). Almaniyada faşist rejiminin yaradıcısı. İkinci dünya müharibəsinin əsas 
təşkilatçısı olmuşdur. İşğal olunmuş ərazilərdə hərbi əsirlərin və dinc əhalinin kütləvi surətdə məhv edilməsinin 
başçısıdır. Sovet ordusu Berlinə girəndə özünə qəsd etmişdir. Nürnberq prosesində hərbi cani elan edilmişdir. – 
101,103,117,120,357. 
 
77. 1990-cı ilin 20 yanvarı – 1990-cı ilin  yanvarında Azərbaycanda faciə baş verdi. Yanvarın 19-dan 20-nə 
keçən gecə fövqəladə vəziyyət elan edilmədən sovet ordusunun xüsusi təyinatlı cəza dəstələri, dəniz donanmasının və 
daxili qoşunların bölmələri Bakı şəhərinə yeridildi. Sovet ordusunun bu kütləvi zorakılıq aktı nəticəsində 131 nəfər 
öldürülmüş, 744 nəfər yaralanmış, yüzlərlə adam qanunsuz həbs edilmiş və itkin düşmüş, dövlət əmlakına, ictimai və 
şəxsi əmlaka, şəhər təsərrüfatına və vətəndaşlara böyük maddi ziyan dəymişdi. 1990-cı ilin qanlı yanvarı 
Azərbaycanın ərazi bütövlüyü uğrunda aparılan mübarizə tariximizdə Vətənin şəhid övladlarının qanı ilə yazılmış 
şərəfli səhifə oldu. –  105,370.  
 
190 
 
78. Şəhidlər xiyabanı – Azərbaycanın azadlığı, müstəqilliyi, ərazi bütövlüyü uğrunda şəhid olmuş mərd 
oğul və qızların uyuduğu müqəddəs ziyarətgah. 1990-cı il yanvarın 20-də sovet ordusunun hücumu zamanı 
həlak olmuş onlarla adam «Dağüstü park»ın qərb hissəsində dəfn edilmişdir. Bura o vaxtdan «Şəhidlər 
xiyabanı» adlanır. Xiyabanda eyni zamanda Ermənistan işğalçılarına qarşı Azərbaycan torpaqlarının müdafiəsi 
uğrunda qəhrəmancasına həlak olanlar da dəfn edilmişdir. 1998-ci ildə burada hündürlüyü 22 metr olan əbədi 
məşəl – abidə qoyulmuşdur. – 105. 
 
79. Ramil Usubov (d.1948) – general-polkovnik. 1994-cü ildən Azərbaycan Respublikasının Daxili İşlər 
naziridir. – 106,107,109,110. 
 
80. Həsənbəy  Zərdabi,   M ə l i k o v   H ə s ə n b ə y   S ə l i m b ə y   o ğ l u (1842–1907) – Azərbaycan 
maarifçi-demokrat, təbiətşünas alim, publisist və pedaqoq. H.Zərdabi Azərbaycan professional teatrının yara-
dıcılarındandır. O, Nəcəfbəy Vəzirov və Əsgər ağa Gorani ilə birlikdə 1873-cü ildə M.F.Axundovun «Hacı 
Qara» pyesini tamaşaya qoymuşdur.  
Azərbaycan demokratik mətbuatının banisi olan Zərdabi «Əkinçi» qəzetini nəşr etdirmişdir (1875–77). 
«Əkinçi» qəzetini nəşr etməsi ilə Zərdabi Azərbaycan xalqının maariflənməsinə çox böyük xidmət göstərmişdir. 
– 107,108,214. 
  
81. Aslan Məshədov (1952–2003) – 1995–2003-cü illərdə tanınmamış Çeçenistan Respublikasının 
prezidenti olmuşdur. – 110. 
 
82. Klinton Bill, U i l y a m  C e f e r s o n   B l a y d (d.1946) – ABŞ-ın görkəmli siyasi və dövlət xadimi. 
ABŞ-ın 41-ci prezidenti (1992–2000). Klinton xarici siyasətində SSRİ dağıldıqdan sonra müstəqillik qazanmış 
dövlətlərlə, o cümlədən Azərbaycan Respublikası ilə münasibətlərin yaxşılaşdırılmasına mühüm əhəmiyyət 
vermişdir. – 113,115,116,118,407,410. 
 
83. Olbrayt Madlen    (d.1937) –   ABŞ-ın  tanınmış diplomatı və dövlət xadimi. 1989-cu ildən ABŞ-ın 
Milli Siyasət Mərkəzinin prezidentidir. 1993-cü ildə ABŞ-ın BMT-də  daimi nümayəndəsi təyin edilmişdir. 
1997–2000-ci illərdə ABŞ-ın Dövlət  katibi olmuşdur. – 113,115. 
 
84. «Soyuq müharibə» – keçmiş SSRİ və müttəfiqləri, digər tərəfdən isə ABŞ və onun müttəfiqləri arasında 
olan hərbi-siyasi konfrantasiya. «Soyuq müharibə» İkinci dünya müharibəsindən sonra yaranmış və ona 90-cı 
illərin əvvəlinə qədər SSRİ-də və digər sosialist ölkələrində siyasi və sosial dəyişikliklər nəticəsində son 
qoyulmuşdur. – 114. 
 
85. Varşava paktı – 1955-ci il mayın 14-də Varşavada sosialist ölkələrini qorumaq, Avropada sülhü və 
təhlükəsizliyi təmin etmək məqsədilə yaradılmışdı. Bura ADR, Albaniya, Bolqarıstan, Macarıstan, Polşa, Rumı-
niya, SSRİ və Çexoslovakiya daxil idi. 1991-ci ildə SSRİ süqut etdikdən sonra bu təşkilat da öz-özünə 
dağılmışdır. – 114. 
 
86. Jak Şirak (d.1932) – Fransanın görkəmli siyasi və dövlət xadimi. 1974–76 və 1986–88-ci illərdə 
Fransanın Baş naziri, 1977–95-ci illərdə Paris şəhərinin meri olmuşdur. 1974–76-cı illərdə qollistlərin Respub-
likanın  Müdafiəsi naminə Demokratik İttifaqı Partiyasının Baş katibi, 1976-cı ildən Respublikanın Müdafiəsi 
naminə Birlik Partiyasının sədridir. 1995-ci ildən Fransa Respublikasının prezidentidir. «Heydər Əliyev» ordeni 
ilə təltif olunmuşdur. – 116,250,291,410. 
 
87. Ağdam şəhəri – Azərbaycan Respublikasında şəhər. Ağdam rayonunun mərkəzi 1993-cü ildə erməni 
işğalçıları tərəfindən işğal edilmişdir. – 119,387.  
 
88. Kanada – Şimali Amerikada dövlət. Sahəsi 9971 min km2, əhalisi 29,6 milyon nəfərdir. Kanada 10 
əyalətə və 3 əraziyə bölünmüş federasiyadır. Millətlər Birliyinə daxildir. Dövlət başçısı Böyük Britaniya krali-
çasıdır. Onu ölkədə general-qubernator əvəz edir. Qanunverici orqanı ikipalatalı (Senat və İcmalar palatası) 
parlamentdir. Paytaxtı Ottavadır. – 121-134,230. 
 
89. İcmalar Palatası – B.Britaniya və Kanadada parlamentin aşağı palatasının adı. 5 il müddətinə seçilir. 
Palatanın  spikeri Baş nazirdən sonra dövlətdə birinci dərəcəli vəzifəli şəxsdir. İcmalar Palatası hökumətin 
fəaliyyətinə nəzarət edir, ona etimad göstərir, qanun layihələrini müzakirə və qəbul edir. – 122. 
90.  ATƏT-in Parlament Assambleyası – 317 parlamentarisi olan beynəlxalq parlament qrupu. 1990-cı ildə 
Parisdə yaradılmışdır. Assambleya ildə bir neçə dəfə Milli parlament deputatlarını toplayaraq ATƏT-lə bağlı 
191 
 
məsələləri müzakirə edir. Hər il Assambleya səs çoxluğu ilə sədr seçir, sədr əsas yığıncaqlarda iştirak edir və 
yığıncaqlara sədrlik edir. Mənzil–qərargahı Kopenhagendədir. Assambleyanın daimi əməkdaşları 14  nəfərdir. – 
123,132,423-430. 
 
91.  Arif  Rəhimzadə,  A r i f   Q a f a r   o ğ l u   (d.1941) – Azərbaycanın siyasi və dövlət xadimi. 1990-cı ildən 
Azərbaycan Respublikası Ali Sovetinin deputatı, 1995–2005-ci illərdə Milli Məclis sədrinin birinci müavini olmuşdur. Arif 
Rəhimzadə hazırda Milli Məclisin Regional məsələlər üzrə daimi komissiyasının sədridir.  – 124. 
 
92. Supsa – Qara dəniz sahilində liman. 1996-cı il martın 8-də Bakıdan Supsa limanına neft kəmərinin çəkil-
məsinə dair beynəlxalq saziş imzalanmışdır. 1999-cu il aprelin 17-də Bakı–Supsa ixrac boru kəməri, Supsa yer-
üstü terminalı istifadəyə verilmişdir. Açılışda Azərbaycan Prezidenti Heydər Əliyev başda olmaqla Azərbaycan 
nümayəndə heyəti iştirak etmişdi. – 128.  
 
93. Bakı–Tbilisi–Ceyhan – 1998-ci il oktyabrın 29-da Azərbaycan, Türkiyə, Gürcüstan, Qazaxıstan, 
Özbəkistan prezidentləri və ABŞ-ın energetika naziri Bakı–Tbilisi–Ceyhan marşrutunu müdafiə edən «Anka-
ra bəyannaməsini» imzalamışlar. Uzunluğu 1695 km olan Bakı–Tbilisi–Ceyhan neft kəməri 2006–cı ildə 
istifadəyə verilmişdir. – 128,142,  376,403,404,405,406. 
 
94. Nobel mükafatları – illik beynəlxalq mükafatlar; onları təsis etmiş İsveç mühəndis – kimyaçısı, ixtiraçı 
və sənayeçi Alfred Bernhard Nobelin adınadır. 1901-cı ildən verilir. Nobelin vəsiyyətinə əsasən onun 
ölümündən sonra qalan  kapital Nobel fondunu təşkil etmişdir. 31 milyon İsveç kronası olan həmin məbləğin 
12,4%-i (3,74 milyon krona) Bakıdakı «Nobel qardaşları» şirkətindən A.Nobelə düşən səhmin hesabına idi. 
Nobel mükafatı fizika, kimya, fiziologiya, tibb, ədəbiyyat sahəsində ən yeni nailiyyətlər, həmçinin sülhü 
möhkəmləndirmək sahəsindəki fəaliyyətinə görə verilir. Bir qayda olaraq, Nobel mükafatı yalnız sağ olan 
şəxslərə verilir. Mükafat verilməsi haqqında qərardan şikayət vermək və ya ləğv etmək olmaz. Nobel mükafatı 
təqdim olunması mərasimi dekabrın 10-da – Nobelin ölümünün ildönümü günü – Stokholmda və Osloda 
keçirilir. – 131. 
 
95. Birləşmiş  Millətlər  Təşkilatı (BMT) – müasir dünyanın ən nüfuzlu beynəlxalq təşkilatı. Qərargahı 
Nyu-York şəhərindədir. Əsas vəzifəsi beynəlxalq sülhü və təhlükəsizliyi qorumaq və möhkəmlətmək, dövlətlər 
arasında əməkdaşlığı inkişaf etdirməkdir. BMT-nin Nizamnaməsi 1945-ci il iyulun 26-da San-Fransisko 
konfransında 50 dövlətin nümayəndəsi tərəfindən imzalandı və 1945-ci il oktyabrın 24-də qüvvəyə mindi. Ha-
zırda BMT-yə 198 dövlət daxildir. 
 BMT-nin əsas orqanları Baş Məclis, Təhlükəsizlik Şurası, İqtisadi və İctimai Şura, Qəyyumluq Şurası, 
Beynəlxalq Məhkəmə və Katiblikdir. 
Azərbaycan Respublikası 1992-ci ildən BMT-nin üzvüdür. – 134,170-173,236,318,408. 
 
96. Birləşmiş Millətlər Təşkilatının Təhlükəsizlik Şurası (BMTTŞ) – BMT-nin daimi fəaliyyət göstərən 
mühüm orqanı. BMT-nin Nizamnaməsinə görə, beynəlxalq sülhün və təhlükəsizliyin qorunmasında əsas 
məsuliyyət daşıyır. 15 üzvü var: 5 daimi (Çin, Fransa, Rusiya, Böyük Britaniya, ABŞ), 10 üzvü isə 2 il müddəti-
nə seçilir. Şuranın hər bir üzvü bir səsə malikdir. Prosedura məsələlərinə dair qərarlar Şuranın 9 üzvü səs ver-
dikdə qəbul olunmuş sayılır. – 134. 
 
97. Seneqal, S e n e q a l   R e s p u b l i k a s ı – Qərbi Afrikada dövlət. Sahəsi 196,2 min km2, əhalisi 8,5 
milyon nəfərdir. İnzibati ərazisi 10 vilayətə bölünür. Dövlət və hökumət başçısı prezidentdir. Qanunverici 
orqanı – birpalatalı Milli Məclisdir. Paytaxtı Dakardır. – 135. 
 
98. Yan Kalitski (d.1948) — ABŞ hökumətinin yeni müstəqillik qazanmış ölkələr üzrə energetika və ticarət 
məsələlərinə dair əlaqələndirici, ticarət nazirliyinin xüsusi müşaviridir. – 136-145. 
 
99. Albert Qor (d.1948) – Amerikanın siyasi və dövlət xadimi. Hüquqşünas. 1992–2000-ci illərdə ABŞ-ın 
ABŞ-ın vitse-prezidenti olmuşdur. Nobel mükafatı laureatı. – 137,141.   
 
100.  Abid Şərifov,  A b i d  Q o c a  o ğ l u (d.1940) – inşaatçı. 1995-ci ildən Azərbaycan Respublikası Baş 
nazirinin müavini.  – 142,351,391-398. 
 
101.   Şevardnadze  E d u a r d   A m v r o s i y e v i ç (d.1928) – Gürcüstanın və SSRİ-nin siyasi və dövlət 
xadimi. 1972–85-ci illərdə Gürcüstan KP MK-nın birinci katibi, 1985–90-cı illərdə SSRİ Xarici İşlər naziri, 
192 
 
1994–2003-cü illərdə Gürcüstanın prezidenti olmuşdur. Azərbaycan Respublikasının «İstiqlal» ordeni ilə təltif 
olunmuşdur. – 142,260,288. 
 
102. «907-ci maddə» – ABŞ Konqresinin 1992-ci il oktyabrın 24-də erməni lobbisinin təzyiqi ilə qəbul etdiyi 
«Rusiyanın və yeni müstəqillik qazanmış dövlətlərin azadlığını müdafiə aktı»na 907-ci düzəliş nəzərdə tutulur. 
Düzəliş ABŞ hökumətinin Azərbaycan hökumətinə yardımını qadağan edir. Buna baxmayaraq, istər Bill 
Klinton, istərsə də ondan sonra ABŞ prezidenti seçilən Corc Buş administrasiyası bu düzəlişin reallığı nəzərə 
almadığını təsdiq edərək onun ləğv edilməsi təklifini müdafiə etmişlər. C.Buş hökuməti 2002-ci ildə bu 
düzəlişin fəaliyyətdən düşdüyünü qərara almışdır. – 143,384,385.  
 
103. Amerika–Azərbaycan Ticarət Palatası. 1996-cı ildə yaradılmışdır. Özəl, qeyri-kommersiya 
təşkilatıdır. 160 üzvü var. – 145. 
 
104. İsrail – Yaxın Şərqdə dövlət. Sahəsi 20,8 min km2, əhalisi 5,5 milyon nəfərdir. İsrail dövləti BMT-nin Baş 
Məclisinin 1947-ci il 29 noyabr tarixli  qərarına əsasən yaradılmışdır. İsrail inzibati cəhətdən 6  mahala bölünür. 
Dövlət başçısı prezidentidir, onu birpalatalı parlament (knesset) seçir. Hökumətə  geniş səlahiyyəti olan Baş nazir 
başçılıq edir. – 146-150.  
 
105. Ehud Barak (d.1942) – İsrail hərbi və dövlət xadimi. 1991–95-ci illərdə İsrail Baş ştabında rəis, 1999–2001-
ci illərdə İsrailin Baş naziri olmuşdur.  Azod Partiyasının lideridir. – 148. 
 
106. Sankt-Peterburq – Əsası 1703-cü ildə I Pyotr tərəfindən qoyulmuşdur. 1918-ci ilə kimi Rusiyanın 
paytaxtı idi. Rusiya Federasiyasının ən böyük sənaye, mədəniyyət və elm mərkəzidir. – 154. 
 
107. Mustafa Kamal Atatürk, Q a z i  M u s t a f a  K a m a l (1881–1938) –Türkiyə dövlət, siyasi və 
hərbi xadimi, Türkiyə Respublikasının banisi və ilk prezidenti (1923–38). Birinci dünya müharibəsi zamanı 
Dardanel boğazının müdafiəsində (1915) şücaət göstərmişdir.  
Atatürk 1919-cu ildən «kamalçılar» milli azadlıq hərəkatına başçılıq etmişdir. 1920-ci ildə Atatürk 
Ankarada yeni parlament – Türkiyə Böyük Millət Məclisini (TBMM) yaratdı, məclisin və təşkil edilən höku-
mətin sədri seçildi. Sakarya çayı yaxınlığında qələbəyə görə TBMM Atatürkə marşal rütbəsi və «Qazi» fəxri 
adını vermişdir. 1922-ci ildə Atatürkün komandanlığı ilə türk ordusu Türkiyəni xarici müdaxiləçilərdən 
tamamilə azad etdi. 
Atatürk soy adı ona 1934-cü ildə TBMM tərəfindən verilmişdir. – 156. 
 
108. Yaponiya – Sakit okeanın Şərqi Asiya  sahilləri yaxınlığındakı adalarda dövlət. Sahəsi 372 min km2,  
əhalisi 126 milyon nəfərdir. İnzibati cəhətdən 47 prefekturaya bölünür. Yaponiya konstitusiyalı monarxiyadır. 
Paytaxtı Tokio şəhəridir. – 158,271,295. 
 
109.  Abbas Abbasov,  A b b a s   A y d ı n   o ğ l u  (d.1949) – 1992–2006-cı illərdə Azərbaycan Respubli-
kası Baş Nazirinin birinci müavini olmuşdur. Azərbaycan Respublikasının «İstiqlal» ordeni ilə təltif olunmuş-
dur.  – 160-169,247.  
 
110. Nazarbayev Nursultan, N u r s u l t a n   A b i ş   o ğ l u (d.1940) – Qazaxıstanın dövlət və siyasi xadimi. 
1979-cu ildə Qazaxıstan MK-nın katibi, 1984-cü ildə Qazaxıstan Ali Sovetinin sədri, Nazirlər Sovetinin sədri, 1989–91-
cı illərdə Qazaxıstan KP MK-nın Birinci katibi. 1990-cı ildə həm də Ali Sovetin sədri, 1991-cı ildə Qazaxıstan SSR-in 
prezidenti və 1991-ci ilin dekabrından Qazaxıstan Respublikasının prezidentidir. – 164. 
 
111. Polad  Bülbüloğlu  (d.1945)  –  bəstəkar,  müğənni,  dövlət xadimi. Azərbaycan Respublikasının xalq 
artisti. Mahnıları 1960–70-ci illərdə SSRİ məkanında məşhur estrada müğənnilərinin ifasında səslənmişdir. 
1988–2005-ci illər Azərbaycan Respublikasının Mədəniyyət naziri olmuşdur. Hazırda Azərbaycan 
Respublikasının Rusiyada fövqəladə və səlahiyyətli səfiridir. – 164,165,389-390. 
 
112. İrina Arxipova, A r x i p o v a   İ r i n a   K o n s t a n t i n o v n a (d.1925) – rus müğənnisi. SSRİ xalq 
artisti, Sosialist Əməyi Qəhrəmanı, Beynəlxalq Musiqi Xadimləri İttifaqının prezidenti. Dövlət və Lenin 
mükafatları laureatı. – 164,167. 
 
113. Rüstəm İbrahimbəyov, R ü s t ə m   M ə m m ə d i b r a h i m  o ğ- l u (d.1939) – görkəmli yazıçı, 
dramaturq, kino-ssenarist. Azərbaycanın xalq yazıçısı. Azərbaycan, Rusiya və SSRİ Dövlət mükafatları laureatı. 
Respublikada və xaricdə əsərləri mütəmadi nəşr edilən yazıçıdır. Onun ssenariləri əsasında respublikamızda və 
xaricdə onlarla film çəkilmişdir. 1981–90-cı illərdə Azərbaycan Kinematoqrafçılar İttifaqının Birinci katibi, 
1990-cı ildən isə sədridir. 1996-cı ildə «Günəşdən usanmışlar» kinofilminin ssenarisinə görə Amerika Kino 
193 
 
Akademiyasının «Oskar» mükafatına layiq görülmüşdür. Azərbaycan Respublikasının «İstiqlal»  ordeni ilə təltif 
olunmuşdur. – 165,167. 
 
114. Tahir Salahov, T a h i r   T e y m u r   o ğ l u (d.1928) – görkəmli Azərbaycan boyakarı və qrafiki. 
Azərbaycan və SSRİ-nin rəssamı. Azərbaycan və SSRİ Dövlət mükafatları laureatı. Rusiya Rəssamlıq 
Akademiyasının həqiqi üzvü. 1973-cü ildən SSRİ Rəssamlar İttifaqı İdarə Heyətinin 1-ci katibi olmuşdur. 
Salahovun yaradıcılığı mövzu və janr zənginliyi, bədii forma əlvanlığı, estetik kamilliyi ilə səciyyələnir. Bu 
baxımdan muasir portret sənətinin ən kamil nümunələrindən olan «Bəstəkar Qara Qarayev»in portreti, eləcə də 
monimental divar rəsmini xatırladan «Abşeron qadınları» əsərləri xüsuisilə fərqlənir. Azərbaycan Respublikası 
və SSRİ Ali sovetlərinin deputatı olmuşdur. Azərbaycan Respublikasının  «İstiqlal» və «Heydər Əliyev» ordeni 
ilə təltif olunmuşdur. – 165. 
 
115. Andropov Yuri  Vladimiroviç (1914–1984) – SSRİ-nin partiya və dövlət xadimi. 1967-ci ildən SSRİ 
Dövlət Təhlükəsizliyi Komitəsinin sədri, 1982–1984-cü illərdə Sov.İKP MK-nın Baş katibi olmuşdur. – 169. 
 
116. Rıjkov Nikolay İvanoviç (d.1929) – Rusiyanın dövlət və siyasi xadimi. SSRİ Nazirlər Sovetinin sədri 
olmuşdur. 1995-ci ildən Dövlət Dumasının üzvü və Rusiya Xalq Vətənpərvərlik İcraiyyə İttifaqının  sədridir. – 
169. 
 
117. Norveç,  N o r v e ç   K r a l l ı ğ ı – Şimali Avropada  dövlət. Sahəsi 387 min km2,  əhalisi 4,4 milyon 
nəfərdir. İnzibati ərazisi 19 fülkeyə (qraflığa) bölünür. Dövlət başçısı kral, qanunverici orqanı ikipalatalı 
(stortinq laqtinq və odelstinq) parlamentdir. Paytaxtı Oslodur. – 174,175,204-206. 
 
118. Harald V (d.1937) – 1991-ci ildən Norveçin kralı. Kral V Ulafin oğlu. – 174. 
 
119. «NKVD» – Daxili İşlər Xalq Komissarlığı. – 177. 
120. «KQB» – Dövlət Təhlükəsizlik Komitəsi. – 177. 
 
121. «Dinamo» – Azərbaycanda ilk idman cəmiyyəti. Respublikada yayılmış bütün idman növlərinin 
inkişafında «Dinamo»nun mühüm rolu olmuşdur. Azərbaycan idmanının inkişafında Avropa, dünya və Olimpi-
ya oyunları çempionu olmuş dinamoçuların böyük xidməti olmuşdur. – 182. 
 
122. Y u s i f z a d ə   Z i y a   M ə m m ə d i y y ə   o ğ l u (d.1929) – general-mayor. SSRİ Dövlət Təhlükəsizliyi 
Komitəsi orqanlarının fəxri əməkdaşı. 1956-cı ildən Azərbaycan SSR Nazirlər Soveti yanında Dövlət Təhlükəsizliyi 
Komitəsi orqanlarında çalışmışdır. 1976-cı ildən respublika DTK sədrinin birinci müavini, 1980-1988  illərdə sədri 
olmuşdur. Azərbaycan Respublikasının «Şöhrət» ordeni ilə təltif edilmişdir. – 185, 186. 
 
123. Mircəfər Bağırov, M i r c ə f ə r   A b b a s   o ğ l u (1896–1956) – 1933–53-cü illərdə Azərbaycan KP 
MK-nın birinci katibi olmuşdur. Bütün SSRİ-də olduğu kimi, Azərbaycanda da inzibati-amirlik idarəetmə 
sisteminin möhkəmləndirilməsinə, totalitar Stalin rejiminin  bərqərar olmasına, partiya sıralarını «təmizləmə» 
adı ilə baş verən repressiyaların həyata keçirilməsinə bilavasitə rəhbərlik etmişdir. – 185,305,306,327. 
124. Kamran Bağırov, B a ğ ı r o v   K a m r a n   M ə m m ə d   o ğ l u (d.1933–2001) – Azərbaycanın 
partiya və dövlət xadimi. Müxtəlif illərdə məsul vəzifələrdə çalışmışdır. 1982–88-ci illərdə Azərbaycan KP 
MK-nın birinci katibi olmuşdur. – 186.  
 
125. Kunayev  Dinmühəmməd,   D i n m ü h ə m m ə d   Ə h m ə d   o ğ- l u (d.1912–1993) – Qazaxıstanın 
partiya və dövlət xadimi. Qazaxıstan EA-nın akademiki. 1964–86-cı illərdə Qazaxıstan KP MK-nın birinci 
katibi olmuşdur. – 187.   
126.Qətər, Q ə t ə r   d ö v l ə t i – Cənub-Qərbi Asiyada dövlət. Sahəsi 11 min km2, əhalisi 59 min nəfərdir. 
Dövlət başçısı əmirdir. Paytaxtı Dohadır. – 193-197. 
 
127. Q u r a n i – Ş ə r i f ,  ə l – Q u r a n – müsəlmanların müqəddəs kitabı. Quranı Allah Cəbrayıl vasitəsilə 
Məhəmməd əleyhüssəlama göndərib. Quran qafiyəli nəsrlə yazılmış 114 surə  və 6200-dən çox ayədən ibarətdir. 
«Məkkə surələrinə» (610–622, Məkkə, 90 surə) və «Mədinə surələrinə» (622–632, Mədinə, 24 surə) bölünür. – 
197. 
128. Azərbaycan Respublikası Dövlət Neft Şirkəti (ARDNŞ) – respublikada neft və qazın kəşfiyyatına, 
çıxarılmasına və emal edilməsinə rəhbərlik edən qurum. 1991-ci ildə təşkil edilmişdir. Şirkət neft və qaz qu-
yularının qazılması və istifadəyə verilməsi, nəql edilməsi və s. məqsədilə dünyanın bir sıra ölkələrinin iri neft 
şirkətləri ilə sazişlər, müqavilələr bağlamışdır. – 198,256,405. 
194 
 
 
129. Tur Heyerdal (1914–2002) – Norveç etnoqrafi və arxeoloqu. Köhnə dünya (Asiya, Avropa, Afrika) və 
Yeni dünya (Amerika) arasında xalqların transogean miqrasiyasının mümkünlüyünü tədqiq etmişdir. 1969 və 
1970-ci illərdə papirusdan hazırlanmış «Ra» və «Ra-2» qayıqlarında Afrikadan Amerikaya, 1977–78-ci illərdə 
qamışdan qayrılmış «Tiqris» qayığında Əlkürna (İraq) –  Cibuti marşrutu ilə ekspedisiyalar təşkil etmişdir. 2 
dəfə Azərbaycanda olmuş, Qobustan qaya təsvirlərinə, qədim Şabran şəhərinin qalıqlarına baxmış, bu abidələr 
barədə qiymətli  mülahizələr söyləmişdir. – 204. 
 
130. Azərbaycan Xalq Cümhuriyyəti – Müsəlman Şərqində ilk dəfə dünyəvi, demokratik respublikanın 
əsasını qoymuş müstəqil Azərbaycan dövləti. Cəmi 23 ay (1918-ci il mayın 28-də yaradılmış, 1920-ci il apre-
lin 28-də bolşeviklərin və daşnakların səyi ilə devrilmişdir) yaşamışdır. Paytaxtı əvvəlcə Gəncə (1918, 16 
iyun – 17 sentyabr), sonra Bakı şəhəri (1918, 17 sentyabr – 1920, 28 aprel) idi. Azərbaycan hökuməti yeni 
suveren milli dövlətin müxtəlif problemlərinin həlli yollarında böyük əzmlə çalışırdı. Nazirlər Şurasının 27 
iyun 1918-ci il tarixli fərmanı ilə respublikada dövlət dili türk (Azərbaycan) dili elan edildi. Azərbaycan 
Respublikasının parlamenti 1919-cu il avqustun 11-də Azərbaycan vətəndaşlığı haqqında qanun qəbul etdi. 
Xalq maarifi sahəsində qısa müddətdə böyük tədbirlər həyata keçirildi. Qori müəllimlər seminariyasının 
Azərbaycan şöbəsi Qazaxa köçürüldü, Bakı Dövlət Universiteti təsis edildi, xarici ölkələrdə kadr hazırlığı 
məqsədi ilə 1919–20-ci tədris ilində 100 nəfər gənc Avropanın müxtəlif təhsil müəssisələrinə göndərildi. 
Məktəblərin xeyli hissəsi milliləşdirildi, kitabxanalar açıldı, savadsızlığın ləğvi üçün kəndlərdə kurslar 
yaradıldı. Azərbaycan Xalq Cümhuriyyətinin dövlət rəmzləri (üçrəngli bayraq, gerb, himn) milli Azərbaycan 
rəmzləri kimi tanındı. Azərbaycan dövlət bankı yaradıldı, 1918-ci ilin martında dağıdılmış neft sənayesi və 
Bakı–Batum neft kəməri bərpa edildi. – 205,336,356,368-398.  
 
131. «Qalatasaray»–Türkiyədə futbol klubu. 1905-ci ildə yaradılmışdır. – 207. 
 
132. UEFA – Avropa Birləşmiş Futbol Assosiasiyası. – 207. 
 
133. Vatikan – Avropada Papa dövləti – şəhər. Monte-Vatikano təpəliyində, İtaliyanın paytaxtı Roma 
şəhərinin qərb hissəsindədir. Roma katolik kilsəsinin siyasi, inzibati və ideoloji mərkəzidir. Vatikan teokratik 
monarxiyadır. Dövlət başçısı Roma papasıdır. – 208. 
 
134. İoann Pavel II, d ü n y ə v i   a d ı  K a r o l  V o y t u l a   (d.1920-2007) – ilahiyyat elmləri doktoru. 
1523-cü ildən bəri qeyri-italyan mənşəli (polyak) ilk Roma papasıdır. Sülh və beynəlxalq gərginliyin zəif-
lədilməsində böyük xidmətləri var. II İoann Pavel 1978-ci ildə Roma papası seçilmişdirdır. Dünyanın bir çox 
ölkəsində, o cümlədən prezident Heydər Əliyevin dəvəti ilə 2002-ci ildə Azərbaycanda rəsmi səfərdə olmuşdur. 
– 208. 
 
135. «Azərbaycan» – Azərbaycan Respublikasında gündəlik, siyasi, ictimai qəzet. Qəzetin əsası 1918-ci ildə 
qoyulmuşdur. 1992-ci ildən yenidən nəşr edilir. Azərbaycan Respublikası Milli Məclisinin orqanıdır. – 211-218. 
 
136. «Xalq qəzeti» –  Azərbaycan Respublikasında gündəlik, siyasi, ictimai qəzet. 1919-cu ildən 
«Kommunist» adı ilə nəşr edilmişdir. 1991-ci ildən isə «Xalq» qəzeti» adlanır. Qəzetin təsisçisi Azərbaycan 
Respublikası prezidentinin İşlər İdarəsi və qəzetin redaksiya heyətidir. – 213. 
 
137. «Bakinski raboçi» – ilk nömrəsi rus dilində 1906-cı ilin mayında  Bakıda gizli nəşr olunmuşdur. 
«Bakinski raboçi» Sovetlər Birliyində Azərbaycan KP, Azərbaycan SSR Ali Soveti və Nazirlər Sovetinin orqanı 
olmuşdur. 
1993-cü ildən isə «Bakinski raboçi»nin təsisçiləri Prezident işlər idarəsinin və qəzetin redaksiya heyətidir. – 213. 
 
138. «Trend» – 1995-ci ildə təşkil edilən özəl beynəlxalq kütləvi xəbər-informasiya agentliyi. Agentliyin 
ONLAYN xəbər buraxılışları – ingilis, rus, fars və ərəb dillərində dərc olunur və saytda «Trend», həmçinin öz 
abunəçilərinə video və fotomateriallar, ilin, ayın və həftənin əsas siyasi və iqtisadi hadisələrinin daxil olduğu 
analitik məlumatları və məqalələri təqdim edir. – 213. 
 
139. «Turan» – informasiya agentliyi. 1990-cı ildə yaradılmışdır. Agentlik tərəfindən KİV-lər, digər hüquqi 
və fiziki şəxslər üçün informasiyaların toplanması və yayılması həyata keçirilir. – 213. 
 
195 
 
140. «Assa-İradə» – Azərbaycan Beynəlxalq müstəqil xəbər agentliyi. 1990-cı ildə fəaliyyətə başlamışdır. 
Agentliyin xəbərləri Azərbaycan, rus, ingilis dillərində yayımlanır. «Assa-İradə» dünyanı Azərbaycanın siyasi, 
iqtisadi, mədəni həyatı ilə, həmçinin Qarabağ hadisələri ilə məlumatlandırır. – 213. 
 
141. «ANS» televiziyası – Azərbaycanda 1991-ci ildən fəaliyyət göstərən müstəqil televiziya  kanallarından  biri. – 
213. 
 
142. «Space» – Azərbaycanda müstəqil teleşirkət. 1997-ci ildə yaradılmışdır. Dünyanın bir sıra – MSM, 
Fashion TV, SNN, NTV telekanalları, İHLAS agentliyi ilə əməkdaşlıq edir. –  213. 
 
143. Cəlil   Məmmədquluzadə,  M i r z ə   C ə l i l   H ü s e y n q u l u   o ğ l u  (ədəbi təxəllüsü Molla 
Nəsrəddin; 1866–1932) – böyük Azərbaycan yazıçısı, jurnalist, ictimai xadim. Mirzə Cəlilin ictimai-ədəbi 
fəaliyyəti XIX əsrin 80-ci illərinin axırından XX əsrin 30-cu illərinə qədərki böyük tarixi dövrü əhatə edir. 40 
illik yaradıcılığı boyu müxtəlif janrlarda yazdığı əsərləri ilə Mirzə Cəlil Azərbaycan realist ədəbiyyatının yüksək 
pilləyə qalxmasında müstəsna rol oynamışdır. 1906-cı il aprelin 7-də çıxan «Molla Nəsrəddin» jurnalının 
nəşrinə başlamaqla Mirzə Cəlil Azərbaycanda, eləcə də Yaxın Şərqdə satirik jurnalistikanın əsasını qoymuşdur. 
Bu zamandan Mirzə Cəlil Molla Nəsrəddin adı ilə məşhur oldu. – 214,369. 
 
144. Sabir,   M i r z ə    Ə l ə k b ə r    Z e y n a l a b d i n   o ğ l u   T a- h i r z a d ə  (1862–1911) – böyük  
Azərbaycan şairi,  mütəfəkkir, ictimai xadim. Sabir Azərbaycan ədəbiyyatı, ictimai və bədii fikrinin ən qabaqcıl 
simalarındandır. O, Azərbaycan ədəbiyyatında tənqidi realizmin, satirik poeziyanın qüdrətli nümayəndəsidir. – 
214. 
 
145. Üzeyir Hacıbəyov, Ü z e y i r   Ə b d ü l h ü s e y n   o ğ l u (1885–1948) – dahi Azərbaycan bəstəkarı, 
musiqişünas alim, publisist, dramaturq, pedaqoq və ictimai xadim. Müasir Azərbaycan professional musiqi 
sənətinin və milli operasının banisi, SSRİ xalq artisti, SSRİ Dövlət mükafatı laureatı. – 214,369. 
 
146. Xalq Cəbhəsi, A z ə r b a y c a n   X a l q   C ə b h ə s i  (AXC) – ictimai-siyasi təşkilat. 1989-cu ildə 
təsis konfransı keçirilmiş, Proqram və Nizamnaməsi qəbul olunmuşdur. 1999-cu il iyulun 25-də keçirilmiş 
qurultayının qərarı ilə Azərbaycan Xalq Cəbhəsi Partiyası adlandırılmışdır. – 214,371. 
 
147. İpək yolu, B ö y ü k   İ p ə k   y o l u – beynəlxalq tarixi tranzit-ticarət yolu; eramızdan əvvəl II əsrin 
sonlarından eramızın XVI əsrinədək fəaliyyət göstərmiş, Çindən Şimali Afrika və İspaniyaya qədər uzanaraq, 
ayrı-ayrı qolları ilə o zaman dünyanın məlum olan, demək olar ki, bütün ölkələrini birləşdirmişdir. 
Əlverişli coğrafi mövqedə yerləşməsi və zəngin maddi sərvətlərə malik olması sayəsində Azərbaycan qədim 
zamanlardan dünya ölkələri arasında iqtisadi və mədəni əlaqələrdə mühüm yer tutmuşdur. 
XX əsrin sonunda Azərbaycan Respublikasının prezidenti Heydər Əliyevin Böyük İpək yolunun yenidən 
dirçəldilməsi ideyasını irəli sürməsi bütün dünyada, xüsusilə də Böyük İpək yolu üstündə yerləşən ölkələrdə 
ciddi maraqla qarşılandı. Bu məqsədlə 1998-ci ilin sentyabrında Bakıda 33 dövlətin və Avropa Birliyinin iştirakı 
ilə beynəlxalq konfrans keçirildi; TRASEKA proqramı çərçivəsində nəzərdə tutulan Asiya–Qafqaz–Avropa 
ticarət dəhlizinin – Böyük İpək yolunun bərpasının və onun imkanlarından hamılıqla bəhrələnməyin vacibliyi 
qeyd olundu. – 216. 
 
148. «Böyük qardaş» – SSRİ vaxtında müttəfiq respublika xalqları ruslara «böyük qardaş» deyirdilər. – 
217. 
 
149. Əli Həsənov, Ə l i   Ş a m i l   o ğ l u (d.1948) – 1998-ci ildən Azərbaycan Respublikası Baş nazirinin 
müavini, Qaçqınların və Məcburi Köçkünlərin İşləri Üzrə Dövlət Komitəsinin sədridir. 1995–2000-ci illərdə 
Milli Məclisin üzvü olmuşdur. – 220,225,230,232,387. 
 
150. Xankəndi – Azərbaycan Respublikasında şəhər. Dağlıq Qarabağ Muxtar Vilayətinin mərkəzi. 1990-
cı ildən erməni separatçıları tərəfindən işğal edilmişdir. – 221. 
 
151. Laçın – Azərbaycan Respublikasında inzibati rayon. 1930-cu ildə təşkil edilmişdir. Sahəsi 1835 km2, 
əhalisi 51 min nəfərdir. 1992-ci ildə erməni işğalçıları tərəfindən işğal edilmişdir. – 221. 
 
152. Şuşa – Azərbaycan Respublikasında şəhər. Elmi ədəbiyyatda Şuşanın əsasının 1750-ci illərin 
əvvəllərində Qarabağ xanı Pənahəli xan Cavanşir tərəfindən qoyulması göstərilsə də, tədqiqatlar Şuşanın qədim 
yaşayış məntəqəsi olduğunu qeyd edirlər. Qarabağ xanlığının mərkəzi olan Şuşa bir müddət Pənahəli xanın adı 
ilə Pənahabad adlanmışdır.  
196 
 
Şuşa 1813-cü il Gülüstan müqaviləsinə əsasən Qarabağ xanlığı tərkibində Rusiyaya birləşdirildi. 1920-ci ilin 
martında erməni daşnaklarının Qarabağda törətdikləri qırğın nəticəsində Şuşanın bir hissəsi tamamilə yandırıldı 
və minlərlə günahsız insan qətlə  yetirildi. Lakin iyun ayının əvvəlində müsavatçılar və türk generalı Nuru Paşa 
Şuşanı erməni qəsbkarlarından xilas etdi. 1923-cü il  Azərbaycan MİK-nin dekretinə əsasən Dağlıq Qarabağ 
Muxtar Vilayəti təşkil olunduqda Şuşa muxtar vilayətin tərkibinə daxil edildi. 
1992-ci ildə erməni işğalçıları Şuşanı zəbt etdilər. Hazırda Şuşa yadellilərin tapdağı altındadır. – 221,314. 
 
153. Horadiz – Azərbaycan Respublikası Füzuli rayonunda qəsəbə. Əhalisi 2877 nəfərdir. 1993-cü ildə 
erməni işğalçıları tərəfindən işğal edilmiş Horadiz altı ay sonra Azərbaycan ordusu tərəfindən azad edilmişdir. – 
237. 
 
154. Kamerun,  K a m e r u n   R e s p u b l i k a s ı – Mərkəzi Afrikada dövlət. Sahəsi 475,4 min km2, 
əhalisi 13,6 milyon nəfərdir. İnzibati ərazisi 10 əyalətə bölünür. Dövlət başçısı prezident, qanunverici orqanı 
birpalatalı Milli Məclisdir. Paytaxtı Yaundadır. – 239. 
 
155. Leonid Daniloviç Kuçma (d.1938) – Ukraynanın siyasi və dövlət xadimi. 1994–2005-ci illərdə Ukrayna 
Respublikasının prezidenti olmuşdur. Azərbaycan Respublikasının «İstiqlal» ordeni ilə təltif olunmuşdur.  – 
240,241,243,244,245,247.  
 
156. GUÖAM – Avropada adi silahların azaldılması haqqında müqavilənin cinah sənədi müzakirə olunduqdan 
sonra həmin sənədi bəyənən ölkələrdən – Gürcüstan, Ukrayna, Azərbaycan və Moldovadan ibarət qeyri-rəsmi «dördlər 
qrupu» yaradıldı. Sonralar bu quruma Özbəkistan da qatıldı (10 oktyabr 1997). 2005-ci ildə isə Özbəkistan bu qurumu 
tərk etdi. – 242,247. 
157. Yuri Yarov, Y u r i   F y o d o r o v i ç (d.1942) – 1999-2008-ci illərdə Müstəqil Dövlətlər Birliyinin 
İcraiyyə Komitəsinin sədri olduşdur. – 245. 
 
158. «Elf Agiten» – Fransada ən böyük neft korporasiyası. 80 ölkədə fəaliyyət göstərən 833 şirkətdən 
ibarətdir. Karbohidrogenlərin kəşfiyyatı, hasilatı və satışı, kimya və neft-kimya sənayesi, farmokologiya və kos-
metologiya sahələri şirkətin əsas fəaliyyət istiqamətləridir. Elmi-tədqiqat fəaliyyətində 8 min elmi işçi çalışır. – 
252.  
 
159. «Total» – məşhur fransız neft şirkəti. 1954-cü ildə təşkil olunmuşdur. Bir çox ölkələrdə neftin 
kəşfiyyatı, emalı və satışı ilə məşğul olur. – 252.  
 
160. Yəmən, Y ə m ə n   R e s p u b l i k a s ı – Ərəbistan yarımadasının cənub hissəsində dövlət. Sahəsi 532 
min km2, əhalisi 16,6 milyon nəfərdir. İnzibati ərazisi 17 əyalətə (qubernatorluğa) bölünür. Dövlət başçısı 
Prezident Şurasıdır. Paytaxtı 1990-cı ildən Sənadır. Ədən iqtisadi şəhər statusuna malikdir. – 253. 
 
161. Abdulla Saleh (d.1932) – marşal, 1994-cü ildən Yəmən Respublikasının prezidenti. – 253. 
 
162. İordaniya, İ o r d a n i y a  H a ş i m i l ə r  K r a l l ı ğ ı – Qərbi Asiyada dövlət. Sahəsi 89,4 min 
km2, əhalisi 4,3 milyon nəfərdir. İnzibati ərazisi 8 əyalətə bölünür. Dövlət başçısı kral, qanunverici orqanı 
ikipalatalı parlamentdir. Paytaxtı Ammandır. – 259. 
 
163. II Abdulla, A b d u l l a   b i n   H ü s e y n (d.1962) – 1999-cu ildən İordaniyanın kralıdır. II Abdulla 
kvalifikasiyalı dalğıc,  paraşütüst və pilotdur. – 259. 
 
164. Dünya Bankı – BMT-nin hökumətlərarası ixtisaslaşdırılmış idarəsi. 1945-ci ildə ABŞ-da Bretton–Vuds 
çərçivəsi sistemində yaradılmışdır. İdarə heyəti Vaşinqtondadır. Məqsədi inkişaf etməkdə olan ölkələrin iqtisadi 
və sosial dirçəlişinə kömək etməkdir. Səhmdar cəmiyyəti formasındadır və iştirakçıları yalnız Beynəlxalq 
Valyuta Fondunun üzvləridir. Banka 130-dan artıq dövlət daxildir. 1992-ci ildən Azərbaycan Respublikası 
Dünya Bankının üzvüdür. – 267,271,351,361,395,398. 
165. Avropa Yenidənqurma və İnkişaf Bankı – Qərbi və Şərqi Avropa, MDB ölkələrini uzunmüddətli 
kreditlə təchiz edən regional dövlətlərarası bank. 1990-cı ildə yaradılmışdır. Londonda yerləşir. Bankın 57 üzvü 
var, həmçinin Avropa İnvestisiya Bankı və Avropa Birliyi ora daxildir. – 267, 269,271,337,351. 
 
166. Şəmkir rayonu (1930–91-ci illərdə Şamxor rayonu) – Azərbaycan Respublikasında inzibati rayon. 
1930-cu ildə təşkil edilmişdir. Kiçik Qafqazın şimal-şərq yamacında, Gəncə–Qazax düzənliyində və Acınohur 
öndağlığında yerləşir. Sahəsi 1656,8 km2, əhalisi 183,5 min nəfərdir. – 274,275,277,278-292,302,356. 
 
197 
 
167. Aslan Aslanov, A s l a n   Ə l i   o ğ l u  (d.1961) – biologiya elmləri namizədi, Beynəlxalq Ekologiya 
Akademiyasının həqiqi üzvü.  1993-2005-ci  illərdə Şəmkir Rayon İcra Hakimiyyətinin başçısı olmuşdur. 
Gürcüstan Respublikasının «Sədaqət» ordeni ilə təltif edilmişdir. – 274,278-292. 
 
168. Müslüm İmanov, M ü s l ü m   M ə ş ə d i   M ü s e y i b  o ğ l u (d.1931) – 1993–2005 –ci illərdə 
«Azərenerji» Dövlət şirkətinin prezidenti vəzifəsində işləmişdir. – 278-292. 
 
169. Əhməd Əhmədzadə, Ə h m ə d   C u m a   o ğ l u (d.1945) – mühəndis-hidrotexnik. 1993-cü ildən Azərbaycan 
Respublikası Nazirlər Kabineti yanında Meliorasiya və Su Təsərrüfatı Komitəsinin sədridir. – 278-292. 
 
170. Çernobıl hadisələri – 1986-cı ilin aprel ayında Çernobıl AES-nin 4-cü enerji blokunda avariya baş 
verdi. Bunun nəticəsində Ukrayna ərazisinin xeyli hissəsi, həmçinin Belorusiya və Rusiya Federasiyasının 
Bryansk və Kaluqa əyalətləri də radiaktiv çirklənməyə məruz qaldı. Bunun nəticəsində AES-nin 30 km-ndə 
yaşayan əhalisi bu zonadan köçürüldü. 1986-cı ilin noyabrında 4-cü blok ləğv edildi. – 288. 
 
171. Füzuli (1959-cu ilədək Qaryagin rayonu) – Azərbaycan Respublikasında inzibati rayon. 1930-cu ildə 
təşkil olunmuşdur. Sahəsi 1386 km2, əhalisi 80,2 min nəfərdir. 1993-cü  ildə erməni hərbi qüvvələri tərəfindən 
işğal edilmişdir. – 290.  
 
172. Qorbaçov,  M i x a i l   S e r g e y e v i ç (d.1931) – 1985–91-ci illərdə Sov.İKP MK-nın Baş katibi, 
1990–91-ci illərdə SSRİ-nin ilk və son prezidenti. Qorbaçov «yenidənqurma» adı ilə «aşkarlıq və demokratiya» 
siyasi xəttini, «humanist, demokratik sosializm» şüarını meydana atdı. Sovet totalitar rejimi ilə uyuşmayan 
«yenidənqurma» ölkəni dərin siyasi və iqtisadi böhrana saldı. Qorbaçovun milli münaqişələrə səbəb olan 
siyasəti xüsusən Azərbaycana qarşı qərəzli, düşmənçilik mövqeyi ilə səciyyələnirdi. Ermənilərin Azərbaycana 
olan torpaq iddialarını dəstəkləyən Qorbaçov 1990-cı ilin yanvarında Bakıda baş verən Qanlı Yanvar faciəsinin 
təşkilatçısı və günahkarıdır. – 290. 
 
173. Nizami Gəncəvi,   İ l y a s  Y u s i f  o ğ l u (1141–1209) – dahi Azərbaycan şairi və mütəfəkkiri. Dün-
ya ədəbiyyatı tarixinə məsnəvi formasında yazdığı beş epik poemadan ibarət «Xəmsə» müəllifi kimi daxil 
olmuşdur. Nizami Gəncəvinin ilkin Şərq Renessansının zirvəsi olan yaradıcılığında dövrünün ən humanist, 
ümumbəşəri ictimai-siyasi, sosial və mənəvi-əxlaqi idealları parlaq bədii əksini tapmışdır. Nizami Gəncəvi 
Yaxın Şərq ədəbiyyatında mənzum roman janrının əsasını qoymuş, yeni ədəbi məktəb yaratmışdır. Nizami 
Gəncəvi həm də dövrünün görkəmli mütəfəkkiri olmuşdur. Onun bütün əsərlərində şəxsiyyət azadlığı, insanın 
mənəvi azadlığı tərənnüm olunur. – 302,303,304,306,307,308,309,323, 324,327,335,336,356. 
 
174. Kosıgin Aleksey Nikolayeviç (1904–1980) – Rusiyanın dövlət və siyasi xadimi. Müxtəlif illərdə nazir, 
Sov.İKP MK Siyasi Bürosunun üzvü,  1964–80-ci illərdə SSRİ Nazirlər Sovetinin sədri olmuşdur. – 305, 328. 
 
175. Suslov Mixail Andreyeviç (1902–1982) – SSRİ-nin siyasi xadimi. 1947-ci ildən MK katibi, MK üzvü, 
Siyasi Büronun üzvü olmuşdur. Suslov sovet cəmiyyətinin inkişafının mühüm ictimai-siyasi və ideya-nəzəri 
məsələlərinin işlənib hazırlanmasında mühüm rol oynamışdır. – 307.  
 
176. Brejnev Leonid İliç (1906–1982) – SSRİ-nin partiya və dövlət xadimi. 1964–82-ci illərdə Sov.İKP 
MK-nın Baş katibi, 1977-ci ildən həmçinin SSRİ Ali Soveti Rəyasət Heyətinin sədri olmuşdur. – 307. 
 
177. Validə Tutayuq, V a l i d ə   X a s p o l a d   q ı z ı (1914–1980) – botanik. Biologiya elmləri doktoru, 
professor. Azərbaycan MEA-nın akademiki. Elmi tədqiqatı, əsasən, çiçəkli bitkilərin morfologiya və 
anatomiyasına, Azərbaycan dentroflorasının, çiçəyin teratologiyasının öyrənilməsinə həsr edilmişdir. – 311,312. 
 
178. Həsən Əliyev, H ə s ə n  Ə l i r z a  o ğ l u (1907–1993) – torpaqşünas, ümumi əkinçilik və təbiəti 
mühafizə sahəsində alim, ictimai-siyasi xadim. Elmlər doktoru, professor. Azərbaycan Milli EA-nın akademiki, 
Azərbaycan Dövlət mükafatı laureatı. Ayrı-ayrı illərdə Azərbaycan Milli EA Botanika İnstitutunun direktoru, 
Azərbaycan Kənd Təsərrüfatı nazirinin birinci müavini və Azərbaycan KP MK katibi, Azərbaycan Milli EA-nın 
akademik katibi, Azərbaycan Milli EA Coğrafiya İnstitutunun direktoru vəzifələrində çalışmışdır. Azərbaycan 
SSR Ali Sovetinin deputatı olmuşdur. – 311. 
 
179. Murad Tutayuq, M u r a d   X a s p o l a d   o ğ l u (1904–1970) – maarif xadimi. Naxçıvan MR və 
Azərbaycan Respublikası əməkdar müəllimi. Qabaqcıl maarif xadimi. – 312. 
 
198 
 
180. Rəsul Rza, R ə s u l   İ b r a h i m   o ğ l u   R z a y e v (1910–1981) – görkəmli Azərbaycan şairi, 
ictimai xadim. Azərbaycanın xalq şairi. O, Azərbaycan poeziyasını yeni forma və üslub keyfiyyətləri, orijinal 
obrazlarla zənginləşdirmişdir. SSRİ Dövlət mükafatı laureatı, Sosialist Əməyi Qəhrəmanı. – 323. 
 
181. Qara Qarayev, Q a r a   Ə b u l f ə z   o ğ l u (1918–1982) – dahi Azərbaycan bəstəkarı. Musiqisi 
ümumdünya şöhrəti qazanmış, baletləri respublikamızın və bir sıra dünya teatrlarının səhnəsində tamaşaya 
qoyulmuşdur. Qarayevin müsiqi dili sahəsinə gətirdiyi yeniliklər Azərbaycan və dünya musiqisinin inkişafında 
mühüm rol oynamışdır. SSRİ xalq artisti, Sosialist Əməyi Qəhrəmanı, SSRİ Dövlət və Lenin mükafatları 
laureatı idi. – 323. 
 
182. Fikrət Əmirov, F i k r ə t  C ə m i l  o ğ l u (1922–1984) – görkəmli Azərbaycan bəstəkarı. Simfonik 
muğam janrının yaradıcısı. Fikrət Əmirov instrumental konsert janrında yazan ilk Azərbaycan bəstəkar-
larındandır. Əsərləri, xüsusilə simfonik muğamları Niyazi, Rojdestvenski (Rusiya), L.Stokovski (ABŞ), Ş.Münş 
(Fransa), Ç.Abendrot (Almaniya) kimi məşhur dirijorların repertuarında səslənmişdir. SSRİ Xalq artisti, 
Sosialist Əməyi Qəhrəmanı, SSRİ və Azərbaycan Dövlət mükafatları laureatı idi. – 323. 
183. Süleyman Rüstəm,   S ü l e y m a n    Ə l i a b b a s    o ğ l u   R ü s t ə m- z a d ə  (1906–1989) – görkəmli 
Azərbaycan şairi, dramaturq, ictimai xadim. Sosialist Əməyi Qəhrəmanı, Azəbaycanın  xalq şairi, SSRİ və Azərbaycan 
Dövlət mükafatları laureatı. Müharibə dövrü (1941–1945) yaradıcılığında Cənubi Azərbaycanda xalqın  milli azadlıq 
uğrunda mübarizəsinə həsr olunmuş  şeirləri xüsusi yer tutur. –  323.  
 
184. «Kitabi-Dədə Qorqud» – türk xalqları və Azərbaycan xalq ədəbiyyatının ən qədim yazılı abidəsi. 
«Kitabi-Dədə Qorqud» dastanının yaranmasından 1300 il keçir. Elm aləminə XIX  əsrdən məlum olan bu qəh-
rəmanlıq dastanının  hələlik XV–XVI əsrlərdə köçürülmüş iki əlyazma nüsxəsi (Drezden və Vatikan) saxlanılır. 
– 335. 
 
185. 1993-cü il iyun hadisələri – Azərbaycanı vətəndaş müharibəsi həddinə gətirmiş Gəncə hadisələri, 
Bakıda Ali Sovetin binası qarşısında keçirilən çoxsaylı mitinqlə, xalqın tələbilə Heydər Əliyevin Naxçıvandan 
Bakıya gəlməsi, Ali Sovetin sədri seçilməsi, o zamankı respublika prezidenti Ə.Əliyevin (Elçibəyin) Kələki 
kəndinə getməsi, Ali Sovetin sədri Heydər Əliyevin respublika prezidentinin vəzifəsini icra etməyə başlaması 
nəzərdə tutulur. –  340,342,343,345,347,371. 
 
186. 1994-cü il oktyabr hadisələri –oktyabrın 3-də Gəncə və Qazaxda, həmçinin Bakıda Azərbaycanın 
dövlətçiliyinə, müstəqilliyinə düşmən olan qüvvələr tərəfindən dövlət çevrilişi cəhdi nəzərdə tutulur. Həmin gün 
Bakıda fövqəladə vəziyyət elan edilmiş və Azərbaycan prezidenti Heydər Əliyev televiziya və radio ilə xalqa 
müraciət etmişdi. Gecə olmasına baxmayaraq Bakı və ona yaxın yerlərdən yüz minlərlə insan Prezident Sarayı 
qarşısına toplaşaraq milli və vətəndaşlıq həmrəyliyi nümayiş etdirərək  Heydər Əliyevin siyasətini  
dəstəkləmişlər. –  340,344,345,347, 371. 
 
187. 1995-ci il mart hadisələri – martın 12–13-də Qazax və Agstafa, martın 16–17-də isə Bakının 8-ci 
kilometr qəsəbəsində Xüsusi Təyinatlı Polis Dəstəsinin bir qrup üzvünün silahlı çıxışı nəzərdə tutulur. Respubli-
ka rəhbərliyinin qəti tədbirləri nəticəsində çevriliş cəhdinin qarşısı alındı və silahlı dəstə tərksilah olundu. – 
340,344,345,371.  
 
188. Surət Hüseynov,   S u r ə t    D a v u d   o ğ l u (d.1959) – 1993–94-cü illərdə Azərbaycan Respublikası-
nın Baş naziri olmuşdur. 1994-cü ilin oktyabrında Azərbaycanın müstəqilliyinə, suverenliyinə qarşı yönəlmiş 
çevriliş cəhdinə rəhbərlik etmişdir. – 342,343,344. 
 
189. Elmira Axundova, A x u n d o v a   E l m i r a  H ü s e y n   q ı z ı (d.1953) – publisist, «Literaturnaya 
qazeta»nın və «Azadlıq» (ABŞ) Radiostansiyasının Azərbaycan üzrə xüsusi müxbiri. 1995-ci ildən Azərbaycan 
Prezidenti yanında əfvetmə komissiyasının üzvüdür. 2004-cü ildən Milli Məclisdə millət vəkilidir. Həsən bəy 
Zərdabi mükafatı laureatı. Azərbaycan Respublikasının «Şöhrət» ordeni ilə təltif olunmuşdur. – 343. 
  
190. Xorvatiya Respublikası – Cənubi Avropada  dövlət. Sahəsi 56,6 min km2, əhalisi 4,8 milyon nəfərdir. 
İnzibati ərazisi 20 vilayətə bölünür. Dövlət başçısı prezident, qanunverici orqanı ikipalatalı parlamentdir. 
Paytaxtı Zaqrebdir. – 367. 
 
191. Mesiç Stepan (d.1934) – hüquqşünas. 2000–2008-ci illərdə Xorvatiya Respublikasının prezidenti. – 
367.  
 
199 
 
192. Əhməd bəy Ağayev (Ağaoğlu) – Əhməd bəy Mirzə Həsən oğlu (1869–1939) – Azərbaycanda 
türkçülük hərəkatı  ideoloqlarından biri. Görkəmli ictimai-siyasi xadim, publisist, hüquqşünas, şərqşünas-islam-
şünas alim. O, «Nicat», «Nəşri-maarif», «Səfa» xeyriyyə cəmiyyətlərinin təşkilində və fəaliyyətində yaxından 
iştirak etmişdir. XX əsrin 20-ci illərində Türkiyənin dövlət mətbuat bürosunun  müdiri təyin edilən Əhməd bəy 
2 dəfə Türkiyə Böyük Millət Məclisinə deputat seçilmiş, Ankara Universitetinin professoru olmuşdur. Sovet 
dönəmində ona qatı «panislamist», «pantürkist» damğası vurularaq Adı və əsərləri qadağan edilmişdi. Həyatının 
və əsərlərinin geniş surətdə öyrənilməsinə son illərdə başlanılmışdır. İstanbul şəhərində vəfat etmişdir. – 369. 
 
193. Əlibəy Hüseynzadə, Ə l i b ə y   H ü s e y n   o ğ l u (1864–1940) – Azərbaycan yazıçısı, jurnalist, 
filosof, tərcüməçi, ictimai xadim. Rusiyada 1905–07-ci illər inqilabının təsiri ilə çarizmi, feodal-patriarxal ge-
riliyi, Şərq istibdadını, ətaləti və dini mövhumatı tənqid edən Ə.Hüseynzadə Azərbaycanda burjua ideologiyasının 
başçılarından biri, «Füyuzatçılar» ədəbi-fəlsəfi cərəyanının əsas nəzəriyyəçisi olmuşdur. Fəaliyyətində 
«türkləşmək, islamlaşmaq, müasirləşmək» şüarına əsaslanırdı. – 369. 
194. Firidun bəy Köçərli, F i r i d u n   b ə y   Ə h m ə d   b ə y   o ğ l u  (1863–1920) – Azərbaycan 
ədəbiyyatşünası, pedaqoq və publisist. Qori seminariyasını bitirmiş, sonra isə orada dərs demiş, ədəbi fəaliyyətə də 
həmin vaxtdan əbədi-tənqidi və publisistik məqalələrlə başlamışdır. Firidun bəy Köçərlinin «Azərbaycan 
ədəbiyyat tarixi materialları» əsəri Azərbaycan əbəbiyyatı tarixinin inkişafını izləmək, ədəbi proses və tarixi 
ictimai həyatı qarşılıqlı əlaqədə təhlil etmək və fakt zənginliyi baxımından qiymətli mənbədir. F.Köçərli 
Azərbaycan ədəbi dilinin saflığı uğrunda fəal mübarizə aparmışdır. – 369. 
 
195. Nəriman Nərimanov, N ə r i m a n    N ə c ə f   o ğ l u (1870–1925) – görkəmli dövlət xadimi, yazıçı və 
publisist, həkim. 1917-ci ildən Bakı Xalq Komissarları Sovetinin tərkibinə daxil olur.  
1920-ci il aprelin 27-də Azərbaycanda sovet hakimiyyətinin qələbəsi ərəfəsində Nərimanov qiyabi olaraq 
Azərbaycan İnqilab Komitəsinin, sonra isə Azərbaycan SSR XKS-nin sədri seçildi. O, Azərbaycan xalqının 
maraqlarını müdafiə etdiyinə görə 1922-ci ildə Moskvaya çağırılır və SSRİ-nin 1-ci Sovetlər qurultayında (1922) 
SSRİ MİK-nin sədri seçilir. – 369. 
 
196. Məmməd  Səid Ordubadi,  M ə m m ə d   S ə i d   H a c a ğ a  o ğ -l u   O r d u b a d i  (1872–1950) – 
Azərbaycan yazıçısı, şair, dramaturq, publisist, ictimai xadim. M.S.Ordubadi Azərbaycan ədəbiyyatında daha 
çox 30–40-cı illərdə yazdığı tarixi romanları ilə məşhurdur. O, Azərbaycan ədəbiyyatında tarixi roman janrının 
əsasını qoymuşdur. – 369. 
 
197. Tiflis – Gürcüstan Demokratik Respublikasının (1918–21) paytaxtı. Şəhərin meydana gəldiyi ərazi 
eramızdan əvvəl 4–3-cü minilliklərdə mühüm yaşayış məskənlərindən biri olmuşdur. Azərbaycan Xalq Cüm-
huriyyətinin yaradılması haqqında İstiqlal bəyannaməsi Tiflisdə elan edilmiş, 10-cu hökumət kabinəsinin təşkili 
və ilk dövlətçilik tədbirləri burada həyata keçirilmişdi. – 369. 
 
198. Məmməd Əmin Rəsulzadə (1884–1955) – Azərbaycan Xalq Cümhuriyyətinin qurucularından biri. 
Görkəmli ictimai-siyasi xadim, publisist, «Müsavat» partiyasının yaradıcılarından biri. 1922-ci ildən  mühaci-
rətdə yaşamış, 1955-ci ildə Ankarada vəfat etmişdir. – 369. 
 
199. Əlimərdan bəy Topçubaşov (1865–1934) – Azərbaycan Xalq Cümhuriyyətinin qurucularından biri. 
Görkəmli hüquqşünas, ictimai-siyasi və dövlət xadimi, diplomat. 1917–1920-ci illərdə Bakı Müsəlman Şurası 
Müvəqqəti İcraiyyə Komitəsinin sədri, Azərbaycan parlamentinin sədri. Paris (Versal) sülh konfransında 
Azərbaycan nümayəndə heyətinin başçısı olmuşdur. 1934-cü ildə Parisdə vəfat etmişdir. – 369. 
 
200. Fətəli Xan Xoyski (1875–1920) – Azərbaycanın görkəmli siyasi və dövlət xadimi. 1918–20-ci illərdə 
Azərbaycan Xalq Cümhuriyyəti Nazirlər Şurasının sədri, daxili işlər, ədliyyə və xarici işlər naziri olmuşdur. 
1920-ci ildə Tiflis şəhərində erməni terrorçuları tərəfindən xaincəsinə qətlə yetirilmişdir. – 369. 
 
201. Nəsib  bəy Yusifbəyli,  U s u b b ə y o v   N ə s i b b ə y  Y u s i f   o ğ l u (1881–1920) – Azərbaycanın 
görkəmli dövlət və siyasi xadimi, Azərbaycan Xalq Cümhuriyyətinin banilərindən biri. Azərbaycan Xalq 
Cümhuriyyətinin 4-cü və 5-ci hökumət kabinələrinə başçılıq etmişdir.  
Bakının On birinci  ordu tərəfindən işğalından sonra təqibdən yaxa qurtarmaq məqsədilə şəhəri  tərk edən 
N.B. Usubbəyli yolda faciəli surətdə qətlə yetirilir. – 369. 
 
202. Bakı–Supsa neft kəməri – 1994-cü ilin sentyabrında Azərbaycan hökumətinin xarici neft şirkətləri ilə 
imzaladığı «Əsrin müqaviləsi»nin həyata keçirilməsinin mühüm bir vəsiləsi Bakı–Supsa  neft kəməridir. 
200 
 
Kəmərin uzunluğu 830 km, gündəlik maksimum ötürmə gücü 115 min barreldir. Supsada hər birinin tutumu 250 
min barrel olan dörd terminal tikilmişdir. 
 1999-cu ilin aprelin 17-də Supsada ilkin Xəzər neftinin Qərb istiqamətində nəqli üçün Bakı–Supsa ixrac 
boru kəmərinin və Supsa yerüstü terminalının təntənəli rəsmi açılış  mərasimi olmuşdur. – 376,404. 
 
 
203. Bakı–Novorossiysk neft kəməri – 1994-cü ilin sentyabrında Azərbaycan Respublikası hökumətinin 
xarici neft şirkətləri ilə imzaladığı «Əsrin müqaviləsi»nin həyata keçirilməsinin mühüm bir hissəsi Bakı–Novo-
rossiysk neft kəməridir. Bu kəmər 1997-ci ilin noyabrında istifadəyə verilmişdir. – 376. 
 
204. Türkiyə Böyük Millət Məclisi (TBMM) – Türkiyənin ali qanunverici orqanı. Parlament 1920-ci il 
aprelin 23-də yaradılmışdır. BMM-nin ilk sədri M.K.Atatürk olmuşdur. BMM iki palatadan ibarətdir: Senat (yu-
xarı  palata) və Milli  palata. BMM məclis üzvlərindən respublika prezidentini seçir. – 376,401,402,404. 
 
205. Amerika Konqresi, A m e r i k a  B i r l ə ş m i ş  Ş t a t l a r ı  K o n- q r e s i – ali qanunverici 
hakimiyyət orqanı. İki palatadan – Senatdan və Nümayəndələr palatasından ibarətdir. 
Senatın 100 nəfər üzvü var. Ölkənin hər ştatından Senata iki senator seçilir. Nümayəndələr palatasının 435 
üzvü var. Bu palatanın üzvləri hər seçki dairəsində yaşayan əhalinin sayına görə seçilir. Qanun layihələri hər iki 
palatada müzakirə olunur. Konqres tərəfindən qəbul olunan qanunları ABŞ prezidenti təsdiq edir. – 384. 
 
206. Artur Rasizadə, A r t u r   T a h i r   o ğ l u (d.1935) – Azərbaycanın dövlət xadimi. SSRİ Dövlət 
mükafatı laureatı. 1986–92-ci illərdə Azərbaycan Respublikası Baş nazirinin birinci müavini vəzifəsində işləyib. 
1996-cı ildən Azərbaycan Respublikasının Baş naziridir. Azərbaycan Respublikasının «İstiqlal» ordeni ilə təltif 
olunmuşdur. – 391-398. 
 
207. Rəfael  Allahverdiyev,  R ə f a e l  X a n ə l i   o ğ l u   (1945-2009) – 1993–2001-ci  illərdə Bakı Şəhər 
İcra Hakimiyyətinin başçısı. 1995–2000-ci illərdə Milli Məclisin deputatı olmuşdur. – 391-398. 
 
208. İsmayıl Cəm – (1940–2007) – Türkiyənin siyasi və ictimai xadimi, 1997–2003-cü illərdə Türkiyə 
Respublikasının Xarici İşlər naziri vəzifəsində işləmişdir. Türkiyə–Yunanıstan münasibətlərinin yaxşılaşmasın-
da mühüm rolu olmuşdur. – 399-409. 
 
209. Turqut Özal, Ö z a l  T u r q u t  (1927–1993) –Türkiyənin görkəmli dövlət və siyasi xadimi. 1980–82-ci 
illərdə Dövlət naziri, 1983–89-cu illərdə Türkiyənin Baş naziri, 1989–93-cü illərdə Türkiyənin prezidenti ol-
muşdur. – 401.  
 
210. Ecevit Bülənd (1925–2006) – Türkiyənin siyasi və dövlət xadimi. 1974,1978–79 və 1997–2003-cü 
illərdə Türkiyə Respublikasının Baş naziri olmuşdur. 1972–80-ci illərdə Respublika Xalq Partiyasının, 1978–
88-ci illərdə Türkiyə Demokrat Sol Partiyasının Baş katibi idi. – 402. 
 
211. Bakı Dövlət Universiteti (BDU) – Azərbaycanda elmi-pedaqoji kadrlar hazırlayan ən böyük ali təhsil 
ocağı, elmi-tədqiqat müəssisəsi. 1919-cu ildə yaradılmışdır. İlk vaxtlar tibb və tarix-filologiya fakültələri fəaliyyət 
göstərmişdir. Hazırda BDU-nun 17 fakültəsi, onlarla kafedrası, elmi-tədqiqat laboratoriyası və s. var. Universitetdə 
43 ixtisas üzrə 13 minə yaxın tələbə təhsil alır. – 402,403. 
 
212. Transxəzər qaz kəməri – Xəzər dənizi vasitəsilə Azərbaycandan Gürcüstana və Türkiyəyə Orta 
Asiya  qazının nəqli barədə saziş. Bu layihəyə görə qaz Türkiyədən Avropa bazarlarına çatdırılacaqdır. – 407. 
 
213. Saparmurad Niyazov, Saparmurad Ata oğlu (1940–2007) – Türkmənistanın siyasi və dövlət xadimi. 
1985-ci ilin dekabrından 1990-cı ilə qədər Türkmənistan KP MK-nın birinci katibi, 1990-cı ildən Türkmənistan 
Respublikasının prezidenti olmuşdur. – 407. 
 
214. Helsinki aktı – 1975-ci il avqustun 1-də Finlandiyanın paytaxtı Helsinkidə Avropanın 33 dövlətinin, 
ABŞ və Kanadanın dövlət və hökumət başçılarının  müşavirəsi oldu. Onlar Avropada təhlükəsizlik və əməkdaşlıq 
haqqında  Zirvə aktını imzaladılar. Azərbaycan Respublikası bu aktı 1992-ci ildə imzalamışdır. – 414,425,427. 
 
215. ATƏT-in Budapeşt Zirvə sammiti – 1994-cü il dekabrın 3–7-də Macarıstanın paytaxtı Budapeştdə 
keçirilmişdir. Görüşdə ATƏT-in üzvü olan ölkələrin dövlət və hökumət başçıları, o cümlədən Azərbaycan Respub-
likasının prezidenti Heydər Əliyevin rəhbərliyi ilə Azərbaycan nümayəndə heyəti iştirak etmişdir. Heydər Əliyev 
201 
 
Budapeşt sammitində regionlarda və bütünlükdə qitədə sülh konsepsiyasının həyata keçirilməsi üçün çox 
əhəmiyyətli fəaliyyət göstərdi. Budapeşt zirvə görüşündə ilk dəfə olaraq Dağlıq Qarabağ problemi xüsusi məsələ 
kimi müzakirə olundu və «Dağlıq Qarabağ münaqişəsi ilə əlaqədar ATƏT-in fəaliyyətinin intensivləşdirilməsi» 
haqqında qətnamə qəbul olundu. – 426. 
 
216. Azər Zeynalov, Z e y n a l o v  A z ə r  Z e y n a l a b d i n   o ğ l u (d.1964) – müğənni. Azərbaycan 
Respublikasının xalq artisti. – 432. 
 
217. Roma  – İtaliyanın paytaxtı. Ölkənin siyasi, mədəni və iqtisadi mərkəzi. Dünyanın ən qədim 
şəhərlərindəndir. Onu «əbədi şəhər» də adlandırırlar. Ərazisində Vatikan dövləti yerləşir. Romanın adı şəhərin 
əfsanəvi banilərindən biri  Romulun adından götürülmüşdür. E.ə. VI əsrin sonundan Roma quldarlıq 
respublikasının, e.ə. I əsrdən Roma imperiyasının, 1871-ci ildən Birləşmiş İtaliya krallığının, 1946-cı ildən isə 
İtaliya Respublikasının paytaxtıdır. – 432. 
 
218. Neapol şəhəri –  İtaliyanın cənubunda şəhər. Ölkənin mühüm iqtisadi və mədəniyyət mərkəzi, hərbi-
dəniz bazasıdır. Neapol Bakı ilə qardaşlaşma şəhərdir. (1972). Neapol şəhərinin əsası Neapolis adı ilə e.ə. VII 
əsrdə yunanlar tərəfindən qoyulmuşdur. – 432,433.  
 
219. Kaprı – Tirzen dənizində, Neapol körfəzinin cənubunda ada. – 432. 
 
220. «Acip» – dünyanın ən iri neft şirkətlərindən biri. İtaliyanın «Acip» şirkəti 1926-cı ildə yaradılmışdır. 
«Acip» 1995-ci ildən Azərbaycanın neft layihələrində fəal iştirak edir. Neftin kəşfiyyatı, çıxarılması və emalı ilə 
məşğul olur. – 432,434. 
 
 
 
 
202 
 
Şəxsi  adlar  göstəricisi 
 
Abbasov Abbas    – 160-169,247 
Abbasov Namiq   –177,179,181,182 
Abdulla II    – 259 
Ağayev Əhməd bəy   – 369 
Ağgül     – 66 
Axundova Elmira   – 343 
Aleksenko Boris   – 240-248 
Allahverdiyev Rəfael   – 391-398 
Andropov Yuri    – 169 
Arxipova İrina   – 164,167 
Aslanov Aslan    – 274,278-292 
Aslanov Həzi    – 99-111 
Atatürk Mustafa Kamal  – 56 
Bağırov Kamran   – 186 
Bağırov Mircəfər   – 185,305,306,327 
Balayev Rasim   – 95,96 
Barak Ehud    – 148 
Beatriks (Niderlandiya kraliçası) – 31,159 
Benturoni Quido   – 27-30 
Beyd Abdulla    – 135 
Biya Pol    – 239 
Bosovski    – 267 
Brayer Cak    – 137 
Brejnev Leonid    – 307 
Cabbarlı Cəfər    – 91-97 
Camalova Dilruba   – 88 
Cəm İsmayıl    – 399-409 
Dadaşov Murad   – 65 
Daşdəmirov Rasim   – 309,348-355 
Dayn Helle    – 423-430 
Dəmirəl Süleyman   – 142,155-157,400,401,406 
Draçevski Leonid   – 160-169 
Düfur Briqit    – 410-420 
Eskudero Stenli   – 136-145,254-258 
Ecevit Bülənd    – 402 
Əhmədov Əli    – 90 
Əhmədzadə Əhməd   – 278-292 
Ələkbərov Ələsgər   – 94,96,124 
Ələsgərov Murtuz   – 15-16 
Ələsgərov Süleyman   – 66 
Əliyev Fərhad    – 364,365 
Əliyev Həsən    – 311 
Əliyev İlham    – 91-97,179,180,199,310,405 
Əliyev İrşad    – 292 
Əliyeva Sevil    – 179,180 
Əliyeva Zərifə    – 5-14,92 
Əmirov Fikrət    – 323 
Əzimov Rafiq    – 95 
Fatma Qədri    – 94,96 
Gəncəvi Nizami – 302,303,304,306,307,308,309, 323,324,327,335,336,356 
Çi Kübye – 250 
Ginyut Jan Pyer   – 249-252 
Gözəlova Gülüş   – 310 
Cülarə     – 94 
Hacıbəyov Üzeyir   – 214,369 
Harald V    – 174 
Heyerdal Tur    – 204 
203 
 
Həmidov Rəsul    – 278-292 
Həsənov Abbasəli   – 51,52 
Həsənov Əli    –  220,225,230,232,387 
Hitler Adolf    – 101,103,117,120,357 
Holbruk Uilyam   – 220 
Hümbətov Zaur   – 311,312 
Hüseynov Surət   – 342,343,344 
Hüseynzadə Əlibəy   – 369 
Xangel     – 15 
Xatəmi     – 46,50,52,55,57,198,200 
Xoyski Fətəli xan   – 369 
İbrahimbəyov Rüstəm  – 165,167 
İbrahimov Kamal   – 325,327,329  
İmanov Müslüm   – 278-292 
İmanov Cabir    – 66 
İmanov Tahir    – 66 
İmanova Gülbacı   – 389 
İnqram Corc    – 138 
İoann Pavel II (Roma Papası)  – 208 
İsmayılov Hacı   – 96 
Jele Mişel    – 250 
Kavano Keri    – 112-120 
Kalitski Yan    – 136-145 
Klinton Bill    – 113,115,116,118,407,410 
Kloze Hans-Ulrix   – 15-25 
Kok Vim    – 32 
Kosıgin Aleksey   – 305,328 
Köçərli Firudin bəy   – 369 
Köçəryan Robert   – 22,118,408 
Kuçma Leonid   – 240,241,243,244,245,247 
Kunayev Dinməhəmməd  – 187 
Kvasnevski Aleksandr  – 59 
Kyem Teodor    – 138 
Qarayev Qara    – 323 
Qor Albert    – 137,141 
Qorbaçov Mixail   – 290 
Qorki Maksim    – 166 
Qrehem Bill    – 121-134 
Qrəndmeyson Cozef   – 138 
Lambax    – 19 
Laneranki Jan-Pol   – 249-252 
Lalond Fransin    – 132,133 
Lenin Vladimir    – 47,48 
Makkinni Uilyam   – 138 
Maltsev Gennadi   – 211-218 
Mehdixanlı Nurəddin   – 96 
Mesiç Stepan    – 367 
Məleykə    – 96 
Məmmədxanov Anar   – 66,67 
Məmmədquluzadə Cəlil  – 214,369 
Məshədov Aslan   – 110 
Mikayıl Mirzə    – 91-92 
Milman    – 149,150 
Miloşeviç Slobadan   – 20 
Mirqasımov Mirələsgər  – 95 
Mori Yoşiro    – 158 
Nazarbayev Nursultan   – 164 
Netanyahu    – 148 
Nərimanov Nəriman   – 369 
204 
 
Niyazov Saparmurad   – 407 
Oberndorfer Cerri   – 137 
Odinq – Smi  Con   – 62-64 
Olbrayt Madlen   – 113,115 
Ordubadi Məmməd Səid  – 369 
Özal Turqut    – 401 
Panaro Culiya    – 138 
Patri Bernard    – 134 
Pirson     – 131 
Pokrovski Vladimir   – 168,169 
Polad Bülbüloğlu   – 164,165,389-390 
Prostyakov    – 168,169 
Putin Vladimir    – 24,130,131 
Rasizadə Artur    – 391-398 
Rəhimzadə Arif   – 124 
Rəsul Rza    – 323 
Rəsulzadə Məmməd Əmin  – 369 
Rıjkov Nikolay    – 169 
Robertson Corc   – 29 
Rodli Naysel    – 170-173 
Rostropoviç Mstislav   – 168 
Rouds Aron    – 410-420 
Sabir     – 214 
Sadıqov Fikrət   – 40 
Salahov Tahir    – 165 
Saleh Əli Abdulla   – 253 
Seyidbəyli Həsən   – 95 
Seyidzadə Dilarə   – 310 
Sezər Əhməd Necdət   – 68,207,402 
Sərmadi Murtuza   – 198-203 
Solana Havyer    – 28 
Stalin     – 47,185,305,306,307,327 
Stoltenberg Yens   – 175  
Suslov     – 307 
Süleyman Rüstəm   – 323 
Şafei Qulamrza   – 35-58 
Şelton Elizabet   – 138 
Şevardnadze Eduard   – 142,260,288 
Şeyx Əhməd bin Nasir əl-Təni   – 193-197 
Şərifov Abid    – 142,351,391-398 
Şərifzadə Abbas Mirzə   – 96  
Şirak Jak    – 116,250,291,410 
Şmidt Helmut    – 16 
Tahirova Ofelya   – 310 
Teylor Uilyam    – 136-145 
Topçubaşov Əlimərdan bəy  – 369 
Treyl Katlin    – 137,140 
Turabov Həsən    – 96 
Tutayuq Murad   – 312 
Tutayuq Validə   – 311,312 
Usubov Ramil    – 106,107,109,110 
Vahabzadə Bəxtiyar   – 91-97 
Vimmer    – 15 
Yakovlev Vladimir   – 154 
Yamov     – 304,306 
Yaprak Tevfik    – 220,229,230,234,237 
Yarov Yuri    – 245 
Yelisiyski Faiq    – 348-355 
Yeltsin Boris    – 24 
205 
 
Yexanurov Yuri   – 240-248 
Yusifbəyli Nəsib bəy   – 369 
Yusifzadə Ziya   – 185,186 
Zaher Şərif    – 220 
Zeynalov Azər    – 432 
Zeynalova Nəsibə   – 91-97 
Zərdabi Həsən bəy   – 107,108,214 
Zibek Kristian    – 15-25 
 
 
 
 
  
206 
 
 
Coğrafi  adlar  göstəricisi 
 
Ağdam     – 119,387 
Almaniya Demokratik Respublikası – 15-25 
Almaniya Federativ Respublikası – 15-25,155,271 
Amerika (qitə)    – 121,295 
Amerika Birləşmiş Ştatları – 19,20,24,100,112-120,132,136-145,149,155,215,217,254-259,262, 
292,318,384,407,410,419,420,426 
Anqola     – 25 
Aralıq dənizi    – 376 
Arxangelsk    – 88 
Asiya     – 56,101,123,128 
Avropa – 20,23,56,99,114,123,128,295,308, 321,348,423,424,425,433 
Avstriya    – 81 
Bakı  – 5,7,8,9,10,11,34,39,43,47,61,68, 94,95,99,103,117,120,121,126,128, 
136,138,154,158,162,165,166,184, 
207,208,227,231,240,251,259,260, 
266,267,283,292,294,299,301,308, 
332,336,342,343,348,351,352,364, 367,370,417,421,422,428 
Balkan (yarımada)   – 16,20 
Belçika    – 117 
Belorusiya    – 49,85,101,288 
Binəqədi    – 5-14 
Bolqarıstan    – 88 
Böyük Britaniya   – 114,117 
Bryansk    – 186 
Buxarest    – 429 
Buzovna    – 84 
Cenevrə    – 22,113,115,385,407 
Ceyhan     – 129,376 
Ceyranbatan    – 415,417 
Ceyrangöl    – 282 
Cəlilabad    – 290 
Cənub-Şərqi Asiya   – 63 
Cənubi Qafqaz – 22,123,126,127,129,155,217,386, 405 
Çeçenistan    – 17,18,10,22,25,217 
Çexiya     – 242 
Dağlıq Qarabağ – 20,21,22,118,124,125,126,149, 155,196,199,220,221,222,313,314, 
320,331,360,372-411,412 
Daşkənd    – 353 
Daşkəsən    – 80,305,324,328 
Davos     – 115,402 
Doha     – 193,195 
Duvannı    – 288 
Efiopiya    – 25 
Ensxede    – 159 
Əfqanıstan    – 53 
Əli Bayramlı    – 84,227,294,299 
Finlandiya    – 19 
Fransa – 19,38,41,115,116,132,155,249-252,291,318,384,407,410,419,420, 
426 
Füzuli     – 290 
Gəncə     – 84,87,227,293-366 
Goranboy    – 310 
Gürcüstan – 7,22,23,127,128,129,162,260, 288,376,403,404,405,429 
Hollandiya    – 165 
Horadiz    – 237 
Xankəndi    – 221 
207 
 
Xəzər dənizi – 13,43,54,55,56,101,103,117,120, 126,132,270,339,375,385,407 
Xorvatiya Respublikası  – 367 
İngiltərə    – 100,155,255 
İordaniya  Haşimilər Məmləkəti – 259 
İran İslam Respublikası  – 17,23,35-58,196,198-203,282 
İsrail      – 146-150 
İstanbul    – 116,118,407 
İsveçrə     – 392 
İtaliya – 27-30,37,38,41,291,421,422,431-435 
Kamerun Respublikası   – 239 
Kanada    – 121-134,230 
Kapri     – 432 
Kiyev     – 241,244,245 
Kosovo    – 16,20,25,29 
Kür çayı – 266,267,268,278,296,299,300, 301,337,338,351 
Kvebek (Kanadada əyalət)  – 132 
Qafqaz – 17,18,22,101,103,120,123,199, 386 
Qara dəniz    – 128 
Qazaxıstan    – 53,376,406 
Qətər dövləti    – 193-197 
Qvineya    – 306 
Laçın     – 221 
Lerik     – 286 
Macarıstan    – 242 
Mərakeş     – 196 
Mərkəzi Avropa   – 242 
Mingəçevir    – 227,266,280,299,301 
Misir     – 147 
Moldova    – 161 
Moskva – 43,83,88,113,116,127,161,162, 167,185,186,292,293,301,304,307, 
308,408 
Murmansk    – 40,88 
Naxçıvan – 47,57,58,95,127,166,282,301, 312,342 
Neapol     – 432,433 
Nəvahi     – 288 
Niderlandiya Krallığı   – 31,32,159 
Norilsk    – 329 
Norveç Krallığı    – 174,175,204-206 
Nyu-York    – 57,149 
Orta Asiya    – 40,53,82,85,101,104,405 
Osetiya    – 128 
Özbəkistan    – 348,353 
Pakistan    –53,54 
Paris     – 250 
Polşa Respublikası   – 59,242 
Roma     – 432 
Rusiya – 18,19,20,23,24,25,39,40,41,42,49, 63,82,84,88,115,117,127,130,132, 
155,160-169,211-219,245,265,270, 285,287,292,293,318,325,339,340, 
353,384,407,419,420,426 
Ryazan     – 186 
Sankt-Peterburq   – 154 
Seneqal Respublikası   – 135 
Sibir     – 40,101 
Simferopol    – 357 
Slovakiya    – 242 
Stalinqrad    – 101 
Sumqayıt    – 39,80,81,227,299,324 
Supsa     – 128 
Syerra-Leone Respublikası  – 26 
208 
 
Şahtaxtı    – 58 
Şəmkir     – 274,275,277,278-292,302,356 
Şərqi Avropa    – 161,242 
Şuşa     – 221,314 
Taqanroq    – 81 
Tbilisi     – 17,403 
Tehran    – 17,46,50,55,198,200 
Tərtər     – 237 
Tibet     – 25 
Tiflis     – 369 
Tovuz     – 301 
Türkiyə – 24,25,53,54,68,129,155-157,207, 399-409 
Türkmənistan    – 53,407 
Ukrayna – 49,81,84,161,162,240-248,288, 340,353 
Ural     – 81 
Vaşinqton    – 20,28,29,63,115,137,143,257 
Vatikan dövləti    – 208 
Vişnyovka    – 84 
Yaxın Şərq    –147 
Yalta     – 244 
Yaponiya    – 158,271,295 
Yerevan    – 17,22,113,127 
Yəmən Respublikası   – 253 
Zelenoqrad    – 83 
Zuğulba    – 85,180 
 
 
 
 
 
 
 
 
 
 
 
 
Kitabı çapa hazırlayan   Tofiq Babayev 
 
Rəssamı      Fuad Fərəcov 
Texniki redaktoru  Zoya Nəcəfova 
Yığım üzrə operator    İlhamə Kərimova 
Kompüter tərtibatı    Məhəbbət Orucov 
 
 
 
       
 
 
 
 
 
 
 
 
 
 
 
Cildin hazırlanmasında AzərTAc-ın materiallarından istifadə olunmuşdur. 
         
«Tayms» qarnitur. Formatı 60x90 1/16. Ofset kağızı 1.  Şərti  çap  vərəqi 31,0.  
Uçot vərəqi  31,5. Tirajı 5000. Müqavilə qiyməti ilə. 
          
Azərbaycan  Respublikası Mədəniyyət və  Turizm Nazirliyi 
Azərbaycan Dövlət Nəşriyyatı. Bakı – Mehdi Hüseyn küç. 61. dalan 2, ev 3. 
 “Qismət» Nəşriyyat, Poliqrafiya və Ticarət LTD tərəfindən çap olunmuşdur.  
 
209 
 
