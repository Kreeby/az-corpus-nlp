 
 
 1
 
 
 
 
MİR  CƏLAL 
 
 
 
 
 
 
 
 
 
 
AZƏRBAYCANDA  
ƏDƏBİ MƏKTƏBLƏR 
(1905-1917) 
 
 
 
 
 
 
 
 
 
 
 
 
 
 
 
Bakı-2004 
 
 2
Elmi redaktoru  
və çapa hazırlayanı:  
Təhsin Mütəllimov 
filologiya elmləri doktoru, professor 
 
 
 
 
Mir Cəlal. Azərbaycanda ədəbi məktəblər (1905-1917) Bakı, 
2004, 391 səh. 
 
Azərbaycan ədəbiyyatının və elminin inkişafında müstəsna xidmətləri 
olan əməkdar elm xadimi, fılologiya elmləri doktoru, professor Mir Cəlal 
Paşayevin bu kitabı onun doktorluq dissertasiyası əsasında hazırlanınışdır. 
Kitabda 1905-1917-ci illərdə formalaşan və ədəbiyyatımızın sonrakı 
təkamülündə mühüm rol oynayan ədəbi məktəblərin ideya-estetik 
platforması, ədəbi metod və üslub özünəməxsusluğu ilk dəfə olaraq 
sistemli, monoqrafik planda təhlil olunmuşdur. Həmçinin mövzu ilə 
əlaqədar olaraq XX əsr Azərbaycan ədəbiyyatının həm realist, həm də 
romantik qolunu təmsil edən bir sıra görkəmli sənətkarların yaradıcılığı 
geniş elmi təhlilini tapmışdır. Ümumilikdə bu dövrun ədəbiyyatının inkişaf 
istiqaməti və xarakteri haqqında müfəssəl təsəvvür yaradılmış, orijinal 
nəzəri mülahizələr söylənilmişdir. 
 
 
 
 
4603000000-629   © “Ziya-Nurlan” 
N -098- 2004   © Mir Teymur (bədii tərtibat) 
  
 
 
 3
 
 
 
 
 
 
Ustad   yadigarı 
 
Mir Cəlal müəllim ilk növbədə gözəl romanlar, povəstlər və 
hekayələr müəllifi kimi geniş şöhrət qazanmışdır. Həyatımızın 
tipik lövhələrini, aktual problemlərini xalq yumorunun fəlsəfi 
müdrikliyi və şux nikbinliyi ilə təcəssüm edən bu qüdrətli 
sənətkarın bədii yaradıcılığı onun zəngin elmi irsindən daha çox 
diqqəti cəlb etmişdir. Yəqin ki, bu cəhət bədii ədəbiyyatın 
kütləviliyi və daha geniş auditoriyaya malik olması ilə 
əlaqədardır. Halbuki Mir Cəlal müəllim bir alim kimi 
Azərbaycan filologiya elminin ən böyük və əvəzsiz 
yaradıcılarından olmuş, ədəbiyyatşünaslığımızda qüdrətli bir 
elmi məktəb formalaşdırmışdır. 
Bədii təfəkkürlə, elmi təfəkkürün sintezi, qovuşuğu Mir Cəlal 
müəllimin həm yazıçılıq, həm də alimlik fəaliyyətinə xüsusi, 
təkrar olunmaz bir vüsət və qüdrət vərmiş, onun hər iki sahədəki 
böyük uğurlarının məhvəri, əsası olmuşdur. Eyni zamanda həmin 
cəhətlər Mir Cəlal müəllimin son dərəcədə səmərəli pedaqoji 
fəaliyyəti üçün də tükənməz bir potensiya, gözəl təcrübə və 
nəzəriyyə mənbələrini təşkil etmisdir. Lakin yazıçılığında da, 
alimliyində də, pedaqoqluğunda da ən aparıcı, istiqamətləndirici 
amil heç şübhəsiz ki, məhz Mir Cəlal şəxsiyyəti olmuşdur! 
Yaxından tanıyanlar bilirlər ki, Mir Cəlal müəllim bütöv 
xarakterli, müstəqil düşüncəli bir şəxsiyyət idi. 
 
 
 4
Vəzifəlilərə əyilməzdi, vəzifəsizlərin qəlbinə dəyməzdi. Həmişə də 
yalnız özü məsləhət bildiyini edərdi... Müxtəlif zamanların 
ictimai-siyasi təlatümlərində Mir Cəlal müəllim bədii və elmi 
yaradıcılığında yalnız öz vicdanının səsinə, öz qəlbinin istəyinə 
əməl etmiş, həqiqi şəxsiyyət və vətəndaşlıq nümunəsi olmuşdur. 
Hər iki halda şəxsiyyət, ailə, cəmiyyət və dünya məsələlərində 
yalnız onu qayğılandıran mətləblərə müraciət etmişdir. 
Əgər bədii yaradıcılıqda Mir Cəlal müəllimin zəngin nəzəri 
səviyyəsi, biliyi bədii təxəyyülün məcrasına, istiqamətinə 
“nəzarət” edə bilirsə, əsərlərin poetika qaydaları ilə daha 
monolit və cazibədar şəklə gəlməsinə yardımçı olursa, elmi 
yaradıcılığında onun bir sənətkar kimi əsrarlı bədii prosesə 
yaxından bələd olması orijinal, sistemli nəzəri nəticələr 
söyləməsinə xeyli dərəcədə kömək etmiş olur. 
Mir Cəlal müəllim bir yazıçı kimi ədəbiyyatımızda hansı 
mövqeyə, çəkiyə malik idisə, elm aləmində də təxminən o 
dərəcədə məşhur idi. 30-40-cı illərdə o, bədii yaradıcılıqla daha 
məhsuldar və səmərəli məşğul olurdusa, sonralar 
ədəbiyyatşünaslıq elmimizin aparıcı simalarından biri kimi 
alimlik fəaliyyətinə xüsusi maraq göstərirdi. 
Mir Cəlal müəllimin elmi maraq dairəsi və erudisiyası çox 
geniş və zəngin idi. O, klassik Şərq poeziyasını və poetikasını da 
kamil bilirdi, içərisində yetkinləşdiyi müasir ədəbi prosesi, çörək 
kəsdiyi ədiblərin yaradıcılığını da. Özü nasir olsa da, poeziya 
duyumu, poetik obrazlılıq zövqü yüksək idi. Fars dilini gözəl 
bildiyindən klassik ədəbiyyatın bütün mərhələləri onun üçün tam 
şəffaf və doğma idi. Buna görə də Füzulidən də, 
 
  
 5
S. Vurğundan da eyni dərinlikdə, eyni vüsət və vəcdlə yazırdı. 
Ən çox maraq göstərdiyi sənətkarlar isə M.Füzuli ilə C. 
Məmmədquluzadə idi. 1940-cı ildə nəşr olunmuş “Füzulinin 
poetik xüsusiyyətləri” kitabı və onun təkmilləşdirilərək “Füzuli 
sənətkarlığı” (1958) adlandırılmış variantı indi də bu poeziya 
dahisi haqqında ən dəyərli mənbələrdəndir. 
Romantik Füzuli hələ nisbətən cavan Mir Cəlalı 
sehirləmişdisə, sonralar ahıl çağlarında realist Mirzə Cəlil onu 
daha artıq təsirləndirmişdi. O, Füzuli eşqinin fəlsəfi-estetik 
dərinliyini və zərifliyini böyük fəhmlə kəşf edə bildiyi kimi, Mirzə 
Cəlil dərdinin də gülüş təzahürünü, qəhqəhəli fəryadlarını xüsusi 
həssaslıqla duya bilmiş və dərin, dəqiq təhlilə cəlb etmişdir. 
Ədəbiyyat tarixi və ədəbiyyat nəzəriyyəsi sahəsindəki kamil biliyi 
və üstəlik də zəngin yazıçılıq təcrübəsi onun elmi təhlillərinə 
xüsusi vüsət verirdi. Bütün bunlardan əlavə Mir Cəlal müəllimdə 
bədii materialın məğzinə, ruhuna, müəllif fıkrinin dərinliklərinə 
nüfuz etmək, dəfələrlə haqqında bəhs olunmuş əsərlər barədə 
tamam yeni mülahizələr söyləmək və çox dəqiq, həssas təhlil 
aparmaq bacarığı var idi. Özü də ən mürəkkəb fıkirləri belə elə 
sadə, aydın nəzərə çatdırırdı ki, lap adi oxucu üçün də anlaşıqlı 
olurdu. 
Mir Cəlal müəllimin təhlil texnikası, üslubu son dərəcə 
orijinal idi. Bədii təhkiyədə olduğu kimi, elmi-nəzəri təhlildə də 
o, çox konkretdir, dəqiqdir, lakonikdir. Quru, mücərrəd 
mühakimə və xüsusən zahiri effekt naminə olan sünipafos Mir 
Cəlal müəllimin elmi mülahizələrinə və təhlillərinə yaddır. Mir 
Cəlal müəllim bədii yaradıcılığın mahir diaqnostiki idi. Uzun və 
dolaşıq ehtimallara, yaxud qəliz və mürəkkəb istilah- 
 
  
 6
lar düzümünə, düyününə uymadan həmişə çox aydın, konkret və 
orijinal nəticələr söyləməyə cəhd edir, əsaslı, sübutlu, inamlı 
hökmlər verirdi. Ən başlıcası da odur ki, onun fikirləri möhkəm, 
həyati və estetik məntiqlə əsaslandırılır. Bu təhlillərdə müəyyən 
emosionallığa, bəzən bədii təhkiyəni andıran obrazlı deyim 
tərzinə də təsadüf olunur. Amma zəruri məqamlarda və çox təbii 
şəkildə. Hətta tədqiqat obyektinin xarakterinə uyğun olan 
kinayəli intonasiyalar da bu təhlil üçün yad deyildir. 
C.Məmmədquluzadə, M.Ə.Sabir, Ə.Haqvərdiyev kimi satiriklərin 
əsərlərindəki tənqidi mətləbləri qabarıq nəzərə çatdırmaq və 
onlara aydın, təsirli münasibət bildirmək üçün məhz belə 
üsullardan istifadə olunmuşdur. 
Mir Cəlal müəllim fikir dərinliyinə və dəqiqliyinə, məna 
dolğunluğuna və ifadə aydınlığına xüsusi diqqət yetirərdi. Onun 
“Klassiklər və müasirlər”', “Gülüş bədii silah kimi”, 
“C.Məmmədquluzadə realizmi haqqında”, prof. P.Xəlilovla 
yazdığı “Ədəbiyyatşünaslığın əsasları”, prof. F.Hüseynovla 
yazdığı “XX əsr Azərbaycan ədəbiyyatı” kitablarında, yüzlərcə 
elmi məqalələrində  məhz bu üslub əsasdır. 
Təcrübə göstərir ki, çox vaxt görkəmli alimlərin maraq dairəsi 
müəyyən tarixi - mərhələvi mahiyyətdə olur; ədəbiyyat tarixinin 
hər hansı bir dövrü, mərhələsi başlıca maraq obyekti, mənbəyi 
seçilir. Şübhəsiz, bunun da üstün cəhətləri vardır. Lakin elə 
alimlər də məlumdur ki, onlar üçün bu cəhət səciyyəvi deyildir. 
Mir Cəlal müəllim orta əsrlərdən başlamış lap müasir dövrə 
qədər bir sıra görkəmli sənətkarlara aid dəyərli əsərlərin 
müəllifıdir. Bu bir cəhətdən Mir Cəlal müəllimin Azərbaycan 
ədəbiyyatına mükəmməl bələdliyi, çox geniş erudisiyaya, maraq 
dairəsinə malik olması ilə əla- 
 
  
 7
qədardırsa, digər tərəfdən (bəlkə də başlıca olaraq) onun yüksək 
səviyyəli ədəbiyyat nəzəriyyəçisi olması ilə izah edilə bilər. 
Həqiqi ədəbiyyat nəzəriyyəçisi isə milli ədəbiyyatın təkamül 
prosesini, mərhələlərini və əlamətdar xüsusiyyətlərini dərindən, 
sistemli bilməlidir. Mir Cəlal müəllim də məhz belə zəngin, 
ensiklopedik biliyə malik çoxcəhətli alim idi. Onun namizədlik 
dissertasiyası Füzuliyə həsr olunduğu halda, doktorluq əsəri 
“Azərbaycanda ədəbi məktəblər (1905-1917)” adlanır. Bu əsərdə 
müxtəlif ədəbi metoda, müxtəlif bədii üslublara əsaslanan bir sıra 
görkəmli sənətkarın yaradıcılığı tarixin və dünyagörüşlərin 
mürəkkəb təzadları fonunda geniş nəzəri təhlilə cəlb edilmişdir. 
1946-cı ilin dekabrında tamamlanmış və 1947-ci ildə uğurla 
müdafiə olunmuş bu dissertasiya işi Mir Cəlal müəllimin kamil 
bir alim kimi formalaşma prosesinin uğurlu yekunu, nəticəsi kimi 
də qiymətləndirilə bilər. 
Məlum olduğu kimi ötən əsrin əvvəlləri, xüsusən 1905-1917-ci 
illər kiçik zaman kəsiyi olsa da, milli ədəbiyyatımızın bəlkə ən 
qüdrətli, zəngin və mürəkkəb dövrü kimi səciyyələnə bilər. Məhz 
bu zaman təxminən minillik ədəbiyyatımızın romantik və realist 
ənənələri görünməmiş, qəribə bir təkamül və novatorluq 
zirvəsinə çataraq bütün əvvəlki əsrlərin təcrübələrini bütün 
sonrakı zamanların ədəbiyyatına əmanət etdi; ədəbiyyatımızın 
gələcək nailiyyətlərinə sarsılmaz milli zəmin yaratmış oldu! XX 
əsrin əvvəllərində milli ədəbiyyatımızın həm realist, həm də 
romantik inkişafında həlledici ideoloji-estetik keyfiyyət dəyişikliyi 
yarandı, eyni zamanda bir növ nəzəri və əməli istiqamət 
proqramları da müəyyənləşdi. 
Məhz bu dövrün ideoloji-bədii xarakterini, mürəkkəbliklərini 
və sənət xarüqələrini sistemli və mükəm- 
 
  
 8
məl nəzəri təhlildən keçirmək, ədəbiyyatımızın həm klassik 
ənənələrini, həm böyük novatorluq yaranışlarını, həm də sonrakı 
ədəbi prosesin təkamül proqramlarını müəyyənləşdirmək üçün 
son dərəcə aktual, mühüm (həm də müşkül!) bir vəzifə idi... 
“Azərbaycanda ədəbi məktəblər (1905-1917)” adlı əsərində 
Mir Cəlal müəllim həm geniş məlumatlı ədəbiyyat tarixçisi, həm 
də bədii faktları nəzəri ümumiləşmələr əsasında sistemləşdirən və 
səciyyələndirən mahir ədəbiyyat nəzəriyyəçisi kimi çox dəqiq 
təhlillər aparmışdır. 
Mir Cəlal müəllim bu əsərində dünyagörüşlər, estetik 
baxışlar, metod, üslub və s. cəhətdən forınalaşan və müxtəlif 
sənət yaxınlıqlarına əsaslanan milli ədəbi məktəblərin meydana 
gəlməsindən və özünəməxsusluğundan bəhs etmişdir. 
Ədəbiyyat nəzəriyyəsinin bir sıra problemləri kimi ədəbi 
məktəb anlayışı da müxtəlif vaxtlarda, məqamlarda müxtəlif 
məzmunlarda başa düşülmüşdür. Ədəbi məktəb anlayışı əsas 
etibarilə hər hansı bir böyük sənətkarın yaradıcılığının təsiri ilə 
yazıb-yaradan, onun ənənələrini davam və inkişaf etdirən 
ədiblərin ideya-estetik yaxınlığı, ümumiliyi kimi başa düşülür. 
Mir Cəlal müəllim də ədəbi məktəblərdən bəhs edərkən 
mahiyyətcə həmin prinsipə əsaslanmışdır. Lakin o, ədəbi məktəb 
anlayışını bəzən müxtəlif modifikasiyalarda,  fərqli şəkillərdə, 
modellərdə ədəbiyyat tarixi faktlarına aid etmişdir. 
Mir Cəlal müəllimin bu əsərində ümumilikdə ədəbi məktəb 
anlayışı daha çox ədəbi platforma birliyi və ədəbi təsir 
mənalarında işlədilmişdir. Dünyagörüşlərdəki yaxınlıq, inikas 
tiplərinə görə uyğunluq (realist, romantik) və bədii üslub 
komponentləri əsasında bəzən 
 
  
 9
də (şərti mənada) müxtəlif ədəbi məktəblərin mövcudluğundan 
bəhs olunmuşdur. Məhz bu zəmində eyni tarixi dövrdə yaşamış 
sənətkarların yaradıcılıq səciyyəvilikləri müqayisələr, paralellər 
əsasında daha qabarıq, konkret və əsaslı nəzərə çatdırılmış, 
onların qüvvətli-zəif cəhətləri, ənənəvi-novatorluq keyfiyyətləri, 
fərdi-ümumi xüsusiyyətləri tarixilik və müasirlik meyarları 
əsasında qiymətləndirilmişdir. 
Bu əsərdə bəlkə ən əhəmiyyətli cəhət isə ondan ibarətdir ki, 
Mir Cəlal müəllimin bir sıra klassiklərimizin dünyagörüşündəki 
və bədii yaradıcılığındakı özünə-məxsusluq, orijinallıq və 
mürəkkəbliklər haqqında fikirlərini bilmək imkanı yaranır; 
həmçinin onun bir sıra ədəbiyyat hadisələri, faktları barədə 
münasibəti aydınlaşmış olur. 
“Azərbaycanda ədəbi məktəblər (1905-1917)” əsərindən bəzi 
hissələr müxtəlif vaxtlarda müxtəlif şəkillərdə çap olunmuşdur. 
Xüsusilə Mir Cəlal müəllimin professor F.Hüseynovla birlikdə 
çap etdirdikləri “XX əsr Azərbaycan ədəbiyyatı” adlı ali məktəb 
dərsliyində bu əsərdən də istifadə edilmişdir. Lakin 
“Azərbaycanda ədəbi məktəblər (1905-1917)” əsəri indiyədək 
bütövlükdə nəşr olunmamışdır. 
*   *   * 
Mir Cəlal müəllimin bu əsərini kitab şəklində hazırlamaq və 
onun redaktoru olmaq mənə təklif ediləndə, dərhal çoxdan olmuş 
bir əhvalat yadıma düşdü... Univərsiteti bitirərkən diplom 
rəhbərim rəhmətlik Mir Cəlal müəllim idi. Diplom işinin 
mövzusuda xalq yazıçısı Ə.Vəliyevin “Qəhrəman” romanı idi. 
Mir Cəlal 
 
  
 10
müəllim diplom işi haqqında rəyini diktə etdi və tapşırdı ki, 
makinada yazdırım, sonra qol çəksin. Mir Cəlal müəllimin rəyini 
oxudum və mənə elə gəldi ki; onun yüngülvari redaktəyə ehtiyacı 
var... Rəyin bəzi yerlərini üslubca “redaktə” etdim və düşündüm 
ki, Mir Cəlal müəllim belə xırda düzəlişləri sezməz, onlara diqqət 
yetirməz. Rəyi makinada yazdırdım və müdafıədən əvvəl Mir 
Cəlal müəllimə təqdim etdim. Mir Cəlal müəllim rəyi oxudu, 
gülümsədi və dedi: “Təhsin, rəyə qol çəkirəm, müdafiən də 
uğurlu olsun. Amma yadında saxla, birdə mənim yazımın 
üslubuna dəymə”. Mir Cəlal müəllim həmişə olduğu kimi öz 
fikrini beləcə böyük səmimiyyətlə, mədəniyyətlə və pedaqoji 
taktla bildirdi. 
İndi mənə Mir Cəlal müəllimin samballı bir əsəri redaktə üçün 
təqdim olunurdu. Şübhəsiz, bu çox böyük məsuliyyət və diqqət 
tələb edirdi. Dissertasiya təxminən 60 il əvvəl yazıldığı üçün ilk 
növbədə onu sovət, dövrü ideologiyasının təzahürlərindən azad 
etmək lazım idi. Bu ideologiya isə, xüsusən, humanitar 
tədqiqatlara çox qüvvətli şəkildə, dünya görüş səviyyəsində 
sirayət etmişdi. Buna görə də o zamankı başqa əsərlərdə olduğu 
kimi Mir Cəlal müəllimin əsərində də bəzi ədəbiyyat faktlarına və 
bir sıra ədiblərin yaradıcılığına əsərin yazıldığı illərin tələbləri 
baxımından tendensiyalı münasibət mövcud idi. Vəziyyəti 
yüngülləşdirən o idi ki, Mir Cəlal müəllim “XX əsr Azərbaycan 
ədəbiyyatı” dərsliyi üçün dissertasiyasından götürmüş olduğu 
bölmələri ideoloji baxımdan da müəyyən dərəcədə redaktə 
etmişdi. Lakin onda da sovət ideologiyası hələ mövcud idi. 
Demək, istər həmin bölmələri, istərsə də dərsliyə düşməyən digər 
hissələri (belə hissələr isə çoxdur) redaktə zamanı bu günün ic- 
 
  
 11
timai-siyasi tələbləri, obyektivlik meyarları nəzərə alınmalı idi. 
Eyni zamanda unutmaq olmaz ki, bədii yaradıcılığın ideya-estetik 
mahiyyəti barədə qənaətlər, meyarlar dəyişdikcə, başqalaşdıqca, 
eyni ədəbi fakta və ya eyni sənətkarın yaradıcılığına 
münasibətlər və kriteriyalar da dəyişir, başqalaşır. Xüsusən 
böyük zaman məsafəsindən sonra eyni ədiblər, əsərlər haqqında 
təsəvvürlər də bəzən dəyişir, yetkinləşir, kamilləşir. Bunun səbəbi 
dünyagörüşlərdəki metamarfozalarla bərabər, elmin özündəki 
inkişaf və o cümlədən hər bir alimin professionallıq təkamülü də 
ola bilər. Mir Cəlal müəllimin “XX əsr Azərbaycan ədəbiyyatı” 
dərsliyindəki bölmələri də dissertasiyadakından müəyyən 
dərəcədə fərqlidir. Hətta elə yerlər var ki, Mir Cəlal müəllim 
dərslikdə əvvəlki fikirlərindən tamam fərqli olan nəticələr 
söyləmişdir. Şübhəsiz ki, bu Mir Cəlal müəllimin elmdəki 
obyektivliyini, tələbkarlığını və dəqiqliyini göstərən bir cəhətdir. 
Çapa hazırlanan kitabda alimin dərslikdəki son  qənaətləri və 
düzəlişləri yeri gəldikcə nəzərə alınmışdır. Daha çox məzmunla 
bağlı redaktələr monoqrafiyada da öz əksini tapmışdır. Dərslikdə 
istifadə olunmuş hissələrin çoxu dissertasiyada və təbii ki, 
monoqrafiyada daha ətraflıdır, müfəssəldir; üslubları da daha 
sərbəstdir, daha obrazlıdır. Dərsliklə monoqrafiyanın 
spesifikalarına görə istər məzmun, istərsə də üslubca fərqli 
olmaları əslində tam qanunauyğundur. Məsələn monoqrafiyada 
C.Məmmədquluzadənin publisistikası geniş və orijinal təhlilini 
tapdığı halda, dərslikdə bu yerlər vərilməmişdir. M.Ə.Sabir, 
Ə.Haqvərdiyev, M.Hadi, A.Səhhət və başqa ədiblərin yaradıcılığı 
monoqrafiyada xeyli əhatəli poetik təhlilini tapmışdır. 
Dissertasiyadakı bir sıra problemlər və ədəbi portret- 
 
  
 12
lər ilk dəfə çap olunur. Və təbiidir ki, Mir Cəlal müəllim 
tərəfindən də sonralar redaktə edilməmişdir. Belə hissələrdə 
müəyyən ixtisarlara da ehtiyac olmuşdur. Bu daha çox romantik 
ədəbiyyatla əlaqədar bölmələrə aiddir. 
Məlum olduğu kimi, sosialist realizmi metodunun 
hegemonluğu dövründə romantik ədəbiyyata müəyyən dərəcədə 
ögey münasibətin mövcudluğu görkəmli romantik sənətkarların 
ədəbi irsinin obyektiv qiymətləndirilməsinə imkan vərmirdi. 
M.Hadi, H. Cavid, S.Mənsur kimi böyük romantiklərə olan 
əsassız hücumlar, müxtəlif böhtanlar o zamankı elmi tədqiqatlara 
da öz təsirini göstərmişdir. Mir Cəlal müəllimin 
dissertasiyasında da bu münasibətlər müəyyən dərəcədə öz 
təzahürünü tapmışdır. Şübhə ola bilməz ki, Mir Cəlal müəllim o 
zaman görkəmli bir alim və yazıçı kimi həmin romantik 
sənətkarların həqiqi, obyektiv qiymətini və ədəbiyyat 
tariximizdəki mövqeyini gözəl bilirdi. Lakin o da başqaları kimi 
zamanənin hakim ideologiyasına tabe olmalı idi. Görünür, elə 
buna görə də M.Hadi və A.Səhhət yaradıcılığı istisna olmaqla, 
dissertasiyada başqa romantik sənətkarlara az yer vərilmiş, 
onlar haqqında müxtəsər təsəvvür yaradılmışdır. Lakin bu 
hissələr də həmin sənətkarlar haqqında o zamankı qeyri-obyektiv 
mülahizələrə əsaslandığı üçün kitabda onların bəzisi bütünlüklə 
ixtisar edilmişdir, bəzisi haqqında isə fraqmental məlumatlar 
vərilmişdir. 
Göründüyü kimi, “Azərbaycanda ədəbi məktəblər (1905-
1917)” kitabının redaktəsi (belə demək mümkünsə, həm də 
restovrasiyası) son dərəcədə mürəkkəb və məsuliyyətli bir proses 
olmuşdur. İş prosesində bir sıra yerləri dönə-dönə oxuyub 
müəllifin əsl məqsədini, mət- 
 
  
 13
ləbini tam dəqiqliyi ilə aydınlaşdırmaq və müasir tələblər 
səviyyəsində təqdim etmək çətinlikləri də az olmamışdır. 
Çətinliyin bir səbəbi də o idi ki, bu şəkildə redaktə etmək isində 
bizdə elə bir təcrübə, ənənə olmamış, konkret elmi-nəzəri 
kriteriyalar müəyyənləşməmişdir. 
Kitabda hər cəhətdən Mir Cəlal müəllimin fərdi üslubunun 
qorunmasına xüsusi diqqət yetirilmişdir. Özü də mümkün qədər 
(dərslikdən fərqli olaraq) məhz dissertasiyadakı üslubun 
saxlanılmasına və bununla həmin illərin ruhunu, xarakterini də 
mühafızə etməyə cəhd olunmuşdur. Nəhayət, kitabın ümumilikdə 
müasirlik tələblərinə tam uyğun olması nəzərə alınmışdır. 
Məlum olduğu kimi, Mir Cəlal müəllim fars dilini mükəmməl 
bilmişdir. Dissertasiyada fars dilində olan bəzi mətnlərin 
tərcüməsini də özü vərmişdir. Lakin əsər kitab şəklində nəşr 
ediləndə artıq geniş oxucu auditoriyasının ehtiyacı nəzərə 
alınaraq fars dilində olan digər mətnlərin də tərcüməsi vacib 
görünür. CMəmmədquluzadə, M.Ə.Sabir, A.Səhhət, Ə.Cənnəti, 
Z.Marağalı və Ə.Tahbov ilə əlaqədar olan hissələrdə fars dilində 
vərilmiş elmi və ya bədii nümunələrin tərcüməsi Bakı Dövlət 
Univərsitetinin “İran filologiyası” kafedrasının müdiri dosent 
Tofiq Cahangirova məxsusdur ki, bu zəhmətinə görə ona 
minnətdarlığımızı bildiririk. 
Hər bir işdə olduğu kimi bu əsərin redaktəsində də bəlkə 
müəyyən zəif cəhətlər, nöqsanlar tapıldı. Lakin Mir Cəlal 
müəllimin bu əmanətini redaktə edərkən özümü əziz və 
unudulmaz müəllimim qarşısında bir daha imtahan vərən tələbə 
yerində gördüm. Bu dəfə isə “imtahan” qiymətini Ustadın özü 
deyil, hörmətli oxucular vərəsi olacaqlar... 
 
  
 14
Klassik sənət əsərləri kimi böyük elm yadigarları da bütün 
zamanlar üçün gərəklidir, əhəmiyyətlidir. Mir Cəlal müəllimin 
“Azərbaycanda ədəbi məktəblər (1905-1917)” əsəri də XX əsr 
Azərbaycan ədəbiyyatını öyrənənlər, tədqiq edənlər üçün daima 
vacib və nüfuzlu elmi mənbə olacaqdır. İndiyədək yalnız bir 
dissertasiya nüsxəsi olub kitabxanada oxuna biləcək bu əsər, indi 
geniş auditoriya qazanmış olur, ədəbiyyat elmimizin çox dəyərli 
bir nümunəsi kimi gələcək tədqiqatçıların ixtiyarına verilir. 
Gözəl alim, böyük pedaqoq Mir Cəlal müəllimin bu da bir xeyir-
duası olsun!.. 
 
Təhsin Mütəllimov 
 
  
 15
 
 
 
 
 
 
Müqəddimə  
 
1 
 
Haqlı olaraq yeni dövrün Azərbaycan ədəbiyyatını böyük 
ədibin adı ilə “Molla Nəsrəddin dövrü” ədəbiyyatı adlandırırlar. 
Molla Nəsrəddin (Cəlil Məmmədquluzadə) - bu adın özü 
maarifçi demokrat ədəbiyyatımıza sima və sifət vərən bir simvol 
olmuşdur. Bu ad çəkildimi, ədəbiyyatda siyasi ideyaların 
çarpışması dövrü, müasir, mübariz, həqiqi həyat ədəbiyyatının 
güclü və cəsarətli bir axınla hücuma keçməsi dövrü təsəvvürdə 
canlanmış olur. 
Nizami, Füzuli kimi klassikləri müstəsna tutsaq, Mirzə Fətəli 
Axundova qədər, müəyyən dərəcədə hətta ondan da sonra 
Azərbaycanda klassik Şərq şeiri üslubunda, yarım sxolastika 
istiqamətində olan, aşıq-məşuq duyğularını tərənnüm edən gül-
bülbül, mey-məzə, hicran-vüsal şeiri dəb düşmüşdü. Keçən əsrin 
axırları və əsrimizin ilk on ili ərzində yazan bir çox şairlərin 
S.Ə.Şirvani, Ə.Nəbati, Natəvan, Azər, Müniri, Mirzə Həsib 
Qüdsi, Ləli, Qumru, Raci, Sərraf kimi şairlərin əsərlərində az bir 
istisnanı nəzərə almasaq məzmun, mətləb köhnə idi. 
Bu şeir qədim və orta əsrlərdəki məzmun və şəkil parlaqlığını 
itirmişdi. Bu şeirin ən böyük “vətəndaşlıq” xidməti, həm də 
bəşəri xidməti köhnə cəmiyyətdə ağır, uzun və tükənməz bəlalara 
düçar olan insanın, şəxsiyyətin, maddi və 
 
  
 16
mənəvi məhrumiyyətlər içində çırpınan fərdin dərdini tərənnüm 
etməkdən, həssas adamların qəlbindən qopan fəryadları səbt edib 
saxlamaqdan, insanın dəruni, mənəvi həyatının bədii tarixçəsini 
yaratmaqdan ibarət olmuşdur. İnsan təbiəti və fitrəti ilə azad, 
sərbəst yaranmışdır. Ağa-qul cəmiyyətinin ağır kötəklərinə məruz 
qaldıqca qəlblərin dərdi böyük, ümumi və çəkilməz olmuşdur. Bu 
dərdin ifadəsinə şiddətli ehtiyac duyulmuşdur. Bu, qoca Şərqin 
musiqisində və şeirində daha açıq ifadə olunmuşdur. Sonralar 
saray zadəganları və ruhanilər şeirin bu məzmununu da 
dəyişməyə, qəzəldə olan demokratik təsiri boğmağa çalışmış və 
müəyyən dərəcədə müvəffəq də olmuşlar. Qəsidəçiliyin, mərsiyə 
ədəbiyyatının rəvac tapması, insanın, istismar dünyasında 
çırpınan aşağı təbəqələrin ictimai arzularına dini rəng və məna 
vərmək, ağlamağı acizlik və yazıqlıq kimi yox, “mömünlük”, 
“hünər” və “savab əməl” kimi qələmə vərmək bu dəyişmənin, 
saray-ruhani təbliğatının meyvəsi idi. 
Son əsrdə İranda olduğu kimi, Azərbaycan şairləri arasında da 
mərsiyə, növhə, sinəzən və s. müsibət mahnıları böyük şöhrət 
tapmışdı. Daxil, Qumru, Raci, Sərraf, Dilsuz, Pürqəm, Şükuhi, 
Dilxun, Ləli, Çakər, Mirzə Səməndər kimi şairlər var qüvvələrini 
sərf edərək, söz sənətinin bütün üsullarından, bədii vasitələrin hər 
növündən istifadəyə çalışaraq camaatı ağlatmış, dünyadan əl 
üzməyə, axirət fıkri ilə, cənnət xəyalı ilə yaşamağa çağırmışlar. 
“Dünya evində hər nə edərsən, keçər gedər”, “Bu dünya fanidir - 
fani, Bu dünyada qalan hanı”, “İsgəndər tək əzizim çulğasan gər 
mülki-dünyanı, Əlin boş, bihəşəm dünya evindən köçməyə 
dəyməz”... Belə sözlərlə avamları nəinki mübarizədən 
uzaqlaşdırmış, hətta adamları gündəlik məişət, güzəran üçün 
çalışmaq həvəsindən də salmışlar. 
Mərsiyə şeirinin ustalarından olan dərbəndli Qumra (1819-
1892) bir varlının çağırışı ilə ömrünü növhə yazmağa  
 17
sərf etmişdir. O, divanını təb ilə ağlın uzun-uzadı bir dəyişməsi 
ilə başlayır. Axırda “Kərbəla eşqinə uyan təb” ağlın 
mühakimələrinə gülərək qalib gəlir: 
 
Adəm ilən bəhayim içrə nə fərq, 
Başda həvayi-eşqi-ruxi-dilbar olmasa... 
Almazla dangü dirhəmə şur olmayan başı, 
Ta zövqi eşqilən o başa dəftər olmasa...1 
 
Dilsuz şiələri müttəsil, gecə-gündüz ağlamağa çağırır: 
 
Ağla ey şiə, nə qədər olsa macal, 
Bu əzadə şəbü ruzu, məhu-sal. 
Vay ol kəsə ki, rehlət edə bu cəhanidən, 
Bir dəst-xətti olmaya sahibzəmanidən...2 
 
Qəzəl ədəbiyyatının rübabi təsiri də beləcə zəifləməkdə idi. 
Buradakı hisslər süniləşmiş, surətlər köhnəlmiş, çeynənmiş, ikrah 
oyatmaq dərəcəsinə gəlib çıxmışdı. Belə əsərlər ömrünü eyş-
işrətdə keçirən mülkədar və tuccar nümayəndələrinin zövqünü 
oxşasa da, zamana şeiri olaraq səhnədən çəkilməkdə idi. 
Qəzəlxan şairlərin yaradıcılığında meydana gələn və sürətlə 
yayılan həcv, satira meylinin özü şeirə olan yeni ictimai sifarişin 
zəif olsa da, bir səsi idi. Əgər mərsiyə məscid, minbər malı, rəsmi 
dini məclis söhbəti idisə, həcvlər el malı, camaatın öz içində 
sərbəst oxunan ağızdan-ağıza gəzib, xan və bəyin, müctəhid və 
ya qazinin pis əməllərindən xəbər vərən, adamlarda gülüş və 
tənqid hissi oyadan, “senzura”-nın əli çatmayan nümunələr idi. 
 
 
   
                                                 
1 Kənzül-Məsaib. Təbriz, 1300 /hicri/, səh. 11. 
2 Divani Dilsuz. Təbriz, 1281 /hicri/, səh. 38. 
 
 18
Doğradur, bu həcvlərin çoxu şəxsi, xırda və məhdud 
mövzulara aid olurdu. Ancaq bunlar arasında sırf ictimai, hətta 
siyasi məna və məfkurəli əsərlər də yox deyildi (S.Ə.Şirvani, 
Sərraf, Raci və başqalarında). Deməli, köhnə şeir üslubu çürümə 
və inhitat dövrünü yaşayırdı. 
 
2 
 
Bu ədəbiyyata qarşı birinci tənqidi fıkir oyadan və bu şairlərin 
ən böyüyünə ancaq “nazim”1 adı vərən Mirzə Fətəli Axundov 
idisə, bu ədəbiyyata qarşı kəskin əməli mübarizəyə başlayan, 
buna qarşı yeni ictimai-siyasi məfkurələr ədəbiyyatını irəli sürən 
C.Məmmədquluzadə olmuşdur. 
“Şeir nəşəsi” adlı məqaləsində Mirzə Cəlil aşiqanə şeiri 
müsəlman dünyasında bir xəstəlik adlandırır: “Şeir nəşəsilə məst 
olan şairlər tək bir Azərbaycanda deyil, Türkiyədən başlamış yer 
üzərində yaşayan cümlə müsəlman qələm sahibləri şairdirlər. 
Nə qədər ki, Qərbdə, yəni elm və fənn ilə, texnika ilə şöhrət 
tapmış millətlər arasında eşq və məhəbbət şairləri azdırlarsa, o 
dərəcədə bir cənnətin hurilərini xəyal ilə qucaqlayan islam 
ümməti içində eşq və məhəbbət şairliyi günü-gündən 
artmaqdadır. 
Onunçün də onlarda dünya mədəniyyəti tərəqqi tapmaqdadır, 
bizlərdə də xəyalat “mədəniyyəti” şöhrət tapmaqdadır. Orada 
qələm sahibi öz fıkrini sadəcə kağıza köçürüb ildırım itiliyi ilə 
dünya və aləmə yayır, bizlər də sol ovucumuza bir balaca kağız 
alıb, gözlərimizi göyə axıdıb, qafıyə axtarırıq və məzmunu vəzn 
qafıyəyə qurban gətirib şeir yazırıq. 
 
                                                 
1    M.F.Axundov. Əsərləri. II c. Bakı, 1938, səh.72. 
 
 19
Məzmun da ki, həmin bir məzmundur: eşq və məhəbbət”1. 
Mirzə Cəlil burjua ədəbiyyatçılarının “sənət sənət ücündür” 
nəzəriyyəsini rədd edərək şeiri, hekayəni, romanı xalqın tərəqqi 
və inkişafına xidmət üçün zəruri silah səviyyəsinə qaldırmaq 
tərəfdarı olmuşdur. Onun fıkrincə qəzəl ədəbiyyatı nə qədər incə, 
nə qədər gözəl və qəlbə yatan olur-olsun, həyatdan, ictimai-siyasi 
mübarizədən uzaq olduğu üçün əsrə müvafıq deyil, faydasızdır və 
hətta nəticə etibarı ilə zərərlidir. Ona uymaq, boğulanlara 
baxmayıb, dəniz mənzərəsinin seyrinə dalmaq kimi mənasızdır. 
Ədibin fıkrincə XX əsrdə, ümumi intibah, azadlıq işinə kömək 
etməyən ədəbiyyatı, kitabları yandırmaq lazımdır: “Mədfəni-fıkr 
olan minlərcə müsəlman kitablarını lazım gəlir yandırmaq ki, bu 
yanğının şöləsi vasitəsi ilə millətə lazım olan kitabları görmək 
mümkün ola” 2. 
Rus demokrat münəqqidi N.A. Dobrolyubov ras ədəbiyyatının 
inkişafından danışan məqalələrinin birin də göstərir ki: “şeir, 
sənət və ümumiyyətlə elmlər həyatdan doğur, həyat şeirdən asılı 
deyildir. Ədəbiyyatda müstəqim olaraq, təbii olaraq həyatdan 
doğmayan nə varsa eybəcərdir və mənasızdır. Ancaq çılpaq 
kəlləsi qalmış bir simanın gözəlliyinin təsviri ilə heyrət oyatmaq 
ciddi-cəhdi nahaqdır. Yunan allahları qədim Yunanıstanda gözəl 
ola bilərdilər. Ancaq onlar fransız faciələrində və bizim keçən əsr 
odalarında kifirdirlər. Orta əsr cəngavərlik xitabnamələri yüz 
minlərcə adamı müqəddəs yerlərin azad edilməsi üçün 
mübarizəyə cəlb edə bilirdi. Ancaq həmin xitabnamələr XIX 
əsrdə təkrar olunsa gülüşdən başqa heç bir duyğu oyanmaz...”3. 
                                                 
1C.Məmmədquluzadə. Şeir nəşəsi. “Molla Nəsrəddin”, 1924, № 5. 
2C.MəmmədquIuzadə. Mədfən. “Molla Nəsrəddin”, 1929, № 23. 
3N.A.Dobrolyubov. Əsərləri, I c, Moskva, 1934, səh. 206. 
 
 
 20
Böyük ras ədibinin keçən əsrdə dediyi bu sözlər XX əsrin 
başlanğıcında da Azərbaycanda hələ layiqincə düşünülməmişdi. 
Ancaq Cəlil Məmmədquluzadə bu fıkirlərin Azərbaycan 
ədəbiyyatında tətbiqinə çalışmışdır. Uşaqları 6-7 yaşından 
etibarən məktəblərdə “Gülüstan”, “Cameyi Abbas” ilə tərbiyə 
etmək istəyən ruhani və yarımruhani ziyalılar gənc nəslin, xalqın 
gözünü açmağa yox, qapamağa çalışırdılar. Adamları cənnət 
xəyalatına çağıran, tərkidünya əhvali-ruhiyyəsi yayan şeirlər 
Mirzə Cəlilə qədər Azərbaycanda şüar sayılırdı: 
 
Sərınayəyi-to əz in cəhan ek kəfən əst,  
Ura be güman nist, bəriya nə bəri. 
 
Avam müsəlman camaatı düşünürdü ki, dünyadan mənim 
payım bir kəfəndirsə, onu da aparmağa ehtimalım yoxdursa, 
İsgəndər kimi fatehlər belə dünyadan həsrətlə gedirsə, daha 
çalışıb-çabalamağın nə mənası var. Oturab ibadət etmək, 
mümkün qədər çox ağlamaq lazımdır ki, cənnətdə Allah bunun 
əvəzini vərsin. O zaman məqbul və dəb olan bu dini mühakiməni 
bütün gülünclüyü ilə açıb göstərən, hörmətdən salan Mirzə Cəlil 
olmuşdur. 
Mirzə Cəlil insan şüurana, azad düşüncə və hissə qarşı 
sonradan uydurulan bütün çərçivə və maneələrin puç, zərərli 
olduğunu və bu maneələrin islam ölkələrində daha çox olduğunu 
təəssüflə iqrar edirdi. O, elmdə də, sənətdə də hər şeydən əvvəl 
fikrə, hissə, qələmə və əməli fəaliyyətə sərbəstlik, müstəqillik 
tələb edirdi. Mühakiməni dini məngənələrdən, polis və jandarma 
təzyiqindən, müctəhid və qazilərin hər cür qəyyumluğundan xilas 
etməyə çalışır, onun təbii, sağlam istiqamətinə qarşı çevrilmiş hər 
cür tədbiri şiddətli zülm sayırdı. O, ədəbiyyat sahəsində çalışsa 
da, bir çox fikirləri məfkurənin, ictimai həyatın bütün sahələrinə 
aid idi. O öz vətənində ədəbiyyatı Şərq sxolastikasından, dili 
Tehran, Nəcafül-Əşrəf, 
 21
İstanbul ünsür və ədalarından, düşüncəni islam ehkamından 
qurtarmağa çalışdığı kimi, Azərbaycanı müstəmləkə 
vəziyyətindən, xalqı feodal quruluşu boyundurağundun xilas 
etməyə səy edirdi. Ona görə də cavan ədib həyatı çulğamış olan 
bu gülməli, həm də ağlamalı vəziyyətin təsvirindən başladı: 
“Ürəyimin dərdi çox idi. Tiflisin Şeytanbazarında1 rast 
gəldiyim islam aləmi hər gün və hər saat məni yazmağa vadar 
edirdi. Şairlər deyən kimi: 
 
Yaza-yaza dərdimi aləmdə kaqız qoymadım,  
Axırı bir guşeyi-divara yazdım dərdimi.2 
 
- Axırda mən də götürdüm bir hekayə yazdım. Yazdım ki, bir 
bədbəxt müsəlman zəhmətkeş ki, onun adı Usta Zeynaldır, o 
qədər dini cəhalətə çumubdur ki, bu cəhalətin bərəkətindən 
həmişə zəhmətdədir. Görürdüm ki, mollalar bu biçarə Usta 
Zeynalı başa salıblar ki, dünyada bir təmiz var, bir də murdar. 
Təmiz odur ki, bitli, sirkəli də olmuş olsa ancaq etiqadca 
müsəlman olsun, Əli şiəsi olsun. Və murdar odur ki, çox pakizə 
və təmiz də olmuş olsa və bu dəqiqə təmiz bir hamamdan çıxmış 
olsa, bir surətdə ki, o müsəlman deyil... o adam murdardır. Mən 
də kağız tapa bilməyib divar səhifələrini qənimət bilirdim ki, 
orada Usta Zeynalın bədbəxtliyini təsvir edim...”3. 
Mirzə Cəlilin yazmaqdan əsas məqsədi bu idi. Xalqı cəhalətə, 
zillətə salan, camaatın evini yıxan adamları, hadisələri, səbəbləri 
göstərmək, oxucunun etiqadını dəyişmək idi. 
                                                 
1 Şeytanbazar bir Tiflisdə yox, çox müsəlman şəhərlərində var idi. Burada adam 
aldatmaq, yalan, hiylə, oğurluq və s. pis əməllər məkanı mənasında, bir simvol kimi məcazi 
mənada işlənir. 
2 Müəllifi naməlum olan bu beyt belə də oxunur:  
Axiri bir səflıeyi-divara yazdım dərdimi. 
3 C.Məmmədquluzadə. Əsərləri, I c, Bakı, 1936, səh. 21. 
 
 
 22
Mirzə Cəlil bədii ədəbiyyatı həyat üçün, xalqın mübarizəsi 
üçün zəruri bir vasitə sayırdı və bunu bütün ədəbi fəaliyyətinə 
V.Q.Belinskinin dili ilə desək, “Alfa və omeqa”, Şərqin dili ilə 
desək, bismillah və xətmullah seçmişdi. 
Böyük ədibin bədii əsərdən ikinci tələbi əxlaqi məziyyət, 
yaxud hüsni-əxlaq duyğuları idi. Bu məsələdə də o köhnə Şərq 
zehniyyətinə, Sədilərin orta əsrlərə məxsus nəsihətinə, Fazili-
Dərbəndilərin “əxlaqına” zidd idi. Sədi şeirlərinin çoxunda 
oxucunu susmağa çağırırça, Mirzə Cəlil oxucusunu hər bir zülm 
və haqsızlığa qarşı çıxmağa çağırır. Sədi ayaqyalın adama 
qılçasız adamı göstərib təsəlli vərməyə çalışırsa, Mirzə Cəlil 
piyada yol gedənə Avropanın yeni nəqliyyat texnikasını göstərib 
düşündürməyə, fəaliyyətə vadar edir. Sədi oxucusunu taleyə, 
qismətə, qəzavü-qədərin hökmünə inandırmağa, hər bəlaya səbr 
və təhəmmül etməyə öyrədir. Mirzə Cəlil isə xalqını fəaliyyətə, 
öz səadətini öz əli, öz gücü ilə əldə etməyə çağırır. Böyük ədib 
sonradan və hakim siniflər tərəfindən uydurulmuş bütün 
“müqəddəsatı” rədd edir. O, tələb edir ki, yalanı ən müqəddəs 
sayılan bir müctəhid demiş olsa da, yalan kimi qəbul etmək 
lazımdır. Doğrunu ən hörmətsiz adam, İsgəndər (“Ölülər”) kimi 
bir sərsəri, bir kefli demiş olsa da, doğru kimi qəbul etmək, 
hörmət bəsləmək lazımdır. 
Dünyada ən müqəddəs şey sağlam mühakimənin istiqaməti, 
doğru və real məntiqin tələbləridir. Heç bir zahiri qondarma, 
bəzəmə səbəblər müqəddəs və ülvi olan azad düşüncə yolunu 
kəsməməlidir; əqlin, zəkanın işıqlı fanarını söndürməməlidir. 
Buna görə də Mirzə Cəlil bədii əsərlərdən yeni, əxlaqi, gənc nəsli 
köhnə fikirlərdən, çirkin əməllərdən iyrəndirən, ona yeni zəhmət, 
fəaliyyət duyğuları aşılayan yeni ictimai vərdişləri tələb edir. 
Hətta sovət dövründə, inqilabın ilk illərində bəzi səhnə 
əsərlərində göstərilən eşqbazlıq lövhələrinə qarşı Mirzə Cəlil çox 
qəzəblənirdi. Əyləncə, maraq oyatmaq, çoxlu tamaşaçı cəlb 
etmək üçün edilən, məz- 
 
  
 23
munu şəklə qurban vərən, “milyonu şahıya satan” və nəticə 
etibarilə dramaturgiyamızı yolundan azdıran bu əsərlər haqqında 
Mirzə Cəlil dönə-dönə yazmışdır. “Eşq mədrəsəsi” məqaləsində 
oxuyuraq: “haradan biz bu yolu tutmuşuq və kimdən öyrənmişik. 
Səbəb nə oldu ki, indi teatromuzun əlli illiyində biz 
səhnələrimizdə “Kimyagər” əsərləri əvəzinə növ-növ 
mütribbazlıqlar görürük. “Məstəli şah” kimi bir ibrətli və xeyli 
məzəli nümayiş əvəzinə şantanlar görürük və hədsiz - hesabsız 
qiymətli əsərləri tərcümə edib... göstərmək əvəzinə hər gün, hər 
gecə teatrlarımızı zurna-balaban, tar-qaval məclisinə oxşadıb 
ziffaf gecələrini eyni surətdə cavanlarımızın gözünün qabağına 
gətiririk ki, fürsəti qənimət bilsinlər və bu fani dünyanın 
baqiliyinə çox ümidvar olmasınlar; o məhəbbət şərbətindən 
dadmağı tərbiyə və təhsildən sonraya qoymasınlar...”1. 
Bu sağlam və kinayəli tənqidin izahına ehtiyac yoxdur. 
Mirzə Cəlil sənətdə mucərrədliyin də əleyhinədir. Eyni 
şiddətli və istehzalı gülüşünü o, Şərifin “Gözəllik nədir” adlı 
məqaləsinə qarşı işlətmişdir. Mirzə Cəlil göstərir ki, gözəllik 
anlayışı mücərrəd deyil, müəyyəndir, mütləq deyil, tarixidir. 
Məqalə sahibi kimin gözəllik hissindən və baxışından danışdığını 
seçmədiyi üçün Mirzə Cəlil ona kəskin cavab vərərək, sadə bir 
kəndlinin gözəllik haqqındakı təsvirini müəllifin alimanə 
mülahizələrinə qarşı qoymuşdur.  
Mirzə Cəlilin dil məsələlərinə, ədəbiyyatda müasirlik 
məsələsinə, canlı insanların təsviri, sadəlik və fəallıq 
məsələlərinə dair qeydləri çoxdur. Ancaq onun ədəbi-bədii 
baxışlarını müəyyən etmək üçün ən parlaq, zəngin material 
ədibin öz bədii əsərləridir. 
“Molla Nəsrəddin” məcmuəsini açan, Haqvərdiyevi, Sabiri, 
Ordubadini, Ə.Nəzmini, Qəmküsarı başına yığan, köhnə 
  
                                                 
1 C.Məmmədquluzadə. Eşq mədrəsəsi. “Molla Nəsrəddin”, 1923,  19. 
 
 
 24
cəmiyyətə “Ölülər” kimi tarixi - bədii ittihamnamə yazan Mirzə 
Cəlil ədəbiyyatda xalq məfkurəsinin, əməkçi siniflərin 
mənafeyinin ilk carçısı və ələmdarı oldu. 
Mirzə Cəlil istər publisist və istərsə bədii yazılarında 
mücərrədlikdən uzaq idi. O, həmişə konkret ictimai-tarixi 
şəraitdən çıxaraq mühakimə aparırdı. Əgər romantik 
sənətkarların, hətta bəzi realist yazıçıların əsərlərində “yenilik”, 
“təcəddüd”, “inqilab” məfhumu ümumi, qeyri-sinfi, qeyri-tarixi 
alınırdısa, Mirzə Cəlildə bu tamamilə başqa idi. 
Cəlil Məmmədquluzadənin tarixi xidmətlərindən biri onun 
inkişaf etdirdiyi realizm məktəbidir. Nəzəri qidasını demokratik 
ədəbiyyatdan alan, mənbəyini Mirzə Fətəli dramlarından, 
materialını isə o zamanki Azərbaycanın müstəmləkə 
vəziyyətindən, köhnə həyat və məişətdən alan Mirzə Cəlil 
realizmi XX əsrin ibtidasında güclü bir məktəb olaraq 
ədəbiyyatda üstünlük fəth etmişdi. 
Cəlil Məmmədquluzadə sənətdə həqiqətə sitayiş edirdi. Onun 
üçün ən böyük meyar, həm məfkürə, həm bədiilik meyari hər 
şeydən əvvəl həqiqət idi. Hər hansı bir əsərdə həqiqətdən yayınan 
bir əlamət görürdü, saxta sayır, nifrət edirdi. Mirzə Cəlil sənəti 
müqəddəs saydığı üçün həqiqətdən kənar təsvir etmir, həqiqəti 
onun mayası, cövhəri, qayəsi sayır. Bu barədə ədib böyük rus 
demokrat ədib və şairləri ilə tamam həmfikirdir. N.A.Nekrasov 
1855-ci ildə Botkinə məktubunda yazırdı: “Həqiqəti qərəzsiz və 
ehtirasla, hər şeydən, hətta öz-özündən də artıq sev və ona xidmət 
elə. Belə etsən, işlər qaydasında gedər, sənətə xidmət etmək 
istərkən həm də cəmiyyətə xidmət etmiş olarsan. Əksinə, 
cəmiyyətə xidmət etmək istərkən, eyni zamanda sənətə xidmət 
etmiş olarsan”. 
Mirzə Cəlilin də yaradıcılıq proqramı bu idi. Bu həqiqət, 
azadlığa, qurtuluşa doğru olan bu həyat həqiqəti onun əməli 
fəaliyyətində də, yaradıcılığında da xarüqələrin yaranmasına 
səbəb oldu. 
 
  
 25
Əlbət ki, Mirzə Cəlilin realizmi tənqidi realizm idi. Tənqidi 
realizm Rusiyada olduğu kimi Azərbaycanda da müəyyən ictimai 
münasibətin, ictimai inkişafda müəyyən bir mərhələnin məhsulu 
idi. Bu, xüsusilə XIX əsr rus ədəbiyyatında böyük bir məktəb 
olmuşdur. Tolstoy, Qoqol, Şedrin və Nekrasov bu üslubdan 
istifadə etmişlər. Tənqidi realizm ictimai münasibətdə şüura 
sığmaz uyğunsuzluqları açan, insanın və cəmiyyətin düşdüyü 
böhranı göstərən, feodal və kapital dünyasına qarşı oxucuda ayıq 
tənqidi fikri qüvvətləndirən bir metod idi. Mirzə Cəlil bundan 
geniş istifadə etmişdir. 
Mirzə Cəlil realizmində bir sıra səciyyəvi xüsusiyyətlər vardır. 
Onun əsərlərində obyektiv təsvir üsulu üstündür. M.Qorki 
yazıçılara olan məsləhətinin birində deyir: “Siz özünüz 
qəhrəmanlarınıza qoşulmayın. Oxucuya da mövzu oxumağa (dərs 
deməyə) çalışmayın. Siz oxucuya yaxşı, dürüst, aydın surətlər 
verin. Nəticəni oxucu özü çıxardar”. 
Mirzə Cəlil məhz bu mənada obyektiv təsvir yolu ilə gedir. 
Onun əsərlərində müəllif qətiyyən görünmür. Oxucu özünü 
qəfildən yeni bir aləmdə görür. Həyat ona o qədər təbii, həqiqi, 
canlı görünür ki, bunların bir sənətkar lövhəsi olduğunu unudur, 
özünü əhvalatın içində duymuş olur, onunla yaşayır. “Ölülər”i, 
“Anamın kitabı”nı, “Usta Zeynal”ı, “Dana-baş kəndinin 
əhvalatları”nı xatırlayın. Bu əsərlərdə həyat və hadisələr, insan və 
psixologiya elə təbii, həqiqi, dürüst, inandırıcı çıxmışdır ki, 
bunları realizmin parlaq nümunələri adlandıra bilərik. 
Mirzə Cəlilin hekayələrindəki parlaq lövhələr belə lövhələrdir. 
Biz bunları oxuyanda “belə də ola bilər” demirik. Biz deyirik: 
“məhz belə olar, ayrı cür ola bilməz”. İsgəndər ilə Şeyx 
Nəsrullahın rəftarı, Xudayar bəyin Zeynəbə qarşı zülmü məhz bu 
cür ola bilər, ayrı cür ola bilməz. 
Mirzə Cəlilin sənətini L.N.Tolstoyun sənəti ilə müqayisə 
etmək əlbəttə ki, ilk baxışda qəribə gələ bilər. Ancaq bir mə- 
 
  
 26
sələdə Mirzə Cəlil sənətini Tolstoy ilə bərabər tutmaq olar və 
lazımdır: o da təsvirin canlılığı, qabarıqlığı və yaxud plastika 
məsələsidir. Tolstoy hadisələrin, adamların təsvirində qaranlıq 
cəhət qoymadığı kimi, təfərrüatı, cüziyyatı həqiqi rənglərlə 
göstərdiyi kimi, Mirzə Cəlil də hadisəni canlı həyata çevirib göz 
qabağına gətirməyi bacarır; hekayələrində cərəyan edən əhvalatı 
biz yalnız qulağımız, gözümüz ilə deyil, hətta duyğularımızla 
qəbul və dərk edirik. Obyektiv təsvir burada foto surəti, bitərəf 
təsvir deyil, hər bir böyük sənətdə olduğu kimi, burada da 
tendensiya, meyl, sənətkarın tərəfkirliyi əsərin daxili 
vəhdətindəki ünsürlərin canına hopmuş haldadır. Bu sağlam 
tərəfkirlik böyük ədibin bir çox əsərində alovlu ehtirasa, hissin 
tüğyanına çevrilmişdir. 
Müəllif hissini, ehtirasını, hökmlərini söz ilə, müstəqim yol ilə 
yox, Belinskinin sənətdən tələbinə müvafiq olaraq, bütün əsərlə, 
lövhələrlə, parlaq surətlərlə deyir. 
Böyük ədibin yaradıcılığında insanlar, onların taleyi əsas 
mövzudur və başlıca yer tutur. Mirzə Cəlil tarixdən yazmamışdır. 
Onun qəhrəmanları tarixi şəxsiyyətlər deyil, onun bütün əsərləri 
müasir həyatdandır. Ayrı cürə də ola bilməzdi. Ədəbiyyata 
mübarizə üçün gələn, müasir cəmiyyətin islah və inqilabına 
çalışan bir realist, qələmini zamanının başlıca məsələlərinə 
səfərbər etməli idi və etdi. 
O, qəhrəmanlarını təmkinli bir romantika ilə təsvir edir, 
bunlara ümid bəsləyir, əsl sözünü onların dili ilə deyir. Mirzə 
Cəlilin realizmində satira, acı gülüş ilə yanaşı lirika və zəminəli 
bir xəyal vardır. Bunlarla yanaşı demək də düzgün olmaz. Çünki 
bunlar həyatda olduğu kimi elə mürəkkəb və elə çarpazlaşmış bir 
haldadır ki, bir-birindən ayırmaq da çətin olur. “Ölülər” kimi 
xalis, kəskin və güclü satira əsərində elə yerlər vardır ki, həzin və 
mənalı lirika satiraya üstün gəlir. İsgəndər pəncərədən günəşə, 
bütün dünyaya işıq və feyz vərən 
 
  
 27
O göylər soltanına baxır, sonra bacısına tərəf dönür, ürəyini 
dolduran ağrı və həsrət ilə belə deyir: 
“Bax, həyətdə gün çıxıb, sən ki, o günü görməyəcəksən, nəyə 
lazımdır onun işığı? Çöldə otlar göyərib, ağaclar çiçək açıb, 
amma nəyə lazımdır sənsiz o çiçəklər, o çəmənlər?”1 . 
Mirzə Cəlilin realizmində sadəlik əsas xüsusiyyətlərdəndir. O, 
sənətdə hər cür bəzək-düzəyə, uydurmaya, qondarmaya, qeyri-
təbii hər cür “üsul” və “qaydalara” nifrət edirdi. 
L.N.Tolstoy xalq jurnalı nəşr edənlərə məsləhət görürdü ki, 
yazıları aşbazların və faytonçuların “senzurasından” keçirsinlər. 
Mirzə Cəlil təxminən bu dərəcədə sadəlik meyarı 
götürmüşdür. Birinci dəfə o danışıq dilini, canlı dili, 
azərbaycanlıların şirin, əlvan, ahəngdar, sərbəst danışığını yazıya, 
kitaba, hətta bədii əsərə gətirmişdir. Bu dilə gülmək, danışanları 
lağa qoymaq üçün yox, bu dilin xəzinə şəklində yatıb qalan 
məziyyətlərini meydana çıxarmaq üçün, bu dildə danışanların 
sözünün mühakiməyə, ifadəsinin məntiqə, danışıq şəklinin 
məzmuna nə qədər uyğun olduğunu, bu dilin ahəngdar, musiqili, 
səlis, şirin, əlvan, zəngin ehtiyatlı, bünövrəli, çoxcəhətli, ruhən 
sərbəst, tarixən isə möhkəm inkişaf qanuniyyətinə, orijinallığa 
malik bir dil olduğunu göstərmək üçün gətirmişdir. 
“İki ay bundan qabaq naçalnikdən izin alıb getmişdim 
kəndimizə anamın ziyarətinə. Orada mən bir həftə qaldım. Amma 
necə qaldım. Əmoğlum Pirvərdinin bərəkətindən elə yadıma gəlir 
ki, kəndimiz behiştin bir guşəsi idi. Pirvərdi bir məharətlə yan 
tütəyi çalırdı, ki, onun çalmağına qulaq asanda mənim yemək-
içmək yadıma düşmürdü. 
Əmoğlumun peşəsi qoyun saxlamaq idi və qoyunları da kürd 
çobanlarına tapşırmışdı. Bununla belə özü də həmişə qo- 
 
 
                                                 
1 C. Məmmədquluzadə. Əsərləri, I c, Bakı, 1936, səh.35. 
 
 
 28
 
yunlarının yanında olardı və qeyri çobanlar kimi bu da yan 
tütəyini çalmağı adət eləmişdi. Amma Pirvərdinin çalmağı özgə 
bir çalmaq idi və çox ittifaq düşərdi ki, qonşu kəndlərdən bunun 
yan tütəyi çalmağına qulaq asmağa gələrdilər və mənim özümün 
bu çalğıya o qədər həvəsim vardı ki, daha doya bilmirdim. 
Axırda mən özüm də bir belə eşqə düşdüm ki, özümə bir yan 
tütəyi ələ gətirib başlayım yavaş-yavaş çalmağa ki, bəlkə pənah 
Allaha, mənə də elə xoşbəxtlik üz vərdi ki, mən də Pirvərdi kimi 
çalan oldum. Əmoğlum bu xəyalımı bilən kimi o öz tütəyini 
bağışladı mənə... Tütəyi səliqə ilə basdım pambığın arasına, 
qoydum bir balaca qutuya ki, yolda arabada sınmasın və gəldim 
İrəvana. Burada mənzilimdə qutudan tütəyi çıxartdım və üst-
başımın tozunu silməmiş və yoldan rahat olmamış, başladım 
tütəyi çalmağa. 
Amma, heyf və heyf; nə qədər püfləyirəm - tütək heç bir səs 
vərmir. Dodağımı gah belə tuturam, gah elə tuturam, gah yavıqda 
çalıram, gah bir az uzaqdan üfürürəm. Tütək ancaq körük kimi 
fısıldayır...”1. 
Bu parçada ədəbi cəhətdən, sərf-nəhv cəhətdən bəlkə də 
nöqsan tapmaq olar. Ancaq danışıq dilinin, söyləmə və nağıl 
üslubunun təbiiliyi, sadəlik məziyyəti cəhətindən heç bir irad 
tutmaq olmaz. Cümlələrin qısalığı, mətləbin aydınlığı, danışığın 
səmimiliyi bizi alıb aparır. Biz bu söhbətə qulaq asmaqdan 
doymuruq. 
Mirzə Cəlil anasına “madər”, atasına “pədər” deyənlərə, hətta 
çörək əvəzinə “nan” deyənlərə qəhqəhə ilə gülürdü. Onun yad 
ünsürlərdən uzaq, təmiz, təbii, sadə dili özü dediyi kimi 
zəmanəsində bir kəşf oldu: 
“Cəmi kəmcürət savadlılarımıza “Molla Nəsrəddin” məcmuəsi 
bir nümunə və bəlkə bir dəlil və rəhnüma oldu: 
                                                 
1
  C.Məmmədquluzadə. Əsərləri, II c, Bakı, 1936, səh. 232. 
 
  
 29
Paha. Belədəmi yazarlarmış. Bu ki, lap asan imiş. Belə mən də 
yaza bilərmişəm. Və yazdılar da”1. 
Dil haqqında Mirzə Cəlilin əsas qanunu budur: elə yazmalı ki, 
kütlə başa düşsün. Bu qanun ilə yazdığı üçün ədibin həm jurnalı, 
həm bədii əsərləri mürəkkəbi qurumamış ümumxalqın mah oldu. 
Mirzə Cəlilin müxtəsər, canlı, məzmunlu, səciyyəvi hekayələri 
klassik nəsrin qiymətli inciləri olduğu kimi, komediyaları da 
dramaturgiya sənətinin əvəzsiz nümunələridir. 
Mirzə Cəlilin komediyaları Mirzə Fətəli məktəbini yeni və 
yüksək mərhələyə qaldırmışdır. Burada müasirlik, siyasi məsələ 
və hadisələrin ön plana çəkilməsi, adamların taleyi və bu taledə 
xalqın, ölkənin taleyini ifadə və həll etmək meyli ilk nəzərdə 
gözə çarpır. 
Bu mənada “Anamın kitabı” pyesi bütün Azərbaycan 
dramaturgiyasında xüsusi bir yer tutur. Əgər “Ölülər”də 
vətənimizin keçmişi vərilibsə, bu əsərdə vətənimizin gələcək 
taleyi, onun tutacağı yol, onun imkan və qüvvələri təsvir 
olunmaqdadır. 
Bu əsər siyasi məqsədləri və ümumən qayəsi etibarilə Səməd 
Vurğunun “Vaqif”i (1938) ilə səsləşməkdədir. Buna görədir ki, 
bu əsərə, eləcə də Mirzə Cəlilin o biri komediyalarına başqa 
komediyalar kimi, hətta Mirzə Fətəli komediyaları kimi 
baxmamalıyıq. Burada qəhqəhələrdən ayılan tamaşaçının 
diqqətini çəkən, onda gələcəyə olan hiss və marağı, ümid və 
arzunu oxşayan bir qüvvə vardır. 
Təxminən ədibin bütün komediyaları yüksək, faciyəvi və 
romantik səhnələr ilə komediya sənətinə heç də sığışmayan 
barışmaz, ciddi və dəhşətli münaqişələr ilə bitməkdədir. 
Qəbristanlıqda məşədi və kərbəlayıları rüsvay edən İsgəndərin 
ölülərə xitabən söylədiyi nitq, gözləri qəzəblə parlayan 
 
                                                 
1 C. Məmmədquluzadə. Əsərləri, II c, Bakı, 1936, səh. 512. 
 
 
 30
 
 
Gülbaharın öz evində kitab yanğını təşkil edib böyük və 
müqəddəs vəsiyyətnaməni oxuması klassik faciələrin yüksək 
qəhrəmanlarını, onların basılmaz daxili, mənəvi qüdrətini 
xatırladan lövhələr deyilmi? 
Mirzə Cəlil ədəbi məktəbindəki realizmin məhdudluğu, 
birtərəfliliyi tarixən məşrutdur. O zamankı ədiblərimizin çoxu 
yıxmaq, dağıtmaq, köhnə dünyanın bünövrədən sarsıtmaq üçün 
ən çox tənqidə, satirik üsul və boyalara güc vərmişlər. 
Realistlərin mühüm lövhə və təsvirləri belədir. Burada həyatın 
işıqlı tərəflərinə etinasızlıq vardır. Burada gələcək, yeni həyat, 
qalib insanlar, yeni dünya üçün vuruşanlar ya yoxdur, ya 
təkdirlər. Burada əsas surətlər mənfi adamlardır, əsas hadisələr 
mənfı hadisələrdir. Mirzə Cəlil yaradıcılıq metodundakı bu 
məhdudluq, şübhəsiz ədibin görüşlərindəki məhdudluq ilə 
əlaqədardır. 
 
3 
 
Azərbaycanda ümumən filoloqiya kimi ədəbiyyatşünaslıq elmi 
də əsasən bir elm olaraq inqilabdan sonra yaranmışdır. Ədəbiyyat 
sənətinin özündə olduğu kimi şiddətli sinfı mübarizə şəraitində 
yaranmışdır. Əsrimizin əvvəllərinə qədər. meydana çıxmış olan 
təzkirələr ən yaxşı halda mətnşünaslıqdan, şairləri, əsərləri qeyd 
etməkdən irəli gedə bilmirdi. 
Ədəbiyyat tarixi sahəsində ilk addımı Firidun bəy Köçərli 
atmışdır. O, 1903-cü ildə Tiflisdə nəşr etdirdiyi, rus oxucusuna 
Azərbaycan ədəbiyyatının böyük şəxsiyyətlərindən müxtəsər 
məlumat vərən kitabçasından sonra ədəbiyyat tarixi yazmaq 
fıkrinə düşmüş, böyük həvəslə material toplamışdır. Firidun bəy 
məqsədinə nail olmadan vəfat etdiyindən onun yazıları bir 
material olaraq “Kommunist” qəzeti nəşriyyatı 
 
  
 31
tərəfindən çap olunmuşdur 1 . Bu kitablarda şairlərin, ədiblərin 
tərcümeyi-halı, əsərləri, mühit və həyat şəraitləri haqqında 
məlumat vardır. Əsasən tərcümeyi-hal (bioqrafik) üsulu ilə 
yığılan və yazılan bu məlumat tədqiqatçılar üçün mühüm mənbə 
sayıla bilər. Ancaq Firidun bəyin “materialları” da təzkirələrdən 
az fərqlənir. Burada ədəbiyyat və sənət nümunələrinin sistemli, 
elmi təhlili yoxdur. Burada ədəbiyyatın sinfi bir məfkurə kimi 
ictimai hadisələrlə əlaqəli təhlilini axtaramaq nahaqdır. Yenə 
həmin illərdən başlayaraq “Kommunist” qəzetinin nəşr etdiyi 
silsilə kitablar da bir həvəskarın şəxsi zövqi ilə bağlı olaraq 
yığdığı və ancaq tarixi, faktik cəhətdən müxtəsər izah vərdiyi 
materiallardır. 
1930-cü illərə qədər Bakıda, Tiflisdə, Təbrizdə, Tehranda bu 
tipli, ya buna oxşar kitablar olmuşsa da, bunların heç birində 
1905-ci ildən sonrakı dövr ədəbiyyatı mövzu olmamışdır. 
Yalnız son illərdə yeni yetişən gənc ədəbiyyat alimləri bu 
dövrin ayrı-ayrı mühüm simalarının tədqiqinə səy etmiş, 
keçmişlərdən çox fərqli olaraq əsasən faydalı kitablar yazmışlar3. 
Orta-ali məktəblər üçün dərsliklər yaratmışlar4. Bundan başqa 
ədəbi-tarixi icmallarda, ayrı-ayrı yazıçıların külliyatına, 
ədəbiyyat məcmuələrinə vərilən müqəddimələrdə5 bu dövrün ən 
görkəmli yazıçıları haqqında məlumat- 
 
 
 
 
 
                                                 
1
F.Köçərli. Azərbaycan ədəbiyyatı tarixi materialları, II c, (4 hissə), Ba-kı, 1925-26. 
2  “Mirzə Şəfi Vazeh”, “İmadəddin Nəsimi”, “Ağa Məsih Şirvani”, “Bahar Şirvani” və b. 
3  M.İbrahimov. Böyük demokrat, Bakı, 1939, C.Xəndan. Sabir, Bakı, 1940. 
4 C. Xəndan. Azərbaycan ədəbiyyatı (XX əsr) (əl yazması hüququnda), Bakı, 1939; 
M.Arif, C.Xəndan. XX əsr ədəbiyyatı, Bakı, 1941. 
5Antologiya Azerbaydjanskoy poezii, Moskva, 1939. 
 
 
 
 32
lar yazılmışdır ki, bunların hamısı həmin dövrün tədqiqinə bir 
hazırlıq olmuşdur. 
Nəhayət, müharibə illərində SSRİ Elmlər Akademiyası 
Azərbaycan Filialının təşəbbüsü ilə iki cildlik “Müxtəsər 
Azərbaycan ədəbiyyatı tarixi” nəşr edilmişdir ki1, həmin əsərin 
mühüm bir fəsli (V fəsil) bu dövr ədəbiyyatı tarixinin 
konspektindən ibarətdir2. 
Azərbaycanda ədəbi məktəblərin tədqiqinə həsr olunan bu 
əsərdə müəllifin qarşısına qoyduğu vəzifə yalnız əsas üslubların 
yaranması, inkişaf və xasiyyətnaməsini vərmək deyildir. Vəzifə 
həm də Azərbaycan ədəbiyyatında əmələ gələn tarixi dönüşün, 
köhnə, sxolostik ədəbiyyat ilə yeni ədəbiyyatın fərqinin bu 
spesifık məfkurə sahəsində necə əks olunduğunu göstərməkdən 
ibarətdir. 
Azərbaycanda realizmin, romantizmin və ya başqa ədəbi 
cərəyanların səciyyəsi, xasiyyətnaməsi, inkişaf yolu hələ də 
aydınlaşdırılmamışdır. Bu dövrün ədəbiyyat həyatı məfkurəvi bir 
proses kimi tədqiq olunmamışdır. 
Bir sıra mühüm ədəbi sənədlər, hadisələr, nəinki orta 
səviyyəli, hətta görkəmli ədəbi simalar ədəbiyyat tariximizdən 
kənarda qalmış, oxucuya tanıdılıb təqdim edilməmişdir. Əlbəttə 
ki, bu vəziyyət heç vaxt bu dövr ədəbiyyatının qonşu Şərq 
ölkələri ədəbiyyatına olan böyük təsirini göstərməyə imkan 
vərməzdi. Bundan əlavə, ədəbiyyat hərəkatının özü, əməli 
cəhətdən də belə bir əsərə olan ehtiyacı zəruriləşdirmişdir. Çünki 
bugünkü ədəbiyyatımızın özündə bir sıra yazıçıların üslub və 
yaradıcılığı əsrin əvvəllərində böyük realistlərin 
müəyyənləşdirilmiş üslubu ilə, Sabir satira məktəbi ilə 
əlaqədardır. 
 
 
 
                                                 
1 Müxtəsər Azərbaycan ədəbiyyatı tarixi, I-II c, Bakı, 1943-44. 
2 V fəslin mətni bu sətirlərin müəllifinindir 
 33
Bu təsirin kökü, mənbəyi ətraflı öyrənilməsə, həmin 
yazıçıların yaradıcılığını düzgün təyin etmək olmaz. Bu dövr 
inqilabi-demokrat yazıçıların yaradıcılığında bir sıra mühüm 
xüsusiyyətlər var ki, onu öyrənmədən ədəbiyyat hərəkatının nə 
keçmişini və nə də hazırkı keyfıyyətlərini düzgün düşünmək 
olmaz. 
Bu əsərin yazılışında rast gəldiyimiz mühüm çətinliklərdən 
biri mənbələrin, bir çox yazıçı arxivlərinin əldə olmaması idi. 
Məlumdur ki, bu dövr bədii sənədlərinin çoxu, xüsusilə ikinci, 
üçüncü dərəcəli yazıçıların əsərləri toplanmamış, yoxlanmamış, 
nəşr olunmamışdır. Bu çətinliyi dəf etmək üçün müəllifə kömək 
edən arxiv işçilərinə, yazıçı ailələrinə və bir sıra ədəbi hadisələrə 
şəxsən şəhadət vərən adamlara - o zamanın məktəb, mətbuat, 
teatr işçilərinə təşəkkür izhar etməyi vacib bilirik. 
Bu əsərin əsas hissəsi Böyük Vətən müharibəsi illərində 
yazılmışdır. O zaman yazılmışdır ki, akademiyanın əlyazmaları 
fondu faşizm təcavüzündən, bomba və yanğından müdafiə üçün 
dəmir qutulara yığılır, bağlanır, əmrə müntəzir saxlanırdı. Həmin 
günlərdə əlyazmaları kitabxanasının işçiləri, xüsusilə qocaman 
Novruz əmi heç bir xahişdən boyun qaçırmır, cari elmi işə kömək 
üçün əlindən gələni edir, bütün qutuları axtarmaqla 
tədqiqatçıların istədiyini tapıb gətirirdi. 
Bəli, qanlı faşist vəhşiləri aləmə yanğın və bəla gətirdiyi 
dəhşətli günlərdə, qəhrəman döyüşçülərimiz cəbhələrdə 
vətənimizi və bəşər mədəniyyətini qoruduğu dəqiqələrdə 
Azərbaycan alimləri yorulmaz elmi, tədqiqat işlərini davam 
etdirirdilər. 
Mən bu kitaba baxanda o günləri xatırlayıram. Belə böyük 
Vətənin vətəndaşı, belə böyük bir xalqın övladı olduğumu 
düşünüb başımın ucalığı ilə fəxr edirəm. 
 
Bakı, 15.X11.1946 
 
  
 34
 
 
 
 
 
I. İctimai-siyasi həyat 
 
XX əsrin əvvəllərində Azərbaycan müstəmləkə ölkəsi olaraq 
qalırdı. Azərbaycan kəndində feodal münasibət hakim idi. 
Azərbaycan şəhəri əsasən ticarət və xırda kustar şəhəri idi. Yalnız 
Bakıda sənaye kapitalizmi görünməmiş bir sürətlə inkişaf 
etmişdi. Neft sənayesinin artması Bakının kapitalist inkişafı 
yoluna düşməsində mühüm rol oynayırdı. Yalnız Rusiyanın 
deyil, əcnəbi kapitalın da bir hissəsi neft sənayesinə qoyulmuşdu. 
Yoxsul və ehtiyac içində olan kəndlilər Azərbaycanın ən uzaq 
guşələrindən Bakıya fəhləliyə gəlirdilər. Bu fəhlələrin bir qismi 
mövsim işçisi idi. Onların bir ayağı kənddə, bir ayağı şəhərdə idi. 
İlin əkin-biçin vaxtını kənddə, torpaq işində keçirir, boş vaxtlarda 
isə şəhərə, dəmir yoluna, mədənə muzdlu işə gəlirdilər. Bakıya 
köçənlərin bir qismi isə həmişəlik fəhlə olaraq qalırdı. Bunlar 
yalnız Bakıda deyil, ipək sənayesinin inkişaf etdiyi Şəkidə, çoxlu 
kustar kərpic zavodu, gön, xalça və s. müəssisələri olan Gəncədə, 
mis mədənləri ilə tanınan Gədəbəydə, sement istehsal edən 
Tovuzda, duz istehsalı ilə məşhur olan Naxçıvanda 
toplaşmışdılar. Ancaq heç yerdə fəhlələr Bakıda olduğu kimi 
sürətlə artmırdı. 
 
  
 35
Mədəni hərəkat 
 
1. Mətbuat 
 
Çar hökumətinin oktyabr bəyannaməsindən sonra ölkənin hər 
tərəfinə yayılan mətbuat, buluddan sivrilib çıxan ulduzlar kimi 
parlamağa başlamışdı. O dövrdə Azərbaycan ziyalıları arasında 
siyasi-ictimai fikrin istiqamətini, məslək mübarizələrini müəyyən 
etmək, bunların nə qədər ziddiyyətli, mürəkkəb şəraitdə getdiyini 
bilmək üçün 1917-ci ilə qədər çıxan, qapanan və yenidən çıxan, 
adını, ünvanını, hətta yolunu dəyişən müxtəlif qəzet və 
məcmuələri gözdən keçirmək kifayətdir. Bakıda “Kaspi” 
mətbəəsindən əlavə Tiflisdə və Gəncədə kiçik mətbəələr 
yaranmışdı. Xüsusilə Orucov qardaşlarının bu sahədəki fəaliyyəti 
nəticəsində mətbəələr genişlənir, istər qəzet, məcmuə və istərsə 
kitab nəşri üçün böyük imkan yaranırdı. Şuşa, Naxçıvan kimi 
şəhərlərdə də zəif, məhdud imkanla olsa da, çapxana binası 
qoyulurdu. 
Məmmədağa Şaxtaxtlının Tiflisdə çıxardığı “Şərqi-Rus” 
(1903-1905) qəzeti o zaman məşhur yeganə Azərbaycan qəzeti 
idi. Bu qəzetdə C.Məmmədquluzadə, M.Ə.Sabir, Ə.Nəzmi, 
M.S.Ordubadi, Abdulla Tofıq Sur, H.Zərdabi kimi məşhur ədib 
və şairlər iştirak edirdilər. Qəzet maarif, mədəniyyət əlifba və dil 
islahatı məsələlərinə böyük əhəmiyyət verirdi. 
Azərbaycan dilində ilk fəhlə qəzetlərindən biri kimi nəşr 
olunan “Təkamül” (1906) birinci nömrəsində öz məsləkini belə 
xülasə edirdi: “Bizim xidmət etdiyimiz, yolunda can qoyub, onun 
hər bir mənafe və hüququnun qaraulunda durduğumuz işçilər 
həmən füqarayi-kasibədir. Biz hər bir surət və şəkildə, zülm, cəbr 
və zorun əleyhinə iş görəcəyiz. Biz insaniyyətin və hər millətin 
qismi-əzəmi olan fəqirlər və məzlumlar 
 
  
 36
tərəfindəyiz. Onların mənafe və hüquqlarının xidmətçisi və 
gözətçisiyiz. 
Bir millətin, bir qurumun, bir sinfın, bir heyətin və yaxud bir 
şəxsin üstünə edilən ədalətsizlikləri, təəddi və təcavüzləri biz 
həmişə qaytarmağa çalışacağız, özü də cəmi insanları bir nəzərdə 
tutub ümum insaniyyət naminə olaraq zülmün hər bir tərzvə 
qismdə olsada, büruz və zühuruna sədd çəkəcəyiz...”1 . 
“Təkamül” ilk nömrəsini M.Hadinin “El fəryadı” adlı 
azadpərəst şeiri ilə başlayır. Şair millətin səadətini hürriyyətdə 
görür. 
“Təkamül” uzun müddət davam edə bilmədi. 1907-ci ildə 
onun əvəzinə “Yoldaş” nəşr olundu, o da tez bağlandı. Bu dövrdə 
müxtəlif dünyagörüşləri təmsil edən qəzet və jurnallar nəşr 
olunur, sürətlə bir-birini əvəz edirdilər ki, bunlardan “Molla 
Nəsrəddin”, “Dəvət-Qoç”, “Bakinski raboçi”, “Dəbistan”, 
“Hilal”, “Tərəqqi”, “Tuti”, “Kəlniyyət”, “Babayi Əmir” və s. 
göstərmək olar. 
Qəzetlər arasında az-çox ardıcıl demokratik xərti Haşım bəy 
Vəzirovun nəşr etdirdiyi “Tazə həyat” (1907-1908), “İttifaq” 
(1908-1909), “Səda” (1909-1911), “Sədayi-vətən” (1911-1912), 
“Sədayi-həqq”, “Sədayi-Qafqaz”da (1915-1916) görmək olar. 
Haşım bəy Vəzirov (1868-1916) Azərbaycanın məşhur 
mətbuat və ədəbiyyat xadimlərindəndir. 1905-ci il inqilabı 
dövründə Haşım bəy xalq cəbhəsində fəal iştirak edənlərdən 
olmuşdur. Buna görə də çar höküməti tərəfindən beş il Stavropol 
şəhərinə sürgünə göndərilmişdi. Sürgündən qayıtdıqdan sonra bir 
müddət “İrşad” qəzetində ictimai-mədəni məsələlərə dair 
hərarətli məqalələr yazır və xalqını maarifə çağırırdı. Nəhayət, o 
özü müstəqil bir qəzet yaratmaq fıkrinə düşür, “Tazə həyat” 
qəzetini 1907-ci ildə aprelin 1-də nəşrə başlayır. Bu qəzet tərəqqi 
pərəst mövqe tutduğundan uzun 
 
                                                 
1  “Təkamül”, 1907, № 4. 
 
 37
 
müddət yaşaya bilmir, 1908-ci ildə oktyabrın 7-də qapanır. Sonra 
Haşım bəy “İttifaq” qəzetini nəşr edir. Bu qəzet də 1909-cu ildə 
bağlanmışdır. Həmin ildə o, “Səda” qəzetini nəşrə başlamışdır. 
Bu qəzet Haşım bəyin nəşr etdiyi mətbuat içərisində ən çox 
yayılanlardandır. 
1911-ci ildə Bakıdakı bir çox mühərrirlərlə bərabər Haşım bəy 
Vəzirov da həbs olunur. Sonra həbsdən çıxmağa müvəffəq olur. 
“Səda” qəzeti qapandıqdan sonra “Qafqazist” adlı bir rus 
qəzetini, “Sədayi-vətən”, “Sədayi-həqq”, nəhayət, “Sədayi-
Qafqaz” qəzetlərini nəşr edir. Bu axırıncı qəzet 180 nömrə 
çıxdıqdan sonra hökümət tərəfindən rəsmən qapanmışdır. Haşım 
bəy məşhur məzhəkə jurnalı olan “Məzəli”nin də mühərriri idi. 
Bu jurnal “Molla Nəsrəddin”dən sonra mətbuat tarixində ən 
görkəmli məzhəkə jurnalıdır. Burada günün siyasi həyatı kəskin 
bir qələm ilə əks olunur. 
“Məzəli” yalnız ümumi məsələlərdən yox, ölkənin daxili 
vəziyyətindən, şəhər həyatından da bəhs edirdi. Burada köhnə 
pərəstlər, avamlar, maarif və mədəniyyət düşmənləri, 
rüşvətxorlar, yalançı ruhanilər şiddətlə tənqid olunurdular. 
“Məzəli”də Əli Nəzmi, M.S.Ordubadi, Əliağa Vahid, Cənnəti və 
s. qüvvətli qələm sahibləri iştirak edirdilər. 
Haşım bəy Vəzirov həm də yaxşı bir yazıçı idi. O, “Döymə 
qapımı, döyərlər qapını”, “Evlənmək su içmək deyil”, “Xan-xan” 
adlı komediyalar yazmışdır. Bu komediyalarında köhnə adətlərə, 
ailə-məişət məsələlərində xəstə əhvali-ruhiyyələrə gülmüşdür. 
Haşım bəyin rus dilindən bir neçə tərcüməsi də vardır. Bunların 
içərisində Şekspirin məşhur əsəri “Otello”nun tərcüməsini 
göstərınək olar. 
“Dəbistan” (1906-1907), “Rəhbər” (1906), “Məktəb” (1911-
1918) isə tərbiyə və məktəb məsələlərindən bəhs edən pedaqoji 
məcmuələr idi. Burada sadə dildə şeirlər, hekayələr, nağıllar, 
məsəllər çap olunurdu. S.S.Axundovun “Qorxulu nağıllar”ı, bir 
sıra müəlliflərin (A.Şaiq, M.A.Əli- 
 
 38
  
yev, Ə.M.Mustafayev və b.) yazdığı “Gülməli nağıllar” bu 
nəşrlərin ən faydalı yazılarındandır. 
Vaxtilə ancaq Tiflisdə olduqca məhdud miqdar və tirajla 
Azərbaycan dilində kitabçalar buraxılırdısa, indi Bakıda 
mükəmməl və güclü Azərbaycan mətbəələri düzəlmişdi. Tarixə, 
ədəbiyyata, coğrafiyaya, hifzi-səhiyyəyə və elmin başqa 
sahələrinə aid kitabçalar buraxılırdı. Rus ədəbiyyatından 
(A.S.Puşkin, L.N.Tolstoy, M.Qorki) tərcümələr olunurdu. 
Gözüaçıq, mütəşəbbüs ədiblər, mühərrirlər əldə olan maddi və 
mənəvi imkanlardan geniş istifadə edir, ədəbiyyatımızın əsas 
əsərlərini nəşrə çalışırdılar. 
 
2. Maarif 
 
1905-ci ildən sonra mətbuatla yanaşı maarif ocaqlarının da 
sayı artmağa başlamışdı. Köhnə molla məktəblərində, 
mədrəsələrdə sürətlə islahat başlanmışdı. Şəriət, din dərsləri ilə 
yanaşı, dünyəvi, təcrübi elmlər təlim olunurdu. “Üsuli-cədid” 
deyilən yeni Avropa sistemli məktəblər açılırdı. 
1887-ci ildə Bakıda birinci rus-tatar, yəni rus-Azərbaycan 
məktəbi açılmışdı. Burada 42 nəfər şagird var idi. 1913-cü ildə 
isə Bakıda 9 rus-Azərbaycan məktəbi, 8 rus-Azərbaycan qız 
məktəbi və bir 6 sinifli məktəb var idi. Burada azərbaycanlı 
balalarından 2249 nəfər şagird oxuyurdu. Bunlardan 337 nəfəri 
Azərbaycan qızları idi. 
Aydındır ki, bu məktəblər xalqın maarifə olan həvəsini 
ödəmək imkanından çox-çox uzaq idi. Çünki bu zaman Bakıda 
10 deyil, 20 Azərbaycan məktəbi açılsa da, yenə şagird tapılardı. 
Məktəblər proqram və müəllim qüvvələri cəhətindən də nisbətən 
möhkəmlənmişdi. 1913-cü ildə Bakıda 55 nəfər azərbaycanlı 
müəllim, 15 nəfər müəllimə var idi. Məktəblərdə ana dili mühüm 
dərslər sırasına keçmişdi. Azərbaycanca ilk əlifba kitabının 
(“Vətən dili”) 7-ci və mükəmməl nəşri 
 
 39
  
1910-cu ildə buraxılmışdı. Yeni nəsil M.F.Axundovun, 
M.P.Vaqifin, S.Ə.Şirvaninin və başqa görkəmli sənətkarların 
əsərlərindən nümunələrlə tanış olurdu. 
1906-cı ildə birinci dəfə olaraq Azərbaycan müəllimlərinin 
Bakıda yığıncağı oldu. Burada məktəb, dərs, tədris proqramı 
məsələlərindən başqa, məktəb şagirdlərinin ictimai-tərbiyəvi 
məsələsi də müzakirəyə qoyuldu. Məktəblilər və müəllimlər 
böyük mədəni-ictimai məsələlərdə, M.F.Axundovun, 
A.S.Puşkinin, L.N.Tolstoyun yubileylərini keçirmək işində 
cəmiyyəti-xeyriyyələrin tədbirlərində fəal iştirak edirdilər. 
Mədəhi-maarifə və ictimai işlərə xidmət edən “Nəşri-maarif”, 
“Cəmiyyəti-xeyriyyə”, “Nicat” və s. cəmiyyətlər düzəlirdi. 
Uşaqların təlim-tərbiyəsi, hazırlıqlı müasir gənclərin 
yetişdirilməsi hər kəsi düşündürən ümumi və zəruri bir məsələ 
sayılırdı. 
1905-1906-cı illərdə mətbuatda (“Həyat” və “Molla 
Nəsrəddin”) “Bizə hansı elmlər lazımdır” mövzusunda 
genişlənən mübahisə maarif, məktəb və elm məsələsinin nə qədər 
mühüm olduğunu göstərdi. Bakılı Axund Əbutürab bu sərlövhə 
altında yazdığı məqaləsində məktəblərin müsəlmanlıqdan, 
şəriətdən uzaqlaşdığını, təbiət, hesab, tibb, həndəsə və bu kimi 
dünyəvi elmlərin rəvac tapdığını göstərib, təəssüf edirdi. “Əgər 
bir şəxs tamam ülumi-riyazi və hikməti-təbii təhsilində ömür sərf 
edə, müəllimi-əvvəl Ərəstətalis (Ərəs-mü - M.C.) məqamını dərk 
edə, əlbəttə, tərəqqi-übudiyyətə, həqqi-təəlaya alim və arif 
olmayacaq və insaniyyət və mədəniyyət şəhrinə daxil 
olmayacaq... Elmi-hesabda kamil olmaqla insan olmaq olmaz. 
Bəlkə insan elmi-dəyanəti və şəriəti bilib, öz nəfsi ilə mühasibə 
edib, əmali-xeyriyyə və əmali-şəriyyəsini mizani-şərilən vəzn 
edib xeyrini artırır və şərdən münəzzeh və mübərra olmaqla insan 
olur”. 
Əli bəy Hüseynzadə, xüsusilə Cəlil Məmmədquluzadə Axund 
Əbutürabın bu mühafızəkar fıkrinə qarşı çıxmışdır. Əli bəy din 
elmlərinin lüzumunu inkar etmir, ancaq təbiət 
 40
 
  
elmlərini ilk plana çəkir, öz fikrini Axund Əbutürab kimi quran 
və şəriət ilə, dinin öz ehkamı ilə isbata çalışırdı. 
Bu məsələlərdə əsl demokratik cəbhədə dayanan Cəlil 
Məmmədquluzadə isə Axund Əbutürabı və onun görüşlərini 
kəskin tənqid edirdi. O, məşhur “İbrahimbəyin 
səyahətnaməsi”ndə təsvir olunan cəhalət, mövhumat aləmi ilə 
Axund Əbutürabın görüşləri arasındakı eyniyyəti görürdü və 
məqaləsini belə bitirirdi: “Mordəənd vəli zində, zindəənd vəli 
mordə”1. 
 
3. Teatr-musiqi 
 
Teatr yalnız Bakıda deyil, bütün ölkədə zəruri bir ictimai-
mədəni müəssisə kimi hörmət qazanırdı. Nəcəfbəy Vəzirov, Cəlil 
Məmmədquluzadə, Əbdürrəhimbəy Haqvərdiyev, Üzeyir 
Hacıbəyov kimi ədiblər səhnənin tələblərini ödəməyi vətəndaş 
borcu bilir, müstəsna bir ciddi-cəhd ilə yeni-yeni əsərlər 
yazırdılar. “Hacı Qara”, “Müsibəti-Fəxrəddin”, “Dağılan tifaq”, 
“Ağa Məhəmməd şah Qacar”, “Pəri cadu”, “Ölülər”, “Arşın mal 
alan”, “Məşədi İbad” teatrların repertuarından düşməyən əsərlər 
idi. 
Bu zaman teatr yetkin və peşəkar, istedadlı aktyorlar 
yetişdirmişdi. Hüseyn Ərəblinski, Hüseynqulu Sarabski, Mirzağa 
Əliyev, Sidqi Ruhulla və başqaları artıq tanınmış aktyorlar idilər. 
Teatrın təsir dairəsi vətəndən çox-çox uzaqlara qədər yayılmışdı. 
Səyyar aktyor dəstələri İranın böyük şəhərlərində, Orta Asiyada, 
Dağıstanda, Gürcüstanda və Tatarıstanda, Volqaboyunda tez-tez 
tamaşalar verirdilər2. 
 
 
                                                 
1 “Molla Nəsrəddin”, 1906, № 8, səh.7. 
2 Bu haqda bax: Ə.Haqverdiyev “Azərbaycanda türk teatrı” /Əlyazması/. Ədəbiyyat 
İnstitutunun əlyazmaları şöbəsi, inv.6070 
 41
 
 İnqilaba qədər gizli çalışan “Nicat” cəmiyyəti teatr işini 
genişləndirmişdi. Bununla yanaşı “Səfa” cəmiyyəti də aktyor 
dəstəsi saxlayırdı. Azərbaycanın peşəkar aktyor dəstələri təşkil 
edilmiş, bina, paltar və s. cəhətdən mühüm işlər görülmüşdü. 
1908-ci ildə Ü.Hacıbəyovun “Leyli və Məcnun” əsərinin 
tamaşası ilə Azərbaycan teatrı tarixində opera sənətinin binası 
qoyuldu. Onun ardınca “Əsli və Kərəm”, “Şah Abbas və 
Xurşidbanu”, “Rüstəm və Söhrab” və s. əsərlər meydana çıxdı. 
Mətbuat teatrın həm yayılmasına, camaata çatmasına, həm də 
onun qarşısında duran vəzifələri aydınlaşdırmağa kömək edirdi. 
Bakıda dörd artist dəstəsi (rus-Azərbaycan) çalışırdı ki, bunlar 
növbə ilə Tağıyev (indiki Ş.Qurbanov adına Azərbaycan Dövlət 
Musiqili Komediya Teatrı) və Mayılov (indiki Azərbaycan 
Dövlət Akademik Opera və Balet Teatrı) teatırlarının binasında 
tamaşa verirdilər. 
Azərbaycan artistləri ölkə xaricində də böyük hörmət 
qazanmışdılar. Yaxın Şərq ölkələrinin heç birində teatr bu sürətlə 
inkişaf etməmişdi. Azərbaycan artistlərini İranda həmişə böyük 
şadlıq və fərəhlə qarşılamışlar. Türkiyədə çıxan “Tamaşa” 
məcmuəsi Azərbaycan teatrının inkişafına qibtə edərək yazırdı: 
“Qafqaziyada türk (Azərbaycan - M.C.) qadını səhnədə tamaşada 
iştirak ediyor və namusundan heç bir şey qeyb etmiyor. 
Məşhurlarının rəsmləri kart-postal olaraq satılıyor"1. 
Orta Asiyada Mərv, Aşqabad kimi şəhərlərdə də 
azərbaycanlılar tamaşalar verirdilər. 
Azərbaycan mədəniyyətində sevincli və iftixara səbəb olan 
məsələlərdən biri milli musiqinin böyük inkişafı idi. Üzeyir 
Hacıbəyov kimi istedadlı bir musiqi xadiminin yetişməsi 
nəticəsində Azərbaycan xalqının musiqi mədəniyyəti 
 
                                                 
1   “Tamaşa” məcmuəsi. İstambul, 1918, №7. 
 
 
 42
 
 
zənginləşdi. Onun “Leyli və Məcnun” operası, “Arşın mal alan” 
və “Məşədi İbad” operettaları bu gün də yaşayan əsərlərdir. 
Hələ 1913-1914-cü illərdə Ü.Hacıbəyovun “Arşın mal alan” 
operettasının şöhrəti bütün Yaxın Şərqə yayılmışdı. Hətta Parisdə 
tamaşaya qoyulması, bu əsərin bütün dünyada nə qədər böyük 
maraq oyatdığını sübut edir. Ü.Hacıbəyovdan başqa Müslüm 
Maqomayev (“Şah İsmayıl”), Məşədi Cəmil Əmirov (“Namuslu 
qız”) kimi musiqi xadimlərini də göstərmək olar. 
 
4. Rəssamlıq və memarlıq 
 
Diqqətəlayiq hadisələrdən biri də “Molla Nəsrəddin” 
məcmuəsi ilə əlaqədar böyük sürətlə inkişaf edən rəssamlıq 
sənətidir. İstedadlı rəssamlar olan K.Rotter və O.Şmerlinq, bir az 
sonra isə Əzim Əzimzadə (1880-1943) jurnal səhifələrində öz 
sənətlərini müvəffəqiyyətlə nümayiş etdirirdilər. Ə.Əzimzadənin 
hər bir əsəri, hər karikaturası xalq ilə, kütlə ilə danışan canlı 
insan, ona müəyyən ictimai yaraları göstərən yeni bir təbib idi. 
Əzimzadə (yalnız “Molla Nəsrəddin”də deyil, “Kəlniyyət”, 
“Tuti”, “Babayi-Əmir” və “Məzəli” məcmuələrində də işləmişdir. 
Qüvvətli bir istedad sahibi olan Bəhruz Kəngərli də (1898-1922) 
realist rəssam idi. O, Azərbaycanda ilk dəfə olaraq realist 
mənzərələr yaratmışdır. Onun əsərlərində yerli kolorit güclüdür. 
Rəssamın “Qaçqınlar”, “Yatmış uşaqlar” adlı təsvirləri çox 
mənalı və qiymətlidir. 
Həyatında şairliyə də, rəssamlığa da eyni dərəcədə meyl 
göstərən və XX əsrin əvvəllərinə qədər yaşayıb yaradan Mir 
Möhsün Nəvvab (1831-1918) də maraqlı şəxsiyyətdir. Nəvvabın 
yaratdığı Şərq koloritli kitab haşiyələri rəssamlıq tarixində 
yaşayacaq əsərlərdir. 
 
  
 43
Memarlıq sahəsində də yeni təşəbbüslər görülməkdə idi. 
Keçmiş “İsmailiyyə”nin (indiki Elmlər Akademiyası binası) və 
indiki opera teatrı binasının tikilməsi, Bakıda bir sıra qiymətli 
memarlıq tikintilərinin əmələ gəlməsi, ölkədə köhnə Şərq 
memarlığının nüfuzdan düşdüyünü, yeni Avropa üslubunda olan 
imarətlərə güclü meyl oyandığını göstərirdi. Ancaq bu meyl hələ 
lazımınca müəyyənləşməmişdi. Bakı varlılarının Rusiya, İtaliya 
və ya Fransadan çağırdıqları memarlar qismən öz arzularına və 
qismən sahibkarın zövqünə uyğun binalar tikirdilər. Buna görə də 
yeni tikintilərdə həm Şərq əlamətlərini saxlayan, həm də yeniləri 
təqlid ilə yaranan eklektik bir üslub gözə çarpmaqda idi. Gəncə, 
Şuşa və başqa şəhərlər də yeni bir sima alırdı. Şəhərlər qapalı 
evləri, əndərunlu həyətləri, minarəli məscidləri, karvansaraları, 
örtülü şeytanbazarları, alvər meydanları, xan sarayları ilə tanınan 
köhnə şəhər; küçəyə pəncərəli və balkonlu evləri, geniş planlı 
küçələri, teatrları, kitabxanaları, möhtəşəm və çoxmərtəbəli 
binaları, mehmanxanaları, pasajları, bankları, poçta-teleqrafları, 
vağzalları olan yeni şəhər kimi ikiyə bölünürdü. 
 
5. Ədəbi mübarizələr 
 
İyirıninci əsr Azərbaycan ədəbiyyatında yeni bir intibah 
dövrünün başlanğıcı oldu. Əgər qədim dövrlərdə ölkə Nizami, 
Xaqani, Füzuli kimi, bir əsr bundan qabaq Mirzə Şəfi və yarım 
əsr bundan qabaq M.F.Axundov kimi tək-tək böyük simaları ilə 
dünya ədəbiyyatı sahəsində görünə bilirdisə, indi Azərbaycanın 
tərəqqipərvər şair və ədiblərinin əksəriyyəti dünya mədəniyyəti, 
dünya siyasəti ilə səsləşməyə başlamışdılar. İyirminci əsrin 
görkəmli ədib və şairləri böyük bir ictimai hərəkat içərisində 
yetişərək, mübarizə sahəsinə atılmışdılar. 
 
  
 44
Bu zaman qabaqcıl yazıçılar qarşısında böyük çətinliklər 
dururdu. Azərbaycan hələ də müstəmləkə idi. Çar zülmü daha da 
şiddətlənmişdi. Mövhumat hökm sürürdü. Bunlar hələ yeniliyin, 
açıq düşüncə və mühakimənin, yaradıcı fıkir və hissin, ümumən 
intibah mədəniyyət tədbirlərinin önünə sədd çəkirdi. 
Lakin o dövrün təlatümlü siyasi-ictimai vəziyyəti, hadisələri 
böyük mənəvi təbəddülata, oyanışa səbəb oldu. Gözüaçıq 
adamlar öz məhdud məişət mənafelərindən kənara çıxıb, vətənin 
ümumi həyatı ilə tənəffüs etməyə, öz hüquqsuzluqlarının əsl 
səbəblərini dərk etməyə başladılar, öz fıkirlərini, hisslərini 
deməyə cəsarətləndilər. Cəlil Məmmədqulüzadə öz xatirələrində 
bu hadisələrdən bəhs edərək belə yazır: “Qələm azadlığı o yerə 
çatdı ki, bir gün bazarda qəzet satan uşaqları “Kukureku” çığıra-
çığıra şəkilli bir jurnalı satan gördüm. Bu jurnal rus dilində çap 
olunurdu. Adı “Kukureku” idi... Bir nömrəsində bir xoruz şəkli 
çəkilmişdi. Xoruzun başı əsrin padşahı Nikolayın başı idi... 
Haman jurnal nömrəsi mənim üçün xeyli bir qiymətli yadigardır. 
Xudaya, yuxudurmu bu, ya eyni həqiqətdir?! Padşahı da 
mümkün imiş lağa qoymaq və onu xoruz şəklinə salıb, dünyaya 
nəşr etmək? 
Şəkli alıb qaçdım yoldaşımın yanına. 
- Faiq hələ durmusan? Məgər durmalı əsrdir? ... Burada əsrin 
allahını şəkillərdə çəkirlər, onu xoruza oxşadırlar, amma bizi 
indiyədək qoymuyublar ki, nəinki padşahın şəklini çəkək, 
qoymuyublar onun ismini dua və sənasız zikr edək. İndi padşaha 
istehza edirlər, amma indiyədək bizi qoymuyublar bir dərvişin 
hoqqabazlığını tənqid edək, mərsiyə xanın lotuluğunu tənqid 
edək, qoymuyublar başımızın üstünü kəsən minlərcə 
zorbazorların zülmlərindən bəhs edək, qoymuyublar islam 
millətini çürüdən və çürütməkdə olan milyonlarca müf- 
 
  
 45
sid həşəratların eyblərini açıb camaatı mütənəbbeh edək. Amma 
... bu nədir, əsrin padşahını gör nə günə salıblar!”1 
Hamı azadlığa eyni dərəcədə həris və möhtac idi. Amma bu 
məfhumu hamı eyni şəkildə və məzmunda düşünmürdü. Xüsusilə 
ədəbiyyat aləmində söz və mətbuat azadlığı ilə əlaqədar bir sıra 
nöqteyi-nəzərlər gözə çarpmaqda idi. İstər mərkəzdə və istərsə 
əyalətlərdə onlarla qəzet nəşr olunmaqda idi. Bu zaman əmələ 
gələn qruplaşmalar, fıkir ixtilafları, tərəddüdlər adi bir hal idi. 
Hər şeydən əvvəl osmanlıçılıq təbliğatının qüvvətləndiyini 
qeyd etmək lazımdır. Çünki yerli burjuaziya inqilabı, 
Türkiyədəki hərəkat ilə müqayisə edirdi. Bütün islahatı həmin 
şəklə salmaq istəyirdi. Hacı Zeynalabdin Tağıyevin, İsabəy 
Aşurbəyovun maddi köməyi ilə nəşri başlanan "Füyuzat" və 
"Şəlalə" məcmuələri yeni dirçəlməkdə olan Azərbaycan sənaye 
burjuaziyasının orqanı idi. Bu məcmuələr hər cəhətdən İstanbula 
əsaslanaraq osmanlı ruhu, dili, üslubu ilə yazırdılar. 
Türkiyə-İtaliya müharibəsi (1911-1912), Trablisin italyanlar 
tərəfindən fəthi ilə əlaqədar olaraq, bu cərəyan təəssübkeş bir 
rəng almış, dərinləşmişdi. Azərbaycan burjuaziyası bu 
müharibədə türklərin tərəfində durmaqla, onlara əlindən gələn 
köməyi əsirgəmirdi. Azərbaycanda türklər üçün ianə yığılır, türk 
qaçqınları himayə və təmin olunurdu. Hətta bu sahədə az səy 
göstərməyən dövlətlilərdən Musa Nağıyevə və Hacı Zeynalabdin 
Tağıyevə Türkiyə hökuməti tərəfindən mükafat olaraq medal 
göndərilmişdi. 
Məktəblərdə tədris-tərbiyə vəsaiti olaraq, Türkiyə 
kitablarından istifadə olunurdu. Kitabxanaların əsas fondu 
İstanbul kitabları idi. İstanbuldan gəlmiş müəllimlər nüfuz sahibi 
idi- 
     
  
                                                 
1 C.MəmmədquIuzadə. Əsərləri, II c, Bakı, 1936, səh. 95. 
 
 
 46
lər. Ali təhsil və hərbi ixtisas həvəsində olan varlı balalarının 
çoxu İstanbula oxumağa gedirdi. 
Mirzə Məhəmməd Axundov, Cəlal Yusifzadə, Əlipaşa 
Hüseynzadə, Səməd Mənsur və bir çox şairlər az və ya çox 
dərəcədə türkçülük təsirinə qapılmışdılar. 
Keçmişlə bağlı olan bir ədəbi qrup da müsəlman-fars təsiri 
altında yaşayan və yazan yazıçılar idi. Bunlar əksəriyyətlə ruhani 
ailəsindən çıxmış, müsəlman dünyasında tərbiyələnmiş adamlar 
idilər. Bunları sıx birləşdirən cəhət islam dini, keçmiş 
müstəmləkə həyatının mürtəce ənənələri idi. Əgər osmanlı 
tərəfdarları İstanbula üz çevirirdilərsə, bunlar "islam 
mərkəzlərinə": Bağdada, Tehrana, Nəcəful-Əşrəfə, Məşhədə 
yönəlmişdilər. Osmanlı tərəfdarlarında türkçülük əsas idisə, 
bunlarda islamçılıq əsas idi. Onlar türk tarixinə müraciət edir, 
türk xaqan və paşalarının fütuhatı ilə ilhamlanırdılarsa, bunlar 
islam tarixi ilə fəxr edirdilər. Ərəb və fars müsəlman ədib və 
şairlərinin əsərlərini idealizə edirdilər. Bunlar Şərq ölkələrinin, 
xüsusilə Azərbaycanın geridə qalması səbəbini bu ölkələrdə 
islam dini ehkamının layiqincə yerinə yetirilməməsində, təhrif 
edilməsində görürdülər. Nicatı geriyə, islama qayıtmaqda 
axtarırdılar. Ona görə də dini ehkamları  müasirləşdirınək, 
dəyişdirib yenidən işə salmaq istəyirdilər. 
Bu ədəbiyyatçıların fəaliyyətində tərcümə mühüm yer tuturdu. 
Məşhur Bakı qazısı Mir Məhəmməd Kərim quranı Azərbaycan 
dilinə tərcümə etmişdi. O, məşhur ərəb ədibi Cürci Zeydanın 
islam tarixini əhatə edən silsilə romanlarını ("Üzərai-Qüreyş", 
"Kərbəla yanğısı", "Ərınanusa", "17 Ramazan") tərcümə etmiş, 
dini hədisləri şərh və təbliq edən bir sıra kitabçalar buraxmışdı. 
Mirzə Sadıq ibn Molla Süleyman Bad-kubəyi "Bəhrül-Həqaiq" 
adı ilə "Gülüstan"ın şərhini nəşr etmişdi. 
 
 47
1912-ci ildə "Bustan"ı tərcümə edən Seyid Zərgər bir sıra 
şeirlərində "islamın halına yanır", Allaha xitabla xilafət fütuhatını 
arzulayırdı: 
 
Buludlarını tutub əflakı gündən bir əsər yoxdur,  
Neçin bürci-səadətdən zühur etməz qəmər, yarəb. 
 
Gün ilə İran dövlətinin şiri-xurşidinə, ay ilə osmanlı dövlətinin 
ay-ulduzuna işarə edən Zərgər, vətəninin də nicatını oralarda, 
"islam birliyində" axtarırdı. 
Mirzə Məhəmməd Ziya, Mirzə Hadi Sabit, Həsən Səyyar, 
Mirzə Səməndər, Cəlal Yusifzadə, İbrahim Tahir, Müniri, Azər 
də qismən Hacı Seyid Əzim Şirvanini, qismən də fars 
ədəbiyyatını təqlid edən, dini qəsidələr və yarım maarifçi 
məzmunda qəzəllər yazırdılar. 
    Cənubi Azərbaycan şairlərindən Sərraf da eyni ruhda əsərlər 
yazaraq, islamı "təməddünə" çağırırdı ("Ey milləti-islam, oyan 
vəqti səhərdir"). Molla Mahmud Çakər Naxçıvani "Leyli və 
Məcnun" poeması ilə yanaşı olaraq: 
 
Necə qan ağlamasın daş bu gün,  
Kəsilib yetmiş iki baş bu gün. 
 
- mətləli məşhur sinəzənini və bir sıra mərsiyələrini yazmışdı. 
"Dirilik" məcmuəsi isə (1914) türkçülük ilə islamçılıq 
təsirlərini birlikdə götürən və "dərinləşdirən" bir istiqamət 
tutmuşdu. "Türk, islam tarixinə aid yazılar məəl-məmnuniyyə 
dərc ediləcəkdir" - deyə oxuculara müraciət edən bu məcmuə 
ingilis generallarından və İran şahlarından tutmuş hər bir rütbəli 
şəxsin şəklini çap etməyi və həyatından yazmağı, alman 
cahangirlərinin qərb iştahasını təbliğ etməyi özünə vəzifə sayırdı. 
"Dirilik" məcmuəsi islam Şərqinin 
 
 48
geridə qalmasını və fəlakətini "din əmrlərinin" layiqincə yerinə 
yetirilməməsində görürdü. O yazırdı: "Biz, yəni islam aləmi və 
islam millətləri, dinimizin sağlam əmrlərindən çox uzaqlaşaraq, 
dünya diriliyinə qərib bir nəzərlə baxmağa başladığımız bir 
zamandan bəri başqalarının rizəxarı və onlardakı tərəqqi və 
imranın əsir və dəstkirləri olduq. Bunu etiraf etməliyiz...". 
Bu yazıçılar ana dili tərəfdarları olsalar da, məfkurəvi 
istiqamətlərindən asılı olaraq süni bir dildə yazırdılar. Bunların 
dilində azərbaycanca kəlmələr çox idi; ifadənin, cümlənin, 
quruluşu və tərkibləri isə tamamilə ərəbcə, farsca idi. "Hasili-
kəlam, ənvai-əzaba giriftar oldum. Ta həmin həftə ki, hüccacın 
islamiyyətlik müjdəsi yetişdi, məni bəndi zəncirdən xilas 
eylədilər və movrusim zəbt olundu... Onların zahiri halları səlah 
və təqva ilə ziynətlənmişdi və ümənayi-dövlətdən birisi bu 
tayifeyi-dərvişlərin haqqında ziyadə hüsni-zənni var idi. O şəxsin 
hüsni-zənni fasid olub, dərvişlərin vəzifələri münqət oldu"1. Bu 
dili geniş oxucu kütləsi anlaya bilmirdi. Bu dil, nə ərəb, nə fars, 
nə də Azərbaycan dilinin qanunlarına uyğun idi. 
Bir sıra ziyalılar rus təhsili gördükdən, rus həyat və məişətinə 
qaynayıb-qarışdıqdan sonra, öz vətəninə və milli varlıqlarına 
biganə qalır, öz xalqlarının taleyindən uzaq düşürdülər. Onlar ana 
dilində yazmağı eyib sayırdılar. 
Əhmədbəy Cavanşir, Mehdibəy Hacınski də bu ruhlu 
ziyalılardan idi. Mehdibəyin ədiblik fəaliyyəti rus dilində yazdığı 
"İz skazaniy Vostoka" (1910) adlı əsərdən ibarət olmuşdur. Bir 
neçə kitabçadan ibarət olan bu əsərdə fars, türk və ərəb 
məxəzlərindən götürülmüş nağıl, hekayə və lətifələr təhrif ilə 
ruscaya köçürülmüşdü.       
 
                                                 
1  Bəhrul-həqaiq. Bakı, 1911. 
 
 49
Bu adamlar Azərbaycanın həqiqi ziyalılarından, ədib və 
şairlərindən (M.F.Axundov, C.Məmmədquluzadə, 
Ə.Haqvərdiyev, N. Vəzirov) fərqli olaraq keçmiş rus 
mədəniyyətinə Azərbaycan xalqının inkişafı üçün istifadə 
mənbəyi və nümunəsi deyil, bir məqsəd, ideal kimi baxırdılar. 
Buna görə də onlar nə rus xalqının mədəniyyətinə və nə də öz 
xalqlarının mədəniyyətinə xidmət edə bildilər. 
XX əsrin ilk 10-15 ilində Azərbaycan ziyalıları arasında 
firəngiməablar deyilən Avropa tərəfdarları da meydana çıxmışdı. 
Firəngiməab ziyalılar ancaq Avropa mədəniyyətinin zahiri 
cəhətlərinə kor-koranə məftun olmuşdular. Bu ziyalılar Parisdə, 
Berlində təhsil alan, Avropanı gəzən, öz ölkələrinə istehza edən, 
bəzən də tamamilə köçlü-külfətli Avropaya mühacirət edən 
adamlar idilər. Aydındır ki, belələri Azərbaycan xalqının 
mədəniyyəti üçün və ümumiyyətlə mədəniyyət aləmi üçün heç 
bir xidmət sahibi olmamışlar və ola da bilməzdilər. Çünki, həyat 
və fəaliyyətləri təqliddən ibarət olan, müstəqil mühakimədən 
məhrum olan bu adamlar, yaşadıqları Avropa şəhərlərinin 
gurultuları içində sönüb gedir, nə qədər fəal və istedadlı olsalar 
da, içərisinə düşdükləri başqa və yabancı bir ölkənin 
münəvvərləri ilə ayaqlaşa bilmirdilər. İkinci tərəfdən bunların 
müəyyən bir ictimai idealı yox idi. Onlar Avropa mədəniyyətinin 
bəşəriyyətə xeyrini nəzərə almağı bacarmırdılar, ancaq Avropa 
burjua münəvvərlərinin təmiz, səliqəli, fırəvan yaşadığını görüb, 
məftun olur, öz məişətlərini "asılılıqdan" xilas etmək üçün 
Avropaya mühacirət edirdilər. 
Göründüyü kimi ziyalılar və xüsusilə ədəbiyyatçılar arasında 
saydığımız bu qrupların əsas istinadgahı ölkənin, xalqın öz həyatı 
deyil, kənar, yad təsirlər idi. Bunların hərəsi bir xarici ölkənin 
təsirində idi. Hərəsi də bu təsiri ölkədə yaymaq, oyanmaqda olan 
kütlələrə aşılamaq istəyirdi. (Bu meyl- 
 
 50
lər C.Məmmədquluzadənin "Anamın kitabı" əsərində geniş və 
aydın şəkildə göstərilmişdir). 
Ölkədə sürət və vüsətlə davam edən ictimai-siyasi hadisələr 
olduqca mürəkkəb idi. Yalnız zəhmətkeş xalqın mənafeyini 
güdən əsl qabaqcıl ədəbiyyat bu mürəkkəbliyi düzgün görə və 
göstərə bilərdi. 
XX əsrin başlanğıcında Azərbaycanda belə ədəbiyyat 
yaranmaqda idi. Bu, əsasən, realizm, demokratizm istiqamətində 
inkişaf edən yeni, fəal, müasir, qüvvətli bir ədəbiyyat idi. Bu 
ədəbiyyat xalqın həyatı, mübarizəsi, arzu və idealları ilə bağlı, 
oxucusunu ayıldan, intibaha çağıran, yeni ruhlu, yeni məzmunlu 
ədəbiyyat idi. 
 
 51
 
II. Realizm 
ədəbi   məktəbi 
 
Xalq yumoru və  
mübariz satira 
 
XX əsrin əvvəllərində Azərbaycan ictimai həyatında olduğu 
kimi, ədəbiyyatında da həm şəkil, üslub, həm də məzmun və 
keyfiyyətcə böyük dəyişiklik əmələ gəldi. Şair və ədiblər köhnə, 
ənənəvi mövzulardan aktual ictimai-siyasi mövzulara keçdilər, 
günün zəruri məsələləri ilə, zəhmətkeşlərin taleyi ilə yaşamağa 
başladılar. XIX əsrdə və XX əsrin ilk illərində bədii əsərlərin 
başlıca münaqişəsi mülkədar ilə kəndli, bəy ilə əkinçi, avam ilə 
oxumuş, fanatik ilə ziyalı arasındakı ziddiyyət idisə, indi siyasi 
həyatdakı mübarizələrin bütün şəkilləri, cəmiyyətin bütün 
təbəqələri ədəbiyyatda görünməyə başlamışdı. 
Azərbaycan tarixində heç bir zaman bədii ədəbiyyat indiki 
qədər günün məsələləri ilə sıx əlaqədə olmamış, heç bir zaman bu 
məsələləri indiki dərəcədə əhatə etməmişdi. İndi ədəbiyyat çox 
kəskin siyasi silah olmuşdu. Bir tərəfdən köhnə dünyanı, 
bünövrəsindən laxlamış olan feodal münasibətlərini yıxıb 
dağıtmaq, o biri tərəfdən yeni həyat üçün məramnamə vərmək 
vəzifəsini qarşısına qoyaraq qabaqcıl yazıçılar kütləyə müraciət 
edir, onun mənafeyini ifadə etməyə çalı- 
 52
şırdılar. Onlar, əsərlərindən başqa əməli işləri, ictimai 
fəaliyyətləri ilə də mübarizədə fəal iştirak edirdilər. 
C.Məmmədquluzadə, M.Ə.Sabir, M.S.Ordubadi, Ə.Haqvərdiyev, 
N.Vəzirov yazıçı olmaqla bərabər, həm də mətbuat və ya səhnə 
xadimləri idilər. Bu zaman bədii ədəbiyyatın başlıca mövzusu 
müasir cəmiyyətin yaşayışı idi. Nə aşiqanə mövzular (Füzulidə, 
Nizamidə olduğu kimi), nə Firdovsi təsirli tarixi qəhrəmanlıq 
dastanları, nə Sədi nəsihətləri bu zaman dəbdə deyildi. Bu zaman 
ədəbiyyat kiçik bir ailədən başlamış, böyük bir ölkəyə qədər hər 
yerdə baş vərən əhəmiyyətli hadisələri siyasi ideyalar nöqteyi-
nəzərindən mənalandırmağa çalışırdı. 
Birinci dəfə olaraq bədii ədəbiyyatda fəhlənin həyatı əks edilir 
(M.Ə.Sabirin "Fəhlə", "İnsanmı sanırsan?", A.Şaiqin "Məktub 
yetişmədi", C.Məmmədquluzadənin "Usta Zeynal", A.Səhhətin 
"Əhmədin qeyrəti" əsərləri), əkinçinin vəhşicəsinə istismarı, 
hüquqsuzluğu (M.Ə.Sabirin "Əkinçi", "Vur-vur ki, gətirməyibdir 
arpa", C.Məmmədquluzadənin "Danabaş kəndinin əhvalatları", 
"Poçt qutusu"), zehinləri kütləşdirib iflic edən puç etiqad və 
ənənələr (Ə.Haqvərdiyevin "Xortdanın cəhənnəm məktubları", 
S.SAxundovun "Cəhalət qurbanı", M.Ə.Sabirin "Şikayət və 
nədamət", M.S.Ordubadinin "Bədbəxt milyonçu" əsərləri) 
göstərilirdi. Bəzi əsərlərdə isə köhnə dünyanın faciələri bütün 
dəhşəti ilə qələmə almırdı (Cəlil Məmmədquluzadənin "Ölülər" 
əsəri.) 
Realistlər bununla da kifayətlənmirdilər. Yenilik adına 
cəmiyyətə soxulan, əsl həqiqətdə isə xalqı əsarətdə saxlamağa 
çalışan qayda və münasibətləri, yenicə dirçəlməkdə olan sənaye 
şəhərinin çirkin cəhətlərini, maliyyə burjuaziyasının əhvali-
ruhiyyəsini, pul ağalığını və fetişizmini döyəcləyir 
(İ.Musabəyovun "Neft və milyonlar səltənətində", M.Ə.Sabirin 
"Ey pul", Əli Nəzminin "Pul" əsərləri), burjua ziyalılarının 
fəaliyyətsizliyini, xüdbinliyini, mənfəətpərəstliyini, əsl xalq, 
 53
vətən hisslərindən məhrum olduğunu göstərməklə xalqı sayıq 
salırdılar (M.Ə.Sabirin "Ürəfa marşı", A.Səhhətin "Müsəlman 
ürəfaları", S.S.Axundovun "Qonaqlıq", Ə.Haqvərdiyevin 
"Tənqid" əsərləri). Yazıçılar bədii silahla publisistikanın da 
vəzifəsini müəyyən dərəcədə ifa edirdilər. Hətta bəzi sənətkarlar 
məqalələrlə çıxış edərək, öz bədii görüşlərini elan edir, yeni 
ədəbiyyat yolunu nəzəri cəhətdən əsaslandırırdılar. (A. Səhhətin 
"Tazə şeir necə olmalıdır?" məqaləsi). 
Bunlar aydın göstərir ki, bütün görkəmli yazıçılar yenilik hissi 
ilə, cəmiyyətdə əmələ gələn böyük təbəddülat ilə, xalqı 
həyəcanlandıran zəruri ideyalarla yaşayırdılar. Bacardıqca öz 
qələmləri ilə yenilik hərəkatında, ictimai-siyasi çarpışmalarda 
iştirak etməyə çalışırdılar. Bu dövrdə ictimai mübarizələri əks 
etdirən, zəruri tələblərə cavab vərə bilən başlıca və 
istiqamətvərici ədəbi üslub realizm idi. 
Əsasını M.F.Axundovdan və Q.Zakirdən götürən, Şekspir, 
Molyer, Qoqol, L.Tolstoy kimi böyük sənətkarlarla səsləşən bu 
üslub, XIX əsr Azərbaycan realizmindən çox fərqlənirdi. Köhnə 
quruluşu və münasibətləri amansız tənqid və ifşa bu üslubun 
əsasını təşkil edirdi. Bu zaman satira çox yüksək səviyyəyə 
qalxmışdı. Ədəbiyyatda yumor və satira böyük sənətkarların 
qələmi ilə fəlsəfi səviyyəyə qaldırılmış, bəşəri ideyalar 
cəhətindən mənalandırılmışdı. Köhnəliyə gülüş, təkcə sənətkarın 
yox, yeniliyi, gələcəyi alqışlayan xalq kütlələrinin gülüşü, 
qəhqəhəsi kimi səslənirdi. 
Məlumdur ki, 1905-ci ilə qədərki ədəbiyyatda dövlət 
məmurlarının, din xadimlərinin tənqidinə imkan və şərait yox 
dərəcəsində idi. Camaatı "bəli-bəli" deməyə öyrədən qanun və 
ehkamlar ancaq qara qüvvələrə, gücə əsaslanırdı. Ona görə də 
xalqda köhnə munasibətlərə olan tənqidi fikir və mülahizələr 
boğulurdu. Bu fıkir və hisslər qarşısı alınan, sədlənən bir axın 
kimi qalırdı. Bu hissələr ölmür, əksinə, şiddət kəsb edir, hər 
yerdə qüvvətlənir, ifadə imkanı və forması ax- 
 
 54
tarırdı. Çox çəkmədi ki, gözüaçıq, iti qələmli realist yazıçılar bu 
formanı tapdılar, öz qəzəb və nifrətlərini satira ilə ifadə etdilər. 
Bu satira yeni məzmunlu və çox mənalı, təsirli idi. Gülüşün 
hədəfı son dərəcə çirkin və rəzil simalı adamlar olduğundan, 
onlara gülən ədiblər isə mənəvi cəhətdən çox yüksəkdə 
durduqlarından satira daha təbii, daha təsirli çıxırdı. Bundan 
başqa XX əsr realistlərində gülüş ilə yanaşı göz yaşlarının, qəzəb 
və mərhəmətin, sevinc və kədərin, kəskin satira ilə həzin lirikanın 
yanaşı inkişaf etdiyini görürük. Ədəbiyyatımızın ən gözəl 
xüsusiyyətlərindən biri olan insanpərvərlik bütün görkəmli 
əsərlərdə, bədii lövhələrdə təzahür edirdi. Sənətkarlar ictimai 
xəstəlikləri göstərərək, bəyləri, xanları, sahibkarları amansız ifşa 
edir, onların daxili, mənəvi boşluqlarına gülür, həm də zəhmət 
adamlarının, aşağı təbəqələrin halına acıyır, həyəcanlı fəryad 
qoparırdılar. Ədiblər yalnız köhnə dünyaya gülməklə, çirkin 
münasibətləri ifşa ilə kifayətlənmir, ictimai hüquqdan məhrum 
edilmiş, siyasi şüuru zəif olan yüz minlərlə avam adamları, fəhlə, 
muzdur, kəndli, sənətkar kütlələrini qəflətdən oyatmağa 
çalışırdılar. Onlar doğma bir hiss ilə, odlu bir məhəbbətlə bu 
adamların qolundan tutmaq, müasir həyatın tələbləri səviyyəsinə 
qaldırmaq, gözlərini açmaq, şüurlarını işıqlandırmaq istəyirdilər. 
Bunun üçün təbii, mənalı xalq yumoru böyük və faydalı bir 
vasitə idi. Maraqlı üsullarla, zarafat yolu ilə yoldaşın səhv və 
nöqsanını yoldaşa göstərmək xalq ruhuna da çox uyğun idi. 
Burada yazıçılar canlı həyata, şifahi ədəbiyyatın zəngin 
xəzinəsinə daha çox müraciət edirdilər. 
Bu dövrədək realizm, mövzu etibarilə nə qədər geniş bir 
məktəb idisə, janr etibarilə də o qədər geniş və çoxcəhətli idi. 
İndiyə qədər ədəbiyyatda elə bir şəkil yox idi ki, realistlər bu və 
ya başqa dərəcədə ondan istifadə etməmiş olsunlar. Mirzə Fətəli 
Axundovla başlayan dramaturgiya indi təzə və fəal bir şəkil 
alaraq inkişaf edirdi. Məzhəkə, faciə, dram ilə yanaşı 
 55
xırda həcmli vodevil və səhnəciklər də yazılırdı. Realizm üçün 
çox münasib olan bədii nəsr sürətlə inkişaf edirdi. Doğrudur, çox-
çox əvvəllərdən, Füzuli zamanından belə ədəbiyyatımızda ritmik 
nəsr olmuşdur. M.F. Axundov və İ.Qutqaşınlı kimi müəlliflərin 
tək-tək hekayələri də məlumdur. Ancaq bir ədəbi şəkil olaraq 
hekayə və hekayəçilik bu zaman daha çox inkişaf etmişdir. 
Roman yazanlar da olmuşdur. Nəsrin şəkli və növü getdikcə 
çoxalmışdı. "Molla Nəsrəddin" məcmuəsində xırda hekayələrlə 
yanaşı "Xortdanın cəhənnəm məktubları" kimi səyahətnamə 
səpgili felyetonlar nəşr olunmuşdur. Xırda hekayə mətbuatda çox 
nəşr olunan və oxucunun hörmətini qazanan janr idi. 
Şeirdə də ictimai məzmun, şəkil müxtəlifliyi və zənginliyi 
yeni keyfiyyət idi. "Molla Nəsrəddin" və "Məzəli" 
məcmuələrində nəşr olunan, yeni ictimai məsələləri təsvir və 
tənqid edən şeirlər əksər hallarda şəkilcə də yeni və maraqlı idi. 
Böyük Sabirin qələmindən çıxan bəhri-təvillər (uzun dərya), 
taziyanələr və s. satiranın məzmununa çox uyğun və münasib 
şəkillər idi. Xırda rübabi şeirlərin özü də daha qabaqkı qəzəllərə 
bənzəmirdi. Burada da müasir insan, onun hiss və həyəcanları 
əsas idi. Hər şeydən əvvəl rus və Avropa şairlərində olduğu kimi 
əhvalat təsvir edən kiçik süjetli şeirlər meydana çıxırdı. 
Bu mövzu zənginliyi, şəkil əlvanlığı ədəbiyyatımızın 
inkişafına xidmət etməklə bərabər oxucuların maraq və zövqünə 
münasib idi. Realizm ədəbi məktəbi həm ideya, məzmun, həm də 
şəkil və üslub cəhətdən çox zaman başqa məktəblərdən seçilir və 
qüvvətli görünürdü. 
Tənqidi realizmin əsas xüsusiyyətləri nöqteyi-nəzərindən 
(həqiqətpərəstlik, şiddətli tənqid, gülüşün üstünlüyü, məişəti 
dərindən təşrih, istibdad və mövhumatın əsas hədəf alınması, dil, 
ifadə, üslub sadəliyi və s.) böyük bir ədəbi məktəbə başçılıq edən 
qüdrətli ədib Cəlil Məmmədquluzadənin, 
 56
Əbdürrəhimbəy Haqvərdiyevin, Mirzə Ələkbər Sabirin, Əli 
Nəzminin yaradıcılığı dövrünün ədəbiyyatı üçün səciyyəvidir. Bu 
şəxslər XX əsrdə inqilaba qədərki və müəyyən dərəcədə hətta 
inqilabdan sonrakı ədəbiyyatın böyük simalarıdır. Dövrün elə 
böyük, kiçik ictimai-siyasi hadisə və məsələsi yoxdur ki, bu 
ədiblərin sənət aynasında bu və ya başqa dərəcədə əks olunmasın. 
Mirzə Cəlilin realist ədəbi üslubunda mühüm ictimai 
mətləblərin müxtəsər, aydın izahı ilə bağlı olan əsas şərt sadə ana 
dilində yazmaqdan ibarət idi. Bir sıra hallarda istər mətbuatda, 
istər məktəbdə və istərsə danışıqda qəlizləşdirilən, yaxud da 
təhrif olunaraq müxtəlif rəngə salman ədəbi dilin təmizliyi, 
saflaşması, daha doğrusu, canlı xalq dilinin fəal bir təfəkkür 
forması, ünsiyyət vasitəsi olaraq, hər yerdə cəsarətlə işlədilməsi 
realistlərin mühüm məramnamə məsələlərindən biri idi. Mirzə 
Cəlil bu haqda öz fıkrini belə yazır: "Molla Nəsrəddin"də açıq 
ana dili ilə yazdığımız mətalibi onlar (oxucular - M.C.) açıqca 
başa düşdülər; elə asan vəchlə başa düşdülər ki, dəxi bu dildən 
başqa qeyri bir dil axtarmağa hacət qalmadı... Əlbəttə, bu dil ki, 
biz onunla "Molla Nəsrəddin"i yazırdıq, o dili biz ümum türklər 
üçün ədəbi bir dil hesab etmək fıkrində deyildik və bu da bizə 
heç lazım deyil. Bizim məqsədimiz hal-hazırda öz fikrimizi asan 
bir dillə Azərbaycan türklərinə və bəlkə də sairə türklərə asan bir 
dillə yetirmək idi. Və zənn edirəm ki, yetirdik də... Çün, hərənin 
bir məqsədi və şüarı olan kimi bizim də şüarınız dil yaratmaq 
deyildi, ancaq dərdi-dilimizi hal-hazırda camaat başa düşən dildə 
ona yetirmək idi"1. 
Buna görə də canlı dil, danışıq dili, həyat dili molla 
nəsrəddinçilərin, xüsusilə Mirzə Cəlilin əsas üslub xüsusiyyəti 
idi. 
 
                                                 
1  C.Məmmədquluzadə. Əsərləri, II c, Bakı. 1936, səh.511-512. 
 
 57
Böyük rus ədibi L.N.Tolstoy xalq jurnalı naşirlərinə məsləhət 
görürdü ki, əl yazılarını sadə oxuculara göstərsinlər. Onların 
mülahizəsindən sonra çap etsinlər: "Əgər xalq jurnalı həqiqətən 
xalq jurnalı olmaq istəyirsə, o aydın və anlaşıqlı olmağa 
çalışmalıdır... Buna nail olmaq isə çətin deyildir. Bütün 
məqalələri dalandarların, faytonçuların və ev arvadlarının 
"senzurasından" keçirmək kifayətdir. Əgər bu oxucular bir sözdə 
də "anlamadım" deyə dayanmırsa, məqalə gözəldir. Əgər bu 
adamlardan biri oxuduğunu danışa, söyləyə bilmirsə məqalə heç 
nəyə yaramaz..."1. 
L.Tolstoyun fıkirləri ilə Mirzə Cəlilin çıxardığı jurnalın dili 
haqqındakı məramnaməsini müqayisə edəndə nə qədər uyğunluq 
və yaxınlıq hiss olunur. Mirzə Cəlilin də fıkri belə idi: yazının 
dili o qədər sadə, o qədər aydın vərilməlidir ki, onu hamballar, 
nökərlər, əsnafın ən aşağı təbəqəsi başa düşə bilsin. Nəinki 
jurnalı, özünün bir çox hekayələrini də Mirzə Cəlil bu məqsədlə 
nəzərdə tutaraq, tamam sadə danışıq dili ilə yazırdı. 
Azərbaycan ədəbiyyatında tarixi bir dönüş və irəliyə doğru 
yeni bir addım olan bu realizmə ona görə tənqidi realizm deyilir 
ki, tənqid bu üslubun başlıca xüsusiyyəti idi. Köhnə cəmiyyətin 
əsrlər boyu davam edən feodal-patriarxal münasibətlərini yıxıb 
dağıtmaq, insanların hərəkətini, şüurunu sustaldan bütün dini, 
siyasi ehkamları rədd etmək bu üslub sahiblərinin böyük, tarixi 
vəzifəsi və xidməti idi. Avam camaat birinci dəfə mollanın, 
müctəhidin, yaxud "yer üzündə allahın gölgəsi" sayılan padşahın 
tənqid olunduğunu, qəzet və jurnalların bu haqda cəsarətlə 
yazdığını görəndə bir müddət heyran qalır, xof və şübhə ilə 
düşünürdülərsə, çox çəkmədən həqiqəti dərk edir, ictimai aləmdə 
əmələ gələn təbəddülatı anlamağa başlayırdılar. "Molla 
Nəsrəddin" dediyi kimi jurnal 
 
                                                 
1L.N.Tolstoy. Poln. sob soç., XIII c, Moskva, 1913, səh.226-227. 
  
 58
vərəqlərini samovar alışığı etsələr də, gözlənən bir məqam gəlib 
çatacaq və bu vərəqlərə ayrı cür baxılacaq idi. Buna həmin 
ədiblər möhkəm inanırdılar. "Bunu da bilirik ki, ey mollalar, 
günlər dolanar, sular axar, zəmanə təzələnər və axırda yetim-yesir 
və keçəl-küçəl qardaşlarını dostu ilə düşmənini tanıyıb, haman 
yoğun dəyənəkləri sizin əlinizdən alar və başlar... daha dalısını 
demirəm" 1 .Tarix göstərdi ki, demokrat, maarifçi, realist 
yazıçıların əsərləri kütlələrin zülm və əsarətə, din və mövhumata 
qarşı mübarizəsində, onların oyanmasında, siyasi həyata 
hazırlanmasında çox mühüm iş görmüşdür. Realistlərin başladığı 
tənqid doğru, haqlı və mahiyyət etibarilə oyadıcı tənqid idi. 
Ancaq bunların hamısı ilə bərabər XX əsr tənqidi 
realizmindəki birtərəfliliyi, məhdudluğu və aludəçiliyi də 
unutmaq olmaz. Bu üslubda yazanlar, o cümlədən 
C.Məmmədquluzadə, Ə.Haqverdiyev, M.Ə.Sabir daha çox 
həyatın mənfi səhnələrini, mənfı adamlarını qələmə almağa meyl 
edirdilər. Köhnə dünyaya, çara, mülkədara və tüfeyli ruhanilərə 
qarşı mübarizə aparanların fəaliyyətini kifayət qədər əks 
etdirmirdilər. Onlar tənqidə, satira və kinayəyə o qədər aludə 
olmuşdular ki, içərisində olduqdarı həyatın, iştirak etdikləri 
siyasi-ictimai intibahın müsbət adamlarının və hadisələrinin 
təsvirini bir zərurət kimi hiss etmirdilər. 
 
                                                 
1  "Molla Nəsrəddin", 1906, №4, səh.4. 
 
 59
 
 
 
 
Cəlil   Məmmədquluzadə 
 
(1869-1932) 
 
Tərcümeyi-halı 
 
Cəlil Məmmədquluzadə (Molla Nəsrəddin) böyük bir ədəbi 
məktəb yaratmış, Azərbaycan ədəbiyyatında yeni bir çığır açmış 
ədibdir. O, 1869-cu ildə Naxçıvanda doğulmuş, 1887-ci ildə Qori 
müəllimlər seminariyasını bitirib 10 il müəllimlik etmişdir. 
1898-ci ildə ədib İrəvana köçmüş, orada mütərcimlik və 
vəkillik etmişdir. Sonra xoşuna gəlmədiyindən bu işdən əl 
çəkmiş, xırda hekayələr yazmağa başlamışdır. "Danabaş kəndinin 
əhvalatları" bu dövrin məhsuludur. Birinci mətbu əsəri olan "Poçt 
qutusu" hekayəsini ilk dəfə "Şərqi-Rus" (1903) qəzetinin 
mühərriri Məhəmmədağa Şahtaxtlıya oxumuşdur. Məhəmmədağa 
Şahtaxtlı həmin hekayəni bəyənib müəllifı daha da 
həvəsləndirmiş, onu öz qəzetində işə çağırmışdır. 
C.Məmmədquluzadə 1904-cü ildən "Şərqi-Rus" qəzetində 
mühərrirliyə başlamışdır. 1906-cı il aprel ayının 7(20)-dən 
məşhur "Molla Nəsrəddin" məcmuəsini nəşr etdirmişdir. 
 60
Ədib əvvəl "Novruz" adlı bir qəzet nəşr etdirmək fikrində 
olmuşdur. Senzura buna icazə verinəmişdir1. "Şərqi-Rus" qəzeti 
bağlandıqdan sonra C.Məmmədquluzadə "Qeyrət" mətbəəsini 
təşkil edərək, bir sıra müəlliflərin kitablarını nəşr etdirir. 
İlk nömrələrindən etibarən "Molla Nəsrəddin" jurnalı bütün 
Yaxın Şərqdə şöhrət qazanır, bir çox gözüaçıq ədib, şair və 
mühərrirlərin məcmuə ətrafında toplanmasına səbəb olur. Əvvəl 
Tiflisdə, sonra bir müddət Təbrizdə və nəhayət, Bakıda nəşr 
olunan, təxminən 25 ilə yaxın ömür sürən (1906-1931) "Molla 
Nəsrəddin" jurnalı ədibin ictimai fəaliyyətində, eləcə də bütün 
Azərbaycan mətbuatı tarixində görkəmli yer tutur. 
C.Məmmədquluzadə mühərrirliklə yanaşı hekayəçilik və 
dramaturgiya fəaliyyətini də davam etdirirdi. "Ölülər", "Danabaş 
kəndinin məktəbi", "Anamın kitabı", "Dəli yığıncağı" ədibin ən 
mühüm səhnə əsərlərindəndir. Bu əsərlər uzun müddət yalnız 
Azərbaycanda deyil, bütün başqa müsəlman şəhərlərində də 
oynanılmışdır. C.Məmmədquluzadənin hekayələri dönə-dönə 
nəşr edilmişdir. Əsərləri qonşu xalqların dillərinə tərcümə 
olunmuşdur. 
 
 
Mirzə Cəlil məktəbi 
 
Mirzə Fətəli Axundovdan sonra Azərbaycan ədəbiyyatının, 
mədəniyyətinin və ümumiyyətlə ictimai inkişafı tarixnin ən 
böyük siması məhz Cəlil Məmmədquluzadədir. Mirzə Cəlilin 
ədəbi-ictimai fəaliyyəti o qədər geniş, o qədər zəngindir ki, hələ 
onun sağlığında belə öz təsirini bütün yaxın 
 
                                                 
1  "Həyat" qəzetinin səhifələrində oxuyuruq: "Cəlil Məmmədquluzadənin 
Tiflisdə "Novruz" adlı qəzet nəşr etmək ricasını Qafqaz canişini qəbul etmədi", 
1905, №76, səh.3 
 
 61
Şərqdə göstərmişdir. Müsəlman Şərqində, daha doğrusu, 
Azərbaycan dili anlaşılan bütün ölkələrdə elə bir yer yoxdur ki, 
Cəlil Məmmədquluzadəni bu və ya başqa dərəcədə tanımasınlar. 
Onun fəaliyyəti coğrafı hüdud tanımadığı kimi, zaman 
məhdudiyyəti də tanımır. "Molla Nəsrəddin" elə bir həqiqət və 
intibah kitabıdır ki, onu açan hər bir şüurlu oxucu, müəllifin 
böyüklüyünə və cəsarətinə valeh olacaqdır. Azərbaycan xalqının 
oyanmasında, əsrlərcə feodal zülm və zülmətində yaşayan 
kütlələrin əsarətdən, "ölülər" aləmindən qurtulmasında, tərəqqi və 
səadət yoluna düşməsində, maarif və mədəniyyətin təbliğində 
"Molla Nəsrəddin"dən böyük iş görən ikinci bir qəzet və məcmuə 
göstərmək çətindir. Elə buna görə də Azərbaycan xalqı "Molla 
Nəsrəddin" məcmuəsinin və onun fədakar təşkilatçısı Cəlil 
Məmmədquluzadənin adını həmişə uca tutmuş, hörmət və izzətlə 
yad etmiş və etməkdədir. 
Eynilə də bədii yaradıcılıq sahəsində yeni ədəbiyyatın 
istiqamətini düşünərkən Cəlil Məmmədquluzadə bütün əzəməti 
ilə nəzərimizdə canlanır. Saray ədəbiyyatına, məclis, mey-məzə 
ədəbiyyatına qarşı həyat və mübarizə ədəbiyyatının, xalqın 
tərəqqi, yüksəlmək meyllərindən doğan və bu meylləri ifadə edən 
tənqidi realizmin inkişaf etdirilməsində, həyat və məişətimizin 
əlvan lövhələrinin ətraflı və cəsarətlə ədəbiyyata gətirilməsində, 
xalq zəka və yumorunun inkişafında, təbiilik, sadəlik və 
həqiqətpərəstliyin bədii bir meyar kimi qalib gəlməsində, Sabir 
qələminin canlanınasında, Sabir ənənələrinin güclənməsində 
Azərbaycan ədəbiyyatı tarixi hər kəsdən əvvəl Cəlil 
Məmmədquluzadəyə minnətdardır. 
Cəlil Məmmədquluzadənin yaratdığı "Molla Nəsrəddin" 
məcmuəsi Azərbaycanda xalq hərəkatının məna və ruhunu ifadə 
edən ən nüfuzlu bir mətbuat olaraq tanınmışdı. Bu məcmuədə 
mütləqiyyətə, irticaçılara qarşı ən kəskin satiralar, həcvlər, 
taziyanələr yazılırdı. 1906-1911-ci illərdə "Molla 
 62
Nəsrəddin" İran şahı Məhəmmədəli şahın taxtdan salınması və 
qovulması barədə, Soltan Əbdülhəmidin zülmünə qarşı, 
Stolıpinin qaragüruhuna qarşı olduqca kəskin və olduqca təsirli 
yazılar nəşr edirdi. İstər Azərbaycanda, istərsə də İran və 
Türkiyədə zülmkarlara, istismarçılara qarşı aparılan şərəfli 
mübarizələrdə də "Molla Nəsrəddin" mütərəqqi iş görmüşdür ki, 
bunu tarix heç bir zaman unutmayacaqdır. 
Xalqa arxalanan və "Ey mənim müsəlman qardaşlarım sizi 
deyib gəlmişəm!" xitabı ilə işə başlayan məcmuə oxucular 
arasında müstəsna şöhrət qazanmış, ildırım sürəti ilə yalnız 
Azərbaycana, Qafqaza deyil, bütün Yaxın Şərqə yayılmışdır. İlk 
nömrəsində məcmuə intibah zərurətini o "şirin yuxuda yatan 
millətin təsviri" ilə vərmişdir: "Burada yatanlar haman bizim 
bədbəxt millətimizdir; hərçənd dünyada bədbəxt və lakin axirətdə 
cənnət sahibi müsəlmanlardır. Hərçənd Nikolay, müharibədən 
sınmış və yorulmuş Nikolay, inqilab ehtiyatı təsiri altında 
müvəqqəti olaraq camaata azadlıqlar elan edibdir, xoşbəxt 
müsəlmanlar yatıblar. Hərçənd Nikolay padşah bu manifesti min 
cür bəhanə ilə geri almaq istəyir, behiştliklər hələ yatıblar... 
Amma hamısı da yatmayıb; gərnəşənlər də vardır, oyanmaq 
istəyənlər də vardır"1. 
Belə bir xitab ilə işə başlayan məcmuə öz sadəliyi, şirin 
yumoru, xalqın ürəyindən xəbər vərən doğru, təbii yazılan ilə az 
müddətdə ümumi hörmət və şöhrət qazandı. 
"Molla Nəsrəddin" tez bir zamanda rəğbətini qazandığı geniş 
oxucu kütləsinə, vətəninin azadlıq sevən adamlarına arxalanaraq 
ictimai tənqid dairəsini böyütdü və məzmununu daha da 
kəskinləşdirdi. İstər daxildə, istərsə xaricdə irticaçılar üçün ən 
qorxulu mənəvi bir qüvvə oldu. Dönə-dönə cəriməyə, senzura 
təqibinə uğrayan və səhifələri ağ buraxılan, bəzən də aylarla, 
illərlə bağlanan "Molla Nəsrəddin"in səhi- 
 
                                                 
1 C.Məmmədquluzadə. Əsərləri, II c, Bakı, 1936, səh.201. 
 
 63
fələrində oxuyuruq: "Bu gün Kərbəla meydanı - Azərbaycandakı 
vətənpərvərlik meydanıdır. Hər kimin ürəyində bir cüzi din, 
namus, vətən hissi varsa, oranın qeydinə qalmalıdır. Axıtmalı 
qanlarımız, ehsan vərməli pullarımız varsa, gözümüzün 
qabağında ürəklər parçalayan Azərbaycan matəmgahı durur... Bu 
gün Kərbəla meydanı Azərbaycan meydanıdır"1. Məcmuə heç 
nədən qorxub çəkinmədən, daim öz məqsədində, məsləkində 
sabit qaldı. İstanbulda, Tehranda, Təbrizdə, Aşqabadda, Mərvdə, 
Bakıda təkfir olundu, minbərlərdə axundlar məcmuənin 
müəlliflərini kafır, mürtəd elan etdilər, məcmuəni oxumağı 
qadağan etdilər. Lakin bütün bunlar "Molla Nəsrəddin"in 
nüfuzunu nəinki əksiltmədi, hətta daha da artırdı. 
Xalqı aldatmaq vasitəsi olan dövlət dumasını və onun 
vəkillərini birinci dəfə ifşa edən, pul gücünə dumaya seçilən Bakı 
varlılarının karikaturasını çəkən, onların çara necə nökərçilik 
etdiklərini cəsarətlə açıq yazan "Molla Nəsrəddin" oldu. Bu 
məcmuə İran inqilabını qan içində boğan rus çarına və Hacı 
Səmədxan kimi cəlladların qurduğu dar ağaclarına qarşı hiddət və 
qəzəblə çıxış edərək, yalnız iranlıları yox, bütün mütərəqqi 
dünyanı etiraza çağırırdı. 
İstanbul, Tehran, Təbriz, Daşkənd, Qahirə və sair Şərq 
şəhərlərində "Molla Nəsrəddin"i təkfır edən mürtəce ünsürlər 
olduğu kimi, təqdir edən gözüaçıq müsəlman ziyalıları da çox idi. 
"Molla Nəsrəddin"in bir sıra yazılarını azadpərəst qəzetlər 
görürüb dərc edirdilər. Tehranda çıxan "Suri-israfıl" qəzeti 
"Molla Nəsrəddin" haqqında təqdiredici məqalələr, şeirlər çap 
edirdi. 
""Tazə həyat"ın redaktoru Haşımbəy və "Molla Nəsrəddin"in 
redaktoru Mirzə Cəlil və bir neçə başqa şəxslər İran inqilabına 
böyük hörmət göstərirdilər. İranda baş vərən 
                                                 
1 C.Məmmədquluzadə. Əsərləri, II c, Bakı, 1936, səh.164 
 64
 
hadisələri öz qəzetlərində işıqlandırırdılar. Məhz buna görə də 
onların qəzetlərinin İranda, xüsusilə Azərbaycanda çoxlu 
oxucusu var idi. Xüsusilə "Molla Nəsrəddin" ki, sadə türk 
dilində, satira ilə yanaşı gözəl karikaturalarla çap olunurdu, daha 
çox oxucusu var idi. 
İnqilabın ilk günlərində Məmmədəli şah bu məcmuənin 
yayılmasının qarşısını alırdı. Onları poçtada saxlayırdılar. 
Azadxahlar əncümənlərdən tələb etdilər ki, məclisə teleqram 
vurulsun və qəzetlərin yayılmasına icazə alınsın. Bu haqda 
Talıbov öz incikliyini bildirmişdir. 
"Molla Nəsrəddin" elə məcmuələrdəndir ki, o gərək tarixdə 
əbədi yaşasın. Bu məcmuə bir gözəl şair, bir gözəl jurnalist və bir 
neçə şəxsin köməyi ilə dərc olunurdu"1. 
Qahirə qəzetləri "Molla Nəsrəddin"inin kəskin taziyanə və 
mükalimələrindən istifadə edirdilər. Böyük tarixi-siyasi və 
cahanşümul məsələlərlə yanaşı ölkədə cərəyan edən ictimai-
mədəni hadisələri də əhatə edir və öz görüşlərini təbliğə 
çalışırdılar. 
Axund Molla Əbutürabın" Ancaq din elmlərini oxumaqla 
kamil insan olmaq olar" - deyə yazdığı məqalələrinə qarşı kəskin 
çıxış edərək "Molla Nəsrəddin" həqiqi elmi və maarifi müdafıə 
və təbliğ edirdi. 
Dil məsələsində, əlifba, qadın azadlığı, məktəb, ədəbi 
istiqamət, sənət məsələlərində davamlı olaraq həqiqi, vətənpərvər 
yol tutan "Molla Nəsrəddin" mühafızəkarlara qalib gəldi. 
Cəlil Məmmədquluzadə ədəbi fəaliyyətə keçən əsrin 
axırlarında başlamış, 1904-cü ildən etibarən mətbuatda əsərlərini 
çap etdirmişdir ("Poçt qutusu", "Kişmiş oyunu" və s.). "Danabaş 
kəndinin əhvalatları"ndan sonra məşhur həyat 
 
                                                 
1 Seyid Əhməd Kəsrəvi. Tarix-e Məşruteye İran / İran məsrutə tarixi/, səh. 
371-372. 
 
 65
və məişət hekayələrini ("Buz", "Usta Zeynal", "Qurbanəli bəy", 
"Saqqallı uşaq", "Zırrama", "Şeir bülbülləri", "Bəlkə də 
qaytardılar") və komediyalarını ("Çay dəstgahı", "Ölülər", 
"Danabaş kəndinin məktəbi", "Anamın kitabı", "Dəli yığıncağı") 
yaratmışdır. 
Cəlil Məmmədquluzadə həmişə mövzularını müasir həyatdan 
və ictimai mübarizələrdən, canlı el məişətindən almışdır. Tarixi 
mövzuda əsər yazmamışdır. Böyük bir həqiqət hissinə, dərin 
müşahidəyə malik olan bu ədib öz xalqının yäşayışını çox gözəl 
bilirdi. O, həmişə xalq içində yaşamış, xalqın sevinc və kədəri, 
adət və ənənələri ilə böyümüşdür. Onun ən böyük müəllimi xalq 
idi. Ədib həm mübarizə qüvvəsini, həm də ilhamını eldən alırdı. 
Ona görə də xəlqilik onun əsərlərinin başlıca xüsusiyyətidir. 
C.Məmmədquluzadənin ictimai, ədəbi fəaliyyəti zəngin və 
çoxcəhətlidir. O, ictimai inkişaf tariximizdə bir dramaturq, ədib, 
jurnalist, ictimai xadim kimi məşhurdur. 
Cəlil Məmmədquluzadə nəsrdə qısa, mənalı, psixoloji 
hekayələrin böyük bir ustadıdır. Onun hekayələrində obyektiv, 
şirin, mülayim bir nağıl üsulu vardır. Oxucunu hadisəyə, əhvalata 
elə bağlayır ki, müəllif yada düşməyir, müəllif görünməyir. 
Demək, istədiklərinin hamısını həyata, obyektiv həqiqətə 
dedirdir. Oxucu onun əsərlərindəki əhvalata həmişə olmuş bir 
hadisə kimi baxır. O, bir hadisə, bir tip vasitəsilə oxucunu böyük 
bir aləmə bağlayır, onu düşünməyə məcbur edir. Mömin bənna 
Usta Zeynalın ("Usta Zeynal") ətalətini bütün bir dinya kimi 
göstərir, Xudayar bəyin azğınlığını nə vaxt və kim tərəfindən isə 
xalqın boynuna qoyulmuş müdhiş zülm qanunu hökmündə təsvir 
edir. Zeynəbin faciəsi ilə insanı ağladır ("Danabaş kəndinin 
əhvalatları"). 
 66
 
Dramaturgiyası 
 
C.Məmmədquluzadə dramaturgiya fəaliyyətinə "Çay 
dəstgahı" (1889) adlı alleqorik mənzum əsərilə başlamışdır. 
Görünür ki, bu əsər keyfiyyətcə ədibi təmin etmədiyindən çapa 
yerməmişdir. Bir dramaturq olaraq C.Məmmədquluzadə mövzu, 
məzmun və tarixcə mühüm silsilə təşkil edən "Ölülər" (1909), 
"Danabaş kəndinin məktəbi" (1921) və "Anamın kitabı" (1920) 
əsərləri ilə məşhurdur. 
Müəllif, "Ölülər" əsərində dini etiqad və zehniyyəti patriarxal 
münasibət nəticəsində tamamilə kütləşmiş, insani hisslərini 
itirmiş şüursuz kütləyə çevrilmiş avam, nadan camaatı göstərir. 
Din və mövhumat fırıldaqçıları bu avamların canına daraşmışdır. 
İstismarçılar, avamlığı üzündən kor, kar, lal və duyğusuz olan 
adamların əməyini mənimsəyir, onların əməyi ilə yaşayır, üstəlik 
onlara ağalıq edirlər. Şeyx Nəsrullah dini "quldurluq tüfənginə" 
(Sabir) çevirmişdir. Xorasandan Araz qırağına, Naxçıvana qədər 
şəhər və kəndləri gəzir, "möcüzə" göstərib "Məhəmməd 
ümmətinə xidmət edir". Bu "möcüzələr" haqqında hər yerdə 
danışılır, ancaq onu "gördüm" deyən olmur. İnanmamağa da 
kimsə haqlı deyildir, çünki şəkk eləmək küfr sayılır. 
Ədib, Şeyx Nəsrullahın macərasını qəribə üsul ilə gətirib 
müsəlman məişətinə bağlayır. Ailələr arasında xüsusi 
mülkiyyətin törətdiyi murdar iştahanı, vəhşi hərisliyi məharətlə 
açıb göstərir. Bu iştaha, möcüzələrə inanan hər kənddə və hər 
şəhərdə əhalinin hər qismində vardır. 
Ədib feodal dünyasında, müsəlman aləmində mənfəət 
hərisliyi, xüsusiyyətçilik iştahası üzündən hər bir şeyin 
saxtalaşdığını, tacir, əsnaf, mülkədar, hacı və axundlarda, bir 
sözlə "müqəddəslər" aləmində etiqadın da, sevginin də, nifrətin 
də 
 67
sadəcə riyadan başqa bir şey olmadığını canlı, inandırıcı 
lövhələrlə yüksək bədii və sadə ana dilində isbat etmişdir. 
Şeyx Nəsrullah qəbristanda əhalidən "dirilməsini istədiyiniz 
ölülərin adlarını verin", - deyə, siyahı istəyəndə çoxları susur, 
kənara çəkilir. Bunun mənasını müəllif Kefli İsgəndərin dili ilə 
açır: "Amma zəmani ki, ricət məsələsi ortalığa qoyuldu və Şeyx 
Nəsrullah ölülərin dirilmək ixtiyarını qoydu sizin qabağınıza, siz, 
dəriçədən məlakə axtaranlar, ölən qardaşlarınızın, bacılarınızın və 
övrət-uşaqlarınızın dirilməyinə razı olmadınız. Niyə razı 
olmadınız? Ondan ötrü ki, arvadlarınızın hamısını yumruq altında 
öldürmüsünüz; ölən qardaşlarınızın arvadını almısınız, ölən 
dostlarımzın yetimlərinin malını yemisiniz. Razı olmadınız ki, 
dirilib gəlsinlər və sizin əməllərinizi görüb desinlər: Tfu sizin 
üzünüzə!"1 
"Ölülər" komediyasında Kefli İsgəndər və Şeyx Nəsrullah bir-
birilə vuruşan iki cəbhədir. Birincisi xalqın həqiqət hissini ifadə 
edən Bəhluli-divanə (danəndə) kimi, həm sərxoş, həm də ayıq-
sayıq bir adamdır. İkincisi tüfeyli ruhanilərin, fırıldaqçı və 
hiyləgərlərin nümayəndəsidir. 
İsgəndər çox mürəkkəb və eyni zamanda olduqca aydın bir 
simadır. O, əxlaqsızliq, avaralıq, şüursuzluq ucundan şəraba 
tutulmamışdır. Bəlkə də o, heç şərab düşgünü deyildir. Yalnız 
ictimai faciələri görüb duyduğundan və bunlara qarşı özündə və 
cəbhəsində müqavimət və mübarizə qüvvəsini görmədiyindən, 
"həriflə" bərabər qüvvəsi olmadan döyüşə girişdiyindən, 
acizliyini etiraf etdiyindən bu vəziyyətə düşmüşdür. Kefli 
İsgəndərin təkamülünü diqqətlə izləyənlər, ona, o sərxoş, laübali 
gəncə məhəbbət bəsləyirlər. Bəzən də onun halına yanırlar. Başı 
dumanlı olmasına, cibində şərab şüşəsi gəzdirınəsinə 
baxmayaraq, İsgəndər həmişə ictimai dərdləri duyur, onların 
ağrısını hamıdan artıq çəkir. O, balaca 
 
                                                 
1 C.Məmmədquluzadə. Əsərləri, I c, Bakı, 1936, səh. 97. 
 
 68
bacısı Nazlının üzünə baxıb, sabah - birisi gün onun başına 
gətiriləcək fəlakətləri, onun bir qul kimi satılacağını təsəvvür edir 
və ürəkdən ağlayır. Şəhərdən axşama qədər evdə xalalar, bibilər 
yanında oturub "ərə getmək dərsi" alan yazıq Nazlının taleyi, 
həmçinin bütün Azərbaycan qızlarının taleyi İsgəndərə 
məlumdur. Ona görə də ürəyinin başı yanır: "Ey mənim gözəl, 
nazlı bacım!.. Bir bax, bax həyətdə gün çıxıb, sənki, o günü 
görməyəcəksən, nəyə lazımdır onun işığı? Çöldə otlar göyərib, 
ağaclar çiçək açıb; amma nəyə lazımdır sənsiz o çiçəklər, o 
çəmənlər?"1. 
İsgəndər eyni həssaslıqla balaca qardaşı Cəlalı dindirir: "Cəlal, 
ay Cəlal, indi sən məndən qaçırsan; Deyirsən ki, kefliyəm; amma 
vallah sən də mənim kimi dərs oxuyub qurtarandan sonra 
başlayacaqsan İsgəndər dadaşın kimi küp dibində yatmağa" 2 . 
Bunlar kefli, yaxud şüursuz adam sözü deyildir. Bunlar keçmişi 
və gələcəyi görüb düşünən, gəncliyin, uşaqların, yeni nəslin 
taleyi və dərdləri ilə yaşayan adamın sözləridir. İsgəndəri bu 
dərdlər sərxoş etmişdir. 
Cəlil Məmmədquluzadə Molla Nəsrəddin təxəllüsünü təsadüfı 
qəbul etməmişdir. Əfsanəyə görə, islam tarixində həqiqətin əsl 
tərəfdarı olan üç adam: Molla Nəsrəddin, Bəhlul Danəndə və 
Həsən Kaşi özlərini dəliliyə vuraraq ürəklərindəki həqiqəti 
deməyə yol tapmışdılar. Hakimlər bu adamları dəli sayıb 
sözlərinə əhəmiyyət vərmirdilər, məsuliyyətə çəkmirdilər. 
Beləliklə, dövlət dairələrindən çoxdan qovulmuş həqiqət bu 
"divanələr" vasitəsilə yaşayır və bir az da artıq rövnəq tapırdı. 
Molla Nəsrəddin təxəllüsünü qəbul edən ədibin qəhrəmanı 
İsgəndər qismən bu əfsanəvi şəxsiyyətlərin yolu ilə gedir. Əsərin 
axırında onun dedikləri təsdiq olunur. O, mənfı və 
 
                                                 
1 C.Məmmədquluzadə. Əsərləri, I c, Bakı, 1936, səh. 34-35. 
2 Yenə orada, səh. 34. 
 
 69
gülünc tiplər əhatəsində vərilməsinə baxmayaraq, incə bir qəlb 
sahibi kimi meydana çıxır. 
"Ölülər" əsərində ədib İsgəndərin dili ilə öz vətəndaşlarını 
qəflətdən ayılmağa, intibaha çağırır. 
"Danabaş kəndinin məktəbi" adlı ikinci məşhur pyesində isə 
C.Məmmədquluzadə məktəb, maarif məsələsini, xalqın işıqlığa 
çıxması zərurətini qoyur. Bu tədbiri saxta yollarla aparmaq 
istəyənlərə dərin kinayə ilə gülür. 
"Danabaş kəndinin məktəbi"ndə baş vərən əhvalat, şübhəsiz, 
Şeyx Nəsrullahın möcüzələrindən sonralara aiddir. Şeyx 
Nəsrullah bu kənddə biabır olub getmiş, onun yerinə müəllim 
Həsənov gəlmişdir. Şeyx Nəsrullah geridə qalmış bu mühitə 
köhnə aləmdən - mövhumat və xürafat dünyasından gəlmişdi. 
Ona görə də hörmətlə, qonaqpərəstliklə, "cücə plov ilə" 
qarşılanmışdı. Müəllim Həsənov isə buraya yeni aləmdən - 
maarif, mədəniyyət aləmindən gəlmişdir. Aydındır ki, hərarətlə 
qarşılanmayacaqdı. Həsənovun bədbəxtliyi bir də orasındadır ki, 
o, çinovnik libasında, çar məmurları kimi gəlmişdir. Özü ilə 
bərabər pristavı, yüzbaşını, inspektor və başqalarını gətirmişdir. 
Xalq isə heç vaxt xeyir görmədiyi və gözləmədiyi bu adamlardan 
haqlı olaraq ürküb qaçır, nə qazıya, nə mollaya, nə yüzbaşıya 
inanır. Bu adamların şərindən qurtarmaq üçün hər kəs qaçıb bir 
tərəfdə daldalanır. Bütün çətinliklər və anlaşılmazlıqlarla yanaşı, 
Həsənov Danabaş kəndində məktəb təşkilinə müvəffəq olur. 
Hətta müəllimin uşaqlara nə öyrədəcəyini bilmək istəyən atalar 
ilk günlər öz balaları ilə məktəbə gəlir, onlar ilə dərs otağında 
orurub Həsənovun söhbətinə qulaq asırlar. Bunlar, Qasım kişilər, 
Kəblə Qulaməlilər, Şəban nənələr, vaxtilə Şeyx Nəsrullahın 
firıldağına uymuş adamlardır. Ancaq hələ də bunların gözü 
açılmamışdır. Bunlar müəllim Həsənovdan ehtiyat edir, hətta 
qorxurlar. Şeyx Nəsrullah necə olsa din, şəriət nümayəndəsi kimi 
gəlmişdi. Onun qara - qorxusu nisyə idi, axirətə aid idi. 
 
 70
Müəllim Həsənov, yüzbaşı Pirvərdi bəy və inspektor isə çar 
hökumətinin nümayəndələridir. Bunların divanı nisyə deyil, 
nəqddir. Bunlardan bəla əksik deyildir. Ona görə camaatın 
vahiməsi, xırmanlardan qaçıb dağılması, qadınların ağlaşma 
qurması, uşaqların kərmə qalağında gizlənməsi, kişilərin övladını 
danması təbiidir. 
"Anamın kitabı"ndakı əhvalat bu hadisələrdən çox-çox sonra 
baş verir. Burada Əbdüləzim kişinin ailəsi göstərilmişdir. Onun 
uşaqları bəlkə də Danabaş kəndində zor ilə məktəb açılan zaman 
dərsə başlamış adamlardır. İndi onlar oxuyub, savadlanmışlar, 
ziyalı olmuşlar. 
Bu ailənin yaşadığı şəhər də bambaşqa şəhərdir. Burada nə 
Şeyx Nəsrullah, nə müəllim Həsənov vardır. Burada mədəni 
həyat başlamışdır. Gənclər tərəqqi, təkamül ilə məşğuldur. Elm 
dalınca uzaq şəhərlərə, ölkələrə gedirlər. Mətbuat var, ədəbi 
mübarizələr, cəmiyyəti - xeyriyyələr, ictimai yığıncaqlar, 
mübahisələr vardır. Hadisələrin cərəyanından bəllidir ki, əhvalat 
1905-ci il inqilabından sonraya aiddir. Mirzə Cəlil yaradıcılığı 
üçün o da çox maraqlıdır ki, təsvir olunan həyat irəlilədikcə, 
inkişafa doğru getdikcə bu əsərlərdə süjet dairəsi artıq şeylərdən 
təmizlənir, konkretləşir. Ədib, daha az hadisədə çox fikir ifadə 
etməyə, dərinliyə doğru gedir. "Ölülər" də biz bir neçə şəhər ilə 
əlaqədar əhvalatı, Xorasandan Azərbaycana səfər edən Şeyx 
Nəsrullahın macəralarını gördük. "Danabaş kəndinin 
məktəbi"ndə bütün bir kəndi, onun əhalisini görürük. "Anamın 
kitabı"nda isə yalnız bir ailə təsvir olunur. 
Zəhrabəyimin üç oğlu, bir qızı var. Böyük oğlu Rüstəm bəy 
Peterburqda oxumuş, həmişə nitqinə rus sözləri qatan bir 
ziyalıdır; rus tərbiyəsi tərəfdarıdır. Mal həkimi Aslan bəy ilə 
dostdur. Sənəti lüğət tərtib etməkdir. 
Ortancıl oğlu Mirzə Məhəmmədəli Nəcəfül - Əşrəfdə təhsil 
almış, həmişə fars ibarələri ilə danışan dindar müsəl- 
 
 71
man ziyalısıdır, İran tərbiyəsi tərəfdarıdır. Həmkarı Mirzə 
Nəcəfəli ilə dostdur. Sənəti elmi-ilahi, yəni şəriət dərsi deməkdir. 
Kiçik oğlu Səməd Vahid İstanbulda ədəbiyyat fakültəsini 
bitirmiş, həmişə osmanlıca danışan bir türkpərəstdir. Osmanlı 
tərbiyəsi tərəfdarıdır, şeir yazmaqla məşğuldur. Türk dili 
müəllimi Hüseyn Şahid ilə dostdur. 
Üç qardaşın yeganə bacısı Gülbahar isə vətəndə böyüyüb 
tərbiyə almış, anasını və qardaşlarını təmiz və sönməz 
məhəbbətlə sevən, savadsız, ismətli, kamallı bir Azərbaycan 
qızıdır. Zəhrabəyim balalarının hamısını eyni məhəbbətlə sevir, 
onların hər biri üçün ürəyi bir tikədir. 
_Ədib bu ailəni ictimai-siyasi aləmdən keçirmək, adamların 
xüsusiyyətlərini aydınlaşdırmaq üçün gözəl bir vəziyyət 
düşünmüşdür. Rüstəm bəy cəmiyyəti-xeyriyyənin sədridir. 
Qardaşları və şəhərin görkəmli simaları bu cəmiyyətin üzvüdür. 
Cəmiyyət Rüstəm bəyin evində iclas edir. Arvadı Zivər xanım da 
münəvvər bir xanım olduğu üçün cəmiyyətin yığıncaqlarında 
iştirak edir. Bəzən fəallıq da göstərir. 
Cəmiyyəti-xeyriyyənin son iclasında dörd məsələ müzakirə 
edirlər. Ədib bura yığılanların xasiyyətlərini aydınlaşdırmaq üçün 
məhz bu məsələləri belə seçmişdir. 
1. İllik haqq-hesabın təsdiqi; 2. Məktəb məramnaməsi 
barəsində; 3. Acların ərizəsi; 4. Elm-ilahi dərsləri barəsində. 
Bu məsələlərin müzakirəsində cəmiyyətin fəaliyyəti, il-boyu 
nə ilə məşğul olduğu görünür. Aslan bəy çıxış edib göstərir ki: 
"Zakon bu sluçäyları tamamən predusmotret eləyibdir. Bizim 
smetanın proqreşnostları o barədədir ki, biz naprimer, təyin 
eləmişik aclara ildə yüz manat paylayaq, amma biz yüz manat 
əvəzinə paylamışıq yüz doqquz manat on dörd şahı iki qəpik..."1 
                                                 
1 C. Məmmədquluzadə. Əsərləri, I c, Bakı, 1936, səh.190. 
 
 72
Məktəb məramnamələrinin müzakirəsində məktəblərimizdə 
ana dilini qüvvətləndirmək vəzifəsi qoyulur. Bu tələbi odlü 
ehtirasla müdafıə edən Hüseyn Şahid nitqə başlayır: "Möhtərəm 
əzayi-əncümən həzrətlərinə öz ixlasımı təqdim edib, mətləbin ən 
ibtidasından bir şəmmə izahat  farz və qarz bilib iltimas 
ediyorum, əfəndim..."1 
Azərbaycan məktəblərində ana dili taleyinin kimə tapşırıldığı 
və gülünc vəziyyətə salındığı bu çıxışdan aydındır. Hüseyn 
Şahid, məktəblərdə keçilən "milli ədəbiyyat"dan nümunələr 
gətirib, bu sahədəki müvəffəqiyyətlər ilə fəxr edir: 
İştə kələbəklər kibi qarlar düşüyor Sanki bir nur eniyor 
hərfidana, Lakin əyləncə olurkən bu sana Yavrı quşlar uçuyor!2 
Dostunun nitqinə Səməd Vahid və onun kimiləri əl çalır. Bu 
şeiri əzbərləyən bir şagird ucadan oxuyur. Bununla da dərs 
məramnamələrinin müzakirəsi bitir. Bütün bu söhbətlərə qulaq 
asıb heç bir şey başa düşməyən Gülbahar və başqaları 
mürgüləyirlər. 
Acların ərizəsi müzakirə olunanda, cəmiyyət kassasındakı 
pulun "zapasnoy fond"a keçirilməsi məsələsi ortalığa çıxır. 
Acların həqiqətən ac olub-olmamasını təhqiq üçün xüsusi heyət 
seçilməli olur. Aclar bu vəziyəti görüb ağlaşırlar. Mal həkimi 
Aslan bəyin dalınca gələn çobanlar isə dəsmallarından çörək 
çıxarıb, aclara verirlər, onları təskin edirlər. 
Bu səhnələrdə zahirən gurultulu, təlqinedici görünən gözəl 
sözlərlə çıxış edən ziyalıların mənəvi miskinliyi, xalqa 
etinasızlığı və yabançılığı müəyyən olur. 
                                                 
1 C. Məmmədquluzadə. Əsərləri, I c, Bakı, 1936, səh.191-192. 
2 Yenə orada, səh.192. 
 73
Ədib cəmiyyəti - xeyriyyə "dəstəsi" ilə müvazi əsl xalq və 
həyat nümayəndələrini, acları, nökərləri, çobanları və nəhayət, 
hammalları göstərmişdir. Bu adamların heç biri xüsusi mənfəətini 
güdmür. Bunların heç biri başqalarını aldatmaq niyyətində 
deyildir. Bunların fəlakəti isə başqa cəhətdədir. Bunlar, Rüstəm 
bəylərə, Aslan bəylərə, Səməd Vahidə, Hüseyn Şahidə 
inandıqları üçün bədbəxtdirlər. Bunlar, müasir ziyalıların zahiri 
və təntənəli görkəminə uyurlar. Çətinlikdə, yaman gündə bu 
cəmiyyətin qapısına gəlirlər. Ədib, bu inamı aşağı kütlələrin 
bədbəxtliyi və fəlakəti kimi qəbul edir. Həmin məsələ tək bu 
əsərdə deyildir; adını çəkdiyimiz pyeslərin üçündə də bütün 
parlağlığı ilə vərilmişdir. 
"Danabaş kəndinin məktəbi" əsərində münaqişə başqa rəng 
almışdır. Burada xalqın hakim qüvvələrə inamı sarsılmışdır. 
Burada çamaat şəhərdən, "oxumuşlar"dan, "böyüklər"dən qaçır. 
Qazıdan, pristavdan, müfəttişdən, hakimdən eyni dərəcədə 
qorxur, vahiməyə düşür. Məlumdur ki, qazı köhnə zəmanədə 
şəriət nümayəndəsi idi, böyük hörmət sahibi idi. Adamlar çətinə 
düşəndə onun yanına məsləhətə, məşvərətə gedərdilər. Qazı 
məhəl qoyub heç kəsin qapısına, heç kəsin evinə gəlməzdi. 
Burada camaat "Ölülər"dəki camaatdan fərqli olaraq qismən 
qeyri-şüuri də olsa, hiss ilə də olsa, qazının "xeyrə gəlmədiyini" 
duymuşdur. Onunla pristav, naçalnik və maarif müfəttişi arasında 
bir birlik olduğunu anlamışdır. Kütlənin şüurunda intibaha doğru 
ilk meyl görünməkdədir. Doğradur, bu meyl hələ 
müəyyənləşməmişdir, yaxşı ilə pisi həmişə ayırd edəsi səviyyədə 
deyildir. Ancaq hər halda bu meyldə hakimlərə, "böyüklərə" qarşı 
yad bir münasibət vardır. Şübhə yoxdur ki, bu münasibət 
gələcəkdə inkişaf edib qüvvətlənəcəkdir. 
"Böyüklər" isə Danabaş kəndinin əhalisinə üç tərəfdən təzyiq 
edirlər. Onlar camaata qoyun sürüsü kimi baxırlar. Ca- 
 74
maatın xeyrinə olan tədbirləri, məktəb açmaq kimi faydalı işləri 
də zor ilə, "şallaq gücünə" yeritmək istəyirlər. Camaat bu 
"şallağı" birinci dəfə görmür; onun acısını çox dadmışdır. 
Şallaqdan xeyr görməmişdir və gözləmir də. Eyni zamanda 
camaat bu böyüklərin dilini də başa düşmür. Qazı uzunca bir dua 
oxuyaraq Romanovlara olan ixlasını bildirir. "Göydə allah və 
yerdə padşahi-mehribanımızın rəhmət və şəfqətinə möhtacdır 
cəmi ərbab və hacat və zərurat"1 . 
Qazının dili, fıkri-xəyalı, duruşu, oturuşu bütün mahiyyəti 
etibarilə xalqa yaddır. 
Qazıdan sonra camaata xitab üçün kürsüyə çıxan müfəttiş də 
öz dili ilə, xalis intelligent ədası ilə nitq söyləyir. O, Danabaş 
əhalisi ilə belə danışır: 
- "Da vı sçastlivı sequdnya... Koqda pedaqoqi, boleya duşoy, 
vmeste s vami, izıskali nakonets porazitelno tonkiy metod 
obuçeniya, tonkiy do toqo, çto vsyakaya i kajdaya abstraktnost, 
otvleçennost krasivo i pravilno odevaetsya v konkretnost..."2. 
Qazının da, müfəttişin də sözləri kəndliyə aydın deyildir. 
Birinin ərəbcə, birinin rusca dediyi mətləbləri "başa salmaq", 
"avam kəndli dilinə" çevirmək üçün, yüzbaşı Pirvərdi bəy irəli 
çıxır. Yüzbaşının "dilini" camaat yaxşı anlayır. O "dil", illər 
uzunu kəndlinin təpəsinə döyülən şallaqdan ibarətdir. Kəndli 
Qasım kişi cürət edib müəllimdən uşaqların barəsində haqlı bir 
söz soruşur: 
"Ay uşqol! Qurban olum sənə, bir məni başa sal görüm, o ki, 
deyirsən uşaqlar oxuyub adam olacaqlar, bir mənə de görüm 
necə, yəni adam olacaqdır"3. 
                                                 
1 C.Məmmədquluzadə. Əsərləri, I c, Bakı, 1936, səh.113. 
      2 Yenə orada, səh.117 
3 Yenə orada, səh.130. 
 
 75
 
Pirvərdi yüzbaşı müəllimə macal vərmir, hirslə kəndlinin 
üstünə cumur: 
"Qasım kişi, bu sözlər bir qəpiyə dəyməz... Mən buyruq 
quluyam, mənə buyurublar sür dərəyə, sür dərəyə. Əgər 
siyahıdakı uşaqlar uşqola gəlməsələr, mən siznən bax, bu 
şallaqnan danışacağam"1 . 
Pirvərdi bəy gözünün içinəcən yalan deyir. O, buyruq qulu 
olduğu üçün yox, şallaq oynatmaqdan həzz aldığı üçün belə 
danışır. O, hər şeydən əvvəl vicdansız, qansız bir çar məmurudur. 
İş şallaqsız aşanda onun xoşuna gəlmir, dözə bilmir. 
Pirvərdi bəy, Qasım kişi ilə kifayətlənməyib, Kəblə Heydərə 
də hədə gəlir: "Nə eləyirsən elə, amma bu şallağı yadından 
çıxarma". 
Pirvərdi bəy bəzən anlamadan öz xasiyyətini öz sözü ilə 
büruzə verir. Kəndlilərin mülayim, məsləhət dili ilə danışmasını 
görüb hövsələdən çıxır. Etiraf edir ki: "Çünki, mən yüzbaşıyam, 
mənimki şallaqdı". 
Əvvəl, kənd mollası Mövlam vərdi "uşqol" məsələsində 
şübhələnir, şəriət işlərinə toxuna bilən tədbir olacağından qorxur. 
Çexovun qəhrəmanı Belikov ("Qılaflı adam") kimi düşünür. 
"Sonra içindən bir şey çıxar ha!". Buna görə də səsini kəndlilərin 
səsinə qatır. Müəllim ona: "Siz də həmin uşqolda həftədə iki saat 
şəriət dərsi deyib, ayda on iki manat yarım pul alacaqsınız" - 
xəbərini vərəndə Movlamvərdinin gözü işıqlanır. Dərhal dəyişir, 
məktəb açmaq tədbirinə qol qoyur: "Elm həmişə elmdir, allah 
mübarək eləsin! Allah padşahımızı da səlamət eləsin". 
Beləliklə, ədib kənddə məktəb açılışı məsələsi ilə əlaqədar 
olaraq yüzbaşılara, qulluqçulara, ruhanilərə qədər hər zümrənin 
səciyyəsini verir. Bu xasiyyətnamələrdən görünür ki, kəndlilər 
vahimələnməkdə haqlıdırlar. Onlar sinfi şüur səviy- 
 
                                                 
1 C.Məmmədquluzadə. Əsərləri, I c, Bakı, 1936, səh.130. 
 
 76
yəsinə qalxa bilməsələr də, hiss ilə düşmənlərini tanımışlar. Üç 
qüvvənin: mövhumat, yalançı elm, hökümət qüvvəsinin üçünə də 
bir nəzərlə baxırlar. Nə din nümayəndəsi qazıdan, nə "elm" 
nümayəndəsi müfəttiş və çinovnikdən, nə də hökümət 
nümayəndəsi yüzbaşıdan xeyir gözləyirlər. Övladlarını şəhərdən 
gələn bu qüvvələrdən gizlənməyə "kərmə qalağına doldurmağa", 
özləri isə gözə görünməməyə çalışırlar. 
Avamla oxumuşlar, rəiyyətlə hökumət, aşağı kütlələr ilə 
imtiyazlılar arasındakı ziddiyyət "Anamın kitabı"nda daha tünd 
rənğlərlə təsvir olunmuşdur. Buradakı vəziyyət, sanki 
"Ölülər"dəki və "Danabaş kəndinin məktəbi"ndəki vəziyyətlərin 
mabədi, qanuni davamıdır. "Ölülər"dəki şüurdan məhrum olan 
kəndlilər, "Danabaş kəndinin məktəbi"ndə qorxu yolu ilə olsa da 
düşmənlərini tanımağa, qorunmağa başlamışlar. 
"Anamın kitabı"nda isə həmin bu çoban və nökərlər 
yuxarıdakılara istehza ilə baxmağa, onlara gülməyə cəsarət 
edirlər. Çobanlar ilə mal həkimi Aslan bəy arasındakı 
mükalimələr kimin, hansı tərəfin yüksəkdə durduğunu, hansı 
tərəfin həyata bağlı olduğunu gözəl təyin edir: 
" Aslan bəy - Yaxşı, bir mənə deyin görüm, qoyunun yarasını 
siz dezinfeksiya eləyirsinizmi. 
Qənbər - Qanmadıq, həkim ağa. 
Qurban - Başa düşmədik, qurbanım olum. 
Zaman - O nə sözdü, başına dolanım? (Camaat gülüşür). 
Aslan bəy - Bir də mənə deyin görüm, qoyun yaralananda 
onun temperaturasını ölçürsünüzmü? 
Qənbər - Qanmadıq, həkim ağa. 
Qurban - Başa düşmədik, qurbanım olum. 
Zaman - O nə sözdü, başına dolanım? (Camaat gülüşür). 
Qurban - Həkim ağa, yaraynan sənin işin yoxdur; yaranın 
dilini biz özümüz bilırik, keçən həftə qumral gərə qoyunu 
canavar yaralamışdı, bax yarası belə kalafa kimi idi, qara nöyüt 
sürtdük, iki gündə yaxşı oldu (Camaat və Gülbahar diqqət ilə 
 
  
 77
qulaq asır)... Keçən gün Hacı Əmrahgilin sürüsündən sarı əbrəş 
qoyunu yenə canavar dağıtmışdı, ona da qara nöyüt sürtdülər, 
sənin yaraynan işin yoxdu; bilirik sən yaxşı həkimsən, sən bu 
şoqərib qızdırmaya bir dava vər, ya bizə bir məsləhətli söz de, bir 
də səni and verirəm allaha, biznən elə danış ki, başa düşək..."1. 
Oxumuş, ali təhsil görmüş, zəmanəsinin qabaqcıl ziyalısı 
adlanan, "cəmiyyəti-xeyriyyə" üzvü Aslan bəy, Qurban, Zaman, 
Qənbər kimi avam kəndlilərdən və çobänlardan çox-çox aşağıda 
qalır. Onların həyat sevən, təcrübəyə söykənən, əməkdə 
müəyyənləşən həqiqət hissləri möhkəmdir. Onlar nə qədər çətin 
şəraitə düşsələr də yenə nikbindirlər. Onlar çoban təcrübələri ilə 
Aslan bəyin, onun elminin, həkimliyinin yalançılığını dərk 
edirlər. Aslan bəyin həkimliyi Rüstəm bəyin alimliyi ilə, Səməd 
Vahidin şairliyi ilə uyğun gəlir. Yalançı ziyalılar yaxşı 
tapışmışlar. 
"Anamın kitabı"nda əsas ziddiyyət bu izah etdiklərimiz 
deyildir. Başlıca məsələ də burada deyildir. Bunlar ancaq 
hadisənin şəraitidir, təfsilatıdır. Ədib hər şeydən əvvəl bizim 
diqqətimizi Zəhrabəyimin ailəsinə, övladlarına cəlb edir. Bu 
ailənin simasında C.Məmmədquluzadə o zamankı Azərbaycan 
ziyalılarının daxili ziddiyyətlərini, təbəqələşməsini göstərmişdir. 
Bu ziddiyyət və təbəqələşmənin isə maraqlı və böyük tarixi, 
ictimai səbəbləri vardır. 
Məlumdur ki, inqilaba qədərki Azərbaycan müstəmləkə 
olmaqdan əlavə bir sıra imperialist dövlətlərin iştahasını oyadan 
bir sərvət mənbəyi olmuşdur. Yalnız Bakı nefti deyil, ölkənin 
mədən ocaqları, məhsuldar torpağı, bərəkətli kənd təsərrüfatı, 
eləcə də coğrafi mövqeyi, gözəl ab-havası çoxlarını tamaha 
salmışdır. Ölkənin siyasi-strateji vəziyyəti Avropa ilə Asiya, 
Qara dəniz ilə Kaspi dənizi arasında bir 
 
                                                 
1 C.Məmmədquluzadə. Əsərləri, I c, Bakı, 1936, səh.202-203. 
 
 78
keçid məqamında olması, şərqdən qərbə, şimala və qərbdən 
şərqə, cənuba gedən yollar və yolçular üçün düşərgə təşkil etməsi 
əhalinin həmişə talan və qarət qorxusu altında qalmasına səbəb 
olmuşdur. Ancaq qəhrəmanlığı, igidliyi və polad iradəsi 
sayəsində Azərbaycan xalqı min illər boyu öz mənliyini, varlığını 
qorumuş, milli istiqlaliyyətini qazana bilmişdir. 
Xüsusilə XX əsrin əvvəllərində Azərbaycanda xarici siyasət 
təsirlərinin mübarizəsi daha mürəkkəb və daha kəskin bir şəkil 
almışdı. 
"Anamın kitabı" əsərində ana vətənin mənəvi həyatını əsas 
mövzu seçən, ictimai-sinfi qüvvələrin tənasübünü vərən ədib, bu 
əcnəbi təsirləri və bunlardan hər birinin iç üzünü məharətlə 
göstərmişdir. Mirzə Məhəmmədəli, Səməd Vahid və Rüstəm bəy 
bu təsirlərin timsalıdır. 
Əsərin III və IV məclislərində bir ana və bir ata övladı olan bu 
qardaşlar arasında ziddiyyət və mübarizə son nöqtəsinə çatır. 
Bunların "məslək üstündə, kitab üstündə" törəyən mübahisələri, 
nəhayət, kəskinləşir dərinləşir və düşmənçiliyə çevrilir. 
Qardaşların aralanması, ailənin dağılması ilə nəticələnir. 
Bu adamların hər biri XX əsrin əvvəllərində xarici təsirlərə 
əsir olan bir dəstə Azərbaycan ziyalısını təmsil edir. Bu adamlar 
xalq içindən çıxmamışlar. Bunlar yuxandan yetişmiş, pul və 
qazanc xatirinə təhsil görmüş adamlar idilər. Bu adamlar 
xalqdan, onun ənənələrindən ayrılmışdılar. Onlar ana vətənin 
yox, kənardan gətirilmiş kitabların, çox zaman zərərli kitabların 
təsiri ilə tərbiyələnmişdilər. Vətəni təmsil edən Ana gördüyü bu 
ixtilafdan iztirab çəkir, həyəcana düşür. O, özünü itirir, nə 
edəcəyini bilmir. Rüstəm bəy anasının təlaşını duyub, onu belə 
"başa salır": 
"- Ana, bax, mən səni lap çox yaxşı başa salım: nə qədər ki, 
mən bu kitablara etiqad eləyirəm (öz kitabları tərəfə əlini 
 
 79
tutur), Məhəmmədəli də bu kitablara (Mirzə Məhəmmədəlinin 
tərəfinə əlini uzadır) və Səməd də bu kitablara (Səməd Vahidə 
tərəf əlini uzadır) etiqad eyləyirlər, dəxi biz nə təhər ... mehriban 
yola gedə bilərik?"1. 
Demək lazımdır ki, bu qardaşlar arasında az-çox həqiqət hissi 
ancaq Rustəm bəydə vardır. O, köhnə kitablar vasitəsilə ölkəyə 
yeriyən əcnəbi təsiri görür. O, özünün də bu təsirin əsiri 
olduğunu duyub, təəssüf edir. Bu qardaşların bir evdə, sözbir, 
həmfikir olmasını, "hürriyyət əsaslarını kəndli və əhli-kəsəbə 
içində müntəşir etməsini", "həmin niyyətlərini əmələ gətirmək 
yolunda lazımi mətbuat cəm eləyib, qələm ilə çalışmasını" eşidib, 
axtarışa gələn çar senzoru qardaşların kitablarını yoxladıqdan 
sonra çox razı gedir. "Lüğət, elmi-nücum, şeir kitablarından" 
başqa bir şey görməyən senzor mehriban bir dil ilə qardaşlardan 
ayrılır. "Kitablarınızı görəndən sonra dəxi indi fikrimi bilmərrə 
dəyişdim" - deyir. Qorxulu bir macəranın bu cür xoş nəticə ilə 
bitməsi Rüstəm bəyi sevindirir. O, qah-qah çəkib acı-acı gülür: 
"Hələ indiyə kimi xalq bir şey başa düşmürdü, indiyə kimi xalq 
deyirdi: mərhəba Əbdüləzimin oğlanlarına, maşallah, biri 
Peterburqda elm təhsil edib, biri İstanbulda, biri də Nəcəfül-
Əşrəfdə. Üçü də maşallah oxuyub alim olub. Amma bundan 
sonra ağızlarda söylənəcək ki, haman üç alimin biri (Mirzə 
Məhəmmədəliyə işarə edir) xüsuf-küsuf duası yazır, biri (Səməd 
Vahidə baxır) məfaülün-fəülatün, biri də (özünə baxır) vallah 
mən özüm də heç başa düşmürəm ki, mən nəçiyəm... (qah-qah 
çəkir)"2. 
Belə ziyalılar azadlıq, maarif, mədəniyyət haqqında 
düşünəndə, "cəmiyyəti-xeyriyyə" tədbirləri iddiasina düşəndə 
xüsusilə gülünc olurlar. Onlar Azərbaycan xalqının nicat yo- 
 
                                                 
1 C.Məmmədquluzadə. Əsərləri, I c, Bakı, 1936, səh.195. 
2C.Məmmədquluzadə. Əsərləri, I c, Bakı, 1936, səh. 221-222. 
 
 80
lunu kənarda axtarırlar. Onlar özgələrə ümid bağlayır, hər bir 
tərəqqinin yaradıcısı olan xalqı tanımır, tanıya bilmirlər. Bunların 
heç biri Azərbaycan xalqının həqiqi, doğma ziyalısı deyildir. 
Buna görə Cəlil Məmmədquluzadə öz əsərlərində bu adamların 
pərəstiş etdikləri boş və mənasız kitablara qarşı ananın böyük 
kitabını qoyur. 
Altmış yaşlı Zəhrabəyim və onun kitabı, böyük ədibin 
əsərində vətən kitabıdır. Bu elə bir kitabdır ki, bütün balaların, 
vətən övladının adı burada yazılmışdır. Zəhrabəyim həmişə buna 
baxaraq təsəlli alır. Övladları haqqında hər bir şirin və əziz 
xatirəni bu kitabda tapır. 
Əgər "Ölülər"də son sözü atanın sərxoş oğlu İsgəndər 
demişdisə, əgər orada həqiqəti İsgəndər təmsil etmişdisə, burada 
son sözü ananın ismətli və namuslu qızı Gülbahar deyir. Əgər 
"Ölülər"də İsgəndər yalnız balaca qardaşı Cəlal, bacısı Nazlı ilə 
təsəlli tapırdısa, burada Gülbahar anası Zəhrabəyimə arxalanır. 
Əgər "Ölülər"də İsgəndər gücsüz, əliboş, köməksiz, tək qalaraq 
Şeyx Nəsrullah dünyasının önündə üsyankar ifadələrdən başqa 
bir əlac tapmırdısa, burada Gülbahar, vətənin və ailənin mübariz 
və iradəli qızı kimi irəliyə yeriyir: 
"(Qaçır içəri otaqdan neft və spiçka gətirir. Kitabların üstünə 
neft töküb od vurur. Kitablar çöldə alışır və Gülbahar durur 
otağın ortasında, qoltuğundan anasının kitabını çıxardır, bir 
səhifəsini açır və diqqətlə baxır)"1. 
Gülbaharın son sözü çox qüvvətli və təsirlidir. Bu nitq, 
ümumiyyətlə, ədəbiyyatımızda ən məzmunlu, lirik 
monoloqlardan biridir. Burada müəllif öz fikirlərini yığcam, 
aydın, xülasə halında olduqca bədii, orijinal və yeni bir şəkildə 
qəhrəmanın dili ilə ifadə etmişdir. Gülbahar vətənə əcnəbi təsirlər 
                                                 
1 C.Məmmədquluzadə. Əsərləri, I c, Bakı, 1936, səh.235. 
 81
gətirən kitabları dərin bir nifrətlə yandırdıqdan sonra ürək 
rahatlığı ilə ana kitabını əlinə alaraq həyəcanla deyir: 
"Qaldı bircə kitab: bu da anamın kitabı (bir qədər hamı sakit 
durub baxır). Budur, atam öz əlilə yazdığı vəsiyyət: (oxuyur) 
Tarixi-hicrinin min iki yüz doxsan dördüncü ilində, rəbiüssaninin 
on ikisində, seşənbə günü sübh azanından yarım saat keçdikdə 
yoldaşım Zəhranın cismindən bir parça qopub ayrıldı ki, ibarət 
olsun Rüstəm balamdan... 
Biçarə övrətin cisminin qalanından genə ...bir parça ayrılıb 
qopdu, haman gün oğlum Məmmədəli anadan oldu... 
Yazıq Zəhranın qalan cismi genə bir tərəfə parçalandı... 
balamız  Səməd dünyaya gəldi. 
... Bundan da bir neçə il sonra baxtı qara övrətin qalan yarım 
canından genə bir parça qopdu ki, adını Gülbahar qoyduq... Yer, 
göy, ay və ulduzlar göylərdə seyr edib gəzə-gəzə genə əvvəl-axır 
günün başına dolanırlar; çünki bunlar hamısı qədim əzəldə 
gündən qopub ayrılmış parçalardır. 
Mən etiqad edirəm ki, mənim də balalarım dünyada hər yanı 
gəzib dolansalar, genə əvvəl-axır anaları Zəhranın (əlini anasına 
tərəf tutur) ətrafında gərək dolanalar. Çünki ay və ulduz şəmsin 
parçaları olan kimi, bunlar da analarının ayı və ulduzlarıdır. Vay 
o kəsin halına ki, təbiətin həmin qanununu pozmaq istəyə; onun 
insafı və vicdanı ona müdamül-həyat əziyyət edəcək, nə qədər 
canında nəfəs var, peşiman olacaq..."1. 
"Anamın kitabı"nda xalqın taleyi məsələsi geniş mənada 
qoyulmuşdur. Yalnız məişət məsələsi, yalnız saf duyğular yox, 
əsrin böyük məsələləri irəli sürülmüşdür. 
"Anamın kitabı"nda zəhmətkeş xalqın nümayəndələri, 
camaatın ən aşağı təbəqəsindən olan adamlar saf və səmimi 
duyğuları ilə təsvir edilmişdir. 
                                                 
1 1   C.Məmmədquluzadə. Əsərləri, I c, Bakı, 1936, səh.236-237. 
 
 82
Buradakı çobanlar iftixarla deyirlər: 
 
Biz çobanıq, dağdı, daşdı yerimiz,  
Yoldaşımız qoyun-quzu sürümüz,  
Dərs almayıb, haqdı ki, heç birimiz,  
Amma zövqü-səfalıdı çobanlar,  
Qardaşlıqda vəfalıdı çobanlar. 
 
* * * 
 
Gözəl olur çöldə çəmənlər, çaylar,  
Qışda arandayıq, dağda da yaylar,  
Çoban siidü sağar, hamıya paylar,  
Niyyəti çünki alidir çobanlar,  
Qardaşlıqda vəfalıdı çobanlar1. 
 
Bunlar təhsil almamış olsalar da, saf, təmiz zövq sahibləridir. 
Ədibin rəyi ilə desək, çobanlar yalançı mədəniyyət dərsi 
almamışlar. Buna görə də qardaşlıqda vəfalıdırlar, buna görə 
südü hamıya paylayırlar, buna görə də ali niyyət sahibidirlər. 
Ədib onların ibtidai, patriarxal həyatını bir qədər idealizə 
etmişdir. Həqiqət axtaran, öz doğma qardaşlarından və 
cəmiyyəti-xeyriyyə iclasından bir vəfa görməyən Gülbahar, 
çobanların işinə valeh olur, onları dindirir, onların peşələrinə 
məftun olur. 
Rüstəmbəylərin, Səməd Vahidlərin və sairələrinin bəlası 
burasındadır ki, xalqı anlamırlar, xalqı və onun qüvvəsini 
görmür, duymurlar. Burjua qəzetlərinin boşboğazlığına uyan 
qardaşlar, xalq taleyinə bağlı deyillər və bu tale haqqında onların 
düşüncələri hamıda istehza doğurur. 
 
                                                 
1 C.MəmmədquIuzadə. Əsərləri, I c, Bakı, 1936, səh.230. 
 
 83
 
Ədibə görə qurtuluş, istiqlaliyyət və azadlıq uğrunda 
mübarizələrdə vətən övladları böyüklü-kiçikli hamı əl-ələ 
vərməlidir. Səyyarələr günəşin ətrafında hərləndiyi kimi, vətən 
balaları da öz analarından ayrılmamalıdırlar. Bu həqiqəti 
anlamayanlar, buna əməl etməyənlər əslini itirənlərdir. Onlar 
ömrü boyunca peşiman olacaq, vicdan əzabı çəkəcəklər. Bu birlik 
sadəcə kəmiyyət mənasında anlaşılmamalıdır. Bu, xalqın can, 
qan ilə, fikir və ideya ilə bir-birinə bağlı olması deməkdir. 
Adamların bir-biri üçün ürək yandırması, bir-birinin halına 
qalması, dərdinə ağlaması deməkdir. Bu birlik vətən övladını 
yüksəldir. Hər bir yad, düşmən qüvvəsi bu birliyə rast gəldikdə 
polad sədlərə toxunan saxsı kimi parçalanıb darmadağın 
olmalıdır. 
Bu pyesdəki əsas mətləblərdən biri də mədəniyyətin azadlığı, 
vətənə xidməti məsələsidir. Vətənin azadlığı xalqın birliyini, 
həmrəyliyini tələb etdiyi kimi, onun bütün mənəvi qüvvələrinin 
də səfərbərliyə alınmasını, ancaq bu istiqamətdə inkişaf 
etdirilməsini tələb edir. Bu tələb ədibin xüsusilə bu əsərində 
möhkəm qoyulmuşdur, çünki ədib, əsrinin yalançı burjua 
mədəniyyəti nümayəndələrindən çox bəlalar çəkmişdir. Ömrünü 
bu cür "mədəniyyətçilərlə" mübarizədə keçirməyə məcbur 
olmuşdur. Böyük ədib bu məsələni təkcə "Anamın kitabı"nda 
deyil, bir sıra başqa pyes və hekayələrində də həll etmişdir. 
Buradakı mal həkimi Aslan bəy, "Danabaş kəndinin 
məktəbi"ndəki müəllim və inspektor, "Ölülər"dəki çinovniklər 
belə "kulturaçılardır". 
Bu cəhətdən ədibin "Lal" adlı balaca, bir pərdəlik pyesi də 
maraqlıdır. Müəllif bu əsərində küçədə ağlayan altı və səkkiz 
yaşlı iki uşağı təsvir edir. Onlar müharibə illərində 
xanimanlarından ayrılmış, ata-analarını itirmişlər. Onların səsinə 
bir intelligent, bir çinovnik, bir mömin, nəhayət, sənəti məlum 
olmayan bir lal gəlir. Zəng səsini eşidən intelligent uşaqlara iki 
şahı pul atıb gedir. Azan səsini eşidən mömin də 
 
 84
gedir. Nəhayət, uşaqların yanında ancaq lal qalır. Bu lal, 
mərhəmət hissi ilə çoşaraq ağlayan uşaqları qucağına alıb, təsəlli 
verir və ovudur. 
Əslinə baxsan milliyyəti, sənəti, peşəsi və əmlak vəziyyəti 
məlum olmayan bu lal kişini, ədib lal olduğu üçün yox, müəyyən 
dərəcədə kar olduğu üçün təsvir və tərif etmişdir. Cəlil 
Məmmədquluzadənin təsvir etdiyi şəhərdə və küçədə ziyalılar, 
çinovniklər, tacirlər, möminlər mühitində yetim uşaqların halına 
qalan yeganə adam laldır. Nə üçün? Çünki, bu lal həm də kardır, 
çünki bu kar zəng səsini, yəni müasir burjua şüarlarını eşitmir, 
çünki bu kar azan səsini, yəni din nümayəndələrinin hiylə və 
yalanını eşitmir, çünki bu karın nə kilsədə, nə məsciddə, nə 
cəmiyyəti-xeyriyyə iclasında, nə ticarət idarəsində bir şeyi var. 
Çünki bu lal şəxsi mənfəətini güdmür. Buna görə də təmiz 
insanlıq hisslərini itirməmişdir. Bu adam vətəndaşı olan, 
həmcinsi olan uşaqların pərişanlığına yanır, onlara bacardığı 
köməyi edir. 
Zəhrabəyimin oğlanları da bu mənzərədə gördüyümüz 
oxumuşlardandır. Bunların hərəsi bir elm sahibidir, hərəsi bir 
peşə sahibidir; amma onların heç biri, bir insan, bir vətəndaş, 
hətta bir ailə üzvü olaraq, bir övlad olaraq, bir qardaş olaraq düz 
adam deyildir. Əksinə, bunlar zərərli adamlardırlar. Bunlar insani 
hisslərdən məhrum, kütləşmiş, ancaq şəxsi mənfəət ilə yaşayan 
tüfeylilərdir. Bunlar xalqının, ailəsinin, anasının, bacısının, 
torpağının nankoru, düşmənidirlər. 
C.Məmmədquluzadənin komediyaları, xüsusilə bir üçlük 
silsiləsi təşkil edən komediyaları ("Ölülər", "Danabaş kəndinin 
məktəbi", "Anamın kitabı") dramaturgiya tariximizdə yüksək bir 
pillə sayılmalıdır. Bu əsərlər nəinki ideya, ictimai məzmun 
etibarilə, həm də quruluş, texnika, sənətkarlıq etibarilə 
mükəmməl, bitkin əsərlərdir. Bu əsərlərin müəllifi Molyer, 
Qoqol, Mirzə Fətəli kimi klassiklər səviyyəsində duran bir 
dramaturqdur. Cəlil Məmmədquluzadə öz komedi- 
 
 85
yalarında əsasən köhnə dünyanı, durğun, yeknəsək, donmuş bir 
həyatı təsvir etmişdir. Oblomovların, Manilovların həyatı kimi 
Şeyx Nəsrullahın, qazının, Rüstəm bəyin həyatı da yekrəng idi. 
Belə bir aləmi dramatik gərginlik, intizar, hərəkət, münaqişələrlə 
təsvir etmək olduqca çətindir. Burada sənətkar müstəsna bir 
qüdrət sahibi olmalıdır, ən nadir bir üsul tapmalıdır ki, bu 
"Ölülər" aləmini hərəkətə gətirsin və bu aləmin mexanizmini 
açan bədii bir açar tapsın. Mirzə Cəlilin məzhəkələrində hərəkət 
üstünlüyü, münaqişə, intizar, keçidlər, vasitəli xasiyyətnamələr, 
yığcam mükalimələr, təhlili sual və xitablar məharətlə 
yaradılmışdır. Bu əsərlərdə artıq bir şey tapmaq mümkün 
olmadığı kimi, naqis bir cəhət də tapmaq mümkün deyildir. 
Mübarizələr, münaqişələr, qəhrəmanın taleyində elə 
cəmlənmişdir ki, hadisənin ədib tərəfindən yaradılmasına yox, 
həqiqətən baş vərmiş bir əhvalat olmasına inanırsan. Dramatik 
üsullar, quruluş əhvalatın təbiiliyini pozmur, əksinə, bu təbiiliyi 
daha da sabitləşdirir. Şeyx Nəsrullah camaatı "ölüləri diriltmək 
üçün" qəbristanlığa aparanda tamaşaçı yüksək bir intizar ilə 
gözləyir. Tamaşaçı, ölülərin dirilməyəcəyini bilir. Bir tərəfdən də 
camaatın bu etiqad ilə qəbristanlığa getməsini görüb ürəyində 
sual verir: "Görəsən indi nə olacaq?" Burada heç kəsin zehninə 
gəlməyən bir hadisə olur. Heç kəs irəli yeriyib öz ölüsünün 
dirilməsinə razı olmur. Nə üçün razı olmurlar? Bunun səbəbini 
İsgəndər çox yaxşı söyləyir və oraya yığılanların riyakar simasını 
açır. Eynilə də "Anamın kitabı"nda qardaşların mübarizəsi 
gözlənilməz bir üsul ilə həll olunur. Qardaşlar evdə bir-biri ilə az 
qala əlbəyaxa olduğu halda, polis məmuru içəri girib, axtarış 
aparır ki: "Siz qardaşlar əlbir olub hökuməti yıxmaq 
istəyirsiniz...". 
Mirzə Cəlilin komediyalarında əhvalat acı gülüş, mənalı gülüş 
yaradan belə vəziyyətlərlə inkişaf edir. 
Mirzə Cəlilin insan surətləri çox ümumiləşdirilmiş, ictimai-
siyasi cəhətdən çox səciyyəvi surətlərdir. Dramaturgiya- 
 
 86
mızda bir sıra surətlər var ki, özü-özlüyündə müvəffəqiyyətlidir 
və yaddan çıxmır. Ancaq bu surətlər məhdud və dar bir dairədən 
kənar çıxmır və təsəvvürü məşğul etmirlər. Mirzə Cəlilin surətləri 
belə deyil. Bir Şeyx Nəsrullahın arxasında bütün bir aləm, bir 
dünya görürük. Eləcə də bizim diqqətimiz Gülbaharın şəxsi 
simasında dayanıb qalmır. Gülbaharı tanımaqla biz vətəni 
tanıyırıq, onu alqışlamaqla vətəni, yüksəlməkdə və güclənməkdə 
olan vətəni alqışlayırıq. Bu bədii ümumiləşdirmə Mirzə Cəlilin 
komediyalarını ədəbiyyatımızda misilsiz etmişdir. 
Mirzə Cəlil dramaturgiyasında tiplərin açıq və müstəqil 
xasiyyətnaməsi vərilmir. O, heç bir qəhrəmanını tərifləmir, heç 
bir mənfı surəti pisləmir. Onun yolu həmişə məcaz, bədii 
təfəkkür, kinayə və təriz yoludur. Hadisənin, mübarizənin özü elə 
yollarla davam və inkişaf etdirilir ki, yaxşı da, pis də, cəsur da, 
qorxaq da, cahil də, münəvvər də aydın görünür. Xasiyyət, pislik, 
yaxşılıq bu adamlara kənardan vərilən əlamət deyil, bu adamların 
bütün hərəkətlərini, işlərini, danışıqlarını, fıkirlərini 
istiqamətləndirən daxili bir qüvvədir. Bu qüvvə ilə çıxış 
etdiklərinə görə də adamlar təbii, həqiqi görünürlər. Mirzə Cəlilin 
həqiqətpərəstliyi, hər bir incə və cüzi ifadədə də, eyhamda da 
özünü göstərir. 
 
Nəsri 
 
Cəlil Məmmədquluzadə bizim realist hekayəçiliyin binasını 
qoymuşdur. Onun hekayələri nəinki XX əsr ədəbiyyatımızda, 
hətta ümumiyyətlə nəsrimizdə ən yüksək mövqe tutmaqdadır. 
Birinci dəfə ədəbi və bədii dil ilə danışıq dili arasındakı səddi 
yıxan, həyat və məişət lövhələrini nəsrə mövzu edən, "seçilmiş", 
fövqəladə şəxsiyyətləri deyil, adi, həqiqi, kütləvi adamları, başqa 
dil ilə desək "kiçik" adamları bədii 
 
 87
ədəbiyyata layiq görən, bədii təsvirdən süni bəzəyi, uydurmanı 
atan, həyatı bədii təfəkkürün yeganə əsası, məhək daşı sayan 
Cəlil Məmmədquluzadə olmuşdur. Onun hekayələrində keçmiş 
Azərbaycan məişətindən vərilən lövhə və səhnələr hər şeydən 
əvvəl öz həqiqiliyi, inandırıcılığı və təbiiliyi ilə oxucunu valeh 
edir. "Danabaş kəndinin əhvalatları" povəsti, "Usta Zeynal", 
"Poçt qutusu", "Qurbanəli bəy", "Rus qızı", "İranda hürriyyət", 
"Atlar dayandı" və s. hekayələr bədii nəsrimizin ən gözəl 
nümunələri sayılmalıdır. 
"Danabaş kəndinin əhvalatları" əslində məzəli bir hekayədir. 
Burada Məhəmmədhəsən əminin, kasıb, avam, mömin bir 
kəndlinin Kərbəlaya getmək üçün bəsləyib hazırladığı eşşəyin 
itmək macərası nağıl olunur. 
Ancaq bu, hadisənin zahiri və əhvalat tərəfidir. Bu əhvalatın 
arxasında ədibin dərin mənalı istehzası, acı göz yaşları görünür. 
Ədib bu əsər haqqında belə deyir: 
"Miladın min səkkiz yüz doxsanıncı illərində Nehrəm 
kəndində müəllim olduğum vaxt kəndlərimizdə qəribə hallar 
görərdim və gördüklərimi yazıya götürərdim. "Danabaş kəndi 
əhvalatı" sərlövhədə Məhəmmədhəsən əminin eşşəyinin itməyini 
birinci dəfə hekayə surətində yazdım. Burada rəvayət olunur ki, 
nə tövr Danabaş kəndinin yüzbaşısı Xudayar koxa 
Məhəmmədhəsən adlı bir fəqir kişinin eşşəyini aparıb şəhərdə 
satır və o pula orada bir övrət siqə eləyir. Bə halon ki, 
Məhəmmədhəsən əmi var-yoxunu satıb bu eşşəyi almışdı və bir 
ayın müddətində bəsləyirdi ki, minib getsin Kərbəla ziyarətinə"1. 
Bu əsərdə realizm, həyat həqiqətinə pərəstiş ən qüvvətli 
cəhətdir. Məhəmmədhəsən əminin başına gələn bu gülməli, həm 
də ağlamalı macəra, böyük maraq, məzə ilə oxunur. Hər səhifədə 
insanın  dodağı qaçır, təbəssüm edir, gülür. Eyni za- 
 
                                                 
1 C.Məmmədquluzadə. Əsərləri, II c, Bakı, 1936, səh.549. 
 88
manda insan acıyır, təəssüf edir. Məhəmmədhəsən əminin başına 
gələn əhvalat, gülməli bir macəra deyil, əslində yanıqlı bir 
faciədir. Bu elə faciədir ki, yalnız Məhəmmədhəsən əminin deyil, 
minlərlə fağır, yoxsul kəndlilərin başına gələ bilərdi. Bu elə bir 
faciədir ki, yalnız Danabaş kəndində yox, o zamankı 
Azərbaycanın bütün kəndlərində, hətta bütün islam dünyasında 
baş verirdi. Və belə faciələrin beş-on deyil, min il boyu davamı 
nəticəsindədir ki, Məhəmmədhəsən əmilər elə yazıq, zavallı və 
gücsüz, köməksiz bir vəziyyətə düşmüşdür. O, bu faciəni bir 
faciə kimi qəbul etmir, "qəzavü-qədərin" işi kimi, təbii, qanuni 
bir hadisə, "alnına yazılmış qismət" kimi qəbul edir və susur. 
Bu əsərdə zülm və haqsızlığın, feodal zorakılığının nə 
dərəcədə hakim olduğunu və mülkədarların, burjuaziyanın din və 
şəriət xadimləri tərəfindən necə vicdansızcasına müdafiə 
olunduğu çox dərin və inandıncı bir təbiiliklə təsvir olunmuşdur. 
Realizmə eyni sədaqəti ədibin sonrakı hekayələrində də görürük. 
"Usta Zeynal" şərq ətalətinin timsalıdır. Usta Zeynal öz təbiəti 
etibarilə təmiz və salim bir kişidir. Öz əməyi ilə dolanan və ancaq 
buna göz tikən, kasıb və yoxsul həyatı ilə kifayətlənən bir 
fəhlədir. Onun şəxsi təbiətində, bir insan olaraq, pis, çirkli bir 
xasiyyət yoxdur. Ancaq onun bəlası avamlığında, möminliyində, 
sadəlöhvlüyündədir. O, mollaların axirət və cənnət vədlərinə 
inanmışdır. O, bütün kafırlərin "cəhənnəm əhli" olduğuna inanır, 
ona görə də pərişan, yoxsul, cır-cındır içində olsa da, özünü 
çoxlarından "artıq" bilir. "Usta Zeynal" hekayəsi texnika, 
sənətkarlıq cəhətdən də çox mükəmməl və nümunəvi bir əsərdir. 
Mirzə Cəlilin hekayələrində bir bitkinlik, müxtəsərlik, 
yığcamlıq, məna aydınlığı vardır ki, bütün kiassik nəsrimizdə 
davam və inkişaf etdirməkdədir. Bu hekayələr, bəzən böyük bir 
roman, cild-cild əsərlər qədər mənalı, əhatəedici və 
 
 89
güclüdür. Cəlil Məmmədquluzadə nəsri öz gözəl xüsusiyyətləri 
ilə böyük bir ədəbi məktəbi təmsil etməkdədir. 
Cəlil Məmmədquluzadə yaradıcılığının ədəbiyyatımızı inkişaf 
etdirən, Azərbaycan realizmini yeni, yüksək mərhələyə qaldıran 
bir sıra orijinal və gözəl sənətkarlıq xüsusiyyətləri vardır. 
C.Məmmədquluzadənin satirası yeni və xüsusi bir xassə daşıyır. 
Onun satirasında tənqid, acı gülüş və istehza ilə yanaşı dərin 
fəlsəfi fikir vardır. O, oxucunu mütəəssir etməklə kifayətlənmir. 
Bu təsir ilə onu düşüncə, təfəkkür aləminə, ictimai hadisələrin 
mahiyyətinə varmağa çağırır. Onun tənqidi gülüşündə dərin 
ictimai məna və məzmun vardır. 
Ədibin satirasında köhnə dünyanın çirkinliklərini duyan, bu 
çirkabın qurbanlarına ağlayan həzin bir lirika duyulmaqdadır. 
"Ölülər" komediyasında İsgəndərin öz bacısı Nazlı və qardaşı 
Cəlal ilə danışıqları, Gülbaharın monoloqu, "İki qardaş", "İki 
alma", "Qoşa balınc" hekayələrindəki dərin psixoloji təsir bu 
lirikaya parlaq misal ola bilər. 
C.Məmmədquluzadənin yumorunda isə əksinə, şirin bir fərəh 
səslənməkdədir. "Quzu", "Poçt qutusu", "Usta Zeynal" 
hekayələrində bu fərəh daha aydındır; çünki bu üsulda ədib, ən 
çox müsbət adamları, həyat, əmək adamlarını, kəndliləri, 
fəhlələri, sənətkarları gülüş obyekti etmişdir. Bu zümrədən 
olanlar nə qədər avam, sadəlövh olsa da, ədib onları məhəbbətlə, 
hörmətlə təsvir edir. Onların tənqidini də şən gülüş, zarafat yolu 
ilə verir. 
C.Məmmədquluzadənin realizmi dərin, obyektiv realizmdir. 
Tərəfgirlik heç bir əsərin zahirində nəzərə çarpmır. Ən yüksək 
kin və ədavət bəslədiyi düşmənə qarşı heç bir acı, mənfı söz 
işlətmədiyi kimi, ən çox sevdiyi, idealizə etdiyi dostu da mədh, 
tərif sözləri ilə təsvirdən çəkinir. Ədib hər iki halda bir yol ilə, 
həqiqəti göstərmək, həyatı olduğu kimi təqdim yolu ilə, əsl 
realizm yolu ilə gedir. 
 90
 
O, istər təsvir üsulunda, istər gülüşündə canlı xalq dilindən, el 
məsəllərindən ustalıqla istifadə edir. Ondakı gülüş, ruh etibarilə 
bizim xalqın, dünya görmüş, ömür sürmüş ağsaqqal, müdrik 
xeyirxah kişilərin, Nizami əsərlərinin çoxunda ("İsgəndərnamə", 
"Yeddi gözəl"...) gördüyümüz nurani qocaların hikmətli söhbətini 
xatırladır. 
Ədibin heç bir əsəri, heç bir bədii təsvir üsulu bizi yormur və 
təkrar deyildir. Onun hekayələrini oxuyanda biz özümüzü nikbin, 
təcrübəli, etibarlı, şən bir el babasının yanında, onun söhbətini 
dinləyən məqamda duyuruq. Hər dəqiqə dodağımız qaçır, 
gülürük. Bu gülüş bizi ciddiyyətdən uzaqlaşdırmır, daha da 
ciddiləşdirir; həyat hadisələrinə qarşı gözümüzü açır, bizi 
düşündürür, çox məchul və qapalı mətləblərdən agah edir. Çox 
uzaqlarda, qalın kitablarda axtarmağa cəhd etdiyimiz neçə-neçə 
ictimai suallarımıza cavabın adi həyat hadisələri ilə vərildiyini 
görəndə xoşhallanırıq. Bizdə hadisələrə, ətrafımıza dərindən 
nəzər yetirmək meyli və həvəsi oyanır. 
C.Məmmədquluzadə əsrinin xarakterik tiplər silsiləsini 
yaratmışdır. Onun yaratdığı adamları üç qrapa bölmək olar. 
Birincisi köhnə dünyanın adamları, feodal-patriarxal adət və 
ənənələri təmsil edən, bu adətlərdən dörd əlli yapışıb qalan 
mühafizəkar rahanilər, bəylər, mülkədarlar, hacılar, kərbalayılar, 
yalançı intelligentlər və sairədir. Şeyx Nəsrullah, Qurbanəli bəy, 
Qazı, Xudayar bəy, Pirvərdi bəy, Səməd Vahid bu qəbildəndir. 
İkinci dəstəyə daxil olan insanlar birincilərin əksinə olaraq 
yenilik hissi ilə alovlanan, köhnəlikdən qılınc kimi sıyrılıb 
çıxmaq istəyən, ömrünü köhnəlik ilə mübarizəyə sərf edən yeni 
adamlardır. İsgəndər, Gülbahar bu nəsildəndir. Əlbəttə, bu 
adamlar bugünün tələbi mənasında tam müsbət və ideal insanlar 
deyildir. Ədib bunları tarixi inkişafda, keçmiş dünyanın 
mübarizələrində doğulub, yetişən, hələ köhnəliyin çəngəlindən 
tamam xilas ola bilməmiş adamlar kimi vərmişdir. 
 
  
 91
Üçüncü dəstə cahanşümul mübarizənin heç bir qütbündə dura 
bilməyən, köhnə qanun və qaydaların məngənəsində sıxılıb 
əzilən, hüququnu, insanlıq müqəddəratını itirən, əsasən 
məzlumlar, məhramlar kütləsini təşkil edən adamlardır. 
Məhəmmədhəsən əmi, Zeynəb, Qurban, Zaman, Nazlı, Usta 
Zeynal, Zəhrabəyim və qeyriləri bu qrupun nümayəndələridir. 
Bunlar insanlığa, cəmiyyətə xidmət edən zəhmət adamları olsalar 
da, köhnə, zülm və zorakılıq şəraitində ən ibtidai hüquqlardan 
belə məhram edilmişlər. 
Həyatda da, ədibin əsərlərində də bunlar çoxluq təşkil edirlər. 
Bu adamlar öz təbiətləri etibarilə daxilən, mənəvi cəhətdən təmiz 
və saf adamlardır; bir insan olaraq həmişə təqdirəlayiqdirlər. 
Ancaq bunlar bədbəxtdirlər, mübarizədə acizdirlər. Sinifli 
cəmiyyətin quduz, dəhşətli qanunları bunları məngənəyə salıb 
əzmiş, xırpalamış, istismarın, din təsirinin sayəsində lap 
kütləşdirmişdir. Bunların bəziləri mübarizə hissindən tamam 
məhramdurlar. Ya din, ya adət bunları o qədər əsarət və 
məhramiyyətdə saxlamış, o qədər durğun, ölgün, məhbus həyata 
alışdırmışdır ki, bunlar səs eşitdikdə vahiməyə düşür, bir işıq 
gördükdə yanğın zənn edib "sonra içindən xata çıxar" deyirlər. 
Bu qrapa mənsub olanlar başları üzərində həmişə yumraq görmüş 
və ona görə də cəsarət etməyən, hətta zalımdan belə mərhəmət 
uman avamlardır. Bunlar öz dost və düşmənlərini yaxşı tanıyacaq 
sinfi şüur dərəcəsinə qalxmamışlar. 
Ədib bu adamlara güldüyü kimi, onlara acıyır, ürəyi yanır. Bu 
silsilənin təsvirində ədib öz demokratizmini daha aşkar, daha 
əyani və inandırıcı göstərir, realizmin bütün boyalarını məhz 
məsələnin mahiyyətinə sərf edir. 
C.Məmmədquluzadənin sərt, ifşaçı realizmi dil, üslub 
məsələlərində də öz qüdrətini saxlayır. O, xalis, doğma, əlvan 
obrazlı, şirin Azərbaycan dilində, bəzən lap canlı danışıq dilində 
yazır. O, zəmanəsinin kitab, rəsmi mətbuat dili- 
 
 92
nə ziddir. Ədib öz əsərlərində əkinçinin, fəhlənin, xalqın canlı 
dilini əsas götürmüş, çox zaman dilçilərin, ədəbiyyatçıların qanun 
saydığı bir sıra rəsmi qaydalara qəti zidd olmuşdur. 
Bəziləri bunu ədibə qüsur tuturlar. Halbuki, 
C.Məmmədquluzadə bunu bilə-bilə edirdi. Xalq dilini, kütlənin 
canlı danışıq xüsusiyyətlərini çox sevdiyindən və o zamankı sərf-
nəhvin zəngin xalq dili xəzinəsini hələ tamam əks və izah 
etməkdən uzaq və aciz olduğunu duyduğundan, bu yolla gedirdi. 
O, xalqın təbii, səlis, məzmunlu, çox əlvan və mürəkkəb dil, ifadə 
xüsusiyyətlərini bir inci kimi tapıb mühafızə etmək tərəfdarı idi. 
Məhz buna görə də əsərlərini bu dildə, xalqın danışıq dilində 
yazırdı. 
Böyük ədibin bütün əsərlərində xalq ruhu hakimdir. Bu əsərlər 
həm məzmun, hem şəkil etibarilə Azərbaycan xalqının həyatını, 
məişətini, mübarizə və əmək eşqini, məhəbbət duyğularını, 
yeniliyə olan meylini, ictimai ədalət, tərəqqi istəyi kimi yüksək 
keyfıyyətlərini ifadə edən ölməz bədii tablolardır. 
C.Məmmədquluzadənin realizmi böyük, zəngin bir ədəbi 
məktəbdir. Qurtuluş, azadlıq, demokratizm, maarifpərvərlik bu 
məktəbin başlıca ideya və məzmununu təşkil edir. M.Ə.Sabir, 
Ə.Nəzmi, Ə.Qəmküsar, Ə.Haqvərdiyev, M.S.Ordubadi, 
M.Ə.Möcüz, F.Koçərli, Ö.Faiq kimi böyük ədəbi simalar bu 
məktəbə mənsub adamlardır. Bunların hər birində Molla 
Nəsrəddin realizmi üslubunun xüsusiyyəti bu və ya başqa 
dərəcədə davam və inkişaf etdirilmişdir. Mirzə Cəlil həyata ayıq 
baxan, həqiqəti hər şeydən yüksək tutan, cəsarətlə tənqid edən və 
inandıran ədib idi. 
 
 93
Mühərrirlik fəaliyyəti 
 
Hələ "Molla Nəsrəddin" jurnalı nəşrə başlamazdan əvvəl, öz 
yazıları ilə "Şərqi-Rus"da iştirak edən Mirzə Cəlili Azərbaycan 
mətbuatı nə sayca, nə məzmunca təmin etmirdi. O, bu mətbuatda 
yüksək demokratik ideyaların tərənnümünü hələ görmürdü. Son 
zamanlarda (1938) Əziz Şərifin Tiflis arxivlərindən tapıb nəşr 
etdiyi rus dilində iki məqalə Mirzə Cəlilin bu dövrdəki 
mühərrirlik fəaliyyətini göstərən parlaq vəsiqələrdir1. 
Bu məqalələr 1905-ci ildə Tiflisdə RSDF Partiyası Qafqaz 
ittifaqının orqanı olan "Kavkazskiy raboçiy listok" adlı qəzetdə 
dərc olunmuşdur. Bunların biri "Obezdolennıe" (Binəsiblər) 2 , 
ikincisi "Naputstvie" (Xeyir-du3 sərlövhəsi ilə Məmmədquluzadə 
imzası ilə nəşr olunmuşdur. Əziz Şərif ədibin üslubunu, bu 
məqalələrin ədibin başqa yazıları ilə məzmun əlaqəsini və 
nəhayət, imzasını əsas alaraq, bu əsərlərin məhz 
C.Məmmədquluzadəyə məxsus olduğunu iddia və isbat işində 
çox çalışmışdır. Birinci məqalədə müəllif məzlum İran, daha 
doğrusu Cənubi Azərbaycan fəhlələrindən bəhs edir. Onların 
yazıq, huquqsuz, möhtac vəziyyətini, bir parça çörək üçün 
dərbədər düşüb iş axtarmağa gəldiklərini və qürbətdə hər cür 
əziyyətə, təhqirə dözdüklərini yanıqlı bir dil ilə təsvir edir. İkinci 
məqalədə isə həmin fəhlələrin vətənə qayıtması göstərilir. Bu 
fəhlələr məqsədlərinə nail olmadıqları, ailələrinə çörək 
qazanmadıqları üçün deyil, burada (Qafqazda) daha ağır dəhşətlər 
gördükləri üçün qayıdırlar. Müəllif üzünü Qafqazı tərk edən bu 
fəhlələrə tutaraq belə de- 
  
                                                 
1 Bax: SSRİ Elmlər Akademiyası Azərbaycan Filialının Xəbərləri, Bakı, 1944, 
№12. 
2"Kavkazski raboçi listok". Tiflis, 1905,13 noyabr, №13. 
3"Kavkazski raboçi listok". Tiflis, 1905, 9 dekabr, №19. 
 
 94
yir: "Demək, bizdən gedirsiniz, ey İranın yazıq övladları!.. Siz 
burada nəinki öz ailələriniz üçün çörək pulu qazanmadınız, hətta 
öz qohumlarınızı da burada itirdiniz. Siz yaxşı bilirsiniz ki, orada, 
vətəndə siz öz uşaqlarınız ilə bəlkə də ac qalacaqsınız. Buna 
baxmayaraq, siz yenə də gedirsiniz. Siz haqlısınız, min dəfə 
haqlısınız. Bir yerdə ki, adamlar öz qonşularını, öz uşaqlıq 
yoldaşlarını öldürürlər, bir yerdə ki, onlar yüz illərlə bir küçədə, 
bir həyətdə, bir evdə yaşadıqları öz dünənki dostlarının var-
yoxunu yandırırlar, bir yerdə ki, adamlar bu cür "igidlik" 
göstərirlər və bunu nə üçün elədiklərini özləri də bilmirlər, belə 
yerdə yaşamağa dəyməz!"1 . 
Mühərrirlik sənəti Azərbaycanda, demək olar ki, Mirzə Fətəli 
Axundovdan sonra, xüsusilə "Əkinçi"ni yaradan Həsən bəy 
Zərdabi ilə başlamışdır. Həsən bəy birinci dəfə olaraq mətbuatın 
nə olduğunu, Avropa ölkələrində bu dərəcədə inkişaf və şöhrət 
tapan qəzetlərin xalqa, oxuculara nə vərdiyini və ya nə vərməli 
olduğunu geniş izaha çalışmış, öz əməli qəzetçilik fəaliyyəti ilə 
mühərrir sənətinin nümunələrini yaratmışdır. XX əsrin 
əvvəllərində Azərbaycanda mətbuat şəbəkəsi genişlənməyə 
başlamış, qəzet yalnız siyasi-ictimai həyatın deyil, dini və şəriət 
işlərinin, mədəni-maarif həyatının, hətta məişətin zəruri 
məsələlərinin ümumi və mötəbər bir vasitəsi olmuşdu. 17 
Oktyabr bəyannaməsindən soma məhdud olsa da, mətbuat imkanı 
tapan yerli ziyalılar, hər kəs öz qüvvəsinə görə, öz məsləkinə 
uyğun bir qəzet və ya jurnal nəşrinə başladı. "Molla Nəsrəddin"in 
naşiri və mühərriri Mirzə Cəlil də bu mütəşəbbüs ziyalıların ən 
fəallarından idi. Onun qədər ürəyi söz ilə dolu olan, onun qədər 
xalq ilə dərdləşmək ehtiyacı duyan, onun qədər mətbuatın gücünə 
inanan və böyük ümidlər gözləyən adam az idi. Mirzə Cəlil təşkil 
et- 
 
  
                                                 
1 C.Məmmədquluzadə. Əsərləri, II c, Bakı, 1936, səh.39. 
 
 95
diyi jurnalın ilk nömrəsindən etibarən işini camaata, kütlələrə 
səmimi bir müraciətlə başladı. 
İyirmi beş ilə yaxın bir müddətdə həmişə öz məsləkinə sadiq 
qalan və bu yolda çox çətinliklər, ağırlıqlar görüb dözən, onları 
dəf edən Mirzə Cəlil bütün mətbuat xadimləri və təşəbbüskarları 
arasında ən ardıcıl və ən prinsipial bir mühərrir kimi işini axıra 
qədər davam və inkişaf etdirdi. Milli mətbuatın bünövrəsini 
H.Zərdabinin "Əkinçi"si qoymuşdursa, bu mətbuatı XX əsrin 
tələbləri və vəzifələri səviyyəsinə qaldıran, Azərbaycanda yeni 
bir sənət olaraq mühərrirliyin parlaq nümunəsini vərən Cəlil 
Məmmədquluzadə oldu. İnqilaba qədərki mətbuatımızda xalqın 
fikir və hisslərini ifadə edən, onun dərd və ehtiyaclarını duyan, 
onun mənafeyini hər yerdə təmsil və müdafiə edən birinci 
məcmuə "Molla Nəsrəddin" olmuşdur. 
"Molla Nəsrəddin" jurnalını bu səviyyəyə qaldıran amillərdən 
başlıcası və birincisi onun müdirinin mahir mühərrirlik qələmi 
idi. 
Mirzə Cəlil öz nəsr üslubuna sadiq olaraq mühərrirlikdə də 
satiranı, yumoru və ümumən tənqidi gülüşü əsas vasitə seçmişdi. 
Mirzə Cəlilin acı gülüşləri o qədər zəngin və mənalıdır ki, o 
qədər əlvan, çoxcəhətli və əhatəlidir ki, nəzəri cəhətdən geniş və 
dərin tədqiqə layiqdir. 
Mirzə Cəlilin mühərrirliyini öz müasirlərindən ayıran nədir? 
Müəllif, 1905-ci ildə Bakıda nəşrə başlayan "Həyat" və Tiflisdə 
nəşrini dayandıran "Şərqi-Rus" qəzetləri haqqında danışarkən, bu 
qəzetlərin nə üçün ona xoş gəlmədiyini belə izah edir: "...Elə 
bilirəm ki, səhv eləmərəm, əgər desəm ki, adi bir islam mübəlliği 
kimi və şəriət vaizi kimi müsəlman qardaşları islam dinində daha 
da sabit-qədəm və bərqərar olmağa dəvət edirdilər. Mən onu 
bilirəm ki, o vədələr milli intibah dövrü idi... Ancaq islam 
tayfalarının uzun əsrlər müddətində fəlakət və cəhalətdən 
qurtarmamaqlarına, tək bircə is- 
 96
 
lam dinini bais hesab edən bir dinsiz üçün o vaxt "Həyatın 
moizələri, əlbəttə, yenə xoş gələ bilməzdi"1. 
Mirzə Cəlil mətbuatın vəzifəsini ayrı şeydə görürdü. Onun 
"ürəyinin dərdi çox idi". "Novruz" qezetini çıxarmağa icazə 
vərməmişdilər. Ürək sözlərini yazmağa bir vasitə axtarırdı: 
"Axırda mən də götürdüm bir hekayə yazdım. Yazdım ki, bir 
bədbəxt müsəlman zəhmətkeşi ... o qədər dini cəhalətə cumubdur 
ki, bu cəhalətin bərəkətindən həmişə zəhmətdədir"2. 
Mirzə Cəlilin məqsədi xalqı ayıltmaq idi, ictimai intibaha 
xidmət idi. Xalq ilə dərdləşmək üçün, "ürəyinin mətləbini" 
demək üçün o başqa mühərrirlər kimi adi, müstəqim nitq və yazı 
üsulunu, izah, isbat və dəlil yolunu seçmədi. Azərbaycan xalqının 
ata-babadan qalma və həmişə hörmətlə qarşılanan, xalq idrakı və 
şüurunun ən gözəl ifadə vasitələrindən biri olan kinayə və 
istehzanı, rişxənd və zarafatı seçdi. Bu yol ilk baxışda bəzi 
ziyalılara qəribə gəlirdi. Siyasət və elm aləmində davam edən 
ciddi və kəskin mübarizə və mücadilələrdən bu dil və üsul ilə 
danışıq çətin və bəlkə də qeyri-mümkün sayılırdı. Lakin Mirzə 
Cəlil, özü dediyi kimi, "qorxmadı". Sabir şeir aləmində məlum və 
bərkimiş, sədd halına gəlmiş çərçivələri yıxaraq yeni bir cığır 
açdığı kimi, Mirzə Cəlil də mühərrirlik sənətində, Avropada 
sınanmış olsa da, hələ Şərqdə tətbiq olunmalı satira üsulunu 
böyük bir məktəb halına saldı. 
Bu doğru bir yol idi. 
Mirzə Cəlil elə sadə və ümumi bir dil tapdı ki, onun vasitəsilə 
ən mürəkkəb siyasi-ictimai hadisələri ən avam və savadsız adama 
izah etmək olurdu. Mirzə Cəlil dil və üslub etibarilə xalqa ən 
yaxın və doğma mühərrir oldu. Avamı ayıltmaq, gözünü açmaq 
üçün bu, ən doğru yol idi. 
  
                                                 
1 C.Məmmədquluzadə. Əsərləri, II cild, Bakı, 1936, səh.498-499. 
2Burada "Usta Zeynal" nəzərdə tutulur - M.C. 
 
 97
 
Mirzə Cəlil bu yolu tutmaqla ilk gündən etibarən xalqın, əsas 
oxucu kütlələrinin hüsni-rəğbətini qazana bildi. Gülüş özü o 
zaman təsirli və güclü olur ki, onun istiqaməti doğru olsun. Mirzə 
Cəlilin satirası inqilabi satira idi. Yəni bu fəhlənin sahibkara, 
kəndlinin mülkədara, şüurlu zəhmətkeşin, ziyalının avama, ayıq 
vətəndaşların mollaya, bəyə, xana gülməsi idi. Bu, həqiqətin 
röyaya, hiylə və təzvirə gülməyi, əməyin istismara, yeniliyin 
köhnəliyə, həyatın "ölülərə" gülməyi idi. Bu gülüş, avamlıq və 
cəhalət aləminə qarşı çevrilmişdi. Cəhalət girdabına düşən yazıq, 
çarəsiz, avam Usta Zeynalların gözünü açmaq, onları bu zülmətli 
girdablardan çəkib çıxarmaq üçün olan gülüş idi: 
"Ey mənim müsəlman qardaşlarım! Zəmani ki, məndən bir 
gülməli söz eşidib, ağzınızı göyə açıb və gözlərinizi yumub, o 
qədər "xa...xa!..." edib güldünüz... o vaxt elə güman etməyin ki, 
Molla Nəsrəddinə gülürsünüz... Əgər bilmək istəsəniz ki, kimin 
üstünə gülürsünüz, o vaxt qoyunuz qabağınıza aynanı və diqqətlə 
baxınız camalınıza...1". 
Jurnalın baş məqaləsində yazılan bu sözlər onun istiqamətini 
və üslubunu aydınlaşdırmaq üçün çox əhəmiyyətlidir. Deməli, 
"Molla Nəsrəddin"də gülməli sözlər yazılacaqdır. Ancaq bu 
sözlərdən doğan gülüş, havayı gülüş deyil, bu gülüş "müsəlman 
qardaşlara" olan gülüşdür. 
Mirzə Cəlilin satirasında hələ indiyə qədər Azərbaycan 
ədəbiyyatında işlənməyən bir sıra yeni və təsirli gülüş üsulları 
vardır. 
Bu üsullardan biri müqayisə üsuludur. 
Hələ qədim zamandan bəri şeirimizdə bədii müqayisələr çox 
məqbul olmuşdur. Sözlərin, tərkiblərin, ifadələrin uyğunluq ya 
ziddiyyət cəhətdən müqayisə və ya müvazinəti qə- 
 
                                                 
1 "Molla Nəsrəddin", 1906,7 aprel, № l. 
 
 98
zəl ədəbiyyatında böyük məharət sayılırdı. Mirzə Cəlil isə sözləri 
yox, hadisələri, tipləri, zövqləri, ictimai səhnələri müqayisə 
etmişdir. Bu müqayisələrdən geniş, ibrətli bədii mənzərələr 
yaratmışdır. Mirzə Cəlil "həyasız" Avropa qadınlarının qiyafəsi 
ilə "həyalı" müsəlman qadınlarının gödək tumanlarını, "pak" 
məşədilər ilə "murdar" xaricilərin səhiyyə vəziyyətini, 
mollaxanalar ilə Avropa məktəblərini müqayisə edir. Bu 
müqayisələrdə o qədər parlaq və insanı düşündürən səhnələr 
yaradılır ki, əlavə heç bir izah və tərifə ehtiyac qalmır. 
Böyük mühərrir müsəlman qadınlarına qarşı olan və "qanun" 
halına salınmış zülm və ədalətsizlikdən kədərlənərək deyir: "Bu 
sözləri yaza-yaza akoşkadan baxıram qara buludlara. Gah elə 
xəyalıma gəlir ki, bu buludlar Qara dəryanın və Kaspi dəryasının 
rütubətidir ki, günün hərarəti onları çəkib gətirib ki, burada 
onlardan yağış əmələ gəlsin. Gah elə xəyalıma gəlir ki, xeyir, bu 
buludlar müsəlman övrətlərinin ah və əfqanlarının buludlarıdır və 
bu yağışlar dərya suları deyil, bu bəxtiqaraların göz yaşlarıdır..."1. 
"Molla Nəsrəddin"dəki gülüşün ikinci üsulu sözləri tamam əks 
mənasında olan kinayə üsuludur. Jurnal müsəlmanlar arasında 
mərəz halına keçmiş bir çox adət və xasiyyətləri bir neçə kəlmə 
ilə, "lüğət" adlandırdığı bir üsul ilə yazır. Burada sözlərin əsl, 
həqiqi və hamıya məlum olan mənası deyil, "müsəlman" 
şüurunda, yəni avam, mövhumatçı və köhnəpərəslərin zənnindəki 
mənası yazılır. "Molla Nəsrəddin"in bu üsül ilə yazdığı "lüğətlər" 
istər yığcamlığı, istər şirinliyi və istərsə təsiri etibarilə satirik 
ifadənin ən yaxşı nümunələrindən sayılır. Bu "lüğətlər" 
Azərbaycan mətbuatında o qədər məşhurdur ki, indi də bunlardan 
istifadə olunur. Mühərrir is- 
 
                                                 
1 "Molla Nəsrəddin", 1907, 12 may, № 219 
 99
tər bu "lüğətlər", istər "elan" və "atalar sözləri" vasitəsilə nə sözə 
ayrı-ayrı, hər kəsin mənfəətinə uyğun məna vərildiyini və bu 
mənanın haralarda şöhrət tapdığını göstərir. Boşboğaz natiq 
"nitq" sözünə əlbəttə ki, belə məna vərəcək: "rusca nitqə 
sözündəndir, uzatmaq deməkdir". 
Məlum atalar sözlərinə "müsəlman qardaşlar" belə məna verir 
və əməl edirlər: 
"Çox yaşayan çox bilməz - çox yatan çox bilər", "Plov 
olmasa, xalqın ağzını bağlamaq olmaz", "Halva könlün istəsə, 
dua elə qonşun ölsün", "Qoyuna rəhm eləmə, qurda zülm olar". 
Kinayə üsulu Mirzə Cəlilin məqalələrində də ən çox işlədilən 
bədii vasitədir. Onun məşhur bir sözü vardır: "Hamı dedi oxu 
alim ol, bir deyən olmadı oxu adam ol". Adamlıqdan uzaq olan 
yalançı alimlərə, elmi də, mədəniyyəti də xüsusi mənfəəti üçün 
alət edən burjua ziyalılarına qarşı bundan böyük, bundan qısa nə 
demək olar? Bu üsul təkcə mühərririn öz yazılarına deyil, 
jurnalın bütün yazılarına sima və sifət verir. Bütün müxbirlər 
böyük mühərririn kinayələrindən öyrənməyə, köhnə dünya 
hadisələrinə satirik münasibət bəsləməyə çalışırlar. Baş 
məqalədən tutmuş teleqraf xəbərlərinə, müxbirlərə olan cavablara 
qədər hər yerdə bu kinayə üsulu hakimdir. Bu isə yazıları 
maraqlı, şirin etməkdən başqa, oxucunu düşündürməyə, "mətləbi 
başa düşməyə" vadar edir. Buna görə də bəzən ünvansız yazılan 
lüğət, atalar sözü və ya "bilməli xəbərlər"də əsas müqəssirdən 
başqa bir çoxları öz simasını görürdü. Çoxları güman edirdi ki, 
"burada Molla Nəsrəddin məni deyir". Bu yol ilə jurnal 
cinayətkarların, xain, riyakar, bədəməl adamların canına üşütmə 
salır, onların bu guclü və doğru sözlərdən vahiməyə düşməsinə 
səbəb olurdu. Buna görə də çox yerdə qazılar, bəylər, 
müctəhidlər bu jurnalın mühərrirlərini təkfır edirdilər. 
 100
"Molla Nəsrəddin" satirasının üçüncü üsulu örtülü gülüş 
üsuludur. Ədib tənqidə tutmaq istədiyi bir hadisə və ya adam 
haqqında guya tamamilə "bitərəfanə", soyuqqanlılıqla, "özünü 
onda qoymamaqla" söhbət açır. Söhbətdə özünün fıkrini demir, 
bəlkə üzünü başqalarına tutaraq xitab, ya nəsihət, ya dərs adı ilə 
mülahizələrini danışır. "İrşad" qəzetinin mühərriri Əhməd bəy 
Ağayev öz yazılarında varlılara, bəylərə ehtiram bəsləməyi, 
onları "incitməməyi" mətbuatçılara məsləhət görür. "Molla 
Nəsrəddin" isə Əhməd bəy Ağayevin bu sözlərini "zarafat" sayır 
və iddia edir ki, Ağayev elə adam deyil, bu sözlər onun həqiqi 
rəyi deyil, bunlar sadəcə zarafatdır. Yaxud Şərqdə, eləcə də 
keçmiş Azərbaycanda bir "dərs kitabı" kimi yayılan və 
mollaxanalarda təlim olunan "Məcməül-də-vat" adlı mövhumat 
kitabına gülərkən Mirzə Cəlil zərrə qədər öz etidadını pozmur. 
Əksinə, həmin kitabın üslubundan "istifadə" edir: 
"Bir uşaq ki, anadan təvəllüd etdi, lazımdır bir kağızın ki, iki 
arşın uzunu, iki arşın eni, ortasını kəsəsən dəyirıni həlqə kimi ola 
və haşiyələrinə "Məcməül-dəvat" kitabının 19-cu səhifəsində 
beşinci sətrdən mabəd yazılmış sözləri yazasan və məzkur 
təvəllüd tapmış uşağı 40 gün, hər gündə üç dəfə haman kağızın 
ortasından keçirdəsən"1. 
 Məsələ aydındır. Bu "məsləhətdən" hər kəs öz payını aparır. 
Gülüşün dördüncü üsulu üçüncü şəxsin dilindən istifadə 
üsuludur. Ədib çox vaxt üstünə güldüyü adamların, avamların 
dilindən danışaraq onların məfkurəsini, əhvali-ruhiyyəsini açır. 
Bu halda avamın yaxud tənbəlin həyatından elə məqsədəuyğun 
lövhə, mövzu seçir ki, bir neçə kəlmə ilə bitkin və səciyyəvi bir 
tip yaratmış olur. Müəllifin belə yazıları xüsusi- 
 
                                                 
1 "Molla Nəsrəddin", 1906,14 iyul, №15. 
 
 101
lə ümumiləşdirici mövzulara toxunanda daha kəskin olur və 
yüksək ictimai bir məna kəsb edir. 
"Qeyrət" sözünün nə demək olduğu hamıya məlumdur. 1905-
ci il inqilabı dövründə, ictimai oyanına hərəkatı zamanında bu 
söz çox işlənirdi. Əsl vətəndaşlardan olan tələb də bu idi. 
Fədailərin, mücahidlərin hünəri də, öz əməyini və zəhmətini 
müdafiəyə qalxışan fəhlələrin səyi də, məktəb və maarif üçün pul 
əsirgəməyən varlıların hümməti də, həqiqi ziyalıların xalq 
yolunda gecə-gündüz istirahət bilmədən işləmələri də bununla, 
"qeyrət" kəlməsi ilə ifadə olunurdu. Hətta bəzi yazıçılar bu 
mövzuda kitablar yazırdılar1. "Molla Nəsrəddin" mətbəəsinə də 
bu ad vərilmişdi. Ancaq bu sözü hər yerdə eyni mənada başa 
düşmür, hər yerdə bu sözə eyni məna vərmirdilər. 
Cahil müsəlmanların "qeyrət" haqqındakı mülahizələrini 
Mirzə Cəlil gözəl təsvir etmişdir: 
" - Məşədi Heydər, gəl gedək uezdni naçalnikə şikayət edək. 
- Qoy mən bir aftafa götürüm, gəlim. 
- Kərbəlayi Qasıməli, buyur sən gəl gedək. 
- Ay filankəs, paprus qutum qalıb hamamda, gedim 
götürüm, gəlim. 
- Ay Mirzə Şaftalıağa, buyur sən gəl gedək. 
- Bu saat, vərim usta Zülfüqar dişimi çəksin, gəlim. 
- Ay Mirzə Hüseynağa, siz buyurun gedək. 
- Nökər bizim oğlanı gətirib bazara, vərim dəllək başın 
vursun, gəlim. 
- Hacı, sən allah, siz təşrif gətirin, gedək. 
- Adə, sən allah insaf elə. Mən gedim murdar urusun birilə 
necə ağız-ağıza vərim..."2. 
 
                                                 
1 M.S.Ordubadi. Qeyrət, Tiflis, 1907. 
2"Molla Nəsrəddin", 1906, 21 iyul, № 16. 
 
 102
Hökümət idarəsinə işi düşmüş bir yazıq, məşədi, mirzə, ziyalı, 
mülkədar, hacı vətəndaşlarından kömək umur.”Qeyrət”dən dəm 
vuran bu yalançı, riyakar, qorxaq, mənfəətpərəst adamların 
biqeyrətliyini təyin edir. Bu gülüş də hadisədən, vəziyyətin 
özündən doğan gülüşdür. Zahirən burada gülməli heç nə yoxdur; 
olsa-olsa burada bir nəfərin xahişi rədd olunur. Əslində isə həm 
adı çəkilən adamların, "vətən-pərəstlik", "millətpərəstlik" ümməti 
aşkara çıxır, həm də təkcə bu adamların yox, bunların mənsub 
olduğu bütün silklərin sözü ilə feli, dili ilə əməli arasında necə bir 
uçurum olduğu duyulur. 
Beşinci üsul ictimai istehza üsuludur. 
Burada şah məmurlarının alçaq, müstəbid tədbirlərindən, bəzi 
ruhanilərin camaata qurduğu hiylələrdən, sahibkarların hürriyyət 
əleyhinə çalışmalarından, çar jandarmalarının zülmündən acı 
gülüşlərlə bəhs olunur: 
"Teleqraf xəbərləri 1. Tehran-Əmir Bahadır həzrətləri Təbriz 
əhlinin xuliqanlığından və tənbəlliklərindən çox məmnun olub 
rizaməndlik teleqramı göndərmişdir; 2. Bakı duması 
dağıldığından ötrü xozeyinlər gündüz qurbanlar kəsib, gecə 
çırağbanlar şadyanəliyi edəcəklər"1. 
Altıncı üsul dilləşmə, yumor vasitəsilə təbliğ və təşviq 
üsuludur. Ədibin məqalələrində (hekayələrində olduğu kimi) 
yumor satiradan ayrılır. Bunlarda obyekt başqa olduğu kimi, 
ifadə xüsusiyyətləri də başqadır. Mirzə Cəlil xalq və mədəniyyət 
düşmənlərini satirası ilə kəskin atəşə tutduğu, onların əməllərini 
açıb göstərdiyi kimi, xalqın içərisindən çıxmış, lakin avamlıq, 
savadsızlıq, köməksizlik ucundan cürbəcür müsibətlərə düçar 
olmuş adamları da düz yola dəvət etmək istəyir, onların nicatı 
üçün carə arayır. 
                                                 
1 "Molla Nəsrəddin", 1906,14 iyul, № l5. 
 
 103
Belə adamlara müəllif məhəbbətli, hərarətli bir yumor ilə, 
mehriban dostların zarafat dili ilə yanaşır. Onların öz dili ilə, 
onların öz səviyyesinə münasib söhbətlər danışaraq, bu söhbətlər 
içində öz təbliği, təşviqi məqsədlərini də deyir. İlk nömrəsini nəşr 
edəndə "mənim müsəlman qardaşlarım" - deyə xitab etdiyi və 
məzlum, "günahsız", cəhalət qurbanı saydığı camaata xitab 
edəndə, ədib ictimai xəstəliklərin təcrübəli və mehriban həkiminə 
oxşayır. Ədib müti, məzlum fanatiklər haqqında dərin təəssüf 
hissi ilə yazır: "Bütün yer üzündə heç bir məmləkət, heç bir tayfa 
mənim xəyalıma gəlmirdi ki, orada bir ruhani, ya bir alim çıxa 
minbərə və ağzına gələni deyə və camaat da gözlərini yumub və 
ağzını göyə tərəf açıb deyə: "Bəli belədi, qurbanım olum"1. Bu 
gülüşdə böyük məqsədlər üçün can yandıran böyük bir 
vətəndaşın, üzünü kütləyə tutub nəsihət deməsi, onu bir böyük 
məqsədə doğru çağırması kimi yüksək bir hiss duyulmaqdadır. 
Bu çağrılan adamların cavabı, bu çağırışa əksi-sədası, doğrudur, 
jurnalda yoxdur və ola da bilməzdi. Mirzə Cəlil o qədər 
təvazökar bir adam idi ki, heç bir zaman və heç bir məsələ 
haqqında özünün və jurnalının tarixi işini deməmiş və bununla 
fəxr etmək istəməmişdir və istəməzdi də. Ancaq biz "Molla 
Nəsrəddin"in həmin avam, "oxutmuram əl çəkin" deyən 
vətəndaşların gözünü açmaqda, ictimai aləmin "ölülər"ini 
diriltməkdə nə qədər böyük tarixi iş gördüyünü bilirik. Deməli, 
ədibin bu çağırışları hər zaman və hər yerdə minlərlə adamın 
şüurunu oyadan, onların qəlbinə qədər işləyən həqiqi dost və 
rəhbər çağırışı olmuşdur. 
Gülüşün mühüm üsullarından biri də eyham, işarə, rəmz və iki 
mənalı söz və ifadələr üsuludur. Müəllif bu üsulları bəzən 
bilavasitə, mövzuya dair işlədirsə, bəzən də bir haşiyə haqqında, 
mətndən kənar bir ifadə olaraq işlədir. Xaricilər müsəl- 
 
                                                 
1 "Molla Nəsrəddin", 1907,10 fevral, № 6 
 104
man xəlifəsinin dörd yüz arvad almasını yazıb, heyrət edirdilər. 
Möminlər isə xaricilərin bu hərəkətinə etiraz edirdilər, Ədib bu 
məsələyə dair yazılarının birində, zahirən möminlər tərəfində 
duraraq iddia edir ki: "Doğrudan da xaricilər bizim abrımıza 
toxunurlar (bu abır var, ya yoxdur, - bu başqa məsələ)". Həmin 
bu kiçik qeyd ümumən mətnin, məqalənin izahından daha dərin 
və daha əsasdır. Müəllif "abırdan" dəm vuran mömünləri başa 
salmaq istəyir ki, dörd yüz arvad alan xəlifəyə "bəli", "bəli" 
deyənlərin və onun bu hərəkətini müdafıə edənlərin özündə nə 
həya və nə abır ola bilər. 
Çar jandarmalarından müdafıə və hormət görən İran sədri - 
əzəmi Mirzə Əli Əskərxanın təşəkkür məktubunda da belə təsirli 
işarə və eyhamlar çoxdur. "Molla Nəsrəddin" bu məktubu belə 
bir qeyd ilə çap etmişdir: "Pismo, eto bılo dolojeno v poslednem 
zasedanii Soyuza Russkoqo naroda. Postanovleno predlojit 
mestnım otdelam, po napeçatanii v "Russk. Znameni" Çernoqo 
polumesyatsa, posılat persidskomu şaxu teleqramını o razqone 
medjlisa. No, eto poka sekret" 1. 
Tamamilə ciddi planda teleqraf, ya müxbir məktubu kimi 
davam edən qeydin axırındakı cümlə yazının bütün əsasını 
dəyişir, sanki çar mətbuatının üzərindən qara pərdə götürülür. Bu 
fəqərəni hələlikdə "sekret" saxlayan Dubrovinlərin qəzetləri 
bütün hiylə və şahpərəst simaları ilə oxucuya tanıdılır. 
Müsəlman uşaqlarının arasında sünni-şiə davası salan 
inspektor Leontyevin ifşası da bu üsul ilə olur. Onun hərəkəti 
yumurta döyüşdürən uşaqların "dadışması" ilə yan-yana tutulur2. 
Səmərqənddə nəşr olunan və adını "Hürriyyət" qoyan bir 
qəzetdə quraqlığın, məhsulsuzluğun səbəbi belə izah olunurdu: 
"Bizə allahın yağış yağdırmaması ondandır ki, içimiz- 
 
                                                 
1 "Molla Nəsrəddin", 1907,10  sentyabr  № 34. 
2"Molla Nəsrəddin", 1907,17  mart,  № ll. 
 
 105
də nəmmam var. Bütün bədbaxtlığımızın baisi içimizdəki 
münafiqlərdir"1. "Molla Nəsrəddin" də bu son sözə şərik olur. 
Lakin jurnal axırda belə bir cümlə əlavə edir: "Bunu necə 
anlayırsan, anla". 
Bu sözdən bir neçə məna ayrılır. Əgər "münafıq" sözü ilə 
Səmərqənd qəzeti binamazları, oruc yeyənləri nəzərdə tutursa, 
"Molla Nəsrəddin" həmin qəzeti çıxardanların özünü, 
müsəlmanlıq mübəlliğlərini nəzərdə rutur. 
Acı gülüşün bir üsulu da göstərınə üsuludur. Burada bir neçə 
sətirlik mükalimə, yaxud təsvir verilir. Zahirən adi görünən bu 
söhbət və ya lövhə ilə, əslində böyük ictimai bir xəstəlik 
qamçılanır. 
Məlumdur ki, çar dövründə müxtəlif dini və rəsmi bayramlar 
münasibətilə idarələr, dükanlar bağlanır, şəhərlərdə hərəkət, iş 
dayandırıldı. Bu şəraitdə şəhərə düşən, işi çar dəftərxanalarından 
asılı olan kəndlilər küçələrdə sərkərdan gəzir, hər yandan bu 
"bayramları" soruşur: 
" - Bu gün nə bayramıdır? 
- Bu gün də Qriqorinin başına soyuq dəyib. 
- Bu gün də müqəddəs Pyotr yuxu görüb. 
- Bu gün Aleksandr bayramıdır. 
- Bu gün Dianisi həzrətlərini suya çəkiblər"2. Aydındır ki, 
müəllif bu səhnədə yalnız rus bayramlarını deyil, daha tez-tez 
təkrar olunan bəzi müsəlman bayramlarını da nəzərdə tutur. 
"Molla Nəsrəddin" satirasının bir üsulu da şiddətli və 
müstəqim tənqidi gülüşdür. 
Bəzən müəllif elə şiddətli, bariz, həyati nümunələri seçib, 
oxucunun mühakiməsinə təqdim edir ki, dərin düşünən adamların 
tükləri ürpəşir. Feodalizm dünyasında şüura uyma- 
 
 
                                                 
1 "Molla Nəsrəddin", 1917, 5 may, №11 
2"Molla Nəsrəddin", 1917, 12 may,  №2I2. 
 106
yan lakin uzun illərdə vacib işlər hökmünə keçən adətlər çoxdur. 
Bu adətlər çox yerdə, çoxlarının şüurunu o qədər kütləşdirmiş, 
korlaşdırmışdır ki, o adətlərdən xilas olmaq heç yada düşmürdü. 
Ancaq "Molla Nəsrəddin" kimi bir jurnal, Mirzə Cəlil kimi 
mütəfəkkir bir ədib xalqın bu adətlərə dözməsinə dözməzdi. 
Mirzə Cəlil belə adətləri hamıdan tez seçib, bir-bir ağıllı 
adamların mühakiməsinə verir və rədd edirdi. 
"Mübarəkbadlıq" sərlövhəli məqalədə hürriyyətdən narazı 
qalan istismarçı siniflərin kədərindən danışan ədib, müsəlmanları 
belə təsnif edir: "hürriyyət yaxşı şeydir, amma kimə və nədən 
ötəri. Müsəlmanlar bir neçə sinifdir. İndi birinə bayramdırsa, 
birinə qara bayramdır. "Paho! Bu da oldu mənə hürriyyət!". 
"Pək eyi" məqaləsində ana dilinə xor baxanlar, "Zənciri-
müqəddəs"də yarımçıq, məhdud hürriyyət və liberal ziyalılar, 
"Pyatiqorsk" məqaləsində içkiyə alışan və bu "hünərdə" 
avropalıları çoxdan geridə qoyan müsəlmanlar, "Mustafa bəy 
Əlibəyov" adlı məqalədə yaltaqlar, özünü "ədib" qələmə vərib, 
mənsəb sahiblərinə nökərçilik etmək istəyənlər şiddətli satiraya 
tutulur. 
Mirzə Cəlilin istifadə etdiyi satirik tənqid üsullarından biri də 
hücumçu mübahisə üsuludur. Burada ədibin nifrəti ən yüksək 
dərəcəyə çatır. Burada nifrət ilə yanaşı mühakimə də, təəssüf də, 
çağırış da vardır. Lakin bunların hamısı müəllifin ən yüksək 
həyəcanı ilə davam edir. Həyəcan hər sözün, ifadənin əsas 
rəngidir. Bu üsul, demək olar ki, əvvəlki üsulların bir çoxunun 
tərkibindən ibarətdir. Bu üsul ilə Mirzə Cəlil əsasən burjua 
ziyalılarına və mühərrirlərinə, ruhanilərə, "millət vəkillərinə" 
qarşı yazmışdır. Çünki o, bəyi, xanı, jandarmanı, padşahı, bir 
sözlə açıq düşmənləri o qədər qorxulu saymırdı, nəinki maskalı 
adamları. 
 107
Azadlıq hərəkatı illərində istər Təbrizdə və İstanbulda, istər 
Bakıda və Tifiisdə tamahkar bir tacir zirəkliyi ilə cildini dəyişib, 
irəli atılan, malını, ictimai mövqeyini saxlamaq və bəlkə də 
artırmaq istəyən "natiqlər", "millətpərəstlər", "mücahidlər" çox 
idi. 
Bunlar nəinki xalqı aldadır, həm də azadlıq hərəkatını 
qarışdırır, hürriyyətin həqiqi mənasını təhrif edir, diqqəti əsas 
hədəfdən yayındırmaq, ya da "iğtişaşı yatırmaq" istəyirdilər. 
Təbrizdə məhərrəmlik təziyələrində guya "islam qeyrətini" təbliğ 
edib, baş yarmaq kimi adəti daha da gücləndirənlər, qızların 
üzüaçıq oxumağını "xilafi-şər" sayan şeyxülislamlar, qəzet və 
jurnalların "müsəlmanlara sataşmasına" zidd çıxan mühərrirlər - 
belə adamlar idilər. Mirzə Cəlilin bunlara qarşı yazdığı məqalələr 
nəzəri və elmi cəhətdən lazımı qədər də əsaslandırılmış 
əsərlərdir. Bu yazılarla müəllif, hərifin öz vasitə və iddialarından 
çıxaraq, onun istinad etdiyi dəlillərin puçluğunu isbat edir, onun 
mühakimələrinə gülür və rədd edir. 
1911-ci ildə Teymurxanşurada və Mərvdə yaşayan və 
yuxarıda səciyyəsini dediyimiz bir neçə nəfər adam "Molla 
Nəsrəddin"ə məktub yazıb şikayətlənirdilər. Jurnalın mühərririni 
qorxudurdular ki, "avam camaata toxunan mətləbləri nahaq 
yazırsan, belə getsən oxucularını itirəcəksən". 
"Molla Nəsrəddin" onlara belə cavab verirdi: "Haman avam 
camaata bizim də yazığımız gəlir. Biz arzu edərdik ki, haman 
avam camaat bizim məcmuəni xoşlasın. Amma əfsus ki, başa 
gələn iş deyil. Əgər bizim məcmuənin mətalibi avam camaata 
xoş gəlmir, bu dəxi təəccüblü bir iş deyil. O səbəb ki, 
camaatımızın indiki halında məsləkini qara pula satmayan və öz 
başa düşdüyünü sidqi-dildən deyən çəridə avama xoş gəlməz. 
"Molla Nəsrəddin"in iki-üç min məsləkdaşının qeyrəti, 
 
 108
üç yüz milyon vəhşi qardaşlarda tapılmaz... Tarixdə avamın 
hümməti heç bir işdə görsənməyibdir"1. 
Burada Mirzə Cəlil həm öz jurnalının məslək və məfkurəsini 
ifadə edir, həm də söz arası, müsəlman dünyasında nəşrə 
başlamış olan, azadlıq və maarifdən dəm vuran, əslində isə köhnə 
mövhumat kitablarından, "Tənbihül-qafılin"lərdən, "Təbiri-
xab"lardan, müctəhid risalələrindən o qədər də fərqli olmayan bir 
çox qəzet-jurnal mühərrirlərinin "məsləki qara pula satdıqlarını" 
cəsarətlə söyləyir. Belə qəzetçilər avamın da xoşuna gəlir, əyanın 
da; çünki belə qəzetlər avamın yuxusuna şətəl qatmadığı kimi, 
əyanın eyşü işrətinə də mane olmur. "Molla Nəsrəddin" isə 
tamam başqa məslək və məqsəd sahibi idi. O, məhz "bir para 
mətləbləri" açmaq üçün meydana gəlmişdi. Başına vurulan qapaz 
və çomaqlara, yağdırılan lənət və təkfırlərə baxmadan öz yolunda 
davam edirdi. 
1907-ci ildə Mirzə Cəlilin şeyxülislamın ünvanına yazdığı iki 
məktubu da belə "mətləbləri" açmaqdadır. O zaman müsəlman 
dünyasında qəribə din xadimləri əmələ gəlmişdi. Şeyxlərin, 
qazıların eləsi var idi ki, müasir hərəkatı, mədəniyyət dünyasını 
anlayır, başa düşürdülər. Nəinki qəzet oxuyur, hətta öz qızlarını 
rusca oxudur, həyata hazırlayırdılar. Buna baxmayaraq 
minbərlərdən, xitab kürsülərindən danışanda yenə də üsuli-cədid 
məktəbinə - şeytan işi, qadın azadlığına da - bidət deyirdilər. 
Mirzə Cəlilin məktublarda müraciət etdiyi şeyxül-islam da belə 
sözü ilə işi arasında ziddiyyət olan din xadimlərindən idi. 
İnqilabdan qabaq Azərbaycanda mollaxana məktəbləri var idi. 
Burada əsas dərs kitabı "Camei-Abbas" və "Gülüstan" sayılırdı2. 
Bu kitablardan birincisi şəriət ehkamını təbliğ  
                                                 
1"Molla Nəsrəddin", 1911,12 may, № 44. 
2 Xüsusilə "Gülüstan" Azərbaycan mədrəsələrində müqəddəs kitab 
halına gəlmişdi. Zərbülməsəl var idi ki: "Yeddi yaşında oxuyan yetmiş 
yaşında anlayar". Doğrudan da yeddi-səkkiz yaşlı uşaqlara başa 
düşmədikləri "Gülüstan" oxudurdular. 
 
 109
edirdisə, ikincisi bu ehkamın şərhini verir və bu əsasda nəsihət 
edirdi. Doğrudur, Sədi İranın böyük şair və hükəmalarındandır; 
onun "Gülüstan" və "Bustan"ı mədəniyyət aləmində məşhur 
əsərlərdir. O da doğrudur ki, bu əsərlərdə oğurluğu pisləyən, 
ədaləti təbliğ edən, əxlaq və tərbiyəni uşaqlar arasında yaymaq 
istəyən, uzun ömür sürmüş, dünya görmüş müəllifin zəngin 
təcrübəsinin nəticəsi olan maraqlı və xeyirli əxlaqi məsləhətlər 
vardır. Ancaq təəssüf ki, Azərbaycan məktəblərində o zaman dərs 
vərən mollalar "Gülüstan"ın bu tərəflərini deyil, onun 
sənətkarlığını, bədii məharətini, şerini deyil, xalis şəriət 
tərəflərini, məhz müsəlmançılığı, ibadəti, tərki-dünyalığı, 
müsəlman tarixini təbliğ edən cəhətlərini alır və yayırdılar. 
Birinci dəfə olaraq "Molla Nəsrəddin" bu məsələni müzakirəyə 
qoyub, açmaq cəsarətini göstərdi. Jurnalda neçə dəfə misal 
gətirdiyi, istinad etdiyi "Səyahətnaməyi-İbrahim bəy" də bu 
ehkamın əleyhinə idi. Mirzə Cəlil baş məqaləsində: "Zindəənd 
vəli mordə-mordəənd vəli zində" - deyə həmin adamları, 
tərkidünya əhvali-ruhiyyəsində yaşayan müsəlmanları nəzərdə 
tuturdu. 
Mirzə Cəlil şiddətlə satiraya tutduğu ətalət, tənbəllik, səbrə, 
qismətə və taleyə uymaq, axirət xülyası ilə yaşamaq kimi 
adətlərin özünü rədd etməklə kifayətlənmir; bu adət və 
xasiyyətlərin nəzəri, tarixi kökünü baltalayırdı. Bu kök yalnız 
Ağa Bağıri-Məclisi, Fazili-Dərbəndidə deyil; bu həm də İran şahı 
və Türkiyə sultanının xalqı "bəli, bəli" deməyə məcbur 
etməsində, həm də bir sıra şairlərin əsərlərindəndir. Bu kökü qırıb 
atmamış, avamın yaxasını qurtarmaq, gözünü açmaq, başa 
salmaq olmazdı. Mirzə Cəlil bu ehtiyacı kəskinliyi ilə öz 
oxucusuna başa salmaq istədiyi üçün şiddətli satiradan istifadə 
edirdi. 
 
 110
*    *    * 
 
Mirzə Cəlilin satirik məqalələri ilə yanaşı elmi, nəzəri və 
ictimai məsələlərə dair bir sıra maraqlı məqalələri də vardır. 
1904-cü ildə "Şərqi-Rus" qəzetində maarifpərvər ziyalı 
M.Sidqinin ölümü münasibətilə yazdığı məqalədən başlayaraq 
ömrünün axırlarında Əli Nəzminin kitabına yazdığı 
müqəddiməyə qədər o, mədəniyyətimizin, ictimai inkişafımızın 
bir sıra məsələləri haqqında qısa, lakin məzmunlu, ciddi və hələ 
də qiymətini itirməyən məqalələr yazmışdır. Mirzə Cəlil 
satiralarında yalançı, qabiliyyətsiz, qafıyə-pərdaz, həqiqətdən və 
xalqdan uzaq olan "şeir bülbülləri"ni, "proletar şairlərini" tənqid 
atəşinə tuturdusa, ədəbiyyatımızı, sənətimizi, bunların həqiqi, 
yüksək məslək sahibi olan yaradıcılarını ürəkdən sevir və 
əzizləyirdi. Mirzə Cəlilin Füzuli, Mirzə Fətəli Axundov, Sabir, 
Qəmküsar, Molyer, Tolstoy, Qoqol haqqında olan xüsusi 
məqalələri və yaxud yeri gəldikcə etdiyi qeydlər, böyük bir 
sənətkarın, böyük bir xalq xadiminin bədii zövqünü göstərən, 
tamamilə səmimi deyilmiş fikirlərdir ki, biz bunlardan istifadə 
etmişik, edirik və edəcəyik. 
Ədəbiyyat və sənət haqqında danışarkən Mirzə Cəlil öz 
demokrat və maarifçi məfkurəsini ifadə edirdi. O, sənətkardan 
birinci növbədə xalqın dərd və ehtiyaclarına cavab vərməyi, 
xalqın ürəyindəki "mətləbləri" yazmağı, bir sözlə həyatın güclü 
həqiqətini tələb edirdi. Mirzə Cəlil sənətkara xalq xadimi kimi 
baxırdı. Onu vətən və mədəniyyət qarşısında çox məsul bir şəxs 
sayırdı. Ona görə də müasiri olduğu qərəzli, mənfəətpərəst, 
qafiyəpərdaz, qeyri-səmimi yazıçıları sevmirdi; həmişə onlara 
qarşı mübarizə aparırdı. Mirzə Cəlil eyni həqiqəti və səmimiyyəti 
teatrımızdan, səhnə xadimlərindən də tələb edirdi. Bəzən səhnəyə 
yol tapan və ancaq əylənmək istəyən yüngül ruhlu, meşşan 
adamların zövqünü 
 111
oxşayan, "öpüşməkdən" ibarət olan əsərlərə qarşı hiddətlənir, 
Mirzə Fətəlinin, Qoqolun və Molyerin ibrət göstərən, adamları 
şər işlərdən uzaqlaşdıran əsərlərini arzulayırdı1. 
Mühərrir Mirzə Cəlil, dramaturq və hekayəçi Mirzə Cəlilin 
eynidir. Bu sahələr böyük və cəsarətli bir sənətkarın ayrı-ayrı 
fəaliyyət sahələrində göstərdiyi eyni yorulmaz və ardıcıl 
mübarizənin parlaq nəticələridir. Böyük dahilərin fəaliyyəti heç 
zaman çərçivə və maneə tanımaz. Onlar, xalqını və vətənini xilas 
etmək uğrunda lazım gələn, mümkün olan hər vasitədən 
məharətlə istifadə edərlər. Mirzə Cəlil də öz məsləki yolunda belə 
qələm çalmışdır. 
Mirzə Cəlilin mühərcirlik sənəti çox böyük şöhrət qazandığı 
kimi, bu aləmdə böyük də davamçılarının meydana çıxmasına 
səbəb oldu. 1906-1916-cı illər arasında "Molla Nəsrəddin" üsulu 
və ədası ilə bir sıra gülüş məcmuələri yarandı ("Arı", "Babayi-
əmir", "Zənbur", "Pirat", "Məzəli", "Azərbaycan", "Bəhlul" və 
s.). Bu satirik mətbuat cərgəsində Təbrizdə Hacı Mirzə Həsən 
tərəfindən nəşr olunan və "Molla Nəsrəddin"in nəinki ruhunu, 
hətta bir çox yazılarını belə alıb istifadə edən "Azərbaycan" 
(1906) xüsusi əhəmiyyətli bir orqan idi. Burada ana dilində, gülüş 
yolu ilə müasir İran istibdadi, şahpərəstlik və eləcə də yalançı 
inqilabçı və məşrutəçilər sağlam tənqid atəşinə tutulurdu. 
Bu mətbuatın heç biri "Molla Nəsrəddin" yolunu davam və 
inkişaf etdirə bilmədi, bir neçə ay və ya bir neçə il sonra sönüb 
getdilər. Öz mübarizəsində axıra qədər möhkəm dayanmaq, 
böyük ictimai arzularını qalibiyyətə qədər gətirib çıxarmaq şərəfı 
ancaq Mirzə Cəlilin jurnalına müyəssər oldu. 
     
 
                                                 
1 "Eşq mədrəsəsi", "Molla Nəsrəddin", 1923, 7 aprel, №19. 
 112
Əbdürrəhimbəy  
Haqvərdiyev 
 
(1870-1933) 
 
Tərcümeyi-halı 
 
Böyük dramaturq və nasir Əbdürrəhimbəy Haqvərdiyev 1870-
ci il mayın 17-də Şuşada bəy ailəsində anadan olmuşdur. Üç 
yaşında ikən atası Əsəd bəy ölmüş, Haqvərdiyev əmisi 
Əbdülkərim bəyin və sonra atalığı H.Sadıqbəyovun himayəsində 
qalmışdır. 
Rusca əlifba savadını da atalığından öyrənmişdir. 
Haqvərdiyev 10 yaşına qədər kənddə qalır. 1880-ci ildə atalığı 
iflas etdiyindən şəhərə, Şuşaya köçürlər. Realni (rüşdiyyə) 
məktəbinə hazırlıq üçün Haqvərdiyev Yusif bəy Məliknəzərovun 
müvəqqəti yay məktəbinə daxil olur. Hazırlığı yaxşı keçir, bir il 
sonra realni məktəbə girir. 
Yusif bəyin teatr, səhnə həvəskarlığı Haqvərdiyevə böyük 
təsir bağışlayır. O, dramaturgiya üzrə ilk qələm təcrübələrini 
burada edir. Müəllimi Yusif bəy, onun uşaqcasına yazdıqlarına 
əhəmiyyət verir, şagirdini daha da həvəsləndirir. Teatr ilə ilk 
tanışlığı da məhz müəlliminin vasitəsilə olur. 
"1884-cü ildə 14 yaşında ikən bir dəfə teatra getdim. Mirzə 
Fətəlinin "Xırs quldurbasan" pyesini oynayırdılar. Teatrda  
 113
pərdə açılmayınca, mən bu əqidədə idim ki, fokus göstərəcəklər. 
Pərdə açıldı. Bir də baxdım ki, müəllimimYusif bəy əynində 
çuxa, başında buxara papağı, belində xəncər, əlində tüfəng 
səhnədə dayanıb igidlikdən dəm vurur. Get-gedə tanıdığım 
müəllimlərin birini arvad libasında, birini polis libasında görüb, 
teatrın və komediyanın nə olduğunu anladım..."1. 1890-cı ildə 
Haqvərdiyev Şuşa realni məktəbinin 6-cı sinfini bitirir, Tiflisə 
realni məktəbin 7-ci sinfinə gedir. Tiflis həyatı və təhsil onda 
teatra olan həvəsi daha da artırır. O, ruscadan "Nahaq qan" adlı 
bir pyesi tərcümə edir. 1891-ci ildə orta təhsilini bitirərək ali 
təhsil üçün Peterburqa gedir. Səkkiz il orada Yollar institutunda 
oxuyur və eyni zamanda azad müdavim sifətilə Peterburq 
univərsitetinin şərq fakültəsinin dərslərində iştirak edərək dil və 
ədəbiyyat problemləri ilə məşğul olur. O zaman Aleksandriyski 
teatrında vərilən tamaşalar və ümumiyyətlə teatr həyatı 
Haqvərdiyevi artıq dərəcədə maraqlandırır. Tələbəliyinə 
baxmayaraq sıx-sıx tamaşalara davam edir. 1892-ci il yanvar, 
fevral aylarında ilk əsəri olan "Yeyərsən qaz ətini, görərsən 
ləzzətini" komediyasını yazır ki, ədəbi fəaliyyəti də bu tarixdən 
başlanır. Yenə Peterburqda ikən məşhur əsəri "Dağılan tifaq"ı 
yazır. 
Ə.Haqvərdiyev 1899-cu ildə Azərbaycana qayıdır. Müəllimlik 
edir, teatrlarda vərilən tamaşalara rejissorluq edir. 1904-cü ilə 
qədər Bakıda çalışan Haqvərdiyev müasir ziyalılarla tanış olur, 
ictimai fəaliyyəti ilə yanaşı, ədəbi fəaliyyət dairəsini daha da 
artırır. "Bəxtsiz cavan", "Pəri cadu" əsərlərini bu zaman yazır. 
1904-cü ilin mayında Şuşa şəhər idarəsinə üzv seçildiyindən 
vətəninə qayıdır. 1906-cı ildə "Həyat" qəzetində hekayələr və 
"Molla Nəsrəddin" məcmuəsində örtülü imzalarla felyetonlar, 
məzhəkələr çap etdirir.  
                                                 
1  Ə.Haqverdiyev. "Tərcümeyi-halım", (əlyazması). Nizami adına 
Ədəbiyyat İnstitutunun əlyazmaları şöbəsi, inv. 6070. 
 
 114
"Marallarım", "Xortdanın cəhənnəm məktubları", "Şeyx Şəban", 
"Xəyalat", "Ac həriflər" və sair əsərlərini yazır. Bu zaman 
Qafqazı, İran və Türkiyəni gəzir. 1913-cü ildə Ağdama köçür; 
orada 3 il yaşadıqdan sonra təkrar Tiflisə qayıdır. 1916-cı ilin 
axırlarında "Şəhərlər ittifaqının Qafqaz şöbəsi əxbarı" adlı 
məcmuəyə müdirlik edir. Fevral inqilabı dövründə Borçalı 
qəzasında əhali arasında çalışır, sonra Tiflisə qayıdır. 
İnqilabdan sonra Haqvərdiyev Azərbaycanda teatr və 
incəsənət sahəsində çalışır. 1921-ci ildən 1930-cu ilə qədər 
Azərbaycan Dövlət Univərsitetində dərs deyir. 
Bu dövrdə Haqvərdiyevin yaratdığı ən müasir əsərlər "Köhnə 
dudman", "Ağac kölgəsində", "Ədalət qapıları", "8 mart", 
"Vavəyla", "Kapitalizmlə mübarizə" və sairədir. 
Ə.Haqvərdiyev 1933-cü il dekabr ayının 11-də Bakıda vəfat 
etmişdir. 1928-ci ildə ona "Cümhuriyyətin əməkdar incəsənət 
xadimi" adı vərilmişdir. 
 
Dramaturgiyası 
 
Ə.Haqvərdiyev xalq ilə dərdləşmək, öz mütərəqqi fıkirlərini 
yaymaq üçün ən yaxşı vasitə olaraq dramaturgiya yolunu 
seçmişdi. Mirzə Fətəli Axundovun irsini dərin bir həvəslə 
öyrəndikdən, Peterburq təhsili zamanı mərkəzi teatrlar ilə, 
Şekspir, Ostrovski kimi klassiklər ilə tanış olduqdan sonra 
"Dağılan tifaq", "Bəxtsiz cavan", "Pəri cadu" əsərlərini 
yazmışdır. Bu faciələr məfkurəvi istiqamətləri, daşıdıqları 
məqsəd etibarilə bir-birinə bağlı, daha doğrusu bir-birini 
tamamlayan, həm də bir dramaturq olaraq sənətkarın inkişafını 
göstərən əsərlərdir. 
Bu əsərlərin hər üçündə ədib, içərisindən çıxdığı mülkədar 
sinfini, tənəzzülə üz qoyan ağalıq xanimanlarını və bunun 
 115
səbəblərini göstərməyə çalışmışdır. Xasiyyətinə və zövqünə 
gözəlcə bələd olduğu bu sinfin süqutu ədibə zəngin material 
vərmişdir. 
"Dağılan tifaq"da Nəcəf bəy adlı bir mülkədar ilə tanış oluruq. 
Nəcəf bəy ağalıq ilə böyümüş, ağalığa alışmış, neçə para kəndi 
ilə, itaətdə saxladığı rəiyyəti, hər gün keçirdiyi kef, qumar 
məclisləri ilə məğrur və sərxoşdur: "...Dünya beş gündür, beşi də 
qara. ...Pulun var, xərc elə, bağışla, ye, iç, vər kefə, ləzzətə, eyşü-
işrətə, beş gün qara dünyanın ləzzətini apar, öləndə də dünyada 
bir təmənnan qalmasın..."1. 
Amma işlər öz qaydasında getmir. Nədənsə, hansı bir qüvvə 
isə Nəcəf bəyin çərxini çevirmək istəyir. Rəiyyət onun sözünə 
qulaq asmır, gəlir mənbələri kəsilir, dostlar üz döndərir, adam 
yerinə qoymadığı sövdəgər Məşədi Cəfər ona pul borc vərmir, 
oğlunu əxlaqsızlığına görə vurub öldürürlər. Arvadı Sona xanım 
nalə çəkir, qarğış tökür. Nəhayət, bütün ailə məhv olur. 
Ədib Nəcəf bəyin faciəsini şəxsi səbəblərlə izaha çalışır. 
Nəcəf bəy mülkədar olduğu üçün məhv olmur, pis mülkədar 
olduğu üçün məhv olur. Təsərrüfatı idarə edə bilsəydi, qumara, 
şəraba qızışmasaydı, bugünün qədrini bilsəydi, sandığında ehtiyat 
saxlasaydı bu fəlakətə düşməzdi. Bunu Nəcəf bəy özü də axırda 
dərk edir: 
 
    Ey əzizan bir baxın dünya nə ibrətxanədir, 
Axırın fikr etməyən aqil deyil, divanədir! 
 
Dərvişin bu sözlərini eşidəndə Nəcəf bəy peşmançılıqdan 
dəhşətə gəlir. Bunlar hamısı, əlbət ki, mülkədarlıqdan hələ 
üzülməyən gənc Haqvərdiyevin niyyəti idi. O, Nəcəfbəyləri islah 
etmək fikrində idi və bunu mümkün sayırdı. 
                                                 
1 Ə.Haqverdiyev. Seçilmiş əsərləri, Bakı, 1936, səh.71. 
 
 116
Lakin sənətkarlıq elə mürəkkəb bir hadisədir ki, niyyət ilə 
qayənin, istək ilə nəticənin həmişə uyuşacağına ümid bəsləmək 
olmur. Haqvərdiyevin əsərində hadisə o qədər həqiqi və əyanidir, 
əhvalat o qədər təbii və tipikdir ki, bizim nəzərlərimiz Nəcəf bəy 
ilə məhdudlaşıb qalmır. Biz Nəcəf bəyə baxıb, bütün 
mülkədarlara nifrət edirik. Onun hərəkətlərini Nəcəf bəyin səhvi 
saymırıq, mülkədarlığın xarakter xüsusiyyətləri, taleyi sayırıq. 
Biz Nəcəf bəylərin islah olunacağına yox, məhv olacağına 
inanırıq. Bunu bir və ya iki ailənin talesizliyi saymırıq, bütün bir 
sinfin zəruri, labüd aqibəti sayırıq. 
"Bəxtsiz cavan"da ədib daha maraqlı bir adamı, mülkədarlıq 
içindən çıxmış, lakin oxumuş, əsrinin gözüaçıq bir ziyalısı, gənc 
Fərhadı bizə göstərir. 
Yeni ictimai quruluşun-kapitalizmin sürətli inkişafını və 
Azərbaycan kəndlərində tək-tək yetişən bu islahatçı, ziyalı 
gəncləri Haqvərdiyevdən qabaq da, sonra da bir sıra bədii 
əsərlərdə görürük. Fəxrəddin ("Müsibəti-Fəxrəddin"), İsgəndər 
("Ölülər"), Rzaqulu xan ("Bədbəxt milyonçu") və s. "Atalar və 
oğullar" təzadını əks etdirən bu ədəbiyyat qəhrəmanları, arzu və 
məsləkləri etibarilə nə qədər yüksəkdirlərsə, müqavimət, 
mübarizə imkanları etibarı ilə o qədər məhdud və acizdirlər. 
Bu gənclər silsiləsində Fərhadın yeri mühümdür. O, yalnız 
maarifçi, mədəniyyətçi deyil, həqiqi bir xalqçıdır. O, kəndliləri 
zülmdən qurtarmaq istəyir. Əmisi ilə vuruşaraq onlara hüquq 
bərabərliyi tələb edir. Fərhad bütün əsər boyu məzlumların 
himayədarı kimi tanınır. O, oxuduğu elm ilə öz təsərrüfatına yox, 
xalqa xidmət etmək istəyir: "İnsan ki, elm oxudu, gərək onun 
elmindən elmsizlər mənfəətbərdar olsunlar. Elm oxuyanlar gərək 
korlara göz, qaranlıqda qalanlara çıraq olsunlar. Elmli adamlar 
hamıdan artıq bizlərə lazımdır. Çünki camaatımız başsızdır"1. 
 
                                                 
1 Ə.Haqverdiyev. Seçilmiş əsərləri, Bakı, 1936, səh. 102. 
 
 117
Hacı Səməd ağa Fərhadın elmindən ayrı iş gözləyirdi. 
"Ətindən, qanından kəsib, ayda otuz manat sərf etmiş", qardaşı 
oğlunu oxutmuşdu ki, qələmi ilə ona kömək eləsin. Onun mülk-
malını idarə eləsin, mədaxil-məxaricinin hesabını aparsın. 
Hacı, Fərhadın məqsədini biləndən sonra onu oxumağa 
buraxmır, zor ilə bir qıza nişanlayıb, başını məşğul edir. Burada 
Fərhadın acizliyi, bacarıqsızlığı meydana çıxır. Biz danışıqlarına, 
fikirlərinə, kəndlilərə vərdiyi vədlərə görə Fərhada hörmət 
bəsləyirik. Ümid edirik ki, o kəndə yenilik gətirmişdir. Ancaq 
evlənəndə, bir otağa bağlanıb ah-zar etdiyini görəndə 
təəccüblənirik. Fərhadın yerində bir iradəli gənc olsaydı, əlbət ki, 
vəziyyətdən çıxardı. Buna imkan var idi. Kəndlilərin dərdinə çarə 
edə bilməsə də, özünə bir gün ağlardı, intihara ehtiyac görməzdi. 
Ancaq ədib Fərhadın faciəsi ilə mülkədarlığı döymək istəmişdir. 
Hacı Səməd ağanın qəddarlığını, köhnə adətlərin necə 
bədbəxtliyə səbəb olduğunu göstərmək istəmişdir. 
Fərhad kitablardan, məktəblərdən, şəhərlərdən ayrılıb kəndə 
qayıtmış, daşa dönmüş mülkədar münasibətli yurduna yenilik, 
maarifçilik hissi ilə gəlmişdir. Özü məhv olsa da, bu fikirlər 
məhv olmayacaqdı və olmadı da. Heç olmazsa, öz faciəsi ilə 
özündən sonra gələnləri düşündürdü. 
Dramaturji cəhətdən daha qüvvətli əsəri olan "Pəri cadu" 
pyesində Haqvərdiyev mövzu etibarilə mülkədarlıq çərçivəsindən 
kənara çıxmış, ümumbəşəri hisslərlə bağlı dramatik bir münaqişə 
yaratmışdır. Əgər ədibin ilk dramlarında təlim-tərbiyə üsulu, 
əxlaqi məqsəd üstünlük təşkil edirsə, burada rəmzlər, rəmz 
vasitəsilə ictimai tənqid əsas yer tutur. 
Burada ədib fantastik bir adam, simvolik bir həyat təsvirini 
vərmişdir. Məhəbbətində inkisari-xiyala uğramış Pəri adlı bir 
qızın intiqam hissi ilə yaşadığını və bunun üçün dəhşətli qara 
qüvvələrdən (şeytan, cin və s.) belə istifadə etdiyini 
 118
göstərərək müəllif insan təbiətinə xas olan iki zidd qüvvənin 
çarpışmasına, klassik Şərq ədəbiyyatında çox dəb olan xeyir-şər 
mübarizəsinə işarə edir. Ancaq bu işarə doğrudan da əsərdə bir 
"işarə" dərəcəsində olduğundan, hadisələr xəyalat, mövhumi 
səhnələr halında alındığından, adamlar və duyğular dumanlı bir 
pərdə ilə bürünüb mücərrədləşdirildiyindən əsər tam simvolik bir 
xarakter almışdır. İctimai mübarizələrdən uzaq düşmək, bu 
mübarizələri bəzi cəhətdən "amansız tale", "qismət" ilə, yaxud 
fərdin əhvali-ruhiyyəsi çərçivəsində izaha çalışmaq bu əsərdə 
dərhal gözə çarpır. Müəllif, cəmiyyətdə və ya "qəlblərdə" görüb 
duyduğu şər qüvvələrin kökünü psixologiyada, fərdiyyətdə 
axtarır. 
Ə.Haqvərdiyev "Ağa Məhəmməd şah Qacar" (1907) adlı tarixi 
mövzuda yazılmış əsərində qəddar İran şahının Qafqaza 
hücumunu, talan və təxribat törətməsini, nəhayət, fəlakətli 
aqibətini, öldürülməsini təsvir edir. 
Ə.Haqvərdiyev xırda şəkilli səhnə əsərləri də yazmışdır. 
"Millət dostları" (1905), "Ac həriflər" (1911), "Xəyalat" (1911), 
"Ədalət qapıları" (1926), "Vavəyla" (1926), "Qadınlar bayramı" 
(1928), "Yoldaş Koroğlu" (1932) və s. belə əsərlərdir. 
Ədibin dramaturgiya yaradıcılığında əsas üslub realizm olmuş, 
müasir, zəruri ictimai-siyasi mövzular onu daha çox məşğul 
etmişdir. 
"Molla Nəsrəddin"in nəşrindən sonra Haqvərdiyev 
yaradıcılığının ikinci dövrü başlanır. O, böyük realistlər qrupu ilə 
möhkəm cəbhə təşkil edərək, xalq səadəti uğrunda, azadlıq 
uğrunda, ədəbiyyatda realizm, xəlqilik, sadəlik, müasirlik 
uğrunda çalışır, xüsusən xırda hekayələr ustası kimi böyük 
hörmət qazanır. 
 119
Hekayələri 
 
Realist hekayə janrı Azərbaycanda, əsasən XIX əsrdən sonra 
inkişafa başlamışdır. Bu zamana qədər ancaq yazıya düşən 
nağıllar, "Min bir gecə" əhvalatlarından, Şərq əfsanələrindən 
alınan parçalar ("Cehil tuti", "Bəxtiyarnamə" və sairə) var idi. 
Abbasqulu ağa Bakıxanovun "Kitabi-Əsgəriyyə"sini nəzərə 
almasaq, bugünkü şəkildə, Avropada yayılan - novəlla-hekayə 
formasına ilk dəfə İsmayıl bəy Qutqaşınlı müraciət etmişdir 
("Rəşid bəy və Səadət xanım"). Mirzə Fətəli Axundov isə 
"Aldanmış kəvakib" əsəri ilə klassik, nümunəvi realist bir hekayə 
yazmışdır. 
Keçən əsrdə yaranan bu əsərlərin hamısı nə qədər 
müvəffəqiyyətli olsalar da, ilk təcrübə, başlanğıc xüsusiyyəti 
daşımışdır. Hekayə forınası bu zaman kənar torpaqdan gətirilib 
əkilmiş, hələ iqlimə öyrənməmiş bitkiyə oxşayırdı. Bu "bitkini" 
yeni torpağa alışdırmaq, yaymaq, bağ-baxça halına salmaq lazım 
idi. Bu şərəf XX əsr Azərbaycan realistlərinə, klassik nəsrimizin 
banilərinə - Cəlil Məmmədquluzadəyə, Əbdürrəhimbəy 
Haqvərdiyevə və S.S.Axundova qismət olmuşdur. Bu ədiblər, 
hekayə gülüstanının bağbanı olmuşlar. Bunlar bağı, kənardan 
gətirilən ağaclar ilə yox, öz ağaclarımızı kənar ölkələrdə tapılan 
yeni üsulda bəsləməyə müvəffəq olmuşlar. 
Ə.Haqvərdiyevin hekayəçilik fəaliyyəti 1906-1907-ci illərdən, 
xüsusən "Molla Nəsrəddin"in nəşrindən sonra başlanır. Ədib 
həmin məcmuənin səhifələrində, sonradan kitab halında 
gördüyümüz iki məşhur əsərini - "Xortdanın cəhənnəm 
məktubları"nı və "Marallarım"ı təfriqə şəklində çap etdirmişdir. 
Yenə həmin illərdə ədibin qəzetlərdə təfriqə və kitabça şəklində 
nəşr etdirdiyi "Ayın şahidliyi", "Ata və oğul", "Şeyx Şəban" 
hekayələri, nəhayət, onun vəfatından sonra ələ keçib nəşr edilən 
bir neçə hekayəsi vardır. 
 120
Ə.Haqvərdiyevin hekayəyə gətirdiyi ən mühüm şey canlı 
həyatdır. Bədii nəsrin bu şəklini Haqvərdiyev həqiqi həyatı, 
məişəti təsvir etmək üçün, xalqının, vətəninin zəruri ehtiyaclarını 
açıb göstərmək üçün, özünü düşündürən ümumi, ictimai 
məsələləlri vətəndaşlarına danışmaq üçün yaxşı bir vasitə kimi 
seçmişdi. 
Ədibin hekayələrində də başlıca mövzu köhnə həyat və 
münasibətlərin tənqididir. Öz vətəni olan Qarabağda, sonralar 
bütün islam Şərqində müşahidə etdiyi cəhalət, istismar və 
haqsızlıqları kəskin satira atəşinə tutan, kəndli və əsnafın 
avamlığını təbii bir gülüşlə bizə söyləyən ədib, böyük bir dövrü 
xarakterizə edən hekayələrində əlvan tiplər silsiləsi yaratmış və 
bunlara ümumi simvolik bir ləqəb vərib "Maral" adlandırmışdır. 
"Hər yer mənim marallarım ilə doludur. Gözəl marallarım, 
göyçək marallarım, hacı marallarım, kərbəlayi marallarım, 
məşədi marallarım, molla, rövzəxan, bəy, xan marallarım, keçəl 
marallarım, qotur marallarım; başları qapazlı, üzləri tüpürcəkli 
marallarım".1 Sonradan ədib ancaq bu marallardan təşkil olunmuş 
"cəmiyyəti", mənfı tiplərin həşərat kimi qaynaşdığı "cəhənnəmi" 
təsvir etmişdir. Cəhənnəm mövhumi bir şeydir. Ancaq 
Haqvərdiyevin yazdığı "Tənbihül-qafilin"lər, Ağa Bağır 
Məclisilər, Fazili-Dərbəndilər, "Abi şurəst, çi qabiliyyət darəd 
büdeh berizəd bəguri-pədərəş" (şor sudur, nə əhəmiyyəti var, vər 
töksün atasının goruna) deyə torpağını satan padşahlar, topal 
seyidlər, dəccəlabadlar, öskürək pirləri, cicim ocaqları, mütrüb 
dəftərləri bir həqiqətdir. Haqvərdiyev realist boyalarla yaratdığı 
canlı mənzərələri ilə bizi bu həqiqətə inandırmışdır. Ancaq bu 
çox acı həqiqətlərdir. 
                                                 
1 Ə.Haqverdiyev. Hekayələr, Bakı, 1927, səh.2. 
 
 121
İnsan bir həqiqəti tapanda ürəyi təskinlik tapar, rahatlıq duyar. 
Ə.Haqvərdiyevin göstərdiyi həqiqətlərdən isə oxucu kədərlənir, 
iztirab çəkir. Bizim heç birimiz istəmirik və istəməzdik ki, ata-
babalarımız "Xortdanın cəhənnəm məktubları"nda göstərilən 
dəhşətli aləmdə yaşamış olsunlar. Madam ki, bu bir həqiqət imiş, 
biz keçmişə, bizi gözübağlı saxlayanlara dərin nifrət edirik, 
qəzəblənirik. Biz ədibin hekayələrindən ayrı nəticə çıxarırıq: 
köhnə cəmiyyətin mirası olan o cəhalət dəhşətlərinə son qoymaq, 
onun qalıqlarını məhv etmək üçün camaata, lap avam camaata 
kömək etmək, ən uzaq və kənar güşədə, hətta ən geridə qalmış 
adamları belə o köhnə həyatın cəngəlindən, qalıqlarından xilas 
etmək uğrunda daha inadla, daha kəskin mübarizə lazımdır. 
Ə.Haqvərdiyev keçmiş cəmiyyətə üzdən və ümumiliklə 
yanaşmamışdır. Onun bütün daxili varlığını, ictimai 
münasibətlərin mexanizmini açıb göstərməyə çalışmışdır. Ədibin 
hekayələrindəki insan surətlərini üç hissəyə bölmək olar. 
Birinci, Fazili Dərbəndilərdən, Hacı Mirzə Əhməd ağalardan 
ibarət olan istismarçı, zalım, mənfəətpərəst adamlardır ki, ədib 
satira süngüsünü bunlara qarşı çevirmişdir. Bu adamların din, 
şəriət, qanun və ədalət adına nə müdhiş fırıldaqlar törətdiklərini, 
avam camaatı aldadıb qanını sorduqlarını açıq görürük. 
İkinci və əksəriyyəti təşkil edənlər zəhmətkeşlərdir, 
məzlumlardır. Məzlum və məhrum insanların nümunəsi olaraq 
Fərmanı, Kövhərtacı ("Odabaşını hekayəsi"), Əkbəri ("Ata və 
oğul"), Gülsüm nənəni ("Şeyx Şəban") və b. göstərmək olar. 
Ədibin hekayələrində bu adamlar sayca çox, simaca əlvan və 
müxtəlifdirlər. Ancaq hamısı eyni dərəcədə yazıq, məhrum və 
bədbəxtdirlər. Haqvərdiyevin əsərlərində onlar böhtana düşmüş, 
günahsız müqəssirlərə oxşayırlar. Bu adamları döyürlər, qovurlar, 
  
 122
məhrum edir, təhqir edir, hüququnu tapdalayır, çörəyini kəsir, 
həbsə salır, nəhayət öldürürlər. 
Bu adamların "günahı" nədir? 
Bu adamların "günahı" odur ki, təmiz və sağlam doğulmuşlar. 
Həqiqi, insani hiss sahibidirlər və öz insani meyllərini 
cidarlamırlar. Bunlar mərhəmət və nəvaziş, qayğı və məhəbbət 
gördükləri ana qucağından ayrılanda ictimai mühitdən də həmin 
hiss və hörməti gözləyirdilər. Onlar öz həmcinslərinə, onları 
əhatə edən mühitdəkilərə də belə, sadə baxırlar. Halbuki, feodal 
mühiti və mühitin qaynar qazanında bişmiş vəzifə, mənsəb 
sahibləri, adamların taleyini öz əlinə almış yüzbaşılar, pristavlar, 
mollalar, qazilər və başqaları ayrı xasiyyətdə olan adamlardır. 
Fərınan ilə Gövhərtacın azad sevgi hissi ilə bir-birinə 
bağlanması təbii və bəşəri hadisədir. Ancaq bu hadisə Hacı Mirzə 
Əhməd ağanın, Hacı Kamyabın kitabında yazılmayıb. Bu sevgi 
şəriət ehkamına ziddir. Müctəhid ağa Gövhərtaca tamah saldığı 
üçün Fərman sevgilisindən əl çəkməlidir. Gövhərtac isə pak 
məhəbbətini və ömrünü adət və şəriət qaydalarına qurban 
vərməlidir, məsum bir quzu kimi qəssabın əlində qalmalıdır. 
Bu adamların ikinci "günahı" ondan ibarətdir ki, yalan, hiylə, 
riya bacarırlar. Hakimlərin axmaq, qeyri-qanuni, şüursuz 
hökmlərinə tabe olub, boyun əymək istəmirlər. 
Bu adamların üçüncü "günahı" ondan ibarətdir ki, bu qədər 
ağır, bu qədər çətin və işgəncəli gördükləri həyatdan yenə də əl 
çəkmirlər. Yaşamaq istəyirlər. Həmin "günahlarına" görə də 
məhkum və məhv olurlar. 
Ə.Haqvərdiyevin üçüncü qrup surətləri bir az başqa, daxilən, 
mənəviyyat etibarilə daha qüvvətli, möhkəm iradəli adamlardır. 
Bunlar da ikincilər kimi qayda-qanunların amansızlığını duyurlar. 
Bunlar da əvvəlkilər kimi zərbələr yeyir, 
 123
cəfalar çəkirlər. Ancaq bunlar birincilər kimi şüursuz, küt, 
ikincilər kimi hünərsiz və aciz deyillər. 
Bunlar öz təbiətləri etibarilə nisbətən mübariz adamlardır. 
Bunlar öz mənliyini sevən, insanlıq ləyaqətini dərk edən, izzət-
nəfsini yüksək tutan və qoruyan, yalnız öz əqli və mühakiməsi ilə 
yaşayan adamlardır. Bunlar itaətə alışmayan, hakimlər, varlılar 
qarşısında səcdə etməyən yeni adamlardır. Bunlar insanlıq adını, 
şərəfini çox düşünürlər. Bunların ürəyində nə güzəran, nə vəzifə, 
nə cənnət-cəhənnəm qayğısı, nə həbs-sürgün qorxusu var. Onlar 
tək və adamsız olsalar da, kiçik və rütbəsiz olsalar da öz ləyaqət 
və şərəflərini yüksək tuturlar. Şərəfli ölümü şərəfsiz həyatdan 
üstün tuturlar. Maddi nemətləri, bəzən ömürlərini mənəviyyata, 
heysiyyətə qurban verirlər. 
Təəssüf ki, belələri Haqvərdiyevin hekayələrində çox azdır. 
Əslinə baxsan, keçmişdə, zülm və zorakılıq hakimiyyəti zamanı 
belə adamlar həyatda təqib olunur, az görünürdülər. 
Ədibin "Mirzə Səfər" hekayəsində şirin yumorla təsvir etdiyi 
saatsaz Zeynalı və sıravi idarə işçisi Mirzə Səfəri bu surətlərə 
misal göstərmək olar. 
Mirzə Səfərin cəmiyyəti-xeyriyyə sədri Həsən ağaya çox işi 
düşə bilər. Həsən ağa bunu nəzərə alaraq Mirzə Səfərə yuxarıdan 
baxır, onu kiçik adam saymaq, öz ayağına gətirmək istəyir. Mirzə 
Səfər bunu duyur və əksinə hərəkət edir. Bu etinasızlıq və qürura 
görə onun uşaqların məktəbdən çıxarırlar. Çoxları Mirzəni 
danlayır ki, ağanın yanına getsin, üzr istəsin. Mirzə Səfər bu 
təklifı edənlərə qəzəblənir: 
"Mən acından ölməyə razı olaram, oğlanlarımın ikisinin də 
başını kəsərəm, amma gedib Həsən ağa kimi adama 
yalvarmaram!".1 
 
                                                 
1 Ə.Haqverdiyev. Əsərləri, III c, Bakı, 1941, səh.264. 
 
 124
Mirzə Səfər oğlanlarını da özü kimi heysiyyətli böyütmüşdür. 
Ölüm yatağında vəsiyyət edərək deyir: 
"Balalarım, dünyada mən çox ömür etmişəm. Sizin yolunuzda 
nə qədər çalışıb, məramıma çatmışam və xatircəm qeydsiz 
dünyadan gedirəm. Cəmi ömrümü işimdə təmiz olmuşam. Bir 
adama təməlluq, yaltaqlıq eləməmişəm. Sizə mənim vəsiyyətim: 
ac qalsanız da Həsən ağa kimi adamlara gedib yalvarmayın... Siz 
təmiz, namuslu dolanarsınızsa, həmişə müvəffəqiyyət sizi tapar".1 
Doğrudur, Mirzə Səfər böyük ideyalar uğrunda çalışan ictimai 
xidmət sahibi deyil. Doğrudur, o cəmiyyətə, gələcək üçün bir 
yadigar, bir əsər qoymur. Haqvərdiyev onu namusuna görə, 
qeyrətli bir ata olduğuna görə bədii ədəbiyyata layiq görmüşdür. 
Öz ailəsi kimi məhdud bir dairədə də olsa, Mirzə Səfər insani 
heysiyyəti, halal əməyi uca və müqəddəs tutur, övladlarını 
mərifətlə, nəcib, çalışqan, özünə və özgəyə hörmətkar, tələbkar 
izzət-nəfsli böyüdür. O, insanlıq şərəfini heç vaxt, heç bir 
şəraitdə unutmur və hər şeydən uca tutur. 
Bunun özü bir xidmətdir. Bütün atalar Mirzə Səfər kimi 
düşünsə və etsəydilər Həsən ağalar, hər cür nanəcib alçaqlar 
cəmiyyətdə yuva salmağa imkan tapmazdılar və yeni 
cəmiyyətimiz onlar ilə mübarizə üçün uzun səy və vaxt sərf 
etməli olmazdı. 
Ə.Haqvərdiyevin bütün hekayələri müasir mövzuda yazılmış, 
ictimai-siyasi mətləblərə, xalqın məişətinə, adətinə, ənənələrinə 
həsr olunmuşdur. 
Ədibin hekayələri sənətkarlıq cəhətdən də bitkin və 
mükəmməldir. O, obyektiv təsvir üsulu ilə, fakta, hadisəyə heç 
bir şey əlavə etmədən, məsələ haqqında fikir və mülahizəsini 
demədən yazır. Ən coşğun qəzəb və kin bəslədiyi satirik tiplər 
haqqında da heç bir mənfi sifət işlətmir. Tipin 
 
                                                 
1 Ə.Haqverdiyev. Əsərləri, III c, Bakı, 1941, səh.267. 
 
 125
daxili boşluğunu, qəddarlığını, ya alçaqlığını, onun öz sözləri, 
hərəkətləri və mühakimələri vasitəsilə göstərir. Müəllifin 
hadisəyə münasibətini ayrı-ayrı ifadələr və xasiyyətnamələrdə 
yox, əsərin ümumi ruhunda, hadisənin mahiyyətində axtarırıq və 
tapırıq. 
Ə.Haqvərdiyevin təbii, şirin, məzmunlu yumoru var. Həm də 
ictimai gülüş onun hekayələrində əsasdır. Buna rəng demək də 
düz deyil. Bu yüksək bədii bir keyfiyyətdir. 
"Xortdanın cəhənnəm məktubları"nda belə bir yer var: müsafir 
Bərdədən Qərvəndə gəlir, qalmaq üçün mənzil axtarır: "Faytonçu 
məni ikimərtəbə evin qabağına gətirdi. O yan-bu yana baxıb 
çıxmağa yol tapmadım. Bir də gördüm, bir cındırlı kişi uzun 
nərdivanı sürütləyərək gətirdi, dayadı divara: 
- Nömrə lazımsa, buyurun, çıxın yuxarı. Soruşdum ki: 
- Məgər bu nömrələrin yolu yoxdur? 
- Dedi: Burada oğru-əyri çox olduğundan müştəriləri nərdivan 
ilə çıxarıb, sonra nərdivanı götürürük. 
Yuxarı mərtəbədə mənə bir otaq vərdilər. Pəncərələrin birində 
də şüşə yox idi. Onun da səbəbini xəbər aldım, dedilər: 
- Qərvənd çox ditdili və milçək olan yerdir. Pəncərələr 
şüşəli olanda milçək (otaqdan) çıxmağa yol tapmayıb qonaqlara 
əziyyət eləyir. O səbəbdən pəncərələr şüşəsizdir. 
Bu da mənim çox xoşuma gəldi..."1. 
Bu gülüşün məna və incəliyi haqqında izaha ehtiyac yoxdur. 
Bəzən belə incəliklə deyilən iki kəlmə söz tam bir səhnə verir, bir 
adamı tanıdır. 
Ə.Haqvərdiyevin nəsrində gülüş ilə yanaşı lirika da, ictimai, 
bəşəri kədər də az yer tutmur. Xüsusilə "Ayın şahidliyi", 
 
                                                 
1 Ə.Haqverdiyev. Əsərləri, III c, Bakı, 1941, səh.35. 
 126
"Ata və oğul", "Röya" hekayələrini oxuyanda biz kədərlənirik. 
Günahsız adamların faciəsi illərlə yadımızdan çıxmır. "Ayın 
şahidliyi" hekayəsində göstərilir ki, bir kənddən o biri kəndə 
gedən Səlman adlı kasıb bir kişi quldura rast gəlir. Quldur onu 
qarət edir, özünü də öldürmək üçün dərəyə çəkir ki, gedib şikayət 
etməsin. 
Səlman kişi nə qədər yalvarır, quldura əsər eləmir. Yazıq kişi 
üzünü göylərə çevirib Aya müraciət edir: 
"- Ey dünyanı illər ilə seyr edən Ay, şahid ol ki, sənin 
gözünün qabağında bir fəqir əlsiz-ayaqsız sövdəgəri nahaq yerə 
öldürdülər. Güzarın bizim evə düşsə, öz işığını salginən mənim 
yetimlərimin üstünə və deynən ki, yazıq balalar, atanız uzaq 
səfərə gedib, ona müntəzir olmayın. Gedin küçələrdə, qapılarda 
özünüzə gün ruzusu qazanın. Ey dağlar, daşlar, göllər, axan sular, 
əsən yellər burada sizdən savayı bir kəs yoxdur. Siz də şahid olun 
ki, bu yerdə dünya malından ötrü bir şəxsi öldürüb onun yeddi 
balasını yetim qoydular".1 
Daş qəlbli, qaniçən quldura əsər etməyən bu sözlər, qərib 
atanın bu nidalan bizim qulağımızda indi də səslənir. 
Ədib, qələmi ilə bizi güldürməyi, kədərləndirməyi bacardığı 
kimi, qəzəbləndirməyə də qadirdir. 
Yığcamlıq, bitkinlik, həyati hadisələri təsvir bu hekayələrin 
səciyyəvi xüsusiyyətidir. 
Ə.Haqvərdiyevin nəsr dili bu dövr realist nəsrimiz üçün çox 
səciyyəvidir. Bu dildə sünilik, ibarəçilik, zahiri bəzək, əcnəbi 
təsir demək olar ki, yoxdur. Canlı danışıq dilimizi, onun gözəl 
xüsusiyyətlərini, zəngin əlvan söz ehtiyatını, xalq məsəllərini, 
hakimanə sözlərini bu qədər cəsarətlə yazıya, bədii ədəbiyyata 
gətirən iki ədibimiz varsa, biri Haqvərdiyevdir. Ona görə də 
ədibin dili əlvan, söyləmə üsulu şirin, ədası xoş, təsvirləri 
səlisdir. 
 
                                                 
1 Yenə orada, səh.22. 
 127
Ədib, məsləkdaşı Mirzə Cəlil kimi, xalq dilinə, canlı danışığın 
zəngin forma və ifadələrinə daha çox meyl göstərirdi. 
Müasirlərinin bəziləri kənar, uzaq mənbələrə, süni kitab, qəzet 
dilinə, bəzək-düzəkli ibarələrə meyl göstərdiyi halda, 
Haqvərdiyev canlı xalq dilini üstün tutur, cəsarətlə təbliğ edirdi. 
Yeknəsəklik, yoruculuq Haqvərdiyevin hekayələrinə yaddır. 
Onun ifadə, nağıl, söyləmə üsulu müxtəlif və əlvandır. Məsələn, 
"Şeyx Şəban" hekayəsində qəhrəmana xasiyyətnamə vərən belə 
bir təsvir var: 
"Şeyx Şəbanın atası başmaqçı idi. Özü də bir neçə müddət 
atasının dükanında başmaqçılıq edib axırda peşəsini unutdu. Bir 
neçə avara yoldaş tapıb, qurşandı cahıllığa. 
- Toylarda hamıdan yaxşı oynayan kim idi? 
- Başmaqçı oğlu Şəban! 
Qumarbazlar arasında ürəkli aşıq atan kim idi? 
- Başmaqçı oğlu Şəban! 
Şəhər cavanları arasında hamından iyid sayılan kim idi. 
- Başmaqçı oğlu Şəban!"1 
Burada xitab, sual, mükalimə, haşiyə, xatirə və başqa bir neçə 
ifadə tərzindən faydalanan ədib söyləməni elə şirin aparır ki, az 
qala hər cümlədə bədii əda dəyişir, lövhə bütün rənğ və rayihəsi 
ilə canlanır. 
Ədib bəzi ifadələrində məcazi sözlərdən, sözün müxtəlif 
mənalarından faydalanaraq dərin ictimai fikir söyləyir. "Ayın 
şahidliyi" hekayəsində kəndin gecəsi belə təsvir edilir: 
"Düzlərdə əkilmiş taxıl, nəsimin qabağında o yan bu yana 
yatıb dərya tək mövcilənirdi və dolu sünbüllər məzlum-məzlum 
başlarını aşağı salıb, qətlinə fərman vərilmiş müqəssirlər tək 
cəlladları olan biçinçilərə müntəzir idilər. Tək-tək boş sünbüllər 
başlarını yuxarı qalxızıb qürur ilə 
 
                                                 
1 Ə.Haqverdiyev. Əsərləri, III c, Bakı, 1941, səh.230. 
 
 128
sairlərinə baxırdılar. Amma səhv edirdilər. Onlar da cəllad 
əlindən qurtara bilməyəcəkdilər. Aricaq dolu baş, boş başdan 
artıq kəsiləcəkdi...".1 
Yenə orada deyilir: 
"Kənd yatmışdı... qəflətən kəndin ayağında bir xoruz banladı. 
O saat fikrimə gəldi ki, yəqin sabah bu xoruzun bivaxt 
banlamasına görə başı cəllad əlində gedəcək. Əlbəttə bir yerdə ki, 
camaat hamısı yuxuya məşğuldur, küy qalxızıb səs salanın başı 
gərək kəsilsin".2 
Bu təsvirlərdə, haqqında danışılan sünbül də, boş və ya dolu 
baş da, cəllad da, vaxtsız səs salan xoruz da, yatanlar da, gecə də 
ikimənalıdır və oxucu bilir ki, nəyə işarədir. 
Azərbaycan bədii nəsrində Haqvərdiyevin sayca az, sambalca 
güclü olan hekayələrinə haqlı olaraq klassik nümunələr kimi 
baxılır. Bu əsərlərdə xalq dilinin canlı, orijinal xüsusiyyətləri 
həmişə aşkar görünür və hörmətlə qarşılanır. 
Ə.Haqvərdiyev öz həyatında və məişətində də öz vəziyyətinə, 
yaradıcılıq ənənələrinə sadiq adam idi. Onun yaradıcılığı əməli 
fəaliyyətini, əməli fəaliyyəti isə yaradıcılığını tamamlayırdı. 
Bunun özü sənətkarın səmimiyyətini göstərən ən böyük 
əlamətdir. 
Ə.Haqvərdiyev də, Mirzə Cəlil kimi tənqidi realizm 
məktəbinə mənsubdur, bu məktəbin böyük nümayəndələrindən 
biridir. Ancaq onun üslubu mürəkkəb, mübarizəli və çətin yol ilə 
inkişaf etmişdir. Onu yaddan çıxarmayaq ki, ədib özü mülkədar 
ailəsində böyüyüb tərbiyə alsa da, şüurunun müəyyənləşdiyi ilk 
günlərdən etibarən mülkədar həyatına, bu həyatın durğun, sönük 
və köhnə zövqünə qarşı çıxmışdır. Bu, ədibin üz-üzə gəldiyi 
birinci ziddiyyət idi. 
 
                                                 
1Ə.Haqverdiyev. Əsərləri, III c, Bakı, 1941, səh.20. 
2 Yenə orada. 
 129
İlk dövrdə yazdığı faciələr bu ziddiyyətin təsvirlərindən, 
feodal xanimanlarının məhvinə səbəb olan amillərin 
göstərilməsindən ibarət idi ("Dağılan tifaq", "Bəxtsiz cavan", 
"Ağa Məhəmməd şah Qacar"). 
Buradakı realizm bəlkə də janrın tələbinə müvafiq olaraq, bir 
qədər "yüksək" ahəng almışdır. Müəllif hadisələri, Mirzə Cəlil 
üslubunda olduğu kimi sakit, soyuqqanlı, əks etdirməmişdir. 
Müəllifin rəyi, tərəfkeşliyi, hətta odlu ehtirası dərhal nəzərə 
çarpır. Bəzən qəhrəmanlar bilavasitə müəllifi təmsil edir, onun 
fikirlərini açıq təbliğ edirlər (Fərhad -"Bəxtsiz cavan"da). Bu 
ehtiras, ədibin realizmindəki daxili gücü, duyğu və fikirlərin necə 
maddi qüvvəyə çevrilib cəmiyyəti dəyişmək üçün 
istiqamətləndiyini göstərir. Bu ehtiras şəxsi olmaqla, həm də 
ictimaidir. Bu ehtiras sönməzdir və müsbət qəhrəmanların ən 
səciyyəvi cəhətidir. 
Bəzi ədəbiyyatçılar, ədibin faciələrindəki bu xüsusiyyəti 
nəzərə alaraq, Haqvərdiyevin üslubunu Şekspir üslubu ilə 
müqayisəyə çalışırlar. Bizcə belə müqayisəyə ehtiyac yoxdur. 
Ədibin sonrakı əsərləri göstərdi ki, o, realizmin başqa tərəfini, 
sakit həyat və məişət tərəfini daha çox və daha müvəffəqiyyətlə 
əks etdirir. 
Buna görə də Haqvərdiyevin dramlarında dəhşətli hadisələr 
yox, insanın hiss və həyəcanları, ruhi həyatı üstündür. Əhvalat 
macəralar, intizarlar, gözlənilməz hallarla yox, qanuni, məntiqi, 
həyati dəlil və ziddiyyətlər yolu ilə, bəzən də uzun didaktiki 
söhbətlər, nəsihətlər yolu ilə inkişaf edir. 
Ə.Haqvərdiyev müəllim ruhlu, tərbiyə vərməyi sevən əxlaq 
üzərində çox düşünən yazıçıdır. Yaşadığı mühitin, o zamankı 
həyatın dərinlərinə vardıqca, qüvvətli müşahidəsini davam 
etdirdikcə, yalnız Azərbaycan deyil, bütün islam Şərqi ilə tanış 
olduqca məktəbə, tərbiyəyə, ümumən əxlaqi vərdişlərin islah və 
inkişafına olan ehtiyacın kəskinliyini duyurdu. Buna görə də 
əsərlərində məktəb, maarif, elm, mədəniyyət 
 130
məsələlərinə əsas yer verirdi. Haqvərdiyevin tənqidi çox güclü 
idi. Ədibin realist qələmi köhnə dünyaya, köhnə məişətə qarşı 
çevriləndə hədd-hüdud bilmirdi. Məişətdən siyasətə, adi 
məsələlərdən cahanşümul tarixi hadisələrə qədər hər yerdə, hər 
şeydə Haqvərdiyev zülm və mövhumat dünyasının qara kabusunu 
görür və bu kabusu dağıdırdı. Bu yolda tənqidi gülüş, istehza, acı 
qəhqəhələr ədibin kəsərli silahı idi. 
Avam, sadəlövh, eyni zamanda məsum, sədaqətli arvadını 
aldadıb "qiraət öyrənmək" adına aşnası Nataşanın yanına gedən 
və üstəlik "müctəhid" adına yazıq arvadına hazırlatdığı plovu 
götürüb kef məclisinə aparan "Maşaduşka"nı (Məşədini) 
xatırlayın ("Qiraət"). Bu əhvalat bir təsadüf deyil, zahirdə ailə 
qüdsiyyətindən, müsəlmanlıqdan danışan, əslində isə ən alçaq, 
pozğun həyat yaşayan "məşədi"lərin adətidir. Onlar bu yolda 
sümük sındırıb, "zövq" sahibi olublar. Məşədi Qulam özü bunu 
etiraf edir: 
"Allah kəssin müsəlmanın evini, eşiyini, dirliyini, səliqəsini! 
Gözəl xörəkləri ortalığa bir sifətdə çıxarırlar ki, adamın ürəyi 
ağzına gəlir. Qab çirkli, sürfə bir halətdə ki, itin üstünə atsan 
qudurub qaçar. Qaşıqlar sınıq, iki ildən yuyulmamış əl dəsmalı... 
Tfu! Gedirsən Nataşanın evinə, süfrə qardan ağ, çəngəl biçaqın 
şəfəqindən göz qamaşır. Guya indicə fabrikdən çıxıb. Ağ libaslı, 
ağ döşlüklü qulluqçu gözəl səliqə ilə xörəyi ortalığa çıxarır. 
Nataşa özü paltarlarının ən lətifini geyib, gəlib əyləşir ustolun 
başında: əl patiska ağı, sifət ay parçası, tüklərinin qoxusundan 
adam bihuş olur... Di gəl, arvad ölmüş hər nə yarar paltarı var 
geyir toya, hamama, yasa gedir. Evdə də adamın qabağında 
türkmən dilənçisi kimi dolanır. Üst-başından bozbaş iyi gəlir... 
Xülasə, hər kəsin aşnası yoxdur, canının rahatlığı yoxdur..."1  
                                                 
1 Ə.Haqverdiyev. Əsərləri, III c, Bakı, 1941, səh.165. 
 
 131
Acından həkimliyə başlayan, kəndlilərin başına saqqız 
yapışdıran fırıldaqçılar ("Acından təbib"), çeşməyini itirən və 
bunu dildən-dilə salıb dastan edən mahmudbəylər ("Çeşmək"), 
"ucuz düşsün" deyə xəstə dişi ilə birlikdə saf dişini çəkdirən hacı 
rüstəmlər ("Diş ağrısı") çox yemək yarışına girişən və qarın 
ağrısından ölən axundlar, xanlar ("Yeni təbabət") hamısı köhnə 
dünyanın əlvan mənzərəsini vərən surətlərdir. Ədibin kəskin və 
təbii sənət boyaları bu adamları, onların mühitini elə canlı 
etmişdir ki, biz heç bir zaman onları unutmuruq, gözümüzlə 
görmüş, o hadisələrin şahidi olmuş kimi xatırımızda saxlayırıq. 
Ə.Haqvərdiyev dramaturgiyada olduğu kimi, bədii nəsrdə də 
mükəmməl və yeni realist üslub sahibidir. Onun 
mükalimələrindəki təbiilik, canlılıq və şirinlik bütün oxuculara 
məlumdur. "Privstav və oğru" adlı kiçik hekayədə ədib bir üsul 
işlətmişdir. Əhvalatı iki adamın, qabaq-qabağa danışması ilə 
inkişaf etdirmişdir. Mükalimə o qədər müxtəsər, dinamik və 
mənalı qurulmuşdur ki, iki sətir söz arxasında, inkişaf edən 
hadisələrin uzun bir mərhələsi verilir. Ədib çox şeyi açıq demir, 
bir işarə ilə ifadə edir. Ancaq bu işarənin özü əhvalatın 
inkişafında məzmunu və məqsədi açan bir mərhələ təşkil edir. 
"Mirzə Səfər" hekayəsində belə bir mükalimə vardır: 
" - Mirzə, mənim kağızımı mümkünsə tez yaz aparım. 
- Dayan, bu saat yazaram, əlimdə özgə iş var. 
- Bilirsiniz, mən Həsən ağanın qohumuyam. Mirzə qələmi 
əlindən buraxıb, kişinin gözlərinin içinə baxdı: 
- Doğrudan Həsən ağanın qohumusan? 
- Doğrudan. 
- Sən allah, Həsən ağanın qohumusan? 
- Vallah, doğru deyirəm... 
- Degilən sən öl, Həsən ağanın adamıyam. 
- Sən öl, Həsən ağanın adamıyam. 
 132
- Bes elə isə gəl min mənim boynuma."1 
Mirzə Səfər çox ustalıqla və həm də hirslə öz qarşısındakına 
gülür və onun özgə kölgəsində yatmasını və başqalarını da bu ad 
ilə qorxutmaq istədiyini lağa qoyur. "Həsən ağanın adamı" öz 
hesabını aparır, camaat yanında qızarır, dediyinə peşiman olur. 
XX əsr Azərbaycan realistlərinin əsərlərində ən çox köhnə 
həyatın mənfi tərəfləri, cəmiyyət quruluşunun nöqsanları, pis 
adamlar, pis xüsusiyyətlər göstərilir. 
Haqvərdiyev yaradıcılığında da belədir. Ancaq Haqvərdiyev 
keçmiş həyatı satiraya tutanda müsbət cəhətləri, əmək adamlarını, 
cəmiyyətin inkişaf meyllərini, gələcəyi göstərməyi də 
unutmamışdır. 
"Qoca tarzən" adlı hekayədə bir müəllimlə şagirdləri arasında 
məhəbbət və ehtiram hissi gözəl ifadə olunmuşdur. Burada həm 
keçmiş, həm gələcək vardır. Müəllim son nəfəsində ancaq bir 
müqəddəs arzu ilə yaşayır. O düşünür ki, "mən dünyada nə qoyub 
gedirəm". Buna görə də şagirdlərini başına yığır, sevdiyi havaları 
çalmağı xahiş edir. Rast muğamının təsiri ilə qoca tarçı artıq 
həsrətlə ölmür. Şagirdlərinin simasında o özünün gələcəkdə də 
yaşayacağını düşünür, sənətin əbədiliyinə inanır, öz əməyinin 
məhsuluna sevinir, bu sevinc və arxayınlıq hissi ilə həyatdan 
ayrılır. 
Ə.Haqvərdiyevin realist üslubundakı gözəl xüsusiyyətlərdən 
biri də şirin xalq yumorudur. Müdrik və ağıllı fikirləri zarafat, 
gülüş vasitəsilə maraqlı formada ifadə etmək xalq danışıq dili 
üçün səciyyəvi cəhətdir. Azərbaycan xalq ədəbiyyatında tənqidi 
gülüş çox qüvvətlidir. 
Xalq idrakının bu cəhətini ədibin hekayələrində də aşkar 
görürük. Bu gülüş, müəllifin müxtəlif macəralar vasitəsilə 
                                                 
1 Ə.Haqverdiyev. Əsərləri, III c, Bakı, 1941, səh.261. 
 
 133
doğurmaq istədiyi gülüş deyildir. Bu gülüş əsərlərdə təsvir 
olunan hadisələrdə, adamlarda, münasibətlərdədir. 
Bu cəhətdən "Bomba" hekayəsi daha maraqlıdır. Burada 
sadəlövh bir qaradovoy hökumət qulluğunda "mühüm xidmət 
göstərmək" xülyasına düşür. Rəisin hədəsindən qorxaraq "bomba 
tapmaq" istəyir, qarpız taylarından şübhələnərək haray salır. 
Nəticədə yalan danos vərdiyi üçün qaradovoy işdən qovulmalı 
olur. Burada qaradovoyun həm gülünc və sadəlövh olması, həm 
də faciəsi, bədbəxtliyi meydana çıxır. 
Ə.Haqvərdiyevin dili də çox şirin, sadə və milli koloritlidir. 
XX əsr ədiblərimiz arasında Mirzə Cəlildən sonra ən gözəl bədii 
dil Haqvərdiyevin dilidir. 
Ədibin dilindəki əlvanlıq yalnız sözün, tərkibin sadə və 
gözəlliyi ilə məhdudlaşmır. Bu, həm də ifadənin, cümlənin 
xüsusi, müxtəlif formalarda qurulmasında görünür. O, təsvir və 
xasiyyətnaməni eyni qəlib halına düşmüş cümlələrlə başlamır. O, 
el məsəlindən, tipin öz ifadəsindən, şeirdən, cürbəcür misallardan 
istifadə edir. Xalq danışıq dilinin zənginliklərini, canlı, şirin söz 
və ifadələri cürətlə yazıya gətirir. Əbdürrəhimbəyi, müəyyən 
mənada, yeriyən Azərbaycan adlandırmaq olar. 
Ə.Haqvərdiyev çətin şəraitdə yaradıcılığa başlamışdır. O 
zaman ki, molla və mövhumatçıların qılıncının dalı da, qabağı da 
kəsirdi; satiraya tutulan adamın özü (bəy, xan, ya yüzbaşı) sağ idi 
və hökumət başında idi. Buna etina etməyən Haqvərdiyev sənətin 
inkişaf və tərəqqisi yolunda əlindən gələni cəsarətlə edirdi. 
Ədib xatirələrində Qarabağda bir Hacıdan tamaşada geyinmək 
üçün paltar xahişinə getdiklərini söyləyir. Hacı əvvəl bunları 
yaxşı qarşılamış, elə ki, səhnə, tamaşa sözlərini eşitmiş, hamını 
qovmuş, həyətdəkilərə him etmişdir ki, "Ay uşaqlar, iti açın 
buraxın bunların üstünə". "Bəxtsiz cavan" Şuşada 
 134
oynanandan sonra Qarabağ bəyləri Haqvərdiyevi həmişəlik 
baykot etmişdilər. 
Ə.Haqvərdiyev ictimai məslək sahibi idi, uzaqgörən adam idi. 
Qoca vaxtında, yaradıcılığının son dövründə də ədib böyük enerji 
ilə çalışırdı. 
Ə.Haqvərdiyev on il Bakı Dövlət Univуrsitetində dərs 
demişdir. Gənclərdə incə ədəbi zövqün yüksəlməsinə, tarixə, 
ədəbiyyata, ədib və şairlərə məhəbbət və hörmət hissinin 
artmasına səy etmişdir. Uzun müddət Azərbaycanı Öyrənən 
Cəmiyyətin rəhbərliyində olmuşdur. Onun elm sahəsində 
çalışmasını nəzərə alaraq SSRİ Elmlər Akademiyası 
Ölkəşünaslıq Bürosu Haqvərdiyevi müxbir üzv seçmişdi. 
Ə.Haqvərdiyevin ədəbiyyata, dilə, teatra aid bir sıra qiymətli 
məqalələri vardır. 
 135
Mirzə Ələkbər Sabir 
 
(1862-1911) 
 
Tərcümeyi-halı 
 
Azərbaycan ədəbiyyatının böyük satirik şairi Ələkbər 
Tahirzadə Sabir 1862-ci ildə Şamaxı şəhərində anadan olmuşdur. 
Səkkiz yaşında molla məktəbinə davam etmiş, köhnə dərs 
üsulundan və mollasından inciyərək uşaq dili ilə ilk şeirini belə 
yazmışdır: 
 
Tutdum orucu irəməzanda,  
Qaldı iki gözlərim qazanda,  
Mollam da döyür yazı yazanda. 
 
On iki yaşlarına çatdıqda Sabir Şamaxıda məşhur şair və 
müəllim olan Hacı Seyid Əzim Şirvaninin məktəbinə davam edir. 
Seyid Əzim Sabirdəki şeir istedadını görüb onun təhsil və 
tərbiyəsinə xüsusi əhəmiyyət verir, ona klassik ədəbiyyatdan 
yaxşı nümunələr oxudur, farsca şeirlər tərcümə etdirir. Məktəbli 
Sabirin qələmindən çıxan ilk tərcümə (Sədinin "Gülüstan"nından) 
belə müvəffəqiyyətli və diqqətəlayiq idi: 
 
Gördüm neçə dəstə tazə güllər, 
Bağlanınış idi giyah ilən tər. 
 
 136
Dedim nə olur giyahi-naçiz,  
Ta əyləşə gül səfində əziz.  
Ot ağlayaraq dedi: otur sən,  
Söhbət eləyim, qəmim götür sən.  
Alilər edərıni tərki-söhbət  
Halanki olarda var səxavət...1 
 
Atası isə Sabiri şair yox, bir tacir yetişdirmək fıkrində idi. Bir 
dəfə oğlunun dəftərini cırdığı üçün Sabirin xatirinə dəymiş, 
məğrur gənc, Şamaxıdan qaçmaq məqsədilə Xorasana gedən bir 
karvana qoşulmuşdur. Atası əhvalatdan xəbər tutub onu 
qaytarmışdı. 
Sabir məktəbdə fars, ərəb dilini, klassik ədəbiyyatı dərindən 
öyrənəndən sonra qələmi əldən yerə qoymur, gah qəzəllər, gah 
Seyid Əzim ruhunda həcvyanə mürəbbelər yazır. Onun yazıları 
ustadının xoşuna gəlir, onu sevindirir. Sabir Seyid Əzimin: 
 
Ey məh, bilirəm fitnəyi-devran olacaqsan,  
Ey qaşı hilalım, məhi-taban olacaqsan, - 
 
deyə başlayan qəzəlinə cavab olaraq belə bir şeir yazır: 
 
Sən piri-cahandidəsən ey Seyidi sərgar,  
Məndən çəkəlin, eyləgilən pir ilə rəftar,  
Olmaz sənə qismət dəxi bu dövləti-didar,  
Bundan sonra hicrimdə cigərqan olacaqsan; 
 
Bu şeir Seyid Əzimin çox xoşuna gəlir. Nizaminin 
"Xəmsə"sini gənc şairə hədiyyə verir. Sabir 23 yaşlarından İranı 
və 
 
                                                 
1 "Gülüstan"da "Güli xoşbuy dər həmmam" - deyə başlayan məşhur 
mənzum hekayənin tərcüməsidir. 
 
 137
Orta Asiyanı, İraqı, Kərbəla, Xorasan, Nişabur, Aşqabad, Mərv, 
Səmərqənd və Buxaranı gəzir. Bu səyahət onun qələminə geniş 
və zəngin məlumat verir. 
Atasının vəfatını eşitdikdən sonra vətəninə, Şamaxıya 
qayıtmağa məcbur olur. Orada evlənir. 15 il ərzində səkkiz qız və 
bir oğlan övladı olur. Ağır külfət və güzəran çətinliyi Sabirə çox 
təsir bağışlayır. Bir müddət sabun bişirməklə məşğul olur. 1901-
ci ildə Sabir Səhhət və Tərrah ilə tanış olur, onlarla ədəbi 
söhbətlərdən zövq alır, bəzən şirin qəzəllər də yazır. 1903-cü ildə 
"Şərqi-Rus" qəzetinin nəşrindən sevinir. Qəzeti təbrik edən ilk 
ictimai ruhlu şeiri həmin qəzetdə çap olunur. Firidun bəy Köçərli 
ilə tanış olması Sabirin ilhamına daha da qüvvət və cəsarət yerir. 
Şair, yüksək məlumatlı, ədəbiyyata, şeirə böyük əhəmiyyət vərən 
sənət adamlarını sevən bir şəxsi gördüyü üçün çox sevinmişdi. 
"Molla Nəsrəddin" jurnalı nəşrə başlanandan Sabir satirası 
üçün böyük bir imkan yaranır. O qüvvətli satiraları ilə bu 
jurnalda fəal iştirak edir. Şair tez bir zamanda nəinki 
Azərbaycanda, bütün Yaxın Şərqdə tanınır və sevilir. 
Sabirin "Molla Nəsrəddin"dəki satiraları mürtəce dairələri, 
köhnəpərəst və zülmkar adamları çox narahat edirdi. Onu təqib 
və təhqir edir, kafır adlandırırdılar. Ancaq böyük şair öz 
iradəsindən dönmür, hər bir təcavüzə yeni və daha qüvvətli 
satiralarla cavab verir. Sabir, bəzi maarifpərəstlərin köməyi ilə 
müəllimliyə başlayır. "Məktəbi-ümmid" adlı xüsusi bir məktəb 
açır. Şamaxıda belə bir məktəb şöhrət tapa bilmir. Şair Bakıya 
köçməyi qət edir. Bakıda "Səadət" məktəbində bir müddət dərs 
deyir. 
Ağır həyat şəraiti nəticəsində Sabir qaraciyər xəstəliyinə 
tutulur. Xəstəliyi get-gedə şiddətlənir. Buna qarşı bir 
mürəbbeyində belə deyir: 
 138
Arizi-qəmlər əlindən ürəyim şişmiş idi,  
Zənn edirdim edəcəkdir ona çarə ciyərim.  
Bəxti-mənhusimə bax, mən bu təmənnadə ikən,  
Başladı şişməyə indi üzü qarə ciyərim. 
 
Sabir 1911-ci ildə Şamaxıda həmin xəstəlikdən vəfat etmişdir. 
Əsərləri "Hophopnamə" adı ilə ilk dəfə 1912-ci ildə və sonra da 
bir neçə dəfə nəşr edilmişdir. 
 
Yaradıcılığı 
 
M.Ə.Sabirin ədəbi inkişaf yolu müasirlərinin çoxlarından 
fərqlidir. O, ömrünün sonlarına, qırx üç-qırx dörd yaşlarına qədər 
köhnə üsulda, qəzəl, qəsidə üslubunda, Şərq klassiklərini təqlid 
edən şeirlər yazmışdır. Lakin bu yol, Sabiri təmin etmirdi. Yalnız 
dil, ifadə tərzi, surətlərin köhnə, çeynənmiş olması deyil, həm də 
mövzu və məzmunun, fıkrin məhdudluğu şairi həvəsdən salırdı. 
O, nə isə yeni bir söz demək, yeni bir fikir söyləmək 
həvəsində idi, köhnə şeir üslubundakı bütün üsullar təravətini 
itirmiş, yorucu olmuşdu. Buna görə şair müasir fıkir və coşqun 
hissləri ifadə etmək, oxucunun qəlbini riqqətə gətirmək üçün yeni 
üslub, yeni şəkil axtarmalı, tapmalı idi. Bu zaman Sabir həm 
maddi, həm mənəvi ehtiyac, sıxıntı içində idi. O, həyatdan, 
ictimai quruluşdan, həm vətəndaşlarının, həm də özünün 
vəziyyətindən olduqca narazı idi. Onun istedadını, zehnində 
qığılcım kimi doğub parlamaq istəyən fikir və duyğularını feodal 
münasibətləri və təfəkkür tərzi qara bir pərdə kimi örtüb 
basdırmaq istəyirdi. Şairin ilhamı zəncirlənmiş qartal kimi 
qanadlanmaq, yüksəlmək imkanından məhrum idi. 
 139
 
Lakin əsrin əvvəllərindəki siyasi-ictimai hadisələrlə əlaqədar 
olaraq Sabir duyub-düşündüyünü, ictimai həyat məsələlərini 
geniş yazmağı, "fəzalarda", "xəyalat", "məhəbbət aləmində 
dolaşan" şeiri ən adi həyat problemlərinə endirməyi, yaxud bu 
problemləri şeir səviyyəsinə yüksəltməyi bacaran böyük yenilikçi 
bir şair kimi meydana çıxdı. 
Sabir, ictimai şüurun meydana atdığı, insanı düşündürən hər 
bir məsələni, hər bir faktik hadisəni ədəbiyyatın, bədii təfəkkürün 
obyekti etdi. O, küçədə gəzən dilənçi uşaqdan, "babasının çul-
çuxasını bitləyən" qadından, ağız-ağıza vərən "həpənd"lərdən, 
həqiqətə gözünü bərəldən "oxuculardan" tutmuş "marfaşını 
qablayan" Mir Haşıma, Zilli-Sultana, Məhəmmədəli şaha qədər 
köhnə dünya adamlarından, "özünü insan yerinə qoymaq 
iddiasına" düşən fəhlədən, bəy qapısına xahişə gələn əkinçidən 
tutmuş mübarizəyə qalxan Səttar xana qədər zəhmətkeş 
adamlardan eyni qüdrət və məharətlə yaza bilirdi. Bu ənginlik və 
əhatə qabiliyyəti şairin biliyi, həyat təcrübəsi, incə və dərin 
müşahidəsi, istedadı sayəsində idi. Sabir bu həyatın foto surətini, 
passiv əksini vərmirdi. O, burada dərin və səliqəli bir seçim 
aparırdı. Bütün görüb eşitdiklərini, duyub-yaşadıqlarını ilham 
fanarı ilə işıqlandırır, sənət süzgəcindən keçirirdi. Hadisələrin, 
varlığın cövhərini, mahiyyət tərəfıni qələmə alırdı. Şair, inkişafa 
mane olan əngəlləri tənqid atəşinə tuturdu. 
Sabir Azərbaycan şeirində tamamilə yeni bir məktəbin, 
inqilabi satira üslubunun binasını qoydu. Yüz illər boyu 
nizamilərə, nəsimilərə, füzulilərə təqlidən yazılan, lakin bir çox 
hallarda epiqonçuluqdan irəli getməyən, köhnəlmiş, ictimai 
zəminəsini, təravətini itirmiş qəzəl ədəbiyyatına qarşı Sabirin 
yeni məzmunlu, realist satirik şeiri parlaq bir qılınc kimi kəsərli 
oldu. Müəllimi Seyid Əzim qəzəl ədəbiyyatını yekunlaşdıran, 
klassik məktəbin son böyük şairi oldusa, Sabir yeni 
 140
inqilabi mübarizə şeirinin pioneri, ictimai-siyasi satira 
məktəbinin bayraqdarı oldu. 
Sabir yaradıcılığına şərti olaraq iki cəhətdən yanaşmaq 
mümkündür. Nəzərimizdə lirik Sabiri və satirik Sabiri 
canlandıraq. 
Lirikanın özü Sabirdə uzun inkişaf mərhələsi keçmişdir. 
Bunun ilk, bir azca ibtidai nümunələri şairin qəzəlləridir. Sabirin 
qəzəlləri çox vaxt məzmun və şəkil etibarilə keçmiş qəzər 
ədəbiyyatından ayrılmır. Burada bir yenilik, orijinallıq axtarmaq 
artıqdır. Məşuqəyə xitabla deyilmiş: "Məftuni-sərizülfünə qüllab 
gərəkməz" misraları ilə başlanan, "çak eylərəm, xak eylərəm", 
"aşiqinalanın var, cismdə min canım var" kimi qalıb halına 
düşmüş ifadə, qafiyə, rədiflərlə bitən, əqrəb, zülf, nərgis, şam, 
pərvanə, kuy, rəqib, dəhan, xəttü-xal, vəsl kimi surət və 
təsvirlərlə zəngin olan bu əsərlərin hamısında Sabir köhnə şeirin, 
qəzəl ədəbiyyatının davamçısıdır. Bu əsərlərdə bir yenilik olmasa 
da, sənət və sənətkarlıq vardır. 
Bunları adi bir qələm sahibi yazmamışdır. Hətta ayrı-ayrı 
misra və beytlərdən sezilir ki, şair incə zövq, bədii təfəkkür 
sahibidir. Davamlı və müntəzəm bir bədii məntiq bu şeirlərin, 
demək olar, hamısında hakimdir: 
 
İstəsən könlüm kimi zülfi-pərişan olmasın,  
Ol qədər cövr et mənə, ah etmək imkan olmasın.  
Qoyma əğyar eyləsin kuyində cövlan, eypəri!  
Əhrimənlər maliki-mulki-Süleyman olmasın.  
Atəşin ruyində əfi tək yatıb keysulərin,  
Türfə cadudur ki, mar, atəşdə suzan olmasın!1 
 
 
                                                 
1 M.Ə.Sabir. Hophopnamə, Bakı, 1922, səh. 318. 
 141
Aşiq məşuqəyə öz məhəbbətini məcazlı və bədii bir dil ilə 
ifadə edir: 
 
Mübtəlayi-dərdi-eşqəm, əl götür məndən təbib,  
Eylə bir tədbir kim bu dərdə dərman olmasın. 
 
Bu təzadlı məcaz eynilə Füzulinin: 
"Qıl məni bu dərdə artıqraq giriftar ey həkim!" xitabına 
oxşayır. 
Ümumiyyətlə, Sabirin bu dövrdəki qəzəlləri təsirdən uzaq 
deyildir. "Şəkibayi" sərlövhəli və çox ehtimal ki, son 
qəzəllərindən olan on dörd misralıq əsərlərində Sabir bu ruhdan 
əl çəkmiş, mətanət, vuqar və iftixar hissini tərənnüm etmişdir. 
Şair bu qəzəlinin məzmununu Xaqani Şirvaninin: 
 
Cinan istadə əm pişu pəsi-tən,  
Ki istadə əliflıayi-ətəna! - 
 
Tərcüməsi: 
 
Əta olunmuş əliflər dayanan kimi, 
Mən canın qarşısında və arxasında elə dayanmışam. 
 
- beytindən iqtibas etdiyini yazır. Doğrudur, burada da yardan, 
dili-şeydadan, aşiqi-rüsvadan danışılır, ancaq əsərin məzmunu 
köhnə mövzu çərçivəsini vurub dağıdır. Şair ictimai mənada öz 
həsbhalını ifadə edir. Qaranlıq, cansıxıcı mühitin ağır təzyiqindən 
bezərək, ilk müqavimət, etiraz hissini, daxili mənlik qüdrətini, 
mənəvi böyüklüyünü tərənnüm edir: 
 
Seyli-tən öylə təməvvüclə alıb dövrü bərim,  
Bənzərəm bir qocaman dağə ki, dəryadə durar.  
Döysə də canımı minlərcə məlamət ləpəsi,  
Zövrəqti-himmətim əvvəlki təmənnadə durar, 
 
 142
Nə qəm, uğratsa da birgün məni ifnayə zaman,  
Mən gedərsəmsə məramım yenə dünyadə durar.  
Durınuşam pişü-pəsitəndə Sabir, necə kim,  
O əliflər ki, pəsü-pişi - "ətənə "də durar1. 
 
Bu səpkidə yazılmış lirika, Sabir yaradıcılığının sonrakı 
dövrlərində də davam etmişdir. "Ruhim!", "Təranəyi-şairanə", 
"İstiqbal üçün", "Cocuq", "Analar bəzəyi", "Tərbiyə", "Ənin" 
şeirləri belə əsərlərdəndir. Şair mühitə qarşı öz şəxsi qüdrətini 
ifadə ilə qalmır. Köhnə adət və qaydaların hökm sürdüyü bir 
zamanda həssas adamların, mütəfəkkirlərin çəkdiyi ictimai kədəri 
tərənnüm edir. 
"Cocuq" şeirində gənc nəslin halına yanan bir qəlb çırpınır. 
Şair küçədə səfıl, ac, lüt halda gördüyü uşağa dilənçi kimi 
baxmır. O, tacirlər, bəylər, mülkədarlar, "qarnı toxlar, əyni 
qalınlar" kimi onun yanından ikrah ilə ötüb keçmir. Həmin 
uşaqda vətən övladını, gələcək nəsli, vətənin böyük gələcəyini 
görür. Cəmiyyətin, xalqın ümidi olan bu yeniyetmələrin vəziyyəti 
şairi həddindən artıq kədərləndirir: 
 
İnsan kimi bilinsə idi qədrü-qiymətin,  
Açmış olurdu məktəbi-milli cəmaətin;  
Dərk etmək istəmir hələ bufeyzi millətin,  
Qalsın nihan vədieyi-fitri-məharətin,  
Ey ehtişami-milləti talan olan cocuq,  
Ey dərbədər gəzib ürəyi qan olan cocuq2. 
 
M.Ə.Sabirin lirikası yalnız kədər, təəssüf və ürək ağrısından 
ibarət deyildir. O, zəmanəsinin bir sıra şairləri kimi hadisəni 
görmək və bundan törəyən ələmləri göstərməklə kifayətlənmir. 
Şair həyatın, cəmiyyətin düzəlməsinə, xalqın istismar 
girdabından, cəhalət və əsarətdən xilas edilməsinə çalışır.  
                                                 
1 M.Ə.Sabir. Hophopnamə, Bakı, 1922, səh.116. 
2 M.Ə.Sabir. Hophopnamə, Bakı, 1922, səh.324. 
 143
Sabirin lirikasında ictimai fəallıq, vətəndaş həvəsi və qeyrəti 
vardır. Sabir, xalqının bir mütəfəkkiri və mübarizi kimi ictimai 
xəstəlikləri düşünür, bunların müalicəsinə çalışır. Sabirin ciddi, 
inqilabi ruhlu şeirləri arasında "Səttarxana" sərlövhəsi ilə yazılan 
qəsidə xüsusi yer tutur. Bu əsər məşhur Təbriz inqilabı 
qəhrəmanı Səttarxana həsr olunmuşdur. Şair, Səttarxanı xalq və 
azadlıq qəhrəmanı kimi alqışlayır. Onun fəaliyyəti ilə fəxr edir, 
sevinir. Bu hadisədən dərin sevinc ilə vəcdə gəldiyini deyir: 
 
Behcətim, eyşim, sürurim, vəcdim əhraranədir, 
Afərinim hümmə ti-valayi-Səttarxanədir1. 
 
Bu şeir yalnız tərif və tövsif deyildir. Burada coşğun hiss ilə 
də olsa Təbriz inqilabının qısaca tarixçəsi söylənir, Səttarxanın 
"Ali-Qacara" necə zərbə vurduğu, təbrizlilərin böyük vətən 
namusu göstərərək dünyada böyük ad qoyduqları fəxr ilə 
söylənir. 
Sabirin Səttarxan hadisəsindən aldığı sevinc və iftixar o qədər 
güclü idi ki, yalnız bir şeir ilə kifayətlənməmişdir. Səttarxanın 
düşmənlərinə bir neçə həcv yazmışdır ("Mir Haşım", "İran niyə 
viran oldu", "Məhəmmədəli", "Eynüddövlənin istefası", "Boynu 
yoğun", "Ərzi-hal" və s.). 
M.Ə.Sabir sonralar qəzəl şairlərindən fərqli olaraq, lirika 
ustası kimi yox, qüvvətli bir ictimai ideoloq, günün ehtiraslı bir 
mübarizi, nüfuzlu natiqi kimi tanınmağa başladı. 
Çox zaman ədəbiyyat tarixçiləri Sabirin mətbuat meydanına 
çıxmasını, yeni üsulda, yeni ictimai dövrün dili ilə səslənməsini 
1905-ci ilə aid edirlər, bunu "Beynəlmiləl" şeiri, yaxud "Molla 
Nəsrəddin"də nəşr olunan ilk satirası ilə əlaqələndirirlər. Ancaq 
həqiqət belə deyildir. 
                                                 
1 M.Ə.Sabir. Hophopnamə, Bakı, 1922, səh. 228. 
 
 144
Sabir hələ 1903-cü ildə mətbuat aləminə çıxmış yeni ruhda ilk 
şeirini "Şərqi-Rus" qəzetində çap etdirmişdir. O zaman Sabiri heç 
kim tanımırdı. Lakin Sabir tərəqqipərəstlik, maarifpərvərlik ruhu 
ilə yaşayır, öz vətənində olan yenilikləri, bir məktəb açılmasını, 
bir qəzet nəşr olunmasını böyük bir sevinclə qarşılayırdı. Odur ki, 
1903-cü ildə ana dilində qəzetin nəşrə başlamasına böyük məna 
vərib xüsusi bir şeir ithaf etmişdir. Həmin şeiri redaksiya 
aşağıdakı qeydlə çap etmişdi: 
"Şamaxılı Əli Əzimov bəradərimizin idarəmizə göndərdiyi 
xeyirxahanə məktubunun ləfındəki Sabir təxəllüslü bir şairin 
kəlamıdır".1 
Sabir bu şeirində qəzetin nəşrini alqışlayır və ona ümid 
bəsləyir: 
 
Şükrlillah ki, afitabi-süxən, 
Şərq aləmindən oldu çöhrənüma...2 
 
Tərcüməsi: 
 
Şükr olsun allaha ki, sözgünəşi,  
Şərq aləmindən zühur etdi. 
 
İdarənin qeydindən də görünür ki, Sabir kimi bitkin, yetkin 
qələm sahibinin indiyəcən məşhur olmaması, birdən-birə 
meydana çıxması təəccüb doğurmuşdu. Bu hadisədən sonra Sabir 
mətbuat ilə daha yaxın olur, müasir oxucunun zövqünə gözəlcə 
bələd olub qəzəl ədəbiyyatından tamamilə əl çəkir. 
                                                 
1 "Şərqi-Rus", 1903,27 iyun, №37. 
2 Yenə orada. 
 145
 
Xüsusilə "Molla Nəsrəddin" jurnalı böyük şairin ilhamına 
qüvvət vərərək onun yaradıcılığını müəyyən dərəcədə 
istiqamətləndirdi. 
Jurnalın ruhu Sabirin də şair təbiətinə müvafiq idi. Sabirdə ta 
uşaqlıqdan mənalı bir gülüş qabiliyyəti var idi. O, bu gülüşdən iti 
bir silah kimi istifadə etməyə başladı. Şair yəqin etdi ki, yeni və 
xoşbəxt bir cəmiyyət qurmaq üçün mütləq köhnə cəmiyyəti 
yıxmaq lazımdır. Adamların zehnini maarif, mədəniyyət nuru ilə 
işıqlandırmaq, onların ruhuna çökən cəhaləti, nadanlığı tezliklə 
aradan qaldırmaq lazımdır. Vətən torpağında "Gülzari-səadət" 
salmaq üçün bu torpağı hər cür zir-zibildən təmizləmək lazımdır. 
Buna görə də Sabir, öz qələmi üçün bədii, ictimai satiranı, 
öldürücü gülüşü seçdi. Bunu yaradıcılığı üçün əsas istiqamət 
təyin etdi. Sabirdən qabaq da bizim şeirimizdə satira olmuşdur. 
Ancaq Sabirdəki kimi istiqamətvərici və kəskin siyasi-satirik 
üslub yaranmamışdır. 
M.Ə.Sabir satirası siyasi quruluşdan, dövlət idarələrindən, 
diplomatiya aləmindən, mətbuatdan, ziyalılardan tutmuş 
avamlığa, nadanlığa, cəhalətə, din və mövhumata, məişətin ən 
konkret və xırda məsələlərinə qədər bütün ictimai həyatı hədəf 
götürmüşdür. 
Sabir mütləqiyyəti, şahlığı bir zülm, istibdad sistemi kimi 
qamçılayırdı. 
Sabir publisistika dili, natiq dili ilə yox, xalqın çox sevdiyi, 
çox inandığı bədii gülüş vasitəsilə zamanının zülm və 
işgəncələrini döyürdü. 
Ölkədə hökm sürən irtica əleyhinə danışmaq və yazmaq Sabir 
zamanında böyük cəsarət tələb edirdi. Həftə olmurdu ki, çar 
jandarması ayrı-ayrı mətbuatı təqib etməsin, vətənpərəst, 
hürriyyətpərəst adamları həbs və sürgün etməsin. Buna 
baxmayaraq Sabir, xüsusi bir səy və cəsarətlə siyasi-ictimai 
satiranı gündən-günə kəskinləşdirirdi. 
 
 146
M.Ə. Sabir satirasının  
xüsusiyyətləri 
 
1. Mövzu dairəsinin genişliyi 
 
Ailədən, uşaqlı ananın sevinc və kədərlərindən tutmuş 
beynəlxalq siyasətə, dövlət həyatına, dünya siyasi hadisələrinə 
qədər, dövrün bütün böyük və kiçik məsələləri Sabirin satira 
aynasında bu və ya qeyri dərəcədə əks olunmuşdur. 1905-ci il 
inqilabından başlamış şairin vəfatına qədər, demək olar ki, bütün 
siyasi hadisələrə "Hophopnamə"də ya xüsusi şeir, yaxud işarə 
vardır. 
Əlbəttə, Sabir qəzetçi deyildi. Peşəkar mənada siyasətçi, 
jurnalist də deyildi. O, kamil bir sənətkar idi. Siyasi 
mövzulardakı yazı, misal və işarələrin hamısı yüksək bədii 
şəkildə ifadə edilmiş ictimai fıkirlərdir. Həmin bu mövzu 
genişliyinə görə, "Molla Nəsrəddin" jurnalı müəyyən dərəcədə 
Sabirə borcludur. 
 
2.İdeya cəhətdən xalqa, azadlığa və  
demokratiyaya əsaslanması 
 
Sabir zəmanəsinin ən gözü açıq və irəliyə baxan, uzaqgörən 
ziyalılarından idi. Məlumdur ki, satira, müəllifinin satiraya 
tutulan hədəfdən çox yüksəkdə durmasını tələb edir. Tənqidi 
gülüş o zaman müvəffəqiyyətlə səslənir ki, 'gülən adam mənəvi 
cəhətdən yüksəkdə dursun. Gülüş hədəfi isə mənəvi cəhətdən 
alçaq adamlar olsunlar. Bu üstünlük Sabirdə var idi. Sabirin öz 
hədəfınə münasibəti məhz belə idi. Bu yüksəklik, hər şeydən 
əvvəl, ideya yüksəkliyi idi. Təsadüfi deyil ki, Sabirin gülüşü 
birdən-birə milyonların gülüşü oldu. Yalnız ədəbiyyatçılar, yalnız 
savadlılar deyil, hətta avamlar,  
 147
mədəniyyətdən, siyasətdən uzaq adamlar belə Sabirin duzlu 
sözlərinə məftun olur, onu əzbərdən təkrar edir, bu yol ilə 
ictimai-siyasi həyata və mübarizəyə qoşulur, tüfeylilərə 
gülürdülər. 
 
3. Vətəndaşlıq cəsarəti 
 
Vətəndaşlıq cəsarəti Sabir satirasının əsas 
xüsusiyyətlərindəndir. Cəsarət sözünü biz Sabirdə yalnız dövlətə, 
çar üsuli-idarəsinə qarşı mübarizə ilə məhdud etmirik. Bu özü 
çox mühüm bir addımdır. Lakin bunu təkcə Sabirdə yox, başqa 
şair və ədiblərimizdə də görmək olar. Şair Sabirin cəsarəti, şeirin, 
sənətin başlıca problemləri nöqteyi-nəzərindən də maraqlıdır. O, 
bir sıra mövzuları birinci dəfə olaraq ədəbiyyata gətirdiyi kimi 
(fəhlə, rəncbər və s.) bir sıra ictimai hadisələrə birinci dəfə olaraq 
istehza ilə yanaşmağın da lüzumunu irəli sürdü. Məsələn, o, 
köhnə şeirin standart hala düşmüş, çeynənmiş surət və ifadə 
xüsusiyyətlərinə elə məharətlə güldü ki, bu üsulun 
müəlliflərindən heç biri Sabir gülüşünün qarşısına çıxa bilmədi. 
"Dilbər" adlı şeirində Sabir köhnə şairlərin yazdıqları 
gözəllərin təsvirinə uyğun bir surət canlandırır. Bütün məcaz və 
ifadələrdə isə klassik şablon ədəbiyyatın nümunələrinə əsaslanır. 
Bu nümunələr əsasında gözəlin təsvirini verir. Bu gözəl nəinki 
adama oxşamır, hətta əcaib bir məxluq şəklinə düşür: 
 
Ey alnın ay, üzün günəş, ey qaşların kaman!  
Ceyran göziin, qarışqa xəttin, kəkilin ilan,  
Alma çənən, çənəndə zənəxdan dərin quyu,  
Kirpiklərin qamış, dodağın bal, tənin kətan.... 
 
 148
Bu üsul ilə təsviri davam etdirərək şair əsərini belə bitirir:  
 
Qah-qah, qəribə gülməlisən xaniman xərab!...1 
 
Sabirin gülüşü ictimai, tənqidi gülüşdür. Bu gülüş düşmənlərə 
qarşı, cəhalətə, köhnəliyə qarşı çevrilmişdir. Sabirin mübarizəsi 
qeyri-bərabər qüvvələrin mübarizəsi idi. Sabir və onun cəbhəsi nə 
qədər yeni, həqiqətpərəst olsa da, istibdad və cəhalət qarşısında o 
zaman hələ zəif idi. Bu zəifiiyi aradan qaldırmaq üçün Sabir 
gülüş üsulunu seçmişdi. 
Şair istibdadın, cəhalətin, nadanlığın hökm sürdüyü mühitə 
qarşı bütün nifrət və qəzəbini amansız tənqidi gülüş yolu ilə ifadə 
edirdi. Adətən, satira axmaqların və alçaqların hökmran olduğu 
yerdə hakimlərə qarşı çevrildikdə daha qüvvətli olur. Sabir 
Məhəmmədəli şah, Sultan Əbdülhəmid, Stolıpin, bəy, xan, 
hoqqabaz, falçı, fınldaqçı və oğruların meydan sürdüyü bir 
zamanda yaşamışdır. Bütün bu adamların çirkin siması, ziyankar 
əməlləri şairə satira mövzusu olmuşdur. Şairin bütün zərbələri 
hədəfə dəymişdir. Ona görə Sabir satirası hətta mütləqiyyətin 
hökm sürdüyü bir zamanda belə çox qüvvətli və təsirli idi. 
 
4. Sənət yeniliyi 
 
Bu satiranı yüksəldən cəhətlərdən biri də Sabirin sənətkarlıqda 
sərbəst və yeni yollarla getməsi, özünəməxsus orijinal üslub 
yaratmasıdır. Sabir eruz ilə yazmışdır. Qafiyələr, rədiflər kimi 
min ildən bəri məlum və dəbdə olan vasitələri işlətmişdir. Ancaq 
mövzularımın yeniliyi, əlvanlığı şairin bədii təfəldcürünə, ədəbi 
vasitələrinə də çox böyük təsir bağışlamışdır. Şair klassik şeirin 
qəlib şəkli almış köhnə normalarını 
 
                                                 
1 M.Ə.Sabir. Hophopnamə, Bakı, 1922, səh.152. 
 
 149
dağıtmış, şeirə yeni, canlı danışıqdan gələn bədii ifadə vasitələri 
gətirmişdir. Sabirin qoşması, mürəbbey, müxəmməsi çox zaman 
özündən əvvəlkilərə oxşamır. Bu janrlar şairdə yeni məzmunla 
yanaşı, yeni reng, müasir şəkil almışdır. 
Məsələn, marş şəklini alaq. Hamımıza məlumdur ki, bu, lirik 
qəhrəmanlıq janrıdır. Bu şəkildə insanın ruh yüksəkliyi, hərəkət, 
əzm, dözümlülük tərənnüm edilməlidir. Burada bir adamın yox, 
kollektivin, bütün cəmiyyətin fikir və duyğuları ifadə olunur. 
Ancaq Sabir "Qocalar marşı" adlı bir şeir yazmışdır. Burada 
nəinki yüksək duyğular tərənnüm olunmur, hətta müsəlman 
qocalarının çirkin adət və iştəhası çox məharətlə, bütün gücü ilə 
satirik güzgüdə göstərilir: 
 
Bir qocayam, çaq nər kimiyaşaram,  
Dörd arvadı bir-birinə qoşaram,  
Bir ildə üç-dördün alıb boşaram,  
Qoca kimi yalqız yatmaz...m. 
 
*   *   * 
Barmağıma əqiq üzük taxaram,  
Saqqalıma çox-çox xına yaxaram,  
Həryerdə bir arvadgörsəm baxaram,  
Qoca kimi yalqız yatmaz. ..m!1 
 
Bu şeirin marş ilə nə qədər əlaqəsi varsa, həmin qocanın da 
həqiqi, insani hisslərlə bir o qədər əlaqəsi vardır. 
Sabir satirasında bir sıra yeni və gözəl üsullar vardır. 
Cahil adamın özünü dindirmək üsulu. Molla, bəy, qoca, şah, 
avam qadın bu üsul ilə ifşa olunur. Bu adamlar öz cahil və avam 
fikirlərini bir həqiqət kimi qələmə vərməyə çalışırlar, ona görə də 
gülünc görünürlər. 
 
                                                 
1M.Ə.Sabir. Hophopnamə, Bakı, 1922, səh.161. 
 
 150
60 yaşında bir kişi küçədə çilingağac oynasa, nə qədər gülünc 
görünər? Yaxud 7 yaşında bir uşaq çiyninə Xorasan kürkü salıb, 
təsbeh çevirsə nə qədər gülünc olar? Bu təşbehi ictimai səhnələrə 
gətirəndə Sabir çox qüvvətli lövhələr yaradır. Məsələn, bir şairin 
cahil arvadı ərinin kitab ilə, yazı ilə məşğul olmasına böyük bir 
qəbahət kimi baxır. Təzək yapmağı, atasının çul-çuxasını 
bitləməyi gözəl bir məişət qaydası kimi qələmə vərmək istəyir. 
Ona görə də gülünc görünür: 
 
Nə bilirdik nə zəhirınardı kitab?  
Biz olan evdə hacan vardı kitab?  
Büsbütün gül kimi insanlarıdıq,  
Nə müəlim və nə dərs anlarıdıq;  
Dəftərin andıra qalmış sözünü  
Eşidib, görməmiş idik üzünü.1 
 
Tip, öz sözləri ilə ifşa olunur. Tipin sözü şair üçün bir 
xasiyyətnamə vasitəsidir. "Ax necə kef çəkməli əyyam idi", 
"Pul", "Əkinçi", "Fəhlə", "Satıram", "Uşaqdır", "Oxutmuram, əl 
çəkin" və s. başqa şeirlər bu üsulla yazılmışdır. 
 
5. Kinayə və istehza ilə təsvir 
 
Burada obyekt ətraflı təsvir olunur, ancaq bu təsvir müstəqim 
mənalı sözlərlə yox, məcazi ifadələrlə, kinayə, mübaliğə ilə 
verilir. İfadənin quruluşundan, üslubundan məlum olur ki, şair 
müraciət etdiyi adamlara, hadisələrə gülür: 
 
Ol gün ki, sənə xaliq edər lütv bir övlad,  
Olsun ürəyin şad -  
  
                                                 
1 M.Ə.Sabir. Hophopnamə, Bakı, 1922, səh.129. 
 
 151
misraları ilə başlayan şeirində Sabir, cahil bir müsəlman qadınına 
müraciət edir. Onun avam, məhdud və gülünc tərbiyə qaydalarını 
kinayə ilə tərifləyir. Eyni üsul ilə də "Yat qal dala" şeiri 
yazılmışdır. 
 
Tərpənmə, amandır, bala, qəflətdən ayılma!  
Açma gözünü, xabi-cəhalətdən ayılma!  
Laylay, bala, laylay  
Yat, qal dala, laylay!1 
 
Burada da istehza yolu ilə tənbəlliyin, qəflətin necə hökm 
sürdüyü göstərilir. 
"Qaç, oğlan! Qaç, atbasdı! Millətgəlir!" şeirində zəmanə 
ziyalılarının, millət adından danışan, lakin iş görınəyən 
oxumuşların "fəaliyyəti" kinayə ilə mədh olunur: 
 
Neçə əsrdir indi bilehtimam,  
...Qoçaq, əlləşib, çarpışıb sübhü şam,  
...Edib aləmə bəxşi-heyrət, gəlir!  
Qaç, oğlan! Qaç, at basdı! Millət gəlir!2 
 
"Tömeyi-nahar" şeirində varlılardan kömək uman ac 
kəndlilərin ağır vəziyyəti kinayə ilə təsvir olunur. Cəmiyyəti-
xeyriyyələrin, dövlətlilərin aclara ianə toplamaq vədlərinin boş 
və nəticəsiz söhbət olduğunu göstərən şair kəndliləri ac toyuğa 
oxşadır. Onların şirin xəyallarına qarşı istibdadın amansızlığını 
belə göstərir: 
 
Hinində daldalanma çox, həyətdə də dolanma çox,  
Yeyəndəki bıçağa bax, o tiği-abidarı gör3... 
                                                 
1 M.Ə.Sabir. Hophopnamə, Bakı, 1922, səh.33. 
2 Yenə orada, səh.35. 
3 Yenə orada, səh.68. 
 
 152
Sabir bu şeirində kəndli ilə mülkədarın vəziyyətini müqayisə 
edir. Kəndli xəyal aləmindədir; mülkədar isə kef aləmində. 
Kəndli acdır, mülkədar plov və qayqanağ yeməklə məşğuldur. 
Kəndli ianə gözləyir, mülkədar cibini doldurmaqla məşğuldur. 
Beləliklə, şair oxucusunu sayıq salmaq istəyir, yalan vədlərdən 
uzaqlaşdırmağa çalışır. 
 
6. M.Ə.Sabirin taziyanələri 
 
Avropa şeirində epiqram deyilən taziyanələr bizim şeirimizə 
ancaq Sabir tərəfindən gətirilmişdir. 
Taziyanə janrında müəyyən obyektə qarşı çox kəskin 
məzmunlu dörd misra deyilir. Məzmunu etibarilə bu şeiri rübai 
ilə müqayisə etmək olar. Lakin rübaidə fəlsəfi məna ifadə 
edilirsə, burada acı gülüş, tənqidi bir fikir ifadə olunur. 
"Dəryada qərq olan insanların yetimlərinə təsəlli" sərlövhəsi 
ilə yazdığı taziyanədə belə deyilir: 
 
İkiyuz qərq olan iranlıların,  
Qiymətin bildi əcəb konsulumuz.  
İstədi "Merkuri"dən yüz qırx min,  
Ay yetimlər, sevinin, var pulunuz.1 
 
Bu taziyanə həm konsula, həm "Merkuri"yə vurulan satira 
şallağıdır. 
Bəzən taziyanələr qitə şəklində, altı və daha çox misradan 
ibarət olur. Aşağıdakı misralar buna misal ola bilər: 
 
Dindirir əsr bizi, - dinməyiriz,  
Atılan toplara diksinməyiriz;  
Əcnəbi seyrə balonlarla çıxır,  
Biz hələ aftomobil minməyiriz; 
                                                 
1M.Ə.Sabir. Hophopnamə, Bakı, 1922, səh.291.  
 153
Quş kimi göydə uçar yerdəkilər,  
Bizi gömdü yerə minbərdəkilər!1 
 
7.Balaca canlı səhnəciklər 
 
Balaca, canlı həyat səhnəcikləri yaratmaq da Sabir satirasının 
gözəl bir üsuludur. 
"Yeni və köhnənin söhbəti", "Əhvalpürsanlıq, yaxud 
qonuşma" şeirləri bu üsul ilə yazılmışdır. 
"- Nə xəbər var, məşədi? 
- Sağlığın! 
- Az-çox da yenə? 
- Qəzet almış Hacı Əhməd də... 
- Pah! Oğlan, nəmənə? Sən özün gördün alanda?2"  
Burada bir cahilin qəzetə və qəzet oxuyanlara qarşı nifrəti çox 
gözəl ifadə edilmişdir. Şair elə bir gözəl vəziyyət yaratmışdır ki, 
söhbət edən iki həpəndin axmaqlığı özü-özünə aşkar olur. Bunları 
təsvir üçün canlı mükalimədən başqa vasitə, rəng lazım deyildir. 
 
8.Gülüşün ciddi şeirlərdə 
ciddi ruhda vərilməsi 
 
Bizə məlumdur ki, satira hər şeydən əvvəl istehza və kinayəyə 
əsaslanır. Düşmənin ən alçaq və ən çirkin xasiyyəti kinayəsiz 
təsvir edilsə, satira əmələ gəlməz, ancaq məzəmmət, nifrət hissi 
vərilə bilər. Belə əsərlərdə müəllif müstəqim sözlər və ifadələrlə 
təsvirini davam etdirir. Sabir şeirində isə elə bir qüvvət vardır ki, 
bəzən ciddi şeirin özündə qüvvətli satira  
                                                 
1 Yenə orada, səh.289. 
2 M.Ə.Sabir. Hophopnamə, Bakı, 1922, səh.238. 
 154
bir ünsür kimi iştirak edir. Məsələn, şairin «Nə yazım?» şerinə 
baxaq. Bu şer belə başlanır: 
 
Şairəm, çünki vəzifəm budur əşar yazım,  
Gördüyüm nikü bədi eyləyim izhar, yazım. 
 
Tamamilə ciddi planda yazılmış bu gözəl şeirdə müasir 
cəmiyyətdə, mədəni dünyada qələm sahibinin, şairin vəziyyəti, 
vəzifəsi göstərilir. Həmin bu misraların ardınca şair ifadəsinin 
ahəngini dəyişərək birdən-birə satiraya keçir: 
 
Niyə bəs böylə bərəldirsən, a qare, gözünü?  
Yoxsa bu ayinədə əyri görürsən özünü?!1 
 
Bu iki misra ilə gözümüz qarşısında şeirdən, şairdən, qəzetdən 
qorxan mürtəce, köhnəpərəst bir tip canlanır. Şair bu tipin geniş 
təsvirini vərməmişdir. Xasiyyətnaməsi də bizə məlum deyildir. 
Nə zahiri, nə fıkri vəziyyətini bilmirik. Ancaq şair onun gözünü 
bərəltdiyini bizə söyləyir. Bu, güclü bədii satirik cizgidir. Həmin 
əlamətlə mənfi tipin portreti xəyalımızda canlanmış olur. Bu elə 
bir tipdir ki, müasir şeirin və mətbuatın tənqid hədəfi ola bilər. O, 
özünü tənqid aynasında görməkdən isə qəzəblənir, gözü bərəlir. 
Həmin üsulu biz şairin öz vətəndaşlarına, şirvanlılara xitabən 
yazdığı məşhur şeirində görə bilirik: 
 
Əşhədü billahi Əliyyüləzim,  
Sahibi-imanəm, a şirvanlılar!  
Yoxyeni bir dinə yəqinim mənim,  
Köhnə müsəlmanam, a şirvanlılar!2 
                                                 
1M.Ə.Sabir. Hophopnamə, Bakı, 1922, səh. 225.  
2 Yenə orada, səh.6. 
 
 155
Şirvanın və ümumiyyətlə Azərbaycanın fanatikləri bütün 
münəvvər fıkirlilərə qarşı, o cümlədən Sabirə qarşı çox vəhşi 
rəftar edirdilər. Sabiri xalq arasında hörmətdən salmaq üçün onu 
dinsiz, müsəlmanlıqdan çıxmış adlandırırdılar. Sabir fanatiklərin 
öz mühakimələrinə əsaslanaraq bu hücumun xasiyyətnaməsini 
verir. O, göstərir ki, mən müsəlmanam, ancaq fanatik deyiləm. 
Sabir fanatizmin Azərbaycanda törətdiyi bütün çirkin fəlakətləri 
sayır. Şeirin ümumi məzmunundan məlum olur ki, Sabir hər 
şeydən əvvəl bir vətəndaşdır, özü də çox böyük vətəndaşdır. 
Onun hər misrasında, ifadəsində xalqın, vətənin, millətin inkişafı 
uğrunda çırpınan böyük bir qəlb görünür. Şirvanlıların hamısı isə 
hələ bunu dərk edə bilməmişdir. Odur ki, bu şeirdə biz həm 
şikayətli, təəssüfli bir lirika, həm də güclü və əzəmətli bir satira 
ruhu görürük. 
 
9. Xalq məsəllərindən, danışıq dilinin 
 zənginliklərindən istifadə üsulu 
 
M.Ə.Sabir satirasının səciyyəvi cəhətlərindən biri də bu idi. 
Şair obyektinə hücum etmək istəyəndə xalqı, yüz minlərlə oxucu 
kütləsini dalınca aparır və ona arxalanırdı, xalq zəkasının silahı 
ilə silahlanır, hamıya aydın olan söz, ifadə və surətlərlə danışırdı: 
 
Oğul mənimdir əgər, oxutmuram, əl çəkin! 
Eyləməyin dəngəsər, oxutmuram, əl çəkin!1 - 
 
- misraları ilə başlayan şeirdə xalis Azərbaycan sözləri 
işlədilmiş, birinci dəfə olaraq danışıq dilinin bu əlvan ifadəsi 
şeirə gətirilmişdir. Sabir şeirindəki dil sadəliyi, ifadə təbiiliyi heç 
vaxt məzmun dayazlığından irəli gəlmir. Əksinə, ideyanın 
                                                 
1 M.Ə.Sabir. Hophopnamə, Bakı, 1922, səh.198. 
 
 156
ümumxalq ideyası olmasından, fikrin yüz minlərlə camaata 
doğma olmasından irəli gəlir. Sabir bədii dil sadəliyini ayrı-ayrı 
sözlərlə vərmir. Onun ifadə xüsusiyyəti üslubu, şer dili belədir. 
 
Nə soxulmusan araya, a başı bəlalı fəhlə?  
Nə xəyal ilə olubsan belə iddialı, fəhlə?!1 
 
Buradakı söz, ifadə və tərkiblərin hamısı canlı xalq dilindən 
alınmışdır. 
Sabirə qədər heç bir şairdə canlı xalq dilinin, bu tükənməz 
xəzinənin qüdrətini tapmaq mümkün deyil. Sabirin şeirimizdə 
böyük xidmətlərindən biri də danışıq dili ilə kitab dili arasındakı 
çərçivəni vurub yıxmaqdan ibarətdir. Sabirə qədər kağıza, yazıya 
düşmək üçün ən çox qəliz ifadələr seçilərdi. Şairin danışıq dilini 
şeirə gətirməsi ədəbiyyatda böyük bir kəşf oldu. 
Bu xüsusiyyət şairə yüz minlərlə camaata müraciət etmək, öz 
xalqının geniş kütlələri ilə danışmaq imkanı vərdi. 
 
M.Ə.Sabir və sənət 
 
Azərbaycan klassiklərinin yaradıcılıq təcrübələri zəngindirsə, 
nəzəri xəzinəsi nisbətən yoxsuldur. Yəni ən böyük şairlərin belə 
sənət və şeir nəzəriyyəsinə aid xüsusi əsərləri yoxdur və ya yox 
kimidir. Əlbəttə, bunun səbəbi vardır. Keçmişdə Şərq aləmində 
nəzm, qafiyəli yazı əsas ifadə üsulu olmuşdur. 2  Azərbaycanın 
klassik şairləri sənətin təcrübəsini nəzəriyyəsindən  ayırmamışlar.   
Mülahizə  yürütməkdənsə 
  
                                                 
1 M.Ə.Sabir. Hophopnamə, Bakı, 1922, səh.142. 
2 Hətta ərəb və fars məktəblərində son əsrə qədər dərs kitabları, lüğətlər 
də nəzm ilə tərtib olunmuşdu ("Tərəssül-Nisab" və s.). 
 
 157
yürüdüləcək mülahizələrin məzmununu şeirə, nəzmə çəkmişlər. 
Biz şeir, ədəbiyyat məsələlərinə aid qiymətli fikir və hökmləri də 
şeiri yaradan adamların bədii əsərlərində daha çox görürük. Yeni 
ədəbiyyata qədər yaşayıb yaradan bütün böyük şairlərin (Nizami, 
Füzuli və s.) əsərlərində sənət və şeir nəzəriyyəsinə aid hökmlər 
vardır ki, bu hökmlər həmin müəlliflərin sənətinin nəzəri 
əsaslarını təşkil etməkdədir. O zaman, ədəbiyyat və sənət elminin 
lazımınca inkişaf etmədiyi bir dövrdə hər bir şeirə özü-özlüyündə 
həm də nəzəri cəhətdən yanaşılırdı. 
Sabirin zəmanəsi belə deyildi. XX əsrin əvvəllərində 
Avropada olduğu kimi Şərqdə, o cümlədən, Azərbaycanda da 
ədəbi tənqidi nəzəriyyə məsələləri canlanmaqda idi. Əsrimizin 
əvvəllərində Firidun bəy Köçərli, Uzeyir Hacıbəyov, Əlibəy 
Hüseynzadə, Abbas Səhhət, Abdulla Tofiq və s. müəlliflərin 
məqalələri1 şeirə və ədəbiyyata olan baxışın dəyişdiyini və şeirdə 
yenilik tələb olunduğunu göstərirdi. Bu yenilik hissi bir çox 
müəlliflərdə var idi. 
M.Ə.Sabir yeni şeir ehtiyacını hamıdan gözəl duyduğu üçün 
qəzəldən əl çəkib, satiraya keçmişdir. Sabirin şeirə və sənətə olan 
tələbini hər şeydən əvvəl onun şeirlərindən öyrənmək olar. 
Xüsusilə "Nə yazım", "Şəkibai", "Təraneyi-şairanə", "Söz" 
şeirlərində şair, demək olar ki, bədii dil ilə öz baxışlarını, şeirə və 
şairliyə olan münasibətini ifadə etmişdir. "Şairlərimizə nəzirə" 
qeydi ilə vərilən "Dilbər" əsərindən Sabirin köhnə şeir üslubuna 
güldüyü və bu üslubu vaxtı keçmiş hesab edib pislədiyi bizə 
məlumdur. Burada Sabirin bəyənmədiyi nədir? 
Hər şeydən əvvəl həyatdan, həqiqətdən uzaqlıqdır. Deməli, 
Sabir şeirdə realizmin, həqiqətpərəstliyin tərəfdarıdır. M.P.Vaqif 
də həyatiliyi üstün tutmuş, təbliğ etmişdir. Onun 
 
                                                 
1 "Şərqi-Rus", 1903-1904, "Həyat", 1905-1906. 
 
 158
da təsvirləri həqiqi, təbiidir. Ancaq Sabir şeiri günün siyasi 
tələbləri səviyyəsinə qaldırmağı tələb edir. Sabir elə bir həqiqət 
təsvirini sevir ki, bu təsvirdən xalq, ictimai aləm, azadlıq üçün 
çarpışanlar xeyr görsün. Bunun üçün də Sabir şeirə həyatın 
"güzgüsü" kimi baxır. 
Sabirin fikrincə şair varlığı, həyatı, hadisələri düzgün, 
obyektiv və cəsarətlə təsvir etməlidir. Şairin ən böyük vəzifəsi 
gördüyü "nikü bədi izhar eləmək"dir: 
 
Şairəm, çünki vəzifəm budur əşaryazım,  
Gördüyüm nikübədi eyləyim izhar, yazım.  
Günü parlaq, günüzü ağ, gecəni tar yazım,  
Bədibəd, əyrini əyri, düzü həmvar yazım. 
 
Niyə bəs böylə bərəldirsən, a qare gözünü?  
Yoxsa bu ayinədə əyri görürsən özünü?1 
 
Şair hər şeydən əvvəl ictimai xadimdir. O, xalqın görən gözü, 
eşidən qulağı, danışan dilidir. Onun ayıq tənqidi hər bir tənqiddən 
güclü və təsirlidir. Bu nöqteyi-nəzərdən Sabir böyük mütəfəkkir 
M.F.Axundovun tənqid haqqındakı mülahizələrinə qoşulur. 
M.F.Axundov da bədii tənqidə çox böyük məna vərərək, onu 
başqa üsullardan üstün tutur. Ədəbiyyatı bir "ibrət güzgüsü" 
sayırdı. 
Sabirin şeir, ədəbiyyat aləmində qəzəblə yad etdiyi adamlar 
"riya" şairləri, varlıları yaltaqcasına tərif edən, beləliklə, yalnız 
özlərini deyil, şeiri və sənəti də alçaltmağa çalışan şairlərdir. 
Sabir "puldan ötrü yalan mədhiyyələr yazan"lara nifrət edir, 
özünün bu qism qələm sahiblərindən uzaq olduğunu iftixarla 
söyləyir: 
                                                 
1 M.Ə.Sabir. Hophopnamə, Bakı, 1922, səh.225. 
 
 159
Şeir bir gövhəri-ekdaneyi-ziqiymətdir,  
Salmaram vəsfi-düruğ ilə onu qiymətdən.  
Deyərəm həcv, sözüm doğru, kəlamim şirin,  
Əhli-zövqə vərərəm nəşə, bu xoş şərbətdən.1 
 
Sabir "Təraneyi-şairanə" adlı məsnəvisini əsasən şeirə, sairlik 
sənətinin vəsfinə həsr etmişdir. Şairlik, Sabirin fikrincə ən 
yüksək vətənpərvərlikdir, xalqa xidmət, həqiqət carçısı olmaq, 
adamları ədalətin doğru yoluna çağırmaqdır. Bu, yüksək və 
müqəddəs məslək yoludur. Bu yolda ölüm də, fəlakət də xoşdur. 
Çünki şair "gedərsə də məramı yenə dünyadə yaşar". Bu yolun 
həqiqi yolçusu ən böyük xalq, millət və bəşəriyyət xadimidir. 
Sabir şairliyə məhz belə yüksək məslək işi kimi baxmış, özü də 
bütün fəaliyyəti ilə böyük məslək adamı olmuşdur. 
"Söz" Azərbaycan ədəbiyyatında bütün böyük şairlərin 
mövzusu olmuşdur. Onlar sözü gövhər, dürr kimi yüksək 
qiymətləndirmiş, yalnız şeirdə deyil, hər yerdə və hər zaman 
sözün hörmətini vacib bilmişlər. Sabir də eyni yol ilə gedərək 
sözə "Xurşidi-səmavat" deyir. Onun fikrincə, "Kamal 
sahiblərinin gözünə işıq vərən, gülşəni-nasutə feyzlər vərən 
həqiqət nuru" sözdür. Əlbəttə ki, Sabir burada doğru sözdən, 
xüsusilə şeirdəki sözdən - sənət sözündən danışır. 
Söz bəşəriyyətə zövq, tərbiyə, feyz vərən, insanlığı daima 
yüksəlməyə çağıran bir qüvvət və qüdrətdir. Onun yaradıcıları, 
onun sahibkarları hər kəsdən əvvəl şairlər, bədii idrak 
ustadlarıdır. Odur ki, sözün yüksək məna və mövqeyini 
gözləməyən qələm sahiblərinə nəinki şairlik adı, hətta insanlıq 
adı belə yaraşmır. 
Sabir də Füzuli kimi oğru şairlərdən şikayətlənmişdir. Şeiri, 
sənəti şöhrətə satanları, mənəviyyatın bu pak və saf səmasını  
                                                 
1M.Ə.Sabir. Hophopnamə, Bakı, 1922, səh.3. 
  
 160
ləkələyənləri Sabir dərin nifrətlə yad etmişdir. Şer oğrularına 
qarşı yazdığı bir qitədə Sabir türk şairi Nəfmin məşhur kəlamını 
təkrar edir: 
 
Sirqəti şeir edənə qəti-zəban lazımdır1. 
 
M.Ə.Sabir və  
tərbiyə məsələləri 
 
M.Ə.Sabir yalnız məktəbdəki fəaliyyəti ilə yox, şeirləri, 
yaradıcılığı ilə də bir müəllim olmuşdur. Onun şeirlərində 
məktəb, təlim-tərbiyə, uşaqların taleyi, ailədə uşaqlara olan 
qayğı, valideynin vəzifəsi mühüm mövzulardan olmuşdur. Sabir 
dönə-dönə bu mövzulara qayıtmış, onları üç üsul ilə işləmişdir: 
satira ilə, lirika ilə, mahnı sənəti ilə. 
Sabir satirasında köhnə müsəlman ailəsinə qarşı çevrilən 
tənqid, Azərbaycanda heç bir zaman və heç bir şair tərəfindən 
yazılmamışdır. Şair "Ol gün ki, sənə xaliq edər, lütf bir övlad, 
olsun ürəyin şad" misrası ilə başlayan şeirində köhnə müsəlman 
ailəsinin avamlığını, övlada əmlaka olan münasibət kimi 
baxıldığını çox möhkəm tənqid edir. "Oxutmuram əl çəkin!", 
"Vah bu uşaqlar necə bəzzatdılar", "Bəhri-təvil", "Hara gedir bu 
uşaqlar bu boyda - bu boyda", "Köhnə və tazə", "Oğlum", 
"Uçitellər", "Üsuli-cədid", "Qoyma gəldi", "Dilənçi", "Nədamət 
və şikayət", "Bu əməldən ucalarsan", "Uşaqdır" və s. bir çox 
satirik şeirlərdə köhnə ailə, məişət, övlada, gənc nəslə olan nadan 
münasibət rəngin və zəngin boyalarla təsvir olunmuşdur. Bu 
əsərləri oxuyanda qarşımızda cahil, nadan olduğu qədər də 
amansız və mütəəssib kərbalayılar, məşədilər, "həpəndlər",  
                                                 
1 Şeir oğrusunun dilini kəsmək lazımdır. 
 
 161
"xanbacılar", "sənəm xalalar", iyrənc simaları ilə canlanırlar. 
Çoxdan ölüb getmiş bu "həşərat" aləminin hətta bir həqiqət 
olduğuna belə çətin inanmağımız gəlir. Dərin düşünəndə isə 
Sabirin və onun kimi bir çox şair və ictimai xadimin həmin bu 
həşəratın əhatəsində çalışmağa məcbur olduğunu və ona görə də 
ağlagəlməz çətinlik və fəlakətlərə məruz qaldığını görürük. 
Sabirin təsvir etdiyi köhnə aləmdə, köhnə ailədə uşaq yazıqdır, 
bədbəxtdir, talesiz və məhkumdur. O, cəhalətin qurbanıdır. 
"Küçədə, bazarda öz qəsdinə iqdam edərək, hər günü bayram 
edərək, günləri axşam edərək, xoşladığın tək dolanıb, gəzməyinə 
razı olub, mən səni bir sənətə də qoymamışam, hər gecə, hər 
yerdə qonaq qalmağını, zövqü səfa almağım, zurnaqaval 
çalmağını xoşlamışam, öz başma boşlamışam, həmd xudayə ki, 
olubsan belə qüvvətli, məhəbbətli, şücaətli cavan, şiri-jəyan, 
bəbri-bəyan. Vəqt o zamandır dəxi bundan belə bir ad çıxarıb, iş 
bacarıb, ilxı qovub, mal aparıb, dəhrə qiyamət qoparıb, yolları 
məsdud eləyib, sən məni xoşnud eləyib, adəti quldur olasan, yol 
vurasan, əl qırasan...".1 
Çirkin, gülünc arzularla övlad böyüdən cahil atanın "tərbiyə" 
üsulları belədir. O, yalnız pulunu, malını, vaxtını deyil, hətta 
"imanını, insafını vicdanını" da sərf edib bəslədiyi oğlunu quldur, 
yol kəsən, qoçu, adam öldürən eləmək istəyir. Bu kişinin qadını 
da özü məsləkdədir. O da bir ana olaraq övladını "söyüş-
döyüş"də böyütmək istəyir: 
Nə ədəb vaxtıdır, qoy söysün, uşaqdır uşağım! 
Belə valideynin təsirində böyüyən uşaq əlbəttə ki, quldur, ya 
qoçu olacaqdır. Belə ailədən çıxan uşağı nə məktəb, nə təşkilat, 
nə də ictimai həyat düzəldə bilər. Buna görə də Sabir tərbiyə 
məsələlərini məhz ailədə, uşaq ana qucağında olarkən doğru 
istiqamətdə aparmağı vacib bilir. Şair yeni, 
 
                                                 
1 M.Ə.Sabir. Hophopnamə, Bakı, 1922, səh.55. 
 
 162
sağlam, gözüaçıq, mədəni insanlar yetişdirmək işinə mane olan 
əngəlləri, ailədən tutmuş mövhumat ocaqlarına qədər bir-bir 
göstərmişdir. Bu əngəllərin törətdiyi fəlakətləri saymışdır. 
Sabir tərbiyə işinə böyük xalq və vətən işi kimi baxmışdır. 
Mənfur keçmişdən kədərlənən şair, işıqlı gələcəyə ümid bağlamış 
və gələcəyin idealları ilə yaşamışdır: 
 
Ümmətin rəhnüması tərbiyədir,  
Millətin pişvası tərbiyədir,  
Tərbiyətlə keçir ümuri-cahan,  
Hər işin ibtidası tərbiyədir.1 
 
Xalqın ən böyük işi gələcək nəsli yeni, zəmanə ruhunda 
tərbiyə etməkdir. Bütün dövlət, ədəbiyyat və elm xadimlərinin 
böyük idealları, vətənin gələcək inkişafı hər kəsdən, əvvəl 
gənclərdən asılıdır. 
Sabirin bu hökmləri əbəs yerə deyildi. Minlərcə fəhlə və 
kəndli uşaqlarının savadsız, qayğısız, sahibsiz pərakəndə 
böyüdüklərini görən şair əsrin irəli sürdüyü böyük intibah, inkişaf 
vəzifələrini düşünür, bunların icrası uçün oxumuş, ziyalı və 
himmətli gənclər ordusuna nə qədər böyük ehtiyac olduğunu 
duyurdu. 
Qadınların çadradan xilas olması, ictimai-mədəni işlərdə fəal 
iştirakı məsələsinə tərəfdar olan və qadın əsarətinə qarşı atəşin 
şeirlər yazan şair burada da tərbiyə məsələsini başlıca amil 
sayırdı. Sabirin fikrincə, elmli, gözüaçıq ana heç vaxt tərbiyəsiz 
övlad böyütməyəcəkdir. Qadın anadır, ana isə xalqın mürəbbisi, 
gələcək nəslin müəllimidir! 
"Elmli və elmsiz ana" şeirində şair bu məfkurəni təbliğ edir. 
Sabir anaları elmə, maarifə, mədəniyyətə çağırır. Bütün 
 
                                                 
1 M.Ə.Sabir. Hophopnamə, Bakı, 1922, səh.383. 
 
 163
zər-zivəri, qızıl-gümüşü, zahiri bəzəkləri, cəvahiratı rədd edərək, 
əsrin, zəmanənin əsl bəzəyini tərifləyir. Bu əsrin bəzəyi isə 
ədəbli, ağıllı, kamallı, savadlı övladdır: 
 
Bəzək-bəzək ki, deyirlər, cəvahirat deyil:  
Cəvahirat bu gün zinəti-həyat deyil.  
Nədən cəvahirə fəxr eyləsin gərək insan?  
...Həqiqi validənin ən şərəfli bir bəzəyi,  
Ədəbli, süslü çocuqdur, təcəmmülat deyil!1 
 
Sabir bu məsələni ayrı-ayrı fərdlərin işi saymır, Sabir 
uşaqların təlim-tərbiyəsinə ümumxalq işi, böyük siyasi-ictimai iş 
kimi baxır. 
"Çocuq" adlı şeirində, sərkərdan gəzən, qapı-qapı əl açıb 
dilənən Azərbaycan balasını görəndə ürəyi yanır, dərin bir 
təəssüflə uşaqlar haqqında olan qayğısızlığı, yetimlər, sahibsizlər 
məktəbinin olmamasını göstərir. Sabir arzu edirdi ki, hər şəhərdə, 
hər kənddə yetimlər, yoxsullar üçün məktəb olsun, balalar 
bəslənsin, oxusun, elm-sənət və hünər sahibi olsunlar. 
Sabir məktəblilər üçün, məktəb həyatını, maarifi, elmi təbliğ 
edən, əməyi, zəhmət məşğələlərini tərənnüm eden bir çox şərqi 
və mahnılar, təmsillər yazmışdır. ("Məktəb şərqisi", "Tərğibi-
ətfali-məktəb", "Elmə tərğib" "Cütçü", "Uşaq və buz", "Ağacların 
bəhsi" və s.). Bu parçalarda şair sadəliyə, cümlə və ifadələrin 
danışıq dilinə yaxın bir üslubda qurulmasına səy etmişdir. 
Təmsillərində şair Krılov kimi müxtəsər, tutarlı, məzmunlu 
lövhələr çəkmişdir. Xüsusilə uşaqlara aid olan parçalar əxlaqi 
nəticə ilə bitir, iki misra ilə əsərə yekun vurulur ("Uşaq və buz"). 
Sabir Krılovu diqqətlə oxuyurdu. Hətta əsərlərinin 
                                                 
1 M.Ə.Sabir. Hophopnamə, Bakı, 1922, səh.296. 
 164
tərcüməsini böyük ədəbiyyat, mədəniyyət işi sayırdı. Etinasız 
tərcümələri ("İtlər və yolçular") şiddətlə tənqid edirdi. 
Uşaqlar üçün yazdığı şeirlərin üslubu şairin başqa lirik, satirik 
əsərlərindəki üslubdan fərqlənir. Əgər o əsərlərdə şair fıkrin, 
hissin kəskin, qatı və əlvan lövhələrlə ifadəsinə çalışırsa, burada 
hər şeydən əvvəl uşaqların marağını oxşamağa, kiçik oxucuların 
ruhən bağlı olduqları hadisə və səhnələri canlandırmağa çalışır. 
Təbiidir ki, burada nəsihət, didaktika, tərbiyə şərtləri ilk sıraya 
keçir. Şairin bu əsərlərini oxuyanda istər-istəməz ustadı olan 
Seyid Əzimin oğluna nəsihəti və başqa əxlaqi mənzumələri, 
Sədinin ibrətli hekayə və qitələri yada düşür. Şair "Məktəb 
uşaqlarına töhfə" olaraq yazdığı kiçik xitablarında ata-anaya 
məhəbbəti və xidməti tövsiyə edir. Ata-ananın övlad üçün 
çəkdiyi zəhmətləri, övladın bunun müqabilində nə qədər 
minnətdar olduğunu xatırladaraq, şair uşaqları valideynə itaətə 
çağırır. Eyni tövsiyə dili ilə şair gənc nəsildə əməyə, zəhmətə 
olan hissi, həvəsi artırmaq istəyir. 
Səadət ancaq əməkdədir. Çalışanlar xoşbəxt olurlar. Şair bu 
fıkri elə sadə, aydın, maraqlı və uşaq zövqünə uyğun bir dil ilə 
təsvir edir ki, oxucu təsirlənməyə bilməz: 
 
Ey uşaqlar, uşaqlıq əyyamı, - 
Gələn əyyamın ondadır kami. 
 
*   *   * 
Kim ki, qeyrətlə zəhmətə alışar,  
Kəsbi-ürfanə ruzü şəb çalışar,  
Zəhməti mayeyi-səadət olar,  
Yaşadıqca həmişə rahət olar. 
 
Kim ki, tənbəlliyə məhəbbət edər,  
Daim əyləncələrlə ülfət edər, 
 
 165
Keçirir vəqtini cəhalət ilə, 
Bütün ömrü keçər səfalət ilə.1 
 
Uşaqlar üçün yazılan bu şeirlərin ahəngi səlis, musiqisi oynaq, 
vəzni qısadır. "Uşaq və buz", "Yaz günləri" mənzumələrində 
müxtəsər, yığcam əhvalatlarda dərin məzmun və unudulmaz bir 
hikmət ifadə edilir. 
 
M.Ə.Sabirin dili 
 
M.Ə.Sabir şeirimizdə olduğu kimi bədii dilimizdə də müəyyən 
mənada inqilab yaratmışdır. Birinci dəfə köhnə klassik şeir 
üslubundan kənara çıxan, onun "toxunulmazlığını" ləğv edən, 
çərçivələrini qırıb dağıdan, ilhamın istiqamətində və ifadə 
yollarında sərbəstliyi üstün tutan, fıkri duyğunu vəznə, qafiyəyə 
deyil, vəzni, qafıyəni fıkrə, duyğuya tabe tutan şair -Sabir 
olmuşdur. O, yeni mövzuları, yeni məsələləri, həyat və məişətin 
indiyə qədər qələmə alınınamış lövhələrini bədii ədəbiyyata 
gətirdiyi kimi, yeni ifadə, ibarə, tərkib və sözləri də bədii dilə 
gətirmişdir. 
O, şeirin mövzu və məzmun dairəsini genişləndirdiyi kimi, 
şeir dilinin zinətlərini, vasitələrini də zənginləşdirmişdir. 
 
Vah, bu imiş dərsi-üsuli-cədid, 
Dur qaçaq, oğlum, başayaq qandı bu!2 
 
Yaxud: 
 
Zilli Sültan, bura say döydürüb aldıqlarını,  
Soyub aldıqlarını, soydurub aldıqlarını!3 
                                                 
1 M.Ə.Sabir. Hophopnamə, Bakı, 1922, səh.339. 
2 Yenə orada, səh.198. 
3 Yenə orada, səh.157. 
 
 166
və yaxud: 
 
Nə soxulmusan araya a başı bəlalı fələ!  
Nə xəyal ilə olubsan belə iddialı, fələ!1 
 
Tacirin, kəndlinin və sənaye sahibinin dilindən deyilən bu 
beytlər həm adi danışıq dilidir, həm şeirdir, həm də həmin 
tiplərin əhvali-ruhiyyəsini və aldığı vəziyyəti təsvir edən bir bədii 
lövhədir. 
"Vah, bu imiş!", "Bura say!", "Nə soxulmusan araya" və s. bu 
kimi ifadələr tamam canlı dildə, danışıq dilində işlədilən, zahirən 
bədii dildən uzaq sözlərdir. Sabir bunları cəsarətlə şeirə 
salmışdır. İkinci tərəfdən bu ifadələr Sabir şeirində adi 
vəziyyətlərindən çıxarılıb bədii bir lövhə vasitəsi halına 
salınmşlar. 
Birinci beyti oxuyan kimi, yeni məktəbdən ikrah edən, 
uşağının qolundan tutub geriyə çəkən, ağzına və ağlına gələn pis 
şözü müəllimlərə deyən mütəəssib müsəlman taciri gözümüz 
önündə canlanır. 
İkinci beyt zülm və işgəncələrdən, ağır vərgilərdən cana 
doymuş İran kəndlilərinin inqilab və intibah sayəsndə Zilli 
Sultandan haqq-hesab istəmələrini gözəl verir. 
Üçüncü beyt isə tipik bir Bakı mülkədarının, ya mədən 
paraxod sahibinin fəhlə hərəkatına, fəhlələrin haqlı tələblərinə 
qarşı necə qəzəblə yanaşdığını göstərir. Bu ifadələr bəzək, 
incəlik, ahəng və şeir dilinə məxsus bir çox başqa cəhətlərdən 
tənqid oluna bilər. Ancaq bu ifadələrin birini də olsun təbiilik, 
həqiqilik, həyatilik, güclü və bitkin lövhə vərməsi nöqteyi-
nəzərindən tənqid etmək olmaz. Əksinə, şairin göstərdiyi ictimai 
dövrlərin düzgün, tam ifadəsi üçün, satiranın kəskinliyi, təsiri və 
inandırıcılığı cəhətindən bunlardan uyğun 
                                                 
1 Yenə orada, səh.142. 
 
 167
və mükəmməl ifadə və söz tapıb işlətmək çox çətindir və bəlkə 
də mümkün deyildir. 
Sabir şeirinin söz ehtiyatı da çox zəngindir. Bu ehtiyat bir 
tərəfdən şairin el dilini, canlı danışıq dilini gözəl bilməsindən, 
ikinci tərəfdən klassik ədəbiyyatla mükəmməl tanışlığından, 
üçüncü tərəfdən fars və ərəb dillərinə və şeirinə bələdliyindən 
gəlir. Bu mənbələr başqa-başqa olsa da, Sabir şeirində birləşir, 
uyuşur, müəyyən ahəng və sima alır. Şairin bəzi şeirlərində bu 
mənbələrdən hər hansı birinin üstünlük kəsb etdiyi hallar vardır. 
Şairin ilk yaradıcılıq dövründə qəzəl dili, ibarə və tərkibləri üstün 
idisə, ərəbcə və farscadan tərcümələrində, habelə dini mövzulu 
əsərlərində rəsmi dini ədəbiyyat dilinin təsiri bariz seçilirdisə, 
satirik əsərlərində canlı danışıq dilinin, xalq dilinin gücü hiss 
olunur və şairin elə satirik əsəri yoxdur ki, orada çoxlu xalq 
ifadələri, xalq ruhunda təşbehlər, istiarələr, mübaliğələr 
işlədilməsin. 
 
Vərdiyi dərsi uşağa yazdırır, 
Hiccə demir, hər əməlin azdırır, 
Gah oxudub, gah çıxarıb gəzdirir, 
Bir demir övladi-müsəlmandı bul 
Dur, qaçaq, oğlum, başayaq qandı bu!...1 
 
Bu misralar hər hansı bir avam atanın dilində işlənən və işlənə 
bilən söz və ifadələrdən əmələ gəlmişdir. Bu ifadələr elə ustalıqla 
işlədilmişdir ki, biz bunu hazır bir mükalimə kimi, doğrudan da 
hansı cahil ata tərəfindənsə deyilmiş və sonra qələmə alınmış 
ifadələr kimi düşünə bilərik.  
                                                 
1 M.Ə.Sabir. Hophopnamə, Bakı, 1922, səh.198. 
 168
Sabirin bir çox şeirinin sərlövhə və mövzulan da canlı danışıq 
ifadələrindən yaranmışdır: 
 
Adəmi, adəm eyləyən paradır,  
Parasız adəmin uzu qaradır! 
 
* * * 
Söylə görüm, evlənim evlənməyim? 
 
 * *  * 
Köhnə müsəlmanəm a şirvanlılar! 
 
   * * * 
Qaç, oğlan! Qaç, at basdı! Millət gəlir! 
 
   * * * 
Daş qəlbli insanları neylərdin, ilahi! 
 
   * * * 
Ax neçə keyf çəkməli əyyam idi! 
 
   * * * 
Rədd ol qapıdan, ağlama zar-zar dilənçi! 
 
   * * * 
Harda müsəlman görürəm, qorxuram. 
 
   * * * 
 
Düşdü genə qəzetlər qiymətdən, ay can, ay 
can! 
 
* * * 
 
  
 169
Fələ, özünü sən də bir insanını sanırsan? 
 
Sabir dilinin təbiəti belədir. "Molla Nəsrəddin" jurnalının 
seçdiyi, ruh vərdiyi bu dil nəsrdə üstünlük və şöhrət qazandığı 
kimi, Sabir qələmi vasitəsi ilə, şeirdə də yeni aləm açdı. 
Sabir şeirində əlbəttə ki, dil nöqsanları axtarmaq olar və 
vardır. Bəzən qafiyə xatirinə, dəxli olmayan sözlərin işlədilməsi 
(hər sözü təlim eləyir tərsinə, dəyməz o bir paslı dəmir ərsinə, 
babı-qüllabı və s.) vəznin tələbinə görə sözlərin uzadılması və ya 
qısadılması (Molla dayı əvəzinə "moldayı", "Nola bir evdə 
qoyaydız qaravaş, vərmiyəydiz məni bu əbləhə,kaş"). 
Bəzən yersiz olaraq əcnəbi sözlər işlədilir: 
 
Baş tutdu müəllimlərin iclası, syezdi, 
 
* * * 
Eyvay, uçitellər yenə dərkar olacaqdır. 
 
* * * 
Gündə üç kağızı, beş qopyəni imza edərək. 
 
Yuxarıda göstərilən misallardakı dil xətaları, şairin ümumi 
üslubuna, şeirinin gücünə xələl gətirmir. Nəzərə almaq lazımdır 
ki, satira güclü janrdır. Bu janrda ayrı-ayrı kəlmələr, ifadələr yox, 
təqdim edilən gülünc səhnə, lövhə, tip əsas alınmalıdır. Sabir də 
bu surətləri nəzərimizdə canlandırmaq, onları daha əyani təqdim 
etmək üçün, anlaşılan, səlis, rəvan, ümumi bir dil tapmalı idi və 
tapmışdır. Bu dil cazibədar məcazlar və istiarələrlə bəzənmiş bir 
qəzəlin dilindən canlıdır, şirindir, aydındır və yüz minlərlə 
oxucuya doğmadır. 
Sabir dilinin gücü də bundadır. 
 
  
 170
M.Ə. Sabir məktəbi 
 
Sabir də Nizami, Füzuli kimi Azərbaycan ədəbiyyatında 
əsrlərcə yaşaya bilən bir ədəbi məktəb yaratmışdır. Bu məktəbin 
məqsədi, idealı da, yolu, üslubu mübarizə vasitələri də şairin 
"Hophopnamə"sindən məlumdur. Hələ onun sağlığında yalnız 
Türkiyə, Misir və Orta Asiyada şairə çoxlu nəzirə yazanlar var 
idi. Çox çəkmədi ki, Sabir məktəbinin görkəmli nümayəndələri, 
böyük şairin başladığı işi davam etdirən satirik sənətkarlar 
silsiləsi meydana çıxdı. 
Sabirin tematikası, satira ədası və hədəfləri demək olar ki, 
bütün Yaxın Şərqdə yeni və maraqlı bir nümunə oldu. 
M.Ə.Sabirin İran mətbuatındakı təsiri haqqında Kəsrəvi 
Təbrizi yazır: 
"Dediyimiz kimi "Azərbaycan" qəzeti elə həman "Molla 
Nəsrəddin" üsulunda yazırdı. Buna görə idi ki, satiraya yer 
verirdi. Bəzən şeirlə cavab yazırdı. Belə ki, Mirzə Əliəsgərxan 
Ətabək o zaman ki, İrana gəldi, Məclis ona hörmət göstərmədi: 
"Molla Nəsrəddin" bunu bəhanə edərək Sabirin bir çox şeirlərini 
çap etdirdi. Bu şeirlərdə iranlılar tənqid edilir və Məşrutə inqilabı 
əldəqayırma bir inqilab kimi qələmə alınırdı. O şeirlərdən: 
 
 
Hə, de görüm, nə oldu bəs, aybalam, iddəaların?  
Dutmuş idi yeri, göyü nalələrin, nəvaların...  
Yoxsa qanıb da eybini başlamısan ədaların?  
Şimdi, hərif, söz həman mən deyən oldu, olmadı? 
 
 
Əncümən əhlinin, qoçaq, sən demədinmi, bir təki 
Vərməyəcək riza gələ ölkəmizə ətabəki?! 
 
  
 171
 
Noldu ki, tez boşaldı bəs iş görən əncümən də ki?  
Köhnə qapı, həman daban, mən deyən oldu, olmadı?1 
 
Sonra Ətabək öldürüldü.  "Azərbaycan"  türk dilində şeirlər 
çap etdirdi: 
 
Həmə görisən, a Molla əmi, birbəbir iddiamızı,  
Gör necə müstəcəb edib tanrı bizim duamızı.  
Vərdi kəmali-lütfilə mətləbi müddəamızı,  
İndi necə oldu, Molla əmi, mən deyən oldu, sən deyən?... 
 
Nə, a balam, a özgəyə verinəyən öz əlindəkin,  
Söyləyərik gecə-gündüz iş görən əncüməndəkin.  
İndi necə görür gözün əncümən əhlinin təkin,  
Eyləmisən necə güman, sən deyən oldu, mən deyən? 
 
Hanı o dillərin sənin, heç daxı gəlməyir səsin,  
Olmuya bir Ətabəkin ölməyi eylədi bəsin?  
Sən kimi batmamışdı bu barədə nitqi heç kəsin,  
Halını çox edib yaman, sən deyən oldu, mən deyən?... 
 
"Molla Nəsrəddin" yenidən bunlara cavab yazdı ki, onlardan 
bəzilərini burada dərc edirik. 
 
Loğalaşıb, a görməmiş, çox da belə fırıldama!  
Tərbiyəsiz uşaq kimi boş-boşuna hırıldama!  
Baş-qulağın düzəlməyib, çox da basıb-guruldama!  
Dinınə, danışma, yat balam, sən deyən olmayıb hələ! 
 
Müntəzəm olmamış əməl, rövnəyikar olurmu ya?!  
Sübh tülu etməmiş vəqti-nəhar olurmu ya? 
                                                 
1 M.Ə.Sabir. Hophopnamə, Bakı, 1922, səh.70 
 
 172
Bir gül açılmaq ilə də fəsli-bəhar olurmu ya?  
Dinınə, danışma, yat balam, sən deyən olmayıb hələ! 
 
Qətl elədiz ki Ətabəki, mən ki, bu əmri danınıram?!  
Var yenə min Ətabəkiz, yoxsa əməlli qanmıram?  
Köhnə qapı bu tezliyə tazələşə inanmıram!  
Dinınə, danışma, yatbalam, sən deyən olmayıb hələ! 
 
Girəm Ətabək öldü də, topu-tüfənginiz hanı?  
Bəhri-əmiqi-hərbdə kəştiyi-cənginiz hanı?  
Əski hamamdır, əski taş, pəs yeni rənginiz hanı?  
Dinınə, danışma, yatbalam, sən deyən olmayıb hələ! 
 
Söylə mənə, vəzarəti-milliyəniz düzəldimi?  
Ya uzun əl, uzun papaq qıssalaşıb gödəldimi?  
Ölkəmizə səməndə feryol tapa bildi, gəldimi?  
Dinınə, danışma, yatbalam, sən deyən olmayıb hələ! 
 
"Azərbaycan" cavab vərdi. O şeirlərdən bir parça: 
 
Tutalım a xoşdamaq azimi-kuy-e mülkü Rey, 
Olurmu bu yolu birdən edək tamam mey?! 
Yavaş-yavaş ləfzi-ərəb şov-şov. 
Səndə ki, yoxdu hövsələ, dinınə, danışma, səbr eylə. 
Ölkədən qırax baxdı bizə hırıldadı, 
Qapı zəbanitək bir nəfəsə cırıldadı, 
Zamanı görmədən fırfıratək fırıldadı. 
Səndə ki, yoxdu hövsələ, dinınə, danışma səbr eylə. 
 
"Azərbaycan"da çıxan şeirlər Təbrizdə yayılmağa başladı. 
Belə ki, onu uşaqlar küçələrdə oxuyurdular. O zaman bunların 
böyük əhəmiyyəti var idi"1. 
                                                 
1 Seyid Əhməd Kəsrəvi. Tarix-e Məşruteye İran (İran məşrutə tarixi). Tehran, 1935, səh.373-
375. 
 
 173
 
"Məşədi Sijimqulu" təxəllüsü ilə yazan Əli Nəzmi, 
"Qəmküsar", yaxud "Cüvəllağı" təxəllüsü ilə yazan Əliqulu 
Nəcəfov, "Hərdəmxəyal" təxəllüsü ilə yazan M.S.Ordubadi, 
həmçinin Cəfər Cabbarlı, Abdulla Şaiq, Əliağa Vahid, İbrahim 
Tahir və başqaları, İran Azərbaycanının qüvvətli satiriklərindən 
Mirzə Əli Möcüz ya bütün yaradıcılıqları boyunca, yaxud qismən 
Sabir məktəbinin davamçıları olmuşlar. Bunlardan Əli Nəzmi və 
M.Ə.Möcüz bir şair və sənətkar olaraq M.Ə.Sabir satira üslubu 
yolunu davam etdirmişlər, öz böyük ustadları ilə fəxr etmişlər. 
 
  
 174
Əli Nəzmi 
 
(1881-1946) 
 
Tərcümeyi-halı 
 
Əli Nəzmi Məmmədzadə 1878-ci ildə Gəncə qəzasının Sərab 
(Saro) kəndində doğulmuşdur. Yeni məktəb olmadığından ilk 
təhsilini molla yanında almışdır. 11 yaşında ikən atası vəfat 
etmiş, altı baş ailəni dolandırmaq onun boynuna düşmüşdür. 
1897-ci ildə Buxaraya getmiş, iki il orada qohumlarından 
birinin yanında dükanda şagird olmuşdur. Bu müddətdə o öz 
təhsilini də unutmamışdır. Gündəlik və həftəlik məcmuələri artıq 
maraq və həvəslə oxumuş, mütaliə yolu ilə müasir ictimai-
mədəni həyatla tanış olmuşdur. Bu zamanlar ədəbiyyatla məşğul 
olmağa və yavaş-yavaş şeir yazmağa başlamışdır. İlk şeirlərində 
bəzən özünün ağır həyatını nəzmə çəkmiş, bəzən də xırda həcvlər 
yazmışdır. 
Şairin mətbuatda nəşr olunan ilk şeirlərindən biri "Şərqi-Rus" 
qəzetini təbrik üçün yazılmış aşağıdakı parçadır: 
 
Eylədi çün şəhri-Tiflis içrə sükna-"Şərqi-Rus"  
Saldı sayə aləmə çün nəxli-tuba "Şərqi-Rus".  
Rəşki-aləm eylədi bu şəhri ol alicənab,  
Türfə mətləb, türfə məqsəd, tiirfə məna "Şərqi-Rus" 
 
  
 175
Açdı çox nitqi-göhərbarü dürəfşani-məqal,  
Əhli-aləm eylədi kəsbi-təcəlla "Şərqi-Rus".  
Zülməti-heyrətdə qalmışdı təmam islamiyan,  
Oldu bu zülmət səradə nuri-beyza "Şərqi-Rus".  
Qeyri millətlər içində qalmış idik kur tək,  
Türfə bəxş etdi bizə bir fəxri-əzma "Şərqi-Rus"1 
 
Əli Nəzmi bu zamandan etibarən "Şərqi-Rus"da məqalələr 
yazmışdır. "Molla Nəsrəddin" məcmuəsi nəşrə başladıqdan sonra 
orada iştirak edib "Məşədi Sijimqulu" imzası ilə həcvlər yazmış, 
məcmuənin fəal iştirakçılardan olmuşdur. Daha sonralar 
"Bəhlul", "Məzəli" və "Zənbur" məcmuələrində "Şəmşirək", 
"Şəmşir" adı ilə, "Həyat", "İqbal", "Tərəqqi" qəzetlərində isə 
başqa imzalarla çıxış etmiş, sıx-sıx mənzum və mənsur əsərlərini 
dərc etdirmişdir. 
Şair 1916-cı ildə Gəncə şəhərinə köçmüşdür. 1920-1921-ci 
illərdə Gəncədə müəllimlər kursunda oxumuşdur. Bu illərdə 
qələm yoldaşlarıının köməyi ilə müəllimlik etməyə başlamışdır. 
1924-cü ildən etibarən "Yeni Gəncə" qəzetində çalışmış, 1926-cı 
ildə qəzet qapandıqdan sonra Bakıya gəlmiş, məcmuə və 
qəzetlərdə xüsusilə "Molla Nəsrəddin"də fəal iştirak etmişdir. 
Ədibin Gəncədə nəşr etdirdiyi "Şərabçı", 1927-ci ildə Bakıda 
nəşr olunan "Sijimqulunamə" adlı əsərləri oxucuların rəğbətini 
qazanmışdır. 
Ə.Nəzmi Böyük Vətən müharibəsi dövründə mətbuatda fəal 
iştirak etmişdir. Bu dövrdə yazdığı şeirlər "Satira mərmiləri" 
kitabçasında toplanmışdır. Şair 1946-cı ildə Bakıda vəfat 
etmişdir. 
 
 
 
 
                                                 
1
 Əli Nəzmi. Sijimqulunamə, Bakı, 1927, səh.14. 
 
 176
 
Yaradıcılığı 
 
Əli Nəzmi "Molla Nəsrəddin" jurnalında Sabir kimi, fəal 
iştirak edən şairlərdən olmuşdur. C.Məmmədquluzadə şairin bu 
dövrdəki fəaliyyəti haqqında belə yazır: "O vaxt biz 
məcmuəmizin 12-ci nömrəsində "Quli-biyabani" sərlövhəli bir 
məqalə ilə varlılarımıza tənəli bir xitab dərc etdik. Ta ki ondan 
bir neçə vaxt sonra Sabirin "Təmeyi-nahar"ı bizim səsimizə səs 
vərdi. Burada Məşədi Sijimqulu kefsiz də meydana çıxdı və 
"pənah Allaha" - deyib, Sabirin "Tömeyi-nahar"ma cavab olaraq 
"Çayda çapan qardaşım, ağlama, ağları gör" mətləli şeirini 
göndərdi. 
Məşədi Sijimqulunu ilk dəfə məcmuəmizdə nəzm ilə 
danışdıran, onun təbi şeirini büruzə vərən haman "Tömeyi-nahar" 
olubdur... Haman M.Sijimqulu ki, öz dediyinə görə "Molla 
Nəsrəddin"in bu vaxtadək bircə nömrəsini də başdan-ayağa 
oxumamış keçirməyibdir. Sabirin bundan da qiymətli qeyri 
əşarına mütəəssir olmayıb, - nə qədər ki, "Tömeyi-nahar"ına 
olub, ona bir neçə aydan sonra cavab vərməyi özünə borc 
bilibdir. 
Nədir burada şairi mütəəssir edən? Əlbəttə ki, Mollanın 
mövzusudur".1 
Əli Nəzmi şeirə 1903-cü ildən başlasa da, "Molla 
Nəsrəddin"də ilk dəfə nəsr ilə, felyetonları ilə iştirak etmişdir. 
Jurnalın 11-ci nömrəsində Əli Nəzminin "Əlidəyənəkli" imzası 
ilə bir kiçik məktubu dərc olunmuşdur. Burada gəncəli quşbaz 
Hacı Hüseynin oğlu ilə rəftarından bəhs edilir. Hacının oğlu 
ağacdan dolaşa tutmaq istəyəndə yıxılır, qıçı sınır. Atası bu 
əhvalatdan xəbər tutub gəlir, oğlundan ilk soruşduğu bu olur: 
 
 
                                                 
1 Əli Nəzmi. Sijimqulunamə (müqəddimə), Bakı, 1927, səh.11-12. 
 
 177
 
 "- Oğul, necəsən? - Quş cibində ölməyib ki? Sağdırmı?" 
Jurnalın 14-cü nömrəsində Əli Nəzmi bir kitab-firuşun "Molla 
Nəsrəddin"dən şikayətini yazmışdı: "Ey Molla Nəsrəddin kişi, 
bəs deyilmi bu qədər mərdiməzarlıq?... Üç il-dir ki, məndə olan 
kitablar heç satılmır..." Cameüd-dəvat - 50 cild, "Təbiri-xab-30  
cild...".1 
Müəllif bu məktubunda jurnalın mövhumata və mövhumat 
kitablarına qarşı ardıcıl, şiddətli mübarizəsini nəzərdə tutur. İstər 
bu məktubda və istərsə quşbaz oğlunun əhvalatında müəllifin 
qələmindəki məharət, incəlik və satira aydın hiss olunmaqdadır. 
Əli Nəzmi də Sabir kimi "Molla Nəsrəddin"in vəzifəsini, 
məqsədini çox gözəl başa düşmüşdü. Bu jurnal həm məqsədi, 
həm də dili, üslubu ilə xalqa yaxın olan, xalqın ruhunu ifadə edən 
yazılar tələb edirdi. Əli Nəzmi də belə yazıların müəllifi idi. 
Onun on-on beş sətirdə yazdığı duzlu məkrub "Molla 
Nəsrəddin"ə bütün bir ictimai lövhə verirdi. 
"Cavan ilə Hacı Ağanın şirin söhbəti" adlı məktubunda 
köhnəpərəst bir varlının xeyir işlərə münasibətini təsvir edirdi. 
Təsvir ancaq mükalimələrdən ibarətdir. Bir gənc maarifçinin 
sualına cavab vərən Hacının danışığı, onun simasını, şüurunu və 
mühakimə dairəsini müəyyən edirdi. 
Əli Nəzmi jurnaldakı fəaliyyəti ilə şeirdə də məharət sahibi 
olduğunu isbat etdi. Demək olar ki, mövzu dairəsi etibarilə şair, 
Sabirdən seçilmirdi. Köhnəpərəst hacıları, kərbalayıları, 
istismarçıları, avam, nadan valideynləri, xalqı aldadan falçı, 
cindar və dərvişləri, Məhəmmədəli kimi şahları, xəsis və 
mənfəətpərəst "millət xadimləri"ni, "intelli-gentləri" həcv edən 
şeirlərində tamam Sabir ruhu vardır. C.Məmmədquluzadə 
göstərir ki: "MollaNəsrəddin"ə yaraşan şivənin məzəliliyi və 
duzluluğunda, məharət və lətafətdə Sabirə yavuq gələn və ona 
əvəz olan - birinci Məşədi Si- 
                                                 
1 "Molla Nəsrəddin", 1906, №7, səh.6. 
 
 178
 
 
jimqulu Kefsiz olubdur."1 İmza atılmasa Sabir ilə Əli Nəzminin 
şerlərini biri-birindən ayırmaq çətin imiş. 
M.Ə.Sabirin vəfatından sonra istər "Molla Nəsrəddin"də və 
istərsə "Məzəli", "Zənbur", "Tuti" və s. kimi gulgu mətbuatında 
("Şimşirək", "Şəmşir" və s. imzalarla) ən yaxşı satirik şeirlər 
yazan Əli Nəzmi olmuşdur. 
Sabir ədəbi məktəbi, xüsusilə 1906-1916-cı illər arasındakı on 
il müddətində ən yüksək mərhələsini yaşayırdı. Bu dövrdə 
zahirən yazıçıların işi asan idi, çünki mövzu, hədəf aydın, 
istiqamət məlum idi. Lakin bu zahirən belə görünür. Əslində 
sənətkarın işi bu vəziyyətdə daha çətin olur. Bir halda ki, eyni 
mövzu bir neçə yazıçı tərəfindən və dəfələrlə işlənir, o mövzunu 
təzədən və yeni bir qələm sahibinin işləməsi müstəsna güc, ilham 
və yenilik hissi tələb edir. Sabir kimi nəhəng bir sənətkarın 
qarşısına çıxmaq və onun işlədiyi mövzuları yazmaq əlbəttə ki, 
Əli Nəzmi üçün asan deyildi. Əli Nəzmi isə qorxmadı. Sabirlə 
olan məslək birliyi, onun da qələmini Sabir istiqamətinə 
uyğunlaşdırdı. Əli Nəzminin cəsarəti, qələmə aldığı mövzulara 
sərbəst və müstəqil yanaşması, təsvirlərində kitaba yox, həyata 
əsaslanması onun müvəffəqiyyətinə səbəb oldu. 
Sabirin "Dilbər" şeiri yadımızdadır. Əli Nəzmi də eyni istehza 
üsulu ilə, eyni yığcamlıqla bir müftəxorun təsvirini verir. Şeirinə 
"Tapmaca" adı qoyur: 
 
Saqqalı uzun, guşi pühən, naqədəhandır,  
Alnı iki barmaq, gözü dar, boynu gərəndir,  
Qamətdə uca, əqldə alçaq, döşü gəndir,  
Yüzyaşlı beli əyri, özü piri-gühəndir.  
Gamuş nəfəs, gav qədəm, fil bədəndir,  
Əfali fitən, kari hiyəl, hərfi çərəndir, 
                                                 
1 Qli Nəzmi. Sijimqulunamə. Müqəddimə, Bakı, 1927, səh.12. 
 
 179
Rəftarı acı, söhbəti duzsuz, hədərəndir,  
Xudbin, xudavəndi-xirəd, sahibi-fəndir,  
Ağzına qapaq xəlqin, ayağına rəsəndir,  
Yanında iki kəlmə danışmaq qədəğəndir,  
Hatifl! Bunu bildir mənə, hansı kəsəyəndir?1 
 
Sabirin "Ey pul" şeiri məşhurdur. Ümumiyyətlə, pul bu 
dövrdə qələm sahiblərinin diqqətini cəlb edən mövzu idi. 
Azərbaycanda kapitalizmin inkişafı əsrin ilk on illərində Bakıda 
sənayenin artması, kapitalın nəinki iqtisadi aləmdə, həm də 
məfkurə aləmində hakimlik etməsi ədəbiyyat xadimlərinə təsirsiz 
qala bilməzdi. Bu zaman pul hər şey idi! İstismar dünyasında 
pula "bütün müşkül işlərin açan" deyirdilər. Əli Nəzmi bu 
həqiqəti "Pul" adlı müsəddəsində çox parlaq bir şəkildə ifadə 
etmişdir. Əgər böyük Sabir bir pulpərəst, köhnə görüşlü kişinin 
pula necə sitayiş etdiyini göstərmişsə, Əli Nəzminin şeirində pul 
hökmranlığının özü, bir ictimai azar kimi təsvir olunur. Şair 
göstərir ki, "hər quru cismə can", "sahibu-hök-mi-rəvan", 
"zindeyi-cavidan", "amirü-şahu", "amiru-xan", "cinu, ləqəb, 
nişan"... hamısı ancaq, ancaq puldur. 
 
Şiri qılan gədüsifət-etdirən onu payimal,  
Susduran adlı natiqi eylədən ortalıqda lal,  
Hürr yigitləri qılan qulyarananlara misal,  
Halii dil əhlini edən həmdəmi-qeyr-əhli-hal,  
Safdil, ağ yüzlini asi və şərınsarpul!  
Ah... bu sikkədar, pul hamısı bu zəhrimar pul!2  
 
Müəllifın satirası burada müstəsna şiddət kəsb etmişdir. Gülüş 
ilə yanaşı göz yaşı, istehza ilə yanaşı təəssüf, tənqid ilə yanaşı 
məyusluq! ("Ay zəhrimar pul! Ay gidi pul!") Əli Nəz- 
                                                 
1 Əli Nəzmi. Sijimqulunamə, Bakı, 1927, səh.39-40. 
2
ƏIi Nəzmi. Sijimqulunamə, Bakı, 1927, səh.53. 
  
 180
 
minin şerində pul, "məğlubedilməz" bir qüvvə kimi göstərilir. Bu 
acınacaqlı vəziyyətin səbəbləri şair üçün aydın olmasa da, 
fəlakətli nəticələri aydındır. 
Sabirin "Yat qal dala laylay" ruhunda yazılmış "Yat!" 
sərlövhəli şeirində şair müsəlman ətalətini satiraya tutur: 
 
Axşam namazını tələsik qıl, yubamna, yat  
Sol böyriin üstünə uzanıb, qurdalanma, yat!  
Çoxdur məşəqqətigözü açıqlığın, inan,  
Açsan gözünii, qəm görəcəksən, oyanma, yat! 
 
*  *  * 
Yatmaqdadır səadəti-dünya və axirət,  
Durma ayağa, baxma cahanə, usanma, yat!  
Üstündən özgələr irəli keçsin, atlayıb,  
Qoy tapdasınlar, olma miikəddər, utanma, yat!1 
 
"Dünya və axirət səadətinin yatmaqda" olduğunu düşünən və 
ömrünü yatmaqla keçirən, əsrin ən böyük ictimai hadisələrinə arı 
vızıltısı kimi baxan, dünyanı sarsıdıb kökündən dəyişən 
inqilablar ilə belə ayılmayan müsəlman Oblomovlarına qarşı 
bundan kəskin nə söz ola bilər? Şair cəhalət və qəflət yuxusuna 
dalmış həmvətənlərinə qəzəblənir. Bu qəzəb şairin ruhunda da, 
məntiqi silsilə təşkil edən məcazlarında da eyni şiddətdədir. Şair 
o qədər təsirlənmiş, o qədər həyəcanlanmışdır ki, sözünü sakit, 
soyuqluqla deyə bilmir; tənqid qəzəb ilə, gülüş kədər ilə qarışmış 
olur. Bu daxili həyəcan nəticəsində, bəzən özü hiss etmədən şəxsi 
kədərini bildirən misralar da yazır. Birinci beyt ilə ikinci beyti 
müqayisə edək: 
Axşam namazını tələsik qıl, yubanma, yat! 
                                                 
1 Əli Nəzmi. Sijimqulunamə, Bakı, 1927, səh.41. 
 
 
 181
Sol böyrün üstiinə uzanıb, qurdalanma, yat! 
 
Bu beyt nadan bir müsəlman mömünü haqqında təsəvvür 
verir. Bu mömün yeyən, yatan, bir də kor-koranə ibadət edən 
qafil adamdır. Ancaq ikinci beyt tamam başqa təsəvvür verir: 
 
Çoxdur məşəqqəti gözü açıqlığın, inan,  
Açsan gözünü, qəm görəcəksən, oyanma, yat! 
 
Bu çox mənalı, düşünməli beytdir. Bu sözü, bu xitabı avam 
möminə deməzlər. Bunu dərin düşünən, baxdığı, gördüyü 
hadisələri duya bilən, o zamanın bütün mütəfəkkirləri kimi 
kədərlənən, cəmiyyətin dərdini anlayan adama deyərlər. "Gözü 
açıqlıqda əzab duyan", "Gözünü açıb qəm görən" mömün 
deyildir. Burada şairin öz kədəri təzahürünü tapmışdır. Bu da 
yuxanda dediyimiz kimi təsirdən, öz mövzusunu daxilən 
yaşamaqdan, ilhamın hərarətindən irəli gəlir. Ə.Nəzminin Sabiri 
xatırladan bir sıra şeirində bu hərarət açıq duyulur. 
"İrsi-pədər", "Gülürəm", "Yorğun bir baxış" şeirlərində də 
cəhalət və nadanlığın ibrətli mənzərələri vərilmişdir. Ancaq bu 
şeirlərin hər biri şəkil, əda və ümumən sənətkarlıq cəhətindən bir-
birindən çox fərqlidir. 
Əli Nəzminin bu dövrdəki şeirlərini oxuyanda köhnə dünyanın 
çirkin və acınacaqlı mənzərələri qəribə bir lövhə kimi təsəvvürdə 
canlanır. Bu yatanlara, saqqalı hənalı oğrulara, riyakar ruhanilərə, 
hiyləgər tacirlərə, şeytan ziyalılara baxdıqca gülür, həm də 
pərişan olursan. Sevinməli bir şey var ki, o da vaxtı ilə bu ictimai 
tüfeyliləri görən və ömrünü onlarla mübarizəyə sərf edən 
gözüaçıq, vətənpərəst, insanpərəst azadlıq sevən insanların 
varlığı və şərəfli əməyidir. 
Əli Nəzminin əsərləri də belə bir əməyin məhsuludur. Şair, 
vətənində gördüyü cəhalət nümayəndələrindən əl çəkmir. Onların 
varlığı şairi rahat buraxmır, onlan döyəcləmək, 
 
  
 182
qəflət yuxusundan oyatmaq istəyir. Onların təkfiri və hücumu Əli 
Nəzmini qorxutmur. Şair əmindir ki, bü gün də olmasa, sabah 
maarif işığı bütün qaranlıq guşələri işıqlandıracaq, günəş şüası 
yatanları oyadacaqdır. 
Belə bir sabahın əlamətlərini hətta Əli Nəzminin satira 
qırmancını dadan məşədi və kərbəlayıların özləri də duymuşlar. 
Onlar "zəmanənin dəyişdiyini" görməyə bilməzdilər. "Dəyişilir" 
sərlövhəli müxəmməsində şair bu duyğunu və bunun ilk 
təsirlərini qələmə almışdır: 
 
Hər "moda", hərnəsnə, həradəm, qərəzhər şey kivar,  
Fikir, surət, dil və mənsəb, tərzi-əşkal, ixtiyar,  
Rənc, rahət, sülh qovğa, xəndə, giryə, dust, yar,  
Əyd, matəm, şadi və ğəm, hərb, meydan dəyşilir.  
Ad, üsul, iş, dəb, məslək, söz, suxəndən dəyşilir,  
İştə bu iyirminci qərn, əfkar asan dəyşilir,  
Hər kar asan dəyşilir, Abad, viran dəyşilir.1 
 
Deməli, ömrünü yatmaqda keçirən və bunu həyat bilən 
adamların hamısı olmasa da, az bir qismi iyirminci əsrin 
təbəddülatını duymuşdur. 
"Müftahülfərəc" şeirində səbrə ümid bağlayanları, "Ədəbiyyat, 
yaxud minacat" satirasında qəzetlərdən qorxub küyə düşən 
köhnəpərəstləri, "Məzəli" şeirində Məhəmmədəli şahı tənqid 
atəşinə tutan şair, kütlələri sayıq salmaq üçün bu mənfur 
simaların bütün çirkin əməllərini açıb göstərir, camaatda onlara 
qarşı nifrət oyatmağa cəhd edirdi. 
Əli Nəzminin şeir dili sadə, səlis, üslubu rəvan, ilhamı 
qüvvətlidir. O, öz şeirlərində həmişə sadəliyi saxlamağa 
çalışmışdır. Onda kitab dilinin təsirləri azdır. Bu təsir olsa-olsa 
 
 
                                                 
1  "Məzəli", 1915,№15, səh.2. 
 
 183
ciddi, lirik ruhlu şeirlərdədir. Satirasında danışıq dili və canlı 
ifadə nümunələri daha çoxdur. Əli Nəzminin təsvirləri yığcam və 
əhatəlidir. O, vəziyyəti, xasiyyət və lövhəni bir və ya bir neçə söz 
ilə təsvir etməyi bacarır. 
Əli Nəzminin "Sijimqulunamə"sində toplanmış əsərlərindən 
başqa jurnal və qəzet səhifələrində də bir çox şeirləri vardır. 
 
  
 184
Məmməd   Səid  
Ordubadi 
 
(1872-1950) 
 
Tərcümeyi-halı 
 
Molla Nəsrəddin ədəbi məktəbinin fəal nümayəndələrindən 
biri də Məmməd Səid Hacıağa oğlu Ordubadidir. Ordubadi 
birdən-birə bu məktəbə qovuşmamışdır. Onun yaradıcılıq yolu, 
bu dövrdə yaşayan yazıçıların çoxundan uzun, dolambaclı, 
mürəkkəb və ziddiyyətli olmuşdur. 
Ordubad kimi kiçik və kənar bir qəsəbədə doğulub-böyüyən, 
köhnə feodal-ticarət aləminə atılan M.S.Ordubadi, əvvəllər şeirə 
həvəs göstərmişdir. Onun 1907-ci ildə Tiflisdə "Qeyrət" 
mətbəəsində çap etdirdiyi ilk iki kitabı ("Qəflət", "Vətən və 
hürriyyət") qismən şairin qələm təcrübəsi, qismən də əsrimizin 
ilk illərində qəzet və jurnallarda çap olunan mənzumələrinin ilk 
məcmuəsidir. Ordubadi ən əvvəl "Şərqi-Rus"da çap olunmuşdur. 
Bu qəzetin nəşrə başlaması, M.Ə.Sabirə, Əli Nəzmiyə, hətta 
Mirzə Cəlilin özünə etdiyi kimi Ordubadiyə də böyük təsir 
bağışlamış və ruh vərmişdir. M.S.Ordubadi ilk şeirlərində əsasən 
bu qəzetin ideallarını tərənnüm etmişdir. Qəflətdən şikayət, 
tərəqqiyə, mədəniyyətə, elmə çağırış və s. 
 
  
 185
Yaradıcılığı 
 
"Qəflət" kitabçasında Ordubadi vətəni, milləti geridə qoyan, 
xalqı avamlıqda saxlayan və beləliklə də ümumi bəxbəxtliyə 
səbəb olan amilləri açıb göstərmək istəyir. Bu amillərin başlıcası 
və bəlkə də birincisi müəllifin rəyincə qəflətdir: 
 
Bizdə var idi əvvəli hər elmdən asar,  
Bais nədi bizdən də müqəddəm olub əğyat?  
Hər bir işimiz getdi, qalıb qəlbdə həsrət  
Avarə qoyan bizləri qəflətdi, bu qəflət!...1 
 
Köhnə, ənənəvi şeirdə olduğu kimi burada da Ordubadi bəzi 
məfhumları fərdiləşdirmək əvəzinə mücərrədləşdirir, müstəqim 
məntiq yolu ilə gedir. "Qəflət" kəlməsi bütün mənfi, zərərli və 
köhnə xüsusiyyətlərin, "əql" isə bütün müsbət, faydalı, yeni 
xasiyyətlərin timsah kimi alınır, qarşı-qarşıya qoyulur, birincinin 
təxribatı, ikincisinin məziyyəti göstərilir: 
 
Əql eylədi aləmləri sultanlaru qismət, 
Çoxları bihissə qoyub məhz ha qəflət.  
Xaliq vərə yol qəflə tə gə r baği-cihanə,  
Süddən ağ olan kövsəri tez döndəri qanə.2 
 
Şairin təsvirincə bu qədər təxribata səbəb olan, çox güclü və 
dəhşətli görünən "qəflət" nədən ibarətdir? Kitabçada bu suala 
müəyyən cavab tapmaq çətindir. 
Həmin illərdə eyni üslubda yazılan "Vətən və hürriyyət" 
kitabçasını Ordubadi özü belə səciyyələndirir: 
 
 
                                                 
1 M.S.Ordubadi. Qəflət, Tiflis, 1907, səh.29. 
2 Yenə orada. 
 
 186
 
"Qafqazın münəvvərül-əfkar" və fədakar xan və rəislərinin 
vətən, hürriyyət və hüquqi-milliyələrini mühafizə uğrunda 
cannisar olmalarından bais şairin kəndi məsləki üzərinə nəzmən 
inşa olunmuş ikinci türk məcmuəsidir...". 
Bu əsər üç mənzumədən ibarətdir. Hər ucu cəhalətdən, 
gerilikdən və pərişanlıqdan şikayət ruhunda, mərsiyə üslubunda 
yazılmışdır. "İfadəyi-məram" adlanan birinci müsəddəsində şair 
keçmiş qəhrəmanları, xüsusilə Qafqaz tarixinə aid bəzi səhnələri 
romantikləşdirərək vətəndaşların vətən uğrunda can qoymağa, 
"əl-ələ vərməyə", "müstəbidlərdən ixtiyar almağa", "hürriyyət, 
qeyrət uğrunda" çalışmağa çağırır. 
Ancaq şair vətən, vətənpərvərlik məsələlərini düzgün başa 
düşmür, sinifləri vc sinif mübarizəsini dürüst görünür. O, daha 
çox liberal-ruhani moizələrə bənzər mənzumələr yazır, nə 
keçmişi, nə indiki ictimai həyat hadisələrini doğru müəyyən edə 
bilir. Bu kitabçanın birincidən fərqi orasındadır ki, burada tarix 
yox, yazıldığı dövr tərənnüm olunur: 
 
Baş vər vətən uğrunda ki, əbnayi-vətənsən,  
Baş vərməsən, insan nə ki, bir zağü zəğənsən,  
Ey ol kişi, sən ki, vətən alamı çəkənsən,  
Əhsən sənə, sən millətə nəzhətli çəmənsən.1 
 
Şair oxucunu mübarizəyə çağırır. Vətən yolunda baş vərənlər, 
canlarını əsirgəməyənlər qəhrəman sayılırlar. 
M.S.Ordubadinin şeirlərində kədər, qüssə və pərişanlıq hiss 
olunsa da, fərdi hisslərin yox, ictimai hisslərin təsviri başlıca yer 
tutur. Bu əsəflərdə gül-bülbülün yerini qəhrəmanlar, eyş-işrət 
məclisinin yerini mübarizə meydanları, mücadilələr tutur. Şair 
siyasi-ictimai məsələlərlə məşğuldur, bir və- 
 
                                                 
1
  M.S.Ordubadi. Vətən və hürriyyət, Tiflis, 1907, səh.5. 
 
 187
 
təndaş kimi fikirləşir. Doğrudur, bu təsvirlər hələ bəsit və bəzən 
də ibtidaidir. O da doğrudur ki, şair siyasətdən, ictimai 
mübarizələrdən yazsa da, köhnə şer üsul və vasitələrindən 
istifadə edir. Əgər gül-bülbül münasibəti, Ordubadinin fikrincə, 
bugünkü şeri məşğul edə bilmirsə, vətəndaşlıq münasibətinin 
təsviri üçün yeni məcaz və istiarələr də yaradılmamışdır. Yeni 
mövzular işlənmədiyinə görə sənətkarın təsvir dili burada aciz 
qalır. Ya siyasi şüarlar, müstəqim ifadələr, çağırışlar əsasında 
mətbuat dilinə daha xas olan üslubdan istifadə olunur, yaxud da 
şair keçmiş bədii mirasa, qəzəl şerinin cəbbəxanasına müraciət 
edir. Bunu biz XX əsrin əvvəllərində çox şairlərdə gördüyümüz 
kimi Ordubadidə də görürük. "Vətənimizə bir neçə söz" adlı 
şerində şair məhz belə bədii vasitələrdən istifadə etmişdir. Şair 
təəssüf hissi ilə vətəninə müraciət edərək soruşur ki, sənin 
gülüstanın haçan gül açacaq, xəzanın nə vaxt bitəcəkdir? 
 
Açıb nərgiz ol məstü şəhla göziin,  
Qızıl gül həyadan qızardır iizün.  
Göz aç, sən də alqışla bu işrəti,  
Vərər bülbiil elani-hürriyyəti!  
Alar qumri məşrutə təlimini,  
Bənövşə vərər dərsi-təzimini,  
Girər bağa tııti quşıı bavüqar,  
Oxur nitqlər, parlamanı açar.1 
 
Parlament, vətən, məşrutə sözləri okmasa, oxucu güman edər 
ki, bu baharın oğlan vaxtında çiçəklərin, quşların bir-birini 
çağırdığı bir çəmənliyin təsviridir. Halbuki, şair burada nə gülü, 
nə bülbülü, nə tutini, nə qumrunu, nə nərgizi, nə qərənfili 
göstərmək istəyir. Şair vətəni, vətənpərəstləri, 
 
                                                 
1
  M.S.Ordubadi. Vətən və hürriyyət, Tiflis, 1907, səh.13. 
 
 188
natiqləri, millət xadimlərini, ictimai mücadilələri nəzərdə tutur. 
Şəkil, mündərəcəyə uyğun olmadığından, köhnə vasitələr yeni 
ideyaların təsvirinə sərf olunduğundan şeirin bədii keyfıyyəti 
zəifləmişdir. Bu şeirdə səmimiyyət, hərarət yox deyildir. 
Gənc Ordubadi əsrinin, vətəninin fəal xadimlərindən biri 
olmaq istəyir və bütün yazılarında bu cidd-cəhd görünür. Ancaq 
bu idealları təsvir üçün seçilən vasitələr köhnə, namünasib 
olduğundan istənilən təsiri vərə bilmir. Bu nöqsanı Ordubadinin 
bütün ilk şeirlərində görmək olar. Bu kitabın yaxşı cəhətlərindən 
biri də odur ki, Ordubadi birinci dəfədir ki, şeirdə tarixə üz 
çevirir. Birinci dəfədir ki, bütün islam dünyasını yox, məhz 
Qafqazı ana vətən kimi səsləyir. O, hər cür zalım və müstəbidləri 
lənətləyərək, gözünü xalqın ayılmasına dikir: 
 
Gözüm səndədir, səndə, ah, ey vətən! 
 
Bu söz çox səmimi deyilmişdir. Şair gözünü vətənə dikmişdi. 
Ancaq vətənin o zamankı halına, o zamankı hakimlərinə yox, 
gələcəyinə, gələcək quruluşuna dikmişdi. 
M.S.Ordubadinin ilk şeirlərində beləliklə bir arzu, bir ümid 
qanadlanmaqdadır. Sənətkarlıq etibarilə bu əsərlər, əlbəttə ki, 
ibtidai vəziyyətdədir. Şəkli köhnə, qafıyə və rədifləri təkrar, 
məcaz və istiarələri qalıb halında olub, qəzəl ədəbiyyatında çox 
işlənmiş tərkiblərdir. Bu şeirləri yaşadan, oxucuya sevdirən olsa-
olsa onların ruh etibarilə, məzmun cəhətdən yeniliyidir. 
M.S.Ordubadi yaradıcılığının ilk dövründə şeirlə 
kifayətlənməmişdir. Onun 1914-cü ildə çap etdirdiyi "Əndəlisin 
son günləri" adlı tarixi dramı ərəb fatehlərinin cahangirlik 
yürüşlərini izaha çalışan mürtəce məzmunlu bir əsərdir. 
Ordubadi bu əsərində ərəblər ilə ispanların mübarizəsini təsvir 
edir. Ancaq bu mübarizə əhvalatın zahiri tərəfini təşkil 
 
  
 189
edir. Əsas ziddiyyət ərəblərin öz aralarındadır. Xəlifə ilə xalq, 
hökmdar ilə aşağı məmurlar arasındakı ziddiyyət əsərin başlıca 
münaqişəsidir. 
Əsərin baş qəhrəmanı Musa, vətənpərvər, dinpərəst rəşadətli 
bir cəngavərdir. O, düşmən ilə vuruşmağa, ölüb-öldürməyə 
hazırdır. Xəlifə isə müharibə və mübarizə iqtidarından məhrum, 
ancaq öz həyatını, ailəsini düşünən mənfəət-pərəst, xain bir 
vəzifə sahibidir. Onun xəyanəti ucundan şəhər təslim olur. 
Məşhur Əlhəmra sarayı yandırılır, hakimiyyət kralın əlinə keçir. 
Lakin qəhrəman Musa son nəfəsinə qədər öz sədaqətindən əl 
çəkmir, ölür, təslim olmur. 
Bu dövrdə Ordubadinin ən dolğun bədii əsəri, şübhəsiz ki, 
"Bədbəxt milyonçu, yaxud Rzaqulu xan firəngiməab" romanıdır. 
Roman janrı Azərbaycan ədəbiyyatında yeni bir hadisə idi. 
Ordubadinin 1907-ci ildə yazdığı bu roman həm janr baxımından, 
həm də Azərbaycanın ən qədim şəhərlərindən, mədəniyyət 
mərkəzlərindən olan Təbrizin həyat məişətini təsvir cəhətindən 
maraqlıdır. Ordubadi qismən səyahətnamələrə ("Səyahətnaməyi-
İbrahimbəy"), qismən silsilə məktublara (M.F.Axundovun fəlsəfi 
məktubları), tərcümeyi-hallara oxşadaraq öz romanını müasir 
təbliği əsərlər ruhunda yazmışdır. Əsər beş fəsildən ibarətdir: 1. 
Əşar; 2. Rzaqulu xanın tərcümeyi-halı; 3. Böyükxanımın 
tərcümeyi-halı; 4. Təbriz şəhərinin havası və təmizliyi; 5. Üç 
ildən sonra. 
Bu fəsillərdən də görmək olar ki, əsərdə müasir həyat, məişət, 
xalqın adət və ənənələrinin təsviri əsas məqsəd deyildir. Məqsəd 
Rzaqulu xanın şəxsi macərası, faciəli tərcümeyi-halıdır. Buna 
görə də əsərdə əhvalat tədriclə, bir-birindən doğan hadisələrin 
təbii cərəyanı yolu ilə inkişaf etmir. Əhvalatın ayrı-ayrı hissələri 
müstəqil parça şəklində verilir. 
Rzaqulu xan kimdir? 
 
  
 
 190
O "qırx səkkiz yaşında Sorbon (Paris) darülfununun hüquq 
fakültəsini bitirmiş cavan ziyalı bir milyonçudur. İranın Paris 
səfıri Əminul-mulkün oğludur". Avropa təhsili Rzaqulu xana 
böyük təsir bağışlamışdır. O, həqiqi bir vətənpərvər, qeyrətli və 
namuslu bir ziyalı kimi öz doğma vətəninin - İranın acınacaqlı 
halına yanır. Bütün ömrünü, dövlətini və bildiyini bu uğurda sərf 
etməyi fıkirləşir. Təhsilini bitirən kimi Təbrizə qayıdır. Onun 
böyük islahat planları vardır. 
O öz millətinin, vətəninin tərəqqisinə çalışan bir qəzet nəşr 
etmək istəyir. Dəmiryolu salmaq, sənaye binası qoydurmaq, 
məktəblər, xəstəxanalar açdırmaq, tramvay xətti çəkdirmək, bir 
para bidətlərin aradan götürülməsinə çalışmaq və s. fikrindədir. 
Lakin bunların hamısı Rzaqulu xan üçün şirin bir xəyal olaraq 
qalır. İstər İranın müstəbid hökuməti, istər mühitin mühafizəkar 
adamları - ruhanilər, mülkədarlar, tacirlər Rzaqulu xanın 
arzularına mane olur, onların həyata keçirilməsinə imkan 
vərmirlər. Rzaqulu xan isə xəyalən zəngin olsa da mübarizə 
imkanları etibarilə məhdud, aciz bir adamdır. 
Müasir ictimai mübarizələr, sinfi çarpışmalar dinamikasını 
bilməyən Rzaqulu xan əsrimizin əvvəllərində realist ədiblərinin 
təsvir etdiyi yeni adamlar silsiləsindəndir. Yusif Sərrac 
("Aldanmış kəvakib") Fəxrəddin ("Müsibəti-Fəxrəddin"), Fərhad 
("Bəxtsiz cavan"), İsgəndər ("Ölülər") kimi o da gələcək arzuları 
ilə yaşayır, köhnə mühitlə barışa bilmir, mövcud ictimai 
xəstəlikləri gözəlcə duyur, bunların müalicəsinə çalışmaq istəyir. 
Təəssüf ki, bu saydığımız qəhrəmanların çoxunda olduğu kimi, 
Rzaqulu xanda da böyük arzular, ideallar ancaq bir istek olaraq 
qalır. Çünki Rzaqulu xanın nə milyonların pulu, nə də kamil 
təhsili bu köhnə mühiti yıxa bilmir, məcbur olduğu əsarət 
hüdudundan çıxmağa yol açmır. 
Rzaqulu xan o qədər acizdir və o qədər xəyalpərəstdir ki, 
evində öz arvadının belə öhdəsindən gələ bilmir. Böyükxa- 
 
  
 191
nım köhnə, qəddar və təəssübkeş müsəlman qadınlarının xarakter 
bir nümayəndəsidir. O, Rzaqulu xanı bütün əzmlərindən 
döndərdiyi kimi, öz əziz və istəkli qızlarını da açıq-açığına pula, 
mənsəbə satır. Böyükxanım qatı bir cahildir ki, avamlığı ilə 
ərinin də, uşaqlarının da, özünün də bədbəxtliyinə səbəb olur. 
Onun xasiyyətnaməsini müəllif Böyükxanımın öz sözləri ilə belə 
verir: 
"Baxıram gözəlliyimə, hüsnü-vəcahətimə valeh oluram. 
Baxıram bu bədbəxt sahibimə, baxıram ər-övrətlikdəki 
rəftarımıza zəhləm gedir, bağrım çatlayır. Çöküb bu yazı 
stolunun başına yazır, ağlayır, oxuyur, ağlayır... Var-yox üç nəfər 
uşağı da başı dinc olmaqdan ötrü ötürüb murdar firənglərin evinə. 
Dünyanın pulunu xalqın cibinə doldurur. Və halon ki, doktorun 
övrətinə bir ay vərdiyi pulları bir mollaya vərsə, uşaqlara ömrü 
olunca dərs vərər...".1 
Böyükxanım qəddar bir qadın kimi, cəhalət və nadanlığın 
mənfur heykəli kimi inandırıcı təsvir olunmuşdur. 
Romandakı Qulam xan daha cahil, daha xəbis və alçaq bir 
mülkədar tipidir. O puluna, şöhrətinin gücünə və Böyükxanıma 
arxalanaraq, Rzaqulu xanın qızını alır. Avropa tərbiyəsi görmüş, 
mərifətli, incə ruhlu nəcib Münəvvəri zor ilə Qulam xan kimi 
nadan bir kişinin qucağına atırlar. Qız dərddən vərəmləyir, 
Qulam xan isə qaynatasının irsindən "arvad payı" tələb edir. 
Miras üstündə deyişmə zamanı o özündən çıxaraq qayınlarının 
hər ikisini öldürür. 
Yazıçı bu səhnələrdə yalnız Təbrizin deyil, bütün İranın və 
bəlkə də bütün müsəlman Şərqinin köhnə, çürük adətlərini və 
bunların törətdiyi böyük faciələri həqiqi boyalarla göstərmişdir. 
Rzaqulu xan ailəsinin faciəsi ictimai, tarixi bir həqiqətdir. Ədibin 
sənətkarlıq məharəti bizi buna inandırır. 
 
 
                                                 
1   M.S.Ordubadi. Bədbəxt milyonçu, yaxud Rzaqulu xan firəngiməab, Bakı, 1914, səh.4. 
 
 192
 
 
Bu romanda biz, ibtidai şəkildə də olsa, iki dünyanın 
çarpışmasını görürük. Bir tərəfdə Rzaqulu xan, onun ağıllı 
oğlanları və qızı, ikinci tərəfdə isə Qulam xan, Böyükxanım və 
başqaları - feodal mühiti durur. Nə qədər təəssüflü olsa da, 
cəhalət tərəfdarları, mürtəce cəbhə güclüdür və qalib gəlir. Çünki 
onlar köhnə İranın bünövrəsini təşkil edən feodal mütləqiyyət 
quruluşuna zülm və əsarət dünyasına, mövhumat və cəhalətə 
əsaslanırlar. Rzaqulu xanın isə söykənməli bir əsası, zəminəsi 
yoxdur. Avropadan gətirdiyi kitablar və fikirlər isə bu mühitə heç 
bir təsir göstərə bilmir. Romanda əsas qəhrəman Rzaqulu xan 
məğlub və məhv olsa da, onun tərəqqi-pərəst və münəvvər 
fıkirləri oxucunun qəlbində kök salır və əks-səda tapır. O şəraitdə 
və elə bir mübarizə metodu götürən firəngiməabın məğlubiyyəti 
labüd idi. Ədib bu zərurəti realistcəsinə göstərə bilmişdir. 
Qəhrəmanın mübarizəsi və faciəsi oxucu üçün çox ibrətlidir. 
Oxucu, Rzaqulu xana rəğbət bəsləməklə gələcəkdə onun 
arzularını həqiqət olacağına inanır. Rzaqulu xanın Avropadan 
gətirdiyi yeni, maarifçi ideyaları həmişə oxucunu düşündürür, 
köhnə dünyaya nifrəti daha da artır. Bu romanda Ordubadinin 
dili, şeirlərinə nisbətən daha səlis və canlıdır. Doğrudur, burada 
köhnə üsluba xas olan rəsmiyyət, quruluq, xüsusən fars dilinə 
məxsus ifadə və tərkib qalıqları yox deyildir. Ancaq dilin ümumi 
ruhu, meyli sadəliyə doğrudur. Romanın böyük şöhrət 
qazanmasında bu cəhətin də əhmiyyəti çox idi. M.S.Ordubadi iki 
dəfə nəşr etdirdiyi bu romanla yaradıcılığının birinci dövrünə 
(1900-1920) bir növ yekun vurur. Bu yekun sevinməli bir hadisə 
idi. Çünki müəllifin bədii sənətkarlıq işində xeyli irəli getdiyini, 
ictimai-siyasi hadisələrin epik təsvirinə meyl etdiyini göstərən 
yaxşı bir təşəbbüs idi. 
 
  
 193
 
Əliqulu Qəmküsar 
 
(1880-1919) 
 
Tərcümeyi-halı 
 
Əliqulu Nəcəfov Qəmküsar 1880-cı ildə Naxçıvanda 
doğulmuşdur. Atası Məşədi Ələkbər Hacı Nəcəf oğlu əvvəllər 
papaqçılıq, sonralar isə Culfa kömrükxanasında komissionçuluq 
etmişdir. Ana babası Məşədi Əsəd "Məddah" təxəllüsü ilə şeir 
yazmışdır. Əmisi "Fani" təxəllüslü Məhəmməd Hüseyn Nəcəfov 
Naxçıvanın qüvvətli şairlərindən sayılmışdır. 
Qəmküsar səkkiz yaşından molla məktəbində ərəbcə və 
farscanı öyrənmişdir. Hələ məktəbdə ikən şeir yazmağa başlamış, 
1892-ci ildə üç sinifli şəhər rus məktəbinə daxil olmuş, il yarım 
orada oxumuşdur. 1896-cı ilin əvvəlində, xəstə atası müalicə 
üçün Təbrizə gedir və Qəmküsarı da təhsildən ayırıb özü ilə 
aparır. Dörd ay Təbrizdə qaldıqdan sonra atası vəfat edir. Ağır 
külfətin qayğısı üzərinə düşdüyündən Qəmküsar dərsə davam edə 
bilmir. 
Təbriz mühiti şairin xoşuna gəlmir, təəssüratını belə ifadə 
edir: 
 
Qurtarmadımı ağlamağın mövsimi, yarəb? 
Hər gündə münacat olunur məscidimizdə. 
 
  
 194
Ağlar günə qaldıq, yenə əl çəkməyəcəklər,  
Bu mərsiyəxanlar nə görüblər biləmizdə11 
 
1897-ci ildə anası və dayısı ilə Xorasan ziyarətinə getməsi və 
orada gördükləri Qəmküsarda mövhumata olan nifrəti daha da 
artırır. 
1912-ci ilin axırına qədər Culfada və bəzən Naxçıvanda 
yaşayır. "Molla Nəsrəddin" və başqa Bakı qəzet və jurnallarına 
şeir və məqalələr yazır. 1907-1909-cu illərdə İran inqilabı ilə 
yaxından maraqlanır, bu mövzuda şeirlər çap etdirir. 
1912-ci ilin oktyabr ayında Qəmküsar Tiflisə köçür və Mirzə 
Cəlil ilə birlikdə "Molla Nəsrəddin" jurnalında yaxından iştirak 
etməyə başlayır. 
1916-cı ilin may ayında juraal müvəqqəti olaraq dayandırılır. 
Qəmküsar Mirzə Cəlil ilə birlikdə səyahətə çıxır. "Ölülər" 
komediyasını səyahətdən əvvəl Bakıda, sonra Dağıstanda, 
Səmərqənddə, Daşkənddə və Volqaboyu şəhərlərində oynayırlar. 
Qəmküsarın "Ölülər"də Şeyx Nəsrullah rolunu böyük bir 
məharətlə oynaması məşhurdur. 
1917-ci ilin axırında Tifiisdə çıxan "Al bayraq", sonra 
"Gələcək" qəzetlərində şeir və felyetonlar çap etdirir. 
Ə.Qəmküsar 1919-cu ildə, martın 4-də axşam evinə 
qayıdarkən menşeviklər tərəfındən öldürülmüş və Tifiisdə dəfn 
edilmişdir. 
Ə.Qəmküsar 1916-cı ildən etibarən öz yazıları ilə "Molla 
Nəsrəddin", "Yeni füyuzat", "Həyat", "İrşad", "Səda-yi-həqq", 
"Al bayraq", "Gələcək" və s. qəzet və jurnallarda iştirak etmişdir. 
Əsərləri "Otaylı", "Cüvəllağı", "Cüvəllağı bəy", "Sarsaqqulu 
bəy", "Qəmküsar" və başqa imzalarla nəşr edilmişdir. 
 
 
 
                                                 
1
 Ə.Qəmküsar. Seçilmiş əsərləri, səh. 9. Nizami adına Ədəbiyyat İnstitutunun elmi arxivi, 
inv. №202. 
 
 195
Yaradıcılığı 
 
Cəlil Məmmədquluzadə Əliqulu Qəmküsarın ölümünün beş 
illiyi münasibəti ilə yazdığı məqalədə göstərir ki, "Molla 
Nəsrəddin" - tək bir nəfər müəllifin əsəri deyil, "Molla 
Nəsrəddin" bir neçə mənim əziz yoldaşlarının qələmlərinin 
əsərinin məcmuəsidir ki, mən də onların ancaq ağsaqqal 
yoldaşıyam. 
Bu əziz yoldaşlarımızın biri də mərhum Əliqulu 
Nəcəfovdur".1 
Qəmküsarın "Molla Nəsrəddin"dəki əsərləri, onun əsas 
yaradıcılıq simasını təyin edir. Jurnal nəşr olunanda 
Ə.Haqvərdiyev, M.S.Ordubadi müəyyənləşmiş yazıçı idilər və 
bir yazıçı kimi də "Molla Nəsrəddin"ə gəldilər. Ə.Nəzmi və 
Qəmküsar isə belə olmamışlar. Bunların şair olmasında, 
üslublarının yaranmasında jurnal əsas amil olmuşdur. 
Qəmküsarın bütün əsərləri satira şəklində, Sabir məktəbinin 
davamı ruhunda yazılmışdır. Qəmküsar öz qələm yoldaşlarına 
nisbətən az yazmışdır. Onun ən fəal dövrü müharibə illərindən 
sonra olmuşdur. Bu zaman o, bəzən jurnalın başqa yazılarını 
təshih ilə də məşğuln olurdu. 
Ə.Qəmküsar Sabirin açıq nəzirəçilərindəndir. "Yahu keçər" 
adlı həcvində biqeyrət, mənfəətpərəst adamlar lağa qoyulur: 
 
Millətinin halı pərişan ola, 
Hər bir işi nifrətəşayan ola, 
Cahil ola, vəhşi və nadan ola, 
Qəm etmə, səbr et, bu dayahu keçər"2. 
 
 
 
                                                 
1 C.Məmmədquluzadə. "Əliqulu Nəcəfov", "Kommunist" qəzeti, 1924, 14 mart. 
2 Ə.Qəmküsar. Seçilmiş əsərləri, səh. 13. Nizami adına Ədəbiyyat İnstitutunun elmi 
arxivi, inv. №202. 
 
 196
Bu şeir istər ruhu, istər ədası, hətta vəzni etibarı ilə Sabirin 
"Səbr eylə" əsərinə oxşatmadır. Ə.Qəmküsar Sabir satirası yolu 
ilə getmək istəsə də, onurı üslubu satiraya ayrı bir rəng, ayrı bir 
xüsusiyyət verir. Əgər Sabirdə satiranın zərbəsi qüvvətli və 
öldürücüdürsə, Qəmküsarda bu zərbə yüngülləşmiş, zəifləşmiş 
nəzərə çarpır. Bəlkə bu ona görə belədir ki, satira hədəfləri Sabir 
dövrünə görə zəifləşmiş, hakim mövqeyini itirmişdir. Əlbəttə ki, 
burada bir həqiqət vardır. Sabir mütləqiyyətin ən qatı və qəddar 
hökmranlıq dövründə, mövhumat, zülmət tərəfdarlarının hələ 
dövran sürdüyü zaman yazırdı. Qəmküsarda satira zərbədən çox 
nəsihət, hücümdan çox, məsləhət, nifrətdən çox islahat ruhu 
daşıyırdı. Sabirin "Nə soxulmusan araya, a başı bəlah, fəhlə?" 
misrası ilə başlanan satirasının gücü və təsiri çox böyükdür. 
Qəmküsar həmin bədii ədanı və üsulu tamam başqa səciyyədə 
olan obyektə işlətmişdir. Sabir fəhlənin fəaliyyətini, mübarizəsini 
həzm edə bilməyən varlıların səciyyəsini, məfkürəsini onların öz 
sözü ilə açdığı halda, Qəmküsar, varlıya qarşı nifrətini açıq, 
müstəqim ifadə edir. "Varlı" sərlövhəli şeirində oxuyuruq: 
 
Bu qədər ifadələnmə, sənə yoxdu bab, varlı, 
Füqəranı bəsdir, az söy, elə ictinab, varlı!..  
Bu qədər, görəndə yoxsulları, baxma etinasız  
Oların, həzər qıl etmə ciyərin kəbab, varlı!.  
Səni varlı eyləyən həm, onların əməkləridir,  
Pulu sən qucaqlayıbsan, o çəkib əzab, varlı!1 
 
Bu şeirdə satira yox, müstəqim, açıq tənqid qüvvətlidir. Şair 
gülüş vasitələrinə müraciət etmədən öz fıkrini doğru- 
 
 
 
 
                                                 
1  Ə.Qəmküsar. Seçilmiş əsərləri, səh. 7, Nizami adına Ədəbiyyat İnstitutunun elmi 
arxivi, inv. №202. 
 
 197
 
dan-doğruya, bilavasitə söyləyir. Bu, satiranın zəifləməsi 
hesabına olur. Xoşbəxtlikdən, müəllifin belə şerləri çox deyildir. 
Hələ Sabirin sağlığında, onun guya mollaların dilindən deyilən 
"Düşdü bütün qəzetlər hörmətdən, ay can, ay can!" şerinə nəzirə 
və həmin üsulla yazılan "Gəldi yenə Rəhim xan" şeri müəllifin 
siyasi məzmunlu, qüvvətli həcvlərindəndir. Səttar xan hərəkatı 
dövründə Rəhim xan İran mütləqiyyətinin, şah zülmünün qanlı 
müdafiəçilərindən və mühafizəçilərindən biri idi. Onun İrana, 
Təbriz üzərinə gəlməsi bütün daxili və xarici müstəbidləri 
sevindirirdi. Belə sevinən mühafizəkar mülkədarların dili ilə şair 
həm öz düşməninin səciyyəsini açır, həm də buna qarşı məharətlə 
acı gülüş işlədir: 
 
Gəldi yenə Rəhim xan İranə, bərəkallah!  
Çıxdı əcəb igidtək, meydanə bərəkallah!  
Söz yox, gərəkdi çatsın məqsudinə supəhdar,  
Olsun cəriqitalə, əksər güruhi-əşrar,  
Ta bəlkə Məmdəlini cəlb eyləsinlər təkrar,  
Gəlsin, özün yetirsin Tehranə bərəkallah!1 
 
Burada həm Rəhim xanın kim olduğu, İrana nə məqsədlə 
gəldiyi aydın və kinayəli bir dil ilə söylənilir, həm də bu işdən 
sevinən zalim və müftəxorlara qarşı ümumi nifrəti sezilir. Şeirin 
axırına qədər davam və təkrar edilən "bərəkallah" sözləri dərin 
kinayənin təzahürüdür. 
Bu söz yalnız Təbriz xanlarının, müctəhidlərinin sözü deyil. 
Bu söz təkcə şahın və saray adamlarının da sözü deyil. Bu həm 
də, ümdə olaraq çar jandarmalarının, inqilabı qan içində boğmağa 
tələsən çar hökumətinin ürəyindən qopan söz idi. Şair bu tənqidi 
fıkrin ifadəsi üçün əlvərişli bədii üsul tapmışdır. 
 
                                                 
1 Ə.Qəmküsar. Seçilmiş əsərləri, səh.9. Nizami adına Ədəbiyyat İnstitutunun elmi arxivi, 
inv. №202, səh.31. 
 
 198
 
 
 1912-1913-cü illərdə Bakıda "Molla Nəsrəddin" 
məcmuəsinin satira yolunu izləyən demokrat ruhlu "Kəlniyyət" 
jurnalı nəşr olunurdu. Çar senzoru bu jurnalın nəşrini 
dayandırdığı zaman Qəmküsar bu məsələyə dair bir həcv 
yazmışdır. "Necə elm, nə sənət?" sərlövhəli və "Kəlniyyət" 
mecmuəsinin ruhuna ithaf olunan bu əsərində şair "Kəlniyyət"in 
və özünün düşmənlərini kinayəli ifadələrlə belə sayır: 
 
Yetdin yetənə, yetməyənə bir təpik atdın, 
Vicdanını, imanını bircə pula satdın,  
Şeyxi, qazını, xanı, bəyi bir-birə qatdın,  
İcma eləyib qıldılar axır sənə nifrət, 
 
***** 
Tutdun yaxasından Bakının, həftədə yazdın,  
Milyonçu, zavodçu demədin, beynini qazdın,  
"Uprava ", "qlasnı" bağırıb kefləri pozdun,  
Saldın Bakıya həftədə bir şuri-qiyamət1. 
 
Şairin düşmənləri də həmin şeyxlər, qazılar, xanlar, 
milyonçular, "uprava" və "qlasnı"lardır. Qüvvətli satira da 
bunlara qarşı çevrilmişdir. Şairin təsvirində, bəylər, xanlar və çar 
məmurlan nədirsə, guya "xalq adından" seçilən nümayəndələr də 
o sifətdədir. 
Mollanəsrəddinçilərin dildə sadəlik və təbiilik uğrunda 
apardığı mübarizədə Qəmküsar da fəal iştirak etmişdir. Əvvəla, o 
özü çox sadə yazmışdır. Onun əsərlərində anlaşılmayan söz yox 
kimidir. Mövzuları kimi dili də canlı və həyatidir. İran inqilabına, 
İran zəhmətkeşlərinin intibahına kömək üçün yazılan şeirlərin 
oxucusu yəqin ki, nəzərdə tutulmuşdur. 
                                                 
1
 Ə.Qəmküsar. Seçilmiş əsərləri, səh.24. Nizami adına Ədəbiyyat İnstitutunun elmi 
arxivi, inv. №202. 
 
 199
 
Qəmküsar qəzeti və jurnalı doldurmaq, öz "təşairini" büruzə 
vərmək üçün yazanlardan deyildi. Onun şeirləri çox zaman adi, 
gündəlik, həyati hadisə və vaqiələrin təsvirindən ibarət olmuşdur. 
Şair ürəyinin sözünü demək istədiyi fəhləni, kəndlini, azsavadlı 
cəmaəti nəzərdə tutmuşdur və sadə üslub seçmişdir. Şair bu 
üslubun müdafiəsini də bacarır. Azərbaycan dilini yad şivələrlə 
korlayanlara qarşı həcvlər yazmışdır. "Qana bilmədim" adlı 
şeirində "Şəlalə"yə qarşı belə deyir: 
 
Oxudum "Şəlalə"ni hər qədər, 
Budu müxtəsər, qana bilmədim,  
Bu çahşmağım, bu vuruşmağım,  
Bütün oldu hədər, qana bilmədim. 
*  *  * 
Necə basəvaddı mərhəba,  
Onu nəzmə, nəsrə çəkən kişi,  
Deyil anlamaq o məcəlləni,  
Dəxi hər yetən -yetənin işi,  
Ərəbidi, farsıdı, türkidi,  
Qatıb eyləyibdi həlim aşı,  
Məni qıldı mat o siqələr,  
O ibarələri, qana bilmədim1. 
 
Qəmküsarın bir sıra lirik parçaları, mürəbbeləri və taziyanələri 
(şair bunları "dəyənək" adlandırmışdır) də vardır. 
Lirik əsərlərində müvəffəq olmasa da, "dəyənəkləri kəsərlidir. 
Burada yalançı vaizlər, savadsız mühərrirlər, xəsis ziyalılar və 
başqalarının əməlləri döyəclənir. A.Səhhətə 
 
  
     
                                                 
1  Ə.Qəmküsar. Seçilmiş əsərləri, səh.31. Nizami adına Ədəbiyyat İnstitutunun elmi 
arxivi, inv. №202 
 
 200
məktub halında yazılmış bir parçada şairlərin təkfır olunmasından 
şikayətlənir. 
Qəmküsarın nəsri poeziyasına nisbətən zəifdir. Şeirində 
gördüyümüz tutarlı müqayisələr, kinayələr, təşbihlər nəsrində ya 
yoxdur, yaxud da məzəsizdir. Nəsr ilə yazılmış felyetonlarından 
"İrəvan səyahətim" adlı əsəri seçilir. Burada cəhalətdən, din və 
qan ədavətinin törətdiyi faciələrdən bəhs olunurdusa da, əsər 
bədii səviyyəcə aşağıdır. 
Yerli Naxçıvan ləhcəsinin təsiri də Qəmküsarın əsərlərində 
duyulmaqdadır. İfadə zəifliyi, şeirin quruluş cəhətdən yetkin 
olmaması halları da vardır. Bunların hamısı müəllifin müntəzəm 
təhsil görməməsindəndir. Qəmküsarın şairlik ilhamına, bədii 
təfəkkürünə və xüsusilə satira istedadına şübhə yoxdur. Mirzə 
Cəlil onu "Molla Nəsrəddin" jurnalının fəal əməkdaşlarından 
sayırdı. 
 
  
 201
Mirzə Əli Möcüz 
 
(1873-1934) 
 
Tərcümeyi-halı 
 
Mirzə Əli Hacı Ağa oğlu Möcüz İran Azərbaycanının, Güney 
mahalının Şəbüstər qəsəbəsində bir tacir ailəsində doğulmuşdur. 
Möcüzün babası İstanbula səfər edərmiş. Hətta onun iki böyük 
oğlu (Hüseyn və Həsən) İstanbulda yaşayırlarmış. Mirzə Əli ilk 
təhsilini öz vətənində molla məktəbində almışdır. On altı yaşında 
ikən atası vəfat etmiş, yetim qalan uşağı qardaşları İstanbula 
çağırmışdılar. Möcüz 16 il İstanbulda yaşamış, tədris ləvazimatı 
satmaqla məşğul olmuşdur. İstanbul mühiti Möcüzə təsirsiz 
qalmamışdır. O, vaxtını çoxunu mütaliə ilə keçirmiş, Şərq 
ədəbiyyatını, müasir ictimai-siyasi mətbuatı həvəslə izləmişdir. 
Vətənə qayıdandan, öz vətəninin müasir həyatdan çox geri 
qaldığını görəndən sonra öz intibalarını, təəssüratını şeir ilə 
ifadəyə çalışmışdır. Möcüz vaxı məşhur alim və mütəfəkkir Şeyx 
Mahmud Şəbüstərinin məqbərəsinə xidmətdə keçirmiş, 
vətəndaşlarının cəhalətdən qurtulması və mədəni həyata çıxması 
üçün çox səy göstərmişdir. Şəbüstərdə mövhumatçı ünsürlərin 
müqavimətini qıraraq 1932-ci ildə birinci dəfə qız məktəbi açan, 
qadın azadlığını kəskin və təsirli sözləri ilə müdafiə və təbliğ 
edən Mirzə Əli Möcüz olmuşdur. 
  
 202
Şeirlərindən göründüyü kimi, Möcüz əsrimizin əvvəllərindən 
başlayaraq sürətlə inkişaf edən Azərbaycan inqilabi-demokratik 
ədəbiyyatını, "Molla Nəsrəddin"i və Sabir şeirini xüsusi diqqətlə 
oxuyur və sevirmiş. 
Möcüz, Şəbüstər kimi unudulmuş bir guşədə yaşasa da, 
əsərlərinin müqabilində çox təkfir və təhqirlərə uğrasa da, iradəsi 
qırılmamış, həmişə Sabir cəsarəti və sayıqlığı ilə yazmışdır. 
Məişətin ən xırda məsələlərindən (küçənin palçığı, samavar xərci, 
çiçək və qızılça xəstəliyindən şikayət) tutmuş ən böyük ictimai 
məsələlərə, ən zəruri siyasi hadisələrə qədər (Məhəmmədəli şah 
irticası, varlıların mədəni tədbirlərə qarşı durması, vərgilər, 
birinci dünya müharibəsində Alman imperalizminin törətdiyi 
qırğın və təcavüzlər) geniş mövzu dairəsi Möcüzün əsərlərində 
xüsusi bir üslub ilə əks olunmuşdur. Möcüz Cənubi 
Azərbaycanda Sabir ədəbi üslubunu davam etdirən demokratik 
ruhlu, sadə, ana dilində yazan qüvvətli bir xalq şairi olmuşdur. 
Onun bir sıra şeirləri çap olunmazdan əvvəl ağızdan-ağıza 
yayılmış, şöhrət tapmışdır. 
M.Ə.Möcüz 1934-cü ildə İranın Şahrud şəhərində vəfat 
etmişdir. 
Yaradıcılığı 
 
Əlimizdə olan əsərlərinə görə M.Ə.Möcüzün yaradıcılığında 
iki istiqamət görürük. Ciddi, qismən də lirikadan ibarət şeirlər və 
satirik-yumorist şeirlər. Lirik əsərlərində şair həm eşq-məhəbbət 
aləmindən danışır, həm də sırf ictimai mövzularda günün, 
inkişafın tələblərinə müvafiq lövhələr verir. İstibdad, mütləqiyyət 
üsuluna qarşı qoyduğu "cümhuriyyət" üsuli-idarəsini tərifləyir. 
Vətən məhəbbətini, vətəndaşlıq vəzifələrini, ana dilinin tərbiyə, 
mədəniyyət və sənət üçün böyük əhəmiyyətini təbliğ və tərənnüm 
edir, Ömər Xəyyamı 
 
  
 203
xatırladan, xilqətin, ömrün mənasından danışan, əcəldən aman 
tapıb "beş-on peymanə içməyi" fürsət bilən rübailər yazır. Möcüz 
şeirlərində mədəniyyəti, azadlığı təbliğ edir və cəhalətdən 
şikayətlənir. O, son bir əsr müddətində Azərbaycanda yetişən 
Xalxalidən, Ləlidən başlamış Sabirə qədər davam edən yumorist, 
istedadlı, güclü və rəvan təb sahibi olan şairlərin ən 
istedadlılarından biridir. Möcüz də ustadı Sabir kimi xalq 
hərəkatına həssas və ictimai fəlakətləri dərindən duyan bir şairdir. 
Sabir kimi kəskin siyasi satirası olmasa da, maraqlı və şirin gülgü 
üslubu vardır. "Xəlqi bidar eylərəm" sərlövhəli şeirini qəzəl 
ədəbiyyatında şairlərin çox müraciət etdiyi rindlərə və tərki-
dünya aşiqlərə məxsus bir əda ilə başlayır: 
 
Neylərsə insan olur asudəxatir hər zaman,  
Qüssəsiz, qəmsiz yaşar? - Etdim sual ustaddan.  
Olma durəndiş çox, dərvişi-əhval ol, - dedi,  
Yox cahanda bir gözəl şey, hərçi bada-baddan.1 
 
Bu da həmin dərddir. Bu da Sabirin "görməkdən, 
duymaqdan", yəni həssaslıq üzündən olan dərddir. Əli Nəzminin 
"gözüaçıqlığın məşəqqəti" dediyi də budur. Xalq və vətən dərdi 
çəkən hər bir qeyrətli vətəndaşın həssaslıq üzündən olan dərdidir. 
Doğrudur, "ustad, şairi hərçi bada-bad", təvəkkül, "səbr eylə" 
fəlsəfəsinə çağırır. Ancaq Möcüz bu çağırışa gedən deyil. Sualın 
özü, şairin nə qədər həssas, ictimai məsələləri ürəyinə salan, 
xalqın halını özünə bir dərd edən insan olduğunu göstərir. Bir 
növ "rindanə" başladığı və özünü bir an üçün belə fikir-xəyaldan 
uzaq tutmaq istədiyi bu şeirin özündə də ictimai dərd və 
ehtiyaclar şairi tərk etmir. Bir neçə misradan son- 
 
                                                 
1
    Mirzə Əli Möcüz. Seçilmiş əsərləri, Təbriz, 1945, səh.41. 
 
 
 204
ra onun təbi sanki ixtiyarsız olaraq öz əsas məcrasına düşür. Şair 
istibdaddan dad çəkir, sərbazların camaata əzab verməsindən, 
yazıq iranlının "zalım, cəllad məmurlar əlindən tərki-vətən" 
olmasından danışır:  
 
Çün vurar qamçı başından millətin sərbazlar,  
Türbeyi-Məhmud titrər naleyi-fəryaddan.  
Sat mitilyorğanı, vər sərbazə, qurtar canuvu,  
Ey Tükəzbacı, mürüvvət gözləmə cəlladdan!  
Doydu istibdaddən türkü, firəngü, rumu rus,  
Doymayır bilməm niyə iranlı istibdaddən?1 
 
"Ziyarət və fəlakət" adlı kiçik bir şeirdə Sabirin "Qoca və 
cavan", "İki həpənd", "Tazə və köhnə" şeirlərinə bənzər 
mükalimə ilə vərilən ibrətli bir lövhə vardır. Şair bir mərsiyə 
məclisində əyləşərkən dostu onu "aşağı əyilməyə, xalqa xarici 
kimi baxmayıb, ağlayanlarla həmrəng olmağa" çağırır. 
Yemək-içməkdən sonra, adamlar dağıldığı zaman eyni 
çağrışla şair dostuna müraciət edir. Ancaq burada tamam başqa 
mənzərə vardır: 
 
Əbasini götürən eylədi "xudahafiz",  
Yola salırdı qonaqçı bizi nəzakətlə,  
Fənarilər yaxılıb küçə çün işıqlandı,  
Dedim rəfiqə! Bax indi o yanə diqqətlə! 
 
*    *    * 
 
Baxıb nə gördü: pərişan, binəva bir cəm!  
Ayaqyalın, bədən üryan, durublar zillətlə...  
- Rəva deyil baxasan xarici kimi ona sən  
Əbavü salmayasan başına məhəbbətlə... 
 
                                                 
1 Mirzə Əli Möcüz. Seçilmiş əsərləri, Təbriz, 1945, səh.38 
 205
  
Rəfiq yumdu gözün, tərlədi xəcalətdən,  
Başın aşağı salıb keçdi-getdi sürətlə!1 
 
O zaman ki ağlamaq, başa döymək lazım idi, rəfiq buna şərik 
idi, özünü camaata oxşadırdı. O zaman ki məsələ aclara, lütlərə 
kömək etmək məqamına gəlir, rəfiq xəcalətdən tərləyir. Bu 
rəfiqin adını, ünvanını şair deməsə də, oxucu yaxşı tanıyır. Bu 
rəfiq İran xalqını soyan, rəncbərin pulu ilə hacı, xan, ərbab olan 
ikiüzlü, biqeyrət, riyakar, köhnəpərəst kişilərin canlı timsalıdır. 
"Millət necə tarac olur-olsun, nə işim var", - deyən Bakı, Şəki, 
Gəncə, Qarabağ qolçomağı ilə bu təbrizli, ərdəbilli, mərəndli 
"rəfiqlər" həmməslək, həmrəydir. Möcüzün belə cəsarətli və 
kəskin, ifşaedici şeirləri çoxdur. Onun istər məişət, istər siyasi-
ictimai mövzuda yazılan həcvləri İran kəndli və fəhləsinin, 
ümumən müsəlman Şərqi zəhmətkeşlərinn əhvali-ruhiyyəsini, 
istibdad əleyhinə qəzəb və nifrətini ifadə edən, həyati misallar, 
təbii müqayisə və məcazlarla dolu, həmişə yaddaqalan əsərlərdir. 
Birinci dünya müharibəsi dövründə xarici qoşunların 
tapdağına çevrilən İranda əzab-əziyyət çəkən, əl-ayaq altında 
ölüb gedən zəhmətkeşlərin sayı-hesabı yox idi. Məlumdur ki, 
İran kəndli və fəhləsi bir parça çörək üçün ən uzaq qürbətə gedir, 
ən ağır əməyə dözərək ailəsinə ruzi qazanırdı. Müharibə başlayıb 
yollar bağlananda İran kəndlisi bu son imkandan da məhrum 
oldu. 
Müharibə törədən Alman imperialistlərinə qarşı xalqın 
qəzəbini çox gözəl ifadə edən "Ey Vilhelm" xitabnaməsində 
Möcüz bir tərəfdən müharibənin törətdiyi qırğını, aclıq və 
təxribatı yanıqlı və təəssüflü dil ilə təsvir edir, ikinci tərəfdən 
almanların rəhbəri olan Vilhelmə lənət və nifrət yağdırır, nə- 
 
                                                 
1 Mirzə Əli Möcüz. Seçilmiş əsərləri, Təbriz, 1945, səh.40-41. 
 
 206
hayət,  nicat və  haqq yolu tutan demokratik qüvvələrə xeyr-dua 
verir. 
Bu əsərdə məişət ilə siyasət səhnələri, yumor ilə təəssüf, qəzəb 
ilə kinayə, fəryad ilə ümid təbii bir tərkib halında verilir. Şair 
yalnız öz vətəninin deyil, bütün xalqların müharibədən nələr 
çəkdiyini yaxşı bilir. Sadə bir vətəndaşın şüurunda siyasət 
aləminin necə əks olunduğunu və nə təsir bağışladığını gözəlcə 
göstərir: 
 
Möcüzi-bəxti-qaranın hər nə gəlsə başına,  
Hamısı səndəndi "lənattah, lək", ey Vilhelm! 
 
Şair alman imperializminin nə qədər nahaq qana bais 
olduğunu qəzəblə yad edir. 
 
Bu qədər qan eylədin bəsdir, kifayətdir, balam,  
Əl vərər, şittənmə, az qəddarə çək, ey Vilhelm! 
Sülh baş tutmur, işin rast getməyir, aya nədən?  
Həq yanında bir günahın var, demək, ey Vilhelm?  
Nikolay zülm eylədi, buldu cəzasın aqibət,  
Gör necə zindanda qalmış çar-çək, ey Vilhelm!  
Təxtüvü tabut edər bir gün sənin də ruzigar,  
Kimsəyə rəhm etməz ol zalım fələk, ey Vilhelm!  
Qızların, oğlanların boğsun görüm xirnək sənin,  
Ya aparsın hamısın birdən çiçək, ey Vilhelm!1 
 
"Prussiya şahı" adlı məsnəvisində də eyni nifrət ruhu ilə alman 
imperialistlərinə lənət oxuyur. Mədəniyyət adından danışan və 
insanlığı qan içində boğan alman hərbçiləri, şairin fikrincə, 
mədəniyyətin də, bəşəriyyətin də qəddar düşmənləridirlər: 
Kim ad qoyubdu vəhşi cəmaətə mədəni?.. 
Əgər təməddun ibarətdi bu rəzalətdən, 
                                                 
1Mirzə Əli Möcüz. Seçilmiş əsərləri, Təbriz, 1945, səh.38. 
  
 207
Geçə yerin dibinə çıxmaya xəcalətdən.  
Bu davanı uzadan padşahi almandır,  
Buna şəhadət edər kim ki, əhli-imandır.  
Şərafət ummadı "Möcüz"nə halu ayəndə,  
Bu almanın nə özündə, nə padşahində.1 
 
Möcüz istər birinci imperialist müharibəsi zamanında və 
istərsə ömrünün axır illərində bütün şeirlərində İran 
istibdadından, İranın feodal-mütləqiyyət quruluş və məişətindən 
şikayət etmişdir. Onun şikayətlərində sızıltı və göz yaşları yox, 
mübarizə və etiraz ruhu üstündür. Şair yalnız öz halından, öz 
vətəninin halından şikayətlənmir. O bu zülm və fəlakətin 
səbəblərini sayır, canilərə və zalımlara odlu nifrət yağdırır. 
Möcüzün məişət mövzusunda olan həcvləri daha qüvvətlidir. 
Kəndlilərin, o cümlədən özünün ağır, möhtac və yoxsul həyatı 
şairin qələmində əlvan, təbii və son dərəcə inandırıcı lövhələrdə 
təsvir olunmuşdur. Şair bu təsvirlərində nəinki bəyə, xana, 
ərbaba, şaha və dini ehkama, ruhaniliyin kökünə, allaha da üsyan 
edir. Xalqın ağır zəhməti və möhtac güzəranını göstərərək 
xilqətdə bir məntiqsizlik, mərhəmətsizlik görür. Bütün İran 
istibdad üsuli-idarəsini, bütün şəriət ehkamını, ərbabların 
hökmranlığını qəddar və əqlə sığmaz bir sistem kimi atəşə tutan 
şair vətəndaşlarının təkfirinə məruz qalanda, onlara cavab olaraq 
Sabirin şamaxılılara - "şirvanlılara" vərdiyi cavabı sanki təkrar 
edir. Sabir deyirdi: 
 
Yox yeni bir dinə yəqinim mənim,  
Köhnə müsəlmanam, a şirvanlılar! 
 
                                                 
1 Mirzə Əli Möcüz. Seçilmiş əsərləri, Təbriz, 1945, səh.49-50. 
 
 208
Möcüz deyir: 
 
Küfrümə hökm elədiz hansı günah ilə mənim,  
Ciirmümii sabit edin bircə giivah ilə mənim...  
Ey şəbüstərli dadaşlar, sizə mən neyləmişəm?1 
 
İstanbuldan qayıdanda şairə "xəbərdarlıq edən" və "açma 
dəhanın" deyən köhnəpərəstlər Möcüzün ağzını yuma 
bilməmişdilər. Şair gördüklərini cəsarətlə yazıb-deməkdən 
çəkinməmişdir. Çünki onun qorxusu yox idi. Onun əldən gedəsi 
bir şeyi yox idi. Hər şeydən məhrum olan şairin bircə qələmi var 
idi ki, bunu hər şeydən yüksək tutur və bununla iftixar edirdi. 
Nəbatinin "hələ lengi-ləngəm" şeirinə bənzər yazdığı həcvli 
fəxriyyəsində şair özünü varlılarla müqayisə edir və şair 
cəsarətini hər şeydən üstün tutur: 
 
Nə rəyətəm, nə şahənşah, nə mir, xalisacat,  
Nə məlcəim, nə pənahım, nə qəmküsarım var.  
Nə qolçomağəm, aciz, nə də ki ərbabəm,  
Nə qorxaram, nə çəkinnəm, uca divarim var  
Əgər varındı sənin xeyli nüğrəvü zəhəbün,  
Mənim də kəndə tələbkari-bişümarım var. 
 
Möcüzün şeirlərindəki tənqid təsvir olunan lövhənin 
çərçivəsindən çıxan daha ətraflı əhatə dairəsi olan tənqiddir. 
Möcüz mütəfəkkir olmasa da, böyük və davamlı təhsil görməsə 
də, müasir cəmiyyət quruluşunun nəzəri əsaslarını və mənşələrini 
bilməsə də gözüaçıq şair duyğusu ilə çox acı həqiqəti görmüş, 
çox ziddiyyətləri duymuş və oxucuya söyləməyə çalışmışdır. 
 
                                                 
1 Mirzə Əli Möcüz. Seçilmiş əsərləri, Təbriz, 1945, səh.55. 
 
 209
O, çox zaman tanrı ilə, saqi ilə, dilbər və ya həmdəm ilə olan 
dilləşmələrində ictimai ziddiyyətlərin mənasını araşdırmağa 
çalışırdı. Möcüz, özü dediyi kimi molla və müctəhidlərin 
"izahına", dünya işləri haqqında təbliğinə inanmırdı. O, 
təsəvvürünə sığdıra bilmirdi ki, "yoxsula sədəf kimi otuz iki diş 
vərən allah, yemək niyə vərmir". Bilmir ki, dənsiz dəyirman nəyə 
lazımdır? Eləcə yeri əkən, biçən, məhsul becərən zəhmətkeş niyə 
zillətdədir, əksinə, əlini ağdan-qaraya vurmayan ərbab kefdə, eyş-
işrətdədir? Möcuzü düşündürən bu həqiqi ictimai ziddiyyətlər idi. 
Buna görə də o ərbabı və bu bərabərsizliyi müdafıə edən hər cür 
ehkamın, üləmanın əleyhinə idi. 
Şairin əsas əsərlərinin dili danışıq dilinə yaxın, məcazları xalq 
müdrikliyindən gəlmə, ifadələri xalq yumoru ilə həmahəngdir. 
Möcüz çox yaxşı bilirdi ki, onun şeirlərinin avam camaat 
arasında yayılması üçün birinci şərt xalqın ürək duyğularını əks 
etməkdədirsə, ikinci mühüm şərt dildə sadəlik və aydınlıqdır. 
Möcüzün təbi güclü olduğundan bədii təsvir vasitələri çox 
zəngin, əlvan olmuşdur. O, şeirdə ən yığcam, ən müxtəsər 
ifadələr yazmağı və bunlar vasitəsilə geniş lövhə təsvir etməyi 
bacarır: 
 
Deyirlər buğdanın nırxın giran pərvərdigar eylər,  
Xudavənda, sən eylərsən və ya anbardar eylər? 
 
Bu beytin birinci misrası rəvayət üsulu ilə başlanır. Biz 
gözləyirik ki, daha nə "deyərlər". Heç gözləmədiyimiz halda şair 
birdən-birə təsvir ədasını dəyişərək, sual və xitab üsuluna keçir, 
buğdanı baha eləyən anbardardır. Şair bunu məzəli bir sual ilə 
açır, birinci misradakı hökmün yalanlığını isbat etmiş olur. 
Yaxud, yenə allaha xitabla "Balı xəlq eyləmisən fəqiri çatdatmaq 
üçün" dedikdə, dərhal gözümüz önündə ömrünü möhtaclıqda 
keçirən, dünyanın çox ləzzətlərindən məh- 
 
 210
rum olan, lakin bu məhrumluğun səbəbini bilməyən və buna görə 
də qəzəblənən bir sadəlövh adamın siması canlanmış olur. Şairin 
dilində Cənubi Azərbaycan ləhcəsi aşkar seçilməkdədir. 
M.Ə.Möcüz müasir ictimai hadisələrə öz münasibətini açıq və 
cəsarətlə bildirən ən maraqlı və şirin üslublu şairlərdəndir. Onun 
şeir üslubu bir tərəfdən Sabir məktəbinə bağlıdırsa, digər tərəfdən 
də Ləli, Sərraf kimi şairlərin məişətə dair həcvlərini xatırladır. 
 
 211
 
 
 
Firidun bəy Köçərli 
 
(1863-1920) 
 
Ədəbiyyatşünaslıq sahəsində görkəmli xidmət sahibi olan 
Firidun bəy Əhməd bəy oğlu Köçərli əslən Şuşalıdır 1 . Onun 
müfəssəl tərcümeyi-halını yazan Fərhad Ağazadə göstərir ki, 
Firidun bəy ilk təhsilini Mirzə Kərim Münşizadənin məktəbində 
almışdır. Üç ilə köhnə mədrəsə məktəbində oxuduqdan sonra 
1876-cı ildə atası, Firidun bəyi rus məktəbinə hazırlamaq fikrinə 
düşür. 1879-cu ildə məşhur pedaqoq A.O.Çernyayevski Qafqaz 
şəhərlərini gəzərək Qori seminariyasına tələbələr toplayırdı. Şuşa 
şəhər məktəbindəki tələbələri də bu işə təbliğ etmiş, müəllimliyin 
faydalarından onlara ətraflı danışmışdır. Firidun bəy, ailənin tək 
və əziz oğlu olduğundan çətinliklə olsa da, atasını bu işə razı salır 
və Qori şəhərinə oxumağa gedir. Verdiyi imtahana görə ali 
ehtiyat sinfinə qəbul olunursa da, məlumat bünövrəsini daha 
möhkəm qoymaq üçün öz xahişi ilə kiçik ehtiyat sinfində oturur 
və çox həvəslə oxumağa davam edir. 
Firidun bəy ədəbi fəaliyyətə tərcümə ilə başlamışdır. 
Puşkindən, Lermontovdan, Kolsovdan kiçik parçalar tərcümə 
etmişdir. Bu tərcümələr, vaxtına görə çox əhəmiyyətli nümunələr 
idi. Məşhur dərs kitabı olan "Vətən dili" üçün bədii material 
 
                                                 
1 F.Ağazadə (Şərqli). Firidun bəy Köçərlinin bioqrafiyası, 1936, Nizami adına 
Ədəbiyyat İnstitutunun elmi arxivi, inv. 566. 
 
 212
toplayan Çernyayevski 1894-cü ildə Firidun bəyə yazdıği 
məktublarını birində belə qeyd edir: "Bənövşə", "Çiçək" və 
"dilənçi" adlı tərcümələriniz mənim kitabımın zinəti - 
mənziləsində olacaqdır. Qafıyələri də öz yerindədir. Firidun 
bəyin "Sokrat" adlı elmi-ədəbi və "Tarixi-müqəddəs" adlı dini-
tarixi tərcümələri də vardır. 1896-cı ildə Firidun bəy Qori 
seminariyasına müəllim təyin olunur. "Şərqi-Rus" (1903) nəşrə 
başlayandan sonra, Firidun bəy ictimai-ədəbi və mədəni-maarif 
məsələlərinə dair məqalələri ilə çıxış edib məharətli bir mühərrir 
kimi tanınır. Firidun bəy Qafqazı, Qafqaz xalqlarını həyat və 
məişətini öyrənən cəmiyyət və təşkilatlara da1 kömək edir. Bu 
haqda nəşr olunan cild-cild kitablarda el ədəbiyyatına, el adət və 
ənənələrinə dair onun qiymətli yazıları vardır. 
Əsrimizin əvvəllərində Firidun bəy pedaqoji, mühərrirlik və 
ictimai fəaliyyəti ilə o qədər məşhur olmuş, ziyalıların hörmətini 
o qədər qazanmışdır ki, hər gün onlarla məktublar alır, ölkədə 
maarif və mədəniyyətə dair hər məsələ haqqında ona müraciət 
olunur. Arxivində qalan məktublardan görünür ki, o nə qədər 
əhatəli, enerjili, işə həvəsli və mədəniyyət sevən adam imiş. Onu 
univərsitetdə mühazirə oxumaq üçün Tiflisə çağırırlar. 
İstanbuldan yazıb maarif sistemi haqqında məsləhətləşmək 
istəyirlər. Tehrandan, Krımdan, Azərbaycan rayonlarından və 
Qafqazın müxtəlif şəhərlərindən gələn məktubların hamısı bu 
maarif xadimindən kömək, əsər və məsləhət istəyirlər. 1903-cü 
ildə rusca yazdığı "Azərbaycan tatarlarının ədəbiyyatı" adlı 
kitabçası ilə Azərbaycan ədəbiyyatını rus oxucusuna tanıtmaq 
yolunda ilk mühüm təşəbbüs edir.2 
 
  
                                                 
1 "Sbornik materialov dlya opisaniya mestnostey i plemen Kavkaza". -İzd. 
Upravleniya Kavkazskoqo Uçebnoqo Okruqa, Tiflis (1881-1914). Ç.41,II şöbə. 
2 F.Köçərli. Literatura Azerbaydjanskix tatar, Tiflis, 1903. 
 
 213
Hələ ilk müəllimlik zamanlarından başlayaraq Firidun bəy 
Azərbaycan ədəbiyyatı tarixi ilə, Azərbaycan yazıçılarının 
əsərlərinin taleyi ilə çox maraqlanmışdır. Rus ədəbiyyatını və 
yazıçılarını yaxşı tanıyan və ümumən müasir dünyada ədibin, 
şairin xalq üçün, mədəniyyət üçün nə qədər böyük əhəmiyyəti 
olduğunu bilən Firidun bəy öz xalqının ədəbiyyatını meydana 
çıxartmaq, tanıtmaq və təbliğ etmək fıkrinə düşmüşdü. O nəinki 
Nizami, Füzuli kimi dünyaca məşhur klassiklərin, hətta adı 
məşhur olmayan, hələ də əsərləri yayılmamış olan müasir ədib və 
şairlərin də yaratdığı əsərlərə artıq dərəcədə əhəmiyyət verir, 
onların toplanmasını, nəşr olunmasını, ədəbiyyat həyatının xırda-
böyük bütün şəxsiyyətlərinin öyrənilməsini istəyirdi. Bu həvəslə 
işə girişən Firidun bəy istər arxivlərdən, muzeylərdən, köhnə 
kitabxanalardan və istərsə ayrı-ayrı şəxslərdən ədəbiyyata dair 
yazıları (şeirlər, poemalar, tərcümeyi-hallar, xatirələr və s.) 
toplamağa, sistemə salmağa çalışır. Qafqazda şəxsən tanıdığı və 
ya adını eşitdiyi bütün yazıçılara, yazıçı ailələrinə, müəllimlərə, 
ziyalılara, mətbuat işçilərinə, hətta bacarıqlı şagirdlərə belə, 
məktublar yazır, ələ keçən yazılan göndərmələrini xahiş edirdi. 
Uzun illərin davamlı səyi nəticəsində Firidun bəy qədim dövrdən 
ta iyirminci əsrin əvvəllərinə qədər Azərbaycan yazıçılarına dair 
xeyli nümunələr toplamağa müvəffəq olmuşdur. O, bu əsərləri 
toplamaqla kifayətlənmirdi. Əsərləri təhlil edir və bir 
ədəbiyyatşünas kimi ədəbi həyatın tarixi prosesini ardıcıl 
izləməyə çalışırdı. 
Firidun bəy sağlığında bu əsəri nəşr etdirə bilmədi. Dəfələrlə 
"Nəşri-maarif' və "Nicat" cəmiyyətlərinə müraciət etdisə də 
(1912-14-cü illər), gah kağız bahalığını, gah tarixdən danışan 
əsərlərin az oxunduğunu bəhanə etmişlər. 
Firidun bəy Köçərli "Azərbaycan ədəbiyyatı tarixi 
materialları" adlı bu əsərində tarixilik prinsipini əsas tutaraq ta 
qədimdən bu günə qədər bütün böyük-kiçik, ana dilində və ya 
 
 214
qeyri dildə (fars, ərəb) yazan yazıçıların əsərlərindən müvafıq 
nümunələr toplamışdır. Hər yazıçının tərcümeyi-halına dair qısa 
məlumat vərmiş və sonra yaradıcılığı haqqında öz mülahizələrini 
yazmışdır. 
Bu üçüncü hissə, Firidun bəyin kitabında ən qiymətli və ən 
maraqlı yerdir. Müəllifın alimliyi, ədəbiyyatşünaslıq məfkurəsi, 
ədəbi zövqü, sənətə olan münasibəti də əsasən burada özünü 
göstərir. Kitabının müqəddiməsində Firidun bəy öz əsərini 
"Atəşgədəyi Azər" ilə müqayisə edir. Oradan qidalandığını, 
"Atəşgədə"nin "tutduğu qaidə və rəvişi intixab etdiyini" söyləyir. 
Lakin bu əsərin "Atəşgədə"dən fərqi çoxdur. Əgər Lütfəli bəy 
kitabında yazıçıların tərcümeyi-halına dair məlumat və 
əsərlərindən nümunələr vərməklə kifayətlənirsə, Firidun bəy 
"məşhur şüəra və üdəbanın həm tərcümeyi-hallarına və həm 
asari-qələmiyyətlərinə dair ətraflı məlumat vərməklə" məzkur 
əsərlərin haqqında öz rəy və təsəvvüratını yazıb tövsif və ya 
tənqidə layiq olan məqam və nöqtələri şərh və bəyan edir. 
Burada müəllif "hər bir şairin məsləkini, üslubi-kəlamını və öz 
əsr və zəmanəsinin təqazasınca nə əsərlər vücudə gətirdiyini və 
onların cəmaətimizə hüsn təsirini, xeyir və ya zərərini..." açıb 
göstərir. 1  Buna görə də "Azərbaycan ədəbiyyatı tarixi 
materialları" kitabı müəllifin təvazökarlıq edərək adlandırdığı 
kimi, yalnız "materiallar" deyil, ədəbi tarixi müəyyən dərəcədə 
əks və şərh edən sistemli bir əsərdir. 
Firidun bəyin mülahizələrində diqqətəlayiq nədir? Əlbəttə ki, 
Firidun bəyin bu əsərində təzkirəçilik təsirləri vardır. Ancaq onun 
kitabı Azərbaycan ədəbiyyatı tarixində ilk ədəbiyyatşünaslıq 
təşəbbüsü sayılmalıdır. Çünki o yalnız 
 
                                                 
1 Firidun bəy Köçərli. Azərbaycan ədəbiyyatı tanxi materialları. Kitaba müqəddimə 
olaraq müəllif tərəflndən verilən bir neçə söz. Bakı, 1925, səh.10. 
 215
hadisələri edəbi əsərləri sayınır, eyni zamanda bu əsərləri "sənət 
dilindən elm dilinə köçürməyə" (Plexanov) çalışır. O yalnız 
tənqidi tövsib ilə qalmır; eyni zamanda bunlara şərh verir, 
səbəblərini göstərir. Üçüncü tərəfdən Firidun bəy əsəri və 
yazıçını təklikdə, mücənədlikdə öyrənmir. Onun dövrini, 
mühitini, bunların bir amil olaraq buraxdığı təsiri, yazıçının 
başqa yazıçılarla əlaqəsini, mənsub olduğu ədəbi məktəbi, üslubu 
və sairəni də öyrənir, yazır. Bunlar isə kitabı materiallıqdan 
çıxararaq, maraqlı tarixi-tədqiqi bir əsərə çevirir. 
Firidun bəy məhdud ədəbiyyatçılardan deyildir. O nə 
köhnəpərəstlər kimi fars-ərəb ədəbiyyatı və klassik Şərq 
mədəniyyəti ilə kifayətlənirdi, nə də Şərqdən ümid üzərək 
tamamilə Avropa mədəniyyətinin qucağına atılmağı üstün 
tuturdu. O, Mirzə Cəlil kimi gözüaçıq, uzaqgörən ziyalılardan idi. 
O, mədəniyyəti dərindən öyrənmək, həm Şərq, həm Qərb 
mədəniyyətinə açıq yanaşmaq tərəfdarı idi. O nicatı xalqın 
özündə, zəhmətkeşlərin inqilabi mübarizəsində görürdü. Buna 
görə də əsas diqqətini xalqı, xalqın adət və ənənələrini, tarixini, 
ədəbiyyatını və sənətini öyrənməyə verirdi. Onun ədəbiyyat 
tədqiqatında bu cəhət hər şeydən artıq gözə çarpır. O, ana dilinin 
inkişafına, bu dildə ədəbi və elmi əsərlərin yayılmasına böyük 
əhəmiyyət verirdi. O, göstərirdi ki: "Bəs, hər bir millətin 
danışdığı dil onun hal və şənini və ümuri-məaşda dərəceyi-
miknət və qüvvətini şərh və bəyan eləyir. Millətin dolanacağı 
genişləndikcə, zəruri ehtiyacları təhsil olunduqca, sərvət və 
dövləti, şan və şövkəti artdıqca, onun dili dəxi haman qərar üzrə 
tərəqqi və vüsət tapır və bir məqama çatır ki, millət hər növ fıkir 
və xəyalatını, hər qism hissiyyat və təsəvvüratını, ətrafında görüb 
eşitdiyini, müşahidə qıldığı əlamət və əhvalatı və əxlaqü-ətvara 
dair çox nazik mənaları şərh və bəyan etməyə qadir olur. Bu 
halda millət başlayır qism-qism nağıl və hekayələr düzməyə və 
sinədən sözlər və mahnılar (nəğmələr) toxumağa. Nağıllarda 
həqiqəti - hal ilə 
 
 216
xəyalat aləmi, doğru ilə yalan, mümkün ilə qeyri-mümkün elə bir 
məharət ilə bir-birinə covlaşır ki, əqli-insan heyrətdə qalır. 
Sinədən oxunan nəğmələrdə millət özünə ariz olan qəm və 
qüssəni və yainki şadlıq və fərəhi və filcumlə onun qəlbini 
ləbaləb edən növbənöv hissləri uca avaz ilə oxuyub, öz dəruni 
halətini və batini aləmini cümləyə izhar edir və bu minval 
sinəsini ənduh və məlaldan xilas edib qəm ilə şadlığına qeyriləri 
də şərik eləyir"1. 
Ədəbiyyatı xalq mənəvi aləminin, xalq ruhunun, həyat və 
məişətinin aynası sayan Firidun bəy həm də bu sənətdə xalqın 
dühasını, istedadını və məharətini görür. Xalq böyük və ölməz 
sənətkardır. Onun bədii məhsulları əvəzsiz və əbədidir. Buna 
görə də əsərlərin, ədəbi məktəblərin, üslubların, ədəbi 
cərəyanların təhlilində və qiymətləndirilməsində, bunların nə 
dərəcə inkişafa xeyirli və zərərli olduğunu təyin etməkdə əsas 
məhək daşı, ilk meyar həyatdır və birinci növbədə xalqın 
həyatıdır. Bu düstura əsasən Azərbaycan ədəbiyyatı tarixi 
hadisələrini təhlil edən Firidun bəy yazıçıların yaradıcılığına, 
ümumiyyətlə, doğru yanaşır. Əsərləri, yazıçıları, üslubları sinfi 
cəhətdən qruplaşdırmasa da, ayrı-ayrılıqda onların simasını və 
mövqeyini təyin edir. Onun mülahizələrində yazıçı və şairlərə 
böyük ehtiram və məhəbbət duyulmaqdadır. Şairin səhvindən, 
zəif tərəfindən danışanda da, Firidun bəy səmimi, ehtiram hissi 
ilə, yazıçının xidmətlərini kiçiltmədən danışır. 
Firidun bəyin əsəri təsviri əsərdir. Ona görə də ədəbi hadisə və 
həyatın faktik cəhəti üstünlük təşkil edir. Yazıçıların əsərlərindən 
gətirilən geniş və ətraflı nümunələr bəzən özləri öz mənaları 
haqqında təsəvvür yaradır. Bəlkə də buna görə müəllif həmin 
şeirlərin geniş təhlilindən vaz keçir. 
 
                                                 
1Firidun bəy Köçərli. Azərbaycan ədəbiyyatı tarixi materialları. I c, Bakı, 1925, 
səh.5. 
  
 217
Firidun bəy mühakimələrində çox zaman ədəbi mirasdan 
faydalanır. Onun müqayisələri müvəffəqiyyətlidir və fikirlərinin 
daha aydın anlaşılmasına kömək edir. Məlumdur ki, müqayisə 
dərin məlumat istər. Belinski kimi dahi munəqqid 
müqayisələrdən geniş istifadə edirsə, bu ona görədir ki, Avropa 
ədəbiyyatını, yunan ədəbiyyatını, mədəniyyət tarixini gözəlcə 
bilir, bir əsəri, tarixdən aldığı bir neçə eyni tipli əsər ilə müqayisə 
edib nəticə çıxarır. Müqayisədən Firidun bəy də belə istifadə edir. 
O, müasir yazıçıları klassiklərlə, Şərq yazıçılarını Avropa 
yazıçıları ilə Qafqaz xalqları yazıçılarını rus yazıçıları ilə, eyni 
məzmunlu əsərlər əsasında müqayisə edir. 
Bəzən Firidun bəy Azərbaycan şairlərinin öz əsərlərini bir-biri 
ilə müqayisə edərək, həqiqi, nəzəri, ümumi nəticə çıxarır. Vaqif 
də, Vidadi də, Zakir də "Durnalar" mövzusunda şeir yazmışdır. 
Bu şeirlər həcmcə balaca olsa da, hər şairin ruhu, sənətinin 
səciyyəsi haqqında təsəvvür doğuran məşhur əsərlərdir. Firidun 
bəy "Durnalar"ı müqayisə yolu ilə bu şairlər arasındakı ruh, 
məzac, etiqad fərqini göstərir. Firidun bəyin "Durnalar" şeir 
silsiləsinə verdiyi təhlil indi də öz qiymət və əhəmiyyətini 
saxlamaqda və nümunə sayılmaqdadır. Eləcə də onun Ağa 
Məsih, Füzuli və Nəvai arasındakı fərq və birliyin təyini üçün 
müqayisə üsulundan istifadəsi çox maraqlıdır. 
Firidun bəy həm ictimai, həm də ədəbi görüşləri etibarilə 
"Molla Nəsrəddin" cəbhəsində dururdu. 
Firidun bəy ədəbi-ictimai baxışlarında demokrat cəbhə tutsa 
da, əsasən mütərəqqi fikirlər söyləsə də, səhvlərdən uzaq deyildi. 
Bu səhvlər xüsusilə onun cəmiyyət, ictimai münasibət haqqındakı 
baxışlarında açıq görünür. Cəmiyyətin inkişafı məsələlərində o 
idealizmdən xilas olmamışdı. Misal olaraq kitabının 
müqəddiməsində "mədəni və vəhşi" qövm və tayfalar haqqındakı 
mülahizələrini göstərmək olar. Burada Firidun bəy bir millətin 
dilinin inkişaf etməsini və digərinin inkişaf etməməsini belə izah 
edir: 
 
 218
"Vəli bununla belə bizim bu tərəqqi əsrimizdə kürreyi-ərzin 
bəzi yerlərində vəhşi halında dolanan bir para qövm və tayfalar 
dəxi vardır ki, dilləri çox fəqir, rəkik və vaqisdir. Bu hal ona 
dəlalət edir ki, məzkur qövm və tayfalar əvvəl binadan cövhərsiz 
və maddəsiz xəlq olunubdur. Xilqətdən onların xəmirlərində 
istedad və qabiliyyət mayası qoyulmayıbdır. Bu qism qəbilə və 
tayfalar min illərcə bir halət üzrə yaşayırlar və bunların dillərində 
əsla bir tərəqqi əsəri müşahidə olunmur".1 
Bu fıkirlərin kökündən səhv olduğu aydındır. Firidun bəy bu 
mülahizələrində ehtimal ki, Hegelin xalqları "tarixi" və "qeyri-
tarixi" deyə ikiyə ayıran, birini fitrətən qabiliyyətli və digərini 
fitrətən küt sayan idealist nəzəriyyəsinə əsaslanır. 
Buna və bunun kimi bir sıra səhvlərinə baxmayaraq, Firidun 
bəyin ədəbiyyat tədqiqatı Azərbaycan ədəbiyyatşünaslığı üçün 
çox qiymətli və tarixi bir xidmətdir. Onun sayəsində qədim 
dövrün bir çox şairləri və əsərləri meydana çıxarılıb xalqa 
tanıdılmışdır. Yenə onun tədqiqatı sayəsində böyük-kiçik bütün 
Azərbaycan şairləri haqqında, vaxtında ilk təsəvvür hasil 
edilmişdir. Onun kitabı uzun illər qədim ədəbiyyat tarixçiləri 
üçün mənbə və vasitə olmuşdur. İnqilabdan sonra inkişaf edən, 
ədəbi prosesi dərindən öyrənən, ona həqiqi qiymət vərən, daha da 
inkişaf etdirən ədəbiyyatşünaslığımız indi artıq ədəbiyyat tarixi 
problemlərinin həlli sahəsində çox irəli getmişdir. 
     
 
 
 
 
 
 
 
                                                 
1 Firidun bəy Köçərli. Azərbaycan ədəbiyyatı tarixi materialları, Bakı, 1925, 
səh.5. 
 
 
 219
 
Mirzə Fətəli Axundovun 
farsca yazan şagirdləri 
 
Mirzə Fətəli Axundovun keçən əsrdə ictimai şüurumuzun 
inkişafına gətirdiyi yeniliklər XX əsrdə öz bəhrəsini vermişdir. 
Axundovun realizmi N.Vəzirov, C.Məmmədquluzadə, 
Ə.Haqvərdiyev simasında böyük ədəbi məktəbə çevrilmişdirsə, 
ictimai intibah fikirləri də bir sıra fəal vətənpərvər ziyalılar üçün 
məramnamə olmuşdur. Onun "Kəmalüddövlə məktubları"nda 
irəli sürdüyü inqilabi fikirlərdən dərs alaraq və ruhlanaraq 
çalışan, keçən əsrin axırları və XX əsrin əvvəllərində böyük 
şöhrət qazanan yazıçılardan Hacı Əbdürrəhim Talıbov və 
Marağalı Zeynalabdin tariximiz üçün, xüsusi ilə ədəbiyyat 
tariximiz üçün çox maraqlı şəxsiyyətlərdir. Bu müəlliflərin hər 
ikisi Cənubi Azərbaycandan çıxmış, farsca yazmış, əsasən Mirzə 
Fətəlinin qoyduğu və həllini tələb etdiyi ictimai məsələləri tədqiq 
və davam etdirmişdir. 
I. Hacı Əbdürrəhim Talıbov (1855-1910) Təbriz 
azərbaycanlılarındandır. Məşrutə elanından çox-çox əvvəl (1890-
1895) vətəndaşlarını maarifə, mədəniyyətə çağıran faydalı 
kitablar yazmış, tərcümələr etmişdir. Talıbov tərəqqi-pərəstliyi 
üzündən vətəninin hakim dairələri ilə ixtilafa girmiş və sonradan 
mühacirətə məcbur olmuşdur. Qafqazın Temurxanşura 
(Buynaksk) şəhərində yaşayan Talıbov ədəbiyyatdan çox elm ilə, 
həm də təcrübi elmlərin intişarı ilə 
 
  
 220
məşğul olmuşdur. Onun İstanbulda, Misirdə, Tiflisdə, Bakıda 
dalbadal nəşr olunan elmi-ictimai kitabları, müəllifi bütün Yaxın 
Şərqdə məşhur etmişdir. "Səfmeyi-Talibi, yaxud kitabi-Əhmədi" 
(1894, I-II c.), "Nuxbəyi-Supeheri", "Məsailil-həyat" (1906), 
"Müxtəsər tarixi-nəbəvi" (1907), "Risaleyi-heyəti-cədidə" (1894), 
"Hikməti-təbiyyə" (1893) və s. kitablarını göstərmək olar. 
H.Ə.Talıbov Şimali Qafqazda tərəqqipərvər ziyalıları başına 
toplamışdır. Azərbaycan yazıçılarından Cənnəti, Azər, Yusif 
Ziya, Muniri, Mirzə Səməndər və sairələri Talıbovdan çox maddi 
və mənəvi kömək görmüşlər. Onun evi həmişə intibah söhbətləri 
gedən, şeir oxunan, elm təbliğ olunan bir məclis kimi olmuşdur. 
Talıbov öz tərəqqipərvər fikirləri ilə vətəndaşlarının hörmətini o 
qədər qazanmışdı ki, İranda məşrutə elan olunanda təbrizlilər onu 
(vətən xaricində yaşamasına baxmayaraq) millət məclisinə 
nümayəndə seçmişdilər. 
Talıbov Rusiyada da tərəqqipərvər, vətənpərvər bir ziyalı kimi 
tanınırdı. Onun məşhur rus filoloqu, slavyan mədəniyyəti 
cəmiyyətinin sədri türk xalq şeirini tədqiq edən akademik 
F.E.Korş ilə yaxın dost olduğu məlumdur.1 
Talıbovun akademik Korş ilə dostluğu təsadüfi deyildir. O, 
fars və Azərbaycan dillərinin təbiəti, xüsusiyyəti haqqında 
akademikə çox məxəz verdiyi kimi, rus dili və rus mədəniyyətini 
öyrəndikdə də ondan çox istifadə etmişdir. Bunlar bir şərqşünas, 
bir həmkar kimi dost olmuşlar. Talıbov həsbi-halında 
 
 
                                                 
1 Akademik Korş (1843-1915) klassik rus filoloq və şərqşünaslarındandır. Moskva 
dialektoloji komisyonunun təşkilatçısı və dəyişməz sədri olmuşdur. Bir sıra dillərin, o 
cümlədən fars, türk dilinin, şeirinin tədqiqinə aid əsərləri vardır. Slavyan dillərinin türk 
dilindən aldığı sözləri araşdırıb müəyyən etmişdi. Bax: "İzvestiya Akademii Nauk", №5, 
1915, BSE, 34 c., səh. 397-398. 
 221
göstərir ki, "Dostum Korş məni Xarkov professorları ilə tanış 
etdi, hətta professor Ostroumov1 ziyafət məclisi tərtib etdi. 
H.Ə.Talıbov rus dili və dostu olan rus alimləri vasitəsi ilə 
Avropa mədəniyyətinə mükəmməl bələd olmuşdu. Fizikaya, 
tarixə aid bir sıra kitabları ruscadan farscaya tərcümə etmişdir. 
Onun tərcümələri sərbəst olmaqla, müəllifin məsələyə fəal və 
ayıq münasibətini göstərir. İstər kitablarının müqəddiməsində və 
axırında, istərsə də yeri gəldikcə etdiyi qeydlərdə öz vətənində 
hökm sürən şahlıq üsul-idarəsinə etiraz edir, elm və maarifə aid 
tədbirləri təbliğ edir. Talıbovun "Məsailil-həyat" kitabı İran 
mürtəceləri arasında böyük həyəcana səbəb olmuşdu. Təbrizdə 
müctəhidlər onu təkfir etmiş, xain adlandırmışdılar. 
Bu zaman Bakı mətbuatında ("İrşad", "Füyuzat") Talıbovu 
müdafiə edən bir sıra məqalələr çap olunur. Xüsusilə Əli bəy 
Hüseynzadənin "Məsailil-həyat" sərlövhəli məqaləsi2 
mühafızəkarlara qarşı çox kəskin bir dil ilə yazılmışdı. Müəllif 
"Quru təkliflərlə uğraşan" cahilləri tənqid edərək Talıbovun cild-
cild kitablarını göstərir; "Əsərə əsər ilə cavab verin!" - deyir. 
Talıbov əsas əsərlərini ictimai islahat mövzusunda yazmışdı. O 
da ərəb əlifbasının tənqidində M.F.Axundovun fikirlərinə 
əsaslanmışdır. 
Kainatın yaranışı və mövcudatın mahiyyəti haqqında 
Talıbovun maraqlı mülahizələri vardır. O, eynilə M.F.Axundov 
kimi kainat haqqında köhnə fanatiklərin görüşlərinə gülərək 
maddi varlığın elmi izahını təbliğ edir. O, ruhanilərin, bərkə 
düşəndə, "hikmətdən sual yoxdur" iddiasını cahillik sayır. 
 
                                                 
1 Ostroumov Aleksey Aleksandroviç (1844-1908). Keçən əsrin məşhur tibb 
alimlərindəndir. 60-a qədər əsəri vardır. Hal-hazırda Moskvanın böyük xəstəxanalarından biri 
Ostroumovun adı ilə adlandırılmışdır. Bax: BSE, 28 c, səh.515-516. 
2 Əli bəy Hüseynzadə. Məsailil-həyat, "Füyuzat", 1907, №13, səh.l. 
 
 222
Onun fikrincə zehnə gələ bilən hər bir sualın cavabı vardır. Bu 
cavab məntiqə, əqlə uyğun olmalıdır. Bu və ya başqa məsələni 
"hikmət" adlandırmaq və mühakiməni, düşünməyi qadağan 
etmək, şüuru cilovlamaq özü böyük nadanlıqdır. Talıbov 
"Məsalikül-məhsinin" kitabında belə yazır: 
" - Hər kəs beguyəd əz hikmət sual nist, kumrahəst. Onçe 
qabili sual nist, hikmət nə başəd. Bə gər nə təəbbud və təqlidi-
kuranə insanra dəfni-tarikiyi-cəhl və zülmət, əsəbiyyəti-gümrah 
makunəd".1 
M.F. Axundovun da beləcə, müctəhidə və ya hər hansı bir 
fanatikə kor-koranə boyun əyib etiqad edənlərə necə güldüyü 
məlumdur. Axundov belə təqlidçilər haqqında çox kəskin yazır: 
"Təqlidçi kimdir? Təqlidçi müctəhidin əmr etdiyi ehkamı, 
istər ləzzətli tikələr olsun, istərsə sarı bəlğəm olsun - çeynəmədən 
udmağa məcbur olan şəxsdir".2 
Heç şübhə yoxdur ki, Talıbov öz mülahizələrində Axundovun 
"Kəmalüddövlə məktubları"nı əsas tutmuşdur. Axundov ikinci 
məktubunda varlıqlardan və onların həyatından bəhs ilə deyir: 
"Həyatda qanun budur. Yəni şərt budur ki, ağacın həbbəsi 
gərək torpaq altına sancılsın, ona vaxtında su verilsin, gün və 
hava ona pərvəriş etsin, balaca ağac olsun, sonra yekəlsin, illər ilə 
yaşasın, yemiş gətirsin, axırda qocalsın, qurusun, çürüsün, 
yıxılsın, tələf olsun. 
Nəbatatda dəxi qanun budur... Kainat bir qüvvəyi-vahidə və 
kamilədir. Və bir vicudi-vahid və kamildir... Bu vücudi-vahidi-
kamilin kəsəratda zahir edən hər cüzvi xah kurrəyi-səmaviyyə, 
xah mürrəyi-ərziyyə və hər qism mövcud vü- 
  
  
                                                 
1 H.Ə.Talıbov. Məsalikül-məhsinin, Qahirə, 1323 (hicri), səh.85. 
2 M.F.Axundov. Əsərləri, III c, Bakı, səh.203-213. 
 
 223
cudi-vahidə nisbət fərdən-fərdən cuzıdur, fərdən-fərdən zərrədir 
və tamam zərrat bir guldur"1. 
Talıbov böyük ədib və filosofun yuxarıdakı hökmlərinə yeni 
bir şey əlavə etməsə də fars dili və ədəbiyyatında bu hökmləri 
intişar və təbliğə çalışmışdır. 
"Məsailil həyat" kitabında Talıbov bu barədə bəhs edir: " 
Varlıqlar hər an dəyişir. Bu dəyişmə həyatın qanunu, həm də 
zəruri qanunudur. Bunsuz inkişaf olmadığı kimi, həyat da 
yoxdur. Müəllifin həmin kitabı da əsasən Avropa mədəniyyətini 
təbliğdən ibarətdir"2 
"Məsailil-həyat" əsəri yalnız məzmununa görə yox, üslubu, 
ifadə üsulu ilə də Axundovun fəlsəfi məktublarına yaxındır. 
Burada da mühakimə bilavasitə müəllif dilindən getmir. Əsər 
mükalimə üsulu ilə yazılmışdır. Bu kitaba müəllif iki ad 
vermişdir. "Məsailil-həyat" və ya Kitabi-Əhməd". Müəllif 
Əhmədə xitabən öz fikirlərini izah edir. Mükalimənin gedişində 
də Axundovun məktublarını təqlid aydın görünür. Söhbət bir 
mətləb üzərində deyildir. Əsər yaranışdan, mövcudatdan tutmuş, 
dövlət quruluşuna, qanunnaməyə, "yaponların sürətlə tərəqqi 
etmələrinin səbəblərinə" qədər bir sıra məsələləri əhatə edir. 
Ancaq bu mövzu çoxluğu, mülahizələrin pərakəndliyinə səbəb 
olmur. Çünki, fəlsəfi məktublarda olduğu kimi, burada da mətləb 
və məqsəd birdir. Bütün mükalimələr bir mətləbə (İslam Şərqinin 
tənəzzülünə səbəb olan amillərə qayıdır. Bütün məsələlərin belə 
ümumiləşdirilməsi mühakimə və məntiq vəhdətinə kömək etmiş 
olur. 
 
                                                 
1 M.F.Axundzadə. Hindistan şahzadəsi Kəmaliddövlənin öz dostu İran şahzadəsi 
Cəlalüddövləyə fars dilində yazdığı üç məktubun və Cəlalüd-dövlənin ona göndərdiyi cavabın 
türk dilində tərcüməsidir. Bakı, 1924, səh. 43-44 
2 H.Ə.Talıbov. Məsailil-həyat, Tiflis, 1906, səh.29 
 224
Talıbov elm və ədəbiyyatda müəyyən bir sahənin mütəxəssisi 
olmamışdır. O, elə bir ixtisas təhsili də görməmişdir. Ancaq o, 
Avropa, xüsusilə rus mədəniyyətinin həvəskarlarından olmuşdur. 
Maarif və mədəniyyət adına hər bir tədbirin, hər bir təşəbbüsün 
tərəfdan və fəal iştirakçısı olmağa çalışmışdır. 
O, özü maddi iqtidar sahibi idi. Şimali Qafqazın varlı 
tacirlərindən idi. Dövlətini isə hər şeydən əvvəl ictimai faydalı 
işlərə sərf etməyə çalışır, dilləri öyrənir, Avropaya, Şərqə 
səyahətə gedir, tərcümələr edir, məktəblərə maddi kömək təşkil 
edirdi. Talıbovun bütün Yaxın Şərqdə tanınan liberal 
maarifçilərlə əlaqəsi var idi. Əhatə miqyasının belə genişliyinə 
baxmayaraq (bəlkə də məhz buna görə), Talıbovun görüşləri 
məhdud idi. Bu düşüncələrdə yeni bir şey tapmaq çətindir. Ən 
yaxşı halda Talıbov M.F.Axundovun bir təqlidçisi və şagirdidir. 
H.Ə.Talıbovu yeni İran ədəbiyyatının banisi sayırlar.1  
Talıbova qədər fars ədəbiyyatı və mədəniyyətində hökm sürən 
köhnə, feodal zehniyyəti çox qüvvətli idi. Yenilik, qərbçilik ruhu 
bu ədəbiyyata yad idi. 
Bu ruh M.F. Axundovun təsiri ilə H.Ə.Talıbov kimi 
müəlliflərin səyi ilə oyanmışdı. Fars ədəbiyyatı üçün, farsların 
intibahı üçün çox əhəmyyətli iş görmüş olan Talıbov Azərbaycan 
mədəniyyətinə yeni bir şey gətirə bilməmişdir. O, milli hisslərdən 
çox, dini hisslərlə yaşamışdır. Ona görə də "ümumən islam 
aləmi" deyə fəryad etmişdir. Talıbov da islam ehkamını 
müasirləşdirmək, "Quran"ı tərcümə edib onun ayələrini "yeni 
şəraitə tətbiq etmək" istəyən, "nicati müasir din- 
 
                                                 
1 H.Ə.Talıbov haqqında bax: 1) Bertels. Oçerki istorii persidskoy Iiteraturı. Leninqrad, 
1928; 2) P.Çaykin. Kratkiy oçerk noveyşey persidskoy literaturı, Moskva, 1928. 
 
 225
darlıqda" görən ziyalılardandır. Ona görə də ictimai görüşləri 
səthi, fəaliyyət dairəsi məhdud olmuşdur. 
II. Əsasən farsca yazan Azərbaycan müəllifləri içərisində 
Marağalı Zeynalabdin çox maraqlı simalardan biridir. 
Məşhur "Səyahətnameyi-İbrahim bəy" adlı üçcildlik romanın 
müəllifi Zeynalabdin Məşədi Əli oğlu Hacı Rəsulov təxminən 
1838-ci ildə Marağada bir tacir ailəsində anadan olmuşdur. 
Keçən əsrin axırlarında atası böyük tacirlərdən sayılırmış. Hətta 
Qərb kapitalistlərindən Rotşild ilə alış-verişi var imiş. 
Zeynalabdini 8 yaşında ikən məktəbə qoyurlar. 8 il uşaq molla 
məktəbinə gedib gəlir, əlifbadan başqa bir şey öyrənə bilmir. 
İyirmi yaşında ikən ticarət məqsədi ilə Ərdəbilə göndərilir. Lakin 
Zeynalabdin bu işdən də xeyir görmür. Öz dediyinə görə "At 
minmək, silah gəzdirmək, ova getmək" kimi eyş-işrətə daha çox 
meyl edir. Qazanc az, xərc çox olduğundan, yavaş-yavaş 
Zeynalabdinin köhnə güzəranı əlindən gedir. İranda qala 
bilməyib iki qardaşı ilə bərabər Qafqaza gəlir. Bir müddət 
Kutayısda yaşayır. Bu zamanda, dəmir yollar çəkildiyindən, get-
gəl asan olduğundan İrandan çox adam Qafqaza iş axtarmağa 
gəlirdi. Kutayısda da İran təbəələrinin sayı artır. Tifiisdə oturan 
İran general konsulu Nazimüddövlə Kutayısa gedir. Zeynalabdini 
həmin şəhərdə öz nümayəndəsi təyin edir. Bu iş də 
Zeynalabdinin təbiətinə uyğun deyildi. O zaman konsullar kasıb-
kusubu incidib pul yığarlarmış. Zeynalabdin əksinə edir. Hər rast 
gəldiyi fəhləyə, əlsiz-ayaqsıza kömək etməyə məcbur olur. 
Nəticədə qazandıqları əlindən gedir, Tifiis general konsuluna da 
borclu düşür. Var-yoxunu verib borcundan qurtarır, İran 
məmurlarının nəzərindən uzaq olmaq üçün başqa bir yerə, Krıma 
köçür. Oradan İstanbula gedib-gəlir, ticarətlə məşğul olur, əlinə 
yenidən sərmayə keçirir. Zeynalabdin Yaltada ən etibarlı tacir 
olur. Voronsovun ailəsi ilə yaxınlıq edir. 
 
 
 226
Zeynalabdin buradaca evlənir, üç övladı olur. Uşaqları rus 
tərbiyəsi gördüyündən Azərbaycan və fars dillərində bir kəlmə də 
bilmirlər. Zeynalabdinin isə bu vəziyyət xoşuna gəlmir. Bunu 
vətənindən, millətindən ayrılmaq hesab etdiyi üçün özünü məsul 
sayır və vicdan əzabı çəkir. 
Çox səydən və çətinlikdən sonra 1904-cü ildə rus 
təbəəliyindən çıxır, İstanbula köçür, ömrünün axırlarını orada 
keçirir. Zeynalabdin 1910-cu ildə vəfat etmişdir. 
Marağalı Zeynalabdin "Səyahətnameyi-İbrahim bəy"dən 
başqa elə bir məşhur əsər yazmamışdır. Əsərin son cildinə 
yazdığı müqəddiməsindən bilirik ki, siyasi kitabların Şərq 
dillərinə tərcüməsi ilə də məşğul olurmuş. Zeynalabdin ilk 
zamanlar istibdadın qorxusundan öz əsərlərində imza 
yazmamışdır. Kitabın ilk cildlərini ancaq İbrahim bəyin adı ilə 
vermişdi. Axırıncı cildi inqilab dövrünə təsadüf etdiyindən, 1905-
ci il inqilabı nəticəsində həm Rusiyada, həm İranda azadlıq 
hərəkatı genişləndiyindən, müəllif cürətlə imzasını açıq yazıb 
elan etmişdir. 
Marağalı Zeynalabdinin romanı XX əsr Azərbaycan 
ədəbiyyatında və ümumən Yaxın Şərq ədəbiyyatında müstəsna 
əhəmiyyət kəsb etmiş əsərlərdəndir. Bu əsər bütün müsəlman 
Şərqində yayılmış, şahlıq və feodal istibdadı əleyhinə qüvvətli bir 
təbliğat sənədinə çevrilmiş, qısa müddətdə bir çox dillərə tərcümə 
olunmuşdur. Azərbaycanda demokratiya hərəkatını genişləndirən 
"Molla Nəsrəddin" məcmuəsi "Səyahətnamə"nin əhəmiyyəti 
haqqında dönə-dönə yazmışdır. 1907-ci ildə Bakı axundu Axund 
Əbutürabın "Bizə hansı elmlər lazımdır?" sərlövhəli çıxışına 
qarşı genişlənən mübahisələrdə "Molla Nəsrəddin" də iştirak 
edirdi. "Molla Nəsrəddin" axunda cavabında dönə-dönə 
"Səyahətaamə"yə müraciət edir, ona əsaslanırdı. "Molla 
Nəsrəddin", "Səyahətnamə"ni oxumağı və sonra fikirləşməyi İran 
fəhlə və zəhmətkeşlərinə də tövsiyə edirdi. 
  
 227
Şərqşünaslar "Səyahətnameyi-İbrahim bəy"i "farsların idarə 
üsuluna, ictimai mühitinə qarşı şiddətli satira" sayır və onun 
1905-1906-cı illərdə İran inqilabının güclənməsinə çox mühüm 
təsir etdiyini söyləyirlər. 
"İbrahim bəyin səyahətnaməsi"nin qiyməti nədədir? 
Akademik Y.E.Bertels bu əsəri N.N.Qoqolun "Ölü canlar" 
romanı ilə müqayisə etməkdə haqlıdır. Burada, Qoqolun əsərində 
olduğu kimi, ölkənin, ictimai quruluşun, köhnə yaşayışın, 
zehniyyətin kəskin satirik tənqidi verilir. Ancaq 
"Səyahətnamə"də hadisələr haqqında satira və məcaz yox, daha 
çox məntiqi mühakimə, müstəqim düşüncə və təfəkkür üstündür. 
İbrahim bəy oxumuş, açıq fıkirli bir Təbriz taciridir. Misirdə 
məskən salmışdır. Misirdə yaşasa da, bütün fıkri-zikri vətəninin 
səadəti uğranda çalışmaqdır. O, bu hiss ilə vətənini şəhər-şəhər 
gəzir. Başqa ölkələrdə gördüyü məktəb, universitet, mədəni 
ocaqlar, dəmir yolları, fabrik-zavodlar, xəstəxanalar, uşaq evləri 
əvəzinə öz vətənində rəzalət görür, İranın hər küçəsində feodal 
zorakılığı hökm sürür. Bacarıqsız adamlara verilən təntənəli 
ləqəblər, məmurların zülmü, öküz döyüşdürməsi, qüsul, təharət 
haqqında moizələr, oğurluq, rüşvət, haqsızlıq, kəsalət ölkəni 
ağzına almışdır. Heç kəs xalqın halına yanmır, heç kəs vətənin 
taleyi ilə maraqlanmır. Kəndlilər, fəhlələr, əsnaflar ehtiyac və 
cəhalətdədir. Məmurlar, varlılar isə eyş və işrətdədir. Din alimləri 
bütün müqəddəs kitabları öz şəxsi mənfəətləri üçün alət etmişlər 
və hər bir məsələyə bu nöqteyi-nəzərdən izah verirlər. 
İbrahim bəyin dilindən verilən tənqid haqlı və təsirli tənqiddir. 
Az bir zamanda bu kitabın yayılmasının səbəbi də bununla 
əlaqədardır. 
"Səyahətnamə"nin qüvvətli cəhətlərindən biri müəllifin burada 
göstərdiyi dərin vətənpərvərlik hissidir. Müəllif, İbrahim bəyin 
xasiyyətaaməsini yazanda göstərir ki: "Özü Mi- 
 
  
 228
sirdə olsa da, fikir-xəyalı həmişə İranda, vətənində idi. O, bütün 
var-yoxunu vətən yolunda sərf etməyə hazır idi. İrandan gələn 
hər bir xəbəri hamıdan əvvəl o eşidir və təsirlənirdi". 
İbrahim bəy keçən əsrin axırlarında Avropa mədəniyyətinin 
Şərqə təsir bağışladığı, yayıldığı bir zamanda Şərqdə, xüsusilə 
İran Azərbaycanında yetişən islahatçı, maarifpərvər 
gənclərdəndir. Belə gəncləri biz sonralar Azərbaycan ədiblərinin 
əsərlərində (N.Vəzirov, C.Məmmədquluzadə, Ə.Haqverdiyev, 
M.S.Ordubadi) görürük. Bunlar hamısı vətən yolunda, vətənin 
tərəqqisi, mədəniləşməsi yolunda çalışan gənclərdir. Bunların 
bəzisi silahla, bəzisi pul ilə, bəzisi də həm qələm, həm silah, həm 
pul ilə öz məqsədini yerinə yetirməyə çalışmışdır. 
"İbrahim bəyin səyahətnaməsi"ndə ikinci ən qüvvətli cəhət 
ictimai tənqiddir. Bu, sağlam, həqiqi və kəskin tənqiddir. Mirzə 
Fətəli Axundovdan sonra yalnız İran deyil, bütün Şərq feodalizmi 
haqqında yazılan bədii tənqidlərin ən qüvvətlilərindən biri 
"İbrahim bəyin səyahətnaməsi"dir. Burada İranın siyasi 
həyatından başlayıb, adət-ənənələrə, məişətə qədər elə bir sahə 
yoxdur ki, müəllifin nəzərindən qaçmış olsun. 
"Səyahətnamə"dəki tənqid kənar bir adamın, obyektiv bir 
tənqidçinin hətta yaxşı və doğru tənqidindən də fərqlidir. Bu fərq, 
müəllifin məsələyə, hadisələrə olan dərin ehtirasından ibarətdir. 
Kitabın iki adı vardır: "Səyahətnameyi-İbrahim bəy" və ya 
"Bəlayi-təəssübi". Buradakı "təəssüb" sözü təsadüfi deyil. Əsərin 
məzmununu verən çox münasib bir sözdür. Müəllif, doğrudan da, 
öz tənqidində təəssübkeşlik etmişdir. Bu təəssüb xudpəsəndliyə 
doğru gedən dargözlülük deyil, vətənə məhəbbət ucundan doğan 
ehtiras və həssaslıq nəticəsidir. 
Bu əsərin müəllifi azərbaycanlı olsa da, romanını farsca 
yazmışdır. Çünki İran Azərbaycanın istismar edən məmurlar öz 
zülm və haqsızlıqlarını fars dilində fars mənbələrinə istinad  
 229
ilə icra edirdi. Kitab fars dilində olsa da, müəllif çox yerdə istər-
istəməz Azərbaycan dilinə müraciət etməli olmuşdur. Xüsusilə 
həyəcanlandığı, hisslərinin tüğyan etdiyi, sakit danışa bilməyib, 
fəryad etdiyi yerlərdə müəllif ana dilində danışır. Füzulidən 
istifadə etdiyi: 
 
Gər daşın rəngini qanilə müləvvən edəsən,  
Rəngi tağyir tapar, ləli-bədəxşan olmaz.1 
 
İbrahim bəy öz pərişanlığından bacısına şikayətləndiyi vaxt 
Füzulinin dili ilə deyir: 
 
Giriban oldu risvalıq əlilə çak, damən həm.  
Mənə risvalığımda dustlar tən etdi, düşmən həm.2 
 
Bu qəzəli başdan-ayağa oxuyur. Başqa bir yerdə böyük 
Füzulinin bu şeirlərini oxuyur: 
 
Xülafi-rəyim ilə eyfələk, mədar etdin.3 
Məni gül istər ikən mübtəlayi-xar etdin. 
 
Yaxud 
 
Nalədəndir ney kimi avazeyi-eşqim bülənd, 
Nalə tərkin qılmazam, neytək kəsilsəm bənd-bənd.4 
 
Bundan başqa İbrahim bəy azərbaycanlı olması ilə fəxr edir və 
rəsmi yerlərdə öz adını deməklə kifayətlənmir, azərbaycanlı 
olduğunu söyləyir. 
"Səyahətnamə" müəllifinin bu güclü tənqidinin və cəsarətli 
islahat təkliflərinin nəzəri-ədəbi mənbəyi haradadır? 
                                                 
1 Marağalı Zeynalabdin. İbrahim bəyin səyahətnaməsi. Birinci misra düz 
köçürülməmişdir. Əsli belədir: Gər qara daşı qızıl qan ilə rəngin edəsən  
2 Yenə orada, səh.27. 
3 Yenə orada, səh.131. 
4 Yenə orada,səh.137 
 230
Bir çox tarixçi və ədəbiyyatçılar "Səyahətnamə" müəllifinin 
görüşlərini Avropa mədəniyyəti və xüsusilə rus ədəbiyyatının 
bəzi görkəmli simaları ilə bağlayırlar. Burada bir həqiqət vardır. 
Ancaq Marağalı Zeynalabdinin siyasi-ədəbi görüşlərinin 
inkişafında və müəyyənləşməsində Mirzə Fətəli Axundov və 
onun yaratdığı realizm məktəbi mühüm iş görmüşdür. İndiyə 
qədər ədəbiyyat tariximizdə təhlil və tədqiq olunmayan bu 
məsələ dərindən öyrənilməlidir. 
Aydındır ki, Zeynalabdin Avropa və rus mədəniyyətinə ən 
əvvəl Tiflis mühiti ilə, Mirzə Fətəli, Mirzə Şəfi və başqa böyük 
yazıçı və mütəfəkkirlərin əsərləri vasitəsilə bağlanmışdır. 
Məlumdur ki, keçən əsrin 70-80-ci illərində (bu zaman 
Zeynalabdin Qafqazda yaşayırdı, müsəlman ziyalıları ilə sıx 
əlaqədə idi) M.F.Axundovun fəlsəfi məktubları əlyazması 
şəklində tərəqqipərvər ziyalılar arasında geniş yayılmışdı. 
Xüsusilə Tiflisdə İran konsulxanasında, şeyxülislam idarəsində 
bu əsər haqqında mübahisə və müzakirələr olurdu. 
M.F.Axundovun öz yazılarını bəzən inandığı konsulxana 
məmurlarına oxuduğu da, ədibin qeydlərindən məlumdur. 
M.F.Axundovun ictimai fikirləri, başqa mütərəqqi Şərq 
ziyalıları kimi Zeynalabdinə də böyük təsir buraxmışdı. 
"Səyahətnamə"də əlifba məsələsi məktəb, maarif, mədəniyyət 
məsələsi demək olar ki, həmişə və hər yerdə M.F.Axundov 
cəbhəsindən və bu nöqteyi-nəzərlə qoyulur və izah olunur. 
Yeni Azərbaycan ədəbiyyatının banisi Mirzə Fətəli Axundov 
Şərqdə, islam dünyasında böyük tərəqqipərvər bir rol oynamış 
"Səyahətnamə" müəllifinin də müəllimi olmuşdur, həqiqi tənqidi 
ona da öyrətmişdir. Marağalı Zeynalabdin də M.F.Axundov kimi 
əsərini gizlin imza ilə çap etmişdir. Axundov məktub şəklindən 
istifadə etdiyi kimi, o da səyahətnamə, yol qeydləri şəklindən 
istifadə edib, siyasi, tənqidi fikirlərini yazmışdır. 
 
  
 231
III. Romantizm ədəbi 
məktəbi 
 
Azərbaycan romantizmi Fransada, İngiltərədə olduğu kimi 
müəyyən bir dövrdə ədəbi həyatda, ədəbi prosesdə üstünlük təşkil 
edən güclü məktəb olmamışdır. Romantizm bizdə realizm ilə 
müvazi yaranmışdır. 
Məlumdur ki, Azərbaycan burjuaziyası çox mürəkkəb və 
ziddiyyətli bir yol keçmişdir. O, yeni dövrün sarsıdıcı 
hadisələrindən qorxmuş, ən yaxşı hallarda kənarda durmuşdur. 
Doğrudur, ayrı-ayrı tacirlərin və sənaye sahiblərindən bəzisinin 
mədəni-maarif işlərində fəaliyyəti olmuşdur. Hətta keçən əsrin 
axırlarından başlayaraq Avropa mədəniyyətindən mütəəssir olan 
tək-tək adamlar mədəniyyət yolunda az səy göstərməmişlər. 
Bakıda böyük mətbəə təşkil edən Orucov qardaşları, 
Teymurxanşurada (Maxaçqalada) məskən salan, şair və ədiblərə 
maddi cəhətdən kömək göstərən, bir sıra əxlaqi-tərbiyəvi 
yenilikpərəst risalələrin müəllifi olan Təbriz taciri Hacı 
Əbdürrəhim Talıbov, "Səyahətnameyi-İbrahim bəy" kimi məşhur 
əsərin müəllifi Marağalı Zeynalabdin belə adamlar idilər. 
Qabaqcıl ziyalılar Hacı Zeynalabdin Tağıyev kimi varlıların 
maddi imkanlarından istifadə edir, maarif, mətbuat, cəmiyyəti-
xeyriyyə tədbirlərinə çalışırdılar. İntibah işinə qeyrətlə yanaşan 
bu tacir və sənayeçilərin bəzisi həqiqi vətənpərəstlər idisə, 
bəziləri qazanc və şöhrət məqsədi ilə mətbuat və kitab nəşrinə əl 
atırdılar. Hər halda intibah yolunda, adamların diqqətini yeni 
dünya, Avropa 
 
  
 232
mədəniyyətinə cəlb etmək yolunda həmin varlıların xidməti 
olmamış deyildir. Burjuaziya və yuxarı siniflər mühitinə az-çox 
yaxın olan yazıçıların çoxu Azərbaycan romantikləri idilər. 
Azərbaycan romantiklərini əsasən iki hissəyə ayırmaq olar: 
mürtəce romantiklər, tərəqqipərvər romantiklər. 
XX əsrin əvvəllərində romantik ədəbiyyat, hətta romantik 
təfəkkür üçün Azərbaycanda əlverişli zəmin yaranmışdı. Müasir 
dövr, yəni ölkənin o zamankı vəziyyəti heç kəsi təmin etmirdi. 
Feodalizm quruluşu və ictimai ənənələri kökündən laxlamışdı, 
ancaq yıxılmamışdı. Buna görə də cəmiyyət bir təbəddülat, bir 
inqilab vahiməsinin əndişəsi ilə yaşayırdı. Nicat yolu, xoşbəxt 
gələcək arzusu ədəbiyyatda da çox ziddiyyətli şəkildə təzahürünü 
tapırdı. Bəziləri üzlərini keçmişə tutub, islam xəlifələrinin, türk 
sultanlarının hökmranlığı zamanlarını arzulayırdılar. Ona görə də 
keçmişə, tarixə, xilafət zamanına qayıdaraq şərqilər, 
xitabnamələr, dramlar, faciələr yazırdılar. 
Başqa, daha qüvvətli, get-gedə daha da qanadlanan bir sağlam 
xəyal da var idi. Bu, zəminəsi yerdə olan, qidasını xalq 
hərəkatından alan, gələcək arzularından, yaratmaq həvəs və 
ehtirasından doğan bir xəyal idi. 
Parlayan bir ümid, işıqlı gələcək etiqadı XX əsr tərəqqi-pərvər 
romantiklərinin əsərlərində başlıca səciyyəvi cəhətdir. Bu dövrün 
görkəmli romatiklərindən biri Məhəmməd Hadidir. Məhəmməd 
Hadi, yaşadığı günlərin və mühitin ən müdhiş mənzərələrindən, 
ən kədərli lövhələrindən yazanda bu ümidlə yaşayır və təsəlli 
tapır. O, "Meydani-hərb xatirələrindən" adlı bir təsvirində 
müharibə dəhşətlərini saydıqdan sonra üzünü gələcəyə tutub 
deyir: 
 
Fəryadi-şitadə güləcəkdir yenə gülşən,  
Torpaq qucağı olsa da insanlara mədfən.1 
                                                 
1 M.Hadi. "Öfraqi-nəfisə", 1919, №2. 
 
 
 233
Azərbaycan romantiklərində ictimai-siyasi mövzularla yanaşı, 
təbiətin inikası, şeirdə mənzərələr yaradılması xüsusiyyəti 
qüvvətli olmuşdur. Onlar, cəmiyyət hadisələrində olduğu kimi, 
burada da məna, fikir və düşüncə axtarmışlar. Kainatın, təbiətin 
gözəlliklərinə böyük əhəmiyyət vermiş və onları fəlsəfi baxımdan 
mənalandırmaq istəmişlər. A.Səhhət Novruz haqqındakı şeirində 
həyatın ziddiyyətlərini düşünməyə və bunlar içərisində haqqı 
tapmağa çağırır: 
   
Dəmdir ki, şövqi-arizi-dilbərlə məst olaq,  
Dəmdirki, "nisti" arayaq, taki "hast" olaq.  
Dəmdir ki, bütləri unudub həqpərəst olaq,  
Dəmdir ki, cümlə vafiyi-əhdi-əlast olaq.1 
 
Bu cəhətdən Hadinin qələmi daha qüvvətlidir. O, məftunu, 
heyranı olduğu kainatın hər zərrəsindəki sirri aramaq, tapmaq 
istəyir. "Bədayei-təbiət" ("Təbiətin gözəllikləri") adlı şeiri 
əvvəldən axıra qədər bu sirli suallardan ibarətdir. Cəmiyyət 
həyatında "həll edə bilmədiyi" sualların cavabını sularda, 
bulaqlarda arayır, "faciəzar" mənzərələrə heyran qaldığını deyir: 
 
Zülm əhlixərab eylədi gülzari-vücudi,  
Ey vah, sitəm məhv elədi baği-şühudi.  
İştə açıyor hüznlü bir səslə budaqlar,  
Bərxatir edib şişəyi saya şaxçiin ağlar...  
Yarəb, bu necə mənzərəyi-faciəzardır?  
Hərpərdəsi, hərfəsli səzavari-bukadır. 
 
Hər zərrədə məşhud olur asari-fəlakət,  
Bir gövhəri-qəmdənmi doğub tifli-təbiət?...2 
 
                                                 
1A.Səhhət. "Olmalı", (Əlyazması), Nizami adına Ədəbiyyat İnstitutunun 
əlyazmaları şöbəsi, inv. № 4098. 
2  M.Hadi. "Dəbistan", 1906, № 16, səh.5. 
 
 234
Azərbaycan romantiklərində də, ümumən romantiklərdə 
olduğu kimi, təbiətə meyl, gələcəyə ümid kollektivdən çox fərdin 
qüdrətini tərənnüm, dil-üslub təntənəsi, müəyyən dərəcədə 
mücərrədlik, üsyankar xitab və suallardan həzz almaq 
xüsusiyyətləri vardır. Ancaq bu ədiblər fransız, rus, hətta rürk 
romantiklərinə çox oxşamadıqları kimi, biri-birindən də 
fərqlidirlər. Bunların hərəsində romantizmin bu və ya digər cəhəti 
daha bariz görünməkdədir. 
Misal üçün, Abbas Səhhət yaradıcılığında incəlik, gözəllik 
mövzularına vurğunluq, zərifliyə böyük rəğbət diqqəti cəlb 
edirsə, A.Divanbəyoğluda kəndi, təbiəti, köçəri məişət və 
adətlərini idealizə etmək meyli güclüdür. Əbdülxalıq Cənnəti isə 
əxlaqi nəsihət ruhlu mənzumələrdə daha çox müvəffəq olmuşdur. 
M.Hadidə mücərrəd fəlsəfəyə, ümumi təfəkkürə, ictimai 
mücadilələrin mənasını axtarmağa, insanları yalnız öz işləri, öz 
münasibətləri haqqında deyil, həm də ümumən varlıq haqqında 
düşünməyə çağırmaq, mövcud "sirli" aləmin mübhəm 
suallarından xilas üçün çarə tapmaq həvəsi, insanın acizliyinə 
dözməmək arzusu üstündür. 
M.Hadi isə şeirin şüara çevrilməsini istəyirdi. Onun 
ilhampərvər və coşqun əsərləri Azərbaycan ədəbiyyatında siyasi 
şeirin qüvvətli nümunələrindəndir. Abbas Səhhət sənətdə 
hissiyyatın hakimliyini tərənnüm edirdi. Onun əsərlərində təbiət 
mənzərələrinin, şəhər və kənd lövhələrinin, əmək həyatının 
təsvirinə geniş yer verilir. Bu cəhətdən A.Səhhət müəyyən 
dərəcədə fransız və rus simvolistlərindən də təsirlənməmiş 
deyildi. 
M.Hadi, H.Cavid və A.Səhhətin yaradıcılığında gördüyümüz 
bu yeni meyl, ictimai-siyasi şeir, vətəndaşlıq şeiri XX əsr 
ədəbiyyatında ən qüvvətli cərəyan olaraq inkişaf etdi. 
İnsan və onun əhvali-ruhiyyəsi, qəlb və onun mürəkkəb aləmi 
A.Divanbəyoğlunun əsərlərində başlıca mövzudur. Bu 
 
  
 235
yazıçılar ədəbiyyatımızda yeni romantizmin əsas 
nümayəndələrindəndir. Onların əsərlərində vətənpərvərlik, 
azadlıq, sənətdə həqiqi, canlı, insan hissləri, mədəniyyət və 
ictimai inkişaf tərənnüm olunur. 
Bu yazıçılar da realistlər kimi, M.Ə.Sabir və 
C.Məmmədquluzadə kimi keçmişə, köhnəliyə düşməndirlər. 
Bunlarda da köhnəliyə, cəhalətə qarşı nifrət və qəzəb vardır. 
Ancaq bunlarda hiss, həyəcan, xitab, müraciət, çağırış meyli 
üstündür. Bunlar bəzən real ictimai münasibətlərdən kənarda 
dayansalar belə, öz ictimai həyəcanları ilə, vətəndaşlıq hissləri 
ilə, böyük ümid və arzuları ilə yaşayırdılar. 
Dil və üslub cəhətdən qəlizliyinə, çətinliyinə, ancaq yüksək 
ziyalı kütlələrinin zövqünə daha uyğun olmasına baxmayaraq, 
mütərəqqi romantiklərimizin bütün gözəl ənənələri Azərbaycan 
şeirinin inkişafına xidmət edən, onu yeni mərhələyə qaldıran bir 
təcrübə yolu olmuşdur. 
 
  
 236
 
Məhəmməd Hadi 
 
(1879-1920) 
 
Tərcümeyi-halı 
 
Azərbaycan romantizminin görkəmli simalarından biri olan 
Məhəmməd Hacı Əbdülsəlimzadə Hadi (Şirvani) 1879-cu ildə 
Şamaxı şəhərinin Sarıtorpaq məhəlləsində, tacir ailəsində 
doğulmuşdur. İbtidai təhsilini məhəllə məktəbində şamaxılı 
Molla Səmədin yanında almış, sonra Hacı Molla Abbasın1 
məktəbində oxumuşdur. 9 yaşında Hadinin atası vəfat etmiş, 
anası başqa ərə getmişdir. Atasının ölümü və qohumlar ümidinə 
qalması Hadiyə ağır təsir etmişdir. Məhəmməd Hadi bacıları ilə 
bərabər nənəsi Teyyibə xanımın himayəsində qalmışdır. Teyyibə 
xanım öz nəvələrini, xüsusilə gələcəyinə çox ümid bəslədiyi 
Məhəmmədi böyük qayğı ilə böyüdürdü. O, uşağı ərəbcə, farsca 
oxutmaq, mollalığa hazırlamaq niyyətində idi. Teyyibə xanımın 
vəfatından sonra M.Hadi başqa qohumlarından Mustafa Lütfinin 
himayəsində yaşamalı olmuş və ərəb dilini ondan öyrənmişdir. 
Məhəmməd Hadi fitrətən sərbəst təbiətli, izzəti-nəfsini sevən, 
minnət götürməyən, məhdud yaşamağı bacarmayan istedadlı bir 
uşaq idi. Ona görə də başına gələn fəlakətləri 
 
 
                                                 
1 Şair Abbas Səhhətin atasıdır 
 237
dərindən duyur, kiçik yaşlarında belə mənəvi iztirablar çəkirdi. 
O, mühitinə sığa bilmir, köhnə həyatda heç bir təsəlli əlaməti 
görmürdü. Bu mühitdən qurtulmağa can atırdı. O, uzaq və böyük 
şəhərlərdə, yeni üsul ilə oxumaq, yeni elmləri öyrənmək istəyirdi. 
Lakin o zaman bu, yetim uşaq üçün müyəssər olmayan bir arzu 
idi. Hadi varlı qohumlarından bu barədə kömək istəyirsə də, heç 
kəs onun arzusuna əhəmiyyət vermir. Şair bunu şeirlərinin 
birində belə xülasə edir: 
 
Oxumaqçın nə qədər dadu fəqan etdimsə,  
Olmadı zərrə əsərbəxş şu istimdadım.  
Dağa dersən eşidir, sonra verir əksi-səda,  
Daşa dönmüşlərə əks eyləmədi fəryadım. 
 
Hadi istədiyi məktəblərdə, istədiyi elmləri oxumağa nail ola 
bilmədiyindən, əmisi oğlunun köməyi ilə ticarət işinə əl atır, 
ancaq bu iş onun ürəyinə yatmadığından tezliklə tərk etdi. 
Şamaxı zəlzələsindən sonra (1902) Kürdəmirə köçən M.Hadi 
orada müəllimlik edir. 
Hadi mətbuat aləminə 1905-ci ildə çıxmışdır. "Həyat" 
qəzetinin 109-cu nömrəsində Hadinin "Lövhi-məkatib" adlı şeiri 
çap olunmuşdur. Şair bu şeirində bütün misraları "məkatib" sözü 
ilə başlayaraq bu sözə tərif və sifət verir: 
 
Məkatib cilvəgahi -tələəti-fəyyazi-qüdrətdir,  
Məkatib pərtövü-ənvari-şəmsi-sübhi-vəhdətdir. 
 
Redaksiya bu tərifə aid, şeirin axırında yazır: "Görünür ki, 
məkatib haqqında sözü tamam edib istəmirsiniz ki, sizdən sonra 
da qəzetimizdə söz yazan olsun. Lakin səhviniz var. Bu xüsusda 
nə qədər yazılsa yenə də azdır!...".1 
   
  
                                                 
1 Həyat, 1905, №109, səh.3. 
 238
Hadi mətbuatdakı şeirləri ilə oxucuların hörmətini 
qazanmaqda idi. Onu yaxından tanıyan Mustafa Lütfi 
Həştərxanda "Bürhani-tərəqqi" qəzetini nəşr edirdi və onun Hadi 
kimi qüdrətli qələm sahibinə böyük ehtiyacı var idi. Onun 
çağırışına görə Hadi tamamilə müəllimlikdən əl çəkir, 1905-ci 
ildə Həştərxana gedir, mətbuatda çalışmağa başlayır. M.Hadi 
"Həyat", "Füyuzat" və "Bürhani-tərəqqi" qəzetlərində elmə, 
maarifə çağıran şeirlər və intibah məsələlərinə dair məqalələr 
yazırdı. M.Hadi 1906-cı ildə Əli bəy Hüseynzadənin çağırışı ilə 
Bakıya gəlib "Füyuzat" məcmuəsində çalışır, buradakı osmanlı 
müəlliflərindən fərqli olaraq yerli həyata dair yazıların geniş 
nəşrinə çalışır. "Füyuzat" qapandıqdan sonra o, "Tazə həyat" və 
"İttifaq" qəzetlərində işləyir. 
1910-cu ildə Hadi, İstanbula gedir, "Tənin" qəzetində Şərq 
dilləri mütərcimi sifəti ilə çalışır, yazıları ilə də yerli qəzet və 
məcmuələrdə iştirak edir. Hadinin alovlu bir hiss ilə, 
tərəqqipərvərlik ruhunda yazdığı şeirlər bütün Yaxın Şərqdə 
oxunub yayılırdı. Hətta şairin "Fünun və maarif adlı şeiri 
Hindistanda, "Həblülmətin" qəzetində farsca tərcümə olunub çap 
edilmişdi. 
1913-cü ildə, hərbi nazirin qəmlu münasibətilə kənardan gələn 
ziyalılardan şübhələnən Osmanlı hökuməti Hadini də həbsə alır 
və Səlanikə sürgün edir. Orada da Hadidən şübhələnir, onu 
incitməyə başlayırlar. Hadi başına gələn ağır fəlakətlərdən sonra 
1914-cü ildə Bakıya qayıtmağa müvəffəq olur. 1915-ci ildə 
Qafqaz ordusunda feldşeir sifəti ilə çalışdığı zaman Avstriya 
cəbhəsinə, Karpata gedir, müsəlman əsgərləri arasında alay 
mollası vəzifəsini ifa edir. 
Hadi harada, nə vəzifədə olur-olsun, qələmindən, odlu 
şeirlərindən ayrılmırdı. Cəbhə, döyüş həyatı onun 
yaradıcılığındakı mürəkkəbliyi artırdı. Müharibənin bütün 
dəhşətlərini duyan, həssas şair bu hadisələrin heç olmasa 
qaralamasını cızmağa, gələcəkdə özünün fəlsəfi əsərini 
yaratmağa çalışdı. 
 
 239
  
Cəbhədən yazdığı məktublarından görünür ki, Hadi gecə-
gündüz yazır, yaradırmış. O, müharibənin bitməyini aramsız 
gözləyirdi, vətənə dönüb öz yaradıcılıq planlarını həyata 
keçirməyə can atırdı. Şair cəmiyyətin gələcəyinə inanırdı: "Elm 
və mərifətlə müsəlləh olmayanlar bundan sonra pək bədbəxt bir 
halda yaşayacaqlar. Yaşayacaqlar deyil, sürünəcəklər. Hal-
hazırda atəşfişani-cahan olan müharibeyi-cəhənnəm nümundən 
sonra yeni həyat, yeni məişət vücuda gələcəkdir. Hər şeydə bir 
inqilab və təcəddüd görüləcəkdir. Dünyada bir dəyişiklik hasil 
olacaqdır... Madam ki, həyat daimi bir mübarizədən ibarətdir, bu 
mübarizədə məğlub deyil, qalib və zəfəryab olmaq istəyənlər 
vaxtın nə qədər cahanqiymət bir şey olduğunu anlayaraq, onun 
əmri-tələbinə gərdəndadeyi-inqiyad və itaət olmalıdırlar".1 
Hadi cəbhədə ikən bir sıra xırda şeirləri ilə yanaşı tərcümeyi-
halını əhatə edən "Sərgüzəşt"ini yazmağa başlamışdı. 
Müharibənin təsvirindən ibarət olub, Şərq ilə Qərbi müqayisə 
edən fəlsəfi poemanı da burada yazmışdır. 
Qafqaz ordusudan qayıtdıqdan sonra (1918) Hadi bir müddət 
Gəncədə qalır və sonra Bakıya gəlir. Bu zaman Hadi maddi 
ehtiyac içində idi. Yerli hökumət adamları şairin taleyi ilə 
maraqlanmırdılar. Mətbuatda şeir çap etdirməklə yaşamaq 
mümkün deyildi. Şair öz əsərlərini vərəqə halında çap etdirərək 
satırdı. Müharibə dəhşətləri şairdə bədbin bir əhvali-ruhiyyəyə 
səbəb olmuşdu. Hadi heç kəsə inanmaq, heç kəsə qoşulmaq 
istəmir, tənhalıqda sinədən dediyi odlu misralarla qəmlərini 
unutmağa çalışırdı. 
M.Hadi 1920-ci ildə Gəncədə vəfat etmişdir. 
Əli Nəzminin öz xatirələrində yazdığına görə, həmin ilin 
baharında şair ağır maddi ehtiyacda idi. Gəncə üsyanından bir 
 
                                                 
1 M.Hadi. "II məktub", 09.VIII.1916-cı il. Stanislav şəhəri. (Əlyazması), 
Nizami adına Ədəbiyyat  İnstitutunun əlyazmaları şöbəsi, inv. № 3620-21. 
 
 240
neçə gün sonra (1920, may) Hadi xəstəxanada ağır yatırmış, 
həmin günlərdə vəfat etdiyi güman olunur. 
 
M.Hadinin şeiri 
 
Məhəmməd Hadi Azərbaycan romantizm ədəbi məktəbinin 
görkəmli nümayəndələrindəndir. O, coşqun, alovlu, hərarətli təb 
sahibi, müasir ictimai hadisələrə vaxtında səs vərməyə cəhd edən 
bir şair idi. Azərbaycan şeirində Nəsimi və Füzulidən belə davam 
edib gələn milli romantik ənənələrin yeni, müasir romantizmə 
keçid dövrü Hadi yaradıcılığında öz ifadəsini tapmışdır. 
Hadi dil, təsvir və ifadə vasitələri, şeirinin quruluşu etibarilə 
qədim klassik poeziyaya daha çox bağlıdır. O bu ədəbiyyatın 
mənəvi qidası ilə böyümüşdür. Lakin Hadi bir çox şairlər kimi 
klassik şeir məktəbimizin əsiri olmamışdır. O da Sabir kimi, bu 
şeir ilə müasir ədəbiyyat meydanına çıxmağın mümkün 
olmadığını duymuşdu. O, şeirin şüara çevrildiyini, fəal bir 
mübarizə vasitəsi olduğunu duymuş və mövzularının hamısını 
həyatdan, siyasi və ictimai mübarizələrdən almışdır. 
Mətbuatın, elm və mədəniyyətin faydası, texnika, azadlıq 
hərəkatı, yeni nəslin tərbiyəsi, qadın azadlığı, dünyəvi elmlərin 
kəşf və xariqələri, vətənin tərəqqisi, cəhalətdən xilas olmaq, 
mədəniyyət səviyyəsini yüksəltmək, insani hisslərin 
müqəddəsliyi və s. M.Hadinin başlıca mövzularıdır. Şair bütün 
bu məsələləri vərdiş etdiyi qəliz və çətin bir dillə ağır, mürəkkəb 
ərəb-fars tərkib və məcazları ilə ifadəyə çalışmışdır. 
 
İnsan o zatdır ki, vəzifəşünas ola,  
Nəxli-əməl misali-səmərbəxşi-nas ola...1 
 
                                                 
1 M.Hadi. Firdövsi-ilhamat, Bakı, 1908, səh.20. 
 
 241
Bu misralarda Azərbaycan sözləri yox kimidir. Olanı da 
ifadənin tələbinə, tərkibinə elə tabe tutulmuşdur ki, "ola" 
kəlməsinin özü də ərəb sözünə oxşayır və qədim əruz ahəngində 
səslənir. 
Qəliz, çətin ərəb-fars şeiri üslubunda yazmaq Hadinin 
nöqsanından çox, bədbəxtliyi idi. Ədəbi-bədii dilimizin keçirdiyi 
cürbəcür çətin, mürəkkəb istihalələr və son dövrdəki sürətli 
inkişaf bir çox şairləri, hətta istedadlı şairləri müəyyən vaxtda və 
dərəcədə oxucu kütləsindən ayırmışdı. Hadi yaradıcılığının 
fəlakəti orasındadır ki, şair bilavasitə xalq ilə dilləşə bilmir. Şairi 
ancaq bir ovuc ədəbiyyatçılar, əsasən, tədqiqatçılar oxuyub 
anlayırlar. Şair ilə xalq arasında bir növ dilmanc işi görən bu 
tədqiqatçılar kənara çəkildimi, Hadi kütləvi Azərbaycan oxucusu 
üçün, hətta müasir ali məktəb tələbəsi üçün qapalı bir sandıqdır. 
Elə buna görə də şairin sənətinə həqiqi, ya qeyri-həqiqi verilən 
qiymət və təhlillər geniş miqyasda müzakirə və müqayisə 
mövzusu ola bilmir. Bir də Hadinin "Füyuzat" məcmuəsində 
işləməsi və yazılarını burada çox çap etdirməsi şairi istər-istəməz 
həmin məcmuənin dil, üslub xəttinə uyğunlaşmağa məcbur 
etmişdir. "Füyuzat" isə sadə yazan və yazanda oxucunu nəzərdə 
tutan ədibləri həmişə məzəmmətləyirdi. 
Bu deyilənləri və şairin köhnə məktəb təhsilini nəzərə alsaq, 
dil məsələsi haqqında artıq danışmağa ehtiyac qalmır. 
Hadinin "Qur'an"dan gətirdiyi nümunələr də əsasən elmin, 
maarifin, tərəqqinin zərurəti haqqındadır. Şair oxucu ilə onun 
səviyyəsinə, tərbiyəsinə, mədəniyyətinə görə danışmağı təsirli və 
faydalı sayır. Hadini dindar, ya bədbin tanımaq istəyənlərə 
məsləhət görərdik ki, şairin "Şikufeyi-hikmətə müqəddiməsini bir 
də oxusunlar. Şair burada bir kəlmə də ikimənalı söz deməmişdir: 
"Qırx illik sərmayeyi-həyatını heyvanları tətöbbə və tədqiq 
etməklə keçirən məşhur  
 242
və hörmətlərə layiq bir simayi-hikmətin, ingilis filosofu Darvinin 
kəşfə müvəffəq olduğu bir həqiqət kitabi-həyatın hər yarpağında 
oxunur. Bu məruf filosof meydana qoyduğu nəzəriyyəsində 
xülaseyi-əfkarını belə bəyan edir: "Təbiətin əzəli qanunun 
movicibincə bu həyat mübarizəsində acizlər, zəiflər özlərindən 
daha qüvvətli olanlar tərəfindən yeyilərək, əzilərək məhv və 
nabud olacaqlardır. Taki istifayi-təbii hasil ola bilsin". Aşağıdakı 
dəyərsiz şeirlərim o təbiətşünas həkimin bu nəzəriyyəsinin 
ilhamgərdəsidir".1 
Şairin, Darvin kimi fılosofun nəzəriyyəsindən xüsusi və fəlsəfı 
bir kitab yazdığını görürük. Hadinin məfkurəsində bədbinlik 
səciyyəvi deyildir. Onda mübarizədən əl üzmək, hər mənanı 
badədə axtarmaq kimi bir tərki-dünya əhvali-ruhiyyəsi yoxdur. 
Şairin məşhur "İnsanların tarixi faciələri" adlı fəlsəfi poemasını, 
romantik fəryadlarını nəzərə almasaq, onun əsərlərində bədbinlik 
yoxdur, əksinə, həssaslıq, dərinliklərə varmaq meyli, fəlsəfı 
zənginlik arzusu vardır. 
Şairin, xüsusən, həyatının axırlarını laübalı keçirməsi, cibində 
şərab şüşəsi gəzdirməsi də çəkməyə məcbur olduğu ictimai 
iztirablarla bağlıdır: 
 
Füzuli dərd əlindən dağa çıxdı, 
 Dedilər bəxtəvər yaylağa çıxdı. 
 
Hadi də belə "dağa çıxmağa" məcbur olmuşdu. Özü də 
Şamaxı, Gəncə dağlarına yox, həbsxanalardan, Yunanıstan 
sürgünlərindən sonra Karpat dağlarına qədər gedib çıxmışdı. 
Lakin orada, qanlı müharibə meydanlarında Hadi öz xalqının, 
vətəninin dərdi ilə məşğul idi. Məlumdur ki, müharibədə, 
Karpatda ikən o, "Şərq ilə Qərbin müqayisəsi" adlı maraqlı bir 
əsər yazırmış. Şair müharibə meydanlarında gördüyü səhnələri 
bütün çılpaqlığı və dəhşəti ilə təsvir edirmiş. "Şərq ilə Qərbin 
                                                 
1M.Hadi. Şikufeyi-hikmət, Bakı, 1914, səh.2. 
 
 243
müqayisəsi" əlimizdə yoxdur. Ancaq bəzi parçalar var ki, 1 
bunları məzmununa görə həmin əsərə aid etmək mümkündür. 
Məsələn, şair köhnə, Firdovsi dövrünün vuruşması ilə müasir isti 
silah vuruşmalarını "Şahnamə" vəznində və "Şahnamə" dili ilə 
belə verir: 
 
Degildir bu qovğayi-Turan zəmin,  
Bu cəngi-fünundur, cəhim afərin,  
Degildir bu qovğayi-Əfrasiyab,  
Bu bir cəngdir, çəngi-aləmxərab!  
Bunu görməmiş Rüstəmi-filtən,  
Bu bir cəngdir, meyvəyi-elmu fən.  
Degildir bu qovğayi-divi-səfid,  
Topun səsləri der ki: həl min-məzid?  
Xəyalatdır əjdəri-həft-sər,  
Həqiqət olur: tupi-dəhşət-əsər.  
Yaxar varını, yoxduq icad edər,  
Həyatı yıxar, mövtü abad edər. 
 
Hadi təxminən 15 ilə yaxın fəal yaradıcılıq dövrü keçirmiş, 
"Firdövsi-ilhamat" (1908), "Şikufeyi-hikmət" (1914), "Eşqi-
möhtəşəm, yaxud ana qucağı" (1914), "Əlvahi-intibah, yaxud 
insanların tarixi faciələri" (1918) adlı şeir kitablarını çap etdirmiş, 
Nizamidən, Sədidən, Hafizdən, Rumidən mə- 
                                                 
1 Kamal Talıbzadədə olan və "Əlvahi-intibah" adı ilə nəşr olunan vərəqədə, məzmunca 
yuxarıdakı məsələni təsvir edən şer də ehtimal ki, həmin silsilədəndir. Bax: M.Hadi "Əlvahi-
intibah", Bakı, 1914. Mir Cəlal müəllimin bu qeydi ilə əlaqədar olaraq akademik Kamal 
Talıbzadəyə müraciət etdik. O, Mir Cəlal müəllimin öz mülahizələrində tamamilə haqlı və 
əsaslı olduğunu söylədi. Kamal Talıbzadə bildirdi ki, Məhəmməd Hadi məzmunca həmin 
əsərinə uyğun gələn serparçalarını çox iri həcmli vərəqələrdə çap etdirərək özüyayırmış. Çox 
güman ki, onlarınəhz "Şərq ilə Qərbin müqayisəsi" əsərinə aid olmuşdur. Həmin vərəqələrdən 
ikisi hazırda Kamal Talıbzadənin şəxsi arxivindədir; - Redaktor. 
 
 
 244
harətli tərcümələr etmişdir. Onun həmçinin tarixə, mədəniyyətə, 
konkret ədəbi əsərlərə dair "Həyat", "Füyuzat", "İqbal", "Bəsirət" 
səhifələrində bir sıra publisist məqalələri dərc olunmuşdur. 
 
M.Hadidə siyasi lirika, 
vətənpərvər romantika 
 
Azərbaycan ədəbiyyatı heç bir zaman mövzuca məhdud 
olmamışdır. Eşq-məhəbbət, mey-məclis, gül-bülbül bütün klassik 
şeirdə tərənnüm olunan əsas mövzular sayılsa da, Azərbaycan 
şeiri bu motivlər dairəsi ilə kifayətlənməmişdir. Böyük Nizami, 
"Leyli və Məcnun" kimi ölməz məhəbbət dastanı ilə yanaşı 
"Bəhramnamə", yaxud "Həfti peykər", "İsgəndərnamə" kimi 
dövlət dastanlarını yaratmışdır. Şair bu əsərlərində bədii 
ədəbiyyatı vətənə və dövlətə, xalqa və cəmiyyətə xidmət işinə 
səfərbər etmişdir. Bəhramın ədalət və xalq səadəti uğrunda 
çarpışma səhnələrinin təsiri ilə yanaşı və müvafiq olaraq şair lirik 
ricətlərlə, haşiyələrlə dövlət adamının, xalq işinin böyük 
məsuliyyətini göstərmişdir. Siyasi lirika sonrakı şairlərin heç 
birində Nizamidə olduğu qədər qüvvətli deyildir. Nəsimi və 
Füzulidə zahidə qarşı mübarizə mövzularında ictimai məsələlərə 
ötəri əl atırsa da, bilavasitə siyasət burada görünmür. Vaqif 30 il 
vəzirlik vəzifəsində çalışsa da, şahidi olduğu və olmadığı siyasi 
hadisələrdən bir sətir də yazmamışdır. Seyid Əzimdə cəmiyyəti 
mədəniyyətə, yeniliyə çağırış varsa da, bu ictimai vəzifələr, 
məhəbbət lirikası səviyyəsinə, qəzəl yüksəkliyinə qalxmır. 
M.Hadidə siyasət məsələsi ayrı cür qoyulur. M.Hadi elə bir 
şairdir ki, lirikasının bütün qüvvəsini bilavasitə ictimai inkişaf, 
siyasi həyat məsələlərinə sərf etmişdir. "Firdövsi-ilhamat" 
kitabında olan məktəbə çağırış şeirlərini müstəsna tutsaq, 
M.Hadinin ümumi, mücərrəd mənada cəmiyyət quruluşundan 
danışmayan bir dənə şeiri yoxdur. Bu xüsusiyyət şairin bir 
tərəfdən şeirə, ədəbiyyata baxışı ilə, digər tərəfdən onun ictimai 
görüşləri ilə bağlıdır. Hadi bəzəkli söz şairi, incə və intim 
duyğular şairi deyildir, böyük ictimai mövzular şairidir. Şairin 
 245
zəmanəsi də belə bir zəmanə idi. Heç bir dövrdə Azərbaycan 
ədəbiyyatı XX əsrdə olduğu qədər qüvvətli siyasi hadisələrlə, 
kütləvi hərəkatla, xalq həyatı ilə səslənməmişdir. Bu dövrdə 
müasir, fəal şeir, əsasən, günün zəruri ictimai məsələləri ilə 
məşğul idi. Hadi kimi həssas şairlər xalqın da, vətənin də, sənətin 
də, sənətkarın da taleyini bu hadisələrdə, dəniz kimi təlatümə 
gələn coşğun həyatda görürdülər. 
Hadinin şeirlərində mübarizə ruhunun, süngü itiliyinin səbəbi 
də bundan ibarətdir. "Bariqeyi-inqilab" adlı şeirində Hadi vətənin 
inkişafına, tərəqqisinə mane olan düşmənlərə hücum çəkərək 
xüsusi bir hiddət və qəzəblə deyir: 
 
Ey sətreyi-siyəh, çəkil, ümmid parlasın,  
Seylabi-nur dadlı sədasilə çağlasın,  
Ənzarımız həqiqəti görsün, qucaqlasın,  
Ədayi-elm, aləmi-irfanı anlasın,  
Nazəndeyi-mə aliyi-millət nişanlasın,  
Gülsün rüxi-təməddünümüz, vəhşət ağlasın.1 
 
"Rüxi-təməddünü" güldürən, "vəhşəti" nifrətlə yad edən şairin 
ümidləri, sevincləri də, nifrət bəslədiyi "vəhşət" obyektləri də 
mücərrəd, qeyri-müəyyən haldadır. 
Hadinin şeirlərindəki coşğun hiss ümumi məzmunda olsa da, 
hər şeydən əvvəl, vətənpərvərlik hissidir. O, vətənini  
                                                 
1 M.Hadi. Eşqi-möhtəşəm, yaxud ana qucağı, Bakı, 1914, səh.37. 
 
 246
gördüyü vəziyyətdə görmək istəmir, arzuladığı vəziyyətdə 
görmək istəyir. O, vətənini gəzdiyi, öyrəndiyi yerlərlə müqayisə 
edir, müasir dünyanın ən mədəni və ən qabaqcıl ölkələri arasında 
görmək istəyir. O, donuq və sönük bir həyat keçirən ölkəni, 
"hərəkətgahi-cahanda" görünməyən xalqı ölü sayır, diri saymır: 
 
Bir qövm ki, donmuş hərəkətgahi-cahanda,  
Durmuş demək iştə o həyatın hərəkatı.  
Donmaq da ölüm, hər hərəkət bir dirilikdir,  
Ərbabi-məmatin donar əlbət mələkatu  
Sabitqədəm olmaz bu cidəlgahda şair,  
Bir qövm ki, yoxdur rəhi-əzmində səbatı.1 
 
Hadi burada öz xalqını siyasət səhnəsində, hazırkı 
mübarizələrin ön cərgəsində görmək istəyir, hər bir hərəkətsizliyi 
ölümlə müqayisə edir. Hadi bütün şeirləri ilə xalqımızın o 
zamankı taleyinə ağlayır, vətəndaşların hərəkətə, fəaliyyətə, 
mədəniyyətə, mübarizəyə çağırır. Bu çağırışlarında şair bəzən 
keçmişin ağır və üzücü işgəncələrindən doğan kədərlə, bəzən 
gələcəyə bəslədiyi böyük ümidlə ilhamlanır, zehnində hər iki 
aləmin yaşayıb çarpışdığını etiraf edir. "Qarışıq xəyallar" adlı 
şeirində yazır: 
 
Sərbəstdi bu gün zülmünü icradə məzalim,  
Ərbabi-ədalət hanı? - Mənfalar içində...  
Mən bir diriyəm, etdi məni dəfn təsadüf  
Zində görünən bir sürü mövtalər içində...  
İmzasını qoymuş miləl övraqi-həyatə  
Yox millətimin xətti bu imzalər içində,  
İç, iç, nə qədər istər isən qanımı, zalim,  
Bir gün görərəm qanını səhbalər içində2. 
 
  
                                                 
1 M.Hadi. Eşqi-möhtəşəm, yaxud ana qucağı, Bakı, 1914, səh.43. 
2 Yenə orada, səh.31. 
 247
Şair böyük bir ürək ağrısı ilə zəmanəsinin acı həqiqətini 
söyləyir. O, zalimlərin əl-qol açıb, hər bir zülm və işgəncə 
"icrasına sərbəst" olduqlarını, ədalətin və ədalətpərəstlərin isə 
"mənfalərdə", sürgün və həbslərdə çürüməsini zehninə sığışdıra 
bilmir. Çünki çar zülmü, burjua-mülkədar quruluşu bəşərin bütün 
gözəl hisslərini təqib və məhv etməkdə idi. Köhnə quruluş nə 
qədər çirkin və haqsız olsa da, o zaman güclü idi. Ona görə də 
Hadi özünün və xalqının halına ağlayır, özünü duyan, düşünən 
bir simanı bir sürü mənəvi ölülər içərisində görür. Özünün ən 
müqəddəs çağırışlarına da səs verən görünür. 
 
Dağa dersəm, eşidir, sonra verir əksi-səda,  
Daşa dönmüşlərə əks eyləmədi fəryadım! 
 
Dünyanın qabaqcıl xalqlarına, mütərəqqi hərəkata meyl edən 
şair öz xalqının avamlıqda, cəhalətdə qaldığını dərin vətəndaşlıq 
kədəri ilə söyləyir. Hadi xalqının doğma oğlu kimi istərdi ki, 
"övrəqi-həyatda" öz millətinin "imzasını" görsün. Bu, Hadinin 
böyük arzusudur. Ancaq şair bunun yalnız bir arzu olduğuna 
qane deyildir. Şair yəqin edir ki, bu arzu həqiqət olacaqdır. O, 
həmin bu inamla tam bir yəqinliklə düşmənə üz tutaraq, qəzəb və 
nifrətini söyləyir: 
 
Bir gün görərəm qanını səhbalar içində. 
 
Hadinin mütləqiyyətə qarşı nifrət və etirazları həmişə ümumi, 
mücərrəd rəngdə deyildir. O, bəzən Sabir kimi, müəyyən bir 
düşməndən yapışır, xalqın başına gətirilən fəlakətləri sayır, 
düşməni yeri-yurdu ilə, müqəssirini ad və familiyası ilə bərabər 
göstərir. Bu yerdə şairin təranələri bir xalq hökmü, bir ittiham 
sənədi kimi səslənir. O zaman məşrutəyə,  
 248
xalq hərəkatına tutduğu divanla məşhur olan və bütün Şərqdə 
lənətlənən Məhəmmədəli şaha Hadi də nifrətlər yağdırmışdır. 
Şair istibdadın qılıncı zoruna şahlıq edən və xalqların haqq deyən 
ağızlarını daş ilə susduran şahı odlu qəzəblə yad edir. O, "şənü 
şövkət", "cahü cəlal ilə" gözü tutulan padşahın bir gün cəzasına 
çatacağını ümid edir, "intiqam səbahının" həqiqət olacağını 
gözləyir. 
 
Gül, bu gün zülmündə ənzari-ədalət ağlasın.  
Müntəzir ol intiqamın rədvər fərdasına.  
Qafil olma, millətin nahəq qanından qıl həzər,  
Tacu-təxtin qərq olur axirdə qan dəryasına! 
 
Hadinin arzuladığı "intiqam səbahı" doğdu. Şairin özünə də, 
öz sabah işığını görmək müyəssər oldu. 
M.Hadi zalimin zülmündən dad etdiyi qədər camaatın 
avamlığından da fəryad edir. O, çox gözəl bilir ki, cəhalət və 
nadanlıqla səadət və azadlıq heç bir zaman tutmaz. Xalq ayılmalı, 
öz hüququnu anlamalı, dost-düşmənini tanımalıdır. Bunun üçün 
savad, məktəb, maarif, elm şərtdir. Bu mövzuda "Məkatib", 
"Fünun və maarif', "Lövheyi-təsviri-maarif', "Qələmə", "Tərəqqi-
sənaye" və s. şeirlərini yazmışdır. Bu əsərlərində şairbəzən 
mücərrəd şəkildə olsa da, mədəniyyəti təbliğ edir, cəhalətin 
faciəli nəticələrini sayır. 
     Həmin şeirlərin özündə də başlıca mövzu vətən və vətənin 
tərəqqisidir. Hadi bütün ilham qüdrəti ilə müstəqil şairdir. O, 
T.Fikrətə cavab şəklində yazdığı "Nasıl yüksəlməli?" şeirində 
sənət üçün, inkişaf üçün sərbəstliyin, azadlığın zərurətini aydın 
göstərir. 
 
Yüksəlməli, fəqət nə ilə, ey böyük ədib?  
Ey bağını xəzən görərək susmuş əndəlib,   
Hürriyyətin qanadları lazımdır uçmağa,  
Yüksəkdən enməyən əbədi yarı qucmağa, 
 
 249
Yüksəlməyə təməddünün əflaki-pakinə,  
İrmək gərək isə səhəri-tabnakinə,  
Sərbəst pərlər istəyir ol aləmi-bülənd,  
Bizlərsə hər cəhətdən, əvət, bəndidər kəmənd.1 
 
Burada şair yalnız vətəninin düşmüş olduğu fəlakətli vəziyyəti 
göstərməklə kifayətlənmir, eyni zamanda, çıxış yolunun, 
qurtuluşun mədəniyyətdə, maarifdə olduğunu göstərir. 
Eyni ruhu şairin müasiri Abbas Səhhətdə də görmək olar. 
Ancaq Hadinin azadlıq, qurtuluş, tərəqqi həsrətləri onu ruhdan 
salmır, onun qol-qanadını qırmır, ona alovlu və inamlı bir ümid 
verir: 
 
Əgər zülmətpəsəndan hərbcuyi-ixtilaf olsa,  
Nə qəm, əhli-vifayəm, tiği-rəxşanın zəbanımdır. 
 
Hadi mürtəce qüvvələrlə mübarizəyə çıxmağa hazırdır. Onun 
odlu misraları parlaq qılınclarıdır. Şair qalib olmaq üçün, 
qurtuluş üçün yeganə yolu mübarizə, çarpışma yolunu tutur. 
Hadiyə görə gələcəyi qazanmaq, öz arzularına qovuşmaq 
istəyirsənsə, şəxsən mübarizəyə, döyüşə atıl: 
 
Müsəmməmsə xəyalında əgər amali-istiqbal,  
Atıl meydanə şiranə, mühibanə xuruş eylə...  
Burax bu qiyli-qali-biməali, əhli-məna ol,  
Çiraği-həqqi rovşən qıl, xurafatı xəmuş eylə. 
 
Hadidə vətən məfhumu dövrün bir çox müasir şairlərinə 
nisbətən daha aydın əks olunmuşdur. Məlumdur ki, o zaman 
islamçılıq təsiri sayəsində ziyalıların bir qismi "müsəlman 
dünyasından", "aləmi-islamdan" bəhs edirdilər. 
 
  
                                                 
1 M.Hadi. Şikufeyi-hikmət, Bakı, 1914, səh.3. 
 250
Vətəninə və vətəndaşlarına aid heç bir yazını soyuqqanlılıqla 
yaza bilməyən şair, yaralı bir quş kimi çırpınaraq, həyəcanını 
gizlədə bilmir. "Qafqaza aid" adlı məqaləsində deyilir: "Əlimə 
qələm alıb bir şey qaralıyacaq olursam, dərdimizin 
kəsrətindənmi, qilləti-bizaətimdənmi, kapitanını itirmiş, qəzaya 
uğramış bir səfmə kimi kəndimi bir bəhri-xuruşanın səthi-
bipayanında hiss edirəm. Naxudasız gəminin hövləngizi-məhabət 
olan dəryada halı necə olursa, mənim halım da əmvaci-xuruşani-
əfkar arası da ona müqayisə edilə bilər. Bu sahibsiz səfinə tərzi-
hərəkatında intizamdan azadə qaldığı kimi, mənim də tərzi-üslüb 
və ifadəm, intizam və mükəmməliyyətdən varəstə qalır..."1 
"Qafqaza aid" adlı məqalənin axırında şair şeyxlərin və 
ağaların daşürəkli, insani hisslərdən məhrum olduğunu söyləyir, 
onları cəsarətlə vətən düşmənləri adlandırır. Hadi qışın girməsi, 
yoxsul kəndlilərin əzab və iztirablarının artması ilə kədərlənir. 
Buna qarşı kəndin və kəndlilərin qanını soran həyasız şeyxin kef 
çəkdiyi təsvir edilir: 
"Şeyxi-cavanbəxt isə qış ilə mübarizə edəcək vasiteyi-səadəti 
bilaqüsur yerli-yerində hazır, kəndisi qar kimi qaqumi kürklər 
içində, isti evlər dərunində kefinə məşğuldur. İstər şaxta afaqa 
cəhənnəm saçsın, həzrət şeyx bir cənnəti-fırdövs içində yaşayır. 
Nə cəhalın səfidfam olmasından, nə də rəiyyətlərin ailə yanında 
üzüqara bulunmasından xəbəri vardır. Şeyxin xanəsində çal 
oynasın, vur partlasın, bir gurultudur gedir. Damiiğfala düşənlər 
isə şayani-mərhəmət bir halda, nə yeyəcək, nə isinəcək bir şey 
mövcuddur. Həpsi quş yavrusu kimi tir-tir titrəyirlər, 
ağlayırlar...".2 
Deməli, Hadi şeyxləri, "ağaları", mülkədarların və sahibkarları 
yox, əmək adamlarını, ömrü əziyyətdə, səfalətdə ke- 
 
                                                 
1 M.Hadi. Qafqaza aid, "Füyuzat", 1907, JVs 26 
2 Yenə orada. 
 251
çən kəndliləri, yoxsulları öz vətəninin həqiqi sahibləri hesab edir. 
Bunlar üçün, bunların səadətləri üçün çalışır. 
M.Hadinin yaradıcılığında vətənpərvərlik və tərəqqi arzusu 
mühüm yer tutur: "Nəğmeyi-əhraranə", "Amali-tərəqqi", 
"Vətən", "Facieyi-həyatımızdan bir pərdə", "Vətənin nidası", 
"Tövsiyeyi-mürf', "İranın hürriyyət qəhrəmanlarına" şeirləri belə 
əsərlərdir. 
Bu əsərlərində şair vətən məhəbbətini tərənnüm edir. İnsanın 
vətən yolundakı fədakarlıqlarını, vətənpərəstliyini hər bir 
vətəndaş üçün yüksək mənəvi keyfiyyət olduğunu söyləyir: 
 
Dünyada əməlimiz fəqət əmari-vətəndir,  
Vicdanımızın sevdiyi didari-vətəndir! 
 
Hadnin fıkrincə, hər bir kəskin mənəvi böyüklüyü, ya kiçikliyi 
onun xalqına, vətəninə xidməti ilə ölçülür. Vətənin hər hansı 
cəhətdən olur-olsun, geriliyində hər bir vətəndaş məsuldur. Buna 
görə Hadi, öz vətənində hökm sürməkdə olan zülm və istibdadı 
ən böyük düşmən sayır, xalqı bunlarla mübarizəyə çağırır. O, 
vətəndaşları ayıltmaq, onların ürəyində vətən eşqi çirağını 
yandırmaq, hamının diqqətini vətənin abadlığına, səadətinə 
istiqamətləndirmək istəyir. Bu şeirlərində şair, çağırışla, xitabla 
yanaşı, dərin bir həsrət, ictimai bir kədər ifadə edir. 
"Müxatibim Şirvandır" qeydi ilə yazdığı "Ah, kimsəsiz vətən" 
sərlövhəli şeirində şair təkcə Şirvanın yox, bütün Azərbaycanın 
düşdüyü vəziyyəti təsvir etmişdir. Abbas Səhhətin "Ölü şəhər", 
M.Ə.Sabirin "Çocuq" şeirlərində, Ə.Haqvərdiyevin "Dəccalabad" 
hekayəsində göstərilən mənzərələr qismən bu şeirdə də vardır. 
Şair gördüyü, müşahidə etdiyi cəhalət, nadanlıq, mərhumiyyət 
mənzərələrini odlu təəssüflə qələmə almışdır: 
 
 252
Ey zindələr məzarı olan aşiyan, ah...  
Afaqın üzrə durmada bir pərdeyi-siyah,  
Məsdud qaldı bizlərə şəhrahi-intibah,  
Qalma zülmdə, açıl ey sübhi-inşirah.  
Ey cənnəti-məarifi viran olan vətən,  
Ey zülmətin dəmninə qəltan olan vətən!1 
 
Bu şeir vətənpərvərlər dilindən deyilən bir növhədir. Ancaq 
şair bunu növhə kimi göz yaşı ilə bitirmir. Hadi, başqa şeirlərində 
olduğu kimi, xüsusilə vətən haqqındakı şeirlərində gələcəyə 
böyük ümid bəsləyir. O, inanır ki, vətənin gələcəyi səadətə, 
inkişafa doğrudur. O, Azərbaycan üzərinə doğmalı olan azadlıq 
günəşini hiss edir, buna şübhə edənlərə gülür. Bu səadət 
sabahının açılmaqda olan dan yerini şair xəyalı ilə təsvir edir. 
Növhəsini gələcəyə yönəlmiş parlaq bir ümidlə bitirir: 
 
Ey fitrətə müariz olan əhli-iştibah, 
Siz sönsəniz, sönün, sönəməz nuri-intibah. 
Afaqi-kainata doğar şöleyi-sabah, 
Gül ey cəmali-həqq ki, giilsün rüxi-fəlah2. 
 
Hadi, vətən deyə birinci növbədə doğma Şirvanı, Azərbaycanı 
nəzərdə tutmuşdur. "Füyuzaf'ın 14-cü nömrəsində "Şirvan 
xatiratı" və "Eşqi-möhtəşəm" kitabındakı "Yadi-vətən" şeirində 
Şirvanın parlaq keçmişini, yüksək mədəniyyət dövrlərini 
xatırlayaraq kədərlənir: 
 
Ey səhnəsi başdan-başa bir məkəsi-övham,  
Keçmişdə, əya cənnəti-hirriyyəti-ilham! 
 
* * * 
   
                                                 
1 M.Hadi. Eşqi-möhtəşəm, yaxud ana qucağı, Bakı, 1914, səh.41. 
2 Yenə orada, səh.48. 
 253
Afaqın idi sanihənin çöhrənuması,  
Ey aləmi-şeirü ədibin şanlı səması! 
 
*   *   * 
 
Şairlərin eylərdi fəsahətlə təranə, 
Ey məhdi-müqəddəs olan azadəsəranə! 
 
*  *  * 
Mazidə adın əncüməni-nur ikən, ey şəhr,  
Bilməm nədən oldun sonu zülmətlərə məşhər?1 
 
Eyni həsrət və təəssüf hissini şairin "Füyuzatda" yazdığı 
Qafqaza aid bir məqaləsində görürük. Şair burada keçmiş 
Qobustan (Şirvanın bir hissəsi) mahalının xarabazara dönməsini, 
camaatın acınacaqlı həyat və məişətini geniş təsvir edərək, çox 
yerdə göz yaşı tökür. Hissini şeirlərlə ifadə edir, xalqın qanını 
soran müftəxorlara lənətlər yağdırır: "Bu mahalda tanıdığım bir 
şəxsin yüzlərcə dəvəyə, minlərcə qoyuna, yüzlərcə vərst əraziyə 
malik olduğunu yalnız mən deyil, bütün Şirvan əhli bilir... 
Bundan əlavə banklarda külliyyətli parası bulunduğu da qabili-
inkar həqiqətlərdən deyil. Bunlar haradan qazanılmış, hankı 
dəfaindən istehsal edilmişdir?"2 
Hadidə vətən düşmənlərinə nifrət hissi də kəskindir. Şair 
özünün azad fikirli, sərbəst xəyallı, açıq zehinli bir adam 
olduğunu iftixarla deyir: 
 
Könül istər ki, olsun dəhr sülhabadi-ünsiyyət,  
Məni sövq eyləyən bu fikrə, fikri-alişanımdır,  
Bəşər ixvani-tinət, həp vətəndir aləmi-imkan,  
Bu hissiyyati-qüdsiyyə səfabəxşi-rəvanımdır. 
                                                 
1 M.Hadi. Eşqi-möhtəşəm, yaxud ana qucağı, Bakı, 1914, səh.44. 
2 M.Hadi. Qafqaza aid, "Füyuzat", 1907, № 26. 
 
 254
Hadi romantikdir. Ancaq şair romantizmi bir məktəb kimi alıb 
onun ənənələrini izləməmişdir. Əksinə, xəyalının, ilhamının 
bütün gücünü ictimai arzularının tərənnümünə sərf etmişdir. 
Şairin romantikasını təcəssüm etdirən xarakter əsərlərindən biri 
də "Bərabərlik aləmindən məktublar"dır. Bu Azərbaycan şeirində 
xüsusi səciyyəli yeni bir əsərdir. Əgər Abbas Səhhət şair ilə şeir 
pərisini danışdıraraq nicatı ucalmaqda, göylərdə, bu fani 
həyatdan uzaqlaşmaqda görürsə, əgər Şaiq "İdeal və insanlıq" - 
deyə iki bir-birinə aşiq, lakin qovuşmaz məxluqu təsvir edir, 
adamların İblisin şərindən sağınmağa çağırırsa, əgər Əli bəy 
Hüseynzadə: 
 
Ucundadır dilimin həqiqətin böyüyü,  
Nə qoydular deyəyim və kəsdilər dilimi... 
 
şikayəti ilə zəmanədən üz döndərirsə, M.Hadi müasir 
cəmiyyətin faciəli həyatına, insanların səfalətinə, cəhalət, istibdad 
hökmranlığına qarşı xəyalən yaratdığı yeni və yüksək bir ictimai 
aləmi qoyur. Şair təsəvvüründə yeni xoşbəxtlər dünyası yaradır. 
Bu elə bir romantik dünyadır ki, bütün insanlar həm hüquq, həm 
zəka, həm həyat şəraitinə bərabərdirlər: 
 
İzzətli bəradər, sana bu iş ola məlum:  
Yox burda hökumət, nə də hakim, nə də məhkum.  
Bu üç sözü məhv eyləmişik cümlə lüğətdən,  
Azadəsərik indi bu üç danə sifətdən.1 
 
Burada nə hakim, nə məhkum, nə ağa, nə nökər var. Bu şəhər 
vahid bir vücud, vətəndir. Hamı belə bir vətənə xidmət 
 
                                                 
1 M.Hadi. Firdövsi-ilhamat, Bakı, 1908, səh.210. 
 
 255
edir. Bu şəhərdə olan bir adam yaşayışlarının məna və 
məzmununu belə izah edir: 
 
Biz üzvlərik, işlərik əndami-vətəndə,  
Təndir vətən, əsabü üruqiz bu bədəndə.  
Hər bir damarın cismdə bir xidməti vardır,  
İbqayi-həyat etməyə bir qeyrəti vardır...  
Həp işləyirik, ruh alırıq cismi-vətəndən,  
Zənbur nasıl şəhd alır əzhari-çəməndən.  
Asayişi-xəlqə edirik can ilə xidmət,  
Biz də sürürük xəlqlə ləzzətli məişət.1 
 
Hadi şeirindəki və romantikasındakı ziddiyyətləri elə bu 
nümunələrdə də görmək çətin deyildir. Şairin istibdada, zülmə 
nifrəti, istismar dünyasının tezliklə məhv olacağına inamı nə 
qədər güclü, həqiqi və həyatı idisə, gələcək cəmiyyət quruluşu və 
yeni həyatın mənzərələri haqqındakı təsəvvürü o qədər dumanlı 
və dolaşıq idi. Şair bu şəhərdə bütün insanların hər yerdən təcrid 
olunmuş, hər şeylə təmin edilmiş müstəqil bir aləmdə 
yaşadıqlarını elə xəyali şəkildə təsvir edir ki, buna inanmaq 
çətindir. Belə bir cəmiyyəti və ya şəhəri dünyada düşünmək 
mümkün deyildir. Belə bir şəhərin nə maddi imkanları, nə 
istehsal vasitə və münasibətləri, nə də xarici aləmlə labüd əlaqəsi 
haqqında şairin, demək olar ki, konkret bir təsəvvürü yoxdur. 
Buna görə də şeir mücərrəd və xəyali çıxmışdır. 
Hadi bu xoşbəxt cəmiyyətə, mədəniyyət ölkəsinə bir ideal 
kimi, öz şirin xəyallarının məhsulu olan gələcəyin həqiqəti kimi 
baxır, vətənini yüksək mədəniyyət səviyyəsində, vətəndaşlarını 
xoşbəxt görmək istəyirdi. O, hansı bir hissləsə belə bir günün, 
belə bir zamanın gələcəyinə inanırdı. İnanırdı ki, Azərbaycanda 
kök salan cəhalət və zülmət uzun sürməyəcək, 
 
                                                 
1 M.Hadi. Firdövsi-ilhamat, Bakı, 1908, səh.213. 
 256
tez sönəcək. İnanırdı ki, istiqbalımız parlaqdır. Buna görə də 
Hadi öz həsrət və arzularını vətəndaşlarına səmimi bir dillə 
söyləyir. Bu gün, ya sabah istibdadın məlun heykəlinin 
devriləcəyini, insanların azadlığa çıxacağını xəbər verirdi: 
 
Açar firdövsi-hürriyyət, füyuzabad olur aləm,  
Gülər sübhi-həqiqət, mədəlat mötad olur aləm,  
Şüaati-müsavatilə səhni-dad olur aləm,  
Kəməndi-eşqi-insaniyyətə münqad olur aləm,  
Sirurabadi-hürriyyət gəlir, dilşad olur aləm,  
Bu istibdad əlindən qurtarır, azad olur aləm1. 
 
Böyük Sabirin: 
 
Bəzək, bəzək ki, deyirlər, cəvahirat deyil,  
Cəvahirat bu gün zinəti-həyat deyil... 
 
(deyən çağırışına müvafiq olaraq M.Hadi da yeni tərbiyə 
məsələsini irəli sürür. 
Bu təsəvvürlər şairi nə qədər sevindirir, qanadlandırırsa, 
özünün belə bir feyzə nail ola bilməyəcəyini hiss etdikdə o qədər 
də kədərləndirir. 
Şair, deyəsən, hiss etmişdir ki, qurtuluş, azadlıq səhəri 
yaxındırsa da, ona qismət olmayacaqdır. Şair duymuşdur ki, 
ürəyini yandıran həsrətlər, təəssüflər, arzularla dünyadan 
köçəcəkdir. Buna görə, sanki vəsiyyət edərək, deyirdi: 
 
Ey ol vaxtı görən məsud, unutma, bizləri yad et,  
Bu yolda həsrət ilə can vərən əhbabı tədad et,  
Məzarım üzrə gəl, dur, qəmli-qəmli, ağla, fəryad et,  
Oxu bu şeiri qəbrimdə ələttəkrar övrat et! 
 
                                                 
1 M.Hadi. Firdövsi-ilhamat, Bakı, 1908, səh.173. 
 257
Dur, ey zindani-nisyanda yatan, azad olub aləm,  
Sürurabadi-hürriyyət gəlib, dilşad olub aləm1. 
 
Hadi də müasiri və yerlisi Sabir kimi, Təbriz inqilabına, Səttar 
xanın qəhrəman azadlıq mübarizəsinə sevinc və iftixarla 
yanaşırdı. Şair bu mövzuya həsr etdiyi şeirlərinin birində İran 
kəndlisinin, rəiyyətin istibdad yükü altında ikiqat olduğunu 
göstərir, başqa bir şeirində isə kin və qəzəb hissi ilə İran şahına 
nifrətlə xitab edirdi: 
 
Səhneyi-İranı döndərdin bəla səhrasına,  
Müntəzir ol intiqamın rədvər fərdasına:  
Qafil olma, millətin nahaq qanından qıl həzər,  
Tacü təxtin qərq olur axırda qan dəryasına.2 
 
Hadi zəmanəsinin bütün ictimai mübahisələrinə, mədəni-tarixi 
məsələlərinə, əsasən mütərəqqi cəbhədən yanaşmışdır. Məlumdur 
ki, XX əsrin əvvəllərində Azərbaycanda hicab məsələsi kəskin 
mübahisə doğurmuşdur. Nəinki axundlar, seyidlər, hətta Avropa 
qiyafəli bir sıra ziyalılar, qələm sahiblərinin bəzisi də dini 
təəssübü, müsəlman baxışını, çadranı müdafiə edirdi. Məhəmməd 
Hadi qadın məsələsinə xüsusi əsər həsr etmişdir. "Ümməhati-
həyat" (deyə analara etdiyi xitablarında onların müqəddəs tərbiyə 
vəzifəsindən, övlad böyütmənin vətən işi olduğundan bəhs edir. 
Zəmanə bəzəyinin mərifətdən, bilikdən ibarət olduğunu göstərir, 
mədəni ölkələrdə qadınlar ilə kişilərin bərabər hüquqlu olduğunu 
söyləyir və buna qibtə edir. 
 
                                                 
1 M.Hadi. Firdövsi-ilhamat, Bakı, 1908, səh.169. 
2 Yenə orada, səh.180. 
 258
"Örtük" deyən şairlərə cavab olaraq Hadi yazır: 
 
Mən istəməm bu örtünü, ey şair, istəməm! 
Neçin! Ya:  
"Örtü " - bunu yağdı ki, Qərb oldu möhtəşəm, 
Pürfeyzü pürziya. 
 Lazımsa örtü, biz nədən aya güşadəyiz? 
Məqul bir cavab:  
Xilqətdən anlaşıldı ki, azadəzadəyiz,1 
Doğulduq ki, biniqab. 
 
Bu etirazında şair təbii həyat məntiqinə əsaslanır. Örtük 
lazımsa, kişilər nə üçün örtünməsin. Kişi də, qadın da bərabər 
yarandığı kimi, bərabər hüquqlu yaşamalıdırlar. Qadınları 
örtünməyə məcbur edən qanunlar, yaxud dinlər təbiətə, 
cəmiyyətə zidd hökmlər verir. Qadın məhkumiyyəti, şairin 
fikrincə, Şərqin ən köhnə, zərərli ənənələrindən biridir. Onun 
mədəniyyət və tərəqqidən geridə qalmasına mühüm bir səbəb də 
budur. 
 
M.Hadi mütəfəkkir şairdir 
 
Hadinin son dövr yaradıcılığında fəlsəfə və fəlsəfi şeirlər hər 
şeydən artıq diqqəti çəkir. Hadi mütəfəkkir şairdir. Hadi özü 
müstəqil, maraqlı bir fıkir aləmidir. XX əsr Azərbaycan şeirində 
fikirləşmənin, həm də ümumiləşdirici, kainatın və varlığın 
mənasını axtaran bir fikirləşmənin tərəfdarı olan Hadi şeirdə 
yalnız hiss deyil, ən çox fikir axtarırdı. O, dayaz əsərdən qaçırdı. 
Mövzularının çoxundan görürük ki, şair dərin düşüncələrə qərq 
olmuşdur. Ən kiçik məsələlər onu düşünməyə  çağırır.  Xüsusilə  
mürəkkəb  ictimai  hadisələr, 
 
                                                 
1
  M.Hadi. Eşqi-möhtəşəm, yaxud ana qucağı, Bakı, 1914, səh.17. 
 
 259
çarpışmalar və mübarizələrlə dolu olan yeni, XX əsr şairin 
qarşısında, bir məktəbli qarşısında Yer kürəsi duran kimi 
dururdu. M.Hadinin "Kitabi-həyat", "Mənaziri-təbiət", "Dünya 
saheyi-qəmdir", "Təraneyi-qəmpərvaranə", "Bukayi-təbiət", 
"İnsanların tarixi faciələri", "Tövsiyeyi-mürğ" və s. əsərləri 
başdan-ayağa fəlsəfi məzmundadır. Həyatın, yaranışın və 
dünyanın mənasını axtaran şeirlər onun bu dövr yaradıcılığı üçün 
çox səciyyəvidir: 
 
Cəhanə gəlmədən məqsəd nədir insanə, bilməm ki?  
Həqiqətmi bu xilqət, yoxsa bir əfsanə, bilməm ki? 
 
Bu suallarla şair, oxucunu fıkir aləminə çağırır. Bu elə bir 
sualdır ki, fıkirləşmək qabiliyyəti olan bütün adamlar bunu 
düşünmüş, düşünür və düşünəcəklər. Hadi bu sualı quru sözlə 
soruşmamışdır, yaşayışın bütün parlaq və qaranlıq cəhətlərini 
saymağa, insan həyatını bəlalar, fəlakətlər, əzablarla bağlı 
olmasının, böyük arzuların həmişə cavabsız qalmasının və köhnə 
dünyada alçaq adamların həmişə üstün mövqe tutmasının 
səbəbini aramağa səy etmişdir: 
 
Cünunpərvərlərin fikri olub alimpəsəndanə,  
Neçin məyubdur rəyi-fəlatunanə, bilməm ki? 
 
* * * 
Olubdur müstəbidan calisi-övrəngi-istiğna,  
Neçin zillət nəsib olmuşdur əhraranə, bilməm ki? 
 
*  *   * 
Olub arayişi-baği-səadət cəhlpərvərlər, 
Neçin arif yaşar dünyadə bədbəxtanə, bilməm ki?1 
     
                                                 
1 M.Hadi. Firdövsi-ilhamat, Bakı, 1908, səh.34. 
 
 260
  
Yaradıcılığının son dövründə Hadi şeirində təfəkkür meyli çox 
güclənmişdi. Ehtimal etmək lazımdır ki, o, müharibə meydanında 
gördüyü faciələrdən, Stavropolda rast gəldiyi hərb 
fələkzadələrinin halından, Birinci Dünya müharibəsinin törətdiyi 
ümumi və müdhiş təxribatdan son dərəcə bərk təsirlənmişdi. 
Müharibənin son illərində şairin öz həyatı da yaxşı keçmirdi. Nə 
qədər maddi ağırlıq və çətinlik çəksə də, mənəvi əzabları daha 
artıq idi. Daha onun yaradıcılığında gənclik illərinə məxsus 
"rindanə", "bariqəli" şeirlərə rast gəlmirik. 1918-ci ildən 
başlayaraq xırda-xırda fəsillər şəklində, ümumi bir sərlövhə 
altında yazdığı məşhur "Əlvahi-intibah, yaxud insanların tarixi 
faciələri" əsəri bu dövrün məhsuludur. Adından da görünür ki, 
bu, dərin təsirlənmiş təfəkkür sahibinin məhsuludur və fəlsəfi-
lirik poema ruhunda yeni, orijinal bir əsərdir. 
M.Hadi incə ruhlu, həssas bir şair kimi müasir mübarizələrin, 
bəşər tarixinin mürəkkəb mənzərəsini göz önünə gətirməyə 
çalışır. Sonra böyük bir mütəfəkkir, insanpərvər kimi bu mənzərə 
ətrafında düşünür və kədərlənir. 
Hadidə qüssə, kədər axtaranlar ancaq mənalı, ictimai, böyük 
bəşəri kədər tapa bilərlər. Hadinin fikrincə, insanların böyük və 
tarixi bir faciəsi vardır ki, bütün böyük adamları düşündürmüş və 
düşündürməkdədir. 
Heç kəsin əlac tapmadığı bu tarixi faciə, şairin fikrincə, nədən 
ibarətdir? 
"İnsanların tarixi faciəsi" əvvəla ondan ibarətdir ki, insan 
məxluqatın əşrəfidir, bütün yaranmışların tacı, əzəlidir. Eyni 
zamanda, indiki cəmiyyətdə insan məxluqatın ən alçağına, ən 
qəddarına çevrilmişdir. Çünki insanın iradəsi və əli ilə törənən 
dəhşət və fəlakətləri dünyada heç bir vəhşi, şər qüvvə törədə 
bilməz. Nə ağ div, nə şeytan, nə sel, nə zəlzələ, nə vul- 
 261
kan, nə tufan bəşəriyyəti o kökə sala bilməzdi ki, insanların 
törətdiyi birinci imperialist müharibəsi saldı. 
Bu faciə ikinci tərəfdən ondan ibarətdir ki, insan Yer üzündə 
hər bir məxluqatdan güclüdür. O, ən vəhşi, yırtıcı heyvanları 
özünə tabe etmişdir. Böyük çayları kəhər at kimi cilovlayıb 
məcrasını dəyişmişdir. Ən böyük dağları dəlmiş, ən uzaq 
məsafələri qısaltmış, göyləri belə fəth etmişdir. Təbiətin ağla 
gəlməz sirlərini kəşf etmişdir və etməkdədir. Bu qüdrət və qüvvət 
sahibi olan insan, insan oğlu öz səyini, bacarığını kainatın 
axıracan kəşf edilib mənimsənilməsinə, təbii sərvətlərə tamamilə 
yiyələnməyə, suyun, Günəş şüasının, havanın, torpağın mümkün 
faydalarının inkişafına sərf etmək əvəzinə ictimai mücadilələrlə, 
bir-birini didməklə məşğuldur. Şairin fikrincə, bəşəriyyət bu 
mücadilələr içində də çaşıb qalmışdır. Tarix boyu insanlar ən 
yaxşı, böyük simalar yetirdiyi vaxtlarda da qanlı qırğınlardan 
xilas ola bilməmişlər, hətta buna əsaslı bir təşəbbüs də 
etməmişlər. 
Bu faciə üçüncü tərəfdən ondan ibarətdir ki, insanlar nə qədər 
gözəl hisslər, müqəddəs fikirlər deyir-desin, yazır-yazsın, hələki, 
arzu olaraq qalır, həqiqət olmur: 
 
Səadət bir əməl, amma şəqavətlər həqiqətdir,  
Məsərrət ani bir şeydir, məlalətlər həqiqətdir,  
Məhəbbətlər müvəqqətdir, ədavətlər həqiqətdir,  
Ədalət nerdə, lakin zülmü vəhşətlər həqiqətdir,  
Hüququn namı var dünyada, qüvvətlər həqiqətdir,  
Hanı hürriyyət aləmdə, əsarətlər həqiqətdir,  
Qaçan bir kölgədir rahət, məşəqqətlər həqiqətdir,  
Bəlalar, dərdlər çoxdur, fəlakətlər həqiqətdir,  
Bütün əsarımız qanlı, cinayətlər həqiqətdir,  
Budur, tarix-meydanda, hekayətlər həqiqətdir!  
Bəni-adəmdə hər gündə şərarətlər həqiqətdir,  
Cahan bir ərzi-matəmdir, müsibətlər həqiqətdir, 
 
 262
Cəhənnəm var bu dünyada, əziyyətlər həqiqətdir,  
Məişət aləmində rəncu zəhmətlər həqiqətdir,  
Bəşər şakidir ömründən, şikayətlər həqiqətdir,  
Nə yapsın bəxtsiz insan ki, möhnətlər həqiqətdir?!  
Kədərlər, qüssələr, qəmlər, səfalətlər həqiqətdir.  
Bəni-adəmdə hər gündə bu surətlər həqiqətdir: 
 
*  *  * 
 
Baxışlar kölgəli, üzlər biitün naşad şəklində,  
Bu matəmgahı kim görmüş sururabad şəklində1 
 
Bu faciə, nəhayət, ondan ibarətdir ki, bəşəriyyətin maddi və 
mənəvi məhsulunun mühüm qismi bir ovuc qəddar tüfeylilər 
tərəfindən qəsb olunmuşdur. Onlar həyatın bütün nemətlərindən 
eninə-uzununa, geninə-boluna istifadə edir, xoşbəxt və firavan 
yaşayırlar, əksəriyyət xalqın çox hissəsi, özü də bu maddi 
nemətləri istehsal edən, yaradan hissəsi həmişəlik olaraq bu 
nemətlərdən məhrum edilmişdir. 
Aydındır ki, şairi düşündürən kiçik və ötəri məsələlər deyildir. 
O öz zəmanəsində xalqının və bütün zəhmət adamlarının ağır 
vəziyyətini görür, bunu qeyri-qanuni, qeyri-təbii və ağlasığmaz 
bir dəhşət kimi göstərirdi. Fəlsəfi əsərlərində də şairin bəşəqi hiss 
ilə çırpınan qəlbini görmək mümkündür. 
Əlbəttə, Hadi siyasi hadisələrin mahiyyətinə, cəmiyyətin 
daxili quruluşuna, siniflər mübarizəsinə, ictimai inkişaf 
qanunlarına lazımınca bələd deyildi. Ona görə də saydığı 
hadisələrin, yaşadığı mülkədar-burjua cəmiyyətində gördüyü 
haqsızlıqların kökünü, səbəbini göstərə bilmirdi. 
 
 
 
                                                 
1 M.Hadi. Əlvahi-intibah, yaxud insanların tarixi faciələri, Bakı, 1918, səh.56. 
 
 263
M.Hadidə azadlıq fikirləri 
 
Hadi yaradıcılığının əsas mövzularından biri azadlığın, 
hürriyyətin tərənnümüdür. Bu mövzu ilk fəaliyyət günlərindən 
ömrünün axırına qədər şairi düşündürmüşdür. Əvvəllər "Firdövsi-
ilhamat"ı yazan zamanlar, Hadidə azadlıq məsələsi çox hərarətlə, 
coşğun hiss ilə bağlı verilirdi. Şairdə sönməyən bir mübarizə, 
gənclik ehtirası görünürdü. Bu ehtiras onu ruhlandırır, 
qanadlandırırdı. Şair romantik aləmdən, xəyaldan çıxaraq qurtuluş 
məfkurəsinə yanaşırdı. Məsələ müəyyən ictimai zəmindən yox, 
ümumi miqyasdan, hətta bütün aləm, kainat miqyasından almırdı. 
İctimai həyatda hər bir zəhmətkeşin möhtac olduğu həyati azadlıq, 
əmək və hərəkət azadlığı, söz, vicdan, məslək azadlığı tərənnüm 
olunurdu. 
Şairin bu zamankı şeirlərində bir nəfər də konkret şəxsiyyət 
tərənnüm olunmur, ictimai həyatdan çox təbiət səhnələri verilir. 
Məsələn, "Bülbül", "Ulduzlara", "Lövheyi-bahar", "Təsviri-bədae", 
"Tövsiyeyi-mürğ", "Bir lövheyi-cəmal", "Axşam tənəzzöhləri" belə 
şeirlərdir. Bu əsərlərdə azadlığın feyzi, onun bir səadət olduğu 
söylənir. Bahar, quşların azadlıq simvolu olan səma, ulduzlar, 
nəhayətsiz üfüqlər, kainatın gözəlliyi vəsf olunur. 
Şair kainatın, yaranışın binasında azadlıq görür. Azadlığı təbiətin 
ən böyük, ən həqiqi mənası hesab edir. Bu geniş və fəzilətli aləmə 
nisbətən insanın həyatı şairə kədər gətirir. Qəlb, insanın şüuru, təbii 
meylləri, sərbəstlik, zənginlik sevən fikir və xəyalı məhdud 
çərçivələrə sığmır. Şair "Ruhulqüdsi-təbiətim", ("Təbimə" - 
olmalıdır - M.C.) adlı şeirində öz təbinə, ruhuna xitabla bu 
məhdudluqdan şikayət edir: 
 
Ey təbi-vəsilim, səni sığdırmayır aləm, 
San kim qəfəs olmuş sənə bu aləmi-muzləm. 
 
 264
 Ey ruhi-büləndim, sənə məhduddur əkvan,  
Əndamina naqis biçilib kisveyi-imkan.1 
 
Şair bəzən təbiətdə yalnız təbiətin yox, cəmiyyətin də mənasını 
axtarır. Ruhunu aləmlərin seyrinə göndərir, insanlar arasında 
gördüyü, barışa bilmədiyi hadisələrin göylərdə, "yuxarılarda" nə 
halda olduğunu mənalı-mənalı soruşur: oralardamı "matəmgahi-
qəmdir?", "o saf havalar da fasid olmuş?" 
 
Çıx, çıx səyəran et, dəvəran et, cəvəlan et,  
Vüsətli bir aləm bulub onda təyəran et...  
Gəz, gör də nasıldır bu əvalim, bu səmalər,  
Şayani-tənəffüsmü o göylərdə həvalər?  
Aya, o cahanlardamı matəmgəhi-həvalər?  
Bu ərz kimi saheyi-qəm, səhni-ələmdir?  
Ol yerdə hüquqi-bəşərə varını rəayət,  
Məzlumlu edirlərmi o yerlərdə himayət?2 
 
Əlbəttə, nə ruh, nə də şairin uçan, qanadlanan ilham quşu bu 
suallara cavab gətirınir. Çünki bunların cavabı göylərdə, "ulduzlar 
aləmində" deyildir. 
Buna görədir ki, şair cahan müharibəsindən başlayaraq 
yaradıcılığının son dövrlərinə qədər bu mücərrədliyin, ümumiliyin, 
kainatçılığın faydalı nəticələr gətirınədiyini hiss etmiş, müəyyən 
dərəcə bundan çəkinmişdir. Şair diqqətini ən çox cəmiyyət 
hadisələrinə, bunların səbəblərinə, mahiyyətinə, parlaq və kölgəli 
tərəflərinin aydınlaşdırılmasına vermək istəmiş, həmişə dad və 
fəryad etdiyi cəhalət və nadanlığın nədən törəndiyini göstərməyə səy 
etmişdir. 
"İqbal" qəzetinin 1914-cü il nömrələrində şairin şeirləri ilə 
yanaşı, ictimai inkişaf məsələlərinə, xüsusilə təcəddüd, 
                                                 
1 M.Hadi. Firdövsi-ilhamat, Bakı, 1908, səh.204. 
2
 Yenə orada. 
 
 265
inqilab və hürriyyətə dair bir sıra məqalələri nəşr olunmuşdur. Bu 
məqalələr Hadinin ictimai görüşlərinin inkişaf və dəyişməsini 
göstərmək üçün maraqlıdır. Hadi burada daha göylərə, "cəbərut 
aləminə", yaxud "quşların tövsiyəsinə" müraciət etmir, çox sayıq, 
elmi-siyasi mülahizələr söyləyir. Şair ziddiyyətini aça bilmədiyi 
müasir burjua mədəniyyətinin nədən, necə yarandığını və nə kimi 
çətin mərhələlər keçməli olduğunu göstərməyə çalışır. 
Hadi indi nəinki mücərrəd yazmır, hətta mücərrəd yazan və 
danışan, müqəddəs kəlmələrin arxasında gizlənən ziyalıları danlayır, 
təcəddüd, inqilab və hürriyyət kimi gözəl kəlmələrin yerli-yersiz, 
"çox işlənə-işlənə" necə hörmətdən düşdüyünə, quru və məzmunsuz 
ibarəyə çevrildiyinə qəzəblənir. Bu kəlmələri əzbərləyən və 
bunlardan şirin-şirin danışan bir çox "müsəlmanlar" bu məsələni 
anlamırdılar. Deməli, yenilik, hürriyyət söz deyil, hərəkətdir, nitq 
deyil, işdir. Bəs bir sıra müsəlman ziyalıları niyə anlamırlar? Bunun 
səbəbləri var. Hadi burada ictimai xəstəliklərdən, xalqın geridə, 
avamlıqda qalmasına bais olan düşmənlərdən, xainlərdən, yalançı 
"rəhbər"lərdən, pul düşkünlərindən danışır. Bu mülahizələr çox 
aydın, müəyyən, müstəqil, həm də həqiqidir. 
Şairin düşüncələrindəki bu inkişaf şeirində, bədii yaradıcılığında 
da özünü göstərir. O, mədəniyyət günəşinə müraciət edərək soruşur: 
 
Niçin bu Şərqimizə yağmayır gözəl nurun?1 
 
Belə suallardan şair ötə bilmir. Bir axşam qəmlərini dağıtmaq 
üçün seyrə çıxır. Bir kora rast gəlir. Bu "canlı səfalət" şairi 
düşündürür. Şair daha da kədərlənir. Bu hadisə münasibətilə  
                                                 
1 M.Hadi. "Əzhari-əfkar", "İqbal", 1914, № 536. Şair bu şerinə belə qeyd verir: "İnsan 
mədəniyyəti-hazirə ilə şərqi müqayisə edərkən belə bir "niçin" qarşısında qalır. 
 
 266
yazdığı "Asi şerlər"ində sirlərinə heyranlıq yox, üsyan ifadə edir: 
 
Ey üqdəsi açılmayan əsrari-kainat,  
Ey anlaşılmayan əzəli validi-həyat!  
Qayən nədir, anlamadım kainatdan,  
Qəsdin nədir bu gözləri ölmüş həyatdan?!  
Lazımsa gər həyat bu "canlı zülam " üçün,  
Bir "cift işıq"gərək ki, bu dünyaməqam üçün,  
Ta görsün onlar ilə təriqi-məişəti,  
Qərq eyləsin nəzərləri nur ilə zülməti1. 
 
M.Hadinin şeirlərində hiss-həyəcandan çox mühakimə üstündür. 
Burada fəlsəfı düşüncələr, dərin elmi suallar hesabına hissin 
zəiflədiyini və ümumiyyətlə şeirin bir qədər soyuq təhlil yoluna 
düşdüyünü görmək olar. İctimai hadisələr, adi insanlar, həyatın 
girdabında çırpman bədbəxt, talesiz adamlar şairi yaradıcılığı boyu 
məşğul edir. Şair bunlara acımaqla qalmır, həm də "kainata" üsyan 
edir. Aydın görünür ki, şair canlı, həqiqi insanların həyat və 
taleyindən yazır. Ayrı-ayrı hadisələrdən, ayrı-ayrı şəxsiyyətlərin 
vəziyyətindən ümumi, ictimai-fıkri nəticə çıxarır. Qadınların 
həyatından yazdığı şeirlərdə də müsəlman qadınlarının məhkum 
halı, hüquqsuzluğu, yanıqlı, təəssüflü bir dil ilə söylənir. Burada 
azadlıq arzu və tərənnümləri, mütləq canlı həyat, həqiqi ictimai 
münasibət əsasında verilir. Azadlığın kim üçün tələb olunduğundan, 
kimə qarşı mübarizələrdə əldə edilə biləcəyindən bəhs olunur. 
M.Hadidə azadlıq, mədəniyyət, yenilik maarifdən kənar, əlahiddə 
məsələ kimi qoyulmur. Azadlıq düşmənlərini şair elm, mədəniyyət 
düşmənləri ilə eyniləşdirir. Ona elə gəlir ki, mədəniyyət dünyası 
azadlıq dünyası deməkdir. Bu eyniləşdirmə 
                                                 
1 M.Hadi. "Asi şerlər", "İqbal", 1914, № 615. 
 267
də şairin Qərb mədəniyyətinə, Avropa məişətinə tənqidsiz 
yanaşmasından, o aləmi şişirtməsindən irəli gəlir. Hadi həmin 
Avropada, qəzet və kitablarda "mədəni aləm" deyə tərif olunan 
ölkələrdə davam edən istismarın, haqsızlığın törətdiyi cinayətləri 
görə bilmir. Hadinin hər yerdə, hər əsərində nifrətlə danışdığı, dözə 
bilmədiyi, vəhşi qırğın adlandırdığı cahan müharibəsinin də ictimai 
səbəbləri onun üçün hələ də "niçin" olaraq qalırdı. 
M.Hadinin şeir dili, o zamankı romantizmin təbiətinə uyğun 
olan, daha doğrusu, bu təbiətdən doğan təntənəli, bəzəkli, ritmik, 
xitabkar bir dildir. Buna görə də onun dili realistlərin, müasiri olan 
bir sıra yazıçıların başladığı sadələşmə cərəyanına ziddir. Bu dil 
klassisizm üslubuna uyğun, ərəb-fars tərkib və ifadələrinin çox 
işlədildiyi, çətin, yüksək, ağır bir dildir. Hadi şeirinin geniş 
yayılmasına, şairin mütərəqqi fıkir və saf duyğularının lazımmca 
mənimsənilməsinə mane olan səbəblərdən biri də, həmin bu qəliz 
dildir. 
Müharibə illərində (1916) Hadinin "Doğru söz" qəzetində heca 
vəznində rübailərində çox sadə şeirləri nəşr olunmuşdur ("Əməl" 
əsərindən) Bu parçalarda belə bəndlər var: 
 
Səninlə gözlər gülər,  
Alınlar, üzlər gülər,  
Hansı dodağa qonsan,  
Ağızda sözlər gülər... 
 
Aşıq və el şeirinə bənzəyən bu parçaların doğrudan da Hadi 
qələminə aid olduğuna adam çətin inanır. Hər halda bu parçaların nə 
dili, nə üslubu Hadi şeiri üçün səciyyəvi deyildir. 
İstər coşqun hərarət və ehtirasla tərənnüm etdiyi maarif, 
mədəniyyət məsələləri, istər vətənpərvərlik və azadlıq ideyaları 
M.Hadidə nisbətən mücərrəd və ümumi şəkildə qoyu- 
 
 
 268
 
 269
lur və təsvir olunur. Şair iki şeyi çox doğru və aydın hiss etmisdir: 
köhnə, mütləqiyyət, zülm dünyası bəşərin səadətinə riddir, bütün 
bəlaların kökü bu cəmiyyətdədir. Bu cəmiyyət vaşaya bilməyəcəkdir 
və mütləq dəyişəcəkdir. 
Şair bu həqiqətləri ümumi şəkildə dərk etsə də, cəmiyyət 
həyatının, ictimai mübarizə və mücadilələrin həqiqi dinamikasını 
aydın görə bilmir. Buna görə də həm köhnə dünyanı tənqid edərkən, 
həm də "yeni həyatı" arzu edərkən ümumi, mücərrəd, zaman və 
məkan konkretliyindən kənar mühakimələr yürüdür. Tarix boyu şair 
və filosofların çoxlarının dediyi "yaxşılıq-pislik", "yenilik-
köhnəlik", "işıq-zülmət", "səadət-fəlakət", "mədəniyyət-vəhşət" və s. 
kimi ümumi məfhumlar haqqında ümumi xitablar yazır. Hadinin 
məfkurəsində gördüyümüz ziddiyyətlər, onun özünün "niçin" - deyə 
arayıb tapmaq istədiyi ictimai ziddiyyətlər ilə möhkəm əlaqədardır. 
Bu ziddiyyətləri şairin dünyagörüşündə, sənətində açıq görmək olar. 
O, bir tərəfdən qazilərə, şeyxlərə, hakimlərə lənət oxuyaraq camaata, 
kütləyə tərəfdar çıxır, ikinci tərəfdən bütün əsərlərini həmin 
şeyxlərin və qazilərin qəliz dili ilə, kütləyə, camaata tamam yad olan 
bir dil ilə yazır. Bir tərəfdən vətəndaşlarını mübarizəyə, "meydana", 
çarpışmaya çağırır, ikinci tərəfdən özü hərəkatdan kənarda, fərdi 
hisslərinin, "dağınıq xəyallarının" əsiri olaraq qalır. Bir tərəfdən 
gələcək ümidindən, "səadət sabahı"ndan, "ümidi istiqbal"dan 
ruhlanır, ikinci tərəfdən, bəzən kədərli, qüssəli və acizlik ifadəsi 
olan şeirlər yazır. Bir tərəfdən Darvin kimi böyük alimlərin, təbiət 
və texnika elmlərinin fəthlərinə heyran qalır, təbrik edir, öz 
vətəndaşlarını bu hadisələrdən ibrət almağa çagırır, ikinci tərəfdən 
həyat və məişətin lap adi və məlum hadisələrindən çaşır, əsəbi bir 
vəziyyətə düşür. Küçədə rast gəldiyi bir korun faciəsini az qala 
bəşəriyyətin ümumi faciəsi kimi böyüdür, xilqətə qarşı romantik 
üsyankarlıq edir. Bir tərəfdən yüksək ictimai ehtiras, mübarizə, 
yenilik həvəsi, elm 
 
 270
və maarif eşqi ilə çırpınaraq hər bir yarpaqda xilqətin dərin mənasını 
axtaran şair, ikinci tərəfdən qeydsiz, şərtsiz olaraq, sinfi-tarixi fərq 
qoymadığı bütün cəmiyyətə, bütün bəşər tarixinə istehzalı xitablar 
edir, kənar bir müşahidəçi kimi cəmiyyətin ziddiyyətlərinə gülüb-
ağlayır. 
M.Hadi yaradıcılığını müasirlərinin bir çoxundan ayıran budur. 
Bu yaradıcılığın ictimai-siyasi qiymətini və əməli əhəmiyyətini 
azaldan da budur. M.Hadi şeirini geniş oxucu kütləsindən müəyyən 
dərəcədə uzaqlaşdıran da bu ziddiyyətlərdir. 
 
 271
 
 
Abbas Səhhət 
(1874-1918) 
 
Tərcümeyi-halı 
 
Abbasqulu Mehdizadə Səhhət Şamaxıda ruhani ailəsində 
doğulmuşdur. Onun atası Molla Abbas məktəbdar bir məhəllə 
mollası idi. Səhhət ilk təhsilini atasından almışdır. O, 16 yaşından 
ədəbiyyatla maraqlanmağa başlayır, Hacı Seyid Əzim kimi 
zamanının ustad şairlərinə təqlidən qəzəllər yazırsa da, müvəffəq ola 
bilmir. Ədəbi təhsilini artırmaq üçün məşhur şair Hacı Cabbar 
Sabitin yanında əruz elmini oxuyur. Həmin müəllimin məsləhəti ilə 
mükəmməl bir təhsil almaq üçün İranın Xorasan şəhərinə gedir. Bir 
ilə qədər Xorasanın mədrəsələrində oxuyur. Burada da istədiyini 
tapa bilmədiyindən Tehrana gedir. "Mədrəsəyi-nizamiyyəyi-
Nasiriyyə" adlı vaxtilə Nəsrəddin şah tərəfindən açılan məktəbə 
daxil olur. Altı il orada çalışaraq təhsilini bitirir, naiblik rütbəsilə 
həkimlik şəhadətnaməsi alıb təbabət işinə başlayır. İranın bir neçə 
şəhərini gəzib dolaşdıqdan sonra bir xanın sarayına həkim vəzifəsinə 
təyin olunur. Səhhət bu xanın sarayında uzun müddət qala bilmir. 
Onun təbabət üsulunu bəyənməyən xan, bir gün onu da başqa 
nökərləri kimi falaqqaya saldırıb döydürdüyündən Səhhət artıq 
İranda qalmaq istəməyib Şamaxıya qayıdır. 
 272
Xaricdə təhsil gördüyündən ona həkimlik hüququ vermirlər. 
İmtahan vermədən Rusiya imperiyası daxilində həkimlik edə 
bilmədiyi üçün bir qədər işsiz qalır, sonra Şamaxı Rüşdiyyə 
məktəbində Azərbaycan dili müəllimi olur. 
Səhhət, Tərrah və Sabir səmimi yoldaş olmuş, birlikdə vaxt 
keçirmişlər. O zaman bu şairlər hələ klassik şeir təsirindən xilas 
olmamışdılar. Köhnə üsul ilə həcv, qəzəl və mərsiyə yazar, öz 
dostları arasında oxuyar, yayardılar, Sabirin vəfatından sonra 
Köçərliyə yazdığı mənzum məktubunda Səhhət buna işarə edir: 
 
Bir zaman Nasehu1 Tərrah ilə Sabir, bəndə  
Yaşayırdıq hamımız qəflət ilə fərxəndə.  
Birimiz mərsiyəgulukda böyük şair idi,  
Birimiz sağərə mail, birimiz cananə,  
Birimiz həcvdə yəğma2 kimi çox mahir idi,  
Laübali keçinirdi günümüz rindanə,  
O pərişan yuxudan sən bizi bidar etdin,  
Doğru, düz yolda çalışmaqlığa vadar etdin3. 
 
1905-ci il inqilabı ədəbiyyatda da böyük bir fəaliyyət və yenilik 
hərəkatı oyatdı. Müasir, canlı ictimai mövzular qəzəl və mərsiyə 
ədəbiyyatını geriyə atdı. Ədib və şairlərin çoxu, o cümlədən Abbas 
Səhhət yeni ədəbiyyat yolunda çalışmağa başladı. O, Tehranda 
fransızcanı öyrəndiyindən Qərb ədəbiyyatı ilə, xüsusilə rus, fransız 
ədəbiyyatı ilə yaxşı tanış idi. Qərb və müasirlik ruhunu Azərbaycan 
ədəbiyyatına da gətirmək istəyirdi. "Həyat" qəzetinin 14-cü 
nömrəsində çap olunmuş "Təzə şeir necə olmalıdır?" adlı 
məqaləsində şeirə 
 
                                                 
 
1 Ə.Naseh Şamaxı şairlərindən Sabirin, Səhhətin müasiridir. Bir sıra maarifpərvər şeirlərin 
müəllifidir. Bax: F.Köçərli. Azərbaycan ədəbiyyatı tarixi materialları, II cild, Bakı, 1925-ci il. 
2Yəğma-həcv yazan fars şairlərindəndir (XVIII əsr). 
 
3Abbas Səhhət. Sınıq saz, Bakı, 1912, səh.26. 
 
 273
yeni münasibət tələb edir, sənətdə həqiqi varlığı, təbiətin 
gözəlliklərini təsvir etməyi, həm də insani hisslərin üstünlüyü ilə 
təsvir etməyi lazım bilir. Səhhət özünün bu nəzəri tələbini gözəl 
mənzərələr verən şeirləri ilə təsbit etmək, göstərmək istəmişdir. Şair 
yoldaşlarından Ağaəli bəy Naseh Səhhətin məktəb uşaqları üçün və 
yeni tərbiyə uğrunda yazdığı şeirləri tənqid edərək deyirdi: "Şair 
dünyada azad və laübalı olmalıdır. Oxuyanlar xoşhal olmaq üçün 
ruxi-yarı, xətti-xalı vəsf etməlidir. Sizlər isə şüəra rəsmini təğyir 
edib həmdəmi-cəmi ətfal olmusunuz". 
Səhhət bu tənqidə belə cavab verir: 
 
Bu zaman siz buyuran köhnə üsul,  
Eyibdir, eyib, deyildir məqbul.  
Çünki indi dəyişib vəzi-cahan,  
Başqadır, başqa təqazayi-zaman...  
Fikrimiz tərbiyeyi-millətdir,  
Qəsdimiz millətə bir xidmətdir...1 
 
Səhhət 1905-ci il inqilabından sonra nəşrə başlayan Azərbaycan 
qəzet və məcmuələrinin çoxunda iştirak etmişdir. Xüsusi ilə 
"Dəbistan", "Məktəb" kimi tərbiyə məcmuələrinə çox yazırdı. 
Əsərləri 1912-ci ildə "Məğrib günəşləri" (tərcümələr), "Sınıq saz" 
adlı kitablarda nəşr olunmuşdur. 
Bundan başqa Səhhətin nəsrdə də müəyyən məharəti var idi. 
Ruscadan iqtibas etdiyi "Yoxsulluq eyib deyil" məzhəkəsi, müharibə 
fələkzadələrinin həyatından alınmış "Qaragünlü Həlimə" (1917) 
hekayəsi məşhurdur. Səhhətin "Volqa səyahəti" adlı romanı var 
imiş. Şairin yaxın dostlarından biri olan Cəmo Cəbrayılbəyli öz 
xatirələrində bu romanın əlyazmasını oxuduğunu yazır. 
 
 
 
                                                 
1 Abbas Səhhət. Sınıq saz. Bakı, 1912, səh.14. 
 
 274
"Volqa səyahəti" 15-18 dəftərdə, həcmcə böyük epik bir əsər 
imiş. C.Cəbrayılbəylinin dediyinə görə, bu roman həm məzmun, 
həm də Bədii təsir cəhətdən şairin ən qüvvətli əsərlərindən imiş.1 
"Əli və Ayişə" romanında isə Səhhət köhnə ailə və məişət adətlərini, 
cəhaləti göstərir. Şamaxıda və ümumən müsəlman şərqində çox 
təsadüf edilən zor ilə qız ərə vermək, qaçırmaq, müamiləçilik və s. 
çirkin adətləri tənqid edir. 
Bu romanlar qismən Şərq və qismən də Qərb üslubunda imiş. 
Nəsr ilə davam etdirilən təsvir və əhvalatlarla yanaşı, gözəl şeirlər 
də verilirmiş. 
Təəssüf ki, bu əsərlər heç yerdə nəşr olunmamış, müharibə 
illərində itib batmışdır. A.Səhhət həyatının son illərini Kürdəmirdə 
və Gəncədə keçirmişdir. Şair 1918-ci ildə Gəncədə yatalaq 
xəstəliyindən vəfat etmişdir. 
 
A.Səhhətin romantikası 
 
Abbas Səhhət "Sınıq saz" kitabının müqəddiməsində yazır: 
"Şairlik iddiasını etməməkdən başqa, hələ onun məqami-büləndini 
vəsf və bəyan etməkdə olan ədəm iqtidarımı da kamali-icz ilə iqrar 
edirəm. Burasını Şeyx Nizami həzrətlərinin: 
 
Pişu pəsi daşt səfi kibriya,  
Pəs şüəra amədu piş ənbiya. 
Tərcüməsi: 
Mətanət meydanında kimlər tutdu gör səfi - 
Əvvəlcə peyğəmbərlər, sonra şairlər səfi2. 
 
 
 
 
                                                 
1C.Cəbrayılbəyli. XX əsr Şamaxı ədəbi mühiti haqqında xatirələr, Nizami adına 
Ədəbiyyat İnstitutunun elmi arxivi, inv. №360. 
2Nizami. Lirika. Sirlər xəzinəsi, Şərəfnamə, Bakı, 1983, səh.115. 
 
 
 275
beytindən gözəlcə anlamaq olar. Fəqət bununla belə təbiət və lətafəti 
- fərq və təmyiz etmək xassəsinə malikəm... Əsərlərim sınıq ürəkdən 
çıxan sızıltılar olduğu üçün fransızların şairi-əzəmi "Zərfı-şikəstə" 
adlı əsərinə1 və türklərin böyük şairi Tofiq Fikrət bəyin "Rübabi-
şikəstə"sinə təqlidən "Sınıq saz" deyə adlandırdım..."2. 
Şairin sözlərindən aydın olur ki, əvvəla o, şairliyə, sənətkarlığa 
çox böyük əhəmiyyət verir. Nizamini izləyərək, Səhhət də şeiri 
"peyğəmbərlik ilə" yanaşı tutur, onu yüksək, qeyri-adi, fitri bir 
istedad və vergi sayır. Ona görə bir az da təvazökarlıq edərək, özünə 
bu adı layiq bilmir. 
İkinci tərəfdən aydın olur ki, Abbas Səhhət sənətkarlıqda "təbiət 
və sənayenin hüsn və lətafətini" seçib qiymətləndirməyi vacib 
şərtlərdən sayır. Burada Səhhətin zövq incəliyinə, şeirdə zərifliyə, 
kəlamın gözəlliyinə və hüsnünə nə qədər böyük məna verdiyi 
bəllidir. 
Səhhət ona görə kitabına "Sınıq saz" adı vermişdir ki, burada 
toplanan şeirlərin çoxu zəmanədən, mühitdən, istibdad quruluşundan 
şikayətdir, şairin dediyi kimi, ürəkdən çıxan ixtiyarsız fəryaddır".3 
Bu şikayətlər Abbas Səhhətin ilk dövr yaradıcılığı üçün səciyyəvi 
olub, yalnız fəryad, sızıltı və göz yaşlarından ibarət deyildir. 
Səhhətdə pərişanlıq vardır. Lakin bu pərişanlıq həyatdan üz 
döndərən, bədbinliyə aparan bir pərişanlıq deyil, töhmətlər, təkfirlər 
üzündən olan pərişanlıqdır. Əlbəttə, həssas şair məsləkinin, 
əsərlərinin təhsini və təqdiri əvəzinə öz mühitindən, 
vətəndaşlarından etinasızlıq, hətta töhmət və təkfır gördükdə 
mütəəssir olmaya bilməzdi. Həmin bu mütəəssirlik Səhhətin ilk 
əsərlərində, xüsusilə  
                                                 
1Müəllif fransız şairi Sülli Pryudomu nəzərdə tutur. 
2Abbas Səhhət. Sınıq saz, Bakı, 1912, səh.2-3. 
3Yenə orada, səh.3. 
 
 
 
 276
"Oxucularıma", "Tərcümeyi-halım", "Bəyani-hal", "Şikayət" 
şerlərində özünü göstərməkdədir. 
Səhhət də Füzuli kimi sənətin, şeir ustalarının tərifə və afərinə 
layiq olduğu zamanları həsrətlə xatırlayır: 
 
Keçmişdə suxənvəran-ağah,  
Olmuş müdəmayi-məclisi-gah.  
Əşarun edən zaman qəraət,  
Şairlər alıb maaşu xələt,  
Yahər sözünə və vəqfi dilxah,  
Almışlar əqilli barəkallah.  
İndi dəyişib bütün qərinə,  
Almazlar onu bir afərinə.  
Təkfir olunur bu əsri-hazir.  
Hər kim ki ola ədibü sair1. 
 
Səhhətin ilk şeirlərində ictimai mühit, zəmanə belə təsvir olunur. 
Həmin dövrdə sənətin, sənətkarın pərişanlığının səbəbi çox doğru 
göstərilir. Ancaq bu səbəblər və bu vəziyyət şairi qorxutmur. 
Səhhətdə pərişanlıqla yanaşı qüvvətli bir ümid çırpınır. Onun 
şeirinə qanad verən, onu həvəsləndirən, vücudunda "ildırımlar 
doğuran", "çətin sevdalar eşqinə salan" da həmin bu ümiddir. Səhhət 
gələcəyə, mədəniyyətin, sənətin qələbəsinə inandığı üçün 
məsləkində, yolunda möhkəm və mətanətlidir. Şair öz məsləkini 
belə izah edir: 
 
Şişə çəksəz də diriykən ətimi,  
Atmaram mən vətənü millətimi.  
Məsləkim tərcümeyi-halimdir,  
Lütfi-həq ğayeyi-amalimdir.2 
 
 
                                                 
1 Abbas Səhhət. Sınıq saz, Bakı, 1912, səh.9. 
2 Yenə orada, səh.31. 
 
 
 277
Səhhətin bütün şeirində və sənətində bu yol əsas bir qayə kimi 
seçilmişdir. O, ömrünü bu məqsəd uğrunda, vətənin, millətin tərəqqi 
və səadəti yolunda qoymuşdur. 
Səhhətin romantikası, onun bəslədiyi xəyal və arzu da məhz bu 
mətləblə izah oluna bilər. Şairin bütün meyl və çırpıntıları böyük və 
müqəddəs məsləki uğrundadır. Bu çırpıntılar bəzən yaralı quşun 
həzin, aciz, köməkçiz çırpıntılarına bənzəyir: 
 
İstərəm qoşmağı, lakin yük ağır, yol da yoxuş, 
Necə uçsun qanadı sınmış, əzilmiş bir quş? 
 
Başqa bir şeirində şair bu imkansızlığı, aciz vəziyyətini belə 
ifadə edir: 
Fikri ali, bədəni xar, zəlil,  
Adı Səhhətkən özü xəstə, əlil.  
Qanlı əllərlə tıxanmış nəfəsi,  
Bağırır, çıxmayır əmma ki səsi1. 
 
Bu əhvali-ruhiyyə Səhhətdə ötəridir, davamlı deyildir. O, 
dünyaya, qara qüvvələrə, istibdadın ağır və amansız qayda-
qanunlarına baxanda belə vəziyyət alır. Lakin Səhhət, dumanlı 
şəkildə olsa da, nicat yolunu görür. Dərhal üzünü gələcəyə çevirir. 
Münəvvər adamların qəlbində alovlanan azadlıq, qurtuluş 
məfkurəsinə müraciət edir. Bu halda o özündə müqavimət, mübarizə 
hissi duyur. Səhhətin çox əsərlərində bu iki əhvali-ruhiyyənin, qüssə 
ilə sevincin, pərişanlıqla ümidin, köhnəliyə nifrətlə yenilik eşqinin 
yanaşı olaraq davam etdiyini görürük. 
 
 
 
 
 
 
                                                 
1
  Abbas Səhhət. Sınıq saz, Bakı, 1912, səh.329. 
 
 278
Mühitə və köhnə dünyaya qarşı mübarizə məqamında imkanlar 
ilə arzuların mütənasibliyinə və ya qeyri-mütənasibliyinə dair təsvir 
və surətlər xüsusilə bu əsrin ədəbiyyatında çox verilmişdir. 
Fəxrəddin, İsgəndər, Fərhad və nəhayət, Rzaqulu xan bu 
mübarizənin qəhrəmanlarından idilər. 
Onların hamısı böyük ideal sahibləridir. Ancaq imkan və qüvvə 
etibarilə məhduddurlar. Səhhətdə də eynilə bu iki qütbün təsvirini 
görmək mümkündür. İlk şeirlərinin çoxunda şair imkansızlıqdan, 
köməksizlikdən, düşmənin güclü olmasından şikayətlənir, "ölü 
şəhər"lərin "müsəlman ürəfalarından" dad çəkir. 
Mübarizənin başqa qütbü, indilikdə zəif və aciz olan işıqlı 
qüvvələr isə şairin çox maraqlı əsəri olan "Əhmədin qeyrəti" 
poemasında daha parlaq təsvir olunur. 
Əhməd vətəninin qeyrətli oğludur. O, azadlıq hərəkatını sevinc 
və ruh yüksəkliyi ilə qarşılayır. Ailəsini, ata-anasını, qazancını, 
istirahətini - hər şeyini tərk edərək silah götürür, inqilabçı orduya 
qoşulub Səttarxana köməyə gedir. Əhməd, ancaq qalib gəldikdən, 
ana torpağı düşməndən təmizlədikdən sonra öz evinə qayıdır, 
müqəddəs borcunu ödənmiş hesab edir: 
 
Üç ay sonra, yazfəsliydi, gün düşmüşdü çöllərə,  
Gənc əsgərin dul anası dizin quçub inlərdi.  
Oturmuşdu astanada, cavan oğlun bəklərdi,  
Gəlib gedəndən sorurdu, göz dikmişdi yollara  
Birdən gördü oğlu gəlir, şadlığından ağladı,  
Ana-oğul, bacı-qardaş bir-birin qucaqladı.1 
 
Mübarizə belə sevincli və qalibiyyətli bir nəticə ilə qurtarır. 
Aydındır ki, poemada təsvir olunan gərgin, münaqişəli  
                                                 
1
   Abbas Səhhət. Sınıq saz, Bakı, 1912, səh.44. 
 
 
 279
qəhrəmanlıq həyatı şairin ilk əsərlərində gördüyümüz pərişanlığa 
oxşamır. Bu romantika məhz mütərəqqi mübarizə və qələbə 
romantikasıdır. Əhməd isə şairin müsbət qəhrəman, ideal vətəndaş 
kimi təsvir etdiyi bir şəxsiyyətdir. Ümumiyyətlə, Səhhətin bu əsəri 
ədəbiyyatımızda fəhlə həyatına həsr olunmuş ilk poemadır. Birinci 
dəfə Səhhət neft fəhləsinin vətənpərvərlik mübarizəsini qələmə 
almışdır. Əhməd kimlə vuruşur? 
 
Gördü ancaq arvad-uşaq qalmış kənddə, obada,  
Kişiləri şah qırdırmış qan içən şahsevənə.  
Xanlar, bəylər talan etmiş rəiyyətin yurdunu,  
Eləyirlər mühafizə xain Iran qurdunu.  
Hər yer viran, səssiz, sanki matəm çökmüş çöllərə  
Vətənini belə görcək qeyrətindən ağladı,  
Uğurunda ölmək üçün belin möhkəm bağladı...1 
 
Poema ideya istiqaməti ilə bir çox başqa romantiklərin 
əsərlərindən üstündür. Çünki burada "ümumiyyətlə" mübarizə 
yoxdur. Mücərrəd "yenilik" də yoxdur, üz-üzə gəlmiş iki müəyyən 
düşmən qüvvə var: şah ordusu və xalq. Şair bu orduların 
vuruşmasını verir və xəyali rənglərdən çox təbii, həqiqi rənglər 
işlədir. Poemada təsvir olunan canlı, müasir həyat və hadisənin özü 
şairi mücərrəd xəyallardan uzaqlaşdırmışdır. Bu onun romantikasına 
daha möhkəm ictimai zəmin vermişdir. Əsərin dili, üslubu da məhz 
buna görə sadə və kütləvidir. 
A.Səhhət romantikasında, Hadidə olduğu kimi, ümumi, mücərrəd 
xəyallar, kainatı qavramaq meyli yoxdur. Əksinə, burada şairin öz 
dərdli hissləri ilə uğraşması, dəruni tələb və arzuları ilə məşğul 
olması vardır. Bu romantika olduqca hissi, 
 
 
 
 
 
                                                 
1  Abbas Səhhət. Sınıq saz, Bakı, 1912, səh.41-42. 
 
 280
şəxsi, fərdi romantikadır. Şair hansı hadisə haqqında düşünür 
düşünsün, yazır yazsın, nəticə etibarilə hadisəni öz tərcümeyi-halına 
bağlayır. Müasir cəmiyyətin düşünən adamlara ağır olan işgəncə və 
amansızlıqlarını qələmə alır. Burada romantika lirika ilə, xəyal hiss 
ilə, arzu vəziyyətlə, gələcək indi ilə çarpazlaşmış, vəhdətli bir halda 
verilir. 
A.Səhhətin mühüm əsərlərindən olan "Şair, Şeir pərisi və 
Şəhərli" poeması istiqaməti etibarilə "Əhmədin qeyrəti"ndən fərqli 
daha çox hissi, fərdi, simvolik əsərdir. 
A.Səhhətin bu əsəri də müəyyən rəmzlərlə yazılmışdır. Burada 
üç surət vardır: Şair, Şeir pərisi və Şəhərli. Bunların hər biri bir 
aləmi təmsil edir. 
Şair düşdüyü ictimai mühitdən incimiş, cəfalər çəkmiş, özündən, 
öz sənətindən doymuş, bədbin əhvali-ruhiyyə keçirir. "Gözəl 
mənzərələrin seyrinə dalmaq", "çəmən-zarda qalmaq" istəmir. 
Getmək, dərdinə dərman axtarmaq, "sabahın fikrini çəkmək" istəyir. 
Lakin o nədənsə bu mənzərədən ayrıla bilmir. Hansı bir qüvvə isə 
onu buraya, bu sənət və gözəllik aləminə bağlamışdır. Bu qüvvə onu 
tərk etmək istəmir. Çox çəkmir ki, həmin ilahi və müqəddəs qüvvə - 
Şeir pərisi mələk simasında zühur edib, şairə musiqi aləti gətirir: 
 
Al bu santurumu çal, gəldi bahar əyyamı,  
Nəğmə əyyamı, mey əyyamı, xumar əyyamı...  
Vəcdə gəl, nəğməsəra olmağa ağaz edəlim,  
Gəl bərabər uçalım, göylərə pərvaz edəlim.1 
 
Şair bu çağırışları rədd edir. Onda daha vəcd və fərəh 
qalmamışdır. O, həvəs və işvədən, sevdadan uzaqdır: 
                                                 
1
Abbas Səhhət. Əsərləri, Bakı, 1935, səh.132. 
  
 
 281
Ürəyimdə daha yox qönçə dodaqlar dərdi,  
Vardır ev dərdi, qadın dərdi, uşaqlar dərdi.1 
 
Şeir pərisi bu cavabdan hiddətlənir, şairi nankor adlandırır. O, 
şeirə təb, ilham, istedad, yüksək, ülvi bir zövq vermişdir. Şair bu 
silahı işlətməli, şeir, sənət aləmində möcüzələr göstərməli ikən, 
"güzəran dərdi" ilə yaşayır. Şair təşəkkür əvəzinə Şeir pərisindən 
narazılıq edir: 
 
Görməsəydim sənimən düşmənə kam olmaz idim,  
Uymasaydım sənə, mənfuri-avam olmaz idim.  
Mən də bir tacir olub toplar idim simu zəri,  
Xalqca varlığımın onda olardı dəyəri.  
Sənə dildadə olandan bəri bədbəxt oldum,  
Tay-tuşum içrə siyəhruzü siyəhrəxt oldum.2 
 
Şair taleyindən şikayətlidir. Çünki sənətindən bir xeyir 
görməmişdir. Həmişə lənət və nifrət eşitmişdir. Ona görə də şeirdən 
üz döndərmək istəyir. Pəri isə həqiqəti ona belə təlqin edir: 
 
Sən gərək rahi-həqiqətdə cahandan keçəsən,  
Xanimandan keçəsən, baş ilə candan keçəsən.  
Şair oldur ki, həqiqətlərə dildadə ola,  
Şairin fikri, xəyalı gərək azadə ola3. 
 
Şeir pərisi həqiqi mənada sənət və şeiriyyət ilahəsidir. O, bir 
tərəfdən Səhhətin düşüncəsinə görə sənətin, bədiyyatın yüksəkliyini, 
gözəlliyini, xüsusiyyətini, ikinci tərəfdən sənətkarın ictimai qədir-
qiymətini, məfkurə müqəddəsliyini təmsil edir. Onun sözləri sənət 
haqqında ən həqiqi sözlərdir. 
 
                                                 
1 Abbas Səhhət. Əsərləri, Bakı, 1935, səh.132. 
2 Yenə orada, səh.133. 
3 Yenə orada, səh.335 
 
 
 282
Buna baxmayaraq şair etiraz edir. Ancaq bu, şairin narazılığı və 
ya inadı deyildir. Bu narazılıq şairin çəkdiyi ictimai əzab və 
iztirablar üzündəndir. O, sənət kimi yüksək, böyük məfkurə və 
məslək müqabilində mühitdən çəkdiyi əzabları sayır və bunun 
dözülməz vəziyyət olduğunu göstərir. Heç təsadüfı deyil ki, əsərin 
axırında Şeir pərisinin yerini bir Şəhərli (insan) tutur. Şəhərli də Şeir 
pərisi kimi şairi məzəmmət edir, fəaliyyətə çağırır. Əgər şeir pərisi 
şairi yüksəklərə, göylərə aparmaq istəyirsə, Şəhərli (insan) şairi 
mübarizəyə çağırır. O, cəmiyyətdəki zülm və haqsızlıqları şairə 
göstərir. Şairi millətə, xalqa, vətəndaşlara xidmətə çağırır. Səhhət 
burada, şəhərlinin dili ilə vətəndaşlıq vəzifəsini, şairə olan zəruri 
ictimai sifarişi söyləyir. Müasir şeirə olan tələbi deyir, "odlu 
ürəkdən qopan", "ildırımlar saçan" şeir, sənət istəyir. Burada sənətə 
yeni münasibət, ədəbiyyatın ictimai həyatda mövqeyi məsələsi 
qoyulmuşdur. 
Şair Şəhərlinin göstərdiyi mənzərələrdən xəbərsiz deyildir. Eyni 
zamanda, o, sənətkarın vicdanı borcunu bilməmiş deyildir. Şairin 
fəaliyyətisizliyinə, küskünlüyünə səbəb ayrı şeydir ki, bunu onun öz 
dilindən eşitmək olar. O, sənətkar səmimiyyəti ilə and içir. Şəhərliyə 
üz tutub düşdüyü çıxılmaz vəziyyəti belə izah edir: 
 
Həqqə, namusa, nicata, qələmə and olsun,  
Ərşə,fərşə, günəşə, sübhi-dəmə and olsun,  
Çox həqiqət mənə təlqin eləyir vicdanım,  
Yoxdur ondan birini söyləməyə imkanım. 
 
Danışarkən həqqi göydən yetişən buyruqla,  
Tıxanıb sözlərim, ağzımda qalır yumruqla.1 
 
    
 
  
                                                 
1 Abbas Səhhət. Əsərləri, Bakı, 1935, səh.134. 
 283
Şair həqiqəti, ürəyindəkini deməyə imkan tapmır. Çünki həqiqəti 
deyənlərin yumruq və zopa ilə qarşılandığını görür. Rəmzlər, 
işarələrlə başlayan və davam edən əsərdə, nəhayət, həqiqətin, 
vəziyyətin açıq, müstəqim sözlə ifadəsi vardır. Bu da müəyyən 
dərəcədə şairin və müasirlərinin öz tərcümeyi-halı ilə əlaqədardır. 
Xüsusən əsərin meydana gəldiyi birinci dünya müharibəsi dövrünü - 
irticanın qüvvətləndiyi, milli ziyalılar üzərində çar gözətçilərinin 
çoxaldığı bir dövrü nəzərə alsaq, Abbas Səhhətin bu əsərdə nə qədər 
ictimai-real bir mənzərə çəkdiyini görərik. 
Əsərdə təsvir olunan şair xasiyyət və təbiəti etibarilə də müəllifə 
çox oxşayır. O, sənətdən gözlədiyini görməyən, xəyalpərvər bir 
adamdır. Qüvvəsinin, səbrinin tükəndiyini, düşmənin gücünü hiss 
etsə də, şair yenə dözüm, mətanət və inama üz çevirir, hər halda 
işıqlı qüvvələrin, müqəddəs məfkurələrin məğlub olmayacağına 
inanır. 
Səhhətin bu əsəri yalnız üslub və məfkurəsi etibarilə yox, 
quruluşu etibarilə zamanına görə yeni əsərdir. Burada mükalimə 
şəklində üç şəxsiyyətin surəti çəkilir. Bu şəxsiyyətlərin hərəsi bir 
zümrənin nümayəndəsidir, hərəsinin özünə görə məfkurəsi və 
müəyyən siması vardır. Bunlardan Şeir pərisi göylərə, yüksəkliklərə, 
cəmiyyətdən uzaq, romantik bir aləmə meyl edən şəxsiyyətdir. 
Şəhərli ictimai zəminəyə əsaslanan, günün mübarizələrində yaşayan 
həqiqi insandır. Şair isə müasir cəmiyyətin zülm və işgəncələrini 
bütün ağırlığı ilə hiss edən xarakter bir sənətkardır. Bu üç şəxsiyyəti 
bir məqsəd birləşdirir. Bunların hər üçü, sənətin, şeirin tərəfdarı, şeir 
aşiqidir. Hər üçü sənət uğrunda fədakarlığı təbliğ edir. 
Səhhət romantikasının daha üstün bir cəhəti gələcəyə etimad və 
cəmiyyətdə hökm sürən fəlakətlərin silinəcəyinə dərin ümid 
bəsləməkdir. Bu ümid bəzən şairi bədbinlikdən, düşgünlükdən 
sağındıraraq, ruhlandırır, ona qüvvət verir, onu 
 
  
 284
passivlikdən, "qəzavü-qədər"ə boyun əymək meyllərindən 
uzaqlışdırır: 
"Bəxt", "qismət" kimi əlfazı unut,  
Səy elə bazuyi-iqbalını tut.  
Nərəyə istər isən zorla apar,  
Mərkəzindən yeri lazımsa qopar.1 
 
Səhhət nəzəri cəhətdən cəmiyyətin inkişaf qanunları, tarixi 
inkişafın haraya istiqamətləndiyini doğru-düzgün bilməsə də, 
təkamülə, dəyişməyə inanırdı. 
"Şair, Şeir pərisi və Şəhərli" əsərində şair mühitin burjua-
mülkədar cəmiyyətinin istedada, sənətə məna və əhəmiyyət 
vermədiyini, həyati çətinliklər altında qabiliyyətli adamların 
əzildiyini göstərmişdir. 
Səhhətin istər burada və istərsə başqa əsərlərində yaratdığı 
romantika, xəyal fərdi, şəxsi zəmindən yox, ictimai vətəndaşlıq 
məfkurəsindən qidalanan sağlam tərəqqipərvər bir xəyaldır. 
Şairin romantikasında gördüyümüz çırpınış tərəqqi, inkişaf üçün, 
xalqımızın səadəti yolunda ciddi-cəhddir. Səhhət də, Hadi kimi öz 
xalqını dünya miqyasında, müasir mədəniyyət aləmində görmək 
istəyir. O, "Milli ideallar" adlı məqaləsində2 bir sıra firəngiməab və 
mədəniyyətin zahirinə uyan müəllif və ziyalıları danlayır, milli 
şərəfımizi, ədəbiyyatımızı, dilimizi, adətimizi unudan, "ərəbi və 
farsi yazmağı özlərinə bir fəxr, bir şərəf sayan" müəllifləri tənqid 
edir. Şair ədəbiyyatda milli şəkil və rəngin vacibliyini göstərir. 
Səhhət öz əsərlərində bu yol ilə getmişdir. 
Səhhətin mövzuları onun yaradıcılıq istiqamətinə, üslubuna çox 
dərin təsir edir. Onun "Şair, Şeir pərisi və Şəhərli", 
 
 
  
                                                 
1 Abbas Səhhət. Əsərləri, Bakı, 1935, səh.137. 
2 "İqbal", 1914, № 593. 
 
 285
"Yad et!", "Yuxu" əsərlərindəki xəyal ilə "Əhmədin qeyrəti", "Qış", 
"Cəhalət səmərəsi" şeirlərindəki romantika, xəyal qətiyyən bir 
deyildir. Birincilərdə xəstə, yorğun arzular, sonrakılarda isə 
qabaqcıl, hərarətli mübariz fıkirlər irəli sürülür. 
Abbas Səhhətin böyük ədəbi xidmətlərindən biri də rus və 
Avropa klassiklərinin əsərlərindən etdiyi mahir, sənətkaranə 
tərcümələrdir. O, bu tərcümələrini "Məğrib günəşləri" adlandırdığı 
iki kitabda nəşr etmişdir.1 Səhhət Bədii tərcüməyə böyük və vacib 
mədəniyyət işi kimi baxır. O, çalışır ki, oxucunu bəşər 
mədəniyyətinin zənginlikləri, müasir Avropa ədib və şairlərinin 
yüksək hiss və fıkirləri ilə tanış etsin: "Elm heç millətin malı 
deyildir. Hər kəs yiyələnınək istəsə onundur. Bu mətləb məni vadar 
etdi ki, Qərb ədəbiyyatından bəqədri-qüvvə öz dilimizə tərcümə 
etməklə əhalimizi onların əsərinə aşina edəm. Tainki o şümusi-elm 
və ürfanın ənvari-əşüəsilə bizim də zülmətdə qalan duyğularımız 
işıqlansın".2 
Səhhət hamıdan qabaq bu zərurəti duymuşdu. Fransız dilini 
mükəmməl bilməsi, rus dilini səy ilə öyrənınəsi sayəsində Avropa 
klassiklərinin ən yaxşı əsərlərini seçib tərcümə etməyə müvəffəq 
olurdu. Xüsusilə Puşkin və Lermontovdan etdiyi tərcümələrdə 
("Qafqaz", "Msıri", "Hacı Abrek", "Üç xurına ağacı") şairin 
yaradıcılıq qüdrəti özünü göstərir. Tərcüməsindəki şeiriyyət heç də 
orijinaldan geri qalmır. Səhhət Qafqazın bakir təbiətini, 
xüsusiyyətini, Şərq ruhunu gözəlcə hiss etdiyi kimi, böyük rus 
şairlərinin yaradıcılıq meylini, istiqamətini də bilirdi. 
Azərbaycan oxucusu Səhhətin bu tərcümələrini həmişə sevə-sevə 
oxuyur. Hətta bir sıra şairlər bu tərcümələrdən ilhamlanaraq 
"Qafqaz", "Dağlar", "Kazbek" və s. mövzularda 
 
 
 
 
                                                 
1 Abbas Səhhət. Məğrib günəşləri, I-II hissə, Bakı, 1912. 
2 Yenə orada, I hissə, səh.5. 
 
 
 286
şeirlər yazmışlar. Səhhətin tərcümələri o zaman şeirimizə yeni 
qayda, yeni hiss və yeni hava gətirirdi. Uzun müddət qəzəl 
ədəbiyyatını təqlid edən və bununla yaşayan şairlər və onların 
oxucuları yavaş-yavaş yeni şeirdən, rus və Qərb şeirindən 
faydalanmağa başladılar. 
Səhhətin sənətə, şeirə baxışı da yeni idi. O, şeirdə təbii, insani 
hisslərin tərənnümünü vacib bilir, inandırıcı olmayan, qeyri-təbii 
mübaliğələri, məcazları faydasız sayırdı. Abbas Səhhətə görə şair və 
ədəbiyyat insana mərifət və ibrət dərsi verməli, insanın həyatına, 
idrakına kömək etməlidir. 1905-ci ildə "Həyat" qəzetində çap olunan 
"Ədəbiyyatımızın islahatına dair"1 adlı məqaləsində A.Səhhət köhnə 
şairlərin təsvir və ifadə vasitələrini tənqid edir, "qəddin sərv ağacma, 
üzün aya, kipriyin oxa, qaşın yaya" bənzədilməsinə gülür, bu 
təsvirlərin "təbii əhvala müğayir" olduğunu göstərir. Səhhətin 
fikrincə: " Yazı yazdığımız vaxt hər şeydən müqəddəs hissiyata tabe 
olmaq gərək, tainki kəlamın oxucuların qəlbində təsiri ola və 
başqasının hissiyatı-qəlbisini oyandıra". 
Səhhət şeirdə, ümumən ədəbiyyatda təbiət mənzərələrinə çox 
əhəmiyyət verir, hər əsərində bir "lövhei-nəqqaş" çəkmək istəyir: 
"Məsəla lətif bir yaz axşamı, günəş qüruba mühəyya olur. Qürubun 
qaranlığı dağlara, dənizlərə yavaş-yavaş yayılır. Hər tərəf sakit və 
asudətövr. Axşamın bəxş etdiyi hissiyat hər zərrədə əyan olur. Bir az 
sonra günəş qürub edir, sahillərin üzərində təməvvüc edən buxar 
zayil olur. Fəqət günün qürubuna mütəaqib ay çıxır. Biz də bu 
mənzərəni tamaşa edib hissiyatımızı əfkar, xəyalatımızı yazıb təşrih 
etdikdə, əlbəttə ki, oxuyanlar qəlbinə artıcaq təsir bağışlayıb, 
başqasının hissiyati-qəlbisini oyandırır...".2 
 
                                                 
1 Abbas Səhhət. "Ədəbiyyatımızın islahatına dair", "Həyat", 1905, № 14. 
2 Abbas Səhhət. "Ədəbiyyatımızın islahatına dair", "Həyat", 1905, № 14. 
 
 287
Şair nəzəri cəhətdən dediyini əməli olaraq yaradıcılığında da 
həyata keçirirdi. Onun bir sıra aydm və parlaq mənzərə verən təsviri 
şeirləri vardır. "Bahar axşamı", "Dərya kənarı", "Yay gecəsi", "Ölü 
şəhər" və s. şeirlərdə aydın və parlaq mənzərələr verilir. Səhhət ən 
çox təbiət mənzərələrinə məftundur. Şair həyatın, kainatın 
gözəlliklərini qələmə alır, fəsillərin hər birinin insan üçün olan feyz 
və mənfəətini söyləyir. İctimai rəng, insani hiss və fikirlər burada 
əsasdır. "Ölü şəhər"in sərlövhəsindən də məlumdur ki, bu şəhəri 
öldürən var. Bu şəhərdə canlı həyatı, hissi, fikri, şüuru məngənəyə 
salıb sıxan qatı və qaba bir cəhalət, nadanlıq vardır. 
 
Diridilər əgərçi surətdə,  
Öldürürlər vəli, həqiqətdə. 
 
Eləcə də "Olmalı" 1  rədifli şeirində şair müsbət və mənfi 
qüvvələrin mübarizəsini təsvir edir. Şeirdə təsvir olunan qış, pislik, 
məyusluq gətirən mənfi bir surətdir, bahar isə işıqlı qüvvələrin 
timsalıdır. 
Səhhət ictimai həyatm inkişaf dinamikasını bilmirdi. Cəmiyyətin 
hərəkətverici qüvvələrini elmi surətdə heç yerdə və heç kəsdən 
öyrənməmişdi. Ancaq həssas bir şair duyğusu ilə, dəqiq müşahidəsi 
ilə cəmiyyətin inkişafa doğru getdiyini, bu gedişdə ziddiyyətlər, 
dəyişmələr, inqilablar baş verdiyini və bu dəyişmənin bir "qanun" 
olduğunu duyurdu. Şairin bu haqdakı təsəvvürlərini öyrənmək üçün 
"Tərəqqi və təbiətin qanunu"  
                                                 
1
A.Səhhət. "Cəmo bəyə məktub" (əlyazması), 1917, Nizami adına Ədəbiyyat İnstitutunın 
əlyazmalar şöbəsi, inv.№ 4098. A.Səhhətin bu əlyaz-masında üç şer vardır: "Olmalı", "Vəqta 
ki keçər bu leyli-zülmət..", "Vaveylayi-nifrət". Bu əsərlərin son ikisi "Sınıq saz"da çap 
olunmuşdur. "Vaveylayi-nifrət" şeri bəzi əlavələrlə 1923-cü ildə "Maarif və mədəniyyət" 
jurnalında çap olunub. Şerin əvvəlinə və axırına olunan əlavələrə biz inanmadıq. 
 
 288
adlı şer çox maraqlıdır. O, ətrafına, yaşadığı mühitə, vaxtilə əzəmətli 
saray olan "Qız qalası"nın xarabalarına baxıb düşünür və belə 
nəticəyə gəlir: 
 
Deyirdim ki, dünya bir şəxsə bənzər;  
Doğar, törər, nümüvv edər, yüksələr.  
İnsan kimi hər dövrə bir az yaşar,  
Sonra yavaş-yavaş ixtiyarlaşar...  
Bir müəyyən qanun üzrədir həyat,  
Bir doğuş, bir təkamül, bir inhitat!  
Beylə qoyulmuş aləmin binası,  
Dəyişməkdir tərəqqinin əsası.  
Dəyişmək olmasa, tərəqqi olmaz,  
Təbiətin bu qanunu pozulmaz1. 
 
O zamanlar Azərbaycan mətbuatında təbiət elmlərinin 
inkişafından, xüsusilə Darvin nəzəriyyəsindən çox yazırdılar. Hətta 
Məhəmməd Hadi şeir kitabçasının müqəddiməsində də bu alimin 
xidmətini qeyd edirdi.2 Ehtimal ki, Səhhət təkamül haqqındakı 
düşüncələrində bu böyük alimdən təsirlənməmiş deyildir. 
Abbas Səhhət romantiklər arasında məktəb, tərbiyə ilə ən çox 
bağlı olan şairdir. Bir həkim olaraq o, nəinki təbiətə, insan əhvali-
ruhiyyəsinə, həm də uşaqların ruhi inkişaf məsələlərinə vaqif idi. 
Səhhət də Hadi və Sabir kimi, gələcəyin gənclərinə, uşaqlara artıq 
ümid bəsləyirdi. O, gələcəyin, yüksək mədəniyyətin, gənc qüvvələr, 
yeni inqilabçı nəsil vasitəsilə yaranacağına inanırdı. Ona görə də 
əsərlərindəki əxlaqi-tərbiyəvi məsələlərlə kifayətlənməyərək məhz 
uşaqlar üçün, məktəblilər üçün bir sıra əsərlər yazmışdır ("Cəhalət 
 
 
 
                                                 
1 Abbas Səhhət. Müntəxəbat, Bakı, 1928, səh.39. 
2 Bax: Məhəmməd Hadi. Şükufəyi-hikmət, Bakı, 1914. 
 
 289
səmərəsi", "Yaz günləri", "Quşlar", "Köç", "Ana və bala", 
"Güllərinbəhsi", "İkiuşaq"...). Səhhətin bu əsərləri Azərbaycan uşaq 
ədəbiyyatında ən təbii, ən səmimi əsərlərdəndir. Burada şairin bir 
psixoloq olduğu, oxucunun yaş xüsusiyyətlərini gözəl bildiyi və 
nəzərə aldığı görünür. Səhhətin bu əsərlərində dil, ifadə, üslub 
sadəliyi diqqətəlayiqdir: 
 
Səhər-səhər yaz çağı,  
Köçür oba yaylağa.  
Gəlinlərin balağı  
Batır lilə, batdağa. 
 
*  * * 
Arvad, kişi, oğlan, qız,  
Gön çarıqlı, başmaqlı,  
Gedir qoruq - qaytaqsız,  
Gəlin, qızlar yaşmaqlı.1 
 
Yaxud: 
 
Quşlar, quşlar, a quşlar! 
Qaranquşlar, a quşlar!  
Cəh-cəh vurun burada,  
Gah yerdə, gah yuvada. 
 
* * * 
 
Qonun bu tək budağa,  
Çox getməyin uzağa.  
A quşlarım getməyin,  
Məni qəmgin etməyin2. 
 
                                                 
1 Abbas Səhhət. Əsərləri, Bakı, 1935, səh.141. 
2 Abbas Səhhət. Əsərləri, Bakı, 1935, səh.153. 
 
 290
Burada qəliz, çətin, yad olan bir kəlmə də yoxdur. İfadənin 
səmimiliyi, uşaq ruhunun təbii tərənnümü üslubun da sadəliyinə və 
səlisliyinə səbəb olmuşdur. Şairin uşaq şeirləri uzun zamandan bəri 
dərsliklərimizdə oxuna-oxuna gəlmişdir. Bu gün də məktəblilər bu 
şeirləri sevə-sevə əzbərləyirlər. 
Abbas Səhhət həm də səliqəli bir ədib, nasirdir. Doğrudur, onun 
nəsr əsərləri xırda pyeslərdən və bir də bizə gəlib çatan bir neçə 
hekayədən ibarətdir. Ancaq bu əsərlər yazıçının yaradıcılıq 
xüsusiyyəti haqqında təsəvvür verir. 
Şeirdə olduğu kimi, nəsrdə də həcv, istehza, gülüş Səhhətə 
yaddır. O, nəsrdə də şairanə üslubunu saxlamaqdadır. Yığcam, 
müxtəsər cümlələr, canlı təsvirlər, məişət səhnələri cəhalətdən, 
avamlıqdan şikayət, "kiçik", kimsəsiz adamların, ehtiyac və 
çətinlikdə yaşayan, fəlakətlərə düşən adamların halı, mənəvi 
iztirabları, dərd və qüssələri Səhhətin nəsr əsərləri üçün 
səciyyəvidir. Həlimə1 bədbəxt bir anadır. Köhnə həyat onu məhkum, 
məzlum yetirmişdir. Buna əlavə olaraq bir bəla kimi müharibə 
dəhşətlərinin gətirdiyi son məhrumiyyətlər Həlimənin vəziyyətini 
fəlakətə gətirib çıxarır. Müharibə Həlimənin vətənini dağıdır. Ayaq 
tutanlar qaçırlar. Həlimənin isə 70 yaşlı əri ölüm yatağındadır. Bir 
terəfdən də balaları Zeynəbi, Əhmədi xilas etmək lazımdır. Ana 
ölümdən qurtarınaq istədiyi balalarını zirzəmiyə endirir, qaranlıq bir 
lağımla baş alıb getmələrini tapşırır, özü xəstə ilə qalıb ölmək 
istəyir. Yazıçı bu fəlakətli lövhəni dərin bir insani kədərlə təsvir 
etmişdir. 
Şairin əsas xidmətlərindən biri də böyük Sabirin əsərlərini 
toplamaq və ilk dəfə kitab halında nəşr etmək olmuşdur.2 Sabirin 
tərcümeyi-halını birinci dəfə yazan, onun sənətinə layiqincə qiymət 
verən də Abbas Səhhətdir. Onun: 
 
 
 
                                                 
1 A.Səhhət. "Qara günlü Həlimə", "Qardaş köməyi", Bakı, 1917. 
2 Sabir Tahirzadə. Hophopnamə, Bakı, 1912. 
 
 
 291
Sabir, ey ən sevimli şairimiz,  
Müqtədir, duzlu sözlü Sabirimiz.1 
 
Yaxud: 
 
Sabir, ey, aləmi-xəlqə tərcüman,  
Ey hər anda kasə-kasə zəhr udan.2 
 
- beytləri ilə başlayan ithafları Sabirin həyat yolunu hiss-
həyəcanla təsvir edən şeirlərdir. Abbas Səhhət məktəb, təhsil, maarif 
və ictimai tərbiyə məsələlərinə dair bir sıra faydalı məqalələr də 
yazmışdır. 
 
 
 
 
 
 
 
 
 
 
 
 
 
 
 
 
 
 
 
 
 
                                                 
1 A.Səhhət. "Sabir", "Məktəb", 1913, № 11. 
2 A.Səhhət. Müntəxəbat, Bakı, 1928, səh.36. 
 
 
 292
 
 
 
 
Əbdülxalıq Cənnəti 
 
(1855-1931) 
 
Tərcümeyi-halı 
 
Əbdülxalıq Qafarzadə Cənnəti 1855-ci ildə Bakıda anadan 
olmuşdur. Ata babası məşhur Bakı xanı Həsənqulu xanın əmiri-
şikari (ovçu başı) olan Səfərəlinin oğludur. Cənnəti 9 yaşında dərsə 
getmiş, iki il yarım xüsusi müəllim yanında oxumuşdur. 12 yaşında 
daş yonan kimi fəhləliyə başlamış, sonra nökərçilik etmiş, xırda 
alver ilə məşğul olmuş və nəhayət, ara həkimliyi və əttarlıq etmişdir. 
18 yaşında şeir deməyə başlamışdır. Qazandığını kitaba vermiş, 
müstəsna bir həvəslə mütaliəyə girişmişdir. Cənnəti gündüzlər 
fəhləlik edər, gecələr ürəfa məclislərində ədəbiyyat söhbətlərində 
iştirak edirıniş. O, bir neçə dəfə şairlər məclisində şeirləşmədə 
üstünlük qazanmışdır. İti hafızəsi sayəsində uzun bir qəsidəni üç 
dəfə oxuyar və başdan ayağa əzbər deyər, yazarmış. Əvvəllər Vasif, 
Əttar, Həccarzadə, Daşkəsən oğlu təxəllüslərini qəbul etmişdir. 
Sonralar bağ və bostana, gülüstana həris olduğundan təxəllüsünü 
dəyişib "Cənnəti" etmişdir. Dostlarından olan bir ruhani ona rast 
gəldikdə zarafat ilə soruşmuşdur: 
 
- Nə yazırsan ay cəhənnəmi? 
 
Şair bu suala bədahətən şeir ilə cavab vermişdir: 
 
  
 293
- Mən nə anəstəm ki, cəmi pişva danəd məra, 
Nə əz onhayəm ki, bəziba əsas ranəd məra. 
Dusti hərgəh bəşuxi duzəxi guyəd çe bak, 
Hatifi-ğeybi dəmadəm Cənnəti xanəd məra. 
 
Tərcüməsi: 
 
- Mən hamının pişva bildiyi adam deyiləm, 
Bəzilərinin qabağına düşüb otarılası (qədər də) 
avam deyiləm.  
Bir dost zarafatyana mənə Cəhənnəmi deyirsə, 
nə eybi var,  
Hatifdən gələn səs hər zaman məni Cənnəti 
çağırır. 
 
Cənnəti bir dəfə Hacı Seyid Əzim Şirvaninin iştirak etdiyi 
məclisdə imiş. Müəyyən bir mövzuda yeddi şair şeirləşirmiş. 
Cənnəti hamısına üstün gəlmişdir. Hacı Seyid Əzim bir ustad kimi 
Cənnətinin əsərini bəyənmiş və demişdir: 
"Təəccüb edirəm ki, bunlar hamısı məşhur ikən siz nə üçün 
gümnam qalmısınız?" Cənnəti bu suala da çox gözəl cavab 
vermişdir: 
"- Kiminin şöhrəti olur, kiminin hünəri!" 
Cənnəti sağlamlığı, azadlığı hər şeydən üstün tutardı. Çox övladı 
öldüyündən (10 uşağı ölmüşdür) müsibətdən əsəb xəstəliyinə 
tutulmuşdur. 
Gənclikdə qəzəllər, mərsiyə və sinəzənlər yazmışdır. Heç bir 
vəzifə və mənsəb sahibinə tərif, qəsidə yazmamışdır. Ancaq sadə, 
səlis üslub sahibi olmuşdur. 
Cənnəti məşhur Cənubi Azərbaycan tərəqqipərvər ziyalı və 
yazıçılarından Mirzə Əbdürrəhim Talıbov ilə yaxın dost olmuşdur. 
17 il onunla yaxin əlaqə saxlamış, məktublaşmış, əsər mübadiləsi 
etmişdir. Cənnəti də Talıbov kimi tərəqqipərvərlik yolunda çox cəfa 
çəkmişdir. O, Bakıda 
 
  
 294
üsuli-cədid məktəbi binasını qoyanlardan olmuşdur. Lakin bu iş 
üstündə mollalar onu təkfır etmiş, məktəb skamyalarını küçəyə 
töküb yandırmışlar. Şair 1931-ci ildə Bakıda vəfat etmişdir. 
1905-ci il inqilabından sonra Bakıda geniş və müntəzəm nəşr 
olunan Azərbaycan mətbuatında ən fəal çalışan şairlərdən biri də 
Cənnəti olmuşdur. Fəhlə qəzeti "Təka-müf"də (1906) onun 
hürriyyətpərəst şeirləri çap olunurdu. "Dirilik"də, "İrşad"da iştirak 
etmişdir. Müxtəlif mövzularda bir çox əsərləri vardır. Dini mövzuda 
yazılmış "Mühəssəna-ti-şəriyyə" adlı risaləsi, bir nəsihətnaməsi 
("Yənbuil-hik-mət"), "Təhvili-ovzan" adlı qəvaidi-ədəbiyə kitabı, 
əxlaq elminə dair üçcildlik əsəri, altı min beytlik bir divanı, "Əlsəfər 
filhəzər" adlı bir romanı vardır. Bu əsərlərin çoxu əlyazmasıdır. Bir 
qismi isə natamam qalmışdır. 
Cənnətinin həm fars, həm də Azərbaycan dilində rəvan təbi 
olmuşdur. İctimai mövzuda olan "Hürriyyət", qələm tərifinə aid 
"Libas" şeirləri, qoşa qafiyəli qəzəli, ölümü təsvir edən fars qəzəli 
məşhurdur. 
Ə.Cənnətinin ən yaxşı əsərləri vətənpərəst mövzuda yazılmışdır. 
"Ey vətəndaşlar!", "Gözümdə bir görünür şah ilə gədayi vətən", 
"Vətən təranəsi" belə şeirlərdir. 
 
Ə.Cənnətinin şeiri 
 
Ə.Cənnəti Seyid Əzim Şirvani məktəbinə mənsub şairlərdəndir. 
Onun uzun və maraqlı həyat və yaradıcılıq yolu vardır. Yoxsul bir 
daşyonan ailəsindən çıxan şair dini və ya dünyəvi elmləri öyrənmək 
üçün müntəzəm davamlı təhsil görməmişdir. O, nə oxumuş, nə 
bilmişsə, özü dediyi kimi "ürəfa məclislərinin", xeyirxah 
yoldaşlarının sayəsində öyrənmişdir. 
 
  
 295
Cənnətinin yaradıcılığını iki dövrə bölmək olar: 
1. 1905-ci il inqilabına qədər olan dövr. 
2.1905-ci il inqilabından sovet hakimiyyəti illərinə qədər olan 
dövr. 
Birinci dövrdə şair, Sabir, Hadi və bir sıra köhnə məktəbdə 
oxumuş şairlər kimi qəzəl və mərsiyə ədəbiyyatı yolunu davam 
etdirmişdir. Cənnəti bu zaman yazmaqdan çox oxumağa, 
yaratmaqdan çox öyrənməyə əhəmiyyət verirdi. Nizami, Xaqani, 
Füzuli, Sədi, Rumi, Cami kimi şairlərin əsərlərini alovlu bir həvəslə 
oxuyur, əruz, divan qaydalarını ən cüzi təfsilatına qədər öyrənirdi. 
Hətta qədim ədəbiyyata o qədər mükəmməl aşina olmuşdur ki, 
böyük bir "Qəvaidi-ədəbiyyə" kitabı da yazmışdır. Şübhəsiz ki, 
sxolastikanı, divan ədəbiyyatını məktəbdə müntəzəm öyrənməmiş 
bir adamın belə bir iqdam etməsi cəsarət istərdi. Cənnətiyə bu 
cəsarəti verən davamlı və inadlı mütaliəsi idi. Həmin mütaliə 
sayəsində şair klassik şeirin bütün şəkillərini, əruzun bəhrlərini, 
xüsusiyyətlərini yaxşı öyrənmişdi. 
Cənnətinin hünəri yalnız bundan ibarət deyildi. O, şeirə olan eşq 
və həvəsi sayəsində tərəqqi etmiş, müəyyənləşmiş incə bir zövq 
sahibi idi. O, ilk gündən sənət əsərini adi yazıdan, Bədii təfəkkürü 
soyuq mühakimədən seçməyi bacarırdı. Oxuduğu şəriət, hədis 
kitabları, inandığı dini ədəbiyyat şeirin incə və həssas sənətkarlıq 
zövqünə mane ola bilməmişdi. Bəzən ən dini bir mövzunu işlədikdə 
də Cənnəti öz yoldaşlarından seçilirdi. Onun fars dilində yazdığı, 
ölümü təsvir edən "mövtnamə" ruhlu qəzəli şairin sənətkarlığı 
haqqında kifayət qədər təsəvvür verir: 
 
Çün rişteyi-cani-mən zi tən bebridənd,  
Əz surəti-mən musahiban tərsidənd.  
Göftənd bə in dust ilaçi bekünim,  
Dəfmi-məni zar cümlə vacib didənd. 
 
  
 296
Bər duş kəşidənd məra canibi qəbr,  
Bər xaki-siyəh süpürdə bərgərdidənd.  
Bəd əz nəfəsi çənd nəkireyin aməd,  
Əz məzhəbü etiqadi-mən porsidənd.  
Mən qisseyi-muyət bə miyan avərdəm,  
Çün sünbüli-tər hərdü bəhəm lərzidənd.   
Yek ləhzə əz in qissə pərişan kəştənd,  
Vongəh cəsədi-zari-məra buyidənd.  
Çün buyi-məhəbbət şənidəənd əz mən.  
İn sinəyi-səd çaki-məra busidənd.  
Göftəndbə ustadi-tu rəhmət Vasif1  
Ba iczi təmam hər du bərgərdidənd2 
Tərcüməsi: 
 
Elə ki, mənim ruhumu canımdan aldılar, 
Mənim simamdan həmsöhbətlərim qorxdular. 
Dedilər bu dosta bir çarə qılaq, 
Mən yazığın çarəsini dəfnimdə gördülər. 
Məni çiyinlərində məzarə tərəf apardılar, 
Məni qara torpağa tapşırıb, qayıtdılar. 
Bir neçə andan sonra inkir-minkir gəldi, 
Mənim dinimi və imanımı soruşdular. 
Mən muyəm dastanını danışdım, 
Hər ikisi sünbül kimi əsdilər. 
Bir an bu nağıldan pərişan oldular, 
Sonra mənim yazıq cəsədimi iylədilər. 
Məndən məhəbbət qoxusunu duydular. 
Mənim yüz yaralı sinəmi öpdülər, 
Dedilər min rəhmət sənin müəllimin Vasifə, 
Hər ikisi geri qayıtdılar. 
 
                                                 
1  Vasif - müəllifin təxəllüslərindən biridir. 
2
 Qəzəlin əsli Nizami adına Ədəbiyyat İnstitutunun elmi işçilərindən Novruz 
Ağayevdədir.  
 
 
 297
 
Bu qəzəldə məhəbbət ölümə, mövhumata, dini ehkama qalib 
gəlir, ölümün gətirdiyi dəhşət, əzab, naumidlik, acizlik eşqin 
əbədiliyi qarşısında heç olur. Eşq insan üçün ən yüksək, ən 
müqəddəs ruhani keyfiyyətdir. Hətta dini haqq-hesaba gələn Tanrı 
məmurları - inkir-minkir də şairin məhəbbət dastanını eşidib 
mütəəssir olurlar: 
 
Mən qisseyi-muyət bə miyan avərdəm,  
Çün sünbüli-tər hərdu bəhəm lərzidənd! 
 
Belə kamal sahibinin, saf və səmimi məhəbbət sahibinin önündə 
Tanrı məmurları heyrət edir və titrəyirlər. 
Şair bu mətləbi böyük incəlik, ustalıq ilə təsvir etmişdir. İnkir-
minkir ölüdən haqq-hesab, günah-savab əməlləri, ömrün nə ilə, nə 
yolla keçdiyini soruşurlar. Şair isə nə savabdan, nə günahdan 
danışır. O, başına gələn eşq macərasını nəql edir. Ömrünün ancaq bu 
yolla keçdiyini həzin bir dil ilə söyləyir. Şair dünyadan bu 
macəradan başqa heç nə gətirməmişdir. Onun ömür, etiqad, əməl 
sərınayəsi həmin bu eşqdir. Doğrudur, bu qəzəldə vəsf olunan 
məhəbbətə dini rəng, sufi məzmun vermək olur. Burada ilahi 
məhəbbətdən də söhbət getdiyini güman etmək olar. Ancaq məsələ 
bu məhəbbətin dini, ya dünyəviliyində deyildir. Məharət bu 
məhəbbətin Bədii ifadəsində, bu ifadənin sənətkarlığında, 
incəliyində və zərifliyindədir. Bu əhvalatı təsvir edən qəzəldir. Leyli 
məzarını axtaran Məcnun haqqında Vaqifin farsca yazdığı 
məsnəvisinə oxşayır. Ancaq burada daha dəhşətli, ümumi, ədəbi 
hadisə incəlik, Bədiiyyət dili ilə təsvir edilmişdir. Qəzəlin dili, ifadə 
vasitələri, qafıyələri də məzmununa münasib, gözəl və aydındır. 
Cənnəti yaradıcılığının bu dövründə dini-əxlaqi mövzularda çox 
şeir və nəsr yazmışdır. Bu əsərlər arasında seçilən, 
 
  
 298
ictimai məzmun cəhətdən müəllifmə üstünlük və şöhrət verəni çox 
azdır. 
Cənnətinin əsl qüvvətli şairlik fəaliyyəti yaradıcılığının ikinci 
dövründə, 1905-ci il inqilabından sonra başlanmışdır. Bu zaman o, 
əlli yaşlı, dünyagörmüş, zəngin hadisələr yaşamış qocaman şair idi. 
Cənnətinin o qədər rəvan və səlis təbi var idi ki, istədiyi zaman bir 
gündə bir neçə şeir deyirdi. Bu cəhətdən Cənnəti, Hadi üslubuna 
yaxın bir şair idi. 
O da Hadi kimi romantikdir, hadisələrin şəxsi, dəruni 
güzgüsündə əks olunmuş lövhəsini verir. Bu dərunlikdə Cənnəti 
lirikadan, qəlbdən çox, xarici aləmə, xəyala meyl edir. O, daxili 
hiss-həyəcanlarını hüzn, kədər, həsrət ilə yox, ümid, inam, mətanət, 
qələbə eşqi ilə verir. Cənnəti romantikasında sızıltı yox, gurultu 
vardır. 
Bu gurultu zahiri, süni deyildir. Bu şeirin əzəməti, qüvvətli və 
səmimi bir hissin səsidir. Müasirlik, yenilik, mübarizə hissi şairin bu 
dövr yaradıcılığına ən xas əlamətlərdəndir. O, xitabət kürsülərindən 
danışan, minlərcə kütlələrə müraciət edən qüvvətli bir natiq kimi 
səslənir. O, öz oxucusunu mübarizəyə, vətən və mədəniyyət uğrunda 
mücadiləyə çağırır: 
 
Dəyişmiş dövrünü bu çərxi-gərdan, ey vətəndaşlar!  
Çevirıniş səflıeyi-tarixi dövran, ey vətəndaşlar!  
Həmiyyət vəqtidir, hümmət zamanı, mövsimi-qeyrət,  
Çevirınəz düşmənə dal mərdi-meydan,ey vətəndaşlar!1 
 
Vətənpərvərlik Cənnətinin şeirlərində xüsusi bir qüvvət və 
səmiyyətlə tərənnüm olunur. O, Avropa mədəniyyətini, əsrin bütün 
yeniliklərini öz vətəninə gətirmək istəyir. Bu yolda ciddi-cəhd edən 
adamların hamısını alqışlayır. 
Səttarxan haqqında ədəbiyyatımızda çox əsərlər, xüsusilə şeirlər 
yazılmışdır. Sabirin, Səhhətin, Hadinin, Qəmküsarın  
                                                 
1    "Dirilik". 1914,№ 7. 
 
 299
şerləri sırasında Cənnətinin də bir şeri seçilir. Cənnəti Səttarxanı 
xalq və millət qəhrəmanı kimi tərənnüm edir, onun xidmətlərini 
sayır. Şair, qəhrəmanın ölümünə heyfslənir, azadlıq ideyası ilə bu 
adın həmişəlik yaşayacağına inanır. Cənnətinin "Səttarxanın ruhi-
pür fütuhinə" yazdığı şer sadəliyi və oynaq ahəngi ilə də seçilir: 
 
Əhsən olsun sənə namusi-vətən hifzi üçün,  
Can qoyarkən şərəfin etdi zaman, Səttarxan...  
Afərinlən sənə, ehya elədin millətini,  
Eylədin mürdələri sahibi-can, Səttarxan!1 
 
Cənnəti bilavasitə Vətən haqqında yazdığı şeirlərdə özünün ana 
torpağına olan məhəbbətini izhar edir, vətən övladım elmə, 
mədəniyyətə çağırır, vətəndaşların şərəf və izzətini də bu yolda 
çalışmaqda görür: 
 
Gözümdə bir görünür şah ilə gədayi-vətən,  
Yeganədir mənə kim olsa aşineyi-vətən...  
Başını ərşə yetirınəzmi fəxr ilə daim,  
Hər ol igit ki, ola hamili-livayi-vətən.  
Vətən bizə anadır, çünki biz ona oğuluq,  
Dolub ürəgimizə qan kimi vilayi-vətən...  
Vətən, vətən və vətən! Baği-arizuyi-rical,  
Qülubi-mürdəyə canbəxşdir həvayi-vətən.2 
 
Vətənpərvərlik Cənnətidə fəaliyyətsiz, müşahidəçi, sadə 
tərənnümdən ibarət deyildir. Şair bu məhəbbət və sevgi hissini 
dərhal mübarizə, hərəkət, iş ilə bağlayır. Şair həqiqi vətənpərəst o 
adama deyir ki, bu yolda canını əsirgəməsin. Vətənin gözəl 
nemətləri, bağı-bostanı, gülü-gülzarı, zəngin sərvəti olduğu kimi 
düşmənləri, yağıları da vardır. Vətənə qarşı duran 
qara qüvvələr "əhrimənlər" ilə mübarizə və bu yolda "həm can ilə, 
dil ilə, pul ilə, həm qələm ilə" fədakarlıq göstərənlər öz 
                                                 
1 "İqbal", 1914, № 603. 
2 Yenə orada, № 568. 
 
 300
vətənpərəstliklərini isbat etmiş olurlar. Şair "Vətən təranəsi" adlı 
şeirində igidliyi, fədakarlığı, cəsarəti tərənnüm edir. Vətəni müdafıə 
məqamında "tüklərimizin hər biri xəncər kimi olmalıdır", "iynəgözü 
boyda" belə torpağımızdan düşmənə verilməməlidir - deyir. 
 
Hümmət ediniz, düşməni tərk eyləyəlim ta,  
Ətfal kimi qaçmayalım məskənimizdən.  
Namusi-vətən hifzi üçün bəzl edəlim can,  
Ta vizrüvəbalı götürək gərdənimizdən...  
Rüstəm kimi bir tiri - düpeygər edib icad,  
Bak etməyəlim, düşməni-ruyin tənimizdən.1 
 
Cənnətinin torpaq təəssübü mövzusunda iki şeiri vardır. Bakıda 
neft sənayesinin inkişafı ilə əlaqədar olaraq yalnız Rusiya deyil, 
Almaniya, İngiltərə və sair Avropa kapitalistləri qazanc iştahası ilə 
Bakıya gəlirdilər. Onlar hər şeydən əvvəl burada yer almaq, buruq 
qoydurmaq, kök salmaq, beləliklə yavaş-yavaş təsir dairələrini 
artırmaq niyyətində idilər. 
Cənnəti torpaq haqqında yazdığı şeirlərində xarici kapitalistlərin 
bu meylinə qarşı çıxır, yalnız öz mənfəətini düşünən, pula susayan 
yerlilərini məzəmmət edir. "Əşar" sərlövhəli şeirində torpağın 
müqəddəsliyini, feyzini, bərəkətini tərənnüm etdikdən sonra üzünü 
öz vətəndaşlarına, torpaq sahiblərinə tutub deyir: 
 
Torpağa xor baxma, gözətlə rəhi-ədəb,  
Bu xaki-pakdır sənə, ey xacə ümmü-əb...  
Gahi əta qılır sənə ənvai-meyvəcat,  
Armudü tut, almavu əncir ilə ənəb... 
 
 
 
Hətta ölən zamanda basar bağrına səni,  
Guya ki əhli-eşq qucar yari-nuşləb...  
Kim yer satırsa, irzini, namusunu satır.  
                                                 
1"İqbal", 1914, № 495 
 
 301
İstər tataru türk ola, ya fars, ya ərəb.1 
 
Şair yer satanı vətən xaini, binamus adlandırır. 
Cənnəti kapitalistlərin torpağa, vətənə yabançı təsir gətirdiyini, 
xalqı, camaatı soymağa gəldiyini göstərməklə öz vətəndaşlarını 
sayıq olmağa çalışır. "Torpaq" adlı uzun tərci-bəndində insanın ta 
uşaqlıqdan necə torpağa bağlı olduğu, onunda pərvəriş tapması 
göstərilir: 
 
Bicamı çocuq daima torpaq ilə oynar?  
Torpaq tanımaqdır kişinin əqlinə səyyar.  
Bu oynamağın gizlicə bir hikməti vardır,  
Gər bilməlisən guş elə, ta eyləyim izhar.  
Həm mənşəyini, məlcəini tifl ikən anlar,  
Torpaqdan əgər qaldırasan şur ilə ağlar.  
Bu şivəni, fəryadı əbəs qılmayır uşşaq;  
Torpaq satanın çeşminə olsun qara torpaq.2 
 
Bu mövzu və məsələyə belə qatı vətənpərəst münasibət o zaman 
təzə məsələ idi. Qəzet və məcmuələrdə şairin bu şeirlərinə səs verən, 
bu ruhu intişar edən az idisə, bunun səbəbi bəllidir. Burjua 
mətbuatının çoxu maddi qidasını, köməyini torpaq, mülk 
ticarətçilərindən, sahibkarlardan alırdı. Yerli sahibkarların çoxunda 
vətən və torpaq təəssübü əvəzinə qazanc, sərmayə artırmaq hissi 
şiddətli idi. Onlar pula sitayiş edirdilər. Bu yolda xarici kapitalistlər 
ilə əlbir idilər. Cənnəti belə mənfəətpərəst, biqeyrət varlıların 
xasiyyətnaməsini aşağıdakı misralarda verir: 
 
                                                 
1 "İqbal", 1914, №585. 
2 Yenə orada, № 595 
 
 302
Səhər çayım, nahar nanu pənir, axşama bozbaşım,  
Dəxi dərdim nədir aya?Az aşım, ağrımaz başım.  
Nə düşmüşdür mənə el qayğısın, millət qəmin çəkmək,  
Mənim qarnım gərək tox, ac, susuz can versə qardaşım!1 
 
Şairin mənzərələr təsvir edən, təbii gözəllikləri düzgün və xoş bir 
dil ilə vəsf edən "Bahariyyəsi", maarifin, qələmin, sözün tərifmə 
həsr olunmuş qüvvətli şeirləri vardır. Cənnəti mürəttiblər haqqındakı 
təsviri və tənqidi şeirində mətbəə fəhlələrinin xidmətini, hünərini 
göstərməklə, sahibkarların onlara olan qayğısızlığını da qeyd edir. 
Şair çox düzgün yazır ki, cüzi bir səhv üçün "min tənə və tüğyan" 
görən çapçıların hünəri heç zaman təhsin edilməz. Burada fəhlənin 
əməyinə və istedadına qiymət verməyən zalim və kütbaş "ərbab"lar 
tənqid olunur. 
Cənnəti köhnə şeir məktəbində yetişib, sənətkarlıq mayasını da 
oradan tutduğu üçün şəkil, üslub, ifadə cəhətdən klassik şeirdən 
uzaqlaşa bilməmişdir. Dilində ərəb və fars tərkibləri çoxdur. 
Lakin yeni mövzular şairin bu cəhətdən də yeniləşməsinə kömək 
etmişdir. O, şeirinin xalqa çatması üçün sadəliyə artıq fikir verirdi. 
Bacardıqca üslubunu müasir şeirin tələblərinə uyğunlaşdırırdı. O 
zamankı romantiklər arasında Cənnəti sadə yazanlardan sayılır. 
Hadiyə nisbətən onun şeiri daha sadədir. 
Cənnəti ömrünün axırına döğru xəstəlik və qocalıq ucundan az 
yazır. Sovet dövründə "Söz", "Yeni əlifba", "Dəmir" və s. haqqında 
kiçik şeirlər yazmaqla kifayətlənmişdir. 
 
 
 
 
  
                                                 
1    "İqbal", 1914,№ 575. 
 
 303
 
 
Abdulla bəy 
Divanbəyoğlu 
 
(1883-1936) 
 
Abdulla bəy Divanbəyoğlu 1883-cü ildə Qazax qəzasının 
Əzizbəyli (keçmiş Hüseynbəyli) kəndində yoxsullaşmış bəy 
ailəsində anadan olmuşdur. Kiçik yaşlarından (1895-ci il) yetim 
qalmış, ilk təhsilini Qazax ibtidai məktəbində aldıqdan sonra dövlət 
hesabına Qori darülmüəllimininə daxil olmuş, 1903-cü ildə oranı 
bitirmişdir. Əvvəllər rustatar, sonra isə Bakı edadi məktəblərində 
müəllimlik etmişdir. Divanbəyoğlu Azərbaycan Nəşri-maarif 
cəmiyyətinin üzvü olub, 1905-ci ildə bir sıra başqa müəllimlərlə 
bərabər bu cəmiyyətin düzəltdiyi ibtidai təhsil kurslarında 
müəllimlik etmişdir. 1910-1912-ci illərdə Bakıda ikiillik pedaqoji 
müəllimlər məktəbində dərs demişdir. 
Maarif sahəsindəki işlə yanaşı Divanbəyoğlu ədəbi fəaliyyətini 
də davam etdirmiş, "Can yanğısı" romanını, "Dan ulduzu" və 
"Cəng" adlı hekayələrini yazmışdır. 
Musavat hakimiyyəti zamanı xarici işlər nəzarətinin yazı-tərcümə 
hissəsində, Azərbaycan sovetləşəndən sonra isə xarici işlər 
Komissarlığında, eyni zamanda "Xalq maarifı" jurnalında xidmət 
etmişdir. 
1925-ci ildə Divanbeyoğlu Azərbaycan Dövlət Universitetinin 
tarix fakültəsini bitirmişdir. 
 
  
 304
1920-26-cı illərdə Bakı Xalq Maarif şöbəsində təlimatçı olmuş, 
pedaqoji məktəblərdə müdirlik etmişdir. 
Uzun müddət (1923-1929) Azərbaycan Dövlət arxivində müdir 
olmuş və "Azərbaycanı Öyrənən Cəmiyyət" təşkil olunan gündən bu 
cəmiyyətdə elmi iş aparmışdır. Onun Azərbaycan tarixinə aid bir 
sıra tədqiqi məqalələri "Azərbaycanı Öyrənən Cəmiyyətin xəbərləri" 
jurnalında çap olunmuşdur. Divanbəyoğlu 1929-cu ildə Azərbaycan 
Dövlət Elmi-Tədqiqat İnstiturunda tarix-etnoqrafıya şöbəsi rəyasət 
heyətinin üzvü seçilmiş, Azərbaycan xəritəsinin yaranmasına 
rəhbərlik etmişdir. 
1930-cu ildən başlayaraq, Divanbəyoğlu Elmlər Akademiyasının 
Azərbaycan şöbəsində elmi işçi sifəti ilə çalışmış, Azərbaycan Neft 
İnstitutunda dərs demişdir. A.Divanbəyoğlu 1936-cu ildə Bakıda 
vəfat etmişdir. 
Abdulla bəy Divanbəyoğlu az yazan, səliqəli yazan 
yazıçılardandır. O da, Səhhət kimi, Qərb ədəbiyyatını sevmiş, 
mütaliə etmişdir. Rusca mükəmməl, davamlı təhsil gördüyündən 
əsərlərinin çoxunu rusca yazmışdır. Üslubunda rus dilinin, rus ifadə 
xüsusiyyətlərinin təsiri aydın görünür. Divanbəyoğlu ədəbi 
yaradıcılığa 1904-cü ildən "Duman" adlı hekayə ilə başlamışdır.1 
Əlimizdə ancaq əsərin bir hissəsi, natamam bir dəftər vardır. 
Əsərdə bir mülkədar ailəsi Rüstəm bəy və oğlu Həmid bəyin 
təsərrüfatçılığı, malikanəni idarə etmələri təsvir olunur. 
Məişət, adi həyat səhnələri ilə yanaşı, Həmid bəyin öz bibisi qızı 
Səyyarə xanıma sevgisi verilir. Müəllif qəribə bir üsul götürmüşdür. 
Ən sevincli və fərəhli vəziyyətlər və ən kədərli vəziyyətlər eyni 
zamanda, bir-biri ilə çarpazlaşmış şəkildə verilir. Hətta bu zidd 
əhvali-ruhiyyələr, eyni zamanda, bir ailədə, bir şəxsin başında 
cəmlənir. Qəlb bu hadisələri 
 
 
 
elə təbii və elə səmimi yaşayır ki, biz bunların heç birinə şübhə 
etmirik. 
                                                 
1  Əlyazması Nizami adına Ədəbiyyat İnstitutunun əlyazmaları şöbəsindədir. 
 
 305
Evdə matəmdir. Həmid bəyin anası Sədəd (Səadət) xanım 
ölmüşdür. Ev gələnlərlə doludur. Həmid bəyin bibisi təziyəyə gəlib, 
gənc qızı Səyyarə xanımı da özü ilə gətirmişdir. Heç kəs Həmid bəyi 
ovuta bilmir. Səyyarə xanım dayısı oğlunun ağlamasına dözmür. 
Qolundan yapışıb başqa otağa aparır, taxt üstündə əyləşdirir, dəsmal 
ilə onun göz yaşını silir. Gənc, gözəl Səyyarənin hərarətli əlləri 
Həmid bəyin əlinə toxunduqca, incə, zərif, mehriban səsi eşidildikdə 
Həmid bəyin vəziyyəti dəyişir. Qızın ərkyanə və cəsarətli nəvazişləri 
Həmid bəyin qəmlərini dağıdır: "Səyyarə xanımın qoşa dağ kimi 
duran döşləri dərya ləpəsi təki çalxalanırdı. Onun şam əlləri hərdən 
bir Həmid bəyin əllərini büxtiyar sıxırdı. Can alan gözləri yaşlar ilə 
doldu, amma uzun kipriklər qoymadılar axmağa, Həmid bəyin ürəyi 
sıxılırdı, qanı qaynayırdı. 
" - Səyyarə, dünya mənim üçün ikibaşlı əjdaha olubdur. Qəzadan 
mənimki dönübdür, çərxim tərsinə dolanır. Qurt təzə almanı içindən 
oyan kimi, qəm və qüssə mənim ömrümü yeyir. Fələkdən mənə bir 
xoş gün doğar-doğmaz bilmirəm. Doğsa o gün sənsən...".1 
Yavaş-yavaş alovlanan məhəbbət müsibətə, matəmə qalib gəlir. 
Əvvəl özünü "fəlakətdə", bədbəxt sayan, hər şeyin əziz ana ilə 
getdiyini, bitdiyini güman edən Həmid bəy daxilən, qəlbən qüvvət 
kəsb edir. Məhəbbət - Səyyarə onu həyata, gələcəyə, işə daha 
möhkəm bağlayır. 
"İlan" hekayəsi kəndistan məişətindən alınmışdır. Müsəlman 
ailələrində hökm sürən köhnə adət və etiqadlar bəzən dəhşətli və 
bəzən gülünc nəticələrə səbəb olur. Guya ilanın yeddi yoldaşı olur. 
Kim birini öldürsə, qalan altı ilan qatili izləyəcək, fürsət tapıb onu 
sancacaqdır. Odur ki, bir ilan öldürən,  
                                                 
1  "Dəbistan", 1906, № 7. 
 
 306
ya ilanın başqa yoldaşlarını da öldürməli, yaxud ömrü boyu 
qorunmalı, ehtiyat etməlidir. Bəzən bu "ehtiyat" o qədər qüvvətli 
olur ki, insanın xasiyyətinə keçir, cəsur, igid bir adam, puç etiqad 
ucundan vasvası, qorxaq, səksəkəli bir adam halına düşür. 
Divanbəyoğlunun bu əsəri mövzu etibarilə Hötenin "Ərdo Məlik" 
əsərinə çox oxşayır.1 Burada təsvir olunan ata xasiyyətcə "İlan" 
hekayəsində Əhmədin anası Huri xanıma oxşayır. Hekayədə Kazım 
adlı bir nökər təsvir olunur. Kazım savadsız, elmsiz, yüksək mühit 
və zövqdən uzaq bir iş adamıdır. Ancaq həyat, iş, məişətin özü 
Kazımı Aslan bəydən də, Huri xanımdan da ayıq, həqiqətçi etmişdir. 
Heç kəs onu bu etiqada inandıra bilmir. O, xanımının uşağını xilas 
etmək üçün ilanı öldürmüşdür və hər zaman, harada olur-olsun, 
gördüyü ilanı öldürür. Kazım çox sadə və doğru düşünür. İlan 
zəhərli, ziyankar canlıdır. Hər kəsin vəzifəsi ilanı öldürınəkdir. Huri 
xanım isə ilan öləndən sonra həyəcan keçirir. İlanın yoldaşlarının 
"intiqam" alacağını güman edir. Kazım xanımının etiqadına gülür: 
"-Vallah xanım, ömrümdə yüzdən artıq qızıl ilan, qara ilan 
öldürmüşəm... Bax, yenə səlamətəm. Öldürəndə məni çalıb 
öldürəcəklər... Huri xanım: 
- Səbəb bu ki, Əhməd səbəb olmasa, sən də öldürməzdin. 
- İlan miravoy sudya deyil ki, səbəb axtara. Bir də mən ilanı 
səbəbsiz, rast gələndə öldürürəm. Heç çomağı olardan əsirgəmirəm. 
İlanın ağına da lənət, qarasına da. Hamısı bir kafirdir. Səbəbin 
istəsələr bu da mənim səbəbim...". 
Bu bir neçə kəlmədə xanımın, xüsusilə Kazımın xasiyyəti aydın 
olur. 
 
 
 
 
                                                 
1    Bax: A.Səhhət. Məğrib günəşləri, Bakı, 1912, II hissə, səh.13. 
 
 307
Bu hekayə ədibin birinci əsərinə nisbətən yığcam, müxtəsər 
yazılmışdır və müəyyən əxlaqi bir mövzunu yaxşı əks etdirir. 
Ədibin əlyazmaları içərisində "Ərdoy dərəsi"1 adlı bir böyük 
hekayənin natamam surəti vardır. Bu hekayənin başlanğıcı əfsanəvi 
üslubdadır. Hekayədə bir dərəyə "Ərdoy" adı verilməsinin tarixçəsi 
söylənir. Ancaq bu sadəcə üsul, qurulmuş fənddir. Əsas məsələ 
köçərilərin, dağ kəndlilərinin həyatının təsviridir. Əsərin nə zaman 
yazıldığı məlum deyildir. Ancaq bu hekayə üsbul və məfkurə 
etibarilə "Can yanğısı"na daha yaxındır. Deməli, ədibin 
yaradıcılığının ikinci, romantik dövrünə aiddir. Dilican yaylağı, 
buraya gələn çobanlar, ilxıları dağın saf, sağlam təbiəti, kəndin təbii 
gözəllikləri əsərdə başlıca yer tutur. Hekayənin qəhrəmanı 
Köçərioğlu Köçərlidir. O, şəhərdən, gurultudan bezmişdir: 
"Ömrümün bu yayını göy dağlar belində, soyuq bulaqlar üstündə, 
çobanlar arasında, mələr mal-qoyun içində keçirmək istəyirəm. 
Könül dumanlı dağları, şehli otlan, göy gurultularını, göz 
qamaşdıran şimşəkləri arzu edir. Könlüm havalanıb məni oraya 
aparır". 
Kənd, təbiət qucağı zəngin, əlvan, tərifli sifətlərlə verilir. Bu 
həyat qəhrəmanın ən böyük arzusudur. O bu həyatı "məhliqalara" 
belə dəyişməz. Qanadlanmış könlü orada, ancaq orada rahatlıq və 
təsəlli tapır. 
A.Divanbəyoğlunun ən mükəmməl və qüvvətli əsəri "Can 
yanğısı" adlı romandır.2 Bu əsər quruluşu, təhkiyə üsülu etibarilə, 
həm köhnə tərcümə əsərləri olan dini məzmunlu "Xavərnamə", 
"Muxtarnamə", "Həmzənamə", "Rüstəm Söhrab"lardan, həm də 
yeni yazılmış bir sıra aşiqanə roman- 
                                                 
1 Əlyazması Nizami adına Ədəbiyyat İnstitutunun əlyazmaları şöbəsindədir. 
2 Can yanğısı, Bakı, 1914. 
 
 308
lardan1 fərqlənir. Əsər dərin və odlu məhəbbətin, səmimi bir eşqin 
sərgüzəştinə həsr olunmuşdur. 
Əhvalat 30 il səhralarda, dağlarda sərgərdan gəzən bir fələkzədə 
dərvişin, cəmyyətdən kənar romantik bir simanın dilindən söylənir. 
O, təbiətin qoynunda görüb sevdiyi və oradaca itirdiyi gözəl 
Ruqiyyənin macərasını yanıqlı bir dil ilə danışır. Ancaq dərviş 
yalnız aşiq deyildir. O eyni zamanda, özünə görə bir mütəfəkkir, 
həssas və ağıllı adamdır. O özünün də, Ruqiyyənin də faciəsini 
ictimai quruluşda görür: "Ruqiyyə, elə fikir etmə ki, başqa yerdə 
adamlar ölüm, zillətdən qeyri özgə bir şey bilirlər. Siz burada allahın 
qoltuğunda, dağların başında hər kəs özünə şah kimi dolandığı 
halda, orada (yəni şəhərlərdə - M.C.) varlı, yoxsullar bir-birinə 
dolaşaraq əhalinin bir hissəsini edib sultan, o biri hissəsini qul, 
möhtac... Bundan zülm törəyir. Bu səbəbə adam adamı canavar olub 
yeyir...".2 
"Can yanğısı" bir çox cəhətdən dövrü üçün xarakter əsərdir. 
Buradan Viktor Hüqo romantizminin, xüsusilə J.J.Russo 
baxışlarının təsiri açıq görünməkdədir. Burada ictimai mühit çirkablı 
bir adam kimi, təmiz adamların qatili kimi təsvir olunur. Şəhər, 
texnika, mədəniyyət, müasir ictimai əlaqələr pislənir. Bunlara qarşı 
kənd iddilliyası, saf təbiət, ibtidai əkinçilik, maldarlıq həyatı, köhnə 
kənd idealizə olunur. Kənd şəhərə, keçmiş indiyə, təbiət texnikaya, 
xəyal həqiqətə, arzu vəziyyətə qarşı qoyulur. Ruqiyyənin ailəsi və 
kəndi parlaq və yüksək bir nümunə kimi görünür. Ruqiyyə, 
müəllifın fıkrincə, bu gözəl aləmin timsalıdır. "Mədəni" insan isə bu 
pak məxluğu zədələyir, pozur, öz pis əxlaqı ilə məhv edir. 
Ruqiyyənin  
                                                 
1 "Solğun çiçəklər" (Ə.Səbri), "Eşq və həvəs" (Səbribəyzadə), "Xoşbaxtlar" (İbrahimbəy 
Musabəyov), "Bədbəxt milyonçu" (M.S.Ordubadi) və s... 
2 A.Divanbəyoğlu. Can yanğısı, Bakı, 1914, səh.24. 
 
 309
atası şəhərdə bir gün qalandan sonra deyir: "Belə yerdə partlaram. 
Mən gedəcəyəm. Qara meşə qabağımda, göy dağ başımın üstündə 
olmasa, qara naxırın, ağ sürünün mələrtisini, göyün şaqqıltısını, 
gurultusunu eşitməsəm, mən dolana bilmərəm. Bunlarsız dolanına 
mənə haram olar... Burada mən yata bilmərəm. Niyə? O yanda 
malın göyşəməsi, ilxının oxrantısı qulağıma gəlmir. Necə qalım? 
Başım üstündə yarpaq-yarpaq ilə danışırmı? Ayaqlarım altında otlar 
xışıldayırmı?".1 
Əsərdə bu meyl ilə yeni, "mədəni" cəmiyyətdə yaranan duyğular 
qarşı-qarşıya gəlir. Əhmədlə Ruqiyyə, şəhərli ilə köçəri ailə arasında 
təsadüfən yaranan məhəbbət birliyi, ünsiyyət fənaya uğrayır. 
Ruqiyyəni dəlicəsinə sevən, onun üçün canından keçən Əhməd, 
məqsədinə nail olandan sonra, köçəri həyatı ilə, dağlar, sular, oba 
həyatı ilə təmin olunmur. O, şəhərə qayıtmaq istəyir. Əhmədin 
məhəbbəti vətən sevgisi ilə vuruşmağa başlayır. Əhmədi bikef görən 
Ruqiyyə səbəbini soruşur. Əhməd gizlətmək istəyir: 
" - Dərdim böyükdür, sən çəkə bilməzsən. 
- Sən ilə bərabər birə on olsa da taqətim var. 
- Böylə dərd üçün yaranmayıbsan, əzizim. 
- Yox, özgə dərdin olsaydı deyərdin. Sən məni daha sevmirsən, - 
deyib əlləri ilə üzünü örtüb ağladı, barmaqlarının arasından mərmər 
arasından su tökülən kimi yaş axdı. Ürək verib Ruqiyyəni kiritdim. 
- Ruqiyyə, - dedim, vətənim yadıma düşübdür...". 
Əhməddə vətən hissi get-gedə qüvvətlənir, Ruqiyyənin 
məhəbbətini arxa plana keçirir. Ruqiyyə buna heyrət edib soruşur ki, 
vətəndə kimin vardır? Əhməd cavabında deyir ki, vətənə məni çəkən 
heç kimim yoxdur. Məni çəkən oranın 
 
 
 
 
"havası, suyu, dağları, daşları, torpağı, ömrümün ibtidası... nə bilim 
nədir. Anlamıram... Mən gedəcəyəm, Ruqiyyə"1. 
                                                 
1   A.Divanbəyoğlu. Can yanğısı, Bakı, 1914, səh. 26. 
1  A.Divanbəyoğlu. Can yanğısı, Bakı, 1914, səh.19. 
 
 310
Bu cavab qəhrəmanın qəlbində dərin kök salmış böyük duyğunu 
- vətən məhəbbətini və bu məhəbbətin qalib gəldiyini göstərən son 
və qəti hökmdür. Əsərdə başdan-başa bir "yanğı", bir aləm, ürək 
çırpıntısı hiss olunur. Ruqiyyə savadsız kəndli, köçəri olsa da, pak, 
dərin məhəbbətli bir qızdır. 
Əhmədin - şəhərdən gələn bir adamın Ruqiyyənin ailəsinə 
gətirdiyi bu tale bütün köçəriləri əsəbiləşdirir, hamısı deyir: 
"Bu adam gələn yollara niyə daşlar döşənmədi?". Ruqiyyədən 
çəkinməsəydilər, oğlanı tikə-tikə doğrardılar". "Nə qədər olsa, yenə 
Ruqiyyənin əridir" deyirdilər. 
"Can yanğısı"nda inkişaf etməkdə olan sənaye kapitalizmi 
şəhərinin istismar, riya, ikiüzlülük kimi çirkin xüsusiyyətləri küskün 
bir gəncin zövqü, görüşləri dairəsindən tənqidə tutulur. Biz Ruqiyyə 
və Əhməd kimi saf qəlbli, sadə və səmimi insani duyğularla yaşayan 
gənclərin həyatı ilə qismən məhdud dairədə tanış oluruq. Onların 
məhəbbətinə mane olan əngəllərə qəzəblənirik. Əhməddəki vətən 
məhəbbətinin daha da dərinləşəcəyinə, qalib gələcəyinə, qəhrəmanın 
sadə etirazçıdan, küskün və mərdümkiriz bir aşiqdən fəal və mübariz 
bir vətəndaşa çevriləcəyinə inanırıq. 
 
 
 
 
 
 
 
 
 
 
 
 
 
 
 311
 
 
 
 
Səid Səlmasi 
 
    (1887-1909) 
 
Səid Məşədi Xəlil oğlu Haqverdiyev Cənubi Azərbaycanda 
yetişmiş tərəqqipərəst şairlərdəndir. Dilməqan şəhərində 
doğulmuşdur. Mədrəsədə oxumuş, ömrünün çox hissəsini Avropa 
ölkələrinə səyahətdə keçirmişdir. Farsca, fransızca yaxşı savadı var 
imiş. Səyahət Səid Səlmasinin istər mədəni və istərsə məfkurəvi 
inkişafına çox böyük təsir etmişdir. Vətəninə qayıtdıqdan sonra 
tərəqqi və mədəniyyət yolunda var qüvvəsi ilə çalışmış, öz xərci ilə 
Səlmasda məktəb açmış, "Şəfəq" adlı qəzet nəşr etdirmişdir. 1905-ci 
il inqilabı nəticəsində Cənubi Azərbaycanda əmələ gələn azadlıq 
hərəkatının fəal iştirakçılarından olmuşdur. İrticaçılar tərəfindən 
təqib olunmuş, vətənini tərk edərək Bakıya gəlmişdir. Bakıda 
"Füyuzat" jurnalında yeni ruhda şeirlər və tərcümələr çap 
etdirmişdir. 1909-cu ildə Xoy şəhərinə mətbəə apararaq, orada yeni 
kitabların nəşrilə məşğul olmuşdur. Həmin il fevralın 24-də 
irticaçılar tərəfindən öldürülmüşdür. 
Təəssüf ki, S.Səlmasinin həyatı, ictimai mənşəyi və bir çox 
əsərləri haqqında əlimizdə kifayət qədər məlumat yoxdur. Bu haqda 
yeganə mənbə Ə.Qəmküsarın "Tərəqqi" qəzetində 1  nəşr etdirdiyi 
məqalədir. Məqalə müəllifı şairin həyatı 
 
 
 
 
 
                                                 
1 Ə.Qəmküsar. Şəhidi-hürriyyət, "Tərəqqi", 1909, № 72. 
 
 312
 
haqqında çox az danışır, əsas diqqəti onun ictimai fəaliyyətinə verir. 
Bu məqalədən də açıq görünür ki, Səlmasinin demokrat ziyalılar və 
yazıçılar arasında böyük hörməti var imiş, onun istedadı etiraf 
olunurmuş. 
Səid Səlmasi çox gənc ikən vəfat etdiyindən ədəbiyyat sahəsində 
mühüm əsərlər yarada bilməmişdir. Onun əsərləri azadlıq hərəkatı 
uğrunda fədakar çalışan, yeni ədəbiyyat üçün son dərəcə artıq həvəs 
göstərən istedadlı və qabiliyyətli bir gəncin yazılarıdır. Onun 
Füyuzafda nəşr olunmuş "Farsca ilk sone"1 adlı əsəri vətənpərvərlik 
hissi ilə dolu bir nəğmədir: 
 
Mən on zəmini guhərbari-paki İranəm, 
Bə hər bəlayi-cəhalət nişəgəh əst təni mən... 
 
- deyə şair öz dərdini vətənin dərdi, vətəninin dərdini isə öz dərdi 
kimi verir. 
"İğbirar", "Xiyali-mənfur"2 şeirlərində də cəhalətdən, qəflətdən, 
zülmdən şikayət edən bir gəncin həsrətləri bədii təcəssümünü 
tapmışdır. 
Səid Səlmasi mütləqiyyəti, şərq cəhalətini tənqiddən başqa 
şeirlərinin bir qismində gələcəyə, azadlığa ümidini ifadə edir. 
Məşrutə zamanında İran məclisinə seçilmiş nümayəndələr bu 
münasibətlə Təbrizdən Tehrana gedirkən, şair Azərbaycan 
məhbusları ilə, o cümlədən Əbdürrəhim Talıbov ilə görüşmüşdür. 
Bu hadisəni o şeirlərində sevinclə qələmə almışdır. O, ümid edir ki, 
hürriyyətpərəstlər istibdadın kökünü kəsmək, "zülm ağacını yıxmaq 
üçün" nə lazımsa edəcəklər: 
 
 
 
 
 
                                                 
1 "Füyuzat", 1907, № 30. 
2 Yenə orada, № 20. 
 
 
 313
 
Şad olur dil görüncə millətimin,  
Bir byük mərifətli əhrarın.  
Qət edirlər qələmlə rişəsini,  
Şəcəri-zülm olan məlainin... 
 
S.Səlmasi də Məhəmməd Hadi kimi burjua ziyalılarının yalan 
vədlərinə inanan, şahın icazə verdiyi "məclislərdən" ümid gözləyən 
romantik şairlərdəndir. Gənc şairin üslubunda qəliz, çətin, ərəb-fars 
ifadə və ibarələri vardır. 
S.Səlmasi də müasir ictimai mübarizə və məsələlərdən bəhs edən 
həyati, səmimi şeir tərəfdarı idi. 
 
  
 314
Səməd Mənsur Kazımov 
 
(1880-1927) 
 
Səməd Mənsur Kazımov Bakıda anadan olmuş, ilk təhsilini rus-
müsəlman məktəbində almış, sonralar davamlı mütaliə ilə biliyini 
artırmışdır. O 1907-ci ildə Bakıda düzələn "Səfa" cəmiyyətinin üzvü 
olmuş, teatr işlərində fəal iştirak etmişdir. Səməd Mənsur 1905-ci 
ildən sonra şeirləri ilə mətbuatda çıxış etmiş, 1918-ci ildə "Şeypur" 
jurnalında baş mühərrir olmuş, "Molla Nəsrəddin"də ədəbi parçalar, 
"Bəsirət" və "Tuti"də şeirlər çap etdirirmiş, xırda pyeslər yazmışdır. 
Şəmsəddin Sami bəyin "Gavəyi-Ahəngər" əsərini təbdil etmişdir. Bu 
əsər uzun illər səhnədən düşməmişdir. Səməd Mənsur ömrünün 
axırlarında Xalq Komissarları Sovetində ümumi idarə müdiri 
vəzifəsində çalışmışdır. O, 1927-ci il yanvarın 3-də Bakıda vəfat 
etmişdir. 
Səməd Mənsurun şairlik fəaliyyəti iki xətt ilə davam etmişdir. 
Birincisi satira, ikincisi romantika. Satirik şeirlərində şair Sabir 
yolunu tutaraq ictimai xəstəlikləri, köhnə münasibətləri 
qamçılamağa çalışmışdır. "İçkilər, oflar"1, "Ey həkim"2, 
"Qarabağlı"3, "Qələmim"4 belə şeirlərdəndir. Şəməd 
 
 
 
 
 
  
                                                 
1 "Şeypur". Bakı, 1918, №  4. 
2 "Bəsirət". Bakı, 1920, № 269. 
3  "Şeypur". Bakı, 1918, № 5. 
4  "Tuti". Bakı, 1916, № 38. 
 
 
 
 315
Mənsur satiralarında klassik şeirin təsvir vasitələrindən məharətlə 
istifadə etmişdir. Qəzəl ədəbiyyatında zəriflik, incəlik üçün işlədilən 
təşbih və sifətləri həcv şeirinə salmaqla satiranın məlahətini bir 
qədər də artırmışdır. Füzulinin çox məhzun və mütəəssir bir lirika ilə 
yazdığı məşhur "Ey həkim" rədifli qəzəli vardır. Burada aşiq həkimə 
müraciətlə eşq dərdindən şikayət edir: 
 
Eşqdən qəlbimdə bir pünhan mərəz var, ey həkim!  
Xəlqə pünhan dərdim izhar etmə zinhar, ey həkim! 
 
Səməd Mənsur isə ayrı münasibətlə həkimə müraciət edir. O, 
Bakıda yoxsulluq, pulsuzluq ucundan həkimə gedə bilməyən 
xəstələrin şikayətini qələmə almışdır. İnsafsız və pulpərəst həkimlər 
belə xəstələri qapıdan qovurdular. Şair həmin xəstələrin dilindən 
yazır: 
 
Nə cibimdə parə, nə evdə çörək var, ey həkim! 
Nəbzimi bihudə sıxma, çəkmə azar, eyhəkim!  
Ət yemək pəhrizini əmr etmə kim bazardə,  
Hər qədər axtarsa ət tapmaz xiridar ey həkim. 
 
"Qarabağlı" rədifli şeirində şair qoçuluq, qolu zorbalıq, qan 
ədavəti kimi köhnə, vəhşi adətləri tənqid edir. Səməd Mənsurun bu 
şeirləri gündəlik felyeton ruhu daşısa da, ictimai cəhətdən faydalı 
parçalardır. Bu parçaların "Molla Nəsrəddin" səhifələrində çap 
olunınası da təsadüfı deyildir. Bunlar üslubca aydın, mövzuca zəruri, 
Bədii ifadəcə maraqlı və şirin yazılmış həcvlərdir. Ancaq bu şeirlər 
ümumiyyətlə Səməd Mənsur yaradıcılığı üçün səciyyəvi deyildir. 
S.Mənsur ciddi, lirik şeirlərində daha hərarətli, daha rəvan təbli 
şairdir. 
 
  
 316
IV. Maarifçi-didaktik 
yazıçılar 
 
Azərbaycan yazıçılarının bir hissəsi mətbuat, nəşriyyat ətrafında 
toplanmışdı ("Molla Nəsrəddin", "Füyuzat", "Həyat", "İqbal", 
"Səda" və s.), bir hissəsi də daha çox səhnə, teatr sahəsində çalışırdı 
(N.Vəzirov, Ə.Kaqverdiyev və s.). Üçüncü qisim yazıçılar isə 
məktəb ətrafinda toplanmış, maarif, təlim-tərbiyə mövzuları üzrə, 
uşaq ədəbiyyatı sahəsində çalışırdılar. Bunlar müəllim-yazıçılar 
idilər. Onların bütün yazıçılıq fəaliyyəti məktəb, maarif tələblərinə 
uyğunlaşdırılmışdı. Bu yazıçılar qələmləri ilə məktəbdəki əməli 
fəaliyyətlərini tamamlayırdılar. Bu xüsusiyyət maarifçi yazıçıların 
bütün əsərlərində görünür. Görüşlərindən birində A.P.Çexov 
Maksim Qorkiyə müraciətlə deyirdi: "Mənim pulum olsaydı, burada 
xəstə kənd müəllimləri üçün bir sanatoriya tikdirərdim. Mənim 
gözəl kitabxanam, müxtəlif musiqi alətlərim, arı pətəklərim, 
bostanım, meyvə bağım olardı. Aqronomluq, metallurgiya haqqında 
mühazirə oxumaq olardı. Müəllim hər şeyi bilməlidir. Siz 
bilsəydiniz rus kəndinə yaxşı, ağıllı, oxumuş müəllimlər nə qədər 
zəruridir. Onun üçün bir növ xüsusi şərait hazırlamaq vacibdir. Biz 
bunu tez etməliyik! Çünki geniş təhsili olmadan dövlət pis bişirilmiş 
kərpicdən tikilən ev kimi uçular".1 
 
 
  
                                                 
1    M.Qorkiy. Sobranie soçineniy. Moskva-Leninqrad, t. II, izd. XXII, 1932, str.92.  
 317
Eyni zərurəti Azərbaycan ədibləri də duymuşlar. Ədiblərimiz 
maarifin, müəllimin, məktəbin həlledici işini, intibah yolunda ən 
böyük vasitə olduğunu düşündükləri üçün məktəb işinə böyük 
əhəmiyyət verir və bu yolda var qüvvələri ilə çalışırdılar. Buna görə 
də həmin yazıçıların yaradıcılığında maarif uğrunda, məktəb, tərbiyə 
uğrunda mübarizə başlıca yer tuturdu. Bu yazıçılar 
mollanəsrəddinçilər kimi satira, tənqid yolu ilə getmirlər. Doğrudur, 
bunlar da tənqidi realistlər kimi köhnə həyatı rədd edir, cəhalətə eyni 
dərəcədə nifrət edir, keçmiş cəmiyyətin yıxılmasına, xalqın 
fanatizmdən xilas olmasına çalışırdılar. Ancaq bunların yolu, 
üslubu, təsvir sahəsi mollanəsrəddinçilərdən fərqli idi. 
Azərbaycan tənqidi realistlərinin böyük xidməti ondan ibarət 
olmuşdur ki, onlar köhnə dünyanı yıxmaq, cəmiyyəti onun 
qalıqlarından xilas etmək yolunda fədakarlıqla çalışmışlar. "Molla 
Nəsrəddin" və onun böyük məktəbi həyatımızı, cəmiyyətimizi bu 
köhnəlik çəngəlindən xilas etməyə, feodal münasibətlərinin çirkin, 
fəlakətli olmasını hamıya başa salmağa, bütün pərdələri qaldırmağa, 
həyatı çılpaqlığı ilə, həqiqəti açıqlığı ilə göstərməyə, adamları 
ayıltmağa, sayıq salmağa çalışmışdır. 
Romantiklərin - M.Hadi və A.Səhhət məktəbinin təsvir sahəsi isə 
bambaşqa idi. Bu şairlərin çoxu xəyali gələcəyi tərənnüm edirdilər. 
Müasir cəmiyyətdə gördükləri çirkin və fəlakətli səhnələrə nifrətlə 
kifayətlənmir, üzlərini gələcəyə tutub romantik çağırışlarla məşğul 
olurdular. Onlar keçmişin iztirablı həyatına qarşı ümidli, şad və 
parlaq bir aləm qoyurdular. Romantiklər gələcək ilə təsəlli tapırdılar. 
Maarifçi ədiblərin yaradıcılığı bu iki ədəbi məktəbin hər biri ilə 
müəyyən dərəcədə səsləşsə də, bunların hər ikisindən ayrılırdı. 
Maarifçi realistlər nə keçmişin tənqidinə o qədər aludə, nə də 
gələcəyin xəyallarına o qədər məftun idilər. Onlar ən çox adi, həyati 
məişət qayğılarını qələmə alırdılar, gələcəyi  
 318
yaratmaq üçün hər kəsdən, hər şeydən əvvəl məktəbə müraciət 
edirdilər. Məktəbi nəinki mədəniyyət, intibah üçün, hətta ictimai 
quruluşu düzəltmək üçün də vasitə sayırdılar. Məktəbin 
əhəmiyyətini həddindən artıq böyüdür və qurtuluş yolunu burada 
görürdülər. 
Maarifçi realistlərin görkəmli nümayəndələrindən Süleyman Sani 
Axundovu, Abdulla Şaiq Talıbzadəni, Sultanməcid Qənizadəni, 
İbrahimbəy Musabəyovu, Rəşid bəy Əfəndiyevi, Mirzə Məhəmməd 
Axundovu göstərınək olar. Şəfıqə xanım, Əliməhəmməd 
Mustafayev, Məhəmməd Qarayev kimi maarif mövzularında uşaq 
hekayələri yazan və sonralar yazıçılıqdan əl çəkən müəllimlər də var 
idi.1 
Maarifçi yazıçıların məqsədi, məfkurə istiqaməti, fəaliyyət 
sahəsi, hətta mövzu dairəsi bir idi. Bunların çoxu (Süleyman Sani, 
Abdulla Şaiq) zəmanəsinin ziyalı ailəsindən çıxmış adamlar idilər. 
Axund və ya əfəndi ailələrində böyüyən bu gənclər üçün əsas 
fəaliyyət sahəsi və meydanı məktəb idi. Özlərinin keçdiyi təlim-
tərbiyədən fərqli olaraq bu yazıçılar "Üsuli-cədid" məktəbinin, yeni 
qayda ilə təhsil və tərbiyənin qızğın tərəfdarı idilər. Bu yolda 
əllərindən gələn səyi əsirgəmirdilər. 
Süleyman Sani Axundov Qori seminariyasındakı təhsilini 
bitirəndən sonra ömrünü məktəb yolunda qoymuşdu. O, müəllimlik 
ilə bərabər yazıçılıqla da məşğul olurdu. Xüsusilə ilə "Məktəb" 
məcmuəsində nəşr etdirdiyi "Qorxulu nağıllar" o zaman oxucuların 
böyük hüsni-rəğbətinə səbəb olmuşdu. Uşaq əhvali-ruhiyyəsini 
bilmək, tərbiyə üsullarına bələdlik və sənətkarlıq məharəti sayəsində 
Süleyman Sani gözəl məzmunlu hekayələr yaradırdı. 
Tifüs mühitində böyüyüb yetişmiş, atası Axund Talıbzadənin 
sayəsində Şərq ədəbiyyatını, Sədi, Mollayi Rumi kimi 
 
tərbiyəvi ədəbiyyat müəlliflərini dərindən öyrənən Abdulla Şaiq, 
həm şeir və həm nəsr sahəsində çalışaraq maarifi təbliğ edirdi. O, 
şirin, məlahətli bir dil ilə Azərbaycan həyat və məişətinin gözəl 
                                                 
1   Bax: "Məktəb" jurnalı, 1912-1914. 
 
 
 319
cəhətlərini qələmə alır, oxucusunda həyata meyl, yaşamaq eşqi, 
təbiətin nemətlərindən faydalanmaq həvəsi oyadırdı. 
İbrahim bəy Musabəyov məktəb, təhsil və yeni həyat 
əlamətlərinin Azərbaycan ailəsinə, xüsusən gənclərinə necə təsir 
bağışladığını təsvir edən kiçik hekayələr yazırdı. Pulun və 
sərmayənin törətdiyi bədbəxtlikləri təsvir edir, ata-anaları, gəncləri 
əxlaq gözəlliyinə, pak, halal məişətə çağırırdı. 
Müəllim Mirzə Məhəmməd Axundov hələ o zaman böyük şair 
Nizami şeirinin fəal təbliğatçılarından idi. O maarif sahəsindəki 
fəaliyyətindən başqa dramları, hekayələri, xalq ədəbiyyatından 
toplayıb nəşr etdiyi kitabları ilə məktəbə, məktəblilərə daha artıq 
kömək edirdi. Dramları naturalizm təsiri səviyyəsində olsa da, 
şeirləri, xalq ədəbiyyatı nümunələri ilə maarifçi ədəbiyyata daha çox 
meyl etmişdir. 
Mollanəsrəddinçilər öz məfkurələrini mətbuat və kitab vasitəsilə 
yayırdılarsa, maarifçi-realistlər məktəb vasitəsi ilə yayırdılar. 
Məktəb bunlar üçün ən böyük və ən münasib auditoriya idi. 
Şeirlərini burada oxuyur, hekayələrini dərs kitablarına salır, 
dramlarını məktəb səhnələrində tamaşaya qoyurdular. Maarifçi 
realistlər yüksək və müqəddəs hissləri yeni nəslə vermək, vətən 
övladını yeni, mədəni üsulla tərbiyə edib yetişdirınək üçün hər 
vasitədən faydalanırdılar. 
 
  
 320
 
 
 
 
Süleyman Sani  
Axundov 
 
(1875-1933) 
 
Tərcümeyi-halı 
 
Süleyman Sani Axundov 1875-ci ildə oktyabrın 21 - də Şuşada 
anadan olmuşdur. Atası Rzaqulubəy Axundov, anası Dürnisə xanım 
Vəlibəyzadə Qarabağ kübarlarındandır. Süleyman uşaq ikən atası 
ölmüşdür. Dayısı Səfərəlibəy Vəlibəyov vasitəsilə Qori 
seminariyasının türk şöbəsinə daxil olmuşdur. 1894-cü ildə 
seminariyanı bitirərək Bakıda 3-cü rus-müsəlman məktəbinə 
müəllim təyin olunmuşdur.  
Süleyman Sani Bakıya gəldiyi gündən həvəskar sifətilə teatr 
tamaşalarında iştirak etməyə başlayır. 
Ədəbi fəaliyyətə 1899-cu ildə "Tamahkar" adlı beş pərdəli 
komediyası ilə başlayır. Bu əsər həmin ildə Nikitinin "Sirk" 
teatrında oynanılır və böyük müvəffəqiyyət qazanır. Əsər o gündən 
Azərbaycan səhnəsində möhkəm yer tutur, dəfələrlə tamaşaya 
qoyulur. 
Süleyman Sani "İrşad" və "Tərəqqi" qəzetlərində kiçik hekayələr 
çap etdirir. "Nicat" cəmiyyətində maarif işlərində fəal çalışır. 
 
  
 321
1906-cı ildə Bakıda birinci müəllimlər qurultayında Süleyman 
Sani ən fəal çalışan müəllimlərdən olur. O, yeni əlifba tərəfdarı 
olaraq 1906-cı ildən başlamış Fərhad Ağazadə ilə birlikdə işləyir. İlk 
yeni əlifba dərs kitabı S.S.Axundov, F.Ağazadə və Məhəmmədzadə 
tərəfindən yazılır. 
Süleyman Sani "Məktəb" jurnalında "Qorxulu nağıllar" 
sərlövhəsinə maraqlı, orijinal hekayələr yazmağa başlayır (1912-
1914). Bu hekayələr yalnız məktəblilər arasında yox, bütün 
maarifçilər arasında yayılır, hörmət qazanır. Mətbuatda bu əsərlərə 
yüksək qiymət verilir. 
Süleyman Sani 1920-ci ildə Qarabağda və Zəngəzurda bir çox 
məktəb, uşaq evi, klub, qiraətxana, kitabxana açaraq maarif və 
mədəniyyət işinə böyük xidmətlər göstərir. 1921 - ci ildə xəstələnir, 
Bakıya gəlir. Bir müddət Bakı maarif şöbəsində təlimatçı olur. Sonra 
yenə məktəb müdirliyinə qayıdır. Süleyman Sani 1921-ci ildə 
Azərbaycanda elan olunmuş ədəbi müsabiqədə iştirak edir. "Laçın 
yuvası" adlı əsəri birincilik qazanır. 
1921-ci ildə Bakıda "Tənqid-Təbliğ" teatrı açılır. Süleyman Sani 
bu yeni teatr üçün bir çox pyeslər yazır. Yeni teatr noyabrın 13-də 
pərdəsini S.Saninin "Çərxi-fələk" adlı pyesi ilə açır. 
Süleyman Sani "Maarif və mədəniyyət", "İnqilab və mədəniyyət" 
və "Şərq qadını" jurnallarında, həmçinin "Ədəbiyyat qəzeti"ndə öz 
Bədii əsərləri ilə iştirak edir. 
Süleyman Saninin uşaqlar üçün yazdığı hekayələrdən başqa, 
ruscadan tərcümələri də vardır (M.N.Baqdanovun "Sərçə", 
"Sığırçın", "Qaranquşlar" və s.). 
Ədibin ədəbi və ictimai fəaliyyəti nəzərə alınaraq ona "Əmək 
qəhrəmanı" adı verilmiş və xüsusi təqaüd təyin edilmişdir. 
S.S.Axundov 1939-cu ildə Bakıda vəfat etmişdir. 
 
  
 322
Yaradıcılığı 
 
Süleyman Sani Axundov ədəbi yaradıcılığa "Tamahkar" adlı 
komediyası ilə (1899) başlamışdır. M.F.Axundovun "Hacı Qara"sına 
təqlidən yazılmış bu əsərdə tamahkar, xəsis bir qoca təsvir olunur. 
Bunun adı Hacı Muraddır. Hacı Murad öz çirkin, murdar xasiyyəti 
ilə nökəri də, arvadı da, yeganə qızı Gülzarı da təngə gətirmişdir. 
Onu zor ilə pullu bir kişiyə ərə vermək istəyir. 7 il nökər saxladığı 
Qulunu evindən qovur. Bir qəpik də zəhmət haqqı vermir ki: 
"haqqın tamamilə sənə çatıbdır. Əslinə baxsan, sən mənə 
borclusan". 
"Tamahkar" məişət komediyasıdır. Hacı Murad ilə yanışı köhnə 
adətlər və ehtiraslar tənqid olunur. İstər əsərin quruluşunda və 
istərsə şəxsiyyətlərin səciyyəsində, hətta mühakimələrin ruhunda 
"Hacı Qara"nın qüvvətli təsiri görünməkdədir. Ədibin əsl yaradıcılıq 
fəaliyyəti 1905-ci ildən sonra başlanır. Bu zaman o, biri-birinin 
ardınca bir neçə hekayə və pyes yazir. 
1905-ci ildə yazdığı ilk hekayələri ("Kövkəbi-hürriyyət", 
"Yuxu", "Qonaqlıq") intibah məsələlərinə həsr olunmuşdur. Həcmcə 
balaca olan bu əsərlərdə dövrün ən canlı məsələlərindən, ictimai 
hərəkatdan və yeni fikirlərdən işarələr görünür. 
Bu əsərlərdə mülayim bir romantika, nikbin bir xəyal qanadlanır. 
"Kövkəbi-hürriyyət" hekayəsində kütlələrin çar zülmü altındakı 
ağır vəziyyəti "qocalıq mərəzi" adlanır. Bu elə bir azardır ki, "18 
yaşında cavanın saçı-saqqalı ağarıb, beli ikiqat olur. Əlləri, ayaqları 
əsib, gözlərinin nuru gedib, həştad yaşında bir qocaya dönür...". 
 
  
 323
Xalq bu xəstəliyə çarə axtarır, tədbir düşünür. Peyğəmbər simalı, 
xeyirxah bir qoca cəmiyyətin xilas yolunu göstərir. 
Ədib ehtimal ki, rəmz ilə ifadə etdiyi tilsimli, "süni dağ" 
mövhumlarında Şərq fanatizmini, cəhaləti, istibdad işgəncələrini 
nəzərdə tutur. İşıq ilə xalq arasında mənhus bir sədd olan bu maneə 
özü-özünə yox olmur. Onu el ağsaqqalı vüqarında olan nurani 
qocanın məsləhəti, əli silahlı camaatın hümməti məhv edir. 
Yenə bu dövrdə yazılmış "Qonaqlıq" əsəri ümumilikdən, 
mücərrədlikdən bir qədər uzaqlır. Hadisə günün zəruri mübarizəsi və 
məsələləri ilə səsləşir. Burada sinfi fərq və ictimai-siyasi hüquq 
məsələlərindən bəhs olunur. Ədib, fəhlə və kəndliləri "hökumətin 
sütunu", cəmiyyətin möhkəm dayağı sayır. 
Süleyman Sani, mülkədar həyat və məişətinə dərindən bələd 
olan, bu sinfın mənəvi aləmini, zövqünü, məzacını yaxşı bilən 
ədiblərdəndir. İlk zamanlardan başlayaraq onun əsərlərində 
mülkədarlar, ağalar və xanların təsviri mühüm yer tutur. Mövzu 
dairəsi nöqteyi-nəzərindən Süleyman Sani bu zaman tənqidi-realist 
dramaturqlara (N.Vəzirov, Ə.Haqverdiyev) çox yaxındır. O da iflas 
etmiş və etməkdə olan, lakin bu iflası tarixi bir zərurət kimi yox, 
təsadüf kimi anlayan, ona görə faciəli vəziyyəti ilə də gülünc olan 
ağaları, bəyləri təsvir edirdi. 
17 Oktyabr bəyannaməsindən, Dövlət dumasına məbuslar seçkisi 
başlanandan sonra, belə bəylər böyük iddiada idilər. Onlar varlarına, 
əsil-nəsəblərinə, illərdən bəri tutduqları hakim mövqelərinə 
əsaslanaraq yeni ictimai hərəkatda da ağalıq etmək istəyirdilər. 
Tərəqqipərəst ziyalılar isə bəylərin bu meyl və iştəhasına qarşı çıxır, 
onların iç üzünü, daxili boşluqlarını açıb göstərirdilər. 
 
  
 324
"Dibdat bəy" adlı məzhəkəsində ədib, Səftərqulu bəy adlı belə, 
özündən müştəbeh bir mülkədara gülür. Deputat seçkiləri yaxınlaşır, 
lotular Səftərqulu bəyin başına yığılıb onu öz aralarında "bəylərin 
nümayəndəsi" adlandırırlar, aldadıb onun evində hər gün qonaqlıq 
təşkil edirlər. 
Həmin mövzu "Türk birliyi" məzhəkəsində daha dərin 
işlənmişdir. Burada həqiqi əməkçi ziyalılarla, tüfeyli tacirlər, bəylər 
arasında mübahisə verilir. Bəylər deputat seçkisinə bərk hazırlıq 
aparırlar. Cəfərbəyin evində qonaqlıq təşkil edir, sözü keçən 
ziyalıları - mühəndis, təbib, müəllim və vəkilləri də buraya 
çağırırlar. 
Heydərqulu ağanın tələbi açıqdır və qətidir: "Cəfərbəy, sən 
öləsən, hərgah məni padşahlıq dumasına vəkil seçməsələr cəmi 
mülkümü, evimi-eşiyimi satıb, düz Firəngistan deyə gedəcəyəm. 
Mən belə xəcaləti, töhməti yeyə bilmərəm"1. 
Deputatlıq iddiasında olan bu adam nəinki siyasi şüur, hətta 
savad cəhətdən o qədər piyadadır ki, ölkədə davam edən hərəkatın 
mənasını anlamır. Onun fikrincə tələbələrin tətil etməsi "çox səfih" 
işdir. Hökumət daha da şad olur ki, universitetlər bağlanıb, 
padşahlığın xərci azalır. 
Heydərqulu ağa tərəqqipərəst fikirlər anlamır. O, bəydir, bəyliyi 
ilə də dövlət dumasına seçilmək istəyir. O, mülkləri, ilxıları ilə fəxr 
edir. 
O, anlamır ki, indiki hərəkat məhz həmin varlılar, bəylər 
hökmranlığının əleyhinədir. O, anlamır ki, indi yalnız pul ilə yox, 
elm ilə, bilik, icad, ictimai xidmət ilə böyüyür və bu yolun həqiqi, 
bəşəri yol olduğunu ifadə edirlər. Heydərqulu ağa anlamasa da 
tərəqqipərəst ziyalılar onun vəziyyətinə gülürlər. Həkim Firidunbəy 
Heydərqulu ağanın cəhalətinə dözə bilmir, şəst ilə üzünü ona tutub 
deyir: 
 
                                                 
1   S.S.Axundov. Əsərləri, Bakı, 1936, səh.153. 
 
 
 325
"Siz hələ qəflət yuxusundasınız, ayılmamısınız. O zaman ki, siz 
ağalar dilsiz-ağızsız rəiyyətin malının, canının, namusunun sahibi 
olub, nə istəmişsinizsə etmişsiniz - getdi! 
İndi hürriyyət zamanıdır. İndi insan mülk, mal ilə yox, elm, 
ədəblə şərəf qazanır".1 
Süleyman Saninin müsbət surətləri həmişə ictimai-siyasi 
hadisələri belə açıq-aydın bir dil ilə ifadə edir. Dildə belə 
müstəqillik və aydınlıq, iki mənalı və əmmalı sözə yer verməmək 
S.Saninin yaradıcılıq xüsusiyyətlərindəndir. Müəllim dili, şərh, izah, 
başa salmaq ədib üçün səciyyəvidir. 
Bu iki pyesdən sonra S.Sani bir neçə il yazmır. Müəllimlik işinə 
dərin bir eşq ilə girişərək, bütün vaxtını bu işə sərf edir. Lakin 
məktəb, təlim-tərbiyə dairəsi ədibə yeni əsərlər üçün maraqlı 
mövzular verir. 
1912-ci ildə "Məktəb" məcmuəsinin nəşri ilə əlaqədar olaraq, o 
da başqa müəllim yoldaşları kimi uşaqların ehtiyacını ödəmək üçün 
qələmə sarılır. 
Uşaqlar üçün əsər yazmaq, S.Saninin ruhuna uyğun və ürəyindən 
olan bir iş idi. Çünki o, uşaq əhvali-rühiyyəsinə, zövqinə, mənəvi 
tələbinə mükəmməl bələd idi. Bir tərəfdən müəllimlik fəaliyyəti, bir 
tərəfdən də xalqımızın həyat və məişətini bilmək ədibə bu cəhətdən 
böyük kömək edirdi. 
S.Sani "Qorxulu nağıllar"2 adlı məşhur bir silsilə hekayələrini bu 
zaman (1912) yazdı. S.Sani öz uşaq hekayələrini xalq nağılları 
üslubunda yazmışdır. Çünki ədib nağıl üslubunun uşaq ruhuna yaxın 
olduğunu bilirdi. Bu hekayələr nəinki ədibin yaradıcılığında, hətta 
bütün Azərbaycan uşaq ədəbiyyatında mühüm bir yer tutur. Bu 
əsərlərdə varlığın, hadisələrin birtərəfli, müəyyən meyl və məqsəd 
nöqteyi-nəzərindən təsviri yoxdur. Bu əsərlərdə həyatın həqiqəti 
bütün qüvvəti  
                                                 
1 S.S.Axundov. Əsərləri, Bakı, 1936, səh.168. 
2 "Məktəb" jurnalı, Bakı, 1912-1914. 
  
 
 
 326
ilə səslənir. Xüsusilə məktəblilərin sevdiyi əsərlərdən olan "Qaraca 
qız" və "Nurəddin" hekayələri dərin bir hiss ilə, qüvvətli bir həqiqət 
şəklində yazılmışdır. 
Bu hekayələrdə adətən uşağın marağını oxşamaq üçün olan 
macəralar, çarpışmalar, gözlənilməz, nagəhani sevinclər, kədərlər 
əsas deyildir. Burada həyatın mürəkkəbliyi, çətinliyi, şirinliyi, ağır 
və müdhiş qayda və qanunları, bunların hökmü və nəticələri bütün 
çılpaqlığı ilə yazılmışdır. 
Bu hekayələr uşağa xoş və ya qəmli duyğu verməkdə qalmır, onu 
qayğısız uşaqlıq yuxusundan ayıldır. Həyata hazır olmağa çağırır, 
həyat yolunda olan və ola bilən bütün əngəl və maneələrdən 
xəbərdar edir. 
Ən xoşbəxt və təmin olunmuş uşaq belə "Qaraca qızı" oxuduqda 
canına lərzə düşür, həyat yolunda hər bir gözlənilməz dəhşət və 
faciənin baş verə biləcəyinə inanır. İndiyə qədər bir çox ədib və 
şairlərin əsərində "çalış", "çalış" deyə uşağa edilən quru və təsirsiz 
tövsiyə, təlimin əvəzinə ədib, çalışmağın, şəxsi taleyi əmək ilə 
qazanmağın labüd və yeganə yol olduğunu uşağa sadə, aydın və 
təbii bir üsul ilə başa salır. Uşağa ata-ana qucağının və qayğısının 
həmişəlik və kifayət olmadığını, səadətin ancaq səy ilə, əmək ilə 
əldə edildiyini öyrədir. 
"Qorxulu nağıllar"ın ikinci əhəmiyyəti orada ictimai hadisələrlə 
yanaşı təbiətin, heyvanatın həyatma aid səhnələrin verilməsində, 
uşağın məlumatının artırılmasındadır. Arılar, quşlar, ilanlar, bağ-
bağça, bitkilərin həyatı, əkinçilik, qaraçı məişəti... bütün bunlar 
xüsusilə məktəblilər üçün həm maraqlı, həm də lazımlı, öyrənilməli 
səhnələrdir. "Qorxulu nağıllar"ın üçücü əhəmiyyəti köhnə cəmiyyət 
quruluşunun, istismar və zülm dəhşətlərinin göstərilməsindədir. 
Qaraca qız yoxsul, yetim bir qızdır. Hüseynqulu ağanın qızı 
Ağca xanım ilə dost olub ünsiyyət bağlayır. Ağca xanımın ata-anası 
uşaqların Qaraca qızın yanına buraxmırlar, bunu  
 327
özləri üçün təhqir sayırlar. Qaraca qız isə öz dostluğunda 
möhkəmdir. Hətta Ağca xanımı ilan vuran zaman heç kəs uşağa 
kömək edə bilmir. Yalnız Qaraca qız dostluq ucundan canından 
keçərək yaranın zəhərini sorur, Ağca xanımı ölümdən qurtarsa da, 
axırda özü zəhərlənib ölür. 
Ədib, burada yetim qız ilə mülkədar xanımının mənəvi 
mahiyyətini müqayisə edir, insanı hisslərdən məhrum mülkədarlar 
ilə həqiqi insani hisslərlə yaşayan və ölən pak, təmiz, saf insanı - 
yetim uşağı qarşılaşdırır. 
Köhnə cəmiyyətin insanlar arasında yaratdığı və dərinləşdirdiyi 
bərabərsizlik ən çirkin bir ictimai dərd kimi özünü göstərir. Bu əsər 
keçmişdə, feodalizm dünyasında yoxsul uşaqlarının necə 
bədbəxtliyə məhkum olduğunu isbat edir. Bu hekayələrdəki təbii, 
səlis, şirin nağıl üslubu S.Sanini qüvvətli, istedadlı və öz orijinal 
sənəti ilə parlayan bir ədib kimi məşhur etdi. 
S.Sani yaradıcılığının son və daha məhsuldar dövrü 20-ci illərdən 
sonraya aiddir. O, mövzuca nağıl, əfsanə, əsatir mənbələri ilə bağlı 
maraqlı hekayələr yazırdı. Ədibin bu dövrdə yazdığı hekayələri 
Bədii dəyərinə görə iki hissəyə bölmək olar. Bunlardan biri 
"Qorxulu nağıllar" kimi ümumi, bəşəri məsələləri və hissləri 
tərənnüm edən hekayələrdir. "Qan bulağı", "Ümid çırağı" və "Mister 
Qreyin köpəyi"ni bu sıradan saymaq mümkündür. Bu hekayələrdə 
ədib xalqın mübarizə tarixini, onun zəngin və xeyirxah ənənələrini, 
cəhalətə qarşı mübarizəsini, kapitalizm, imperializm aləmində baş 
verən zülm və haqsızlıqları göstərir, ikinci qisim hekayələr ən çox 
günün tələbinə müvafıq, nisbətən bəsit halda yazılmış əsərlərdir 
("Qatil çocuq", "Molla Qasım", "Sona xala", "Bax mən buna 
yoxam"). Ədibin bu zaman "Tənqid və təbliğ" teatrı üçün yazdığı 
əsərlər sovet dramaturgiyasının ilk əsərləri sayıla bilər. 
 
  
 328
Burada qadın azadlığını, yeni həyatı qəbul etməyən, başa 
düşməyən pinəçi Qafarın və Mirzə Fərəçin öz arvadları ilə apardığı 
mübarizə təsvir olunur. Ərlərinə nisbətən arvadlar (Şahsənəm və 
Gülpəri) gözüaçıq adamlardır. Onlar yeni həyatın feyzindən istifadə 
etmək, açıq gəzmək, ictimai yerlərə getmək istəyirlər. Ərləri, günün 
birində teatr tamaşasında öz arvadlarına rast gəlirlər. Münaqişə bu 
planda davam və inkişaf edir. Nəhayət, Qafar da, Mirzə Fərəc də öz 
qəbahətlərini anlayırlar. Ər-arvad ixtilafına sevinən, kəbini pozub 
pul almaq üçün gələn Molla Qasım gülünc vəziyyətdə qalır, evdən 
qovulur. 
Əsərdə yalnız beş nəfər iştirak edir. Əsər çox yığcam, şirin və 
aydın üslubda yazılmışdır. Gülüş həm hadisələrdən, vəziyyətdən 
doğur, həm də ictimai məzmun daşıyır. 
Ədibin "Laçın yuvası" əsəri 1921-ci ildə teatr müsabiqəsində 
birinciliyi qazanmışdır. Pyesdəki Əmiraslan ağa və Pəricahan çox 
mürəkkəb, inandıncı və mükəmməl işlənmiş surətlərdir. Bu əsərdə 
"atalar və oğullar" ixtilafı xüsusi bir üsul ilə təsvir olunur. 
Əmiraslan ağa tədbirli, iradəli, qaniçən bir mülkədardır. Ətraf 
kəndlərdə mülkədar ağalığı yıxılsa da, o silahı əldən vermir. O, 
yoxsullar hakimiyyətini özünə ölümdən betər bilir. Belə bir işin baş 
tutacağına inanınır. Əmiraslan ağanın doğma oğlu Cahangir ağa öz 
atasına qarşı mübarizə aparır. 
Məslək uğrunda vuruşan və ölümə belə hazır olan gənc Cahangir 
ağa da maraqlı bir şəxsiyyətdir. O nəinki atası ilə, hətta sevdiyi əmi 
qızısı Pəricahan xanımla da bir düşmən kimi üz-üzə gəlir. Cahangir 
ağa məhəbbətini məsləkinə qurban verməli olur. Bu əsərdə təsvir 
olunan mülkədar qızı Pəricahan da canlı və yaddaqalan şəxsiyyətdir. 
Onu nə "Hacı Qara"dakı Sona ilə, nə də" "Eşq və intiqam"dakı 
Qəmər və Zəhra ilə müqayisə etmək olar. Bu qızda cəsarət, igidlik, 
döyüş və mübarizə həvəsi çox qüvvətlidir. 
 
  
 329
Pəricahanda bir tərəfdən köçəri qadınlarda olan bir növ "kişi" 
ruhu var, ikinci tərəfdən nağıl və əfsanə qəhrəmanlarındakı sevgi 
macərası meyli və həvəsi vardır. O, son günlərə qədər əmisi oğlunun 
eşqi ilə yaşayırdı. Onu başqa cəbhədə görəndə məhəbbətindən əl 
çəkməyə, döyüşə hazır olmağa çalışır. Cahangir ağa tutduğu həyat 
yolunu ona başa salandan sonra Pəricahan da fikrindən dönür. 
Pəricahanın bu mənəvi və məfkurəvi dönüşü əsərdə süni və ani 
verilməmişdir. Tamaşaçı və oxucu yaranan şərait və təsirli amillər 
nəticəsində belə bir dönüşün yaranacağına inanır. Bu dönüş həm 
Pəricahan xanım, həm də Cahangir ağa şəxsiyyətlərinin bitkinliyinə 
daha artıq kömək edir. 
S.Saninin yaradıcılığında realizm əsasdır, aparıcıdır. Burada biz 
həyatı bütövlüklə, qaranlıq və işıq tərəfləri ilə birlikdə görürük. 
Hətta bir sıra əsərlərində ("Eşq və intiqam") ədib müsbət surətlərə, 
müsbət hadisələrə daha çox yer, daha çox Bədii rəng verir. 
Məzhəkələr yazsa da, satira və yumor Süleyman Sani üçün xas 
deyildir. Onda həyatın gözəl hadisə və xüsusiyyətlərinin təsdiqi 
əsasdır. Onun əsərlərində xalq ruhu və xalq həyatını təmsil edən 
nurani və xeyirxah qocaların (Piri baba, İmamverdi baba, Piri kişi) 
surətləri diqqəti cəlb edir. Bu qocalar xalq idrakını, min illərlə 
xalqımızda yaşayıb, müəyyənləşən gözəl dəb və qaydaları təmsil 
edirlər. Gənclərin səadətinə çalışırlar, çətinliyə, dara düşənlərə 
məsləhət verirlər, bağ salır, ağac becərirlər, xəstələri müalicə ediflər. 
Bu özü, ədibin əsərlərində nağıl ruhunun qüvvətli olmasını göstərir. 
S.Saninin əsərlərində təsvir olunan səhnələr və hadisələr bəzən 
bir növ əfsanə və əsatirləri yada salır. Divlərin hördüyü dağlar, vəhşi 
heyvanlara düçar olan aciz, kimsəsiz insanlar, "Qan bulaq"ları... 
Bunlar ədibin üslubunu, Bədii təfəkkürünü də şərtləndirınişdir, 
tənqidi realist yazıçılara və romantiklərə heç də oxşamayan  
 330
bədii vasitələrin meydana çıxmasına səbəb olmuşdur. Əgər tənqidi 
realistlərdə həyat və məişət bütün təfərrüatı və bütün dolğunluğu ilə 
göstərilirsə, romantiklərdə hər şey xəyala tabe olur, yüksəldilirsə, 
S.Sanidə bu həyat ictimai zəminəsindən ayrılmadan, əfsanəvi, əsatiri 
rəng alır. Ən adi və real hadisələrdə oxucu "sehirli" bir tərəf görür 
və ya axtarır. Bəzən əhvalatın quruluşu və işlənilməsində də bu 
xüsusiyyət nəzərə çarpır. "Eşq və intiqam" pyesinin əsas 
münaqişələri bu istiqamətdədir. 
Həmin bu "əfsanə" və "sehr" əlamətlərinə görədir ki, ədib 
ziddiyyət və münaqişələrin nəticəsini hadisənin özündən çıxarmır. 
Bu nəticəni sonradan nurani qocanın dili ilə deyir ("Eşq və intiqam", 
"Qaraca qız"). Yenə buna görədir ki, S.Sani başqa ədiblərimizdən 
fərqli olaraq keçmiş həyatımızın çirkin və zərərli cəhətlərini satira 
yolu ilə yox, faciə yolu ilə qamçılayır. O, köhnə dünya qurbanlarına, 
nadanlığa mübtəla olanlara gülmür, ağlayır. O, oxucusunda gülüş 
vasitəsi ilə nifrət doğurmağa yox, kədər vasitəsi ilə mərhəmət 
doğurmağa, mütəəssir etməyə çalışır. 
Feodalizm dövründə Azərbaycanda yayılan ən dəhşətli bir 
ictimai xəstəlik - qan davaları S.Saninin əsərlərində xüsusi bir 
qüvvətlə qırmanclanır, bu bəlanın dəhşətli nəticələri göstərilir ("Eşq 
və intiqam", "Ümid çırağı"). 
Süleyman Sani öz zamanəsində məşhur olan və ədəbi 
yaradıcılığın əsas qüvvələrini özündə toplayan iki böyük üslubdan 
heç birinə mənsub deyildir. O, nə Hadinin adı ilə bağlı olan 
romantizm üslubuna, nə də Mirzə Cəlilin adı ilə yad olunan hələ 
Mirzə Fətəlidən başlayıb gələn tənqidi-realizm üslubuna mənsub 
deyildir. Maksim Qorki rus ədəbiyyatının böyük xidmət və 
xüsusiyyətlərini romantizm ilə realizmin vəhdətində görür. Bu 
cəhəti XX əsr Azərbaycan ədiblərinin də bir çoxunda görmək olar. 
Bu Abdulla Şaiqdə, xüsusən Süleyman Sanidə səciyyəvi 
xüsusiyyətdir. Müəllimliyi, maarifçiliyi 
 
 
 331
uşaq psixologiyasını həmişə hesaba almaları, hər bir əsərdə 
tərbiyəvi, əxlaqi, didaktiki prinsipləri üstün tutmaları bu yazıçıların 
üslubunu başqalarından ayırmışdır. Bunlar nə romantiklər kimi 
gələcək xəyallarına məftun, nə də tənqidi realistlər kimi keçmişin 
tənqidinə aludədirlər. Onlar nə romantiklər kimi tarixin parlaq 
səhifələrini, parlaq simalarını yazır, nə də tənqidi realistlər kimi 
ölməli, məhv olmalı adamları əsas Bədii hədəf götürürdülər. Bunlar 
hər şeydən əvvəl məktəbə müraciət edir, ona göz tikirdilər. Həmin 
ədibləri keçmişdən də, gələcəkdən də artıq maraqlandıran bugün idi. 
Bugünün həyatı ilə yaşamaq, havası ilə nəfəs almaq, bugünkü 
gəncliyin, bugünkü cəmiyyətin ehtiyaclarını ödəməyə çalışmaq 
zərurəti də buradan doğurdu. Bugün üçün, inkişafın indiki 
mərhələsində meydana çıxan və təxirəsalınmaz vəzifələrin təsvirini 
vermək Süleyman Saninin başlıca xüsusiyyətlərindəndir. 
İntibah məsələlərinə həsr olunan bir və ya bir yarım səhifədən 
ibarət olan hekayələr ədibin yaradıcılığında çox təəssüf ki, azdır. 
Bəlkə də bu əsərləri çox yazmaq olmur. Bunlarda tərənnüm üsulu 
əsasdır. Bunlarda qanadlı bir qəlb çırpnır. Bu əsərlər böyük Qorkinin 
"Şahin nəğməsi" və "Fırtına quşu"nu xatırladır. Bu hekayələrdə 
həyat və məişət səhnələri təfsilatı ilə alınımamışdır. Burada bir 
xatirə, bir işarə və bəzən ildırım kimi yanıb sönən bir işıq 
verilmişdir. Lakin bu yeni işıqda biz bir aləmi, böyük gələcəyi 
görürük. Bir an görünüb yox olan bu aləmin həsrətini çəkirik. Bu 
hekayələrdə adamların da həyatı bir xətt, bir işarədə verilmişdir. Bu 
adamlar adi adamlar deyil, biz onların simasının şəklini, gözlərinin 
rəngini görmürük. Necə geyindiklərmi də bilmirik. Ancaq ilk 
tanışlıq dəqiqələrindən, hekayənin lap ilk sətirlərindən biz bu 
adamların qəlbini görürük. Onlar həyəcanlıdırlar, müntəzirdirlər. 
Onlar sanki böyük fırtınalardan çıxmış, heyrətə gətirəcək olan bir 
gəminin tamaşasına 
 332
durmuşlar. Onlar üfüqə, rüzgara, günəşə baxırlar. Yalnız gəmidəki 
yoldaşlarının, yalnız özlərinin deyil, bütün cəmiyyətin taleyini 
həmin səhərin bahar rüzgarında, sabah günəşində görürlər. Bu 
hekayələrdə qocalar başlıca simalardır. Bunlar bəzən böyük və 
xilaskar simvolu kimi görünürlər, kütlələrə yol göstərir, sirli 
məsələlərə vaqif olur, insanlara kömək edirlər. Bir qədər əfsanə və 
nağıl üslubunda verilən bu surətlər Azərbaycan xalqının sevdiyi və 
həmişə hörmət bəslədiyi el ağsaqqallarının, xeyirxah və müdrik 
babaların surətləridir. Onlara olan ümumi ehtiram və etimad, onların 
dərin zəkası və kamil ağlında olan qüvvət və xarüqüladəlik ədibin 
lövhələrində çox parlaq canlandırılmışdır. 
 
 333
Abdulla Şaiq 
Talıbzadə 
 
(1881-1959) 
 
Tərcümeyi-halı 
 
Talıbzadə Abdulla Şaiq Axund Mustafa oğlu 1881-ci ildə 
Tiflisdə ruhani ailəsində doğulmuşdur. Atası Borçalıdandır. Anası 
Mehri xanım tiflisli Cəfərin qızıdır. Atası Tiflisdəki altı sinifli 
Rüşdiyə məktəbində şəriət və Şərq dilləri müəllimi idi. 
A.Şaiq yeddi yaşından məktəbə daxil olub dörd il oxumuş, fars 
və rus dillərini öyrənmişdir. Sonra anası ilə Xorasana gedib, orada 
təhsilini davam etdirmişdir. Xorasanda Mirzə Yusif adlı bir 
müəllimin yanında 5 il oxumuşdur. Fazili Yekçeşm adlı bir fars şairi 
hər gün öz şeirlərini gətirib Mirzə Yusifə oxuyar, Mirzə Yusif də 
ona məsləhətlər verərmiş. Gənc Abdulla Şaiq müəlliminin bu 
söhbətləri ilə maraqlanmış və ilhamlanmışdı. O, bir gün 
İ.A.Krılovun "Sazandalar" təmsilini ruscadan farscaya tərcümə edir 
və müəlliminə göstərir. Müəllimi Abdulla Şaiqi təqdir edib, daha da 
həvəsləndirmiş, həmin əsərin azərbaycancasını ona yazdırmışdır. 
Ancaq o zaman Şaiq farscanı türkcədən yaxşı yazarmış. 
1900-cü ildə Abdulla Şaiq Tiflisə qayıdır. Bir müddət orada 
qaldıqdan sonra böyük qardaşı ilə Bakıya köçüb altı sinifli  
 334
məktəblərdən birinə ehtiyat müəllimi təyin edilir. 1911-ci ildə atası 
vəfat etdikdən sonra böyük bir ailənin ağır yükü Abdulla Şaiqin 
öhdəsinə düşür. 
Abdulla Şaiq müəllimlik edərək, dərs kitabları və proqramlar 
tərtib edib xalq maarifi sahəsində çalışmışdır. Eyni zamanda Bədii 
yaradıcılıq fəaliyyətini də davam etdirmişdir. 1910-cu ildə 
qəzetlərdə hissə-hissə nəşr etdirdiyi "Əsrimizin qəhrəmanları" 
romanı oxucular tərəfindən təqdir edilmişdir. 
Abdulla Şaiq uzun illər ali və orta məktəblərdə ədəbiyyat 
müəllimi olmuşdur. 
Ədəbiyyat sahəsindəki fəaliyyətinə görə Abdulla Şaiqə 
"Əməkdar incəsənət xadimi" adı verilmişdir. 
Abdulla Şaiq Bədii yaradıcılığa gənc ikən, hələ Tiflisdə 
məktəbdə oxuyarkən başlayır. A.Şaiq "Köç", "Məktub yetişmədi", 
"Ağlaşma" və s. hekayələrin, "Xasay", "Vətən", "Nüşabə" və başqa 
pyeslərin müəllifidir. Uşaq ədəbiyyatı sahəsində onun mühüm 
xidmətləri vardır. 
 
Yaradıcılığı 
 
Abdulla Şaiq Süleyman Sani kimi peşəkar müəllim, fəal maarif 
xadimi idi. Əsrimizin ilk illərindən başlayaraq yeniliyi təbliğ edən 
kiçik şeirlər, hekayələr, pyeslər yazmışdır. Yaradıcılığının ilk dövrü 
sayılan bu illərdə (1905-1920) Şaiq "Bir quş", "Nişanlı qız", "XX 
əsrə xitab", "Hürriyyət pərisi", "Yad et", "Birnəğmə", "Vərəmli 
həyat", "Həpimiz bir günəşin zərrəsiyiz", "Bir mələkə", "Fidan", 
"Dağlar sultanı", "İdeal və insanlıq" şeirlərinin, "Məktub yetişmədi", 
"Köç", "İntiharını, yaşamaqmı?", "Ağlaşma", "İblisin hüzurunda" və 
s. hekayələrin müəllifi kimi şöhrət qazanmışdır. 
 
 335
Şaiqin bu zamankı şeirlərində əsasən kədərli lövhələrin (vərəmli 
qız, tənhalıq, həzin xatirə, sükunətdən şikayətli qadın, yuvasından 
ayrı düşən quş və s.) tərənnümündən ibarət olan lirika ilə yanaşı 
gələcəyə, səadətə və işığa xitab və müraciət ruhunda yazılmış, ümid 
doğuran parçalar da vardır. Bu iki xətt şairin əsərlərində mübarizə 
şəklində yox, müvazi şəkildə yaşamaqdadır. Əgər birinci xəttə 
qəmqüssə lirikası demək mümkünsə, ikinci xəttə xoş bir xəyal, işıqlı 
bir romantika demək olar. 
A.Şaiq zəmanəsinin gözüaçıq ziyalılarından idi. Tiflis kimi 
Avropa təsiri olan bir şəhərdə yaşadığından, əsrin mədəni həyatı ilə 
az-çox tanış olduğundan o, yenilik, mədəni hərəkat eşqi ilə 
alovlanırdı. O da öz xalqının cəhalətdən xilas olmasına, 
mollaxanalar əvəzinə yeni üsullu məktəblərin açılmasına çarələr 
axtarırdı. A.Şaiqin fikrini həmişə məşğul edən azad, mədəni həyat, 
müasir ictimai məsələlər, xalqın dərd və ehtiyacları idi. 
Ona görə də Şaiqin şeirində gördüyümüz kədər təsadüfi deyildir. 
Bu kədər ictimai kədərdir, vətəndaşlıq kədəridir. Bu, həssas və 
qeyrətli bir vətəndaşın kədəridir. Xüsusilə 1907-1912-ci illər 
dövründə yazılmış şeirlərdə bu kədər daha qüvvətlidir. Çünki bu 
zaman irtica bütün qüvvəsi ilə hökm sürməkdə, tərəqqipərvər 
adamları, fikir və duyğuları vəhşicəsinə təqib etməkdə idi. Şaiq, 
"Şəklində" adlı kiçik şeirdə öz duyğularını və bunların nə şəkildə 
təzahür etdiyini, onun ruhunu necə sıxdığını belə söyləyir: 
 
Üzümdə gərdi-təkəddür niqab şəklində,  
Gözümdə əşkitə-həssür hübab şəklində,  
Pejimdə heykəli-mazi və halbir kabus,  
Önümdə səfvəti-ati üqab şəklində.  
Başıında fövci-xəyalət axın-axın dolaşır,  
Üfüqdə parçalanan bir səhab şəklində... 
 336
Uzaqda dalğalanan, parlayan geniş qumsal,  
Görünınədə gözümə bir sərab şəklində,  
Ümidü, yəs arasında yuvarlanan könlüm,  
Mələr içimdə qırıq bir rübab şəklində.1 
 
"Kərdi-təkəddür", "Heykəli-mazi", "Fövci-xəyalət", "Əşgi-
təhəssür" və s. dediyimiz ictimai kədərin əlamətləridir. Bu kədər 
A.Şaiqin təsvir etdiyi ictimai lövhələrdə də görünür. 
"Nişanlı qız" adlı şeirində gənclik hissi ilə vüqarı tapdalanan, zor 
ilə bir vəhşiyə "həmsər" edilən bir müsəlman qızının faciə və 
fəryadları göstərilir: 
 
Ey taleim etmə gəl mənə naz,  
Qan qusmağa neylərim qızıl tas.  
Mən yalnızam, ah, yox müinim,  
Dağ daşları sızladır əninim.  
Söndürdü atam çırağımı, ah!  
Bir qönçə tikanla oldu həmrah!...2 
 
Həmin fəryadı "Hürriyyət pərisi", "Yad et", "Bu da bir şeirifaniyi 
digər", "Vərəmli həyat" şeirlərində də hiss etmək mümkündür. Şairi 
qaranlıq, cəhalət, pərişanlıq və qəmqüssə basmışdır. Bu qüssənin 
səbəbini A.Şaiq rübai şəklində yazdığı "Parçalar" şeirində belə izah 
edir: 
 
Sanma bu dərdü qüssəmin səbəbi  
Olmamaqdır bu dünya kamımca,  
Qəlbimi yandıran budur ancaq  
Vətəni görmədim məramımca…3 
 
 
                                                 
1 Abdulla Şaiq. Seçilmiş əsərləri, Bakı, 1936, səh.21. 
2 Yenə orada, səh.7. 
3 Yenə orada, səh.5. 
 337
Bu, şəxsi kədər, yaşayış, güzəran üçün olan həsrət deyil. Bu, 
vətənini yüksək mədəniyyət dünyasına layiq, xalqını əsrin qabaqcıl 
millətləri cərgəsində görmək istəyən bir vətəndaşın kədəri və 
həsrətidir. "Vətənini kamınca", yəni ürəyi istəyən şəkildə 
görmədikdə A.Şaiq qüssələnir. Lakin bu qüssə onu bədbinliyə, 
ümidsizliyə mərdümgirizliyə aparmır. Bu qüssə onu, hər şeydən 
əvvəl düşündürür. Nəhayət, o, bir qığılcım şəklində olsa da, işıq və 
ümid görür. Bu ümid ona böyük təsəllidir və şairin gələcək mübarizə 
və fəaliyyəti üçün istinadgahdır. Qəribədir ki, şairin bu dövrdə 
yazdığı bütün şeirləri əsasən bu ümidi tərənnüm edən ya günəşə, ya 
ulduza, ya gələcəyə, yaxud başqa qüdrətli hadisələrə xitab misraları 
ilə qurtarır. 
A.Şaiqin insanpərvərlik təbliğ edən məşhur şeirlərindən biri 
"Həpimiz bir günəşin zərrəsiyiz" sərlövhəli, bir qədər mahnı 
ruhunda, oynaq vəzn və müvəffəqiyyətli ifadə vasitələri ilə yazılmış 
şeirdir. 1910-cu ildə yazılmış bu əsərdə insanlığa səmimi bir xitab 
vardır. Şairin fikrincə bəşər əslən qardaş yaranmışdır. İnsanlar 
hamısı bir günəşin şüasından əmələ gəlmiş, bir ananın, təbiətin 
qoynunda böyümüşlər. Din, məkan, dövlət, əqidə, ayrılıq və ixtiläf 
sonradan əmələ gəlmədir və insanlar arasına sonradan salınmışdır. 
Şüurlu, mədəni insanlar bu ixtilaflara uymamalıdır. İctimai 
məhəbbət və bəşəri qardaşlıq daim insanları ümumi səadətə 
aparmalıdır: 
 
Həpimiz bir yuva pərvərdəsiyiz!  
Həpimiz bir günəşin zərrəsiyiz!  
Ayramaz bizləri təğyiri-lisan,  
Ayramaz bizləri təbdili-məkan.  
Ayramaz bizləri Incilü, Quran,  
Ayramaz bizləri sərhəddi-şəhan, 
 338
Ayramaz bizləri ümmanü mühit,  
Ayramaz bizləri səhrayi-bəsit!  
Ayramaz bizləri həşmətli cibal,  
Ayramaz: şərq, cənub, qərb, şimal!..1 
 
Bu şeirdə A.Şaiqin humanizmi bütün qüvvəti ilə ifadə 
olunmuşdur. A.Şaiqin bu əsəri ruhən L.Tolstoyun "birbirinizə 
məhəbbət edin" tövsiyəsi ilə Əli bəy Hüseynzadənin bu dövrə aid 
olan "Nicat məhəbbətdədir", Tofıq Fikrətin "Torpaq vətənim, 
növibəşər millətim"! və "İnandım" sərlövhəli əsərləri ilə müəyyən 
dərəcədə həmahəng səsləşir. 
1914-cü ildə müharibə alovları bütün elm və sənət adamların və 
bütün zəhmətkeşlərin arzu və iradəsinin ziddinə olaraq dünyanı 
bürüyəndə A.Şaiq və onun kimi bir sıra şairlər inkisarixəyala 
uğradılar. Şaiq aşkar görürdü ki, özünün və özü kimi bir çox qələm 
sahiblərinin təbliğatı insan qırğınının qarşısını ala bilmir. Bu zaman 
Şaiq simvolizmə əl atir, bəşəriyyəti pis və qaranlıq yollara çəkən şər 
qüvvələri axtarır, sağlam insan zəkasının bu şər qüvvələrlə 
mübarizəsini düşünür. "İdeal və insanlıq", "İblisin hüzurunda" 
əsərləri də bu dövrün və bu əhvaliruhiyyənin məhsuludur. 
Bu əsərlərin hər ikisi simvolika ilə yazılmışdır və eyni dövrə 
aiddir. Hər ikisi əhvalat təsvir edən, müəyyən tiplər göstərən 
əsərlərdir. "İdeal və insanlıq" xeyirlə şər, yaxşılıqla pislik, səadətlə 
fəlakət arasındakı münaqişəni göstərir. İnsanlıq, ideal, vicdan, 
ədalət, mərhəmət səadət bir cəbhənin tərəqqi və yaxşılıq cəbhəsinin 
adamlarını, zülm və pislik isə fəlakət cəbhəsinin adamlarını təmsil 
edir. İdeal bəşəriyyətin arzusu, yüksək xəyallarıdır. Mühit, şərait, 
daha doğrusu, müharibə onu da ölümcül hala salmışdır, dirilməsinə 
ümid çox azdır. İnsanlıq isə bir ana kimi onun başına dolanır, 
müalicə 
 
                                                 
1 Abdulla Şaiq. Seçilmiş əsərləri, Bakı, 1936, səh.42. 
 
 339
edir, sağaltmaq istəyir. Təəssüf ki, şeytan, fəlakət və qaranlıqlar 
onun üstünü almışdır. İnsanlıq nə qədər yalvarırsa, yazıq xəstəyə 
mərhəmət edən olmur. Nəhayət, səadət, mərhəmət və vicdan gəlib 
idealı müalicə edir, düşmənləri qovurlar. Hamı xəstənin qalxmasını 
gözləyir. Xəstə (ideal) isə bu qalibiyyətə inanmır və "barmaqlarım 
arasından baxın" deyir: 
 
Qan içində üzür sərasər afaq,  
Yer, göy, bütün atəş, dumandır, qandır.  
Zülmün dəmirpəncəsi hökmürandır,  
Vuran, ölən, boğan, əzən, əzilən,  
Qovan, qaçan, düşən, kəsən, kəsilən,  
Həpsi insan, həpsi sənin övladın,  
Çəkməyiniz hələ səadət adını!1 
 
İdeal belə bir hökm ilə cəmiyyəti tərk edib getmək istərkən 
vicdan idealdan bir çarə, bir tədbir istəyir. İdealın tədbiri belədir: 
 
Var əvət, var bu dərdə yalnız dərman,  
İslah etsin kəndini hər bir insan! 
 
Şair, mücərrədləşdirdiyi və simvolikləşdirdiyi məsələlərin həllini 
beləcə yanlış və zərərli bir nəticə ilə qurtarır. A.Şaiq müharibə və 
mübarizələrin ictimai sinfi köklərini və səbəblərini ayıq, diqqətlə 
tədqiq etmir. Onun fikrincə, müharibənin müqəssiri, səbəbi, 
imperalistlər, habelə bu və ya başqa sinif və bu ya başqa ehtiraslar 
deyil, insanlardır. İnsanların hamısı öz vicdanını təmizləsə, hər kəs 
özünü islah etsə, guya cəmiyyət düzələr, zülm, istibdad və 
müharibələrə son qoyular. 
                                                 
1 Abdulla Şaiq. Seçilmiş əsərləri, Bakı, 1936, səh.78. 
 
 340
 
"İblisin hüzurunda" adlı kiçik simvolik səhnədə həmin məsələ bir 
az da açıq şəkildə verilmişdir. İblis bəşəriyyətin bugünkü halına 
baxır. Müharibələri, aclığı, fəlakəti, qızışan ədavəti görüb 
balalarından və xadimlərindən razılıq edir. Xennas (İblisin balası) öz 
müvəffəqiyyətlərini belə izah edir: "Saçdığımız toxumlar o qədər 
dərin rişə atmış və qurduğumuz tor əlayaqlarını elə sarımış ki, insan 
bütün şərəf və mənliyini unutmuşdur. Əsrlərcə onların ətrafına 
dolaşmasaq belə almış olduqları adətlərindən əl çəkməzlər. Bir də, 
biz onların içində o qədər iblislər yetişdirmişik ki, onlar bizim 
yerimizi tuta bilər".1 
İnsanın alçaldığına və şeytani əməllərə uyduğuna inanan iblis, 
yer üzündə şər işlərin artıq dərəcədə kök saldığını və insanların 
əksəriyyətində şeytani sifətlərin üstün olduğunu, insanların "kağız 
və mədən parçalarına" (pula) səcdə etdiyini görüb sevinir və 
oğlanlarını xidmətdən azad edir. 
Əgər "İdeal və insanlıq"da mübarizə var idisə, inşan və ideal bir 
cəbhə təşkil edərək zülm və fəlakətlə vuruşurdusa, burada elə bir 
mübarizə və vuruşma yoxdur. Burada insan aciz qalıb təslim olur, 
İblis tam qalib və hökmrandır. Burada xeyirxah qüvvələri təmsil 
edən surətlər yoxdur. Yalnız xəsis və bir şahı pulundan keçməyən 
insan var ki, bu da bəşər nümayəndəsi olaraq İblislə mübarizə etmir, 
əksinə, öz hərəkəti ilə onu sevindirir. 
Bunlar Şaiqin müharibə dəhşətlərindən aldığı təsirdən doğmuş 
naümidlik əhvaliruhiyyəsi ilə yazılan, ümumən şairin yaradıcılığı 
üçün səciyyəvi olmayan əsərlərdir. 
Bu dövrdə A.Şaiqin başqa ruhda, təbiəti, kənd həyatı və məişətini 
tərənnüm edən şeirləri də vardır. Misal üçün "Dağlar soltanı", 
"Fidan"ı göstərınək olar. İctimai-siyasi aləmdə gedən qanlı 
vuruşmalara qarşı bu əsərlərdə "sakit, xoş və saf 
 
  
                                                 
1Abdulla Şaiq. Seçilmiş əsərləri, Bakı, 1936, səh.204.  
 341
bir həyat duyulmaqdadır. A.Şaiq yorulduğu, üz döndərdiyi ictimai 
mübarizələrə qarşı köhnə həyat səhnələrini təsvir edir. Birinci 
şeirində şair çobanları yüksək bir məhəbbətlə tərənnüm etmişdir: 
 
Bu yerlərin sultanıdır çobanlar,  
Həm bəyidir, həm xanıdır çobanlar. 
 
A.Şaiqin bu əsəri dillərin əzbəri idi və çobanlıq həyatının həqiqi 
mənzərələrini, kənddən alman duyğuları verirdi. 
"Fidan" da belə hissi, lirik bir şeirdir. Şair ən kiçik, zəif, 
müqavimətə iqtidarı olmayan bir kolda, bir balaca ağacda da böyük 
həyat hissi, həyat əzəməti duyur. İnsanın borcu, harada olur-olsun 
həyata xidmətdir. Fidan balaların, yeniyetmələrin timsalıdır. Onu 
küləkdən, tufandan qorumaq hər kəsin borcudur. A.Şaiqin 
şeirlərində bəzi süni ifadə və kəlmələr tapılsa da, (xırda pul əvəzinə  
pozuq para kimi) dili əsasən sadə, anlaşılan dildir. 
 
Nəsri 
 
A.Şaiqin "Məktub yetişmədi" və "Köç" hekayələri nəsrimizdə 
yeni və orijinal bir hadisə idi. Sabirin fəhlənin hüquqsuzluğunu və 
istismar olunmasını təsvir edən şeirlərindən sonra fəhlə məişətinə 
dair hekayələrə olan ehtiyac qanuni idi. 1905-ci il inqilabının ilk 
illərində Seyid Musəvinin "Mis mədənində", "Çaqçuq", "Təzə 
həyatın tüluunda" adlı əsərləri yeni ədəbiyyatın, ədəbiyyatda yeni 
vəzifələr axtaran yeni dünyanın səsi idi. A.Şaiqin "Məktub 
yetişmədi" əsəri də yeni mövzuda yazılmış son dərəcə gərəkli bir 
əsər idi. İrandan gəlmiş fəhlə Qurban mədənlərdə çalışır. Onun işi 
çox, əmək haqqı az, vəziyyəti isə çox ağırdır. Lakin Qurban 
dözməlidir, əlacı yoxdur, "əhli-əyal" sahibidir. O, İranda ərbabın və 
şah 
 
 342
mülazimlərinin zülmündən qaçıb burada iş tapıb, bir parça çörək 
pulu qazanınağa gəlmişdir. Qurban nainsaf Hacı Qulunun 
mədənində kənkanlıq edir. O, bir tikə çörək üçün vətənindən, əziz 
balalarından, xanımanından ayrı düşmüşdür. "Bir qədər pul 
toplamaq "məqsədi ilə çalışır, yeməyinə də qənaət edib əlinə keçəni 
uşaqları üçün yığır. "Anaxanıma, Məmişə qırmızı güllü dəsmal 
almaq" xəyalındadır. Qurban arvadına yazdırdığı məktub qoynunda 
olduğu halda fantan vuran neft quyusunda məhv olur. 
Qurbana ölüm gətirən fantan, Hacı Qulu üçün bayram olur. 
A.Şaiqin təsvir etdiyi bu əhvalat o zaman neft mədənlərində 
təsadüfi deyil, adi gündəlik bir hadisə idi. Bu fikri Qurbanın yoldaşı 
belə təsdiq edir: "Bax, bu yerlərin hər guşəsinə ayaq bassan, hər 
ovuc torpağına qazma vursan, işçi gəmiyi görər, işçi fəryadı 
eşidərsən...".1 
Şaiqin bu hekayəsi realist bir əsərdir. Köhnə Bakıdakı fəhlə 
həyatı burada təbii və inandıncı boyalarla göstərilmişdir. Obyektiv 
təsvir və göstərınə üsulu ilə yazılan bu hekayədə sahibkar da, fəhlə 
də inandıncı münasibətlər əsasında verilmişdir. 
İnqilab ərəfəsindəki Bakıda iki cür fəhlə var idi: biri siyasi 
cəhətdən şüurlu, fəhlə təşkilatlan ilə əlaqə saxlayan, inqilabi 
mübarizə ruhu ilə yaşayan fəhlə, biri də öz məzlumluğunu bir "tale" 
kimi qəbul edən, ancaq öz əməyinə gücü çatan, fərdi həyatı ilə 
yaşayan, geridə qalmış fəhlə. Qurban ikinci növ fəhlələrin tipik 
nümayəndəsi kimi ustahqla yaradılmış maraqlı bir surətdir. 
Qurbanın faciəli həyatını, Hacı Qulu kimi sahibkarların isə bu 
faciəyə laqeyd, vicdansız münasibətini göstərməklə A.Şaiq 
istismarçılara qarşı nifrət duyğusu oyadır. 
A.Şaiqin bu dövrdə yazdığı ikinci və daha qüvvətli hekayəsi 
kənd həyatından alınınış "Köç"dür. Bu əsərdə Azərbaycanın  
                                                 
1 Abdulla Şaiq. Seçilmiş əsərləri, Bakı, 1936, səh.113. 
 
 343
bir çox kənd və şəhərləri üçün xas olan mövsümi köçərilik həyatı 
təsvir olunur. Yazda "elin yaylağa çıxması, payızda yaylaqdan 
qayıtmağı" keçmiş zamanda adət idi və bu adətlə əlaqədar yaranan, 
əsrlərcə davam edən ənənələr vardır ki, Şaiqin hekayəsində öz Bədii 
ifadəsini tapmışdır. Əsər birinci şəxsin dilindən, xatirə üslubunda 
yazılmışdır. Mütəkəllim uşaq ata-ananın əziz oğludur. Səhər 
yuxudan oyananda o, ailənin köçə hazır olduğunu görür. Bu hadisəni 
diqqətlə izləyərək bir mərasim kimi başdan-başa şirin dil ilə 
söyləyir. "Oba", "Alaçıq", "Tarlalar", "Düzənliklər", "Ov", "Sümsü", 
"Qızıl it", "Kərim baba", "Ayrım qızı", "Biçin", "Yağmur" əhvalatı 
maraqlı mənzərələrdir. 
A.Şaiq bu əhvalatı, köhnə köçəri həyatmı həqiqi realist bir 
qənaətlə, həm də dərin bir məhəbbət və məftunluqla təsvir edir. Bu 
hekayədə hadisədən çox təsvir, əhvalatdan çox canlı təbiətməişət 
mənzərələri nəzərə çarpmaqdadır. Bütün bunlar münaqişə, təzadlar 
yolu ilə yox, mülayim, təbii həyat yolu ilə gəlib gözümüz önündən 
ötür. "Yavaş-yavaş nəfəs alan səhərlərin, axşamların qanadları 
ucundan yayılan sərinlik, dağ çiçəklərinin, çökə ağaclarının 
qoruqlarda, tarlalarda biçilmiş təzə otların gözəl ətri, ormanın 
axşamlara, səhərlərə məxsus rütubət qoxusu, bulaqların şırıltısı, 
irmaqların çaqqıltısı, quşların bağırtısı, quzuların, buzovların 
mələşməsi, itlərin hürüşməsi bir-birinə qarışaraq obaya başqa bir 
rəng, başqa bir şəkil verirdi".1 Bu mənzərələr şəhərin tozlu havasma, 
gurultusuna, insanı məşğul edən qayğılara qarşı qoyulur. Burada 
təbiət qoynunda dağlar, meşələr, ətirli çiçəklər, sərin bulaqlar 
yurdunda insan dincəlir, rahat və sərbəst nəfəs alır. Yalnız təbiəti 
yox, buradakı insanları, köçəri kəndliləri də A.Şaiq çox saf, təmiz 
təsvir edir. Kəndlilər avam, savadsız, müasir mədəniyyətdən uzaq 
olsalar da, atababa ənənələri ilə, öz əllərinin əməyi ilə yaşayırlar. 
Tütəkdə çaldığı bir mahnı ilə qoyunlara "dur!" əmri verib, bütün 
sürünü qaytaran çoban Oruc, çöllərdə daim bəxtiyar yaşamış olan 
üzü ətli, yanaqları qıp-qırınızı, vücudu sap-sağlam Kərim baba, ay 
kimi yuvarlaq üzlü, gur səsli, həmişə çalışan, şələşələ odun daşıyan, 
çörək bişirən, inək, qoyun sağan, nəhrə çalxalayan, yağ, pendir 
                                                 
1Abdulla Şaiq. Seçilmiş əsərləri, Bakı, 1936, səh.120 
 
 344
tutan, yorulmaq nə olduğunu bilməyən Ayrım qızı bu aləmin 
səciyyəvi simalarıdır. 
A.Şaiq bu həyatı aludəliklə, elə xoş və arzu olunan boyalarla 
göstərir ki, bizdə istəristəməz köçəriliyə həsrət duyğusu doğur. 
Əlbəttə, ədibin boyaları həqiqi, təbii olsa da, birtərəflidir. Əşirət 
həyatının, həmin o Kərim babaların, Ayrım qızlarının, çoban 
Orucların min bir dərdi var ki, ədib bu hekayədə ondan sərfinəzər 
etmişdir. A.Şaiq köçəri məişətinin ətraflı təsvirini, bu həyatın daxili 
ictimaisiyasi mahiyyətini açmağı məqsəd qoymamışdır. Ədib dağ, 
yaylaq həyatının, adi kəndlilərin bir şəhərli uşağına buraxdığı təsiri, 
daha doğrusu, kənd məişətinin uşaq zehnindəki əksini vermiş və 
bununla kifayətlənmişdir. 
A.Şaiqin bu dövrdəki realst hekayələrində nağıl üsulu səlis, 
mənzərələr parlaq, təbii, insanlar canlı və maraqlı, dil rəvan və 
təmizdir. Əgər "Məktub yetişmədi" hekayəsində keçmişin ağır, 
məhkum əməyinin təsviri verilir, oxucuda dərin bir kədər oyadırsa, 
burada təbiətin, kənd məişətinin maraqlı və xoş bir lövhəsi çəkilir, 
oxucuda həmin həyata meyl, rəğbət oyadılır. Şaiqin hekayələrində 
də S.S.Axundovda olduğu kimi uşaqların zövqü və tələbi nəzərdə 
tutulmuşdur. "Köç" hamıdan çox uşaqlar üçün maraqlıdır. Çünki bu 
hekayə onlara yalnız ləzzət deyil, həm də kənd həyatı və təbiət 
haqqında zəngin bilik verir. 
A.Şaiqin ən çox çalışdığı uşaq ədəbiyyatı sahəsi xüsusilə 
inqilabdan qabaq çətin və yeni bir sahə idi. S.Ə.Şirvaninin, 
Q.Zakirin bəzi şeir və təmsillərindən başqa bir şey yox idi. 
 345
Azərbaycanlı uşaqların səviyyəsinə, təbiətinə uyğun, marağını 
oxşayan sistemli bir ədəbiyyat yaratmaq Süleyman Sani, Abdulla 
Şaiq kimi ədib və müəllimlərin öhdəsinə düşən çətin, lakin şərəfü 
vəzifə idi. A.Şaiq istər şeir, istərsə də nəsr şəklində gözəl təmsil 
nümunələri yaratmışdır. 
"Tülkü həccə gedir", "Cəfər və Bəşir", "Tıq-tıq xanım", "Gözəl 
Bahar", "Alma oğrusu" kimi əxlaqi-tərbiyəvi məqsədlə, uşaq əhvali-
ruhiyyəsinə uyğun yazılmış əsərlər azərbaycanlı uşaqlar tərəfindən 
həmişə maraq və həvəslə oxunur. 
A.Şaiqin bu nümunələrində ilıq bir yumor, təbii bir gülüş vardır. 
Alleqoriya üsulu ilə verilən əhvalat boyu heyvanlar (tülkü, toyuq) 
canlı bir duyğu, bir ehtiras kimi iştirak edir, hər çıxışda və 
mükalimədə uşaqların zehninə nüfuz edirlər. Şaiq də Sədi və Krılov 
kimi təmsil qaydasına riayət edərək, əsərlərinin axırında, yaxud 
münasib yerlərində əxlaqi nəticə verir, uşaqlara müraciətlə diqqəti 
bu nəticəyə cəlb edir. 
A.Şaiqin istər şeirində, istər nəsrində təhkiyədən çox təsvir, 
söyləmədən çox duyma, hərarət və lirika vardır. Bu nə Səhhətdə 
olan kimi kədər lirikası, nə qəzəl şairlərində ölduğu kimi aşiqanə 
lirika, nə də Hadidə olduğu kimi siyasi lirikadır. Bu əxlaqi, didaktik 
prinsipləri təbliğ edən, məktəbliləri övlad kimi sevən, xalqının 
gələcəyini onlardan gözləyən, öyrətdiyi hər bir söz, hər bir dərs üçün 
ürək çırpıntısı çəkən bir müəllimin həyəcanlarıdır. A.Şaiquşaqları 
lövhələrlə düşündürməyi bacarır. O, vətən sevgisi, bəşəri məhəbbət, 
əmək sevgisi, ailə sevgisi, ata-ana məhəbbəti, yoldaşlıq hissi, 
sədaqət, doğruluq, saflıq, mərdanəlik, etibar, alicənablıq kimi 
xasiyyətləri təbliğ edən əsərlərinin heç birində bu duyğuları 
müstəqim dil ilə təriflənir, canlı insan və ya alleqorik surətlər, 
maraqlı sərgüzəştlər vasiətsilə verməyə çalışır. A.Şaiq müqtədir bir 
ədib, müəllim, ictimai xadim olaraq dərs kitablarının yaranmasına 
da çox çalışmışdır. 
 346
 
 
 
İbrahim bəy Musabəyov 
 
(1881-1942) 
 
Maarifçi yazıçılardan biri olan İbrahim bəy Musabəyovun aydın 
tərcümeyi-halı əldə yoxdur. Müasirlərinin söyləməsinə görə, Şəki 
qəzasının Qutqaşen kəndində anadan olmuş, Qori müəllimlər 
seminariyasını bitirdikdən sonra Şəki, Qutqaşen və Göyçayda on il 
müəllimlik etmişdir. Sonra Bakıya gələrək, burada pedaqoji, ədəbi 
və ictimai fəaliyyətini davam etdirmişdir. İ.Musabəyov 1921-1936-
cı illərdə Krımda yaşamış və müxtəlif işlərdə çalışmışdır. 1942-ci 
ildə Karakanda şəhərində vəfat etmişdir. İbrahim bəy də bir çox 
həmkarları kimi dərs verməklə, məktəb divarları arasındakı 
fəaliyyəti ilə kifayətlənməmişdir. O öz biliyi və istedadı sayəsində 
qələm sahəsində   çalışmağa   başlamışdır. Onun ilk hekayələri 
1913-1914-cü illərdə "Məktəb" jurnalında çap olunmuşdur ("Rzanın 
qutusu", "Rəhimdil arvad", "Kor və onun yoldaşı" və s.). Müəllif bu 
hekayələrində mülayim bir üslub və sadə dil ilə uşaqlar üçün 
maraqlı, ibrətli əhvalatlar danışır, onları elmə, biliyə, zəhmətə 
çağırır. 
İbrahim bəy bir nasir olaraq sonrakı kitabları ilə şöhrət 
qazanmışdır. Onun "Cəhalət fədailəri", "Xoşbəxtlər", "Gözəllərin 
vəfası" kimi povestləri və nəhayət, "Neft və milyonlar səltənətində" 
adlı romanı bitkin və kamil əsərlər kimi zamanının maraqlı və 
səciyyəvi məsələlərini təsvir edir. 
 
 347
"Cəhalət fədailəri"ndə1 iki məktəbli arasında davam və inkişaf 
edən, sonradan ictimai həyat səhnəsinə keçən maraqlı və faciəli bir 
əhvalat verilir. Rəşid, Rəhim adlı yoxsul bir kişinin oğludur. Rəhim 
özü avam olsa da, elmin, maarifin qədrini bilən adamdır. Ona görə 
də ən zəruri ehtiyaclara dözərək oğlu Rəşidi oxudur. Rəşid orta 
təhsillə kifayətlənmir. Tibb İnstitumnu bitirdikdən sonra vətənində 
xəstəxana açır, vətəninə, millətinə xidmətə çalışır, kasıbları pulsuz 
müalicə edir, ictimai-faydalı işlərdə iştirak edir. Rəşidin sevgilisi 
Mina da eyni tale sahibidir. O, müəllimlik məktəbini bitirmişdir. 
Yoxsul uşaqlarını pulsuz oxudur. Bunların ataları da gənclərin azad 
sevgisinə mane olmur, əksinə şad olub kömək edirlər. Buna görə də 
Rəşid ilə Mina məsud həyat qurur, xoşbəxt olurlar. 
Müəllifin dediyi kimi "dünyada heç bir şey baqi olmadığından, 
bu cavanların xoşbəxtlikləri də uzun müddət çəkmədi". Vaxtilə 
Minanı sevən, indi isə Rəşidin səadətinə paxıllıq edən tacir 
Abasəlinin oğlu Rəhim tapança ilə gənclərin hər ikisini vurub 
öldürür, ailələrin və bütün kəndin sevincini matəmə çevirir. 
"Xoşbəxtlər"də də eyni ilə bu ruhda bir əhvalat vardır. Burada 
oğlanın adı Aslan, qızın adı Cahandır. Ancaq burada valideynlər, 
əvvəlki əsərdəki kimi mülayim və gözüaçıq deyil, cahil və 
köhnəpərəst adamlardır. Bunların arasında nəsil ədavəti, qan davası 
vardır. Məhəmməd kişi Cahan xanımı, qızın istəmədiyi bir adama 
ərə vermək istəyir. Qız qorxa-qorxa olsa da öz haqqını tələb edir: 
- "Atacığım! Yadımdadır, bir gün mənə dedin ki, qızım, sənin 
inəyini istəyən var, satım ya yox? Yadındadırmı? 
- Yadımdadır bala, söylə görüm nə demək istəyirsən? 
(Məhəmməd kişi öylə hesab edirdi ki, Cahan ona bir əhvalat 
söyləyəcək). 
                                                 
1 İ.Musabəyov. Cəhalət fədailəri, Naşiri Məşədi Eyyub Ələkbərov, Bakı. 
 
 348
 - Atacığım! Məgər allah məni inəkdən də alçaqmı yaradıb? İnəyi 
satanda məndən sordun, bəs bugün mənim özümü satanda nə üçün 
məndən sormadın ki, qızım, səni satıram, razısanmı?"1 
 Qızın bu cəsarəti atanı qəzəbləndirir: 
" Qələt eləmə! Sən qanan iş deyil bu! Sən mənim üzümə ağ 
olursan, and olsun allaha, səni bu saat öldürrəm!" 
Aslanın da valideyni belədir. Deməli, burada azad sevgiyə, eləcə 
də "xoşbəxtliy"ə imkan yoxdur. Mühit gənclərin ziddinədir. Onlar 
gərək ya ailələrindən əl çəkib, ata-analarının üzünə durub el içində 
rüsvay olalar, yaxud da qəlblərində doğan məhəbbətdən əl çəkələr. 
Belə bir vəziyyət qarşısında dayanan gənclərə bir "xoşbəxtlik" üz 
verir ki, o da şəhərə düşən vəba xəstəliyidir. Qızın atası bu 
xəstəlikdən ölür, qardaşını isə Aslan xilas edir. Nəticədə ədavət hissi 
ortadan qalxır, Aslan ilə Cahana təntənəli bir toy olur. 
Göründüyü kimi, bu povestlərin hər ikisi səthi, sxematik bir 
əhvalat üzərində yazılmışdır. Mövzu özü də təzə deyildir. Hələ 
keçən əsrin axırlarından tutmuş Şərqdə, islam ölkələrində pis bir 
ənənə olan qız alqı-satqısına, qızların zorla ərə verilməsinə qarşı bir 
çox qüvvətli əsərlər yazılmışdır. Ailə və məişət məsələlərinə 
toxunan bütün əsərlərdə bu münaqişəni az və ya çox dərəcədə 
görmək mümkündür. 
İbrahim bəyin bu povestlərində həyat da sönük və ümumi 
verilmişdir. 
"Atası yoxsul bir kişi idi". Bu, əlbəttə, bədii əsər ifadəsi deyildir. 
Bədii əsərdə "yoxsul" sözü ilə adamlar səciyyələnə bilməzlər. Çünki 
yoxsulluq və ya varlılıq ümumi, məntiqi məfhumdur. Bədii əsər isə 
konkretlik, müəyyənlik tələb edir. Bu yoxsul kişi dilənçi idimi, 
odunçu, qalayçı ya biçinçi idimi? 
                                                 
1 İ.Musabəyov. Xoşbəxtlər, Bakı, 1913, səh.26. 
 
 349
Bu haqlı suallar əsər boyu məhdud qalır. Buna görə də həmin 
əsərlər hazır povestdən daha çox povest haqqında geniş plana 
bənzəyir. 
Lakin bu heç də müəllifin bedü təsvir bacarığından məhrum 
olduğunu iddiaya əsas verınir. Məselən: "Cahanın qara, uzun və 
gürzə kimi parlaq iki hörüyü", yaxud "şikar düşmüş ac peləng kimi 
boynunu və sütün kimi ağ qollarını tərpədib yerindən qalxdı, üzünü 
yuyub, ayna qabağında durub, tüstü kimi dağınıq saçlarını daramağa 
başladı. Bu halda onun ürəyi, ov başına dolanan tərlan kimi Aslanın 
ətrafında dövr etməkdə idi...".1 
Ayrı-ayrı səhifələrdə belə və buna oxşar təsvirlər tapmaq 
mümkündür. Ancaq, ümumən, povestlərin Bədii keyfıyyəti zəifdir. 
İbrahim bəyin ən qüvvətli, ədəbiyyat tarixi üçün də ən 
əhəmiyyətli əsəri şübhəsiz ki, məşhur "Neft və milyonlar 
səltənətində" adlı romanıdır. Bu əsər ilk nəşrindən etibarən ümumi 
şöhrət qazanmış, dərhal kinoya çəkilmişdi. Bu əsərin belə gurultu 
doğurmasının bir neçə səbəbi vardır. Birincisi, burada pul 
hakimiyyətinin, qazanc ehtirasının qüvvətli ifşasıdır. Bakıda 
kapitalizmin əsrarəngiz bir surətdə və həm də birdən-birə inkişaf 
etməsi ictimai münasibətlərin dəyişməsinə, pulun nəinki maliyyə 
münasibətində, həm də ailə, əxlaq, məişət əlaqələrində həlledici rol 
oynamasına səbəb oldu. O zaman qazanc ehtirası hər şeydə və hər 
yerdə güclü bir amil kimi idi. Kapitalizm aləmində və bu aləmə 
uyğun olan şüurlarda bir adamın başqasından kamal, zəka, 
qabiliyyət, bilik, mərifət cəhətdən nə dərəcədə artıq və ya əskik 
olduğunu təyin etmək üçün, demək olar ki, yeganə ölçü pul idi. Pul 
kişilik, qüvvət, qüdrət demək idi. Kimin cibində bir manat pul 
artıqdırsa, deməli onun "kişiliyi", qeyrəti də artıqdır. Ona 
                                                 
1 İ.Musabəyov. Xoşbəxtlər, Bakı, 1913, səh.43-44. 
 
 350
görə də bir sıra əsərlərdə bu məsələ kəskin qoyulmuş və 
göstərilmişdi. Uzeyir Hacıbəyovun "Məşədi İbad" musiqili 
komediyasında axmaq, heç bir cəhətdən qabiliyyəti olmayan bir 
məşədi pulunun gücünə öz gülünc, vəhşi, alçaq, iyrənc ehtiraslarını 
icraya çalışır. Çox bacarıqlı və çox bilikli adamlar var ki, puluna 
görə Məşədi İbadın başına toplaşır, onun səfehliyindən 
mənfəətbərdar olmaq istəyirlər. 
Qazanc ehtirası, xüsusilə neft məsələsi ilə əlaqədar olanda daha 
kəskin, daha dramatik münaqişələr meydana çıxırdı. Tamamilə 
gözlənilməz bir təsadüfün nəticəsində mənasız bir şəxsiyyət günlərin 
birində şəhərin əyanları sırasına keçə bilirdi. Məsələn, birisinin 
torpağından neft fantanı qalxırdısa, dərhal o adam milyonçu olur, 
kasıblığın daşını atır, o nisbətlə bütün ictimai əlaqələrini dəyişirdi. 
"Neft və milyonlar səltənətində" həmin məsələlər 
göstərilmədədir. Sevgi, ailə məsələləri də bu romanda maraqlı 
şəkildə qoyulmuşdur. Burada təsvir olunan macəra uydurına 
deyildir. Bakıda nəinki bir, bəlkə də onlarca gənc qız və oğlanın 
başına belə və ya buna oxşar hadisə gəlmişdi. 
"Neft və milyonlar səltənətində" adlı əsərdə pul ağalığının 
törətdiyi ictimai fəlakətlər təsvir olunur. Kasıb bir kişinin oğlu Cəlil 
ağa təsadüfən torpaqdan vuran neft fantanı nəticəsində varlanır, 
milyonçu olur. Bundan sonra pis, əhlikef yoldaşlarla dostlaşır. Pul, 
zənginlik, həddindən artıq təmin olunmaq, Cəlil ağanın gözünü 
örtür. O, harın bir milyonçu kimi vaxtını kef, içki məclislərində 
keçirir, ailəsini unudur. Həyalı bir azərbaycanlı qız olan sevgilisi isə 
min cür əzaba, məhrumiyyətə dözərək ehtiyac ucundan saçını da 
kəsib satır, balasını böyüdür, namusunu qoruyur. Vaxtilə Cəlil ağa 
ilə dostluq edən namərdlər onun ağır vəziyyətindən istifadə edərək 
arvadını ələ keçirməyə çalışırlarsa da, nəticə vermir. 
 351
Varlanmaqda və qudurmaqda olan Bakı neft milyonçularının 
çirkin siması bu əsərdə çox zəngin, qüvvətli boyalarla 
göstərilmişdir. 
Burada təsvir olunan adamların nəinki xalqa, mədəniyyətə, hətta 
öz ailəsinə belə ziyan verən tüfeyli olduqları əsərin hər bir 
parçasında görünür. "Müyonlar səltənətində" dostluq, yoldaşlıq 
əlaqələri hiyləyə, riyakarlığa çevrilir. Məhəbbət, sədaqət duyğuları 
unudulur. Hər şey milyonlar ilə həll olunur. Təmiz və pak ailələrə 
min cür çirkin vərdişlər yol tapır. Qumar, içki, mənəvi pozğunluq 
varlılar həyatının əsas məzmununu təşkil edir. 
 
 352
 
 
 
 
Məhəmməd Qarayev 
 
Maarifçi yazıçılardan biri Malıbəyli (Şuşa) kəndində müəllimlik 
edən, kiçik hekayələr müəllifı Məhəmməd Qarayevdir. Məhəmməd 
Qarayev mükəmməl təhsil görmüş, mədəniyyət işinə xüsusi eşq və 
həvəslə girişən çalışqan bir ziyalı idi. Yazılarını ən çox "Məktəb" 
jurnalında çap etdirirdi. İstər müəllimliyi və istərsə tərbiyəvi 
əhəmiyyəti olan sadə hekayələri ilə az bir zamanda şöhrət 
qazanmışdı. Birinci dəfə Malıbəyli kəndində qız məktəbinin binasını 
qoyan olmuşdur. Onun hekayələri uşaq ədəbiyyatının yaxşı 
nümunələrindən sayıla bilər. O da Süleyman Sani Axundov kimi 
uşaq zövqünə yaxşıca bələd olduğundan və Azərbaycan məişətini 
gözəlcə bildiyindən, qələmə aldığı mövzuları müvəffəqiyyətlə 
işləyirdi. "Sərçə və ilan", "Siçan və qurbağa" adlı hekayələrində 
təbiət hadisələrinin, heyvanlar aləminin təsvirinə xüsusilə diqqət 
verir. Müəllif çalışır ki, uşaqlara təbiət haqqında məlumat versin. 
Maraqlı bir əhvalatda, sərçə, siçan haqqında danışılan hadisələrdə 
uşaq həm eyləncəli nağıl, həm də həqiqi dərslik məlumatı tapır. 
Məhəmməd Qarayevin dili də mövzularına uyğun olaraq, sadə, təbii 
və şirindir. S.S.Axundov onun vəfatı münasibətilə yazdığı məqalədə 
Məhəmməd Qarayevi bir müəllim, bir yazıçı və vətənpərvər ziyalı 
kimi belə tərifləyir: "Sən qızmış şir kimi düşmənin üstünə hücum 
etdin. Onun özü və hədsiz olan (həm də müsəlləh) qoşunu sənin nur 
oxundan günəşin hərarətindən qarın əridiyi kimi əriyib tələf oldu... 
Ah sən nə tez söndün? Ey şölə, nə tez zəhmət və qeyrətinin  
 353
səmərəsi ilə tərbiyə almış körpə qızlara qara geydirdin? Nə tez 
sevgili qardaşlarının ümidini kəsdin? Qəm etmə ey pak puh! Rahət 
yat! Tutduğun işlər, göstərdiyin yollar unudulmaz!".1 
Məhəmməd Qarayevin ruscadan tərcümələri də vardır ki, bunlar 
da məktəblilər üçün münasib və faydalı olan hekayələrdir.2 
Məhəmməd Qarayev 1913-cü ildə yanvarın doqquzunda vəfat 
etmişdir. Əsərləri toplanıb nəşr edilməmişdir. 
 
                                                 
1 "Məktəb" jurnalı, Bakı, 1913, № 18. 
2 Bu haqda bax: Koçarlinskiy F. Pamyati narodnoqo uçitelya Mameda Karaeva, 
Kafkazskiy sbornik. 1913, № 31. 
 
 354
V. Xırda məişət dramları 
 
Səhnə təsirinin və səhnə ədəbiyyatının sürətlə artdığını keçən 
fəsillərdə söyləmişdik. Yalnız Bakı, Tiflis, Gəncə, Naxçıvan kimi 
mərkəzi və yarımmərkəz şehərlərdə deyil, kiçik qəsəbələrdə, hətta 
bəzi dəmiryol stansiyalarında belə səhnə tamaşalarının göstərilməsi 
kütlə üçün yeni və olduqca maraqlı hadisə idi. Mollalar, 
köhnəpərəslər səhnəni "şeytan yuvası", tamaşanı "hoqqabazlıq", 
artistləri "arsız" adlandırırdı, camaat yenə maraqlanırdı, tamaşalara 
gedirdi. Teatr tamaşaları indi bir çox köhnə "ictimai" yerləri əvəz 
edirdi. Əsrlərdən bəri davam edən, eyni məzmun və şəkillərdə təkrar 
edilən şebih (misteriya) tamaşaları, yalanları, ifşa olunmuş dərviş 
mərəkələri, "MollaNəsrəddin" tərəfindən istehzaya qoyulub rüsvay 
edilən it boğuşdurmaq, öküz, xoruz döyüşdürmək kimi zəminəsini 
itirmiş adət və oyunlar əvəzinə camaat yeniliyə teatr tamaşalarına 
rəğbət göstərirdi. Bir tərəfdən bu tamaşalırın Avropadan, deməli 
yeni mədəniyyət aləmindən gəlməsi, digər tərəfdən yerli, hörmətli 
ziyalıların, mətbuatın və məktəblilərin bu işi təbliğ edib yayması, 
üçüncü tərəfdən gənclərin başqa xalqlarda görüb daha da 
həvəslənmələri teatr işinin sürətlə rəvac tapmasına səbəb olurdu. 
Yalnız bu işin sənətkarları, həqiqi ustaları və peşəkarları deyil, hər 
bir həvəskarın səhnəyə meyl etməsi də buradan doğurdu. Buna görə 
də çoxtəbii olaraq, həqiqi dramaturgiya  
 355
və teatr ilə yanaşı yüngül məzmunlu pyeslər və əyləncəli tamaşa 
peşəkarları da meydana gəlirdi. Əgər həqiqi dramnəvislər 
(Ə.Haqverdiyev, C.Məmmədquluzadə, S.S.Axundov) realizm 
üslubunda qiymətli dramlar, komediya və faciələr yaradırdılarsa, 
əyləncəpərəstlər maraqlı, gülməli, vaxt keçirməli pyeslər, 
səhnəciklər, operettalar, vodevillər yaradırdılar. Əgər həqiqi 
dramları tamaşaya qoymaq, göstərmək üçün müəyyən, lazımi şərait 
və vəsait, müqtədir aktyor heyəti və münasib otaqlar lazım olurdusa, 
əyləncə oyunları üçün bu lazım olmurdu. Belə tamaşalar ən uzaq və 
kasıb bir kənddə də göstərilə bilərdi. Bunlarda iştirak etmək üçün 
aktyor və aktyorluq məharətindən çox güldürmək, məsxərəçilik 
etmək, bir qədər də səs ilə oxumağı bacarmaq kifayət idi. 
Belə pyeslər öz qaydası ilə çoxalmağa, yayılmağa başlamışdı. 
Bunları yalnız orta səviyyəli və istedadlı yazıçılar (Mirzə 
Məhəmməd Axundov, Rəşidbəy Əfəndiyev) deyil, aktyorlar 
(M.Kazımovski, Mirzə Ağa Əliyev, Əhməd Qəmərli), 
hüquqşünaslar (Əlibəyov), mühərrirlər (Hacı İbrahim Qasımov, 
Qafur Rəşid, Haşımbəy Vəzirov), idarə məmurları (Cəfər 
Bünyadzadə), tacirlər və ümumiyyətlə azçox əli qələm tutan 
həvəskarların hamısı yazırdı. Ona görə də dramaturgiyanın bu 
xəttində əsl ədəbiyyat və sənət əsəri sayıla bilən nümunələr olduqca 
az idi və olanlar da ya naqis, ya da nöqsanlı idi. 
Bu müəlliflərin yazılarını, şübhəsiz əsas ədəbi məktəblərin heç 
birinə mənsub etmək olmaz. Bunlarda həyat və məişət ənənələri olsa 
da, realizm yoxdur. Şeirdə kitabnamə və xəyaldan istifadə olsa da, 
romantika yoxdur. Əsas xüsusiyyətlərinə görə bunlar naturalizmə 
daha yaxın idilər. Ancaq bunlar haqqında naturalizm istilahını da 
ehtiyatla demək lazımdır. Çünki bu, nə nəzəri köklərə və əsaslara 
söykənən fransız (E.Zolya), nə də xəyali lövhələri çılpaq da olsa 
ustalıqla təsvir  
 356
edən rus (Arsıbaşev) naturalizmi idi. Naturalizmə doğru 
istiqamətlənən, lakin sənət səviyyəsinə qalxa bilməyən, həyatı kor-
koranə təqlid ilə yazan, cəlbedici olmaq üçün həm musiqidən, həm 
intizarlı münaqişələrdən, həm gülüşdən, həm göz yaşından eyni 
dərəcədə faydalanan və eyni şəkildə istifadə edən, hələ 
müəyyənləşməkdən, üslublaşmaqdan çox uzaq olan həvəskarların, 
həm də bəzən alovlu və inadlı həvəskarların (Kazımovski) gənclik 
məktəbi idi. 
Bu həvəskar dram yazanların mövzu dairəsi nədən ibarət idi? 
Bunlar Ü.Hacıbəyovun "O olmasın, bu olsun" komediyasında 
cavanlıq iddiasına düşmüş Məşədi İbadları, alimlik, ictimai xadimlik 
iddiasına düşən avam, xudbin, mənfəətpərəstləri lağa qoyurdular. 
Yaxud, artıq hörmətini itirməkdə olan mərsiyəxan, dua yazan, ilan 
oynadan yalançı din xadimlərinə gülürdülər. Bu əsərlərdən eləsi də 
var idi ki, özü-özlüyündə Molla Nəsrəddin lətifələri kimi gülməli 
əhvalatlardan alınmışdı. Dramaturq bu əhvalatı səhnələşdirməklə 
nəinki məharət və sənət işlədir, hətta sadələşdirir, bəsitləşdirirdi. 
Belə bir "əyləncəli" dramaturgiyanın xoşbəxtliyi orasında idi ki, 
səhnə ədəbiyyatına, tamaşaya tələb çox idi. Tamaşa ehtiyacından 
faydalanaraq belə dramaturqlar zirəkliklə günün mövzularını 
götürür, tələsik bir şəkil, verib əhvalat qurur, musiqi, mahnı ya 
məsğərə ilə bəzəyib səhnəyə çıxarırdılar. 
Bu əsərlərdə həyatın Bədii təsviri yox, kor-koranə təqlidi, foto 
surəti vardı. Buna görə də dövrün istiqamətləndirici meyllərini açan, 
göstərən hadisələri qələmə almaq əvəzinə naturalist dramaturqlar 
zahirən qəribə, məzəli, gülməli ya təəccüb etməli hadisələri mövzu 
seçirdilər. Rus dilini və məişətini bilməyən və bunlardan çox uzaq 
olan bir İran həmbalı ilə ziyalı bir rusun qarşılaşması, birbirinə işi 
düşməsi və dilləşməyə məcbur olması, özü-özlüyündə tamaşalı bir 
səhnə 
 357
olurdu. Yəqin ki, həyatda belə hadisələr olmamış deyildi. Ancaq 
bunun sənət üçün müəyyən bir məfkurə və ya duyğunu ifadə üçün 
nə dərəcə münasib və müvafiq olduğu üzərində düşünmək lazım idi 
ki, dediyimiz müəlliflər bunu etmirdilər. Onlar qəribəlik, gülüş 
xatirinə bu hadisəni səhnəyə gətirirdilər. Hadisənin fotosurətini alır, 
bəlkə də həmin zahiri boyalan tündləşdirir, tamaşa yaradırdılar. 
(M.Kazımovskinin "Daşim-daşim", "Həmşəri mənzili" və s.) 
Bu dramların ikinci və mühüm nöqsani, xarakterlərin, bitkin 
insan surətlərinin olmamasıdır. Bu əsərlərdə adamlar bütün vücudu, 
bütün xasiyyəti və bütün varlıqları ilə göstərilmirdilər. Onlar ancaq 
bir cəhətləri ilə, tamaşanı rövnəqləndirə bilən xasiyyət və vərdişləri 
ilə (gülməli danışmaq, oxumaq, evlənmək ehtirası ifadə etmək) 
iştirak edirdilər. Həqiqi dramaturgiyada, ümumiyyətlə həqiqi realist 
ədəbiyyatda həyatdan alınan hadisə və əhvalatların, insanların 
göstərilməsi, qəhrəmanların xasiyyətnaməsini açmaq üçün bir 
vasitə, bir silah, bir üsul, bir bəhanə olduğu halda, burada əksinədir. 
Burada surətlər, qəhrəmanlar, tiplər məzəli, maraqlı hadisəni, 
rövnəqləndirmək üçün bir vasitə halma düşürlər. 
Buradan aydındır ki, naturalist dramaturqların qəhrəmanları 
bitkin şəxsiyyətlər, müəyyən ictimai zümrəni və əhvali-ruhiyyəni 
təmsil edən surətlər ola bilmirlər. Onların daxili aləmi yoxdur. 
Onların psixologiyası tamaşaçı üçün qapalı qalır, açılmır. 
Üçüncü tərəfdən, bu əsərlərin mühüm kəsiri, həyatın hadisənin, 
materialın seçilməsində, daha doğru seçilməməsindədir. Realizm 
həyatı mükəmməlliyi ilə görüb göstərməyi tələb edən bir üslubdur. 
Ancaq realizm heç vaxt həyatda olan hər şeyi göstərmək tərəfdarı 
olmamışdır və ola bilməz. Əsl məsələni fərdi məsələdən, həlledici 
vəsiləni tabe vəsilədən, əsas hadisəni əhəmiyyətsiz xırdalıqlardan 
ayırıb seçmək sənətin,  
 358
eləcə də realizmin əlifbasıdır. Yuxarıda saydığımız dramaturqlar isə 
belə bir seçkiyə əhəmiyyət vermir və bəlkə də verə bilmirlər. 
Əksinə, onlarda həyatın xırdalıqları daha ətraflı və daha tez-tez 
əsərdə özünü göstərirdi. Buna görə də dövrün, cəmiyyətin, sinfin, 
hətta bir ailənin belə səciyyəsini öyrənmək üçün bu əsərlərə 
əsaslanmalı müddəa tapmaq olmurdu. 
Dördüncü tərəfdən, naturalizm, hadisələrə açıq münasibətin 
olmamasından, konkret təsvir nöqsamndan da irəli gəlirdi. Bu 
dramaturqlar hər şeyi kor-koranə inkara alışdıqları kimi, hər şeyi 
qəbula da alışmışdılar. Misal üçün məscid, minbər, molla, qazi, 
mərsiyə, ölü namazı və sairə bu kimi köhnəliyə aid olan 
münasibətlər bir tərəfdə, məktəb, müəllim, qəzet, səhnə, ictimai 
həyat və sair yeniliyi göstərən hadisə və münasibətlər ikinci tərəfdə 
dururdu. Naturalistlər həyatı bu iki cəhətin, zülm ilə işığın 
qarşıqarşıya durmasından və mübarizəsindən ibarət sayırdılar. 
Ancaq bu mübarizənin mürəkkəbliyini, müxtəlifüyini, konkret 
səhnələrini, üstün və zəif cəhətlərini, başlanğıcını və nəhayətini 
görmür, görə bilmirdilər. Misal üçün mədəniyyət aləmində yeni 
hadisə kimi qəbul olunan, təriflənən və şöhrət qazanan opera sənəti 
bəzi dramaturqlar tərəfindən lağa, məsğərəyə qoyulurdu. Hacı 
İbrahim Qasımov Üzeyirbəyin "Leyli və Məcnun" operasına nəzirə 
olaraq yazdığı "Leyli və Məcnun" pyesində 1  həm musiqi ilə 
danışmağı və həm Füzuli şeirini opera şəklinə salmağı oyuncaq kimi 
bir şey hesab edir. 
O, gördüyü hadisələrə gülərək, operanın öz dili və öz üsulu ilə 
bunları həcv edir. Tamaşaçını belə əyləncələrdənsə, müasir ictimai 
məsələlərlə, xalqın, millətin halı, ehtiyacı və tələbi ilə yaşamağa və 
düşünməyə çağırır. Füzulinin, operada istifadə olunan məşhur 
qəzəlini bu şəklə salır: 
                                                 
1 Hacı İbrahim. Leyli və Məcnun, Bakı, 1912. 
 359
Güli rüxsarinə qarşu,  
Qələmdən qanlı axar su,  
İyirminci vekdir bu,  
Yatan millət oyanmazmı? 
 
Bütün bunlara görədir ki, naturalist milli dramaturqların 
əsərlərində böyük məsələ, böyük sənət və hətta böyük bir ictimai 
meyl tapmaq çətin idi. Təsadüfi deyil ki, bu müəllifiər aras-dan 
görkəmli bir ədib çıxmadı. Ədəbiyyatda bu yüngül yolu tutan 
adamlar bir neçə il sonra (1916-1918) tamaşaçı və oxucu tapmaqda 
çətinlik çəkdilər və yavaş-yavaş həvəsdən düşməyə başladılar. Bu 
tipli əsərlərin hamısını əhatə və təhlil etmək çox çətindir və 
lüzumsuzdur. Biz burada ümumiləşdirməyi, bunlardan bir neçə 
səciyyəvi nümunə göstərməyi, bu sahədə daha çox çalışmış olan 
şəxsiyyətlər üzərində dayanmağı kifayət bilirik. 
 360
 
Mirzə Məhəmməd  
Axundov (Hatif) 
 
(1888-1926) 
 
M.M.Axundov peşəkar bir müəllim olsa da, həyatı boyu Bədii 
yaradıcılıqla məşğul olmuşdur. O, bəzən xırda şeirlər, bəzən Nizami 
şeirini təbliğ və böyük şairin məqbərəsini təsvir edən mənzumələr 
yazır, bəzən el ədəbiyyatından seçib topladığı lətifələri "Məclis 
yaraşığı"1 adı ilə çap etdirirdi. 
Mirzə Məhəmməd Axundovun şeirlərində müasirlərinin çoxunda 
olduğu kimi maarifə, elmə çağırış, cəhalətdən, qəflətdən şikayət 
başlıca mövzudur. "Müsəlman aləminin" geridə qalması, 
həmvətənlərinin iyirminci əsrdə də "qafil olması" müəllifi 
kədərləndirir. O, həyatda, həqiqət aləmində görə bilmədiyi bir çox 
ictimai istək və arzularını yuxuda görməyə, bununla təsəlli tapmağa 
məcbur olur.2 Mirzə Məhəmməd ictimai mühitdə gördüyü və nifrət 
etdiyi köhnə adətləri rədd etmək istəyir. Ancaq buna qüdrəti çatmır. 
Düşmənini özündən güclü görüb təəssüf və şikayətə başlayır. Hətta 
"Xaliqdən xaliqə şikayət"3 edir: 
                                                 
1Mirzə Məhəmməd Axundov. Məclis yaraşığı, Bakı, 1917.  
2
Mirzə Məhəmməd Axundov. Röyam, yaxud  həqiqətə təsadüf, Gəncə, Əhməd Hacı 
Həsənzadə mətbəəsi, 1910. 
3
Müəllifin bu maraqlı şeiri əlyazmasıdır, qızı Pakizə xanımdadır. 
 
 361
Nə feyz var idi bu kərəmdə,  
Asudə gəzər ikən ədəmdə.  
Kim dedi sənə, məni yaratdın,  
Dəryayi-qəmü bəlayə atdın. 
 
Şairin bu şikayətində xəyyamanə bir etiraz vardır. O, yoxluğu 
qəm, qüssə dəryasından ibarət olan mühitindən üstün tutur. 
Ancaq bunlar və buna oxşar bir çox parçalar Mirzə Məhəmmədin 
yaradıcılığı üçün səciyyəvi deyildir. O, dram yazmağa daha çox 
əhəmiyyət verirdi. Mirzə Məhəmməd Axundovun çap olunmuş və 
olunmamış, lakin rayon, məktəb səhnələrində oynanmış bir sıra 
dramları vardır. Bunlar içərisində "Hər nə əkərsən, onu biçərsən" 
komediyası (1909), "Sədi Vəqqas" (1911) və "Analıq" (1916) 
faciələri daha çox yayılmış, tanınmış əsərlərdir. 
Müəllif bir pərdəli komediyasında ailə həyatından, ər və arvad 
arasındakı sədaqətin pozulmasından bəhs edir. Səlimbəy öz qadını 
Xurşid xanıma xəyanət edərək qonşusu Rəşidbəyin qadını Diləfruza 
vurulursa, Diləfruzun əri Rəşidbəy də öz növbəsində Xurşid xanım 
ilə aranı düzəldir. Səlimbəyin nökəri Qurban isə hər iki tərəfin, həm 
qadınların, həm də kişilərin sirdaşı vəzifəsini məharətlə yerinə 
yetirir. 
Maraqlı qurulan əhvalatın faciəli və ya müdhiş nəticəsi 
gözləndiyi halda, hadisə tamam əksinə bir rəng alır. Kişilər də, 
qadınlar da öz qəbahətlərini etiraf edir, tövbə deyib dağılırlar. Öz 
qadınına xəyanət etmiş Səlimbəy, qadını kişiyə xəyanətinin nə qədər 
acı olduğunu duyur və bu həqiqəti anlayır. 
Bu əsərdə maraqlı qurulmuş, ərin arvaddan, arvadın ərdən xəlvəti 
işlərini açıb göstərən adi bir əhvalatdan başqa diqqətəlayiq heç nə 
yoxdur. Səlimbəyin, eləcə də Xurşid xanımın ancaq adı, ünvanı 
vardır. Bu adamlar canlı insan, yadda  
 362
qalan tip olmaqdan çox uzaqdırlar. Bu pyes bir əsər, bir Bədii lövhə 
təsvirindən daha çox, bir sözbaz qadının gündəlik qiybətini andıran 
söhbəti xatırladır. Biz belə hadisənin və əhvalatın yalanlığını, ya 
qeyri-təbiiliyini iddia edə bilmərik. Ancaq bunun sənət lövhəsi 
deyil, həyatdan surəti çıxarılmış, foto şəkli alınmış bir hadisə 
olduğunu iddia edə bilərik. Buna görə də komediya adlandırılan bu 
səhnəcikdə sənətə aid çox az şey tapmaq olar. 
"Sədi Vəqqas" faciəsində isə1 müəllif daha geniş və məsu-liyyətli 
bir mövzu götürmüşdür. O, islam tarixinin parlaq səhi-fələrindən 
birini - xilafət fütuhatını, islam sərkərdələrinin ən məşhurlarından 
olan Sədi Vəqqası göstərmək istəmişdir. 
Burada da Mirzə Məhəmməd Axundov hadisənin əslinə sadiq 
qalmağa və tarixi Bədii fənər ilə işıqlandırmaq əvəzinə, həmin 
hadisənin sadəcə təbliğatı ilə kifayətlənmişdir. 
Məzmun etibarilə bu əsər M.S.Ordubadinin "Əndəlisin son 
günləri" əsərinə çox oxşayır. Orada da islam xilafət fütuhatı 
tərənnüm olunur. Burada da yerlilər ilə işğalçılar arasında mübarizə 
göstərilir. Fərq orasındadır ki, birinci əsər ərəblərin süqutu dövrünü 
təsvir etdiyi halda, ikinci əsərdə Sədi Vəqqas böyük bir təntənə ilə 
İran qoşununu sındırır, ölkəni fəth edir. 
Lakin bu fərqlər hər iki müəllifm Bədii məqsəd birliyinə mane 
olmur. Mirzə Məhəmməd Axundov da M.S.Ordubadi kimi ərəb 
işğalma bəraət qazandırır, yerli əhalinin öz vətəninin müdafıəsinə 
"cəhalət" kimi baxır. İran sərkərdəsi şücaətli Rüstəm ağır 
vuruşmalarda, qoşununu, mübarizə yoldaşlarını itirəndən sonra 
meydanda tək qaldığını görüb peşman olur. O, peşman olur ki, nə 
üçün müsəlmanların çağırışına qulaq asmadı, nə üçün "vəfasız" 
dünyaya bel bağladı. Bu təsir ilə dünyaya xitab edən Rüstəm deyir: 
                                                 
1
 Mirzə Məhəmməd Axundov. Sədi Vəqqas, Gəncə, Əhməd Hacı Həsənzadə mətbəəsi, 
1911. 
 
 363
"Ey gələcəyinə bel bağlamayan dünya! Bizi sən qucağına aldın, 
cürbəcür nemətlər ilə aldatdın. Gözəl ləzzətli təamları, baği-irəm 
kimi bağçaları, pəri kimi gözəlləri nəzərimizdə böyük göstərdin. 
Bizi uşaq kimi yallandırdın, bizi aldatdın. Biz də sənin sözünə 
allandıq, işin gələcəyini düşünmədik. Əhvalımız belə qalacaqdır 
ümidi ilə məhrur olduq. Bizi indi yumşaq döşəklərdən qaranlıq 
qəbrəmi buraxacaqsan. Budur sənin yalançı işlərinə, aldadıcı 
gülüşlərinə aldanıb ümidi-mənəvidən ləzzət almayanlar, insanlıq 
kəlamından bixəbər olanlar üçün axırda qara torpağa qarışmaqdan 
özgə çarə yolu yoxdur...".1 
Rüstəm bu etirafı ilə bütün ömrünün, apardığı vətənpərəstlik 
mübarizələrinin puç olduğunu, ərəblərin haqlı, özünün isə qafıl 
olduğunu təsdiq edir. 
Burada tarixi həqiqət təhrifi olduğu kimi bədii həqiqətin, yəni 
sənət qanunlarının da pozulmasına yol verilmişdir. Ömrünü, həyatını 
vətəni və milləti yolunda verən qocaman bir qəhrəman həyatının son 
dəqiqəsində düşmən qarşısında bunu deməz. Xüsusilə iranlılar ilə 
ərəblər arasındakı o zamankı düşmənçilik və barışmaz ədavəti, 
həmçinin böyük Firdovsinin dərin nifrət və təəssüflə dediyi məşhur 
beytləri xatırlasaq 2 , Rüstəm kimi bir sərkərdənin təsvirindəki bu 
süniliyi seçə bilərik. 
 
 
                                                 
1Mirzə Məhəmməd Axundov. Sədi Vəqqas, Gəncə, Əhməd Hacı Həsənzadə mətbəəsi, 1911. 
2 Zi şiri-şotor xordəni susimar, 
Ərəbra ba cahi rəsidəst kar: 
Ka təxti-kayanra konəd arizu, 
Tfu bər tö ey çərxi-gərdun, tfu! 
Tərcüməsi: 
Dəvə südü içib, kərtənkələ yeyən  
Ərəbin işi o yerə çatıb ki,  
Kəyan taxtı əldə etmək arzusundadır,  
Fırlanan fələk sənə lənət olsun, lənət! 
 
 364
O zamanın əyləncəli roman və dramlarında dəb düşdüyü kimi, bu 
əsərdə də ictimai hadisələrlə müvazi sevgi macərası cərəyan edir. 
Ərəb ordusunda sərkərdə Zərraf əsgər qızı Müslümə ilə sevişir. 
Ancaq bu məhəbbət vəzifə sevgisindən, "işdən" sonraya qoyulur. 
Müslümə sərkərdəni sevsə də zahirdə onun xahişlərinə qulaq asmır, 
o nəyi isə gözləyir. Gözlədiyinin nə olduğun axırda ordu qalib 
gələndə bilirik. Zərraf İran ordu komandalarından olan pəhləvan 
Dərəfşi-Kaviyanin başını kəsib gətirir, sevgilisinin ayağı altına 
ataraq məğrurluqla deyir: 
"Al, budur iranlıların milyonlarca qiyməti olan, əsla basılmaz 
deyib, etiqad etdikləri Dərəfşi-Kaviyani, sənin, sən Müslümənin 
ayağının altındadır. Məndən istədiyin də bu deyilmi idi? İndi məni 
sevdiyini söyləməzsənmi. Söylə, söylə?". 
Ancaq burada Müslümə məhəbbətini izhar edərək "aşiqanə bir 
tövr ilə" "sevirəm" deyir. 
Müəllif ictimai münaqişələri sxemaya düzdüyü, canlı insanlar 
əvəzinə əmr ilə, müəllifin işarəsi ilə oyan-buyana hərəkət edən bu və 
ya başqa söz deyən əşxas yaratdığı kimi, gənclər arasındakı sevgini, 
bu təbii və insani ehtiyacı da əsgəri vəzifəyə çevirmiş, qurutmuş və 
sadələşdirmişdir. 
"Sədi Vəqqas" pyesində, zahirən "hər şey öz yerindədir". 
Vuruşan cəbhələr, qəhrəmanlar, qoşunlar, ixtilafiar, monoloqlar, 
mükalimələr, səhnə tələbləri və sairə. Ancaq bir şey, əsas bir şey 
sənətə məxsus olan daxili hərarət, ürək, alovlu hiss yoxdur. Hiss ilə, 
ilham ilə yox, soyuq mühakimə ilə tərtib olunmuş olduğu halda 
dərhal gözə çarpır. Buna görə də "Sədi Vəqqas" səhnədə qoyulanda 
və çap edilib yayılanda heç bir rəğbət qazanmadı. Buna nisbətən 
müəllifin "Analıq" faciəsi1 miyana bir səviyyədə yazılmış əsərdir. 
 
                                                 
1 Mirzə Məhəmməd Axundov. Analıq, 1916. Əlyazması Nizami adına Ədəbiyyat 
İnstitutunun əlyazmaları şöbəsindədir, inv. № 222. 
 
 365
Hadisənin özü sənətə, qələmə layiq hadisədir. Ögey ana, yaxud 
Mirzə Məhəmmədin dediyi kimi "analıq" keçmişdən rəhmsiz və 
qəddar bir simada təsvir olunardı. Bu əsərdə də həmin məsələ 
qoyulmuşdur. Müəllim Mirzə Səmədin arvadı ölür, artıq dərəcədə 
sevdiyi səkkiz yaşlı oğlu İlyas yetim qalır. Mirzə Səməd heç vaxt 
Ziba xanımdan sonra evlənmək istəməzdi, qəlbini başqa bir kəsə 
verməyi mərhuməyə xəyanət sayardı. Amma əlac yoxdur, evi 
dağıtmaq, uşağı avara qoymaq olmaz. Bu ümid ilə dostlarının 
xahişinə razılıq verir, yenidən evlənir ki, oğluna tərbiyə verən olsun. 
Xurşid xanım Mirzə Səmədin ikinci arvadı, bədəsil, nanəcib 
adam olduğundan yazıq atanın ümidləri boşa çıxır, daha da 
peşmançılığa bais olur. Xurşid xanım İlyasa nəinki analıq edir, hətta 
onu nökərdən də aşağı tutur. Onu ac saxlayır, döyür, təhqir edir. İş o 
dərəcəyə çatır ki, uşaq dərdini heç kəsə deyə bilmir. Çünki atasına 
söz deməyi, Xurşid xanım ona qadağan etmişdir. Nəhayət, uşağın 
müsibəti bütün şəhərə yayıldığı halda, Mirzə Səməd yenə bundan 
xəbərsiz qalır. Bu barədə ona deyilən sözləri qərəz hesab edir. Yetim 
İlyas dərsdən fürsət tapanda qəbristanlığa qaçır, anasının qəbrini 
qucaqlayıb ağlayır. 
Bu təsirli hadisənin axırını müəllif nə intiqam, nə də faciə ilə 
qurtarır. Əvvəlki əsərlərində olduğu kimi burada da müəllimlik hissi 
və üsulu üstün gəlir. Mirzə Səməd Xurşid xanımın İlyasa etdiyi 
cinayətləri biləndən sonra qadını danlayır. Xurşid xanım öz 
qəbahətini anlayıb tövbə edir, üzr istəyir. Mirzə Səməd onun 
təqsirini bağışlamaq istəməyəndə, yumşaq qəlbli İlyas irəli yeriyib 
atasına yalvarır ki, "ağa, bacımı bağışla". Mirzə Səməd oğlunun 
xatirinə Xurşid xanımın günahından keçir. Xurşid xanım da bundan 
sonra İlyasa övlad kimi baxmağa başlayır. 
Göründüyü kimi, "Analıq" pyesinin həm süjeti, həm məzmunu, 
həm də nəticəsi pis deyildir. Burada həyat şirəsi, həqiqət  
 366
mayası vardır. Ancaq sənətkarlıq məsələsində müəllifin zəifliyi yenə 
gözə çarpmaqdadır. Ən təsirli və həyəcanlı yerlərdə belə müəllif 
soyuqqanlılıq, nəsihət üsuluna keçir. Dramaturji münaqişələr də 
sadələşdirilmişdir. Müəllif bir evdə baş verən və bütün şəhərə səs 
salan müsibəti qəsdən süni olaraq ailə başçısından, Mirzə Səməddən 
gizlədir ki, əhvalatın davamına imkan olsun. Halbuki, nə oxucu, nə 
də tamaşaçı buna inanmır və inana bilməz. 
Mükalimələr də təbii cızığından çıxarılmışdır. 89 yaşlı uşaq, 
anasının qəbri üstündə özünəməxsus uşaq dili ilə yox, səhnə 
qəhrəmanlarına məxsus monoloq cümlələri ilə, bir sözlə, kitab dili 
ilə danışır: 
"Ana. Axır mənim bikef olmağıma razı olmazdın. İndi məni bu 
gündə görüb də, qəbirdə necə rahət yatırsan. Ana, mənim əzizliyim 
səninlə getdi. Atam məni analığın dırnağına verdi. Dur məni qurtar, 
qurtarmasan da qəbrini aç, məni də yanına apar...".1 
Əsərin əsas münaqişələri ilə az əlaqədar olan, elmli cavanlar 
Nəsir, Rəhim də süni düşünür, süni danışırlar. Bunlar bütün ictimai 
mühakimələrini qəbristanda danışır, baş daşlarını oxuyaraq, birbiri 
ilə mübahisə edirlər. Rəhim deyir: "Nədəndirsə, yaxşı adam bu 
zəmanədə az yaşayır...". 
Nəsir bu "hikməti" belə izah edir: "Çünki, zəmanəmiz öylə bir 
zamandır ki, onda könül açası heç bir şey yoxdur. Hər yana baxırsan 
cəhalət, buz, ədavət, zülm, nifaq, fıtnə, fəsad.... 
Qardaş qanı tökmək füqəranı sızıldatmaq, məzlumlar ahı 
eşitməkdən başqa bir şey görünməyir...". 
Bu sözlər yeni məktəbdə oxuyan gənclərin yox, dünya görmüş, 
zəmanəsini təcrübədən keçirmiş bir adamın, həm də bişmiş bir 
siyasət adamının sözüdür. 
                                                 
1
Əlyazması Nizami adına Ədəbiyyat İnstitutunun əlyazmaları şöbəsindədir, inv. № 222. 
  
 367
Mirzə Məhəmməd Axundovun dramlarında surətlərin 
xarakterindən doğmayan, müəllif mühakimələrinin nəticəsi olan, heç 
bir Bədii əhəmiyyəti olmayan belə lövhələr, təsvirlər və nitqlər 
çoxdur. Bunlar müəllifin həyatı dərin, realistcəsinə, sənətkaranə 
təsvir bacarığında aciz olduğunu, daha çox hadisələrin surətini 
çəkməyə meyl etdiyini göstərir. Bu da həmin əsərləri xırda, 
naturaüst səhnəciklər, əyləncəli və az təsirli tamaşalar səviyyəsindən 
yuxarı qalxmağa qoymur. 
Mirzə Məhəmmədin dram dili şeir dilindən daha sadə və 
aydındır. Bu işdə ona müəllimliyi kömək etmişdir. O fikirlərini açıq 
deməyi, izah etməyi bacarır. 
 368
Rəşid   bəy   Əfəndiyev 
 
(1863-1944) 
 
R.Əfəndiyev hələ keçən əsrin 80-ci illərində Qori darül 
müəllimində (seminariyada) oxuyarkən dram ilə maraqlanmış, ilk 
"Qan ocağı" pyesini yazıb məktəb səhnəsində tamaşaya qoymuşdur. 
O, M.F.Axundovdan sonra ilk dram yazanlardan sayılır. İlk əsərinin 
müvəffəqiyyətindən ruhlanan müəllif sonralar da ardıcıl olaraq Bədii 
yaradıcılıqla məşğul olmuşdur. On il Qutqaşendə müəllimlik etdiyi, 
8 il Tiflis idarəyiruhaniyyəsində katib müavini vəzifəsində çalışdığı 
və nəhayət, 16 il Qori darülmüəlliminində müəllim olduğu 
zamanlarda heç vaxt yazıçılıqdan uzaqlaşmamış, xüsusilə 
təlimtərbiyəyə aid səhnə əsərləri yazmağa səy etmişdir. Rəşid bəy 
Azərbaycanın məşhur və çalışqan müəllimlərindən idi. Ömrünü 
məktəb, tərbiyə işinə, dərs kitablarının, uşaqların marağını oxşayan 
pyeslərin yaranmasına sərf etmişdir. Onun "Uşaq bağçası" adlı 
əlifba kitabı və "Bəsirətülətfal" adlı qiraət kitabı Azərbaycanda 
şöhrət qazanmış ilk dərs kitablarındandır. O, varlı ailədən olan 
qadının maddi köməyindən istifadə ilə dəfələrlə İstanbula gedir, 
düzəltdiyi dərs kitablarını min zəhmət ilə çap etdirirdi.1  Bununla 
yanaşı səhnə əsərləri 
                                                 
1  Bu barədə bax: Rəşid bəy Əfəndiyevin tərcümeyi-halı, 1924. Əlyazması 
Nizami adına Ədəbiyyat İnstitutunun əlyazmaları şöbəsindədir, inv. № 8161. 
 
 369
yazır, bunların birinci növbədə məktəb səhnələrində qoyulmasını 
təşkil edir, hətta şəxsən artist kimi iştirak edirdi. Rəşid bəyin "Qan 
ocağı"ndan başqa, "Saqqalın kəraməti", "Qonşu-qonşu olsa, kor qız 
ərə gedər"1, "Pul dəlisi", "Bir saç telin qiyməti", "Tiflis səfirləri", 
"Diş ağrısı", "Təbiətdə əhvaliməişət"2 adlı dramları vardır. 
Rəşid bəy elmi, maarifi, məktəbi təbliğ edən bir sıra mənzumələr 
yazmış, rus klassiklərindən (Puşkin, Lermontov, Krılov) dərs 
kitablarına münasib parçalar seçib tərcümə etmişdir. Eləcə də 
farscadan "Rüstəm və Söhrab" əhvalatım (Firdövsidən), "Cam" adlı 
mənzuməsini (Şillerdən) tərcümə etmişdir. Rəşid bəy istər şeir 
tərcümələrində və istərsə müasir mövzularda yazdığı şeirlərində 
klassik şeir üslubu və yolu ilə genişdir. Hətta Şilleri də Firdövsinin 
işlətdiyi vəzndə, mütəqarib ilə tərcümə etmişdir. Rəşid bəy 
Əfəndiyevin ədəbi və Bədii əhəmiyyəti olan əsərləri, demək olar ki, 
ən çox pyesləridir; xüsusilə əsrimizin əvvəllərində yazılan 
komediyalarıdır. 
Bu məzhəkələr nəinki üslub etibarilə, həm də mövzu etibarilə bir 
silsilə və bir vəhdət təşkil edən əsərlərdir. Bunların hamısında köhnə 
dünya, köhnə məişət, köhnə zehniyyət təsvir olunur. Əgər "Qan 
ocağı"nda bir ailə içərisindəki nifaq, fəsad, ədavət, köhnə ailənin 
çürük bünövrəsi, məktəbə olan cahil və vəhşi əlaqələr göstərilir və 
ailəyə dəhşətli bir ad: "Qan ocağı" adı verilirsə, "Qonşu-qonşu olsa, 
kor qız ərə gedər" adlı komediyasında qadın alqı-satqısı, qadınların 
hüquqsuzluğu və gülünc evlənmək qaydaları təsvir olunur. 
Bu əsərdə müəllif maraqlı, həm də təbii əhvalat qurmuşdur. 
Sövdəgər Qaçay bəy şəhərə çox gəlib gedir. Karvansaralarda,  
                                                 
1 Bu əsərlərin hər üçü çap olunmuşdur. 
2
 Axırıncı pyeslərin hamısı əlyazmasıdır. 
 
 370
ya qonaq yerində rahatlıq görmür, evlənmək, burada da bir arvad 
saxlamaq istəyir. El içində məşhur olan dəllal qadın Cici xanım işə 
düşür. Zərbəli bəyin qocalmış, çirkin, heç kəsin tamah salmadığı 
qızı Sonanı ona ərə vermək fikrinə düşür. Qonşu qız Dilbəri göstərib 
Sonanı ərə vernmək fikrinə düşür. Qonşu qız Dilbəri göstərib Sonanı 
verirlər. Qaçay bəy aldanır və xərci hədər gedir. Bu əsərdə Sonadan 
da, Qaçay bəydən də canlı verilmiş surət Mələk arvaddır. Belə 
qadınlar hamının, varlının da, yoxsulun da, böyüyün də, kiçiyin də 
evinə məhrəm olan, hər yerə yol tapan, zirək, hiyləgər, lotu, 
macəraçı qadınlar keçmişdə Azərbaycanın şəhər və kəndlərində 
məclis, mərəkə axtarırdılar. Təzə xəbəri, ya toy, ya vay xəbərini bu 
qadınlar bilərdilər. Xüsusilə kənardan gəlmələr, qız almağa, ya 
oğlan evləndirıməyə gələnlər belə qadınlar üçün yağlı bir şikar kimi 
mənfəətli müştəri olardılar. Mələk də belə tiplərdəndir. 
Qaçay bəyə tor quran da, ondan xələt və peşkəş alan da Mələk 
olur. Qaçay bəy puluna, malma güvənən, heç bir ehtiyacı olmayan, 
qoçusifət bir mülkədardır. Onu aldatmaq hər adamın hünəri deyil, 
Mələk də buna cəsarət etməzdi. Ancaq Zərbəli bəyin qızı Sona üçün 
olan xeyr işdə heç bir qorxu ola bilməz. Çünki qızm qardaşı hər 
barədə Qaçay bəydən artıq adamdır. 
Əsərin ən qüvvətli cəhəti məişət, etnoqrafık səhnə və əlamətlərin 
zənginliyidir. Burada verilən bayatılar, atalar sözü və məsəllərin 
çoxu ehtimal ki, birinci dəfədir ədəbiyyata, kitaba düşür. Bu 
parçalarda milli kolorit, adət, ənənə, qədim qaydalar bütün əlvanhğı 
ilə görünməkdədir. Bu əlvanlığı tiplərin dilinə də aid etmək olar. 
Rəşid bəy, xüsusilə mükalimələrdə həddən artıq çılpaqlığa, 
biədəb ifadələrdən geniş istifadəyə imkan verir. Mələk arvadm 
danışıqlan tamam ədəb və nəzakət dairəsindən kənardır. Müəllif 
bunlarla guya etnoqrafıya, məişət əlaqələrini 
 371
yazıya köçürmək istəyir. Halbuki, bunlar əsərin naturalist 
meyillərini daha da qəlizləşdirir, qüvvətləndirir. 
"Saqqalın kəraməti"ndə ruhanilərin fırıldaqlarından bəhs olunur. 
Göyçay çölündə yağışa düşən bir dəstə sövdəgər daldalanmağa yer 
axtarırlar. Heç kəsin bu yaxınlarda qonaq yeri yoxdur. Çünki, bu 
yerlərin əhalisi (tərəkəmə) köçəri camaatıdır, deməli oturub məskən 
salmırlar. 
Çarvadarların deməyinə görə bu yerin əhalisi ancaq molla, seyid 
və mərsiyəxanlara hörmət edib qonaq saxlarlar. Qərara gəlirlər ki, 
sövdəgər Hacı Söhrabı uzun saqqalına, qiyafəsinə görə molla 
qələmə versinlər və onun sayəsində bir qonaq yeri tapsınlar. Bu 
"vəzifə" Hacı Söhrab üçün çətin olsa da razılıq verir. Gəldikləri 
kəndli evində isə sanki "molla"nı çoxdan gözləyirmişlər. Kənd 
mollası ilə deyişmə təklif edirlər. Kənd mollası Qulaməli ilə 
sövdəgər Hacı Söhrab üzüzə gəlib deyişməli olur. 
Bu əsərdə də müəllif gülünc vəziyyət yarada bilmişdir. Adamlar 
bu vəziyyətdən çıxmaq üçün təlaş edib çarə aradıqda isə daha 
gülünc olurlar. Bu mənada ancaq iki surət Hacı Söhrab və Molla 
Qulaməli seçilir, komediyanın mərkəzində durarlar. 
Ancaq əvvəlki pyeslər haqqındakı fıkri burada da təkrar etməyə 
məcburaq. Çünki hər gülməli əhvalat və hətta gülməli vəziyyət 
mühüm ictimai hadisəyə toxunmur, həyatda çox rast gəlinən maraqlı 
və gülməli bir əhvalatı göstərməklə kifayətlənən müəllif 
komediyanın ictimai məna tərəfinə lazımi diqqət yetirməmişdir. 
Bu pyeslər oxucu və tamaşaçıya ağızlarda gəzən yüzlərlə maraqlı 
lətifələrin buraxdığı təsirdən artıq heç nə vermir və verə bilməz. 
Çünki bu hadisə yalnız sövdəgərlərin deyil, məmurların da başma 
gələ bilər, yalnız Göyçayda deyil, Xaçmazda da baş verə bilər. 
Burada canlı insanlar, tamamlanmış xarakterlər olmadığından 
əhvalat Bədii əsər səviyyəsinə  
 372
qalxmır. Bu əhvalat bir dərəcəyə qədər Haqverdiyevin "Acından 
təbib" hekayəsini xatırladır. Orada müəllif iki yarpaqlıq bir yumor 
ilə kifayətləndiyi halda, Rəşid bəy Əfəndiyev burada bunu, bir 
komediya mövzusu və materialı etmişdir. 
 
 373
 
 
 
 
 
Mir Mahmud Kazımovski 
 
(1888-1940) 
 
M.Kazımovski Bakıda doğulmuşdur. İlk təhsilini mollaxanada 
almış, on yaşında 3-cü şəhər məktəbinə daxil olmuşdur. Məktəbdə 
ikən teatr ilə maraqlanmış, Ərəblinski, Əlvəndi, Zeynalov kimi 
səhnə həvəskarlarının dərnəyində iştirak etmişdir. İlk dəfə 
M.F.Axundovun "Sərgüzəşti-vəziri-xani-Lənkəran" komediyasında 
nökər rolunu oynayıb. 
Kazımovski ədəbi yaradacılığa "Daşım-daşım" vodevili ilə 
başlamışdır. 
M.Kazımovski Sovet hakimiyyəti qurulduqdan sonra Xalq 
Maarif Komissarlığı tərəfindən qəzalara ezamiyyətə göndərilmiş, 
orada kütləvi dram dərnəklərinin təşkil edilməsində iştirak etmişdir. 
1932-ci ildə Bakıya qayıdaraq "Tənqid və təbliğ" teatrına (Satir-
aqit) daxil olmuş, kiçik həcmli əsərlər yazmışdır. Sonralar 
Əzizbəyov adına Azərbaycan Dövlət Dram Teatrında çalışmış, 
teatrdakı fəaliyyətinə görə Respublikanın əməkdar artisti adını 
almışdır. 
Mir Mahmud Kazımovski xırda pyes müəllifləri arasında ən çox 
yazan və əsərləri ən çox oynanan müəlliflərdəndir. Kazımovski 
yalnız yazıçı deyil, həm də musiqişünas idi. Operettalarının 
musiqisini özü tərtib edirdi. Nizami adına Ədəbiyyat İnstitutunda 
Kazımovskinin bir sıra əsərləri saxlanmaqdadır:  
 374
"Vəfasız məşuqə" (1915), "Məndən olub, mənə oxşamayan", 
"Daşim-daşim" (1905), "Həmşəri mənzili" (1912), "Yaftüməli" 
(1917), "Cüm-Cümbəy" (1916) adlı pyeslər əlyazması şəklindədir. 
Hamısının oynanılmasına senzuradan icazə əlavə olunmuşdur. 
"Vurhavur" (1915) və "Molla Cəbi" (1912) çap olunmuş əsərləridir. 
Müəllif bu əsərlərinin demək olar ki, hamısında məişət mövzuları 
götürmüş, evlənmək, köhnə adətlər, molla, mərsiyəxan, falçı və sair 
istismarçı, müftəxor ünsürləri bədii istehzaya tutmuşdur. 
Ən çox şöhrət tapmış və həm də ictimai əhəmiyyətli əsərlərindən 
biri olan "Molla Cəbi"nin müqəddiməsində müəllif "Molla Cəbi" 
haqqındakı tənqidinin dindarlar arasında, bəlkə şiddətli təsir 
buraxdığını güman edib yazır: 
"Mən özümə lazım bildim ki, bu növ din və dünyamıza rənglər 
vuran şəxslərin üzərlərinə çəkilən pərdələrdən bir neçəsini götürüm. 
Əgər cəmiyyətimizdə inad etməsələr, o vaxt boylə lotuların 
aralıqdan çəkiləcəyinə şübhə ola bilməz.1 
Doğrudan da "Molla Cəbi"nin adından və camaatın avamlığından 
istifadə edən fırıldaqçıların rüsvay edilməsinə kömək edən bir 
əsərdir. Ancaq burada müəllifin başqa əsərlərində olduğu kimi, 
tənqid yüngülləşdirilmiş, sadələşdirilmiş, məsxərə yolu ilə 
aparılmışdır. Molla Cəbinin hərəkətləri tamaşaçım güldürürsə də 
nifrət oyatmır. Çünki Molla Cəbi bir xarakter, bir ictimai zümrə, bir 
ictimai xəstəlik təmsil edən hədəf kimi alınmamışdır. Əsərdə əhali, 
kəndlilər də Molla Cəbi üsulu ilə, yəni məsxərə yolu ilə təsvir 
edilməkdədir. Müəllif Molla Cəbinin fırıldaqlarına rəvac vermək 
üçün şərait olsun deyə, kəndliləri çox sadəlövh, bəzən də axmaq 
 
                                                 
1Mir Mahmud Kazımovski. Molla Cəbi, Bakı, 1912, səh.3.  
 375
kimi göstərir. Kəndlilərin nümayəndəsi Nəsir kişi Molla Cəbini 
kəndə aparmaq üçün vədələr verir: 
"Molla əmi, biləsən nə var. Bizə bir molla lazımdır ki, həmi 
mərsiyəxan olsun, həmi pəsməzarda-zadda lazım olsun, həmi də 
dərviş toyu-zad olanda lap qaluruq məhəttəl. Onu da bil ki, bizim 
kənddə həmişə kəndxuda üstdə iki-üç tirəlik düşərdü. Ona görə 
istiyərdük ki, kəntxuda əvvəli bir qeyri yerli olsun və ikincisi 
allahdan qorxan olsun...".1 
Molla Cəbi də bunların sözünə inanır və şələpələsini 
yığışdırmağa, kəndə molla, kəntxuda getməyə hazırlaşır. Kəndlilər 
oxu oxutmamış, səsinə və "elminə" qulaq asmamış aparmırlar. 
Nəhayət, Molla Cəbi mollalıq əvəzinə camaata "kef verməkdə, 
məsxərədə məşhur olur. 
M.Kazımovskinin pyesləri səhnə quruluşunun, əhvalatın 
maraqlılığı cəhətindən müvəffəqiyyətli əsərlərdir. Əyləncəli pyes 
olaraq bu əsərlər on illərlə Azərbaycan səhnəsindən düşməmişdir. 
                                                 
1 Mir Mahmud Kazımovski. Molla Cəbi, Bakı, 1912, səh.13. 
 
 376
Əhməd Qəmərli Məlikov 
 
(1880-1950) 
 
Əhməd Qəmərli Məlikov 1880-cı ildə Bakıda doğulmuşdur. 
İbtidai təhsilini rus-müsəlman məktəbində almış, məşhur artist 
Ərəblinski ilə bir yerdə oxumuş, onun sayəsində teatra artıq həvəs 
göstərmişdir. 1905-ci ildən səhnədə iştirak etmiş, 1907-ci ildə ilk 
əsəri olan "Tamahkarlıq" pyesini yazmışdır. 
1910-cu ildə "Cavanlar məişəti", daha sonralar "Yusif və 
Züleyxa", "Rüstəm və Söhrab", "Məkrizənan", "Satılan qız" operetta 
və komediyalarını yazmışdır. Qəmərli inqilabın ilk illərində "Tənqid 
və təbliğ" teatrında oynanılan bir çox xırda pyeslərin müəllifidir. 
Orta Asiyada öz əsərlərindən ibarət bir sıra tamaşalar vermişdir. 
1907-ci ildə Xorasanda ilk dəfə teatr təşkil etmiş və yerli ziyalılar 
arasında böyük hörmət qazanmışdır. 1910-cu ildə təkrar səyahətə 
çıxaraq, İranda mövhumat əleyhinə bir sıra tamaşalar vermişdir. 
Səhnə xidmətlərinə görə "Respublikanın əməkdar artisti" adını 
almışdır. 
Əhməd Qəmərli də xırda, gülməli, məişət mövzularını əks 
etdirən pyeslər müəllifidir. Onun əsərləri maraqlı hadisələrin sürətli 
və təbii cərəyanı etibarilə cəlbedici olduğundan uzun illər səhnədən 
düşməmişdir. "Cavanlar məişəti", "Məkrizənan", "Usta Qəmbər", 
"Qarınqulular", "Yusif və Züleyxa"  
 377
həm Bakı, həm də rayon səhnələrində müvəffəqiyyətlə 
oynanılmışdır. Qəmərli həm məişət, həm də tarixi mövzuları 
("Rüstəm və Söhrab") eyni məharət və eyni sadəliklə verirdi. Onun 
otuza qədər xırda təbliği pyesi vardır ki, bunların əksəriyyəti 
oynanılmış və ya çap olunmuşdur. 
 
 378
ƏDƏBİYYAT 
 
Azərbaycan dilində 
I 
1. Abbas Səhhət. Cəhalət səmərəsi, yaxud bir yetimin 
xoşbəxtliyi.  Bakı, 1914. 
2. Abbas Səhhət. Əsərləri. Bakı, 1935. 
3. Abbas Səhhət. Məğrib günəşləri. Bakı, 1912. 
4. Abbas Səhhət. Müntəxabat. Bakı, 1928. 
5. Abbas Səhhət. Neft fantanı. Bakı, 1912. 
6. Abbas Səhhət. Sınıq saz. Bakı, 1912. 
7. Abbas Səhhət. Yoxsulluq eyib deyil. Bakı, 1912. 
8. Abdulla Şaiq. Gözəl bahar. Bakı, 1913. 
9. Abdulla Şaiq. Kimdir haqlı. Bakı, 1913. 
10. Abdulla Şaiq. Seçilmiş əsərləri. Bakı, 1936. 
11. Abdulla Şaiq. Seçilmiş hekayələri. Bakı, 1933. 
12. Abdulla Şaiq. Türk çələngi. Bakı, 1919. 
13. Abdulla Şaiq. Yaxşı arxa. Bakı, 1911. 
14. Ağazadə F. Firidun bəy Köçərlinin bioqrafıyası. Bakı, 
Nizami adına Ədəbiyyat İnstitutunun arxivi, 1936. inv. № 
566. 
15. Ağazadə F. Ədəbiyyat məcmuəsi. Bakı, 1912. 
16. Axundov M.M. Məclis yaraşığı. Bakı, 1917. 
17. Axundov M.M. Sədi  Vəqqas. Bakı, 1911. 
18. Axundov M.F. Əsərləri. 3 cilddə: 1;2 c. Bakı, 1917. 
19. Axundov S.S. Əsərləri. Bakı, 1936. 
20. Axundov S.S. Qorxulu nağıllar. Bakı, 1916. 
21. Aşıq Ələsgər. Əsərləri. Bakı, 1937. 
22. Aşıqlar. I hissə. Bakı, 1937. 
 379
23. Aşıqlar. II hissə. Bakı, 1938. 
24. Bəsirət (qəzet). Bakı, 1914  1920. 
25. Bünyadzadə C. İgid oğul, yaxud vətən məhəbbəti. Bakı, 
1912. 
26. Bünyadzadə C. Mən məktəb istəyirəm. Bakı, 1910. 
27. Cəbrayılbəyli C. XX əsr Şamaxı edəbi mühiti haqqında 
xatirələr. Bakı, Nizami adına Ədəbiyyat İnstitutunun elmi 
arxivi. İnv. № 360. 
28. Dağarcıq (Milli nəğmələr məcmuəsi). Bakı, 1917. 
29. Dəbistan (jurnal). Bakı, 1906 - 1908. 
30. Divanbəyoğlu A. Can yanğısı. Bakı, 1913. 
31. Divani Dilsuz. Təbriz, 1281 (hicri). 
32. Dirilik (jurnal). Bakı, 1914-1916. 
33. Eyrəc Mirzə. Əşar. Bakı, Nizami adına Ədəbiyyat 
İnstitutunun Əlyazmaları Şöbəsi1 , № 6247. 
34. Əbdülsəlimzadə M.N. Eşqi möhtəşəm. Bakı, 1914. 
35. Əbdülsəlimzadə M.N. Əsərləri.  Bakı, 1935. 
36. Əbdülsəlimzadə M.N. Firdovsi ilhamat. Bakı, 1908. 
37. Əbdülsəlimzadə M.N. İnsanların tarixi faciələri və yaxud 
əlvahi intibah.  Bakı, 1918. 
38. Əbdülsəlimzadə M.N. Şükufeyi hikmət. Bakı, 1914. 
39. Əfəndiyev R. Pul dəlisi. Bakı, 1918. 
40. Əfəndiyev R. Tiflis səfərləri.  Bakı, 1903, NƏİƏŞ, № 1917. 
41. Əfəndizadə A. Rüstəmin röyası.  Bakı, 1906. 
42. Faiq (Molla Əsədulla Şirvanlı). Keçər gedər.  Bakı, 
NƏİƏŞ, № 4000. 
43. Fətulla oğlu. Çingiz. Batumi, 1918. 
                                                 
1 Başqa yerlərdə bu sözləri ixtisar kimi NƏİƏŞ şəklində qeyd etdik.-  M.C. 
 
 380
44. Fətulla oğlu. Pərviz bəy, yaxud hürriyyət qurbanı.  
Bakı, NƏİƏŞ, № 196. 
45. Füqəra füyuzatı (jurnal). Bakı, 1920-1921. 
46. Füyuzat (jurnal).  Bakı, 1906 - 1907. 
47. Haqverdiyev Ə. Əsərləri. 3 C. Bakı, 1941. 
48. Haqverdiyev Ə. Xəyalat. Bakı, 1911. 
49. Haqverdiyev Ə. Kimdir müqəssir. Bakı, 1909. 
50. Haqverdiyev Ə. Marallarım. Bakı, 1927. 
51. Haqverdiyev Ə. Seçilmiş əsərləri. Bakı, 1936. 
52. Həyat (qəzet). Bakı, 1905-1906. 
53. Hüseynzadə Ə. Siyasəti fürusət, "Həqiqət" və "Tərəqqi" 
qəzetləri. Bakı, 1908 - 1909. 
54. Xadimi millət (Mirzə Əbutürab). İslam, Axund 
Hitiffilqeyb. - Bakı, 1902. 
55. İqbal (qəzet).  Bakı, 1915. 
56. İrşad (qəzet).  Bakı, 1908. 
57. İsmaydzadə Ə.Q.  Seyfəl Milük. Bakı, NƏİƏŞ, № 25. 
58. İşıq (jurnal).  Bakı, 1911-1912. 
59. Kazım Ziya. Gülnəhan və qaplan. Bakı, NƏİƏŞ, № 9 183. 
60. Kazımovski M.M. Molla Cəbi.  Bakı, 1912. 
61. Kazımovski M.M. Nə qanır, nə qandırır.  Bakı, 1912. 
62. Kazımovski M.M. Vəfasız məşuqə.  Bakı, NƏİƏŞ, №57. 
63. Kərimbəyov A.B. Casuslar dəstəsi. Bakı, 1916. 
64. Qasımov Ə.S. Balaca və Xallı. Bakı, 1916. 
65. Qasımov Ə.S. Solğun çiçək. Bakı, 1913. 
66. Qurtuluş (jurnal). Bakı, 1915 1920. 
67. Qüdsi M.H. Gülşən. Bakı, NƏİƏŞ № 3033. 
 381
68. Qumri. Kənzül məsaib. Təbriz, 1300 (hicri). 
69. Mahmudbəyov M., Mehdizadə A. Yeni məktəb. Bakı, 
1915. 
70. Marağalı Z. Səyahətnameyi  İbrahim bəy. C 1 Qahirə, 
1897. 
71. Marağalı Z. Səyahətnameyi İbrahim bəy. C.2 Kəlküttə, 
1907. 
72. Məktəb (jurnal). Bakı, 1911-1920. 
73. Məlikov Ə.Q. Cavanlar məişəti. Bakı, NƏİƏŞ, 1910, № 43. 
74. Məlikov Ə.Q. Yusif və Züleyxa. Bakı, NƏİƏŞ, 1915, 
№179. 
75. Məlikov H.B. Arvad dəllalı. Bakı, NƏİƏŞ, 1920, №367. 
76. Məlikov J. Yaxşıhğa yamanlıq. Bakı, 1910. 
77. Məmmədquluzadə C. Əsərləri. C.l; 2. Bakı, 1936. 
78. Məmmədquluzadə C. Qurbanəli bəy. Tiflis, 1907. 
79. Məzəli (jurnal). Bakı, 1914 - 1915. 
80. Mirat (jurnal). Bakı, 1910. 
81. Mirfətullayev M.M. Kərbelayi Küzəməlinin övrəti. Bakı, 
1911. 
82. Mirfətullayev M.M. Qaradan artıq boyaq olmaz. Bakı, 
1911. 
83. Mirfətullayev M.M. Şərqin qurtuluşu. Bakı, NƏİƏŞ, № 
282. 
84. Mirzə Əli Möcüz. Seçilmiş əsərləri. Təbriz, 1945. 
85. Mirzə Sadıq Rahil. Bəhrül həqiyir, yaxud Şərhi "Gülüstan".  
Bakı, 1911. 
86. Mirzəzadə A.H. Tənbəl. Bakı, 1917. 
87. Molla Nəsrəddin (jurnal). Tiflis, Təbriz, Bakı, 1906-1931. 
 382
88. Musabəyov İ. Cəhalət fədailəri. Bakı, 1914. 
89. Musabəyov İ. Xoşbəxtlər. Bakı, 1913. 
90. Musabəyov İ. Neft və milyonlar səltənətində. Bakı, 1917. 
91. Mümtaz S. Ağaməsih Şirvani. Bakı, 1925. 
92. Mümtaz S. İmaməddin Nəsimi. Bakı, 1926. 
93. Mümtaz S. Mirzə Şefı Vazeh. Bakı, 1925. 
94. Ordubadi M.S. Bədbəxt milyonçu, yaxud Rzaquluxan 
firəngiməab. Bakı, 1914. 
95. Ordubadi M.S. Əndəlisin son günləri, yaxud Qrenadanın 
təslimi. Bakı, 1914. 
96. Ordubadi M.S. Vətən və hürriyyət. Tiflis, 1907. 
97. Pyeslər məcmuəsi: Dərə xəlvət tülkü bəy. Bakı, 1923. 
98. Pyeslər məcmuəsi: Dövlətin təhsili və təsiri. Bakı, 1923. 
99. Rizai Əlabbas. Zavallı Münəvvər. Bakı, 1913. 
100. Rüstəmbəyov İ. Dövləti  bisəmər. Bakı, NƏİƏŞ, № 158. 
101.Rüstəmbəyov İ. Ədalət ulduzları. Bakı, NƏİƏŞ,  
№ 5781. 
102. Sabir M.Ə. Bütün əsərləri. Bakı, 1934. 
103. Sabir M.Ə. Hophopnamə. Bakı, 1912. 
104. Sabir M.Ə. Hophopnamə. Bakı, 1922. 
105. Sarabski H. Cəhalət. Bakı, 1906. 
106. Sarabski H. Leyli və Məcnun. Bakı, NƏİƏŞ, 1915, №53. 
107. Sarabski H. Nə doğrasan aşına, o çıxar qaşığına. Bakı, 
1906. 
108. Seyidzadə S.M. Hiyləgər Əbdül. Bakı, 1912. 
109. Səbur Ə.P. Millətpərəstlər. Bakı, 1912. 
 383
110. Səda (qəzet). Bakı, 19091911. 
111. Sədayi həqq (qəzet). Bakı, 1912-1915. 
112. Sədiyi Sani. Divan. Bakı, NƏİƏŞ, № 5243. 
113. Səfərov S. Xırdavat alan. Bakı, NƏİƏŞ, № 65. 
114. Səməd Mənsur. Dərviş. Bakı, NƏİƏŞ, № 215. 
115. Səyyah H.S. Buz sındıran. Bakı, 1914. 
116. Səyyah H.S. Xəzan. Bakı, 1917. 
117. Sidqi M.T. Kəblə Nəsir. Bakı, 1912. 
118. Şəlalə (jurnal). Bakı, 1913-1914. 
119. Şərifov H.B. Mehrü Mah. Bakı, 1914. 
120. Şərqi Rus (qəzet). Tiflis, 1903 1905. 
121. Talıbov Ə. Məsalikül Möhsinin. Qahirə, 1323 (hicri). 
122. Tamaşa (jurnal). İstanbul. 1918, № 7; 1919, №14. 
123. Tərəqqi (qəzet). Bakı, 1908-1909. 
124. Tuti (jurnal). Bakı, 1914-1917. 
125. Vəzirov H. Döymə qapımı, döyərlər qapını. Bakı, 1911. 
126. Vəzirov H. Çoxarvadlılıq. Bakı, 1917. 
127. Yeni füyuzat (jurnal). Bakı, 1910-1911. 
128. Yeni məcmuə (jurnal). İstanbul, 1918. 
129. Yusifzadə C. Fərhad və Şirin. Bakı, NƏİƏŞ, № 37. 
 
II 
 
130. AbduIIa Şaiq. Abbas Səhhət (xatirə). // Vətən uğrunda 
 1944, №6 . 
131. Abdulla Şaiq. Ədəbiyyatımız haqqında. //Maarif işçisi. 
 1927, № 2, 3, 4. 
132. Abdulla Şaiq. Mənim həyatım. Bakı, NƏİƏŞ, 1926, № 
3634. 
133. Abdulla Şaiq. Türk ədəbiyyatı. Bakı, 1924. 
 384
134. Axund Ə.T., Nüseynzadə Ə., Molla Nəsrəddin, Ömər 
F. Bizə hansı elmlər lazımdır? Tiflis, 1907. 
135. Axundov S.S. Avtobioqrafıya. // Revolyusiya və kultura. 
1939, № 4. 
136. Axundzadə Ə. İslamın təfriqəsi səbəbləri. Bakı, 1914. 
137. Araslı H. Sabir. Bakı, 1936. 
138. Arif M., Xəndan C. Azərbaycan ədəbiyyatı. Bakı, 1933. 
139. Azərbaycan ədəbiyyatı tarixi. C.2. Bakı, 1944. 
140. Cəfər Xəndan. Azərbaycan ədəbiyyatı. Bakı, 1939. 
141. Cəfər Xəndan. Sabir. Bakı, 1940. 
142. Cəfər Xəndan. Süleyman Saninin yaradıcıhğı.  
// Revolyusiya və kultura. Bakı, 1939, № 4. 
143. Cəfər M. Səni kim unudar. (Məhəmməd Hadi haqqında). // 
Ədəbiyat qəzeti. 1942. M 29. 
144. Ağazadə F. Əkinçi. (Azərbaycan mətbuatının əlli illiyi). 
Bakı, 1926. 
145. Əli Nəzmi. Keçmiş günlər (xatirə). Bakı, Nizami adına 
Ədəbiyyat İnstitunun elmi arxivi, №150. 
146. İbrahimov M. Böyük demokrat. Bakı, 1939. 
147. Kəsrəvi S.Ə. Tarixi məşruteyi İran. Tehran, 1333 (hicri). 
148. Köçərli. Azərbaycan ədəbiyyatı tarixi materialları. C.2. 
Bakı, 1926. 
149. Quliyev M.H. Kefım gələndə (ədibi möhtərəm mərhum 
Haşımbəy Vəzirovun vəfatı münasibətilə). Bakı, 1917. 
150. Lukyanova A. Sabir yaradıcılığının əsas nöqtələri. Bakı, 
1923. 
151. Məmmədli Q. Cəlil Məmmədquluzadənin bir səfəri 
haqqında. // Revolyusiya və kultura. 1941, №1. 
 385
152. Məqalələr məcmuəsi: Azərbaycan ədəbiyyatında xalq 
qəhrəmanları. Bakı, 1941. 
153. Məqalələr məcmuəsi: Azərbaycan xalq şairi Sabir. Bakı, 
1924. 
154. Məqalələr məcmuəsi: Azərbaycan Türk Teatrosunun 
müxtəsər tarixçəsi. Bakı, 1923. 
155. Mir Cəlal. Bədii prozamızm baniləri. // Kommunist. 
(Azərbaycan dilində). 1940. 14may. 
156. Mir Cəlal. M.F.Axundovun farsca yazan şagirdləri. // SSRİ 
Elmlər Akademiyası Azərbaycan fılialının xəbərləri.1945, 
№8. 
157. Mir Cəlal. Böyük ədib və dramaturq (Süleyman Sani 
haqqında). // Ədəbiyyat qəzeti. 1945, №30. 
158. Mir Cəlal. Şair vətəndaş (Məhəmməd Hadi). // SSRİ Elmlər 
Akademiyası Azərbaycan fılialının xəbərləri. 1943, №4. 
159. Ordubadi M.S. Xatirələr. Bakı, NƏİƏŞ, 1926. 
160. Sarabski H. Bir aktyorun xatirələri.  Bakı, 1930. 
161. Şərif Ə. Molla Nəsrəddin (C. Məmmədquluzadə). Bakı, 
1946. 
162. Şərif Ə. Sabir bu gün. Bakı, 1942. 
163. Tərbiyət M.Ə. Danişməndani Azərbaycan. Tehran, 1316, 
(hicri) 
 
Rus dilində 
 
I 
165. Абдулла Шаиг. Рассказы. - Баку, 1939. 
166. Антология азербайджанской литературы (Предисловие). 
- Москва, 1939. 
167. Ахвердов А. Избранные сочинения. - Баку, 1938. 
 386
168. Мамед Кули-заде. Избранные сочинения. - Баку,  
  1940. 
169. Сабир А. Избранные сочинения. - Баку, 1945. 
 
II 
 
170. Бертельс Е.А. Очерк истории персидской литературы. - 
Ленинград, 1928. 
171. Бертельс Е.А. Персидский исторический роман XX 
  века. - Ленинград, 1932. 
172. Браун Эдуард. A literary histori of Persia – 
Kembridj,1930. 
173. Горький  М.  О Кавказских событиях.-  Тбилиси, 1935. 
174. Горький   М. Собрание сочинение. Т.2. - Москва, 
  1932. 
175. Ибрагимов М. Великий демократ // Литературный 
  Азербайджан. - 1940, № 3. 
176. Кочарлинский  Ф.  Литература Азербайджанских 
  татар. - Тифлис, 1903. 
177. Рафили М. Очерки по истории азербайджанской 
 литературы //Литературный Азербайджан. -1939,    
    №11; 1940, № 1. 
178. СМОМПК. - Тифлис, 1881-1914. 
179. Толстой Л.Н. Поли. соб. соч. Т. XIII. - Москва, 1913. 
180. Шариф А. Из литературного наследства Джалила 
  Мамед-Кули-заде.  // Известия  Азербайджанского 
  Филиала АН СССР. - 1944, № 12. 
181. Шариф А. О повести "События селения Данабаш" 
//Литературный Азербайджан. - 1937, № 10-11. 
 387
Mündəricat 
 
USTAD YADİGARI …………………………………............. 3 
 
MÜQƏDDİMƏ …………………………………….................15 
 
I. İCTİMAİ-SİYASİ HƏYAT …………………................ 34 
Mədəni hərəkat ………………………………………...............35 
1. Mətbuat ……………………………………….…..............35 
2. Maarif ………………………………….………................38 
3. Teatrmusiqi ………………….…………………................40 
4. Rəssamlıq və memarlıq …………………………...............42 
5. Ədəbi mübarizələr ………………………………..............43 
 
II. REALİZM ƏDƏBİ MƏKTƏBİ ………………..............51 
 
Xalq yumoru və mübariz satira ………………..………............51 
 
CƏLİL MƏMMƏDQULUZADƏ ………………..….............59 
Tərcümeyi-halı ……..…………..…………….......………........59 
Mirzə Cəlil məktəbi …………………………….........……......60 
Dramaturgiyası ……………………………..………….............66 
Nəsri ……………..…………………………………….............86 
Mühərrirlik fəaliyyəti ……………………………….................93 
 
ƏBDÜRRƏHİMBƏY HAQVERDİYEV ………….............112 
Tərcümeyihalı .…………………………..…….......……........112 
Dramaturgiyası ………………………..………….......…........114 
Hekayələri …………………………..………….......…….......119 
 388
MİRZƏ ƏLƏKBƏR SABİR ………….......……………......135 
Tərcümeyi-halı ..……………………………….......………....135 
Yaradıcılığı ……………………………………………...........138 
M.Ə. Sabir satirasının xüsusiyyətləri ……….......…………....146 
1.  Mövzu dairəsinin genişliyi ...…………………........……...146 
2.  İdeya cəhətdən xalqa, azadlığa və  
     demokratiyaya əsaslanması ….………………..….............146 
3.  Vətəndaşlıq cəsarəti ..…………………….......………….. 147 
4.  Sənət yeniliyi …………………………………...............…148 
5.  Kinayə və istehza ilə təsvir ………………….......…….......150 
6. M.Ə.Sabirin taziyanələri ………………….......……..........152 
7. Balaca canlı səhnəciklər …………...….......………….…..153 
8. Gülüşün ciddi seirlərdə 
 ciddi ruhdaverilməsi ……………………….......….......…..153 
9. Xalq məsəllərindən, danışıq dilinin 
 zənginliklərindən istifadə üsulu ……………...….......…….155 
M.Ə.Sabir və sənət ……………………..……….......………..156 
M.Ə.Sabir və tərbiyə məsələləri ……………….......………...160 
M.Ə.Sabirin dili ……………………………….…….......…...165 
M.Ə.Sabir məktəbi ……………………………..….......……..170 
 
ƏLİ NƏZMİ ………………………….……….......…….…...174 
Tərcümeyi-halı ………………………….…………................174 
Yaradıcılığı …………………………………….........………..176 
 
MƏMMƏD SƏİD ORDUBADİ ……………........…………184 
Tərcümeyihalı …………………………………........………..184 
Yaradıcılığı ……………………………….........……………..185 
 
ƏLİQULU QƏMKÜSAR …………….........……………….193 
Tərcümeyi-halı …………………………….........……..……..193 
Yaradıcılığı ……………………………………….........……..195 
 389
MİRZƏ ƏLİ MÖCÜZ ……………….........………………..201 
Tərcümeyi-halı ………………………………….....................201 
Yaradıcılığı ……………………………………….........……..202 
 
FİRİDUN BƏY KÖÇƏRLİ …………………….........……..211 
 
MİRZƏ FƏTƏLİ AXUNDOVUN 
FARSCA YAZAN ŞAGİRDLƏRİ …………….........……...219 
 
III. ROMANTİZM ƏDƏBİ MƏKTƏBİ ….........………….231 
 
MƏHƏMMƏD HADİ ………………………….........……...236 
Tərcümeyi-halı ……………………………….........……........236 
M.Hadinin şeiri …………………………........………………240 
M.Hadidə siyasi lirika, 
vətənpərvər romantika ……………………........…….……….244 
M.Hadi mütəfəkkir şairdir ........................................................258 
M.Hadidə azadlıq fikirləri …………………….........………...263 
 
ABBAS SƏHHƏT…………………….……….......………...271 
Tərcümeyi-halı ……………………..…………….......…........271 
A.Səhhətin romantikası ………………….......………..……...274 
 
ƏBDÜLXALIQ CƏNNƏTİ …………........……….………..292 
Tərcümeyi-halı …………………………….........………........292 
Ə.Cənnətinin şeiri ……………….......……………….………294 
 
ABDULLA BƏY DİVANBƏYOĞLU ..................................303 
 
SƏİD SƏLMASİ …………….......…..…………………........311 
 
SƏMƏD MƏNSUR KAZIMOV ………………….......…....314 
 
 390
IV. MAARİFÇİ-DİDAKTİK YAZIÇILAR ….......…...….316 
 
SÜLEYMAN SANİ AXUNDOV ………….......…………....320 
Tərcümeyi-halı …………………………….......………..........320 
Yaradıcılığı …………………………………........……….…..322 
 
ABDULLA ŞAİQ TALIBZADƏ ……………………...…...333 
Tərcümeyi-halı ……………………………………...…..........333 
Yaradıcılığı ………………………………………........…..….334 
Nəsri ………………………………………………….............341 
 
İBRAHİM BƏY MUSABƏYOV ……….......………….…..346 
 
MƏHƏMMƏD QARAYEV ……………….......…………...352 
 
V. XIRDA MƏİŞƏT DRAMLARI …………………........354 
 
MİRZƏ MƏHƏMMƏD AXUNDOV (HATİF) ……….......360 
 
RƏŞİD BƏY ƏFƏNDİYEV ………………………………..368 
 
MİR MAHMUD KAZIMOVSKİ ………………….............373 
 
ƏHMƏD QƏMƏRLİ MƏLİKOV ………………….……...376 
 
ƏDƏBİYYAT …………………………………........……….378 
 391
 
 
 
 
 
 
 
 
 
 
Texniki redaktor:   Sevda Mikayılqızı 
Kompüter tərtibatı:   Zərbaf Nüsrətqızı 
Korrektor:    Həlimə Mehdiyeva 
Kompüter yığımı:   Azadə İmanova 
 
 
 
 
 
 
 
 
 
 
 
 
 
 
Mir Cəlal Əli oğlu Paşayev 
Azərbaycanda ədəbi məktəblər 
(1905-1917) 
  
 392
 
 
 
 
 
 
 
 
 
 
 
 
 
 
Yığılmağa verilmiş:   01.06.2004 
Çapa imzalanmış:   27.11.2004 
Kağız formatı:    60x84 1/16 
Çap vərəqi:    24,4 
Tiraj:     1000 ədəd 
 
 
 
 
 
 
 
 
 
 
 
“Ziya-Nurlan” NPM 
 
 
