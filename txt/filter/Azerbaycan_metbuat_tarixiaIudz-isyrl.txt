1 
 
AKĠF AġIRLI 
 
 
 
 
 
 
 
 
AZƏRBAYCAN  
MƏTBUATI TARĠXĠ 
 
(1875-1920) 
 
 
 
 
 
 
 
 
 
 
 
 
 
 
 
Bakı-2009 
“Elm və Təhsil” 
2 
 
Redaktor:  Alxan Bayramoğlu 
filologiya elmləri doktoru, professor 
 
Rəyçilər:  Teymur  Əhmədov 
Filologiya  elmləri doktoru, professor 
 
Nəsir Əhmədli 
filologiya elmləri doktoru, professor 
 
 
 
Vəliyev Akif Abdüləzim oğlu (AĢırlı) 
 
Azərbaycan mətbuatı tarixi (1875-1920)  
Bakı "Elm və Təhsil", 2009 – 296 səh. 
 
Çağdaş Azərbaycan mətbuatı möhkəm tarixi ənənələrə söykənərək bu gün 
bütün çətinliklərlə birgə özünün növbəti inkişaf mərhələsini yaşayır. Akif Aşırlının 
qələmə aldığı "Azərbaycan mətbuatı tarixi" (1875-1920)" kitabı müasir 
jurnalistikamızın bünövrədaşı olan tarixi mətbuatımızın tədqiqinə həsr edilib. 
Sonuncu dəfə "Azərbaycan mətbuatı tarixi" kitabının 1974-cü ildə çap olunması 
nəzərə alınsa, müəllifin qarşılaşdığı çətinliklər aydın görünər. Milli mətbu irsimiz 
barədə yazılan monoqrafiyalar, dövri mətbuatda çap olunan yazılar və müəllifin 
axtarışları hesabına ərsəyə gələn "Azərbaycan mətbuatı tarixi" (1875-1920)" kitabı 
problemin həllinə cəhd kimi dəyərləndirilməlidir. Müəllif kitabın qüsurlardan xali 
olduğu iddiasında deyil və bu yöndə tədqiqatlarını aparmaq fikrindədir. 
 
 
 
4603000000    Qrifli nəĢr 
N -098 - 2009 
 
 
 
 
© «Elm və Təhsil» nəĢriyyatı, 2009 
 
3 
 
Klassiklərimiz mətbuatı insanların ruhunu təzələyən səhər mehi, 
cəmiyyətin hərəkətverici qüvvələrindən biri, dövrün aynası, xalqın görən gözü, 
eşidən qulağı və s. epitetlərlə təqdim və təqdir etmişlər. Doğrudan da ümummilli 
mədəniyyətin tərkib hissəsi olan mətbuat mənsub olduğu xalqın həyata baxışlarını, 
məişət və yaşayış tərzini, ictimai-mədəni proseslərə sosial-psixoloji münasibətini 
özündə əks etdirən, eyni zamanda onun hər hansı məsələyə münasibətinin 
formalaşmasında əhəmiyyətli rol oynayan bir vasitədir. Ona görə mətbuatın elmi-
nəzəri, metodiki və təcrübi baxımdan dərki və inkişaf mərhələlərinin şərhi də 
diqqət mərkəzində olmuş, bu barədə şeir, məqalə və kitablar yazılmış, bir-birindən 
maraqlı fikirlər söylənmişdir. İş clə gotir-mişdir ki, mətbuata, onun əhəmiyyətinə 
dair ilk qiymət verib fikir söyləyən qələm əhli də elə şair, yazıçı və publisistlər 
olmuşlar. Milli mətbuat tariximizin keçdiyi yolu araşdıran, onun ümumi 
mənzərəsini canlandırmağa çalışmaq təşəbbüsü ilə qələmə sarılanlar da mətbuat və 
ədəbiyyat xadimləri olmuşlar. F.Köçərli, Ə.Ağayev, M.Şahtaxtlı, 
M.B.Məhəmmədzadə və başqaları bu qəbildəndir. Akif Aşırlı da ixtisasca tarixçi, 
peşəcə jurnalistdir. Onun baş redaktor kimi nəşr etdiyi "Şərq" qəzeti çağdaş media 
məkanında özgün yeri olan bir mətbuat orqanıdır. A.Aşırlı jurnalistliklə yanaşı, 
tədqiqatçılıqla da məşğuldur. AMEA-nın A.Bakıxanov adına Tarix İnstitutunun 
dissertantı, bir neçə kitabın müəllifidir. Ali təhsil müəssisələrimizdən birində öz 
peşəsi ilə bağlı mühazirələr də oxuyan A.Aşırlı milli mətbuatımızın inkişaf yoluna 
dair araşdırma aparmışdır. 
Azərbaycan mətbuatının inkişaf yolu və nəzəri məsələlərinə dair görkəmli 
alimlərimizdən Ə.Şərif, Ə.Mirəhmədov, N.Axundov, M.Məmmədov, Ş.Hüseynov, 
M.İbrahimov, Ş.Qurbanov, A.Zeynalzadə, İ.Həbibbəyli, Ş.Vəliyev və b. qiymətli 
elmi əsərlər, monoqrafiya və kitablar nəşr etdirmişlər. N.Zeynalovun "Azərbaycan 
mətbuat tarixi" dərsliyi uzun müddət müəllim və tələbələrin istifadəsində 
olmuşdur. Bu əsərlər qiymətli cəhətləri ilə yanaşı, təbii olaraq bəzi ideoloji 
xüsusiyyətləri də özlərində əks etdirməkdədir. Ancaq dövlət müstəqilliyimizin 
bərpasından ötən iyirmi ilə yaxın bir müddətdə son elmi və metodiki nai-liyyətləri 
özündə oks etdirən, hər hansı ideoloji təsirdən uzaq olan mətbuat tarixi dərsliyimiz 
yazılmayıb. Ona görə mövcud boşluğun doldurulmasına bu və ya başqa dərəcədə 
kömək edə bilən bu cür kitabların yazılması lazımlı və indilikdə faydalıdır. 
Akif Aşırlı mətbuata dair fikir və mülahizələrini bu sahədə indiyə qədər 
yazılıb çap etdirilən elmi-tədqiqat işlərinin üzərində qurmuşdur. Bununla yanaşı, 
həmin tədqiqat və dərsliklərdə olan ideoloji baxış və münasibətlərdən uzaq olmağa 
çalışmışdır. Nəticədə mətbuat tariximizə dair müasir baxış mövqeyini özündə 
əsasən əks etdirən bir kitab yaza bilmişdir. Xüsusən "Ziya" ("Ziyayi-Qafqaziyyə"). 
"Fyuzat" jurnalı, Ə.Hüseynzadə, H.Vəzirov və b. haqda son dövr elmi 
araşdırmalarının nəticələrinə əsaslanan fikirlər gənc nəsli əvvəlki mənbələrdə olan 
4 
 
ideoloji və bəzi elmi-tarixi təhriflərin təsiri altına düşməkdən qorunmasına kömək 
edə bilər. 
Müəllif bəzi mətbuat orqanları, məsələn, "Şərqi-rus", "Molla Nəsrəddin", 
"Açıq söz", "Azərbaycan", "Bəsirət" və s. təsvirçiliyə yol verib, bəziləri haqda 
(uşaq mətbuatı, satirik jurnalların əksəriyyəti və s.) ötəri məlumat versə də, 1920-ci 
ilə qədərki Azərbaycan mətbuatının ümumi mənzərəsi, onların istiqamətləri və 
ictimai fikir tariximizdəki xidmətləri haqda özünün imkanları daxilində mövcud 
mənbələrdən istifadə yolu ilə müəyyən təsəvvür yarada bilmişdir. Odur ki, bu kitab 
jurnalistika və mətbuat tarixi sahəsi ilə maraqlanan oxucu və tələbələr üçün faydalı 
hesab edilməlidir. Şübhə yoxdur ki, əsl mətbuat tarixi və nəzəriyyəsi mütəxəssisləri 
və ali məktəbdə çalışan alimlərin səyi ilə yaxın illərdə mükəmməl mətbuat tarixi və 
bu sahəyə dair dərsliklər, dərs vəsaitləri yazılaraq oxucuların istifadəsinə 
veriləcəkdir. 
Alxan Bayramoğlu, 
filologiya elmləri doktoru, 
professor. 
10 iyul, 2009. 
 
Millətlərin tərəqqisində, milli şüurun oyanışı və milli özünüdərk 
prosesində, dünya sivilizasiyasından yararlanmasında mətbuatın özünəməxsus yeri 
var. Mətbuatın cəmiyyətin bütün strukturlarına təsiri o qədər güclüdür ki, onu IV 
hakimiyyət kimi qiymətləndirməyə bir kimsə etiraz etmir, hətta dövlətin 
hakimiyyət kimi bölgüsündə onun yerini ilk sıralarda göstərirlər. Təsadüfi deyil ki, 
Azərbaycanın maarifpərvər ziyalıları, klassik ədəbi nümunələrin yaradıcıları 
mətbuatı "xalqın görən gözü, eşidən qulağı, danışan dili" adlandırırlar. Azərbaycan 
xalqının milli dirçəliş yoluna qədəm qoyması, dövlət və dövlətçilik ideyalarının 
formalaşması, ictimai münasibətlərə hazırlanmasında milli mətbuatın rolu böyük 
və əvəzolunmazdır. Məlum faktdır ki, mətbuat tariximizin başlanğıcı ictimai-milli 
şüurumuzun inkişaf tarixi ilə üst-üstə düşür. Çünki bu şüurun yaradıcısı, onun 
altqrumu milli mətbuat nümunələridir. 
XIX əsrin ortalarından başlayaraq dünyada baş verən proseslər, Rusiya 
imperiyasının daxilindəki hadisələr Azərbaycandan da yan ötmədi. İmperiya 
daxilindəki xalqların həyatında milli-mənəvi oyanış prosesi baş qaldırdı. Rusiya və 
İran tərəfindən iki dəfə parçalanan Azərbaycanda Abbasqulu Ağa Bakıxanov, 
M.F.Axundov, H.Zərdabi, Səid və Cəlal Ünsizadə qardaşları, M.Şahtaxtlı, 
Ə.Topçubaşov, Ə.Ağaoğlu, S.M.Qənizadə kimi ziyalılar xalqın milli 
mövcudluğunu hifz etməyə çalışdı. 
Şimali Azərbaycanın Rusiyanın tərkibində olması nəticəsində çar 
hakimiyyəti öz müstəmləkəçilik siyasətini həyata keçirmək üçün təbliğat vasitəsinə 
5 
 
ehtiyac duydu və Tiflisdə rus dilində ilk mətbu orqan olan "Tiflisskiy vedomosti" 
qəzetini 1828-ci ildə nəşr etdi. Bu mətbu orqanın səhifələrində Azərbaycanla 
əlaqəli materiallar dərc olunub. "Abbasabad mühasirəsinin tarixi", "Müasir tarix. 
Azərbaycan vilayətinin hərbi vəziyyəti haqqında", "Qarabağ əyalətinə tarixi baxış", 
"Car və Balakən vilayətlərinə səyahət" başlığı ilə çap olunan məqalələrdə rus 
imperiyası sanki Azərbaycanı yenidən öyrənirdi. Qəzetdə Azərbaycan xalqının 
əsrlər boyu yaratdığı folklor nümunələri, yazılı ədəbiyyatı barəsində də qeydlər 
var. "Tiflisskiy vedomosti"nin bizim üçün əhəmiyyəti ondadır ki, Abbasqulu ağa 
Bakıxanovun qəzetdə tərcümə əsərləri çap olunub. Bakıxanovun "Dərbəndnamə" 
əsərinin tərcüməsi haqqında qəzet qeyd edirdi: "Lazımi mənbələrin tərcüməsi 
Qafqazın bu tərəfinin tarixini yeni dünyaya yayır". 
"Tiflisskiy vedomosti'nin imperiyanın tərkibində olan üç millətin, gürcü, 
erməni və Azərbaycan türklərinin dillərində əlavəsi nəşr olunurdu. 1829-cu ildə 
gürcü, 1930-cu ildə erməni və nəhayət, 1832-ci ildə Azərbaycan türkcəsində 
əlavələr buraxıldı. Azərbaycan türkcəsində qəzetin adı "Tiflis əxbarı" idi. Hələlik 
heç bir nüsxəsi aşkarlanmayan "Tiflis əxbarı" haqqında yalnız arxiv sənədləri 
haqqında məlumatlar əldə etmək mümkündür. Mətbuat tariximizin ilk 
mərhələsində nəşr olunan mətbu orqanlar kimi "Tiflis əxbarı"nın da abunəçilərinin 
sayı az idi. Quba komendantı Gimbut 1832-ci ildə yazdığı məktubda qəzetin 30 
abunəçisi olduğunu yazır, Bakı komendantı isə abunəçi azlığından şikayətlənirdi. 
“Tiflis əxbarı”nın ilk sayı Azərbaycan türkcəsində 1832-ci ilin yanvarında 
işıq üzü görmüşdü. Qəzetin proqramını özündə ehtiva edən sənədlərin birində 
deyilir: "Bu il yanvarın 1-dən Tiflisdə aşağıdakı şərtlərlə tatar dilində (Azərbaycan 
dilində - red.) qəzet buraxılacaqdır: 1. Qəzet həftədə bir dəfə çıxacaqdır. 2. Rusca 
nəşrində olduğu kimi tatar qəzetinin də illik abunə haqqı gümüş pulla 8 manat, 
yarım illik isə 5 manatdır. 3. Nömrələrin vaxtında çıxmasına və abunəçilərə 
müntəzəm çatdırılmasına nəzarət qəzetin baş redaktoru, saray müşaviri 
Sankovskiyə tapşırıldı. Qəzet almaq istəyənlər ona ya şəxsən, ya da yerli hökumət 
vasitəsilə müraciət edə bilərdilər. 
Bu sənəddən göründüyü kimi "Tiflis əxbarı" qəzeti "Tiflisskiy 
vedomosti"nin əlavəsi olduğu üçün onun redaktoru saray müşaviri Sankovski idi. 
1798-ci ildə anadan olan P.S.Sankovski təhsilini xaricdə almışdı. Bir neçə xarici dil 
bilirdi. O, 1823-cü ildə Tiflisə gəlmiş, Qafqaz baş hakiminin dəftərxanasında 
çalışmışdı. 1827-ci ildə Sankovski Qafqaz baş hakimi Paskeviçin yanında xüsusi 
tapşırıqlar üzrə məmur işləyib. Nəşrə başlayan "Tiflisskiy vedomosti" qəzetinin 
redaktoru təyin olunub. 
"Tiflis əxbarı"nın materiallarını Mirzə Əpriəm Yenikolopov redaktə 
edirdi. O, şərq dillərini bilirdi. 
6 
 
Arxiv materiallarından bəlli olur ki, "Tiflis əxbarı"nın Azərbaycan dilində 
olan variantı farsca nəşri bağlandıqdan sonra çap olunub. Paskeviçdən sonra 
Qafqazın baş hakimi olan baron Rozenin 1831-ci ilin dekabr ayının 30-da maarif 
naziri Livenə yazdığı məktubdan bu, bəlli olur. Rozen yazırdı ki, məndən əvvəl 
burada fars dilində "Tiflisskiy vedomosti" qəzeti nəşr olunmuş, abunə azlığından 
qəzet bağlanmışdır. ...Fars dili nəinki bizə mənsub olan və tatarlar (Azərbaycan 
türkləri - red.) yaşayan Zaqafqaziya ölkəsində, hətta Azərbaycanın özündə də az 
yayılıbdır. Həmin nəşrdən gözlənilən fayda məni, onu bərpa etmək zərurətinə 
inandırdı, lakin fars dilində yox... tatar dilində". Baron Rozen maarif nazirinin 
nəzərinə çatdırırdı ki, azərbaycanca çap olunacaq "Tiflis əxbarı" farsca çıxmış 
qəzetin məzmununa müvafiq materiallar verəcəkdir. Məqalələrin məzmunu isə bu 
şəkildə müəyyənləşdirilmişdir. 
1. Dövlət tərəfindən Zaqafqaziya müsəlmanlarına verilən yüksək 
mükafatlar haqqında məlumatlar. 2. Asiyalılar üçün anlaşıqlı və maraqlı olan xarici 
və daxili yeniliklər. 3. Yerli əhali arasında Avropa təhsilinə, sənayesinə rəğbət 
oyadan müxtəlif materiallar. 
"Tiflis əxbarı" təkcə Zaqafqaziyada deyil, İranda və Türkiyədə də 
oxuyurdular. Vərəqə şəklində həftənin çərşənbə günləri çıxan bu qəzetdə 
Abbasqulu ağa Bakıxanov da fəaliyyət göstərdi. O, Sankovskinin "məişət, tarix, 
ədəbiyyat, mədəniyyət" məsələləri üzrə məsləhətçisi idi. A.Bakıxanov şərq 
xalqlarının tarixini, mədəniyyətini, fars, rus, ərəb dillərinin mükəmməl bilicisi kimi 
Qafqaz baş əmirliyinin diqqətində idi. Akademik Fuad Qasımzadə "Tiflis 
əxbarı”nın Qubada əhali arasında yayılmasında A.Bakıxanovun iştirak etdiyini 
yazır. 
"Tiflisskiy vedomosti"nin həm rus, həm də yerli dillərdə çıxan əlavələri 
ciddi senzura nəzarətində çap olunur, hərbi orqan onları daim diqqətdə saxlayırdı. 
"Tiflis əxbarı"nın bir neçə nömrəsi çıxdıqdan sonra onun nəşri dövlət 
tərəfindən bağlanılıb. Doqquz il sonra, yəni 1841-ci ildə "Zaqafqazskiy vestnik" 
qəzeti işıq üzü gördü. Rusiyanın Qafqaz əmirliyi bu qəzetin də yerli dillərdə 
nəşrinin vacibliyini nəzərə almışdı. "Zaqafqazskiy vestnik"in Azərbaycan dilində 
nəşr olunan vərəqi "Qafqazın bu tərəfinin xəbəri" adlanırdı və o, 1845-ci ildə işıq 
üzü gördü. 
"Qafqazın bu tərəfinin xəbəri"nin ilk sayını tədqiqatçı A.Z.Abramişvili 
arxivdən aşkarlayaraq, foto-surətini çap etmişdi. Bu vərəqə-qəzet təxminən 4 il 
yarım çap olunmuş və yerli çar hökumətinin qərarı ilə ləğv edilmişdir. Burada 
əsasən dövlətin rəsmi əmr və sərəncamları, əhali üçün qəza məhkəmələrinin 
qərarları, girov qoyulmuş evlər, dükanlar barəsində məlumatlar öz əksini tapırdı. 
Mövzulardan göründüyü kimi "Qafqazın bu tərəfinin xəbəri" də çarizmin 
Qafqazda, məxsusi olaraq Azərbaycanda yeritdiyi siyasəti xalqa çatdırır, 
7 
 
müstəmləkəçilik məqsədləri daşıyırdı. Qraf Paskeviçin maarif nazirinə göndərdiyi 
bir təliqədə qəzet-vərəqənin siyasi məzmunu aydın görsənir: "Bu iş lazımlı 
məlumatı və mədəni xalqların fikirlərini əhali arasında yaymaqla burada çox 
yayılan yalanları və zərərli şayiələri aradan qaldırmağa imkan yaradacaq və bu 
nöqteyi-nəzərdən bizim üçün faydalı olacaqdır". 
Azərbaycan milli mətbuat tariximizin araşdırıcılarının haqlı qənaəti ondan 
ibarətdir ki, "Tiflisskiy vedomosti" və "Zaqafqazskiy vestnik"in əlavələri olan bu 
vərəqə-qəzetləri milli mətbuatımızın bünövrəsi kimi götürmək olmaz. Çünki "Tiflis 
əxbarı", yaxud "Qafqazın bu tərəfinin xəbərləri" müstəqil nəşrlər deyil. 
M.F.Axundov və A.Bakıxanovun bu qəzetlərlə əlaqəsi barəsində məlumatlar olsa 
da, onların fəaliyyətləri əməkdaşlıq çərçivəsindən kənara çıxmayıb. Bu əlavələr 
yalnız çar orqanlarının, strukturlarının rəsmi informasiyalarını dərc edirdi ki, bu da 
müstəqil Azərbaycan jurnalistikasının formalaşmasına xidmət hesab edilə bilməz. 
Ən əsası isə ondan ibarətdir ki, bu qəzet-vərəqələrin nə məzmunu, nə poliqrafik 
bazası və nə də onun işinə rəhbərlik edənlərin heç biri Azərbaycan həyatı ilə bağlı 
deyildi. 
Azərbaycan milli mətbuatı 1875-ci ildə Həsən bəy Zərdabinin yaratdığı 
"Əkinçi" qəzeti ilə başlayır. "Əkinçi"nin meydana çıxması bir neçə cəhətdən 
əlamətdar idi. Azərbaycan jurnalistikası tarixində ilk dəfə olaraq Həsən bəy 
Zərdabi "Əkinçi”nin timsalında mətbuata kütləvi informasiya vasitəsi, 
maarifçiliyin əsası, ictimai-siyasi şüurun formalaşması faktı kimi yanaşdı. "Hər bir 
vilayətin qəzeti gərək o vilayətin aynası olsun", "yaxşı-yamanlığı aşkar eləsin", 
"xalqın hər bir dərdi və xahişi o qəzetdə çap olunsun ki, o qəzetə baxan xalqı 
aynada görən kimi görsün" kimi dərin mənalı fikirlər çağdaş mətbuatımızın da əsas 
prinsipləri olaraq qalmaqdadır. "Əkinçi" nəşri ilə Azərbaycanda jurnalistika 
sistemini və nəslini formalaşdırdı, peşə prinsiplərini yaratdı, Azərbaycan dilini 
rəsmi statusda öz fəaliyyətinin əsasına çevirdi. Maarifçilik ideyasının daşıyıcısı 
olan bu qəzet milli təfəkkürlü ziyalılar nəslinin yetişməsində böyük tarixi xidmətlər 
göstərdi. Milli mətbuat tariximizin “Əkinçi”nin nəşri ilə bağlanması tarixi 
reallıqları özündə əks etdirir. 
"Əkinçi" özündən sonra bir sıra milli mətbu nümunələrin nəşrinə cığır 
açdı. Ünsizadə qardaşlarının yaratdıqları "Ziya" ("Ziyayi-Qafqaziyyə"), "Kəşkül" 
kimi nəşrlər "Əkinçi" ənənələrindən bəhrələnərək mətbuatın inkişafına təkan oldu. 
Sovet dövrünün araşdırıcıları ideoloji yöndən bu qəzet və dərgiyə yanaşaraq 
obyektivlikdən kənar fikirlərə rəvac vermişlər. Ancaq Ünsizadələrin nəşr etdiyi 
mətbu orqanlar islam birliyi ideyasının tərəfdarı olması ilə yanaşı xalqın 
maariflənməsinə, Avropanın elmi yenilikləri ilə oxucuların tanışlığına, ədəbiyyata 
yeni baxışın formalaşmasına əsaslar yaratdı, mətbəəçilik işi quruldu. 
8 
 
1903-cü ildə "Şərqi-rus"un fəaliyyətə başlaması, ətrafına demokratik 
dünyagörüşlü qələm sahiblərini, məxsusi olaraq Cəlil Məmmədquluzadəni, Ömər 
Faiq Nemanzadəni, M.Ə.Sabiri, A.Səhhəti, F.Köçərlini ətrafına cəm etməklə 
dövrün yeni jurnalist nəslini yetişdirdi, "Molla Nəsrəddin"in intişarına müəyyən 
hazırlıq işləri gördü. 
“Həyat”ın, "İrşad"ın, “Fyuzat”ın nəşri milli ideologiyanın, dövlətçilik 
təfəkkürünün formalaşmasına, insan hüquqlarının qorunmasına, azad sözün 
inkişafına xidmət etdi. "Türkləşmək, islamlaşmaq, Avropalaşmaq" şüarını əsas 
ideya-siyasi istiqamətləri kimi qəbul edən, Avropanın inkişaf qanunlarını 
cəmiyyətə aşılayan bu tip mətbu nümunələr ideya şəklində olan Azərbaycan Xalq 
Cümhuriyyətinin timsalında dövlət quruluşunun siyasi, fəlsəfi cizgilərini yaratdılar. 
"Molla Nəsrəddin" xalq ruhunu, demokratiyanı və xalqın daxili mənəvi dünyasını 
özündə əks etdirirdisə, "Fyuzat" milli varlığın, türkçülüyün rəmzi, əsas təbliğat 
vasitəsi idi. 
1915-ci ildə nəşrə başlayan "Açıq söz" milli kimliyin, istiqlalın, 
cümhuriyyətçiliyin təcəssümü kimi ortaya çıxıb, xalqın siyasi hüquqlarının 
təminininin vacibliyini irəli sürdü. Özündən əvvəlki mətbu orqanlar xalqın tərəqqi 
və nicatını mədəni, elmi, mənəvi və iqtisadi inkişafda görürdüsə, "Açıq söz" bu 
sıraya xalqın siyasi hüquqlarını da əlavə etdi. 
1917-ci ilin sonunda Romanovlar sülaləsinin çöküşü və Rusiyada baş 
verən gərgin hərbi-siyasi vəziyyət, 1918-ci ildə Zaqafqaziyada Seymin yaranması 
və parçalanması, Azərbaycan Xalq Cümhuriyyətinin elanı, Bakıda bolşeviklərin 
hakimiyyəti qan hesabına əldə etməsi və Qafqaz İslam Ordusunun Bakıya doğru 
azadlıq savaşının uğurla nəticələnməsi "Azərbaycan"ı yaratdı. 
Azərbaycan Xalq Cümhuriyyətinin 23 aylıq hakimiyyəti dövründə 
mətbuat, söz azadlığı bərqərar oldu, təkrarolunmaz, özünəməxsus nəşrlər yarandı, 
mətbəəçilik inkişaf etdi və fikir plüarizmi formalaşdı. 
Azərbaycan mətbuat tariximizin ilk monoqrafik araşdırıcısı, ictimai-milli 
şüurun inkişafında mətbuatın rolunu yüksək qiymətləndirən Mirzə Bala 
Məhəmmədzadə olmuşdur. Mətbuatın xalqın həyatındakı əvəzsiz rolu barəsində 
M.Məhəmmədzadə "Milli Azərbaycan Hərəkatı" kitabında yazır: "Danışdığı 
lisanda ilk qəzetə malik cəmiyyət bir milliyət ikən milli olmağa başlamış deməkdir. 
Həyatında mətbuat ənənəsinə malik olan bir xalq isə artıq təəssüs etmiş bir 
millətdir". Millətin formalaşmasını mətbuatla bağlayan müəllif 1921-ci ildə qələmə 
aldığı "Azərbaycan türk mətbuatı. (1875-ci ildən 1921-ci ilə qədərki mətbuatımız") 
adlı tədqiqatında müxtəlif illərdə nəşr olunan mətbu orqanların səlnaməsini 
yaradıb. 
1898-ci ildə Bakının Zirə kəndində anadan olan M.Məhəmmədzadə 
Müsavat Partiyasının lideri M.Ə.Rəsulzadənin yaxın silahdaşı, Azərbaycan Xalq 
9 
 
Cümhuriyyətinin qurulmasının fəal iştirakçısı olub. 1920-ci il inqilabından sonra 
gizlin fəaliyyət göstərən Milli Müqavimət Komitəsinin sədri kimi 1923-cü ilə 
qədər fəaliyyət göstərib, təqiblərdən yaxa qurtararaq 1924-cü ildə İran və 
Türkiyəyə mühacirət edib. 1955-ci ildə M.Ə.Rəsulzadənin vəfatından sonra 
Müsavat Partiyasının sədri seçilib, 1969-cu ildə İstanbulda dünyasını dəyişib. 
M.B.Məhəmmədzadə "Azərbaycanda türk mətbuatı" əsərindən əvvəl 
1918-ci ildə "İki inqilab arasında" adlı bir kitab nəşr etdirmişdi. Filologiya elmləri 
doktoru, professor Alxan Bayramoğlunun fikrincə, bu kitab Mirzəbalanın bir növ 
"Azərbaycan türk mətbuatı" əsərinə hazırlıq idi. Müəllif iki inqilab dedikdə, 1905-
ci il inqilabı ilə 1917-ci il inqilabı arasındakı 12 illik bir dövrü nəzərdə tutur və bu 
zaman kəsiyində Azərbaycan xalqının ictimai-milli şüurunda, mədəni həyatında, 
siyasi təfəkküründə baş verən inkişaf proseslərinə nəzər salır. 
"İki inqilab arasıda" əsərindən sonra qələmə alıb, 1922-ci ildə Bakıda nəşr 
etdirdiyi "Azərbaycan türk mətbuatı" əsərində M.Məhəmmədzadə istiqlal 
mücadiləsində və millətin həyatında mətbuatı "yeddinci" deyil, bəlkə də birinci 
təsisat hesab edir  və 91 qəzet haqqında biblioqrafik məlumatlar verir. Mətbuat 
tariximizin araşdırılması üçün qiymətli məxəz olan " Azərbaycan türk mətbuatı" 
əsəri A.Bayramoğlunun transleterasiyası, ön söz, lüğət və qeydləri ilə birgə Bakı 
Universiteti nəşriyyatı tərəfindən 2004-cü ildə nəşr edilib. 
Nəriman Zeynalovun 1974-cü ildə çap etdirdiyi iki hissəli "Azərbaycan 
mətbuatı tarixi" kitabı universitetin jurnalistika fakültəsinin tələbələri, həmçinin 
mətbuat tariximizi öyrənmək istəyənlər üçün nəzərdə tutulmuş yeganə dərslikdir. 
Ali məktəblərdə jurnalist təhsili alan tələbələr indi də bu kitabda əksini tapan 
məlumatlardan yararlanırlar. Kitabçalar şəklində çap olunan bu əsər dövrün 
tələbinə uyğun ideoloji nöqteyi-nəzərdən, marksizm-leninizm metodologiyasına 
əsaslanaraq qələmə alındığından müasir tələblərə uyğun deyil. "Həyat", "İrşad", 
"Fyuzat" kimi milli mövqelərin tribunası olan mətbu orqanlar "burjua mətbuatı" 
möhürü ilə ciddi, obyektiv tədqiqatdan kənarda qalıb, "Ziya" ("Ziyayi-
Qafqaziyyə"), "Şərqi-rus" kimi qəzetlər, "Kəşkül" jurnalı "məhdud görüşlərin 
daşıyıcıları" kimi təqdim olunub. Bu kitab qələmə alınan zaman məxəz kimi 
N.Zeynalovun "Azərbaycan mətbuatı tarixi" kitabından istifadə edilib, bəzi faktlar 
ideoloji kölgədən çıxarılıb, jurnalistikanın təhqiqat və obyektivlik prinsipləri 
qorunub-saxlanılıb. Filologiya elmləri doktoru Ağarəfi Zeynalzadənin "Elm" 
nəşriyyatı tərəfindən çap edilən "Azərbaycan mətbuatı və çar senzurası. (1850-
1905-ci illər") monoqrafiyası mətbuat tarixinin öyrənilməsi üçün əhəmiyyətlidir. 
Kitabda Azərbaycan mətbuatı və senzura münasibətləri arxiv sənədləri əsasında 
elmi-tədqiqata cəlb edilib, kifayət qədər dolğun faktlar aşkarlanıb. Haşım bəy 
Vəzirovun yaratdığı mətbu orqanların tədqiqi baxımdan da A.Zeynalzadənin böyük 
xidmətləri var. 
10 
 
Azərbaycan Milli Elmlər Akademiyasının müxbir üzvü, professor Əziz 
Mirəhmədovun müxtəlif illərdə qələmə aldığı "Azərbaycan ədəbiyyatına dair 
tədqiqlər", "Azərbaycan Molla Nəsrəddini" kitabları, monoqrafiyaları elmi təhlil 
baxımından bu gün də öz elmi dəyərini qoruyub saxlayır. Müəllif kitab üzərində 
işləyən zaman Ə.Mirəhmədovun əsərlərindən, tədqiqat materiallarından əsas 
mənbə kimi yararlanıb. 
Azərbaycan mətbuatı tarixinin məhsuldar araşdırıcısı, jurnalistikamızın 
ağsaqqalı, professor Şirməmməd Hüseynovun 2007-ci ildə "Çənlibel" nəşriyyatı 
tərəfindən nəşr olunan "Mətbu irsimizdən səhifələr", "Müstəqilliyə gedən yol. Biz 
hara gedirik?" kitabları və müxtəlif dövri mətbuat orqanlarında çap etdirdiyi 
məqalələr bu kitabın əsas faktoloji-elmi mənbələri sırasındadır. 
Əsərdə filologiya elmlori doktoru, professor Şamil Vəliyevin "Fyuzat" 
ədəbi məktəbi" kitabından və "525-ci qəzet"in səhifələrində "İrşad" qəzetinin 
tarixi, ideya-siyasi istiqaməti ilə bağlı çap etdirdiyi "Azərbaycan mətbuatının yol 
göstərəni" silsilə yazılarından istifadə olunub. 
Filologiya elmləri doktoru, professor Alxan Bayramoğlunun müxtəlif 
illərdə nəşr etdiyi "Şamaxı və maarifçilik" (XIX əsrin ortalarından mart 1918-ci ilə 
qədərki ədəbi mühit. Bakı, 1977), "M.Ə.Sabir mətbuatda" (Bakı-2006), 
"Azərbaycan Demokratik Cümhuriyyəti dövründə ədəbiyyat" kitabları, bir sıra 
kütləvi informasiya vasitəsində işıq üzü görən məqalələri də əhatə dairəsinə, 
məlumat zənginliyinə görə seçilir. A.Bayramoğlunun elmi yaradıcılığı kitabın əsas 
mənbələri sırasındadır. 
Professor Şamil Qurbanovun "Ömrün fikir dünyası" (Bakı. 1991), "Ömər 
Faiq Nemanzadə" ("Gənclik" nəşriyyatı. 1992) kitablarında da mətbuat tariximizin 
ayrı-ayrı nümunələri tədqiqata cəlb olunub, dövrün qüdrətli qələm sahibi Ömər 
Faiq Nemanzadənin həyatı, şəxsiyyəti, "Qeyrət" mətbəəsindəki fəaliyyəti və mətbu 
irsi araşdırılıb. 
Filologiya elmləri namizədi Ofeliya Bayramlı Ə.Hüseynzadə və 
Ə.Ağaoğlu irsinin tədqiqinə xeyli zəhmət sərf etmiş, "Fyuzat" dərgisinin bütün 
sayını ərəb qrafikasından latın əlifbasına çevirərək geniş oxucu kütləsinin 
ixtiyarına vermişdi. Məhsuldar tədqiqatçı müasir oxucuda bu dərgi barəsində bitgin 
fikir formalaşdırıb, türkçülük və millətçilik hərəkatının bədii-fəlsəfi mahiyyətini 
onlara aşılayıb. 
"Molla Nəsrəddin"in 1910-cu ilə qədərki nəşri Elmira Kazımova, 
Əliheydər Hüseynov, Turan Həsənzadənin transleterasiyası ilə yenidən çap 
olunmuşdur ki, bu da jurnalın yaradıcılıq istiqamətlərinin, toxunduğu mövzuların 
öyrənilməsi baxımından ilk mənbə kimi əhəmiyyətlidir. 
11 
 
Cümhuriyyət dövrü mətbuatının tədqiqatçılarından İslam Ağayevin, Asif 
Rüstəmlinin araşdırmaları, monoqrafıyaları da kitabın işlənilməsində xeyli sayda 
faktoloji materiallar verib. 
"Azərbaycan" qəzetinin 2008-ci ildə 90 illiyi ilə bağlı kcçi-rilən toplantılar 
və elmi-praktik konfransın materialları əsasında çap olunmuş "Azərbaycan-90" 
kitabı da elmi yeniliklər ilə zəngindir. 2003-cü ildə iki cilddə nəşr olunan 
"Azərbaycan Xalq Cümhuriyyəti" ensiklopediyası da müəllifin nəzərə aldığı əsas 
mənbələrdəndir. 
"Azərbaycan mətbuatı tarixinin" yeni biçimdə işlənilməsində xatirə və 
memuar ədəbiyyatından da istifadə olunmuşdur. C.Məmmədquluzadənin, 
A.Şaiqin, Ö.F.Nemanzadənin, M.S.Ordubadinin dövrü mətbuat haqqında, ayrı-ayrı 
publisistlər, ədib və yazıçılar barəsində qələmə aldıqları xatirələrdə də mətbu irsin 
araşdırılması üçün maraqlı faktlar mövcuddur. Həsən bəy Zərdabinin xanımı 
Hənifə xanım Abayevanın çap olunmuş xatirəsi, Fərhad Ağazadənin 1926-cı ildə 
"Kommunist" qəzeti tərəfindən nəşr etdirdiyi "Əkinçi" adlı kitabçası bu baxımdan 
əhəmiyyətlidir. 
Mətbuat sferasına aid olan mətbəəçilik işi də diqqətdən kənarda 
saxlanılmamış, müxtəlif dövrlərdə fəaliyyət göstərən "Qeyrət", "Orucov 
qardaşları", "Kaspi", "Açıq söz", "Səda" kimi mətbəələrin tarixi, çap etdirdiyi 
nəşrlər də kitabda yığcam şəkildə əksini tapmışdır. 
Azərbaycan mətbuatı tarixinin dövriləşməsi problemi də indiyə qədər elmi 
ictimaiyyətin diqqətindədir. Bəzi tədqiqatçıların fikrincə, Azərbaycan mətbuat 
tarixi üç mərhələyə bölünür. Birinci dövr "Əkinçi" ilə başlayır və 1920-ci ilə qədər 
zaman kəsiyini əhatə edir. Azərbaycanın sovetləşməsi ilə ikinci dövr başlanır və 
yeni tipli sovet jurnalistika məktəbi yaranır, mətbuatda yeni texnologiyalardan 
istifadə edilir. Bu mərhələ 1990-cı ilə qədər davam edir. Üçüncü dövr isə çağdaş 
jurnalistika sferasını özündə birləşdirir. Zənnimizcə, bu dövrləşmədə Azərbaycan 
Xalq Cümhuriyyəti dövrü Azərbaycan jurnalistikasının məxsusi mərhələsi kimi 
qəbul olunmalıdır. Çünki 23 aylıq zaman kəsiyində Azərbaycan mətbuatı tarixində 
fikir plüralizminin yaranması, ayrı-ayrı ideologiyaların daşıyıcısı olan mətbu 
orqanların fəaliyyəti, "Mətbuat haqqında nizamnamə"nin qəbulu kimi mütərəqqi 
ideyaların həyata keçirilməsi ayrıca bir dövrü özündə ehtiva edir. 
Mətbuat tariximizin dövriləşmə konsepsiyasına daha dəqiq və geniş 
yanaşmanı BDU-nun tarix və ideoloji iş metodları kafedrasının tədris proqramında 
görmək mümkündür. Beş mərhələdən ibarət olan mətbuat tarixinin xronoloji 
çərçivəsi bu şəkildə müəyyənləşdirilib: 
1. "Əkinçi"yə qədərki hazırlıq dövrü. 
2. Azərbaycan milli mətbuatının və jurnalistika sisteminin yaranması 
(1875-1917) 
12 
 
3. AXC dövrü mətbuatı və jurnalistikası (1918-1920) 
4. Sovet dövrü Azərbaycan jurnalistikası (1920-1991) 
5. Müasir Azərbaycan jurnalistikası (1991 - hazırkı dövrədək) 
Kitabı hazırlayan zaman müəllif müəyyən olunmuş bu xronoloji ardıcıllığı 
izləməyə çalışıb. 
Müəllifin qarşısına qoyduğu ən mühüm məsələ Azərbaycan mətbuat 
tarixinin iki mərhələsini, yəni 1875-ci ildən 1918-ci ilədək və Cümhuriyyət 
dövrünü əhatə edən mətbu orqanların ideya-siyasi istiqamətləri, yaradıcı heyəti və 
nəşri barəsində oxucuda ilkin və yığcam fikir formalaşdırmaqdır. Bu prinsip əsas 
götürülərək obyektiv yanaşma tərzi ilə faktlar sistemləşdirilib, ayrı-ayrı mətbu 
orqanların ideoloji istiqamətləri müəyyənləşdirilib və milli jurnalistikamızın tarixi 
inkişaf prosesi ardıcıllıqla izlənilib. Müəllif kitabın qüsurlardan xali olduğu 
iddiasında deyil. 
 
Azərbaycanda dövrü mətbuatın yaranması.  
"Əkinçi" qəzeti" 
 
XIX yüzilliyin 50-60-cı illəri Azərbaycanda feodal üsul-idarəsinin süquta 
uğradığı və yeni kapitalist münasibətlərinin inkişafı ilə xarakterizə olunur. 
Rusiyada təhkimçilik, Azərbaycanda isə feodal münasibətlər məhsuldar 
qüvvələrin, kapitalizmin inkişafına böyük əngəl idi. 1861-ci ildə Rusiyada 
təhkimçilik hüququnun ləğvi burada kapitalizmin inkişafına əlverişli şərait yaratdı. 
1864-cü ildə Gürcüstanda təhkimçilik hüququnun ləğvindən sonra, daha dəqiq, 
1870-ci ildə Azərbaycanda da kəndli islahatlarını həyata keçirmək üçün əsasnamə 
imzalandı. Əslində bu əsasnamədə yeni bir şey yox idi və o, 1847-ci il əsasnaməsi 
ilə eyniyyət təşkil edirdi. Fərqlilik isə ondan ibarət idi ki, kəndlilərin asılılığı 
azaldılır, hər 15 yaşa çatmış şəxsə 5 desyatin torpaq verilirdi. Əslində əsasanmənin 
icrası zamanı torpağı 5 desyatindən aşağı olanlara əlavə torpaq verilmədi, 
kəndlinin yaşayış binasının, təsərrüfat tikililərinin sahəsi də pay torpaqlarına daxil 
edildi. Kəndlilərdən yığılacaq vergilər də əvvəlki əsasnamədə nəzərdə tutulduğu 
kimi qaldı. Torpaq islahatları ilə yanaşı, Azərbaycanın bölgələrində məhkəmə, 
şəhər və inzibati idarə islahatları da həyata keçirilmişdi. Formal şəkildə aparılan bu 
dəyişikliklər feodal istehsal münasibətlərinin kapitalist münasibətləri ilə 
əvəzlənməsindən doğurdu. Qafqazdakı ali hakimiyyət burada çar canişinlərinin 
əlində cəmlənmişdi. Quberniyaları bütün mülki və hərbi hakimiyyətə sahib olan 
qubernatorlar idarə edirdilər. Quberniyalar isə qəzalara bölünürdü. Keçirilən bu 
islahatların əsas məqsədi çarizmin Qafqazda həyata keçirdiyi müstəmləkəçiliyi 
13 
 
möhkəmlətməkdən ibarət idi. İnzibati-ərazi bölgüləri yaradılarkən bu və ya digər 
daxil edilən əhalinin milli tərkibi, onun tarixi-dini ənənələri nəzərə alınmırdı. 
Bu islahatların yarımçıq, formalizm xatirinə keçməsinə baxmayaraq 
məhsuldar qüvvələrin və kapitalizmin önə çıxması, inkişafı üçün az da olsa 
imkanlar yarandı. İqtisadiyyatı, sənayesi Rusiya bazarları ilə formalaşan 
Azərbaycanda kənd təsərrüfatının, sənayenin tərəqqisi ləng olsa da inkişafa 
meyilləndi. 
1860-cı illərdən sonra neft sənayesinin mərkəzi olan Bakıda yeni istehsal 
münasibətləri, kapital axını gücləndi. Bu müddətdə neftverən torpaqların 
icarədarları arasında Azərbaycan burjuaziyasının yeganə nümayəndəsi Hacı 
Zeynalabdin Tağıyev idi. 
Neftə olan tələbat və Bakının enerji qaynaqları neft sənayesinə rus və 
xarici kapitalın axınına səbəb oldu. 1879-cu ildə "Nobel qardaşları" şirkəti, 
Rotşildin simasında fransız kapitalı nüfuz etdi. Daha sonra digər xarici ölkələrin 
nümayəndələri də Bakı neft sənayesində mövqe savaşına başladılar. İstehsalın 
sürətlə artması sənayeçilərə külli miqdarda qazanc gətirdi. Az vaxtda Bakıda 
onlarla neft sənayesi meydana çıxdı ki, onların arasında azərbaycanlı 
sahibkarlardan H.Z.Tağıyev, Musa Nağıyev, Murtuza Muxtarov, Ş.Əsədullayeva 
və başqaları var idi. 
Kapitalizmin inkişafı, cəmiyyətdə baş verən mütərəqqi dəyişikliklər 
Azərbaycanın müxtəlif bölgələri arasında iqtisadi birliyin təməlini 
möhkəmləndirdi, xalqın dili, mədəniyyəti ön plana çıxdı və Azərbaycan xalqı 
burjua milləti kimi formalaşmağa başladı. Burjua millətinin yaranması 
azərbaycanlıların həyatında mühüm tarixi hadisə idi. Bu, azərbaycanlıların milli 
şüurunun formalaşmasına səbəb oldu. Milli şüurun formalaşması isə müstəmləkə 
zülmünə qarşı mübarizə üçün çox vacib idi. 
Şimali Azərbaycanın da daxil olduğu Rusiya imperiyasının tərkibində 
müstəmləkə əsarətində müxtəlif xalqlar və millətlər yaşayırdılar. Çarizm 
imperiyasına daxil etdiyi millətlərin baş qaldırmasına, öz azadlığı uğrunda 
mübarizəyə qalxmasına mane olurdu, "parçala, hökm sür" siyasətini həyata 
keçirirdi. Xalqları əsarət altında saxlamaq üçün çarizm onları dini xurafat içində 
saxlamağa, savadlanmasına mane olmağa çalışır, ruslaşdırma siyasəti həyata 
keçirirdi. Çarizm yerlərdə müstəmləkə zülmünə qarşı hər hansı etirazı qan içində 
boğurdu. Belə bir şəraitdə Azərbaycan milli burjuaziyası, xalqın qabaqcıl 
nümayəndələri xalqı savadlandırmaq, gözünü açmaq, maarifləndirmək üçün 
əllərindən gələni edirdilər. 
Kövrək addımlarını atan Azərbaycan milli burjuaziyasının və dövrün 
görkəmli şəxsiyyətlərinin səyi ilə XIX əsrin ikinci yarısında maarif inkişaf etməyə 
başladı. Təhsil sahəsində bəzi dəyişikliklər həyata keçirildi. Məktəblərdə ana 
14 
 
dilinin tədrisinin həyata keçirilməsində M.F.Axundovun, Səid Ünsizadənin, 
S.Ə.Şirvaninin xidmətləri danılmazdı. S.Ünsizadənin Şamaxıda açdığı məktəbdə 
şəriətlə yanaşı, fəlsəfə, məntiq, psixologiya, islam dininin tarixi, həmçinin rus və 
ana dili tədris olunurdu. 
Maarifçiliyin geniş intişar tapmasında bu şəxsiyyətlərlə yanaşı, görkəmli 
maarif xadimləri Məhəmməd Tağı Sidqi, Həsən bəy Zərdabi, Nəcəf bəy Vəzirov, 
S.M.Qənizadənin xidmətləri böyükdür. Azərbaycan maarifçilər nəslinin 
nümayəndələri olan bu şəxsiyyətlər xalqın savadlanması, dövrün mütərəqqi 
ideyaları ilə tanış olmaları üçün mətbu orqanın imkanlarını yaxşı anlayırdılar. 
Məhz buna görə də onlar anadilli mətbu orqan yaratmaq üçün fəaliyyətə keçdilər. 
Bütün çətinliklərə baxmayaraq bu işə Həsən bəy Zərdabi başladı. 
Bu dövrdə Azərbaycanın ictimai-siyasi həyatının ən mühüm amillərindən 
biri milli mətbuatın yaranması oldu. 
Həsən bəy Zərdabi (Məlikov) 1837-ci ildə Göyçay qəzasının Zərdab 
kəndində doğulub. Bu böyük mütəfəkkirin doğum tarixi ilə bağlı müxtəlif fikirlər 
var və yaxın zamanlaradək Zərdabinin 1842-ci ildə anadan olması elmi-tədqiqat 
materiallarında əksini tapırdı. Lakin Həsən bəyin həyat yoldaşı Hənifə xanım 
Məlikova (Abayeva) öz xatirələrində Zərdabinin doğum tarixini 1837-ci ilin 
noyabr ayının 12-də olduğunu yazır. 
Həsən bəyin babası Rəhim bəy və atası Səlim bəy mülkədar sinfinə 
mənsub idilər və şeirə, poeziyaya həvəs göstərirdilər. Evlərindəki qonaqlıq 
məclislərinə daim şairlərinə gəldiyi haqda Hənifə xanım Abayeva Həsən bəyə 
istinadən öz xatirələrində qeyd edir . 
Həsən bəy 7-8 yaşlarında Şamaxıda rus dilində olan şəhər məktəbinə 
gedir, təhsilini əla qiymətlərlə bitirdikdən sonra Tiflis gimnaziyasına daxil olur. 
1861-cı ildə Tiflis gimnaziyasını müvəffəqiyyətlə bitirərək hökumət hesabına 
Moskva universitetinin fizika-riyaziyyat fakültəsində təhsilini davam etdirir. 
Moskvada Həsən bəy Zərdabi dövrün mütərəqqi ideyaları ilə tanış olur, ziyalılarla 
ünsiyyət qurur və özünün növbəti kamillik mərhələsini yaşayır. 
1865-ci ildə Moskva Universitetini elmlər namizədi diplomu ilə başa 
vuran Zərdabinin qarşısında gözəl perspektivlər açılır. Onu universitetin rektoru 
S.M.Solovyovun ailəsi də yaxşı tanıyır və böyük hörmətlə qəbul edir . Bu barədə 
Hənifə xanım Abayeva xatirələrində yazır: "Solovyov Şərqlə, xüsusən də islamla 
çox maraqlanırdı. Onun ailəsində Həsən bəyin Qafqaz, bu diyarın adət-ənənələri, 
əxlaqı barəsindəki söhbətlərə maraqla qulaq asırdılar. Solovyov tez-tez Həsən 
bəyin islamla bağlı məsələlərə dair izahatlarını dinləyir, eşitdiklərinin çoxunu qeyd 
edirdi. Daim Solovyovun evində olan Həsən bəy onun qızını həqiqi məhəbbətlə 
sevirdi. Bu məsələdə qızın da münasibəti eyni dərəcədə həqiqi və ciddi idi. Lakin 
Həsən bəy yaxşı bilirdi ki, əgər o, ali təhsil almış ilk müsəlman xristian qızına 
15 
 
evlənsə, xalq həm özündən, həm də xanımından birdəfəlik üz döndərər. Ona görə 
də Həsən bəy ürəkdən sevdiyi qızla nikaha girməkdən imtina etdi və təhsilini başa 
vuran kimi doğma xalqına xidmət üçün vətənə qayıtdı". Bu kiçik xatirə 
parçasından göründüyü kimi Moskvada təhsil aldığı dövrdə o, öz həyatını, əgər 
belə demək mümkündürsə, proqramlaşdırmış, xalqına xidmət meyarlarını 
müəyyənləşdirmişdi. Bu meyarlar isə özünü xalqına həsr etməkdən, onun 
maariflənməsi və tərəqqisinə çalışmaqdan ibarət idi. 
Moskvadan geri dönən Həsən bəy Tiflisdə "Mejevaya palata"da, yəni 
torpaq işləri ilə məşğul olan idarədə çalışdı. 1868-ci ildə Quba məhkəməsində katib 
kimi fəaliyyət göstərdi, baş verən qanunsuzluqlara, ədalətsizliklərə etiraz etdi və 
idarə işlərindən əl çəkib Bakıya döndü, gimnaziyadan təbiyyatdan dərs dedi. O 
dövrdə azərbaycanlılardan gimnaziyada təhsil alanları barmaqla saymaq olardı. 
Xalqın maariflənməsi naminə Həsən bəy az qala qapı-qapı gəzərək həmvətənlərini 
təhsilə cəlb etməyə çalışırdı. 
Xalqın tərəqqisini onun maariflənməsində görən Həsən bəy Zərdabi 
mədəni yüksəliş naminə fərqli vasitələrə baş vurmuş, müxtəlif ideyaları həyata 
keçirmişdi. "Müsəlman şagirdlərinə yardım cəmiyyəti" təsis edir  və gimnaziyadakı 
tələbələri olan Nəcəf bəy Vəzirov və Əsgər ağa Adıgözəlov (Gorani) ilə birlikdə 
bütöv bir yayı Azərbaycanın kənd və şəhərlərini dolaşır. Onun tələbələrin təhsil 
xərclərini ödəmək üçün yaratdığı ilk xeyriyyə cəmiyyətinin fəaliyyəti o qədər də 
uğurlu alınmadı. Böyük çətinliklə də olsa, Həsən bəy 1600 manata qədər pul 
toplayır və bu vəsaitin faizi ilə ildə 1-2 nəfərin təhsil haqqını ödəyir. Bu işlə yanaşı 
Həsən bəy öz mənzilində pansionat açır, hər il on nəfər azərbaycanlı uşaq bu 
pansionata qəbul olunur və gimnaziyaya daxil olmaq üçün hazırlanır. 1872-ci ildə 
ailə həyatı qurduğu Tiflisdə nəcib qızlar İnstitutunu bitirmiş Hənifə xanım 
Abayeva da təlim-tərbiyə işlərində ərinin ən yaxın köməkçisi olur. Millətin 
maariflənməsi yolunda Həsən bəyin göstərdiyi səyləri Hənifə xanım xatirələrində 
belə təsvir edir: "O, bir nəfər dəmirçini öz uşağını gimnaziyaya verməyə razı 
salmışdı. Uşağı gimnaziyaya dövlət hesabına düzəltmişdi. Atası oğluna dərs vəsaiti 
almaqda çətinlik çəkdiyini deyəndə, Həsən bəy məsləhət görmüşdü ki, "çəkic-
zindanını sat, amma oğlunu oxut". Bu yolla o, müsəlmanları maarif üçün də xərc 
çəkməyə alışdırmaq istəyirdi". 
1873-cü ilin Novruz bayramı günlərində Həsən bəyin rəhbərliyi və iştirakı 
ilə Azərbaycan mədəniyyəti tarixində inqilab adlandırıla biləcək hadisə, milli 
teatrımızın əsası qoyuldu. Milli dramaturgiyamızın banisi M.F.Axundovun artıq 
Tiflis və Peterburq teatrlarında tamaşaya qoyulan, Avropa şərqşünaslarının 
diqqətini cəlb edən "Hacı Qara" komediyası öz vətənində oynanıldı. Gözlənilməz 
xəbəri eşidən Mirzə Fətəli Axundov Zərdabiyə minnətdarlıq dolu məktub 
ünvanlayır. 
16 
 
Təbii ki, Həsən bəyin gördüyü işlərin hamısı millətin tərəqqisi naminə 
edilən, mayası vətənpərvərlikdən doğulan işlər idi. Azərbaycanın o zamankı tarixi 
inkişaf səviyyəsində ən təsirli, münasib vasitələrdən birinin mətbu söz olduğunu 
H.Zərdabi duymamış deyildi. O ana dilində qəzet nəşr etmək fikrinə hələ Qubada, 
mahal məhkəməsinin katibi işlədiyi dövrdə gəlmişdi. Böyük Azərbaycan 
maarifiçisi Abbasqulu bəy Bakıxanovun qardaşı tələb olunan maliyyə xərclərini öz 
üzərinə götürürdü. Zərdabi "Həyat" qəzetinin 28 dekabr 1905-ci il tarixli sayında 
"Rusiyada əvvəlinci türk qəzeti" məqaləsində yazır: "Hər kəsi çağırıram gəlmir, 
göstərirəm görmür, deyirəm, qanmır. Axırda gördüm ki, onları haraylayıb 
çağırmaqdan, onlara deməkdən başqa bir qeyri-əlac yoxdur. Olmaz ki, mənim 
sözümü eşidənlərdən heç bir qanan olmasın. Necə ki, bir bulağın suyunun altına nə 
qədər bərk daş qoysan, bir neçə ildən sonra su tökülməkdən o bərk daş mürur ilə 
əriyib deşilir, habelə söz də, ələlxüsus da doğru söz. Belədə qəzet çıxarmaqdan 
savayı bir qeyri-əlac yoxdur". 
Bu böyük maarif fədaisi "Əkinçi"nin nəşri ərəfəsindəki qayğılarından söz 
açaraq xatırlayırdı: "Bəs qəzeti necə çıxardım? Pul yox, yazıçı yox, çapxana yox, 
hürufat yox, əmələ yox, bir-iki yüzdən artıq da oxuyan olmayacaq. Dövlət 
tərəfindən izn almaq da ki, bir böyük bəladır". 
O zaman Qafqazda ərəb əlifbası ilə hürufat yox dərəcəsində idi. Vaxtilə 
"Tfilisskiye vedomosti" və "Zakavkazskiy vestnik" qəzetlərinin,  habelə Arzanov 
qardaşlarının Tiflisdəki mətbəələrindən qalmış ərəb hürufatına bel bağlamaq 
olmazdı. Azərbaycan dilində qəzet buraxılması işinə milli mətbəənin təşkilindən, 
hürufat tədarükündən başlamaq lazım idi ki, Zərdabi məhz belə etdi. 
O dövrdə İstanbulun "Babi-ali caddəsi"ndə mətbuat və kitab ticarəti 
sahəsində çoxlu azərbaycanlı işləyirdi. Xatirələrində Zərdabi onların "Əkinçi" üçün 
hürufat əldə etməyə böyük kömək göstərdiklərini ayrıca qeyd edir. Yeni və 
müstəqil mətbəə açmaq mümkün olmadığından Bakı quberniya mətbəəsindən 
istifadə etməyi qərarlaşdırmış Zərdabi hürufatı da ora satdı. 
"Əkinçi"nin nəşrə başlaması. Çar Rusiyasında 1865-ci ildə qəbul 
olunmuş "Senzura haqqında qəti qanun"dan sonra mətbu nəşrin qeydə alınması və 
çapı olduqca çətin iş idi. Çar idarələrindəki süründürməçilik, hərc-mərclik 
Zərdabinin qəzet nəşr etmək arzusunu uzun müddət çin olmağa qoymadı. 
Zərdabinin rəsmi orqanlara ilk müraciəti 1873-cü ilin aprel ayında oldu. 
Maliyyə vəsaiti əldə etdikdən sonra H.Zərdabi Bakının qubernatoru, 
general-mayor D.S.Staroselskiyə ərizə ilə müraciət edərək qəzet nəşrinə icazə 
istədi. Bu məsələyə toxunan Zərdabi yazır: "Mən ona (yəni Staroselskiyə - red) 
fərzimi deyəndən sonra məsləhət gördü ki, qəzetin adını "Əkinçi" qoyum ki, guya, 
məhz əkin və ziraətdən danışacaq və özü də boynuna çəkdi ki, senzorluğunu qəbul 
eləsin. Bu tövr ərizə verib icazə aldım". Azərbaycan milli mətbuatının əsasını təşkil 
17 
 
edən bu mətbu nəşrin adının "Əkinçi" olması, şübhəsiz ki, çar rejiminin fikrini 
qəzetin daşıyacağı əsas ideya istiqamətindən yayındırmaq məqsədi güdürdü. 
Nəhayət, qəzetin nəşrinə 1875-ci ildə icazə verildi və iyul ayının 22-də 
"Əkinçi"nin ilk sayı işıq üzü gördü. Bu tarixdən etibarən Azərbaycanda milli 
mətbuatın əsası qoyuldu. Cəhalətə və mövhumata ağır zərbə vurmaq, xalqa 
maarifçilik aşılamaq, ana dilində qəzet oxumaq missiyasını üzərinə götürən 
Zərdabinin məsləkdaşları qarşılarına olduqca məsuliyyətli vəzifə qoydular. Hansı 
məsələlərin qəzetdə əksini tapacağı sualına "Əkinçi"nin ilk nömrəsində Zərdabi 
cavab verdi və bəlli oldu ki, qəzetin məramnaməsi belə olacaqdır: 
1. Daxiliyyə - buradakı məqalələr qəzetin münşisi tərəfindən 
yazılacaqdır. 
Əkin və ziraət xəbərləri - yəni bizim, ya qeyri vilayətlərdə olan 
əkinçilərdən.. onları becərmək vaxtında işlədilən əsbablardan, əkin yerini şum 
etməkdən, əkin yerini qüvvətli etməkdən ötrü o yerə qeyri şeylər qarışdırmaqdan, 
xülasə, əkindən və əkini biçib, götürüb, qurudub, döyüb saxlamaqdan danışıq 
olacaqdır. Həmçinin bu ikinci fəsildə maldarlıqdan, mallardan əmələ gələn 
şeylərdən danışıq olacaqdır, yəni bizim və qeyri-vilayətlərdə nə qisim mallar 
saxlamaqdan və ya nə tövr saxlamaqdan və onlardan əmələ gələn şeyləri nə tövr 
yaxşıraq əmələ gətirməkdən danışılacaqdır. 
3. Elm xəbərləri - yəni elm və imtahan yolu ilə aşkar olan, məsələn, 
insanın bədəninə və malına nəfi olan xəbərlərdən danışılacaqdır. 
4. Tazə xəbərlər - bir ncçə qism olacaqdır, əvvələn ticarət 
xəbərləri olacaq, yəni bizim vilayətimizdə və qeyri vilayətlərdə bir şey, məsələn, 
buğda-filan şəhərdə, ya filan kənddə nə qiymətə və nə tövr satılmaqdan xəbər 
verəcəkdir və s. 
İlk sayda dərc olunan məqalədən və bu məlumatlardan göründüyü kimi 
Həsən bəy "Əkinçi"nin əsas ideya istiqamətlərinin 4 əsas şöbədə əksini tapacağını 
müəyyənləşdirmişdi. Lakin "Əkinçi"nin 6-cı nömrəsindən sonra qəzetdə məktublar 
şöbəsi də açıldı və "məktubat" rubrikası altında məqalələr dərc olundu. 
"Əkinçi" Bakıda çap olunsa da, tezliklə ümumrusiya müsəlmanlarının 
qəzetinə çevrildi. Onu Dağıstanda və Volqaboyunda, Mərkəzi Asiya və Sibirdə 
oxuyurdular. Hənifə xanım Abayeva öz xatiratında "Əkinçi"nin yayıldığı geniş 
coğrafiyaya toxunaraq yazırdı: "Qəzet Rusiyadakı bütün müsəlmanları yerindən 
tərpətmişdi. O, bir elektrik cərəyanı kimi bütün müsəlman aləminin içərisindən 
keçmişdi... Qəzetin ilk abunəçiləri, onu birincilər sırasında salamlayanlar 
Omskdan, Tümendən, Cistopoldan olan sibirlilər, Orenburq, Ufa, Volqaboyu 
tatarları idilər". 
"Əkinçi"nin sorağı Londona da gedib çıxmışdı. Bakıya gələn bir fransız 
müxbiri isə H.Zərdabinin təkbaşına qəzet çap etdiyini öyrənib onun ziyarətinə 
18 
 
getmiş və demişdir: "Siz həqiqi qəhrəmansınız. Bizdə belə bir kasıb qəzetdə 
işləməyə razı olan bir nəfər də tapılmazdı. Sizin enerjinizə heyranam. Görünür, öz 
xalqınızı ürəkdən sevirsiniz". 
Fransız müxbirinin müşahidələrinin ciddi əsasları vardı və şübhəsiz ki, 
Zərdabini hərəkətə gətirən milli təəssübkeşlik hissi idi. Qəzet və onun baş yazan 
həmin dövrdə artıq Azərbaycanda öz mövqelərini möhkəmlədən və bu torpaqların 
həqiqi sahiblərinə qarşı mübarizəyə başlayan erməni ideoloqlarının qarşısında 
yeganə sipərə çevrilmişdi. "Əkinçi"nin bir sıra saylarında həmin dövrün qatı 
millətçi mövqeyində dayanan erməni qəzeti "Mşak" və onun redaktoru Arsuni ilə 
kəskin polemikaya təsadüf olunur. H.Zərdabinin mənəvi birliyin vacibliyi 
haqqındakı fikirlərinə torpaq iddialarıyla cavab verən Arsruni yazırdı: "Verin bizə 
elə yerləri ki, keçmişdə onları güc ilə zəbt etmisiniz və ondan sonra gedib ittihadi-
islami o səhralarda eləyin ki, orada islam bina olub". 
Arsuninin bu açıqlamasına səbr göstərən Zərdabi yüksək mədəniyyətlə 
erməni iddialarına cavab vermişdi: "Ey cənab Arsruni, əgər ki, cənabınız doğru 
buyurursunuz ki, zəmanəmiz elm zəmanəsidir və bu halda ermənilər bizdən artıq 
elm-təhsil etməyə raqibdirlər, amma neçə yüz ildir ki, biz ermənilər ilə qonşuluq 
edirik, indi cənabınıza eyib deyilmi ki, bizim aramızda ədavət salırsınız?" 
Həsən bəy xalqın yaşadığı faciələri, fəlakətləri və başına açılan min cür 
haqsız oyunların əsas səbəbini savadsızlıqda, cahillik və dini fanatizmdə görürdü. 
Bu bəlalardan xilas olmağın yeganə yolunu maarifdə, mədəniyyət ocaqlarının 
təsisində, Avropa təhsil sisteminin tətbiqində görürdü: "Bari gələcək vaxt üçün 
məktəbxanalar səyində olub, elm səbəbi ilə uşaqlarını sənətkarlığa və işlərə həris 
eləsinlər ki, özləri çəkən zillətləri uşaqları çəkməsinlər". 
Qəzetin başlıca mövzuları. Rusiyada təhsil aldığı illərdə demokratik 
fikirli ziyalılarla ünsiyyət quran və dövrün mütərəqqi ideyalarını mənimsəyən 
Zərdabi "Əkinçi" qəzetinin nəşri ilə bu ab-havanı Azərbaycanda görmək istəyir, 
xalqın tərəqqisi məsələsini başlıca məqsəd kimi götürürdü. İnsan hüquqlarını ön 
planda götürən "Əkinçi" 6-cı sayında yazırdı: "Bizim şəriətimizə görə qulu azad 
etmək çox böyük savab olduğunu bilə-bilə özümüz öz xahişimizlə bir-birimizə qul 
olmuşuq. Rəiyyət padşaha, övrət kişiyə, uşaq ataya, nökər ağaya, şagird ustaya 
məgər qul deyilmi? Bəli, biz hamımız quluq. Buna səbəb bizim ata-baba 
adətlərimizdir. Xülasə, Şərqi zəmində azadlıq olmadığına biz Avropa əhlindən geri 
qalmışıq və nə qədər belə olsa, biz tərəqqi etməyəcəyik və edə də bilmərik". 
Çətin   bir   dövrdə   nəşr   olunmasına,   milli   qəzetlərin yoxluğuna 
baxmayaraq "Əkinçi" azad söz probleminin mövcudluğunu ortaya qoyurdu: 
"Məlumdur ki, heyvan haraya getsə gedər, hər tərəfə istəsə baxar, hər nə istəsə 
eləyər, haçan keyfi necə istəsə mələyər, amma insan nəinki öz istədiyini edə bilmir, 
hətta keyfi istədiyi kimi danışa da bilmir". Azad söz və fikir sərbəstliyinin mövcud 
19 
 
olmadığını üstüörtülü şəkildə çarizmin yeritdiyi siyasətlə bağlayan "Əkinçi"lər 
səbəblərdən biri kimi köhnə qaydaların dəyişdirilməsində də görürdü. Zərdabi və 
məsləkdaşlarının qəzet səhifələrində dərc etdirdikləri yazıların bir qismi dini 
fanatizm və mövhumata həsr olunmuşdu. Məişətdəki yeniliyə qarşı çıxanlara sərt 
cavab verən Zərdabi yazırdı: "Çəkmə geyməkdə bir günah yoxdur və hər kəs fikir 
eyləsə görər ki, çəkmə geyməklə insan müsəlmanlıqdan çıxmaz. Amma bir şəxs... 
başmaq yerinə çəkmə geyəndə şüəralar onu həcv edir, mollalar ona mənbərdən 
lənət oxuyur, əvamünnas salam verməyir, xülasə hamımız birləşib onu kafir hesab 
edib, o qədər incidirik ki, biçarə naəlac qalıb öz millətini atıb gedib xaricilərlə üns 
tutur ki, onun övladı onların içində böyüyüb onların tərəqqisinə daxil olur. Əlbəttə, 
belədə nə qədər səy edək ki, buğda bitsin, olmaz". 
"Əkinçi" islamda mövhumatı və dini fanatizmi qəbul etmir, dini ayinləri 
həyata keçirərkən Quranda nəzərdə tutulan qaydalardan kənara çıxmaları zərərli 
hal hesab edirdi. Aşura günü baş yarmanın əleyhinə müzakirə açan "Əkinçi" bu 
halın islam qayda-qanunları ilə bir araya sığmadığını göstərirdi. Qəzetdə 
H.Zərdabinin, Əhsənül-Qəvaidin, Ə.Gorani, Heydəri və başqalarının bu mövzuda 
kəskin çıxış etmələrini qəbul etməyənlər də etirazlarını, mövqelərini qəzetə 
ünvanlayırdılar. Qarabağdan Həsən Qara Hadı, Qubadan Hadimül-Qəvaid, kapitan 
Sultanov, "Əkinçi"nin dini fanatizmin əleyhinə apardığı bu müzakirələri qəbul 
etmir, öz mövqelərini kəskin şəkildə bildirir, hətta təhqir yolu tuturdular. 
Seyid Əzim Şirvani Hadının təhqiramiz həcvinə cavab olaraq yazmışdı: 
 
Xaçpərəstlər hamısı açdı gözün düĢdü qabaq, 
Dalda qaldıq tökülüb cəhl ilə biz, ay sarsaq.  
Bəs nə vəqti bizə qismət olacaq göz açmaq  
Əqlə gəl, Tanrıya bax, qəsdi bu qəflət Hadı. 
 
 Müzakirələrdə tərəflərin söz demək hüququnu peşə prinsipi kimi qəbul 
edən Zərdabi, hətta bu fikirlərdə etik ölçülərin gözlənilməsinə də tolerant 
yanaşmış, Qara Hadının həcvini redaksiya qeydi ilə "Əkinçi"də dərc etmişdi: 
"Cənab Hadı Qarabağinin həcvini tamam çap eləməyə izn olmadı... Fikrim budur 
ki, qədim Zərdab kəndində Qarabağın sərhəddində bir daş qoydurub, onun üstə 
zikr olan həcvi tamam qaldırım ki, gələcəkdə bizim övladlar o yadigarə baxıb 
bilsinlər ki, mən bu zəhmət ilə milləti islami qəflətdən ayıltmaq istəyən vəqtdə 
necə nadanlara rast gəlmişəm". 
"Əkinçi" dövrün azərbaycanlısının təsəvvürlərinin genişlənməsinə, qonşu 
ölkələrdə və cəmi dünyada baş verən mütərəqqi ideyalar barədə onların 
məlumatlanmasına, mədəni intibaha qədəm qoymalarına böyük kömək etmişdi. 
20 
 
"Əkinçi" ədəbiyyatla bağlı məqalələr dərc etmiş, sənətin məzmun və 
forma məsələlərinə həssas yanaşmışdı. Zərdabi, N.Vəzirov, Əhsənül-Qəvaid və 
Heydəri öz məqalələrində köhnə şeir formalarını, ictimai-siyasi məzmunu olmayan 
həcvləri tənqid etmiş, həyat həqiqətlərinin tərənnümünü vacib bilmiş, şairləri bu 
yöndə fəaliyyət göstərməyə çağırmışlar. Qəzet həcv yazanlara üz tuturdu: "İndi 
yazılan həcvlər çəkməçi danışığına oxşadığına nəinki onları oxumaq olmur, hətta 
adam olan kəs onları oxuyanda əti ürpənir". 
Zərdabi dövrün ədəbiyyat adamlarını gerçək həyatla ayaqlaşmağa, 
reallıqlardan uzaq olmamağa səsləyirdi: "Bizim zamanə tərəqqi zəmanəsidir və 
tərəqqi etməyən taifə günü-gündən tənəzzül edib axırda puç olacaq, ona bianən 
bizim şüəra qardaşlarımızdan ki, onlar əlhət xalqın gözçüsüdürlər, iltimas edirik, 
təqazayi-zəmanəyə müvafiq, xəlqin gözünü açmağa səy etsinlər". 
Əhsənül Qəvaid və Nəcəf bəy Vəzirov da qayəsini reallıqdan alan şeirin 
tərəfində idilər. N.Vəzirov poeziyanın tərbiyəvi əhəmiyyətini məxsusi qeyd edir, 
etik ölçüləri gözləməyən, təhqirlə-tənqidin sərhədlərini itirən həcv ustalarına 
kəskin münasibət bildirirdi. 
Ucqar bir kənddə doğulan, xalqın içərisindən çıxan Həsən bəy 
"Əkinçi"nin səhifələrində kənd təsərrrüfatına aid xeyli sayda materiallar dərc 
etmiş, bu sahədə yazan müəlliflərin yazılarına diqqət göstərmişdi. Demək olar ki, 
qəzetin bütün nömrələrində əkinçilik və maldarlıqla bağlı materiallar "Elm 
xəbərləri", "Əkin və ziraət xəbərləri" rubrikası altında işıq üzü görmüşdü. Bu 
materialların əksəriyyətini sadə, rəvan xalq dilində Zərdabinin özü qələmə almışdı. 
Torpağın məhsuldarlığının artırılması, kübrə növləri, məhsuldarlığın təyini üsulları, 
heyvan saxlanılması, yeni əkinçilik alətləri əsas mövzular idi. Kənd təsərrüfatına 
həsr etdiyi məqalələrinin birində Zərdabi Azərbaycanda kətan kimi məlum olan 
ənənəvi ağac kotanların çoxlu işçi qüvvəsi tələb etməsi xüsusiyyətlərini pisləyir, 
onun təkmilləşdirilmiş alətlərlə əvəz edilməsinin vacibliyini qeyd edirdi: "Xülasə, 
dünyada kotan çoxdur, amma bizimkindən yamanı heç olmaz. Onun hər bir hissəsi 
yaman olduğuna 8 cüt öküz ilə işlədirik və onunla belə yeri narın edib çevirə 
bilməyirik. Ona bianən bizim tavanası olan əkinçilər yaxşı elədilər ki, Moskva 
karxanalarından əla kotanlar gətirib işlədəydilər". Müəllif məqalədə məlumat 
verirdi ki, artıq dünyada kotanla yer şumlanmır: "İndi elm sahibləri səy edirlər ki, 
kotanı su buğu ilə işləyən maşınla işlətsinlər və belə maşınlar qayırıblar ki, bir 
tağar yeri bir saatda şumx edir". 
Həsən bəy ilə yanaşı, Nəcəf bəy Vəzirov, Ə.Gorani kimi elmi, müasir 
dövrün tələblərini bilən qələm əhli Rusiyanın, Avropanın kənd təsərrüfatına aid 
yeniliklərini oxuculara çatdırırdılar. 
"Əkinçi"lər. Böyük Azərbaycan mütəfəkkiri, filosofu, ilk milli 
dramaturgiyamızın əsasını qoyan Mirzə Fətəli Axundov "Əkinçi"nin nəşrini ilk 
21 
 
alqışlayan, ona xeyir-dua verib, məsləhətini bildirənlərdəndir. Bu mətbu orqanın 
çapı, nəşri, yayılması ilə bağlı Axundovla Zərdabi arasında məktublaşmalar 
olmuşdur. Axundov 1875-ci ilin aprel ayının 21-də Zərdabiyə göndərdiyi 
məktubunda deyirdi: "Göndərdiyiniz elanlardan şeyxülislama və müftiyə-hərəsinə 
2 nüsxə verdim. Onların hər ikisindən mənə yazdığınız məktubda ifadə etdiyiniz 
xahişinizi yerinə yetirməyi rica etdim... Mənə göndərilən elanlara gəlincə, onlardan 
on dənəsini mənim xahişimə əsasən buradakı İran konsulu cənabları qəbul etdilər. 
Beləliklə, siz on nəfər abunəçinin pulunu orada alaqacaqsınız. Mən nəzərdə 
tutmuşam ki, savadlı tanışlarıma təsadüf etdikdə, bu elanlardan onlara təqdim 
edərək, sizin qəzetinizə abunəçi olmalarını xahiş edim". 
"Əkinçi"nin inkişafına öz töhvəsini verməyə çalışan və bu yöndə səy 
göstərən Axundov məktubunda nəşrin qarşısında bir neçə mühüm peşə qaydalarına 
əməl olunmasının vacibliyini irəli sürürdü. 
Axundovun fikrincə, geniş oxucu auditoriyası üçün nəzərdə tutulan mətbu 
orqanın şriftləri gözəl, dili rəvan, üslub və orfoqrafiyası düzgün olmalıdır. 
"Əkinçi"nin kiçik bir elanında çoxlu orfoqrafiya səhvləri görüb yazmışdı: 
"Qəzetimizin şriftindən mən fövqəladə razıyam. Ancaq sizin azərbaycanca 
məktubları hazırlayan mühərrirdən çox narazıyam. O, Azərbaycan dilini bilmir. 
Buna görə də kiçik bir elanda bir çox bağışlanılmaz səhvlərə yol vermişdir. Həmin 
bu mühərriri ərəb qrammatikasını bilən, fars və türk dillərinə bələd olan başqa bir 
savadlı adamla əvəz etmək lazımdır". 
Qəzetin proqramının ona göndərilməsini xahiş edən Axundov "Əkin"çi ilə 
əməkdaşlığa razı olduğunu bildirirdi. 
"Əkinçi"nin ilk sayından sonra Axundovla Zərdabinin yaradıcılıq əlaqələri 
daha da genişlənir. O, qəzetdə əksini tapan dövrün mühüm ictimai-siyasi prosesləri 
ilə bağlı materiallara reaksiya verir, habelə "Vəkili-milləti-naməlum" imzası ilə 
məktublar yazırdı. Aşura mərasimlərində baş yarıb, insanın özünə xəsarət 
yetirməsinin islama zidd olduğunu bildirən və bu mövzuda polemika açan "Əkinçi" 
də M.F.Axundov mütərəqqi cəbhədə dayanmış, cəhalətpərəstləri kəskin tənqid 
etmişdir. 
Seyid Əzim ġirvaninin yaradıcılığında "Əkinçi"nin müstəsna rolu var. 
Bu mətbu orqanın səhifələrində şairin 10-dan çox şeiri işıq üzü görmüşdü. 
Azərbaycan xalqının həyatında "Əkinçi"nin böyük rolu olduğunu şeirlərində 
vurğulayan Şirvaninin nəzərində qəzetin xeyli üstünlükləri vardı. Dünyanın 
müxtəlif yerlərindən informasiyaları toplayıb oxucuya çatdırması, maarifçilik işi 
aparması, elm toxumu səpməsi, ana dilinin saflaşması uğrunda aparılan mübarizə 
Şirvani tərəfindən mətbuatın üstünlüyü hesab edilirdi. Qəzet onun əlində 
maarifçilik ideyalarının yayıldığı xitabət kürsüsünə çevrilmişdi. "Əkinçi"nin 
imkanlarından yararlanmaq üçün oxuculara üz tutan Şirvani yazırdı: 
22 
 
Neçə müddətdir ki, Həsən bəyi zar,  
Hüsnü-tədbir ilə o fəxri-kibar, 
Öz qədimi misalımızda haman,  
Qəzetə çapını edib ünvan. 
Ġzn hasil qılıbdır dövlətdən, 
Biz gərək dəm vuraq səadətdən 
Özünə gərçi yoxdur faidəsi,  
Leyk var, xəlqə feyzi-zaidəsi. 
 
"Əkinçi"nin nəşri ilə bağlı göndərdiyi təbrik məktubunda Seyid Əzim bu 
mətbu orqanı və Zərdabinin "əhli-islamı", "xaki-məzəllətdən" qaldırdığı, xalqı öz 
ana dilində günün aktual problemləri ilə tanış etdiyini alqışlayırdı. O, "Əkinçi"nin 
gəlişini ruh təzələyən səhərə bənzədir. Səhər mehi insanda xoş duyğular oyatdığı 
kimi "Əkinçi" də müsəlman aləmini qəflət yuxusundan oyadır. Qəzetin müsəlman 
aləminə gətirdiyi bu yeniliyi duyan şair "Əkinçi"nin davamlı nəşrini arzulayırdı. 
"Əkinçi"yə həsr etdiyi şeir nümunələrindən aydın görünür ki, Şirvani 
dövrünün bir çox ziyalıları kimi mətbuatın imkanlarını çox gözəl dəyərləndirir, 
xalqın tərəqqisi və inkişafında mühüm vasitə olduğunu duyurdu. O, "Qəzet nədir" 
şeirində "Əkinçi"nin məramı, məqsəd və vəzifələrini nəzmlə oxuculara çatdırırdı. 
Həsən bəyin özünün təbirincə desək, Şirvani "Əkinçi"nin səsinə səs 
verərək maarifi təbliğ etməklə kifayətlənmir, yeni tipli məktəblərin açılmasını 
alqışlayırdı. Aqilin cahildən yüksək tutulmasını maarifçiliyin əsas prinsipi hesab 
edən Şirvani öz oğlunu Şamaxıda açılan yeni tipli məktəbə qoymuşdu. 
Oğluna nəsihət məzmununda yazdığı şeiri "Əkinçi"yə göndərən 
Şirvaninin bu əsəri redaksiya qeydi ilə çap olunmuşdu. Redaksiya qeydində 
deyilirdi: "Şamaxıda bir camaat uçqolası bina olub ruhani okrujioy məclisinin 
nəzarətində Şamaxı sakini Seyid Əzim Məliküşşüəra öz oğlu Mir Cəfər namı 
haman uçqolaya elm təhsil etmək üçün qoymadan xalqın məzəmmətin görüb öz 
oğluna nəzm ilə nəsihət verdiyinin bəyanıdır". 
Azərbaycan ədəbiyyatına mahir dramaturq kimi daxil olan Nəcəf bəy 
Vəzirov hələ tələbəlik illərindən "Əkinçi"nin səsinə səs vermiş, onun yaradıcı 
heyətinə qatılmış, publisist məqalələri ilə çıxış etmişdir. 
"Əkinçi"nin ilk sayı işıq üzü görəndə N.Vəzirov Moskvada Petrovski-
Razumovsk Kənd Təsərrüfatı Akademiyasında təhsil alırdı. Bakıda real 
gimnaziyada oxuyan vaxt Zərdabi onun müəllimi olmuşdu. Müəlliminin ana 
dilində qəzet nəşr etməsini Moskvada eşidən Vəzirov "Əkinçi"də yaxından iştirak 
etməyi qarşısına əsas məqsəd qoymuşdu. 1875-ci il avqust ayının 28-də Zərdabinin 
ünvanına göndərdiyi məktubunda N.Vəzirov yazırdı: "Əvvəlinci iki nömrəni 
aldım. "Əkinçi" mənim ana dili müəllimimdir. Tərcümə üçün orijinal bir şey 
23 
 
tapmıram. Özümünkünü yazıram. Davamı da olacaq. Qəzetin proqramını göndərin 
ki, nədən yazacağımı bilim". Məktubla bərabər Zərdabiyə Şuşanın həyatından, 
mövhumatın və islam dəyərlərindən uzaq fanatizmin burada geniş yayılmasından 
bəhs edən "Ağıçı" adlı felyeton göndərən Vəzirovun bu yazısı "Əkinçi"də çap 
olunmadı. Bu onu ruhdan salmamış, öz yazıları üzərində çalışmış, "Əkinçi" ilə 
daim əlaqə saxlamışdı. 
Xalqın tərəqqisinə mane olan adət-ənənələri, mövhumatçılığı ciddi tənqid 
edən Vəzirov "Bənd məxsusi" məqaləsində yazırdı: "Hərdən tənha oturub fikir 
edirəm, xudavəndə, bizim axırımız necə olacaq? Əqlimiz ata-baba əqli, getdiyimiz 
ata-baba yolu, heç bir dəyişiklik yoxdur. Ata-babamız xoruz və qoç döyüşdürüb, it 
boğuşdurub, qurşaq tutdurub, dərviş nəqlinə qulaq asıb, qızıl quş saxlayıb, günlərin 
keçirdib, biz də ki, bu yolu gedirik, tələf olacağıq". 
Dövrünün maarifçilər nəslinin nümayəndəsi olan N.Vəzirov təhsil 
sistemində islahatlara ciddi ehtiyac olduğunu düşünür, tərəqqini mədəniyyətin 
inkişafında görürdü. O, xalqın düşüncələrinə pərçimlənən köhnə lazımsız adətlərin 
islahının tərəfdarı idi: "İnsan bir şeyə adət edəndə onun yamanlığını bilməz. 
Məsələn, burunotu çəkmək bir yaman adətdir. Amma onu çəkən üçün ondan xoş 
şey olmaz, habelə bizim məktəbxanalarımızdan yaman məktəbxana dünyada 
tapılmaz, amma ona elə adət etmişik ki, guya ondan əla məktəbxana dünyada 
olmaz". 
Məktəblərdə tədris olunan dərs kitablarının keyfiyyətsizliyindən, dövrün 
tələblərinə cavab vermədiyindən gileylənən Vəzirov dünyəvi elmlərin tədrisini 
vacib hesab edirdi. O, məqalələrinin birində yazırdı: "Elmi coğrafiya kitabını 
oxusaq, həm yazıb oxumağı öyrənərik, həmi dünya üzündə olan vilayətlərdən 
xəbərdar olarıq". 
"Əkinçi"də dərc etdiyi məqalələrdə N.Vəzirov ədəbiyyat və sənət 
məsələlərinə də toxunmuş, gerçəkliyi özündə ehtiva edən nümunələrin yerini 
həcvlərin, mədhiyyələrin tutmasına mənfi münasibət bildirmişdi. 1876-ci il noyabr 
ayının 27-də Moskvadan göndərdiyi bir məktubunda N.Vəzirov yazırdı: "Bu 
günlərdə Qarabağdan mənə iki dəftər göndəriblər. Birisi cənab Mirzə Əli Əsgərin 
qəzəliyyatı və həcvidir ki, gəncəli cənab Mirzə Mehdinin üstə yazıb və birisi cənab 
Mirzə Mehdinin cavabıdır. İnşa Mirzə Mehdiyə 22 vərəq üstə tamam olub. Mirzə 
Əli Əsgərin inşası dəxi ziyadədir. Xudaya, bu cənabların ağzından nə qədər nalayiq 
sözlər çıxıb". Özünün ilk bədii əsərlərini qələmə almış Vəzirov təhqirlə dolu 
həcvləri, mədhiyyələri qəbul etmir, dövrün tələbinə uyğun olaraq ədiblərin yeni 
forma və məzmun axtarışlarını vacib bilirdi. Ənənəvi Şərq şeir üslubundan əl 
çəkməyən şairələrə üz tutan müəllif yazırdı:"... Siz çəkən zəhmət nahaq zəhmətdir. 
Ondan nə bizə, nə bizim övladımıza bir nəf yoxdur. Belə zəhməti öz millətimizin 
yolunda çəkin ki, malı yoxdur, elmi yoxdur, elm tapmaq ona müşküldür". 
24 
 
Vəzirov dövrün dəyişdiyini, dünyanın tərəqqi yolunda olduğunu görür və 
məhz buna görə də şairləri bu tələblərə cavab verən əsərlər yazmağa səsləyirdi. 
Bakı gimnaziyasında Həsən bəy Zərdabinin şagirdi olmuş, sonra isə 
təhsilini Moskvada Petrovski-Razumovsk Kənd Təsərrüfat Akademiyasında davam 
etdirmiş Əsgər ağa Gorani də "Əkinçi"lər məktəbinin fəal nümayəndələrindəndir. 
Əsgər ağa Gorani şəcərə etibarilə Qarabağ xanları nəslindəndir. 
Moskvada təhsil alarkən Nəcəf bəy Vəzirov kimi o da "Əkinçi"nin nəşrini 
eşitmiş, anadilli mətbu orqanın varlığından sevinmişdi. "Əkinçi" ilə daim 
əməkdaşlıq edən Əsgər ağa Gorani Zərdabi ilə sıx əlaqə saxlamışdı. Onun 
"Əkinçi"də 40-dək yazısı dərc olunmuşdu. 
Təzə xəbərlər yazmağa meyl edən Gorani cəmiyyətdə baş verən hadisələri 
öz düşüncələrinin süzgəcindən keçirərək "Əkinçi"də çap etdirirdi. "Elm xəbərləri" 
şöbəsində Ə.Goraninin qəbirstanlığa yaxın yerdə su quyularının qazılmasının 
zərərindən, mal-qaranın yeni saxlama üsullarından, Şərq xalqlarının elmsizlik 
ucbatından cahilliyə meyil etməyindən, telefon və stenoqrafiyanın ixtirasından, 
tarix elminin inkişafı məsələlərindən bəhs edən onlarca məqaləsi nəşr olunmuşdu. 
"Məktubat" şöbəsində dərc etdiyi yazıların birində Gorani Bakı -Tiflis 
dəmir yolunun çəkilməsi ilə bağlı aparılan işlərdən, dövlətin verdiyi qərarlardan, 
dəmir yolunun keçəcəyi yerlərdən məlumat verir. Digər məqaləsi isə Peterburq 
Kənd Təsərrüfatı Muzeyi barəsindədir. 
"Əkinçi"nin 1876-cı ildə çıxan ilk sayında Gorani Peterburq padşahlıq 
kitabxanasından bəhs edən məqaləsi çap olunmuşdu. Müəllif göstərir ki, bu 
kitabxanada 900 min basma, 30 min yazma kitab və 75 min kitab surəti saxlanılır. 
Qiymətli nüsxələr şüşə altındadır. Kitabxananın iş qaydasına toxunan Gorani yazır: 
"Hər yekşənbə günü kitabxananı hər bir kəs gəzib tamaşa edə bilər..." 
Gorani rusca nəşr olunan mətbu orqanlardakı maraqlı xəbərləri tərcümə 
edib "Əkinçi"yə göndərirdi. Onun bəzi məqalələri üzərində Zərdabi çalışır, redaktə 
edir, bəzən isə yazının mahiyyətini saxlayaraq yenidən işləyirdi. Zərdabi bu yolla 
müəllifləri sadə, rəvan ana dilində yazmağa öyrədirdi. 
Moskvada təhsilini bitirdikdən sonra Ə.Gorani bir müddət Tiflisdə, 
Kutaisidə çalışmış, 1905-ci ildən sonra isə Gəncədə ədliyyə, məhkəmə və digər 
dövlət qurumlarında işləmişdi. O, 1910-cu ildə vəfat etmişdi. Onun vəfatı ilə bağlı 
qəzetlərdə dərc olunan nekroloqda deyilirdi: "Əsgər ağa özü qayət batəcrübə, mətin 
və ziyalı bir şəxs olduğundan hamını ona ehtiram etməyə məcbur edirdi". 
Digər nekroloqda isə bu sözlər yazılmışdı: "İllərcə bəslədiyimiz maarif 
tacımızın bir cəvahiri, bir dürrü düşdü, itdi". Əhsənül-Qəvaid ləqəbi ilə yazılar 
yazan Hacı Məmmədsadıq "Əkinçi"nin yaradıcılıq işində Zərdabiyə yaxından 
kömək edirdi. Onun "Məktubat" şöbəsində dərc olunan məqalələri dini təhsildə 
olan problemlər, mövhumatçılığın tənqidi, feodal-patriarxal münasibətlərin mədəni 
25 
 
tərəqqiyə mane olması, ədəbiyyat məsələləri ilə bağlı idi. Eyni zamanda o, müasir 
təhsilin vacibliyindən və bəzən isə kənd təsərrüfatından bəhs edən məqalələr 
yazırdı. Əhsənül-Qəvaid məhsuldar jurnalistlərdən idi. Belə ki, "Əkinçi"nin 18 
sayında 21 məqalə dərc etmişdi. 
Müəllifin məqalələrindən hiss olunur ki, o, öz dövrünün savadlı 
ziyalılarından biridir, fars və ərəb dilini mükəmməl bilir. 
Onun ədəbiyyat haqqındakı yazıları kifayət qədər maraqlıdır. Dini 
mahiyyətli, mədhiyyə xarakterli, ictimai məzmundan uzaq olan ədəbiyyat 
nümunələrini kəskin tənqid edən Əhsənül-Qəvaid yazırdı: "Kəmal ibarətdir o elmi 
əməldən ki, onun millət, dövlət üçün bir faydası ola. Hər elmin faydasına qədər 
mərtəbeyi-kəmal mülahizə olunur, xah qövlü, xah feli və söz kamalın kimidir. 
Kəlmeyi, danış və hikmət daneyi-cəvahirdən məğrur və qiymətlidir". 
Müəllif qəsidə və həcv yazanları, gözəli və meyi vəsf etməyi şairlik hesab 
edənləri kəskin tənqid edir, onların xalqa xeyir əvəzinə zərər verdiklərini yazırdı. 
Belələrinə üz tutur və deyirdi ki, bu "yaradıcılıqdan" əl çəkib "əhli-elm və kəmal 
hesab olmalarını", yaxud "pinəduzluq öyrənib bir qardaşın başmağını "yamamağı" 
məsləhət görürdü. 
"Əkinçilər" məktəbinin banilərindən olan Ələkbər Heydəri qəzetin nəşri 
dövründə Mahaç-Qalada yaşayırdı. O, 1879-cu ildə Bakıya köçərək səfarətxanada 
qulluq etmişdi. Heydərinin qəzetdə dərc olunan kəskin yazısı təhsil 
müəssisələrində dini elmlərlə yanaşı, dünyəvi elmlərin tədrisi ilə bağlıdır ki, bu da 
kifayət qədər ciddi polemika doğurdu. Bu məqalə "Əkinçi"nin 10-cu sayında işıq 
üzü görmüşdü. Qəzetin 11-ci sayında Əhsənül-Qəvaid müəllifin fikri ilə həmrəy 
olduğunu bildirmiş, dini təhsillə yanaşı, dünyəvi elmlərin tədrisini vacib hesab 
etmişdi. Qəzetin 12-ci sayında Zaqafqaziyanın şeyxülislamı Axund Əhməd 
Hüseynzadə polemikaya qatılmış, öz düşüncələrini bildirmişdi. Ümumən 
Heydərlinin bu məqaləsinə cavab olaraq "Əkinçi"də 15-dək yazı nəşr olunmuşdu. 
Haqlarında müəyyən qədər məlumatlar verilən bu müəlliflərlə yanaşı, 
"Əkinçi"də bir neçə qələm əhli də öz yazılarını çap etmişdilər. Məmmədtağı 
Əlizadə ġirvani, Əlimədəd Abdullahzadə, Məmnun Əlqədari, Ələkbər 
Elmizadə də "Əkinçi"nin nıilli özünüdərk və maarifçilik xəttini qəbul etmiş, öz 
məqalələrini bu istiqamətdə hazırlayaraq oxuculara çatdırmışlar. 
Azərbaycanın ilk jurnalistlərindən olan, 1875-ci ildə "Tiflisski vestnik" 
qəzetində çalışan İsa Sultan Şahtaxtlı da "Əkinçi" ilə daim əlaqə saxlamış, Həsən 
bəy Zərdabi ilə məktublaşmışdı. 
1853-cü ildə Naxçıvanda zadəgan ailəsində dünyaya gələn İ.S. Şahtaxtlı 
ilk təhsilini Tiflisdə almış, sonra isə təhsilini iki ali məktəbdə - Peterburq Əkinçilik 
İnstitutunda və Peterburq Texnologiya İnstitutunda davam etdirmişdi. 
26 
 
1875-ci ildə Tiflisə qayıdan İ.S.Şahtaxtlı "Tiflisskiy vestnik" qəzetində 
jurnalist kimi çalışmışdı. "Əkinçi"nin fəaliyyətə başlaması İsa Sultanı son dərəcədə 
sevindirirdi. Mütərəqqi dünyagörüşünə sahib olan 23 yaşlı jurnalistin "Əkinçi"nin 
redaktoruna yazdığı 9 may 1876-cı il tarixli məktubu onun H.Zərdabi ilə əqidə və 
məsləkcə yaxın olduğunu təsdiqləyir. 
İsa Sultan nəinki onun qəlbi üçün əziz olan "Əkinçi"nin 
müvəffəqiyyətindən sevinir, həmçinin "Tiflisskiy vestnik" qəzetinin oxucularını ilk 
Azərbaycan qəzetində dərc olunan məqalə və xəbərlərlə tanış edirdi. "Tiflisskiy 
vestnik"in təkcə 1876-cı il 18 noyabr tarixli 260-cı nömrəsində onun "Əkinçi"dən 
üç xəbəri dərc olunub. 
"Əkinçi"nin bağlanması. 1877-ci ilin 20-ci sayında çıxan "Əkinçi"nin 
ilk səhifəsində belə bir elan vardı: "Biz xəstə olduğumuza görə ilin axırıncı 
nömrələri öz vaxtında çıxmayacaq və onların haçan çıxması məlum deyil". Məhz 
bu elanın çap olunduğu saydan sonra "Əkinçi" qapadıldı. Burada azərbaycanlı 
əhaliyə düşmən münasibəti ilə seçilən yeni Bakı qubernatoru Ruzinin də rolu vardı. 
Qəzetin 1875-ci ildə 12, 1876-cı ildə 24, 1877-ci ildə isə 20 sayı işıq üzü 
görmüşdü ki, bu da cəmi 56 say edir. 
"Əkinçi"ni bağlatmaqla kifayətlənməyənlər H.Zərdabinin mətbu və 
ictimai fəaliyyətini dayandırmaq üçün onu Bakı gimnaziyasından Yekaterinodar 
gimnaziyasına dəyişdirmək haqqında əmr verdilər. Bu qərar əslində Zərdabinin 
Azərbaycandan sürgün edilməsi idi. Taleyini öz xalqı ilə bağlayan Həsən bəy 
müəllimlikdən istefa verdi. Onun istefa verməsi gimnaziyanın müəllimlərinə, 
xüsusən şagirdlərinə ağır təsir etdi. Çünki azərbaycanlılardan ilk gimnaziya 
müəllimi olan Zərdabi böyük nüfuz və hörmətə sahib idi. Müəllimlikdən istefa 
verdikdən sonra Zərdabini Bakıda heç bir yerdə işə götürmədilər. O, Bakıdan 
köçüb 16 il doğma kəndi Zərdabda yaşadı. Bu illərdə Həsən bəy həyat yoldaşı 
Hənifə xanımla birlikdə böyük çətinliklərlə üzləşdi, yenə də maarifçilik missiyasını 
davam etdirdi. Burada bir məktəb açıb kənd uşaqlarına təhsil verdi. Azərbaycanın 
mərkəzindən uzaqda, kənddə yaşamasına baxmayaraq, Zərdabi publisist 
fəaliyyətini davam etdirir, yalnız Bakı, Tiflis mətbuatında deyil, Peterburq və 
Moskva qəzetlərində də məqalələrlə çıxış edirdi. 1896-cı ildə Zərdabi təkrar 
Bakıya qayıdıb öz əvvəlki ictimai-mətbu həyatını bərpa etdi. Rus və Azərbaycan 
dillərində çıxan qəzetlərə məqalələr yazaraq fəal əməkdaşlığa başladı. O, "Həyat", 
"Kaspi" qəzetlərində müntəzəm yazılarla çıxış edirdi. 
Zərdabi möhkəm iradəyə, qaynar və tükənməz enerjiyə sahib milli ziyalı 
idi. O, ömrünün sonunadək xalqın savadlanmasına, onların hüquqlarının 
qorunmasına və Azərbaycan mətbuatının, jurnalistikasının inkişafına xidmət etdi. 
Səhhətinin son dərəcə pozulmasına, çox çətinliklərlə hərəkət etməsinə baxmayaraq, 
Həsən bəy vəfatından bir gün əvvəl "Kaspi" qəzetinə gedib orada işləmişdi. 
27 
 
1907-ci ildə H.Zərdabinin dəfn mərasimində natiqlərdən biri belə deyib: 
"Həsən bəy Bakıya ac gəldi, ac da getdi". Bu sözlərdə böyük həqiqət yükü var. 
Həsən bəy ömrü boyu özü üçün yaşamadı, şəxsi mənfəətlərini güdmədi, xalqın 
səadətini hər şeydən üstün tutdu. Həsən bəy Zərdabi Azərbaycan tarixində nadir 
şəxsiyyətlərdəndir. O, öz xalqının inkişafı yolunda yorulmadan çalışdı, özündən 
sonra təmiz, yüksək ehtirama layiq ad qoyub getdi. 
 
"Ziya" (Ziyayi-Qafqaziyyə) qəzeti 
 
Azərbaycanın ilk milli mətbuat orqanı olan "Əkinçi" bağlandıqdan sonra 
anadilli qəzetlərin çapı gündəmə gəldi və bu yöndə ilk cəhdi Bakı gimnaziyasının 
şəriət müəllimi Mirzə Məhəmməd bəy etdi. Mirzə Məhəmməd bəyin "Cam 
hacannüma və ayişeyi bədənnüma" adlı qəzet nəşr etmək istəyi baş tutmadı. Milli 
mətbuatdakı boşluğu "Əkinçi"nin bağlanmasından iki il sonra Səid Ünsizadə 
"Ziya" qəzeti ilə aradan qaldırdı. XIX əsrin sonu Azərbaycan milli mətbuatı 
tarixinə Həsən bəy Zərdabinin "Əkinçi"sindən sonra "Ziya" qəzeti öz möhürünü 
vurdu. 
Azərbaycanda mətbuatın formalaşmasında, mətbəəçilik işinin dövrün 
tələblərinə uyğun qurulmasında böyük xidmətlər göstərmiş və nəşr etdikləri 
mətbuat nümunələri ilə jurnalistikamıza xidmət etmiş Ünsizadə qardaşlarının həyat 
və fəaliyyətləri, şəxsiyyətləri maraq doğurur. Qeyd etmək yerinə düşər ki, mətbuat 
fədailəri olan bu qardaşların görmüş olduqları geniş ölçülü fəaliyyət hələ kifayət 
qədər tədqiq olunmamışdır. Bu qardaşların atalarının adı Şamaxı hakimi Cəfərqulu 
xanın şeirlərinin birində çəkilir, alim bir şəxs kimi təqdim olunur. Əldə olunan 
materiallardan bəlli olur ki, Əbdürrəhman əfəndi "Ünsi" təxəllüsü ilə şeirlər 
yazmış, yaşadığı Şamaxı və ətraf bölgələrdə tanınmışdır. Əbdürrəhman əfəndinin 
ölümündən sonra oğlanları Ünsizadə soyadını görürmüşlər. Ailənin böyük övladı 
Hacı Səid XIX əsrin təxminən 30-cu illərində Şamaxıda anadan olub, ilk təhsilini 
atasından almışdır. Şamaxı mədrəsəsini bitirdikdən sonra təhsilini 
mükəmməlləşdirmək üçün dövrün islam mədəniyyətinin beşiyi hesab olunan 
Bağdada getmiş, islamı mükəmməl öyrənmişdir. Təhsilini bitirdikdən sonra 
Şamaxıya qayıtmış, burada məktəb açaraq, ədəbi yaradıcılıqla məşğul olmuş, 
"Beytül-Səfa" şeir məclisində iştirak etmişdir. 
Ağarəfi Zeynalzadənin "Azərbaycan mətbuatı və çar senzurası (1850-
1905)" adlı monoqrafiyasında Ünsizadə qardaşlarının fəaliyyəti barəsində maraqlı 
faktlar var. Ortaya çıxarılan sənədlərdən bəlli olur ki, "Ziya" qəzetinin yaradıcısı 
Səid Ünsizadə 1866-cı ildə Şamaxı Şəriət məclisinə üzv seçilmişdir. Üç il sonra isə 
Səid əfəndi Bakı quberniyası ruhani məclisinin üzvü kimi dini fəaliyyətlə məşğul 
olmuşdur. Xalqın maariflənməsinə daim maraq göstərən Səid əfəndi 1875-ci ildə 
28 
 
Şamaxıya qayıdır və ruhani idarəsinin sərəncamında olan bir məktəb açır. 
Məktəbdə dini elmlərlə yanaşı, Azərbaycan türkcəsi, rus, ərəb və fars dilləri, 
həmçinin hesab fənni tədris olunurdu. 1876-1877-ci illərdə bu məktəbdə 100 
nəfərdən çox şagirdin təhsil alması barədə məlumatlar da var. 
Qafqaz canişinliyi baş idarəsinin təqdimatı ilə 1877-ci ildə Səid Ünsizadə 
Zaqafqaziya Ruhani İdarəsinə ezam olunur. İki aya yaxın orada çalışır. Səid 
Ünsizadə bu ildən etibarən Tiflisə köçüb, 1884-cü ilədək orada yaşamış və ruhani 
idarəsində çalışmışdır. Tiflisin ədəbi-mədəni mühiti onun arzusunda olduğu qəzet 
nəşri və mətbəə yaratmaq kimi dövrün ən mütərəqqi ideyasını həyata keçirməyə 
imkan yaradır. "Ziyayi-Qafqaziyyə" qəzetinin 1881-ci ildə nəşr olunan 16-cı 
sayında bu istək lakonik şəkildə təsvir edilib: "Neçə vaxt idi ki, mətbəə və mətbuat 
işini əmələ gətirmək arzusunda idik ki, mətbəəmiz Bərgunə şəhərdə olsun ki, orada 
cümlə əsbab mühəyya olsun. Aşkardır ki, Qafqazda Tiflisdən başqa bu mətalibin 
pinerəftinə şayistə yer yoxdur". 
Mətbuat yaratmaq istəyini reallaşdırmaq üçün Səid əfəndi 1878-ci il 
dekabr ayının 4-də qəzetin nəşrinə icazə almaq üçün Qafqaz Senzura Komitəsinə 
ərizə ilə müraciət edir. O, öz müraciətində yazırdı ki, şərqlilər də qərblilər qədər 
işığa və həqiqətə can atırlar, onları bir-birlərinə düşmən edən cəhalətdir. Səid 
əfəndi "Ziya" qəzetinin məram və məqsədini açıqlayır və bildirirdi ki, nəşr öz 
qarşısına ölkənin daxilində, xarici ölkələrdə baş verən yenilikləri oxuculara 
çatdırmaqla onların inkişafına kömək etmək istəyir. Səid əfəndi tərəfindən təqdim 
olunan sənədləri təftiş edən Senzura Komitəsi Qafqaz Canişinliyinin baş idarəsinə 
belə bir məzmunda təqdimat göndərmişdi: "Senzura Komitəsi mətbuat haqqında 
qanuna əsasən Hacı Səid əfəndi Ünsüzadənin ərizəsini, habelə "Ziya" qəzetinin 
məramnaməsini nəzərdən keçirib, belə qərara gəlir ki, onun xahişi senzura 
əsasnaməsində tələb olunan bütün şərtlərə uyğundur. Bu səbəbdən qəzetin tatar 
(Azərbaycan - red.) dilində nəşri xüsusi fayda verə bilər. Məhz buna görədir ki, 
Hacı Səid Ünsizadənin arzusunun yerinə yetirilməsini Siz zati-alilərindən xahiş 
edir". Beləliklə, qəzetin 1879-cu il yanvar ayının 1-dən etibarən nəşrinə icazə 
verildi. Senzura Komitəsi "Ziya"nın nəşrinə icazə verərkən qəzetin siyasətinin 
Qafqazdakı müsəlmanlar arasında geniş təbliğ olunmasına, yerli hakimiyyət 
orqanlarına, çenovniklərə dəstək olacağına bel bağlayır, ümid edirdi. Təbii ki, 
qərarın qəbulunda Səid Ünsizadənin ruhani zümrəsinə mənsubluğu, keçib-gəldiyi 
yol və fəaliyyəti, çar siyasətinə zidd mövqe tutmaması nəzərə alınmışdır. Nəşrinin 
ilk vaxtlarında "Ziya"ya yaxşı münasibət göstərilməsinin başlıca səbəbləri də bu 
idi. 
"Ziya"nın nəşrinə icazə alındıqdan sonra Səid Ünsizadə çap və yaradıcılıq 
prosesinin normal şəkildə aparılması üçün hazırlıqlara başlamış, kiçik qardaşı 
Cəlalı, övladları Əbdürrəhman və Ağanı, bacısı uşaqlarını bu işə cəlb etmişdi. 
29 
 
1879-cu il yanvar ayının 14-də "Ziya"nın ilk nömrəsi işıq üzü gördü. 
Qəzet həftədə bir dəfə, daşbasma üsulu ilə nəşr edildi. 7 şöbədən ibarət olan 
"Ziya"da aşağıdakı şöbələr fəaliyyət göstərirdi: 
 
Dövlət sərəncamları, 
Beynəlxalq agentliklərin elanları, 
Xarici xəbərlər, 
Daxili xəbərlər, 
Yerli xəbərlər, 
Məlumat göstəricisi və elanlar, 
Felyetonlar. 
 
Səid Ünsizadə "Ziya"nın nəşri üçün xüsusi mətbə almışdır. Naşir bu 
münasibətlə yazırdı: "Necə bir laziməli əhvalatlara nəzərən basmaxana büsatın 
Tiflisdə açmağa qərar verdik. Və basmaxana əsbabının cümləsini mühəyya 
söylədik. Və ruz-bə-ruz təliminə səy edəcəyik. Nəbənə baqaidə kitablar dəxi 
çıxaracayıq". Azərbaycan mətbuatı tarixində ilk şəxsi mətbəə olan "Ziya" Tiflisdə 
Zailov soyadlı şəxsin mülkündə yerləşirdi. Mətbəə bir qədər sonra, 1879-cu ilin 
iyun ayının 21-dən Voronsov küçəsindəki 35 saylı evə - Ağa Ələsgər Məşədi 
İsmayıl oğlunun evinə köçürüldü. 
Bir müddət sonra Səid Ünsizadə mülk alır və mətbəəni daimi olaraq öz 
evinə köçürür. Azərbaycan dilini bilən mütəxəssislərin, mətbəə işçilərinin 
olmaması "Ziya"nın nəşrini çətinləşdirdi. Ortaya çıxan problemlərə baxmayaraq 
qəzet "Ziya" adı ilə 76 nömrə çıxdıqdan sonra "Ziyayi-Qafqaziyyə" başlığı ilə 
nəşrini 1880-cı ilin dekabrından davam etdirir. "Ziya"nın başlığının dəyişdirilməsi 
yeni və fərqli məna güdməmiş, yalnız texniki məqsəd daşımışdır. Səid Ünsizadə bu 
məsələyə aydınlıq gətirərək "Ziyayi-Qafqaziyyə"nin birinci nömrəsində yazmışdı: 
"Litoqrafiyamız üçün təzə gətirdiyimiz həkkak və nəqqaş ustalarımız "Ziya"dan 
ötrü nəqş və nigah eylədikləri "Ziyayi-Qafqaziyyə" sərlövhəsini rədd eləməyi rəva 
görmədiyimizdən, beş aydan bəri qiyami-ətalətlə məsdur qalan "Ziya" qəzetimizi 
məzkur sərlövhə altında nəşr etməyə meyl olundu". Səid Ünsizadə "beş aydan bəri 
qiyami ətalətlə məsdər qalan" dedikdə heç də "Ziya"nın senzura tərəfindən 
bağlanmasını işarə etmirdi. Bəhs edilən məsələ Səid əfəndinin 1880-ci ilin 
ortalarında yeni çap maşını alması ilə bağlı idi. Belə ki, yeni maşının alınması, 
quraşdırılması və işə salınması bir neçə ay çəkmişdi ki, Səid əfəndi "beş ay" 
dedikdə bunu nəzərdə tuturdu. Yeni mətbəənin quraşdırılması müddətində qəzetin 
nəşri redaktor tərəfindən müvəqqəti olaraq dayandırılmışdı. 
30 
 
Filologiya elmləri doktoru, professor Alxan Bayramoğlunun müddəasına 
görə, Səid Əfəndi ziyanın Qafqaza "Ziyayi-Qafqaziyyə"dən düşəcəyi fikri ilə 
qəzetin adında dəyişiklik etmişdir. 
"Ziyayi-Qafqaziyyə" adı altında qəzetin cəmi 107 sayı işıq üzü gördü. 
Səid Ünsizadə Bakı əyalətinə qazı təyin edildiyi səbəbindən 1883-cü ilin yanvarın 
22-də Tiflisi tərk edərək Şamaxıya qayıtdı. Naşir Şamaxıya köçdükdən sonra 
"Ziyayi-Qafqaziyyə" bir müddət Tiflisdə çap olundu. Bu işi onun oğlu Ağa 
əfəndinin həyata keçirilməsi barəsində də məlumatlar var. Həmçinin bu işdə Ağa 
əfəndiyə Ünsizadələrin yaxın qohumları İsmayıl bəy və Əbdürrəhim ağa köməklik 
göstərmişlər. 
1883-cü ildə "Ziyayi-Qafqaziyyə" mətbəəsi və qəzet redaksiyası 
Şamaxıya köçürüldü, qəzetin Şamaxı dövrü başlandı. 
Qəzetin Şamaxıya köçürülməsi ilə bağlı Senzura Komitəsinin Səid 
Ünsizadəyə verdiyi şəhadətnaməsində yazılır: "Bu şəhadətnamə Qafqaz Senzura 
Komitəsindən Azərbaycan dilində həftəlik "Ziyayi-Qafqaziyyə" qəzetinin redaktor-
naşiri, Zaqafqaziya əhli təsənni ruhani idarəsinin üzvü Hacı Səid əfəndi 
Ünsizadəyə ona görə verilir ki, yuxarıda adıçəkilən qəzetin Senzura Komitəsində 
əvvəlcə nəzərdən keçirməklə onun nəşrinin Tiflisdən Bakı Quberniyasının Şamaxı 
şəhərinə köçürülməsinə komitə tərəfdən etiraz yoxdur". 
Şamaxıda qəzetin 11 nömrəsi çıxır və bununla da "Ziyayi-Qafqaziyyə" 
qəzeti bağlanır. Qafqaz Senzura Komitəsinin 1885-ci il hesabatında nəşri 
dayandırılmış qəzetlərdən bəhs edilərkən "Ziyayi-Qafqaziyyə"nin sonuncu 
nömrəsinin 1884-cü il iyun ayında çıxdığı yazılır. Qəzetin fəaliyyətinin 
dayandırılması səbəbi Bakı qubernatoruna göndərilən məktubda bəlli olur. 
Məktubda qeyd olunur ki, qəzetin çapı redaktor-naşirin maddi vəsaitinin olmaması 
səbəbindən dayandırılır. Səid Ünsizadənin özü də maddi vəziyyətinin ağırlığından 
dönə-dönə "Ziyayi-Qafqaziyyə"də bəhs etmişdi. 
Qəzetin bağlanmasından bir neçə il keçdikdən sonra Səid Ünsizadə 
"Ziyayi-Qafqaziyyə"ni bərpa etməyə çalışmış, 1900-cu ildə bu istəklə Bakı 
qubernatoruna ərizə vermişdi. Lakin Bakı qubernatoru Səid əfəndinin xahişini 
rəsmi cavabla rədd edib. 
Dini dünyagörüşünə malik olan və qəzetin ideya istiqamətində islamçılığı 
başlıca qayə kimi götürən Hacı Səid əfəndi dövrünün ziyalıları, tanınmış xadimləri 
tərəfindən birmənalı şəkildə müsbət mənada qəbul olunmurdu. 
Azərbaycan ədəbiyyatı tarixinin ilk tədqiqatçılarından olan, maarifpərvər 
ziyalı, publisist Firudin bəy Köçərli 1906-cı ildə qələmə aldığı məqalələrin birində 
"Ziya" qəzetinin müəyyən bir istiqamətə malik olmadığını, yaradıcılıq yükünün 
daha çox dini motivin materiallar təşkil etdiyini yazırdı. Firudin bəy Köçərlinin 
təhlilinə görə, qəzetdə mürtəce mahiyyət daşıyan materiallar, mütərəqqi mahiyyət 
31 
 
daşıyan məqalələrdən çox idi. ("Zaqafqaziya" qəzeti. 1 yanvar 1906-cı il). Səid 
Əfəndi Ünsizadənin şəxsiyyəti, dünyagörüşü haqqında öz xatirələrində maraqlı 
fikirlər irəli sürən, milli publisistikamızın gözəl nümunələrini ortaya qoyan, 
istiqlalçı - yazar Ömər Faiq Nemanzadə isə fərqli yanaşma ortaya qoyur. Ömər 
Faiq Səid əfəndinin ruhani olmasına baxmayaraq, liberal dünyagörüşünə sahib 
olduğunu yazır. "Ziya" və "Ziyayi - Qafqaziyyə" qəzetlərində İsmi 
Sədrəddinbəyov, Möhsün Qübbən, Qumri Dərbəndi, Məşədi Məhəmməd Şirvani 
kimi dini motivli yazılar yazan müəlliflər ilə yanaşı, dövrün açıq fikirli ziyalılarının 
da məqalələrinin çap olunması Ömər Faiqin fikirlərinə haqq qazandırır. Belə ki, 
qəzetin əsas əməkdaşları sırasında Həsən bəy Zərdabi, Seyid Əzim Şirvani, Nəcəf 
bəy Vəzirov, Cəlal Ünsizadə, S.Vəlibəyov, Adolf Berje, A.O. Çernyayevski və 
M.Şaxtaxtlının adları var. Dövrün mütərəqqi ziyalıları olan bu şəxslərin "Ziya" 
("Ziyayi-Qafqaziyyə"nin) səhifələrində elmi, publisistik məqalələri çap olunur, 
onların düşüncələri oxuculara çatdırılırdı. Professor Fuad Qasımzadə də "Səid 
Ünsizadə köhnə ruhani təhsilli ziyalı kimi əsas yazıçı qüvvəsinin də ruhanilərdən 
təşkil olunduğu" fikrini qəbul etmir. 
"Ziya" (Ziyayi-Qafqaziyyə) qəzetinin nəşri ictimaiyyətin diqqətini daim 
özünə cəlb etmiş, dərc olunan materiallar müzakirə və mübahisələrə səbəb 
olmuşdu. Qəzet yeni ərəb əlifbasının islahatı məsələsində Mirzə Fətəli Axundovun 
fikirlərini tənqid edirdi. Qəzetin 1883-cü ildə çıxan saylarının birində dərc olunan 
məqalədə deyilirdi ki, bizim məqsədimiz bəziləri kimi əlifbamızda dəyişikliklər 
etmək deyildir. Əksinə, biz həmin insanlara söyləmək istəyirik ki, öz fikirlərindən 
daşınsınlar. Müzakirələrə səbəb olan bu cür yazılar Tiflisdə nəşr olunan rusdilli 
mətbuat orqanlarının da diqqətini çəkmiş, mübahisə doğuracaq məqamlarla bağlı 
onların da reaksiyaları olmuşdur. Belə nümunələr kimi "Kavkaz" qəzetinin 
"Ziyayi-Qafqaziyyə"nin 1880-ci il 23 dekabr, 1881-ci il 5, 31 yanvar və 1 fevral 
tarixli sayı əsasında hazırladığı "XIX əsr Şamaxının görkəmli adamları" məqaləsini 
göstərmək olar. "Ziya" ("Ziyayi-Qafqaziyyə"dən) onun naşiri Səid Əfəndidən və 
həmçinin Şamaxının mədəni-ədəbi həyatından bəhs olunan yazı böyük mübahisəyə 
səbəb oldu. Bu məqalənin ardınca "Kavkaz" qəzetinin 1881-ci il 50-ci sayında 
erməni mühərriri və ədibi A.Əmirxanyansın və Matvey Vasilyeviç imzalı bir 
nəfərin məqalələri dərc olundu. M.Vasilyeviç "Ziyayi-Qafqaziyyə"nin baş 
məqalələrinin məzmunu olmadığını iddia edir, çoxsaylı qüsur və nöqsanlarını 
xatırladır, problemin kökündə Səid Ünsizadənin rus dilini, habelə öz ana dilini 
mükəmməl bilməməsi göstərilirdi. Əlbət ki, iradlar həqiqətdən uzaq idi və bu 
yalnız qısqanclıqdan doğurdu. 
Azərbaycanın sovetləşməsi dönəmində mətbuat və ədəbiyyat tariximizin 
araşdırıcıları ideoloji nöqteyi-nəzərdən yanaşaraq "Ziya" ("Ziyayi-Qafqaziyyə") 
qəzetlərinin ideya-siyasi istiqamətlərini obyektiv şəkildə təhlil etməyərək, bu 
32 
 
mətbu orqanı yalnız islam ideologiyasını və xurafatı təbliğ etdiyini iddia edirdilər. 
Hətta qəzetin ciddi senzuraya məruz qalmadığını "qara xidmətlə" bağlayırdılar. 
Son araşdırmalar nəticəsində əldə olunan faktlar bu deyilənlərin tam əksini ortaya 
qoyur. "Ziya" ("Ziyayi – Qafqaziyyə") qəzetinin çox ağır şəraitdə, ciddi senzor 
basqıları ilə nəşr olunduğu faktlarla aydınlaşır. Qafqaz Senzura Komitəsinin "Şərq 
və yerli dillər" üzrə baş senzoru V.Bezabrazov "Ziya"nın yaradıcılıq mühitinə ciddi 
mənfi təsir göstərmiş, Azərbaycan dilində mətbuatın və nəşriyyat işinin "dövrü 
çatmadığını" iddia etmiş, Səid Ünsizadə kimi ziyalıların əməyini "izafi iş" 
adlandırmışdı. 
"Ziya"nın rəsmi senzoru Melik Meqrabov idi və qəzeti çapa o imzalayırdı. 
Lakin qəzet Qafqaz Senzura Komitəsinin başqa senzorları V.Bezabrazov, həmçinin 
"Kavkaz" qəzetinin rəsmi əməkdaşlarının da nəzarəti altında çətinliklə işıq üzü 
görürdü. Senzorlar qəzet materiallarını nəşrədək baxışdan keçirərək "ziyanlı" 
yazıları başqa məqalələrlə əvəz etməyi tələb etdikləri halda, yaranan bu boşluğu 
"Kavkaz"ın əməkdaşları öz hazır məhsulları ilə doldururdular. Belə bir vəziyyyətdə 
"Ziya" ("Ziyayi-Qafqaziyyə") çətinliklə nəşr olunurdu. 
Hacı Səid Əfəndinin işi təkcə senzorlarla deyil, özünün də mənsub olduğu 
ruhani zümrəsinin təhdid və təzyiqlərini dəf etmək idi. 1879-cu ilin zilhiccə ayının 
10-da Tiflisdə Qurban bayramı münasibətilə keçirilən mərasim barədə "Qurban 
bayramı" başlıqlı məqalə dərc edən "Ziya"nın ruhanilərlə uzun bir çəkişməsi 
başlayır. Mərasimdə xütbə oxuyan Əhməd Əfəndi barəsində məqalədə əksini 
tapmış "pis, xoşagəlməz səsə malik olub, özünü "xoş avaz sayan" ifadəsi kəskin 
etiraz doğurur. Ən böyük təşvişə düşən, məqalə barəsində etiraz edən isə şübhəsiz 
ki, Əhməd əfəndi və onun baş üzvü olduğu müfti idarəsi idi. Özünü təhqir olunmuş 
hesab edən Əhməd əfəndi müfti Hüseyn Əfəndi Qayıbova şikayət etməklə 
kifayətlənməmiş, Qafqaz canişinliyinin ruhani idarələri üzrə nəzarətçisi knyaz 
Çordcadzeyə də ərizə verib, tədbir görülməsini xahiş etmişdi. Əhməd əfəndi 
"Qurban bayramı" məqaləsini rus dilinə çevirib şikayət ərizəsinə əlavə etmişdir. 
Təhqir olunduğunu iddia edən Əhməd əfəndi özünün sonrakı danoslarında qeyd 
etdiyi kimi ruhani idarələri üzrə nəzarətçi onun şikayətinə laqeyd yanaşmış, Səid 
Ünsizadə cəzasız buraxılmışdı. 
Səid Əfəndi Ünsizadənin çar rejimi tərəfindən təhdid olunması barəsində 
türk dünyasının böyük şəxsiyyəti, Atatürkün yaxın silahdaşı olan Yusuf Akçuralı 
"Türkçülüyün tarixi" əsərində məlumatlar verib. Yusuf Akçuralı türkçülük 
hərəkatının müxtəlif mərhələləri ilə bağlı araşdırmasına "Ünsizadələr mətbuatı" 
başlığı adı altında məlumatlar daxil edib. Bu yazıdan bəlli olur ki, Y. Akçuralı Səid 
və Cəlal əfəndi Ünsizadələri yaxından tanıyıb, onların düşüncələrinə bələd 
olmuşdur. "Ziyayi-Qafqaziyyə"nin iki nüsxəsi kitabxanada var" deyərək 
Ünsizadələrin yaratdıqları mətbu orqanlarının ideya istiqamətlərini müəyyən 
33 
 
etməyə çalışan Y.Akçuralı yazır: "Əlimdəki "Ziya" nüsxələrindən, bu qəzetin 
Qafqazda yaşayan türkləri dünyada baş verən hadisələrdən xəbərdar etmək istəyir, 
müsəlman və Osmanlı məmləkətlərinə aid xəbərləri öncəlik verərək yazdığı 
anlaşılır, fəqət dil, ədəbiyyat, tarix və qayəsində türk millətçiliyi ilə ilgiləndiyinə 
dair bu nüsxələrdə bir işarə yoxdur". Y.Akçuralının düşüncəsinə görə, "Ziya" 
(Ziyayi-Qafqaziyyə) qəzeti türkçülük ideyasının deyil, o dövr üçün aktual olan 
islam birliyinin daşıyıcısı olmuşdur: "Məncə Ünsizadələrin fəaliyyətinin türk 
millətçiliyi ilə əlaqəsi Qaspralı İsmayılın əsərlərinin çapı ilə bağlıdır". Bu 
fikirlərdən görünür ki, İsmayıl bəy Qaspralı öz əsərlərinin çapı üçün Səid əfəndi 
Ünsizadəyə üz tutmuş, onun mətbu imkanlarından yararlanmışdır. 
Səid Ünsizadənin Tiflisdən sonra Şamaxıya döndüyü bəlli olsa da, onun 
sonrakı taleyi, fəaliyyəti ilə bağlı hələlik dürüst məlumatlar yoxdur. Bəzi müəlliflər 
"Ziyayi-Qafqaziyyə" qəzetinin başlanmasına Səid Ünsizadənin 1884-cü ilin 
sonlarında vəfatı ilə əlaqələndirirlər ki, bu da yanlış məlumatdır. 
Yusuf Akçuralının "Türkçülüyün tarixi" əsərində Səid və Cəlal 
Ünsizadələrin "Ziyayi-Qafqaziyyə" qəzeti və "Kəşkül" dərgisi başlandıqdan sonra 
Qafqazdan Osmanlı dövlətinə mühacirət etdikləri əksini tapır. Y.Akçuralı yazır: 
"Alimlərdən Hacı Səid əfəndi Məclisi-Kəbiri-Maarif və Məclisi tədqiqata üzv təyin 
olunmuşdur. 1912-ci ildə öldü". 
Səid Ünsizadənin "1900-1901-ci ildə pasportsuz, yəni qaçaq surəti ilə 
İstanbula getməyə məcbur olması" barədə Ömər Faiq Nemanzadə də öz 
xatirələrində məlumat verir. 
 
“KəĢkül” 
 
"Ünsizadələr mətbuatı"na aid olan "Kəşkül" jurnalı "Ziyayi-
Qafqaziyyə"nin tənəzzül dövrü yaşadığı bir zamanda Tiflisdə çap olunmağa 
başladı. Ədəbi və siyasi jurnal olan “Kəşkül”ün redaktor-naşiri Səid əfəndi 
Ünsizadənin ortancıl qardaşı Cəlal (əslində Cəlaləddin - red.) idi. 
"Kəşkül"ü təsis edən Cəlal özünün təhsili, təcrübəsi, müasir təfəkkür 
tərzinə malik olması və maarifçiliyə meyli ilə seçilirdi. 
Cəlal qardaşı Səiddən sonra 1878-ci ildə Tiflisə köçmüş, pedoqoji 
fəaliyyətini davam etdirərək, azərbaycanlı oğlanlar üçün məktəb təsis etmişdi. Səid 
Ünsizadə "Ziya"nı nəşr etməyə başlayanda Cəlala da qəzetçiliyin sirlərini öyrətdi. 
Bu baxımdan Cəlal Ünsizadə sonralar müstəqil qəzet çıxarmaq fikrinə düşdü və 
1882-ci il may ayının 1-də Qafqaz canişinliyi Baş İdarəsinə yazdığı məktubda 
"Kəşkül" adlı jurnal nəşr etmək istədiyini bildirdi. 
C.Ünsizadəyə görə, mətbuat xalqın gözünü açır, oxumağa alışdırır, onun 
mədəni yüksəlişinə və tərəqqisinə təkan verir. Bu amal və məqsədə xidmət edən 
34 
 
C.Ünsizadənin mətbuat yaratmaq fikri müsbət cavablandırıldı. Qafqaz Senzura 
Komitəsinin 1883-cü ildə Peterburq Baş Mətbuat İdarəsinə göndərdiyi məlumatda 
aydın olur ki, "Kəşkül" jurnalının nəşrinə 1882-ci ilin oktyabr ayının 20-də icazə 
verilmişdi. Həmçinin bu məlumatdan bəlli olur ki, jurnal ərəb, fars və Azərbaycan 
dillərində nəşr ediləcəkdi. 
"Kəşkül"ün ilk nömrəsi 1883-cü ilin yanvarında çıxmışdır. 11 nömrə 
jurnal şəklində çıxandan sonra Cəlal Ünsizadə "Kəşkül"ü qəzetə çevirdi. 
Geniş bir məramnamə ilə nəşrə başlayan "Kəşkül" mövzu dairəsinə görə 
"Ziya" ("Ziyayi-Qafqaziyyə"dən) fərqlənirdi. Həm jurnal, həm də qəzetin 
aşağıdakı şöbələri fəaliyyət göstərirdi. 
 
Daxili şöbə, 
Tarix və siyasi şöbə, 
Tənqid və mətbuat xülasəsi, 
Pedaqogika, 
Həkim məsləhəti, 
Şeir şöbəsi, 
Təqvim, 
Müxtəlif materiallar, 
Elanlar. 
 
Şöbələrin adından göründüyü kimi "Kəşkül" qarşısına müxtəlif sahələri 
əhatə edən publisistik-elmi məqalələrlə çıxış etməyi, baş verən hadisələri, 
yenilikləri izləməli idi. Buna görə də siyasi, iqtisadi və ədəbi məsələləri 
işıqlandırmaq üçün "Kəşkül" müxtəlif sahələrdə çalışan mütəxəssisləri, savadlı 
insanları işə cəlb etdi. Məhz buna görə də Cəlal Ünsizadə "Kəşkül"ün 3-cü sayında 
yazırdı: “Kəşkül”ün daireyi-qələmiyyəsi bu tərəflərdə, yəni Qafqaziyyə qitəsindən 
müxtəlif mövqelərdə, Rusiyanın içərilərində, həmçinin İslam malikində (İran, 
Osmanlı və Misir səmtlərində) xüsusi müxbirləri olacaqdır". 
O, verdiyi vədə əməl etməyə çalışır, adlarını sadaladığı bu 
məmləkətlərdən bəzi ziyalıları "Kəşkül"ün ətrafında cəm etməyə səy edirdi. 
C.Ünsizadə Azərbaycan milli mətbuatının yaranmasında və inkişafında 
Həsən bəy Zərdabinin tarixi xidmətlərinə böyük qiymət verir, "Əkinçi" qəzetini 
milli mətbuatın bünövrəsi adlandırırdı. 
Jurnalın redaksiyası Tiflisdə dar bir küçədə, iki yarımqaranlıq otaqda 
yerləşirdi ki, bu da işlərin normal məcrada getməsi üçün əngəl yaradırdı. Otaqların 
birində, ən ortada iri miz, divarın yanında isə yazı masası qoyulmuşdu. Masanın 
üzərində isə abunə yazılmış qəzetlərin dəstləri düzülmüşdü. 
35 
 
Cəlalın jurnalın ilk nömrəsinə yazdığı proqram mahiyyətli məqaləsi 
xüsusi ilə maraqlıdır. 
O, bu məqalədə "Kəşkül"ün xalqa bağlı olacağını bildirir, qarşıya 
qoyduqları vəzifələri sadalayır və ana dilinə üstünlük verəcəklərini yazırdı: 
"Məcmuəmizin dili və əsil ibarəsi məmləkətimizin müsəlmanlarının məfhumu olan 
türki-Azərbaycan dilindən ibarət olacaqdır". C.Ünsizadə “Kəşkül”ün ilk saylarında 
"vətənimiz", "Azərbaycan" kəlmələrini tez-tez işlətməklə xalqda milli kimlik və 
milli şüur hissi formalaşdırmağa çalışırdı. Onun məqalələrində xəlqilik və 
müasirlik prinsipləri aydın görsənirdi. 
C.Ünsizadə Tiflisdə yaşayan bir çox görkəmli şəxsiyyətləri "Kəşkül"ün 
ətrafında toplamışdı. Tiflisin baş hakimi Babov, maarif məclisinin keçmiş müdiri 
Qursaladze, Qori müəllimlər seminariyasının müəllimi A.O.Çernyayevski, ədib və 
jurnalist Eritsov və başqaları "Kəşkül"ün əsas əməkdaşları idilər. Həmçinin Firudin 
bəy Köçərli, S.M.Qənizadə, M.F.Axundovun oğlu Rəşid bəy Axundov, 
Gülməhəmməd bəy Kəngərli nəşrin fəaliyyətində yaxından iştirak edirdilər. 
Xüsusən Firudin bəy Köçərli və Gülməhəmməd bəy Kəngərli Cəlal Ünsizadənin 
yaxın dostları olmuş, redaksiya bir müddət Kəngərlinin evində yerləşmişdi. 
Cəlal əfəndi təhsil görmüş gəncləri redaksiyaya cəlb etməyə çalışır, 
onlarla yaxından maraqlanırdı. Müəllim və tələbələrlə təmas qurur, onların 
yaradıcılıq istedadından yararlanmağa səy edirdi. Örnək üçün bu faktı qeyd etmək 
olar ki, 1883-cü ildə Tiflis gimnaziyasının 6-cı sinfində təhsil alan Məmməd 
Kəngərlini redaksiyada məsul katib vəzifəsinə işə götürmüşdü. 
“Kəşkül”də dil, ədəbiyyat, incəsənət, elm, maarif kimi bir çox məsələlərə 
dair nəzəri və publisist məqalələr, orijinal bədii əsərlər, rus, Avropa və Şərq 
ədəbiyyatından tərcümələr çap olunurdu. 
Bu mətbu orqan ideya-siyasi istiqamət və taktiki baxımdan "Əkinçi" və 
"Ziya"nın yolunu gedir, hətta bir çox məsələlərdə "Əkinçi"yə artıq dərəcədə meyl 
göstərirdi. Bu cür qəzetçilik siyasəti çar senzurası tərəfindən diqqətə alınmaya 
bilməzdi. Ona görə də "Kəşkül" senzura təqiblərinə daha çox məruz qalmışdır. 
Jurnalın səhifələrində "Kəşkül" vəqti-müəyyəndə çıxmadı" ifadəsinə tez-tez rast 
gəlinir. 
Bu mətbu orqanda dil-ədəbiyyat, incəsənət, elm və maarifə dair nəzəri-
publisistik materiallar, bədii-publisistik yazılar, rus, Avropa və Şərq 
ədəbiyyatından tərcümələr də çap olunurdu. Klassik Azərbaycan ədəbiyyatının 
böyük simalarından olan Mirzə Fətəli Axundovun həyat və yaradıcılığı "Kəşkül"də 
geniş şəkildə işıqlandırılmışdı. "Kəşkül" onun tərcümeyi-halını ilk dəfə nəşr etmiş, 
komediyalarının xarici dillərə tərcümə olunması və onların Avropada şöhrət 
qazanması, həmçinin komediyalarının tamaşaya qoyulması barədə oxuculara 
mütəmadi məlumat vermişdir. 
36 
 
İslamda fanatizmin tənqidi “Kəşkül”də qabarıq şəkildə büruzə verir. Bu 
mətbu orqanın səhifələrində din pərdəsi altında aparılan mövhumatçılıq tənqid 
edilirdi. İslam dininin əsaslarına toxunmadan cəhalət yayan ruhanilər zümrəsi ciddi 
tənqidə məruz qalırdı. "Kəşkül" özünün 1889-cu il tarixli 81-ci sayında yazırdı: 
"Bu zümrənin çoxusu elmsizdir". Qəzet satirik məqalələrinin birində ruhani 
idarələrinin mövhumatçılıq siyasətinə qarşı çıxırdı: "Zira bu attestatlı 
ruhanilərimizdən hansı birinə yaxın gedib, a quzum, yaxud a qoyunum, harada 
təhsili ümumi-finun eylədiniz" deyə sual eyləsək, cavabında əblahanə bir təbəssüm 
ilə iktifa eylər". 
"Kəşkül" dövrün bir sıra aktual məsələlərinə, beynəlxalq hadisələrə də 
toxunur, bu səpkidə məqalələr dərc edirdi. İlk sayında İngiltərənin və çarizmin 
Orta Asiyada apardığı müstəmləkəçilik siyasəti, Şeyx Şamilin rəhbərliyi altında 
aparılan milli azadlıq hərəkatı barədə oxucuya məlumat verirdi. 
"Kəşkül" 1889-cu il 12 aprel tarixli 84-cü sayında ruhaniləri tənqid edən 
məqalə dərc edir. Məqalənin senzuradan keçib, nəşrinə icazə verilməsinə 
baxmayaraq, baş senzor Bezabrazov qəzetin çapından sonra onu nəzərdən 
keçirərək "zərərli bir yazı" kimi onun Senzura Komitəsində müzakirəsini 
keçirmişdir. "Kəşkül"ün "zərərli bilən yazısına" icazə verən senzor xəstəliyi 
səbəbindən iclasda iştirak etməmiş, müzakirəyə çıxarılan məsələ ilə bağlı 
mövqeyini yazılı şəkildə komitəyə göndərmişdi. Baş senzor Bezabrazov ilə 
senzorun çəkişməsinin ziyanı "Kəşkül"ə dəymişdi. Qafqaz Senzura Komitəsi 
yerlərdəki real vəziyyətlə bağlı məlumat səciyyəli yazıları işıqlandırmağı 
"Kəşkül"ə icazə verməmişdi. Məsələn, qəzet 1889-cu il 23 oktyabr tarixli sayında 
Qarabağda boğaz xəstəliyinin yayılması ilə bağlı xəbərin dərcinə razılıq 
verməyərək, onu kəsib götürmüşdü. 
"Kəşkül"də çıxan sosial-siyasi yazıların əksəriyyəti rus dilində nəşr 
olunan mərkəzi qəzetlərdən, yaxud yayılmasına icazə verilmiş xarici mətbu 
orqanlardan götürülürdü. Sonra isə buna icazə verilmədi. Senzura bu tip yazıların 
Qafqaz müsəlmanları arasında yayılmasını təhlükəli hesab edirdi. 
Senzor "Kəşkül”ün "Əl-Qahirə" qəzetindən "Məsəleyi-erməniyyə" başlıqlı 
məqaləsinin bir abzaslıq xülasəsini də qadağan etmişdi. Xülasə bundan ibarət idi: 
"Əl-Qahirə" məqaleyi-məxsusində yer üzündə Ermənistan deyilən ölkənin heç bir 
zaman mövcud olmadığını və coğrafi dəlayil və bərahim ilə bəyan eyləmişdir". 
Bu kimi qadağalara baxmayaraq öz nəşrini davam etdirən "Kəşkül" əsasən 
öz səhifələrində qonşu xalqların ədəbiyyatının təqdimatına, ədəbi nümunələrin 
Azərbaycan dilinə tərcüməsinə xüsusi yer verirdi. Qəzet mühərrirlərindən biri 
gürcü klassiki İ.Çavçadzenin "Bahar" şerini Azərbaycan dilinə tərcümə etsə də, 
çapına icazə verilməmişdi. "Kəşkül" Çavçadzeni gürcü ədəbiyyatının məşhur ədəbi 
37 
 
siması kimi təqdim edir, onun vətənpərvərliyini, yüksək qiymətləndirir, 
yaradıcılığının gürcü ədəbiyyatının inkişafına xidmət etdiyini göstərirdi. 
Cəmiyyətin həyatında baş verən dəyişiklikləri vaxtında oxuculara 
çatdırmaq istəyən "Kəşkül" XIX əsrin sonlarında Azərbaycanda baş verən milli 
oyanış və milli özünüdərk prosesinin də iştirakçısına çevrildi. Cəmiyyətdə 
azərbaycançılıq ideyasının oyanmasında "Kəşkül"ün fəaliyyəti danılmazdı. Millət 
və din məfhumlarının ayrı-ayrı şeylər olduğunu xalqa çatdıran, bu məsələyə daha 
geniş yanaşma tərzi ortaya qoyan “Kəşkül”çülər ictimai-siyasi şüurun inkişafına da 
kömək etdilər. 
"Kəşkül"ün məqalələrinin birində azərbaycanlı ilə əcnəbinin əhvalatı, 
onların vağzalda bir-birinə rast gəlib, həmsöhbət olmaları maraqlı bir dil ilə belə 
təsvir olunur: "Şələ papaq başımda, qartı yapıncı çiynimdə, arşın yarım xəncər 
budumda durmuşdum Tiflis vağzalında, maşın gözləyirdim. Vağzal dolu idi. Hər 
millətdən desən burda var idi, rus, gürcü, erməni, müsəlman. Hər dil desən 
danışırdılar. Gözümə bir neçə əcnəbi də göründü. Kim bilsin firəngdi, ingilisdi. 
Ancaq bunlardan biri mənə çox diqqət ilə təkdən-təkə baxırdı. Doğrusu, bunun 
baxışı mənə heç xoş gəlmirdi. Öz-özümə deyirdim: ay filani, nə dikibsən gözünü 
üzümə, yoxsa məni quldur hesab edirsiniz? 
Birdən zəng vuruldu. Girdik vağzala. Mən ikinci klasa girdim. Elə yenicə 
oturmuşdum, mənə baxan əcnəbi də qarşımda əyləşdi. Bunun qonşuluğu xoşuma 
gəlmədi. Əvvəla onun üçün ki, mənə baxırdı, ikinci özünün də sir-sifəti sap-sarı, 
başı tüksüz, üzü yarım tüklü, deyəsən, qırxılmış keçidir, burnuna eynək 
geydiriblər. İstədim durub yanından bir qeyri-yerdə oturum, ancaq yerlərin hamısı 
tutulmuşdu. 
- Sən nə millətdənsən? 
- Müsəlmanam. 
- Xeyir, mən soruşdum nə millətdənsən? 
- Müsəlmanam deyirəm! 
- Əfəndim, millət ayrı, din ayrı. Bildim, dininiz islamdır, ancaq istəyirəm 
biləm millətiniz nədir? 
Bu suala nə cavab verim? Bilirəmmi mən hansı millətdənəm? Bizim 
molla, ya bizim axund görəsən bilirmi? Keçi saqqal əcnəbi kiridiyimi görüb 
başladı: 
- Əfəndim, ərəb, fars, türk, hind, əfqan və qeyri bunların hamısı 
islamdırlar. Ancaq hər birisinin milləti ayrıdır. Mən özüm kotolik dinindənəm, 
ancaq millətim italyandır. 
Doğru buyurursunuz əfəndim, ancaq eyb də olsa, gərək dürüst ərz edim, 
mən bilmirəm ki, mən nə millətdənəm. 
38 
 
- Əfəndim, doğrusu insan üçün nə millətdən olduğunu bilməmək böyük 
eyibdir. Belə olanda gərək bilməyəsən atan kimdir, anan kimdir. Siz o tayfadan 
deyilmi ki, sizə tatar deyirlər? 
- Bəli, bizə tatar deyirlər. 
- Hə, indi bildim siz nə millətdənsiniz. Siz tatar deyilsiniz. 
Tatar Krımda, Qazanda olan müsəlmanlardır. Sizin millət Azərbaycandır". 
Bu misaldan göründüyü kimi, "Kəşkül" xalqa milli şüur aşılayır, din və 
milliyyət fərqinin açımını verir, xalqın milli kimliyini xatırladır və azərbaycançılıq 
ideyasını yayırdı. 
"Kəşkül" ilk dəfə olaraq ümmət və millət anlayışlarının fərqli məzmuna 
malik olduğunu, öz həmvətənlərinin milliyyət baxımdan müsəlman deyil, 
azərbaycanlı olduqlarını anlatmağa çalışırdı. Burada bir məsələ aydın idi ki, bu ilk 
təşəbbüs hələ azərbaycanlıların etnik mənsubiyyətini konkret müəyyənləşdirmirdi. 
Yusuf Akçuralı "Türkçülüyün tarixi" əsərində "Kəşkül" haqqında ona 
verilən məlumatlar əsasında fikir yürüdərək yazırdı: "Kəşkül" azəri şivəsini 
İstanbul türkcəsinə yaxınlaşdırmaq məqsədi ilə nəşr olunurmuş, bu dərgi azəri, 
cığatay, noqay və Osmanlı şivələrində türkcə məqalələr, ərəbcə və farsca yazılar da 
nəşr olunurmuş. Müxtəlif müsəlman dillərində yazılan məqalələri özündə əhatə 
edəcəyi üçündür ki, bu dərgiyə sahibləri "Kəşkül" adını vermişlər. Azəri şivəsini 
Qərb, İstanbul türkcəsinə yaxınlaşdırmaq qayəsini təqib etdiyi üçün "Kəşkül" və 
"Ziya"nın sahib və yazarlarının çar hökuməti tərəfindən təqiblərə və sorğu-suala 
məruz qalmış olduqları da Cəlal bəyin (C.Ünsizadənin - red.) məlumatları 
sırasındadır. Hər iki qardaşın Səid əfəndi ilə Cəlal bəyin Qafqazı tərk etməyə 
məcbur olmaları da bu hadisənin bir nəticəsi imiş". 
Y.Akçuralının fikrincə, "Ziya" kimi “Kəşkül”də türklük məfkurəsini 
deyil, islam birliyi görüşünün daşıyıcısı olmuşdur. Azərbaycan dilinə önəm verən 
"Kəşkül"ün 1887-ci il tarixli 15-ci sayında "Bir şəxs" imzası ilə çap etdirdiyi "Ana 
dilimiz" məqaləsində yazırdı: "Öz millətini əbədi saxlamaq istəyənlər bu ana 
dillərini saxlamalıdırlar və o dildə elm və fünuni övladi-millətə verilməlidir". 
Müəllif qeyd edirdi ki, ana dilini yaxşı bilməyən, onun ləyaqətini  
qiymətləndirməyən adam başqa dilləri heç cür qiymətləndirə bilməz. Qəzet 
Azərbaycan dili ilə yanaşı, başqa dilləri öyrənməyi də təbliğ edirdi: "İnsan öz ana 
dilindən başqa neçə dil bilmiş olursa, o qədər də qədrini artırar. Lal yarımadam 
olduğu kimi çox dil bilən də çox adam sayılmalıdır". 
Qəzet rus dilini öyrənməyi daha vacib hesab edirdi. "Bir şəxs" imzalı 
müəllifin "Bir suala cavab", "Bilmək nə böyük bəladır", "Bəylərimizin gələcək 
halı" sərlövhəli yazılarında da maarif, elm, mədəniyyət məsələlərindən danışılır, 
nadanlıq tənqid olunur, qonşu xalqların inkişafından söz açılır. 
39 
 
Baxçasarayda İsmayıl bəy Qaspralı tərəfindən nəşr olunan "Tərcüman" 
qəzeti elə ilk saylarında Rusiya müsəlmanları arasında qəzet-jurnal nəşri ilə məşğul 
olan şəxslərin adlarını ehtiramla xatırlamış, ilk səhifədə "Rusiyada mətbuati-
islamiyyə" ilə bağlı məqalə dərc etmiş, "Tərcüman" qəzetinədək Azərbaycanda 
nəşr olunmuş "Əkinçi", "Ziya", ("Ziyayi-Qafqaziyyə"), "Kəşkül" kimi mətbuat 
orqanlarının adını çəkmişdi. 
"Kəşkül"ün dövrün bir sıra mütərəqqi ziyalılarla əlaqəsi olduğu kimi, Qori 
Müəllimlər Seminariyasında təhsil alan Nəriman Nərimanov ilə də əlaqəsi vardı. 
Qəzetin 1890-cı il tarixli 109-cu sayında Qori Müəllimlər Seminariyasını bitirən 
azərbaycanlıların, o cümlədən Nərimanovun adını çəkib yazırdı: "Bunlar dəxi o 
günlər mətbəəmizə dəxi gəlib irəlidə vətən və əhnayi-vətənə xidmət edəcəklərini 
vəd vermişlər". 
* * * 
 
Cəlal Ünsizadə qardaşı ilə birlikdə təkcə qəzet deyil, kitab nəşr etmək 
üçün birgə mətbəə açmaq, senzorun razılıq verdiyi kitabların çapı ilə məşğul olmaq 
istəyini 1889-cu ildə reallaşdıra bildi. Rəsmi sənədlərdən bəlli olur ki, mətbəə 
açmaq üçün Ünsizadə qardaşları xeyli müddət çalışmış, nəhayət ki, Tiflis polis 
idarəsinin mətbəəsini satın almışlar. C.Ünsizadə mətbəəsini qəzetin adı ilə 
"Kəşkül" mətbəəsi və ya "Mətbeyi-cərideyi Kəşkül" adlandırmışdır. 
Qəzet "Rəfi-maniə" başlıqlı məqaləsində "Kəşkül" mətbəəsinin qarşısında 
duran mühüm işləri sadalayaraq yazırdı: "Burada (Tiflisdə - red.) bir islam 
mətbəəsi ehdas elədiyimizdən məqsudumuz sadəcə, qəzet təb və nəşr eləməkdə 
deyildir. Millətdaşlarımız qəzetə və ovraqi-həvadisdən ziyadə maarifə xidmət edən 
təlim kitab və risalənin möhtac olduqları üçün bu yolda dəxi səy və əməyimizi 
düruğ tutmayacağıq". 
“Kəşkül”ün çap etdiyi kitabları məzmununa, ideya istiqamətlərinə görə iki 
qrupa bölmək olar: bədii, elmi, təhsil mahiyyəti daşıyan kitablar və dini əsərlər. 
Mətbəədə Azərbaycan məktəbləri üçün dərsliklər, ədəbi-bədii əsərlər, 
təqvimlər müntəzəm surətdə nəşr olunurdu. Füzulinin "Leyli və Məcnun", Əsgər 
bəy Adıgözəlovun (Goraninin) "Qocalıqda yorğalıq", M.Y.Lermontovun "Hava 
gəmisi", A.Çernyayevski və S.Vəlibəyovun "Vətən dili", "Kəlilə və Dimnə" 
kitabları "Kəşkül" mətbəəsinin çap etdirdiyi nəşrlər sırasındadır. 
Bu kitablarla yanaşı, "Kəşkül"də Zaqafqaziya Şeyxülislamı Əbdüssəlam 
Axundzadənin "Ümtədül əhkam", "Tarixi müqəddəsi ənbiya" kimi dini görüşləri 
təbliğ edən kitablar da çap edilmişdir. 
Azərbaycanın mətbəəçilik işinin inkişafında "Kəşkül"ün məxsusi rolu 
vardır. 
 
40 
 
XIX əsrin 90-cı illərində Azərbaycan  
ziyalılarının milli mətbuat uğrunda mübarizəsi: 
problemlər, reallıqlar 
 
"Kəşkül" qəzeti bağlandıqdan sonra "Şərqi-rus"un çapına qədərki 14 il 
müddətində Azərbaycan dilində heç bir qəzet və jurnalın nəşrinə icazə verilmədi. 
Bu, çar Rusiyasının müsəlmanlara, məxsusi olaraq Azərbaycan türklərinə qarşı 
apardığı müstəmləkəçilik, ruslaşdırma siyasətindən doğurdu. Azərbaycan dilində 
qəzet nəşr etmək istəyənlərə çar III Aleksandrın Qafqaz müsəlmanları üçün 
söylədiyi "qoy onlar rusca oxusunlar" kəlamını xatırladır, təşəbbüslərin qarşısını 
alırdılar. Çarizmin yeritdiyi bu siyasətə qarşı mübarizə aparan ziyalılar milli mətbu 
orqanların çapı üçün bütün vasitələrdən istifadə edirdilər. Çünki onlar gözəl 
anlayırdılar ki, ictimai fikrin inkişafında, siyasi və ictimai ideyaların 
mənimsənilməsində, milli şüurun oyanışında anadilli mətbuatın əvəzsiz rolu var. 
Böyük pedoqoq və ədəbiyyatşünas - alim Firudin bəy Köçərli "Şərqi-rus" qəzetinin 
1903-cü il tarixli 17-ci sayında yazırdı: "... Axırıncı qəzetənin ki, "Kəşkül"dən 
ibarət ola, zavalından on il gəlib keçdi və bu müddətin ərzində biz ruznaməsiz 
qaldıq". 
"Kəşkül" bağlandıqdan iki ay sonra, yəni 1891-ci ilin dekabrında 
Ünsizadə qardaşlarından Kamal bəy "Azərbaycan" adında qəzet nəşrinə icazə 
istəsə də, çar orqanları buna imkan vermədilər. 
Avropa təhsili alaraq ölkəyə qayıdan, milli məfkurəli ziyalı Əhməd bəy 
Ağaoğlu 1893-cü ildə mətbu orqan yaratmağa cəhd etdi. 1893-cü il 6 dekabr 
tarixində Baş mətbuat idarəsinə və əhli Əhməd bəy Ağayev" müraciət edərək 
"Məşriq" adlı qəzetin nəşrinə icazə istədi. Rusiya daxli işlər nazirinin Bakı 
polismeystrinə göndərdiyi cavab məktubunda isə bunun yolverilməzliyi 
göstərilirdi: "Azərbaycan dilində qəzet və jurnalların nəşri tamamilə 
arzuedilməzdir. Baş Mətbuat İşləri İdarəsi belə hesab edir ki, cənab Ağayevin 
xahişi rədd edilsin. 
"Məşriq"in çapına icazə verilməməsinin səbəbi Ə.Ağaoğlunun çar rejimi 
nümayəndələrinə panislamist, pantürkist kimi təqdim olunması idi. 
“Azərbaycan”ın çapına icazə ala bilməyən Kamal Ünsizadə 1896-cı ildə 
"Letuçiya listok" ("Uçan yarpaq") adlı mətbu orqan yaratmaq üçün çalışdı. Senzura 
idarələrinin bəhanələrini kəsmək, qəzet nəşrinə nail olmaq üçün K.Ünsizadə 
"Letuçiya listok"u mülki müşavir Georgi Klimovski ilə birlikdə nəşr etmək istəsə 
də, onun bu cəhdi də alınmadı. K.Ünsizadənin "az savadlı, mətbəəçilik işində 
səriştəsi olmaması" əsas gətirələrək qəzeti qeydiyyata almaqdan imtina etdilər. 
41 
 
Yeni mətbuat yaratmaq istəyi K.Ünsizadəni təkrarən Qafqaz mülki işlər 
üzrə baş hakiminə müraciətə sövq edir. 1896-cı ildə o, "Daniş" adlı qəzet nəşrinə 
ilkin hazırlıq görür. Həftədə iki dəfə nəşr olunacaq qəzetin yığcam proqramı və 
məramnaməsi tərtib olunur. 13 şöbədən ibarət olacaq "Daniş"in nəşrinə hökumət 
icazə vermir. Məqsədinə çata bilməyən K.Ünsizadə yerli elanları dərc edəcək bir 
qəzetin nəşrinə yenidən razılıq alamağa çalışır. O, mülki müşavir Georgi 
Klimovski ilə birgə nəşr etmək istədiyi həmin qəzeti "Mestnoye obyavlenie" 
adlandırmışdı. Rus və Azərbaycan dillərində çıxarılması planlaşdırılan bu qəzetin 
gündəlik nəşri nəzərdə tutulsa da, bu cəhd də uğursuzluqla nəticələndi. 
Azərbaycan mətbuatı tarixində və milli jurnalistikamızın formalaşmasında 
böyük xidmətləri olan Məhəmmədağa Şahtaxtlı da milli mətbuatın yoxluğunu 
duyaraq, bu boşluğu doldurmaq üçün fəaliyyətə başladı. O, 1896-cı ilin sonunda 
həftəlik "Tiflis" adında qəzet nəşrinə hökumətdən icazə istədi. Şahtaxtlı məqsədini 
izah edərək yazırdı ki, rus təbəsi olan azərbaycanlıların bir dənə də olsa qəzet və 
jurnalı yoxdur. Onlar Baxçasarayda çıxan "Tərcüman" ilə yanaşı, fars, ərəb və türk 
dillərində xarici ölkələrdən gətirilən dövri mətbuatı oxumaq məcburiyyətindədirlər. 
Savadlı olub rus dilini başa düşməyənlər isə rus qəzetlərindən istifadə edə bilmir. 
Bu səbəbdən onların rus həyatı, ədəbiyyatı, incəsənəti, ümumiyyətlə, mədəniyyəti 
və ölkə daxilində baş verənlərdən xəbəri olmur. Ana dilində olan qəzet bu 
baxımdan onlara kömək edər, nəticədə bu zümrənin üzvləri Rusiyaya yaxınlaşar. 
İcazə üçün M.Şahtaxtlı sənədləri Baş Mətbuat İşləri İdarəsinə göndərir. 
Baş idarə "Tiflis"in nəşri ilə bağlı Qafqaz Senzura Komitəsinin rəyini tələb edir. 
Qafqaz Senzura Komitəsinin müsbət rəy verməsinə baxmayaraq qəzetin proqramı 
yenidən araşdırılır. Rusiya Baş Mətbuat İşləri İdarəsi "Tiflis"in sənədlərini böyük 
rus şovinisti, senzor Simirnova rəy üçün göndərir. 
Şahtaxtlının ərizəsi yə qəzetin məramnaməsi ilə tanış olan Simirnov geniş 
rəy yazaraq 1897-ci il yanvar ayının 7-də Baş İdarəyə təqdim edir. Şahtaxtlının 
qəzet nəşr etmək təşəbbüsünü "xeyirxah niyyət" adlandıran, onun bu sahədəki 
səylərini "hər cür təqdirə və mükafata layiq görən" Simirnov arayışında yazırdı: 
"Axı məsələ bunlarda deyil, bu xeyirxah niyyətlərin hansı vasitələrlə həyata 
keçiriləcəyi də çox əhəmiyyətə malikdir, ancaq bu vasitələr cənab Şahtaxtlının 
ərizəsində o qədər də aydın deyil". Simirnov öz mülahizələrini genişləndirərək 
Şahtaxtlının ərizəsindəki hər bir ifadənin sətiraltı mənasına varır: "Cənab 
Şahtaxtinski həm qəzetin istiqamətini, həmçinin də gələcək qəzetin məzmununu 
özü lazımınca dərk etmir. Qəzetin səhifələrini müxləlif Şərq bağırtıları ilə 
doldurmaqla məşğul olmaq istəyir. Başa düşmək çətin deyil ki, bu qafqazlılar üçün 
də ümumi dövlət dili olan rus dilinin kənar edilməsinə və eyni zamanda hətta ərəb 
dilinin saxlanılmasına səbəb olar və buna rus mənafeyinə xidmət kimi baxıla 
bilməz". 
42 
 
Baş Mətbuat İdarəsi Smirnovun rəyini aldıqdan iki gün sonra, yəni 1897-
ci il yanvarın 9-da Qafqaz Senzura Komitəsinə bu məzmunda məktub göndərir: 
"Bizə qeyri-millət və qeyri-dindaşların yaxınlaşması yalnız maarifin yayılması ilə 
mümkündür, onun da silahı rus dili olmalıdır. Əks təqdirdə ümumi müsəlman dövri 
mətbuatı nəşrinin təşəkkülü müsəlmanları rus vətəndaşlarına nəinki yaxınlaşdırar, 
hətta uzaqlaşdırar. Şahtaxtinskinin türk Azərbaycan şivəsində qəzet nəşrini 
əsaslandırması bu vaxta qədər olmayan qəbilə dilində xüsusi jurnalistikanın 
başlanğıcını qoyacaq, beləliklə də Zaqafqaziya tatarlarının (Azərbaycan türklərinin 
- red.) Rusiyadan daha çox uzaqlaşmasına səbəb olacaqdır". Bu izahatdan 
göründüyü kimi Azərbaycan türklərini qəbilə hesab edən Rus imperiyası 
çinovnikləri bu "qəbilə"nin öz ana dilində mətbuat yaratmasını qəbul etmir, onları 
daim öz müstəmləkəsində görür, milli-mənəvi dəyərlərinin yox olmasına 
çalışırdılar. 
Sonralar "Tiflisskiy listok" qəzetindəki məqaləsində Şahtaxtlı rus şovinisti 
Smirnovla olan görüşünü təsvir edərək yazırdı: "Var qüvvəmlə ona dil töküb xahiş 
etdim, lakin bundan bir şey çıxmadı. O dedi: - tatar dilində heç bir qəzetə icazə 
verə bilmərəm. İstəyirsinizsə, rusca qəzet çıxarmanıza icazə verim. Qoy tatarlar 
sizdən nümunə götürüb rusca oxusunlar. Siz rus dilində əla danışırsınız, tatar qəzeti 
nəyinizə lazımdır?" 
"Mən öz həmvətəndaşlarımın hamısının tərəqqisinə kömək etmək 
istəyirəm. Tatarlar hamısı rus dilində təhsil ala bilməzlər. Bu ancaq varlı ailələrə 
müyəssər olan bir nemətdir" dedim. O isə dedi: - Qəzet xalqın nəyinə lazımdır? 
Ziyalılar qoy rus dilində oxusunlar, adi tatarlar isə qoy gedib sürülərini otarsınlar". 
Smirnovun bu cavabı Rus imperiyasının tərkibində olduğu xalqlara qarşı apardığı 
milli ayrıseçkilikdən, rus millətçiliyindən doğurdu. 
Azərbaycanda milli mətbuat yaratmaqla xalqın maariflənməsinə, milli 
özünüdərk prosesinə təkan verməyə çalışan ziyalılardan biri də Nəriman 
Nərimanov idi. Qori Müəllimlər Seminariyasını bitirdikdən sonra bir müddət 
Borçalıda müəlliklik edən Nərimanov Bakıya köçür və ictimai işlərlə məşğul olur. 
O, pedoqoji fəaliyyətlə yanaşı, Bakıda "Kaspi", Baxçasarayda "Tərcüman", 
Kəlküttədə "Həbil-mətin" kimi mətbu orqanlarla əməkdaşlıq edir, günün vacib 
məsələləri haqqında məqalələr yazırdı. 
Nəhayət, onun özü də qəzet nəşr etməklə xalqın maariflənməsinə kömək 
etmək istəyir. O, 1896-cı ilin mart ayında müəllim dostu S.M.Qənizadə ilə birlikdə 
"Sovqat" adında uşaq jurnalı nəşr etmək üçün çalışır. Azərbaycan məktəbləri üçün 
nəzərdə tutulan "Sovqat" ayda bir dəfə, şəkilli çıxmalı idi. 
“Sovqat”ın nəşrinə icazə ala bilməyən N.Nərimanov bir neçə ildən sonra 
yenidən qəzet çıxarmağa təşəbbüs edir. Müvafiq idarələrə müraciət edərək 
43 
 
Azərbaycan və rus dillərində çapı nəzərdə tutulan "Təzə xəbərlər" adlı qəzetin 
nəşrinə icazə istəyir. Ancaq bu dəfə də Nərimanovun arzusu reallaşmır. 
Bakı şəhər məktəblərinin müəllimləri S.M.Qənizadə və "Həbibullabəy 
Mahmudbəyov 1896-cı ilin may ayında "Nübar" adlı ədəbi-pedoqoji jurnal nəşr 
etməyə qərar verirlər. Hər iki müəllimin imzaladığı ərizədə deyilir: "Bizdə, 
Rusiyada rus müsəlmanları üçün bir dənə də olsun ədəbi jurnalın olmaması 
üzündən Zaqafqaziya müsəlmanları hələ də məişətdə fars kitablarını oxumaqda 
davam edirlər". 
Lakin çar orqanları "Nübar"ın çapına icazə vermədi. Bu dəfə isə 
S.M.Qənizadə "Çıraq" adlı qəzetin nəşrinə razılıq almaq istəyir, ancaq yenə də 
onun istəyi baş tutmur. 
Azərbaycan ziyalılarının göstərdikləri fədakarlığa, təşəbbüslərə 
baxmayaraq XIX əsrin son on illiyində anadilli mətbu orqan yaratmaq mümkün 
olmadı. Ancaq bu dövrdə Qafqazda rus dilində 20-dən artıq mətbuat fəaliyyət 
göstərirdi. Bu mətbu orqanların bir neçəsi isə Bakıda nəşr olunurdu. 
Rusdilli mətbu orqanlar. Bakıda nəşr olunan rusdilli mətbuat orqanları 
Qafqazın digər bölgələrindəki qəzetlərlə eyni siyasi ideyaların daşıyıcısı idi. Bu 
nəşrlərin əsas vəzifəsi Çar Rusiyasının yeritdiyi ruslaşdırma ideyasına xidmət 
edirdi. Azərbaycanda çıxan ilk rusdilli nəşr "Bakinskiy listok" hesab edilir. Bu 
qəzetin baş redaktoru Bakı gimnaziyasının müəllimi Xristian Sink idi. O, Bakı 
qubernatoru, general-leytenant Kalyubaykinə 1870-ci il 25 fevral tarixli ərizəsində 
öz məqsəd və məramını belə izah edir" "Bakı quberniya əhalisinin öz mətbuat 
orqanının olmasına görünən tələbi və şəxsi istəyim, mənə yaxın olan cəmiyyətin 
xeyrinə bütün qüvvəmi sərf etmək arzusu doğurmuşdu. Bu cəhət məni siz ola 
həzrətdən Bakı şəhərində qəzet nəşrinə icazə istəmək cəsarətinə məcbur edir". 
1870-ci il dekabr ayının 3-də qəzetin çapma rəsmi icazə verildi. İlk 
nömrəsi 1871-ci il martın 19-da çıxmış qəzet iyun ayında bağlandı. 1872-ci ilin 
yanvarında qəzetin nəşri yenidən bərpa olundu, həmin ilin iyunun 3-dək 
fəaliyyətini davam etdirdi. Qəzet İçərişəhərdə, Mixail Voliçkin adlı şəxsin xüsusi 
mətbəəsində çap olunurdu. 
X.Sink "Bakinskiy listok"da Azərbaycan şöbəsi açmaq üzərində də 
düşünürdü. Qəzetin nəşrinə verilən icazə şərtlərində bu barədə qeyd də var. 
"Bakinskiy listok"un Azərbaycan dilində ruscadan tərcümə olunmuş məqalələrin 
çapına icazəsi vardı. Lakin senzorun Azərbaycan dilində bilməməsi səbəbindən bu 
iş Azərbaycan dilini yaxşı bilən məmurlardan birinə həvalə olunmalıydı. Qəzetin 
ilk sayındakı baş məqalədə bu məsələyə də toxunulub: "Sevinirik ki, bizim tatar 
dilində (Azərbaycan türkcəsi - red) ilk qəzet yaratmaq səylərimiz səmərəsiz 
qalmadı, bizim elanımız kütlə tərəfindən rəğbətlə qarşılandı, abunəçilərin miqdarı 
gözlədiyimizdən də çox oldu. Abunə hətta ucqar tatar (Azərbaycan - red.) 
44 
 
kəndlərinə də yayılmışdı və biz tamamilə ümidvarıq ki, öz fəaliyyətimizi kiçik 
qardaşlarımızm rifahına həsr edəcəyik". 
Qəzetin elə həmin sayında "Redaksiyadan" adlı məlumatda deyilirdi: "... 
Qəzetimizin tatar şöbəsinə gəldikdə, haqqında danışdığımız mətbə xahiş etmişdir 
ki, onun buraxılması gələcək aprelə qədər təxirə salınsın". Redaksiya daha sonra 
abunəçilərdən üzr istəyərək mətbə çətinliyini nəzərə almağı xahiş edirdi. 
"Bakinskiy listok" qəzetinin 1872-ci il 26 fevral tarixli sayında Həsən bəy 
Zərdabinin "Cəmiyyəti xeyriyyə" təşkilinə başlaması haqqında məqaləsi dərc 
olunub. 
Bakıdan köçdükdən sonra Xristian Sink Moskvada yaşamış, pedoqoji və 
jurnalistlik fəaliyyətini davam etdirdi. Həsən bəy Zərdabi ilə dost olan X.Sink 
Moskvada yaşadığı illərdə daim onunla məktublaşmışdı. Onun 1878-ci il martda 
H.Zərdabiyə göndərdiyi məktubunda deyilirdi: "Mən böyük bir maraqla sizin son 
zamanlardakı fəaliyyətinizi izləyirdim. Sizin geri çəkilməyə məcbur olduğunuzu 
bildikdə hirsimdən dişlərimi qıcayırdım. Lakin siz mənim nəzərimdə yenə də 
qəhrəmansınız. Biz sizinlə azmı, çoxmu iş görmüşük, bilmirəm, nə bacarmışıqsa, 
onu etmişik və silahı hələ yerə qoymamışıq". 
1876-cı ildə Bakıda "Bakinskiy izvestiya" adlı ikinci bir rus qəzeti nəşrə 
başladı. "Bakinskiy izvestiya" Quberniya İdarəsinin rəsmi orqanı idi və general-
qubernator D.S.Staroselskinin təşəbbüsü ilə nəşr olunurdu. Staroselski 1875-ci ildə 
"Əkinçi" qəzetinin nəşrinə də kömək göstərmişdi. Bu barədə Zərdabi "Rusiyada 
əvvəlinci türk qəzetəsi" məqaləsində yazırdı: "Bəs qəzetəni necə çıxarım? ... 
Dövlət tərəfindən izn almaq da ki, böyük bəladır. Bizim qubernator mütəvəffi, 
doğrudur, xalis rus idi, amma onun övrəti gürcü qızı idi. Ona görə Qafqazın yer 
əhlini artıq dost tuturdu. Mən ona dərdimi deyəndən sonra məsləhət gördü ki, 
qəzetənin adını "Əkinçi" qoyum ki, guya, məhz əkin və ziraətdən danışacaq və özü 
də boynuna çəkdi ki, senzorluğu qəbul eləsin. Bu tövr ərizə verib izn aldım". 
Staroselskinin çıxardığı "Bakinskiy izvestiya"nın əsas məqsədi Bakı 
Quberniyası haqqında oxuculara məlumat vermək idi. O, hələ qəzet çıxarmazdan 
xeyli əvvəl Quberniya İdarəsinin nəzdində mətbə açmış, çapçılar dəvət etmişdi. 
Həsən bəy Zərdabi də "Bakinskiy izvestiya" ilə əməkdaşlıq edir. 1888-ci ildən 
sonra qəzet "Bakinski torqovo-promışlenin listok" adı ilə çıxmışdır. 1894-cü ilin 
yanvarından "Bakinskiy qubernskiy vedomosti" yeni bir qəzet də fəaliyyətə 
başladı. Qəzetin teleqram və elanlar adlı əlavələri də var idi. Bu teleqarm və 
elanların bir hissəsi Azərbaycan dilində çap olunurdu. "Bakinskiy qubernskiy 
vedomosti" 1916-cı ilə qədər çıxmışdır. 
"Kaspi" qəzeti. Bakıda rus dilində nəşr olunan qəzetlərin içərisində 
"Kaspi" uzunömürlüyü, öz dövriliyini qoruyub saxlamağı ilə seçilir. Qəzetin ilk 
45 
 
redaktoru Viktor Vasilyeviç Kuzminin mətbuat işləri üzrə baş idarəyə göndərdiyi 
məktubda "Kaspi"nin proqramı geniş şəkildə belə təsvir olunurdu: 
1. Yerli həyatdan və ümumdövlət həyatından bəhs edən baş məqalələr. 
2. Məlumatlar və eskizlər. 
3. Gündəlik hadisələrin xülasəsi. 
4. Orijinal və tərcümə olunmuş elmi məqalələr. 
5. Rusiyada və xarici ölkələrdə neft işi, neftə aid yeniliklər. 
6. Son poçt. 
7. Nəsr əsərləri. 
8. Məlumat xarakterli xəbərlər. 
9. Elanlar. 
Redaksiya bu proqram haqqında ilk məlumatı qəzetin 1881-ci ildə çıxan 
ilk sayında dərc edib. 
Qəzetin ilk 28 sayı həftədə iki dəfə, sonra isə həftədə 3 dəfə çıxırdı. 
"Kaspi" 1884-cü ilin yanvarından gündəlik nəşrə çevrildi. Əvvəllər qəzet 400-420 
nüsxə ilə çıxırdısa, 1887-ci ildən sonra tirajda artım müşahidə olundu. Artıq 1887-
ci ildən etibarən qəzetin tirajı 1000 nüsxəyə qalxdı. 
"Kaspi" nəşrə başlayandan 1897-ci ilə qədər rus millətindən olan şəxslər 
onun redaktoru olmuşdur. V.V.Kuzmin, E.İ.Starsev, V.P.Luçkuskomotov, 
Qordyeyevski, Sokolinski müxtəlif vaxtlarda "Kaspi"nin məzmununu 
müəyyənləşdirmiş, redaktor vəzifəsini icra etmişlər. 1897-ci ildə N.Sokolinskinin 
ölümündən sonra "Kaspi"də dəyişikliklər baş verdi. Qəzetin naşirliyini Hacı 
Zeynalabdin Tağıyev öz üzərinə götürdü və Əlimərdan bəy Topçubaşov qəzetə 
redaktorluq etməyə başladı. Qəzetin bu dövründən başlayan tarixini "müsəlman 
kaspi"si adlandırırlar. 
Mükəmməl hüquq təhsili alan, dövrün görkəmli ziyalıları arasında kifayət 
qədər nüfuzu olan Ə.Topçubaşov "Kaspi"ni 1898-ci ildən 1907-ci ilin oktyabrına 
kimi redaktə edib. Ə.Topçubaşovu sonra qısa zaman kəsiyində Əli bəy Hüseynzadə 
əvəzləyib. 1907-ci ilin axırlarından 1919-cu ilədək "Kaspi"nin redaktoru 
A.Veynberq olub. 
"Kaspi"nin yayım arealı olduqca böyük idi. Onu təkcə Qafqazda deyil, 
Rusiyanın müxtəlif bölgələrində, xarici ölkələrdə də oxuyurdular. Çapının ilk 
ilində qəzet olduqca özünə az oxucu toplamışdı. Bu barədə qəzetin 10 illiyi ilə 
bağlı çap olunan məqalədə deyilirdi: "Kütlə yeni mətbuat orqanını şübhə ilə, bir 
çoxu isə sərt qarşıladı. Bütün ziyalıların içərisində məqalələrini yeni orqanda çap 
etdirmək qərarına gələn, özü də çox gizli surətdə, bir-iki adam güc-bəla ilə tapıldı". 
Nəşrinin ilk illərində qarşılaşdığı çətinliklərə baxmayaraq "Kaspi" öz 
ətrafına milliyyətcə və əqidəcə müxtəlif olan publisistləri topladı. "Teleqramlar", 
46 
 
"Xarici xəbərlər", "Mətbuat xülasəsi" rubrikası altında dərc olunan xəbərlərdə 
təkcə Rusiyada deyil, dünyada baş verən hadisələr, yeniliklər oxuculara çatdırıldı. 
Qəzetin səhifələrində Ə.Ağaoğlu, Ə.Hüseynzadə, S.M.Qənizadə, 
H.Zərdabi, N.Nərimanov, M.A.Şahtaxtlı kimi Azərbaycan ziyalıları, publisistləri 
çıxış edirdilər. H.Zərdabi qəzetin nəşrinin ilk ilindən başlayaraq onun fəal 
əməkdaşı olmuşdur. Onun "Bizim kənd məktəbimiz", "Bədii sənaye 
məktəbxanaları", "Amerikada əqli inkişafla əl əməyini birləşdirən yeni məktəb 
sistemi" adlı təhsillə bağlı məqalələrində elmin yeni inkişaf mərhələlərindən bəhs 
olunurdu. Hətta Zərdabi bir müddət "Kaspi"nin redaktoru oldu. Bu dövrdə Hüseyn 
Minasazov, Eynəlibəy Sultanov, Rəhim bəy Məlikov müxtəlif səpkili yazılarını 
"Kaspi"də dərc etdirirdilər. 
M.Şahtaxtlı da "Kaspi"də ictimai-siyasi mövzuda publisist məqalələri ilə 
çıxış edirdi. Müəllif öz yazılarında qadın hüquqlarının qorunması, mühafizəkarlıq, 
elmsizlik kimi dövrün ciddi problemlərini gündəmə gətirirdi. 
Qəzetin nəşrinin müxtəlif dövrlərində Azərbaycanın məşhur maarifçi və 
ədəbiyyatşünas alimi Firudin bəy Köçərli də "Kaspi"nin çap imkanlarından 
yararlanıb. Cəlil Məmmədquluzadə Dəlmə bağları haqqındakı ilk məqaləsini 
"Kaspi"yə göndərmişdi. Məşhur pedaqoq və ictimai xadim M.Sidqi də qəzetlə 
əlaqə saxlayırdı. 
Rus dilində nəşr olunmasına baxmayaraq "Kaspi" Azərbaycanda 
mətbuatın formalaşmasında, jurnalistikamızın inkişafında pozitiv rol oynayıb. 
 
Azərbaycanda bolĢevik mətbuatının 
yaranması və inkiĢafı 
 
1900-cü ilin dekabrında nəşrə başlayan "İskra" qəzeti Azərbaycanda da 
yeni tipli dövrü mətbuatın bünövrəsini yaratdı. "İskra" bolşevik mətbuatının 
prinsiplərini müəyyənləşdirərək partiyalılıq, fəhlə sinfinin maraq və mənafelərini 
müdafiə etmək, inqilabi mübarizəyə sadiqlik, barışmazlıq kimi xüsusiyyətləri 
nəzəri baxımdan işləyib hazırladı. 
1901-ci ilin yazından etibarən Bakı sosial-demkoratları Rusiya 
həmfikirliləriylə əlaqələr qurur, ideya təşkilati olaraq "İskra" ilə müntəzəm 
yazışmalar aparırdılar. 1901-ci ilin yayında, Bakıda gizli "Nina" mətbəəsi 
yaratmağa müvəffəq oldular ki, bu da Zaqafqaziya sosial-demokratların təbliğat 
imkanlarını genişləndirdi. Tarixi mənbələrə görə "Nina" mətbəəsi ilə yanaşı, 
Bakıda daha beş gizli mətbəə fəaliyyət göstərirdi. Bu mətbəələrdə siyasi təşviqatın 
ən çevik və təsirli vasitəsi olan vərəqələrin çapı həyata keçirilirdi. RSDFP Bakı 
Komitəsi 1902-ci ilin dekabrından 1903-cü ilin iyun ayına qədər müddətdə ümumi 
47 
 
tirajı 33 min nüsxə olan sayı 19-dan çox müstəqil vərəqə çap edərək əhali arasında 
yaymışdı. Azərbaycan dilində də bolşevik gizli mətbuatının ilk nümunələri inqilabi 
mahiyyət daşıyan siyasi vərəqələr olmuşdu. 
RSDFP II qurultayından sonra Azərbaycan bolşeviklərinin nəşriyyat 
fəaliyyətində gizli vərəqələrin buraxılışı sürətləndirildi. Yalnız 1904-cü ilin 
iyunundan 1905-ci ilin fevralına qədər Bakının gizli partiya mətbəələrində 80 adda 
200 min nüsxəyə qədər vərəqə buraxılmışdı. 
1904-cü ildə M.Ə.Rəsulzadənin, M.Ə.Əzizbəyovun, N.Nərimanovun, 
S.M.Əfəndiyevin, P.A.Çaparidzenin bir araya gəlməsi ilə yaradılan "Hümmət" 
qrupu sosial-demokrat ideyasının daşıyıcıları olaraq nəşriyyat işini təşkil etməyə 
başladılar. Qrup vərəqələr və intibahnamələr buraxılmasına, onların əhali arasında 
yayılmasına çalışırdılar. 1904-cü ilin oktyabrında "Hümmət"çilər ilk sosial-
demokrat nəşri olan Azərbaycan dilində gizli şəkildə "Hümmət" qəzetini nəşr 
etməyə başladılar. "Hümmət" təkcə Azərbaycanda deyil, bütün müsəlman Şərqində 
türkdilli xalqlar içərisində sosial-demokratların ilk mətbu orqanıdır. Bu mətbuat 
orqanının fəaliyyəti Rusiyada üç inqilab dövrünü, Azərbaycanın sovetləşməsi 
illərini əhatə edir. Birinci Rus inqilabı ərəfəsində və inqilabın ilk aylarında 
"Hümmət"in gizli 5-6 sayı, 1917-ci ilin iyun ayının 3-dən 1918-ci ilin iyul ayının 
sonlarınadək 113 nömrəsi çap olunmuşdur. Qəzet 1919-cu ilin mayından 1920-ci 
ilin mayına qədər Həştərxanda çap olunmuş, burada cəmi 44 nömrəsi işıq üzü 
görmüşdü. Ümumiyyətlə, "Hümmət"in 163 nömrəsi aşkarlanıb. “Hümmət”in 
yaranması, formalaşması ilk jurnalist və publisistlərinin kimliyi hələlik tam şəkildə 
müəyyənləşdirilməyib. Çünki qəzetin 1904-1905-ci il nüsxələri hələlik 
araşdırıcılara bəlli deyil. Mətbuat tariximizə "Hümmət"in birinci nömrəsinin 
başlığının surəti, üçüncü sayının materiallarından yalnız biri bəllidir. Qəzetin ilk 
sayının başlıq hissəsində Azərbaycan və rus dillərində nəşr tarixi göstərilmişdi: 
"1904-cü ilin oktyabrı". Hektoqraf üsulu ilə çap olunan qəzetin adı üzərində də 
məxsusi olaraq dayanmaq, onun ideya-siyasi istiqamətini müəyyənləşdirmək olar. 
Bu qəzetin "Hümmət" Partiyasının mərkəzi mətbuat orqanlarından biri kimi adının 
məxsusi siyasi əhəmiyyəti var. 
İnqilabdan əvvəlki nəşrlər proletar beynəlmiləlçiliyin prinsiplərinə uyğun 
olaraq "Bütün ölkələrin proletarları birləşin" şüarı altında nəşr olunurdu. Qəzetin 
ideya müəllifləri bu şüarın Azərbaycan variantını atalar sözü olan "Kişilərin birliyi 
dağı yerindən oynadar" şüarı ilə əvəzlədilər. Bu xalq məsəlinin digər qarışığı da 
dilimizdə qorunur: "El bir olsa, dağ oynadar yerindən", yaxud "El gücü, sel gücü", 
"Hümmət" ərəb sözü olan, azərbaycan dilində "qeyrət", "birlik", "şücaət" mənasını 
bildirir. 
"Hümmət" qəzetinin ideya-siyası istiqamətinin müəyyənləşməsində, 
formalaşmasında XX əsr Azərbaycan tarixində, millətin taleyində böyük rolu olan, 
48 
 
yaşadığı zamanda və ölümündən sonra ağır tənələrin, bəzən isə hədsiz təriflərin 
ünvanı olan Nəriman Nərimanovun böyük rolu, xidmətləri var. 1917-ci ilin iyun 
ayının əvvəlində "Hümmət" Partiyasının Təşkilat Komitəsi N.Nərimanovun 
rəhbərliyi ilə əməli tədbirlər planı işləyib hazırladı ki, bunlardan biri də "Hümmət" 
qəzetinin nəşrinin bərpa məsələsi idi. İclasda N.Nərimanovdan, 
S.M.Əfəndiyevdən, T.A.Şahbazidən ibarət redaksiya heyəti təşkil edildi. Qəzetin 
redaktoru Nərimanov, katibi isə Tağı Şahbazi təsdiq olundu və "Turan" 
mətbəəsində çapı planlaşdırıldı. Sonralar həmin günü xatırlayan T.Şahbazi yazırdı 
ki, çox işlərdən sonra 1917-ci il iyulun 3-də "Hümmət"in ilk nömrəsini çıxarmaq 
mümkün oldu. Qəzetin adı "Hümmət" Təşkilatının Mərkəzi Komitəsində müzakirə 
edildi. "Yoldaş", "Hümmət", "Təkamül" adları təklif edildi, lakin komitə təşkilatın 
adlandığı "Hümmət"in üzərində durdu. 
Nəriman Nərimanov qəzetin məram və məqsədləri barəsində ilk bərpa 
sayında yazırdı: "Hümmət" qəzetəsi fəhlə və zəhmətkeşlərin hüququnu müdafiə 
edərkən, Rusiya müsəlmanlarına bu inqilab zamanında doğru yol göstərməyi də öz 
vəzifələrindən biri kimi bilir. Yolumuz artıq dərəcədə tikanlı, məşəqqətli olsa da, 
ali, müqəddəs məsləkimiz girdarımızın artmasına səbəb olur". 
"Hümmət" qəzeti qısa bir vaxt ərzində özünə müəyyən oxucu kütləsi yığa 
bildi, onun nüsxələri Azərbaycanın hüdudlarından xeyli kənara çıxdı. Qəzet 
Qafqazda, Volqaboyu müsəlman vilayətlərində,  Türküstanda geniş yayıldı, hətta 
İranda və Türkiyədə onun oxucuları vardı. 
1918-ci ilin may ayının 28-də milli-azadlıq mübarizəsinin məntiqi nəticəsi 
olaraq Azərbaycan Xalq Cümhuriyyətinin yaradılmasından sonra "Hümmət" 
Həştərxanda nəşr olunmağa başladı. Zaqafqaziya Müsəlman İşləri Komissarlığının 
D.X.Bünyadzadənin başçılıq etdiyi nəşriyyat şöbəsi, 1919-cu ilin martın 29-da 
"Hümmət"in yenidən nəşr olunması, onun onun maddi-texniki bazasının 
yaradılması, qəzetin ətrafında təcrübəli jurnalistlərin toplanması üçün müəyyən 
tədbirlər həyata keçirməyə başladı. Komissarlıq 1919-cu il martın 29-da Saritsinə 
M.S.Ordubadinin adına göndərdiyi məktubda ondan Həştərxana gəlməyi, 
nəşriyyatın işində yaxından iştirak etməyi xahiş edirdi. 1919-cu ilin mayından 
yenidən çıxmağa başlayan "Hümmət" əvvəllər Zaqafqaziya Müsəlman İşləri 
Komissarlığı və Qafqaz Müsəlman Kommunist Təşkilatı "Hümmət"in, 1919-cu ilin 
noyabrında isə RK Bolşeviklər Partiyası, "Hümmət" təşkilatı Həştərxan Bürosunun 
orqanı kimi nəşr olunurdu. Qəzet həftəlik nəşr olunmağa başladı. İlk vaxtlar qəzetə 
D.Bünyadzadə redaktorluq edirdi, sonralar bu iş M.S.Ordubadiyə həvalə olundu. 
"Hümmət"in nəşri 1920-ci ilin may ayına qədər davam etdi. "Hümmət"in 
Həştərxan dövründə 44 nömrəsi çap olunmuşdur. 
1906-cı ildə Azərbaycan bolşevikləri rus, Azərbaycan və digər dillərdə 
leqal və gizli surətdə 7 qəzetin nəşrini həyata keçirə bilmişdilər ki, bunlardan biri 
49 
 
də "Bakinskiy raboçi" olmuşdur. Qəzetin ilk sayı 1906-cı ilin mayın əvvəlində 
buraxılmışdı. Onun nəşrinin təşkilində və çapa hazırlanmasında bolşeviklərdən 
P.A.Çaparidze, V.P.Nagin, V.A.Radus-Zenkoviç və başqaları yaxından iştirak 
etmişdilər. İlk sayında qəzet inqilabi işlərdə proletariatın gücü və rolu, fəhlə sinfi 
ilə kəndlilərin ittifaqının əhəmiyyəti ətraflı şəkildə izah edilirdi. Həmçinin Bakı 
fəhlələrinin ağır maddi vəziyyətinə, xalqın siyasi hüquqsuzluğuna dair yazılar dərc 
edilirdi. Gizli şəraitdə fəaliyyət göstərməyin çətinlikləri, polis təqiblərinin artması 
"Bakinski raboçi"nin birinci nömrəsindən sonra çapına son qoydu. "Bakinski 
raboçi" 1908-ci ildə leqal fəaliyyət göstərməyə başlasa da, yenidən çapını 
dayandırmalı oldu və doqquz illik fasilədən sonra, 1917-ci ilin mayın 5-də yenidən 
işıq üzü görməyə başladı və ilk sayında Leninin məşhur "Aprel tezisləri"ni dərc 
etdi. Qəzet öz oxucularına müraciətlə yazırdı: "Fəhlə yoldaşlar, yalnız siz öz 
qəzetinizə kömək edə bilərsiniz və kömək etməlisiniz. Biz yardım, kömək və 
məsləhət üçün sizə müraciət edirik. Dərhal vəsait toplanmasını təşkil edin. Bu iş 
təxirə salma bilməz. Yubanmaq olmaz. Hər gün, hər saat qiymətlidir. Qoy hər bir 
rayonda, hər bir zavodda, hər bir emalatxanada, hər bir kontorda, dostlarınızın 
işlədikləri hər bir yerdə vəsait toplanılmasına başlanılsın. Qısa bir müddətdən sonra 
qəzetin fondu üçün vəsait toplandı. Bütün bunlara baxmayaraq qəzet mövcud 
çətinliklər içərisindən çıxış yolları arayır, nəşrini davam etdirirdi. "Bakinskiy 
raboçi" həmin günlər öz nömrələrinin birində yazırdı: "İş ondadır ki, çörək və 
başqa aclıqla bərabər indi də biz kağız aclığı keçiririk. Bütün aclıqlar kimi, kağız 
aclığı da burjuaziya üçün yox, proletariat üçündür. Biz ona görə aclıq keçiririk ki, 
çünki dövlətlilər özləri üçün ehtiyat toplamışlar". 
Bakı Partiya Komitəsi "Bakinski raboçi" qəzetinin nəşrilə əlaqədar 
məsələlərin həllinə diqqət yönəldir, bu mətbu orqanın təbliğat imkanlarından 
istifadə edirdilər. Ona görə də qəzet Bakı Soveti İcraiyyə Komitəsinin mətbəəsində 
4000 nüsxə tirajla çap olunurdu. Bütün bunlara baxmayaraq qəzet nədənsə maliyyə 
problemlərini önə çəkir və yazırdı: "Bizim qəzetin heç bir əməkdaşı bir qəpik də 
haqq almır. Gizli mətbuat buraxıldığı vaxtlarda olduğu kimi, indi də qəzetimizin 
əməkdaşları qətiyyən pul olmadan işləyirlər". 
"Hümmət", "Bakinskiy raboçi" kimi qəzetlərlə yanaşı, 1906-cı ilin may 
ayının 26-da həftədə iki dəfə işıq üzü görən, bolşeviklərin ilk leqal qəzeti "Dəvət-
Qoç" nəşrə başladı. İlk sayında sosial-demokrat ideyasının təbliğ edən, xalqlar 
arasında dinc birgəyaşayışın lazımlığını qəzet səhifəsinə çıxaran "Dəvət-Qoç"un 
cəmi 19 nömrəsini çap etmək mümkün olub. Qəzetin təşkilində və işində görkəmli 
bolşeviklərdən M.Ə.Əzizbəyov, P.A.Çaparidze, S.M.Əfəndiyev, V.A.Radus-
Zankoviç, V.P.Nagin və başqaları fəal iştirak edirdilər. 
"Dəvət-Qoç"un ilk nömrəsi çapdan çıxdıqdan 16 gün sonra 1906-cı il 
iyunun 12-dən 17-nə kimi eyni adda, rus dilində "Prizıv" qəzeti nəşr olunmağa 
50 
 
başladı. "Prizıv" gündəlik axşam qəzeti kimi buraxılırdı. Bakıda fəaliyyət göstərən 
"Trud" qəzetində çap olunan elanda "Prizıv" qəzetində V.İ.Leninin, 
A.V.Lunaçarskinin, S.M.Əfəndiyevin, F.Y.Maxaradzenin, Musa və Mustafa 
Mirqasımovların və başqa müəlliflərin iştirak edəcəkləri xəbər verilirdi. 
Əldə olunan arxiv materiallarına, xatirələrə əsasən söyləmək olar ki, 
"Prizıv" qəzeti inqilabda Leninin taktikasını müdafiə etmiş, əsasən sosial-
demokratiya ideyasını əsgərlər arasında yaymaqla məşğul olmuşdur. 
Azərbaycan sosial-demokratları "Dəvət-Qoç"dan sonra Azərbaycan 
dilində yeni bir qəzet açmaq təşəbbüsü göstərdilər. Lakin müəyyən müddət bu 
istəklərinə nail ola bilmədilər. S.M.Əfəndiyev bu münasibətlə yazır: "Dəvət-Qoç" 
senzor tərəfindən bağlandıqdan sonra biz yeni bir mətbuat orqanı üçün icazə ala 
bilmədik. 
Hümmətçilər bolşeviklərin sınanmış üsullarına əl atmalı oldular. Tanınmış 
ziyalı, jurnalist Mehdibəy Hacınskinin qəzet nəşr etmək üçün "əlində hazır 
icazənamə"nin olmasından yararlanıb, bu istəklərini həyata keçirmək istədilər. 
Həm də ona görə ki, M.Hacınskinin qəzeti nəşr etməyə imkanı yox idi. 
Hümmətçilər M.Hacınski ilə danışıq aparıb, saziş bağladılar ki, onun rəsmi 
orqanlardan icazəsi olan "Təkamül"ünü nəşr etsinlər. "Təkamül" rəsmi dairələrdə 
qəzet kimi deyil, jurnal kimi qeydiyyata alındığından şübhələrə də yer qalmırdı. 
S.M.Əfəndiyev bu barədə yazır: "Təkamül" adı bizim məqsədlərimiz üçün münasib 
deyildisə də, buna baxmayaraq təşkilat Hacınskinin yaradıcılıq işlərinə 
qarışmamağı şərt qoyub, "Təkamül"ü nəşr etməyə başladı. "Təkamül" ərəb mənşəli 
söz olub, mənası "inkişaf”, "kamil olmaq", "yetişmək" deməkdir. 
Qəzetin nömrələrində dərc olunmuş yazıların təhlili, tarixi sənədlər, 
xatirələr əsasında təxmini müəyyən etmək olar ki, "Təkamül”ün redaksiya heyətinə 
gizli "Hümmət" və leqal "Dəvət-Qoç" qəzetlərinin aparıcı qələm insanları, 
publisistləri, partiya fəalları daxil idi. Onlardan S.M.Əfəndiyevi, Ə.Axundovu, 
M.Əzizbəyovu, S.Musəvini, Z.Zeynalovu və sosial-demokratiya ideyasından milli 
mövqeyə keçmiş M.Ə.Rəsulzadəni və qardaşı Məhəmmədəli Rəsulzadəni 
göstərmək Redaksiyada təşkilati və yaradıcılıq işinin əsas ağırlığını birinci 
növbədə S.M.Əfəndiyev öz üzərinə götürmüşdü. "Təkamül" Azərbaycan 
bolşeviklərinin nəşr etdikləri 9-cu mətbuat orqanı, milli dildə çıxan üçüncü 
bolşevik qəzeti idi. Onun nəşri ərəfəsində bolşeviklərin ana dilində 4 jurnal və 1 
qəzeti çıxırdı. Bu qəzet "Hümmət" təşkilatının nəşri, onun qəzeti idi. Qəzetin 14 
nömrəsində 500-dən artıq müxtəlif janrlı, müxtəlif istiqamətli, həcmli yazılar çap 
olunmuşdu. 
Firqələr və cəmiyyətlər, məktublar, həmkarlar ittifaqı, fəhlə məişətindən, 
felyeton və xəbərlər, elanlar şöbələri və bu rubrikalar adı ilə məqalələr çap edilirdi. 
Qəzetin materiallarında əsas yeri Rusiya və Azərbaycanın ictimai-siyasi, iqtisadi və 
51 
 
mədəni həyatı, fəhlə məişəti, müxtəlif partiya və cərəyanlara münasibət və mühüm 
məsələlər, problemlər tuturdu. Qəzet oxucularını beynəlxalq həyatın mühüm 
hadisələri ilə müntəzəm tanış edirdi. Yerli, Ümumrusiya və xarici ölkələrdən 
verilən bütün yazılarda sosial-demokratiya prinsipləri gözlənilirdi. 
"Bakinski proletari" qəzeti Azərbaycan bolşeviklərinin növbəti 
qəzetlərindən biri olaraq, ilk sayı 1907-ci il iyulun 20-də çap olunmuşdu. İki ildən 
çox bir müddətdə müəyyən fasilələrlə nəşr edilən bu qəzetin cəmi 7 nömrəsi işıq 
üzü görmüşdü. Qəzetin nəşrində P.A.Çaparidze, İ.V.Stalin, İ.Q.Fioletov, 
S.D.Vulsfon kimi bolşeviklər iştirak etmişdir. "Bakinski proletari"nin əsas 
istiqamətlərindən biri yerli partiya təşkilatlarının fəaliyyətini işıqlandırmaq idi. Bu 
mətbu orqan partiyanın kütlələrlə əlaqəsini daim diqqətdə saxlayırdı. 
1907-ci ilin avqust ayının 12-də "Qudok" qəzeti neft sənayesi fəhlələri 
ittifaqının orqanı kimi nəşr olundu. Qəzetin çapı üçün rəsmi icazə alınmasına 
baxmayaraq, onun nəşrini davam etdirmək mümkün olmurdu. Nəşr edildiyi 
müddətdə qəzet mətbəəsini üç dəfə dəyişməli olmuş, həftəlik çıxmalı olduğu halda, 
redaksiya bu işin öhdəsindən dürüst gələ bilməmişdi. "Qudok" Bakıda tətil 
hərəkatının ideoloji bazası rolunu oynayır, müntəzəm şəkildə etiraz aksiyaları ilə 
bağlı materiallar dərc etdirirdi. Hətta V.İ.Lenin "Qudok" ilə maraqlanırdı. "Qudok" 
bir neçə əlavə də nəşr etməyə müvəffəq olmuş, azərbaycanca səhifə buraxmışdı. 
Lakin indiyə kimi bu nüsxələr əldə olunmayıb. 1908-ci ilin yayında "Qudok"un 
redaktoru İ.Şitikov ilə bolşevik əqidəli jurnalistlər arasında fikir ayrılığı 
yarandığma görə, bolşevik yazarlar qəzeti tərk etməli oldular. Beləliklə, bu mətbu 
orqan 1908-ci il iyunun 9-da 35-ci nömrəsindən sonra menşeviklərin orqanına 
çevrildi. "Qudok"un sıralarını tərk edənlər "Bakinski raboçi"də çalışdılar. 
 
"ġərqi-rus" qəzeti 
 
XX əsrin əvvəllərində Rusiyada siyasi və iqtisadi böhranın kəskinləşməsi 
neft şəhəri olan Bakıda da özünü göstərməyə başladı. İstilaya uğrayan, istismar 
olunan, əsarətdə yaşayan və məhv edilən xalqla, istismarçı rus rejimi arasında dərin 
uçurum yarandı. Xalq artıq passiv mübarizə formalarından açıq mübarizə 
meydanına geçmiş, müxtəlif etirazlar tətbiq olunmağa başlanıldı. Çünki 1901-
1902-ci illərdə dünya inqilabi hərəkatının mərkəzi Rusiyaya keçirdi. XIX əsrin 
axırı XX əsrin əvvəllərində aqrar ölkə olan Rusiyada quraqlıq başlamış, şəhərlərdə 
ərzaq mohsulları, istchlak malları tükənmiş, nəticədə xalqın vəziyyəti görünməz 
dərəcədə pisləşmişdi. Böhran nəticəsində 300-dən artıq zavod və fabriklər 
bağlanmış, 100 minə qədər adam işsiz qalmışdı. Bu hadisələr 1905-ci il inqilabının 
ortaya çıxmasına əsas amil oldu. Fəhlələr istismar olunduqları üçün 1900-cü ildən 
52 
 
başlayaraq fabrik və zavodlarda üsyan qaldırdılar. Kəndlərdə, əyalətlərdə də eyni 
vəziyyət hökm sürür, kəndlilər mülkədarların zülmünə dözməyərək, onların 
malikanələrini yandırırdılar. Rusiyada baş verən bu proseslər eynən Azərbaycanda 
da təkrar olunur, etiraz dalğası ölkənin hər bir tərəfinə yayılırdı. Belə bir tarixi-
siyasi proseslərin axarında xalqı təşkilatlandırıb, onları haqları uğrunda mübarizəyə 
aparmaq üçün anadilli mətbuat orqanlarına böyük ehtiyac vardı. 
1891-ci ilin oktyabrında "Kəşkül" qəzeti bağlandıqdan 12 il müddətində 
Azərbaycan türkcəsində qəzet və jurnal nəşri mümkün olmadı, milli ruhlu 
ziyalıların təşəbbüsləri fayda vermədi. Kamal Ünsizadənin, Əhməd bəy 
Ağaoğlunun, Nəriman Nərimanovun, Sultan Məcid Qənizadənin, Məmmədağa 
Şahtaxtlının Qafqaz Canişinliyinə etdiyi müraciətlərə "yox" cavabı verildi. 
Qafqazda ruslaşdırma sıyasətini həyata keçirən missioner İlimskinin hələ 1870-ci 
ildə rus olmayan əhalini ruslaşdırmaq planları anadilli mətbuat orqanlarının 
yaradılması ideyasının həyata keçirilməsinə sədd idi. Lakin Çar Rusiyasının yerli 
ləhcələri ədəbi dilə çevirmək yolu ilə əhalini ruslaşdırmaq siyasəti nəticəsiz qaldı. 
Xalq ana dilində maarifləndikcə, özgələşmək əvəzinə, öz soy-kökünü, milli 
kimliyini anlamağa başladı. 
Xalqa ana dilində mətbuat orqanı bəxş etmək üçün mübarizə aparan 
ziyalılardan biri də Məhəmmədağa Şahtaxtlı idi. O, 1896-cı ildə "Tiflis" adlı qəzet 
çıxarmaq istəsə də, təşəbbüsü müsbət nəticələnmədi. 1846-cı ildə Naxçıvanın 
Şahtaxtı kəndində dünyaya göz açan M.Şahtaxtlı son dərəcədə geniş fəaliyyət 
dairəsinə malik olmuş, təkcə bir qəzetçi kimi deyil, filosof və ictimai xadim kimi 
milli oyanışa böyük təkan vermişdi. O, Azərbaycan ədəbiyyatı və mədəniyyəti 
tarixinə XIX əsrin sonu, XX əsrin əvvəllərində çoxcəhətli fəaliyyəti ilə seçilən 
tanınmış maarifçilərdən biri kim daxil olub. Onun ədəbi-jurnalistlik fəaliyyəti 
yalnız Azərbaycan milli mətbuat tarixi ilə deyil, rus mətbuat tarixi ilə də sıx 
bağlıdır. İlk təhsilini Naxçıvanda aldıqdan sonra 1860-cı ildə Tiflisə, sonra isə 
Peterburqa gedən Şahtaxtlı dövrün müasir elmlərinə yiyələndi. Peterburq mühiti 
ona çox güclü təsir etdi, universitetdə oxuduğu illərdə alman dilini mükəmməl 
öyrənmiş, sənədlərini Almaniyanın Leypsiq Universitetinə verdi. İmtahanlardan 
yaxşı qiymətlər alan Şahtaxtlı Leypsiq Universitetinin fəlsəfə fakültəsinə daxil 
oldu, təhsilini başa vurduqdan sonra Parisə köçdü, fransız dilini mükəmməl 
öyrənərək və bir sıra elmi-publisistik əsərlər yazdı. Şahtaxtlı ilk azərbaycanlı 
poliqlotdur. Dünya xalqlarının bir çox dillərini əhatəli, mükəmməl bilən alim Şərq 
və Qərb ədəbiyyatını, mədəniyyətini dərindən öyrənmişdi. Şərq xalqlarının Rusiya 
və Qərbi Avropa mədəniyyətinə yiyələnməsinin tərəfdarı olan Şahtaxtlı bu ideyanı 
dövri mətbuat səhifələrinə gətirmiş, ən müxtəlif məsələlər barədə xeyli sayda 
məqalələr, traktatlar dərc etdirmişdi. 
53 
 
O, bir jurnalist kimi dövri mətbuatda çıxış etməyə XIX əsrin 70-ci 
illərində başlamışdı. Öncə "Moskovskiy vedomosti" qəzetində çalışıb, sonralar 
fəaliyyətini "Novoye vremya" və "Sankt-Peterburqskiye vedomosti" qəzetlərində 
davam etdirmişdir. Sözügedən qəzetlərdə Yaxın Şərq müxbiri kimi çalışmış, 
dəfələrlə ərəb ölkələrinə, İran və Türkiyəyə səfər etmiş, Türkiyə müxbiri kimi 
fəaliyyət göstərmişdi. Rus mətbuatı ilə yanaşı, fransız, ərəb və fars qəzetlərində 
"Mehmet bəy" imzasıyla məqalələr dərc etdirən Məhəmmədağa Şahtaxtlı 1898-ci 
ildən yenidən Parisə getmiş, orada tarix, linqivistika, şərqşünaslıq və publisistika 
ilə məşğul olmuşdur. İctimai-elmi fəaliyyətlə məşğul olan Məhəmmədağa bəy 
Parisin məşhur Sarbonna Universitetində, Beynəlxalq Fonetika Cəmiyyətində və 
Fransa Akademiyasının "Asiya" Cəmiyyəti şöbəsində də çalışıb. 1902-ci ildən 
xaricdən Rusiyaya qayıtdıqdan sonra qəzet çıxarmaq istəyində olmuş, bu 
istiqamətdə Çar Rusiyasının inzibati idarələri ilə yazışmalar aparmışdı. O, öz 
doğma Şahtaxtı kəndindəki ata mülkünü sataraq Tiflisə köçmüş və mətbə təşkil 
etmişdir. M.Şahtaxtlının dünyagörüşünün formalaşmasında Tiflis ədəbi mühiti 
mühüm əhəmiyyət kəsb edir. M.F.Axundovla görüş, onun yaradıcılığı və ictimai 
baxışlarıyla tanışlıq, habelə Həsən bəy Zərdabinin publisist-maarifçi fəaliyyəti və 
"Əkinçi" qəzeti M.Şahtaxtlını ictimai-siyasi prosesləri daha aydın dərk etməsinə 
mühüm təsir göstərib. Həsən bəy Zərdabinin mütərəqqi ideya və təşəbbüslərinin 
tərəfdarı olan Məhəmmədağa bəy məqalələrində Azərbaycanda və bütün Yaxın 
Şərqdə hökm sürən feodal münasibətləri tənqid edir, istibdadın əleyhinə çıxır, 
mütərəqqi dünya ədəbiyyatının nailiyyətlərini öz həmvətənləri arasında yayır, 
geniş oxucu kütlələrində elmi, maarif, etika və əxlaq məsələlərinə maraq oyadırdı. 
Tiflisdə fəaliyyət göstərdiyi müddətdə M.Şahtaxtlı növbəti dəfə cəhd 
edərək yeni qəzet açmaq niyyətilə hökumətə ərizə verir və bu istəyinə cavab olaraq 
Çar Rusiyasının Qafqaz canişinliyi 1903-cü ilin əvvəllərində "Şərqi-rus" qəzetinin 
çapına razılıq verir. "Şərqi-rus" qəzetinin ilk nömrəsi 1903-cü il martın 30-da çıxdı. 
Qəzet əvvəllər həftədə üç dəfə çap olunurdu. 1904-cü ilin iyunun 8-dən etibarən isə 
gündəlik qəzetə çevrildi. 
Azərbaycanın ictimai-siyasi fikir tarixində, maarifçilik hərəkatının 
genişlənməsində "Şərqi-rus" qəzetinin mühüm xidmətləri var. O, XX əsrin ilk, həm 
də gündəlik Azərbaycan qəzetidir. Müxtəlif xalqların nümayəndələrinin iştirak 
etdiyi bu mətbu orqanı Şərqdən Çin hüdudlarınadək yayılan, din ayrı, dil ayrı 
ziyalıların qabaqcıl fikirlərinin sərgisi adlandırırdılar. Görkəmli şərqşünas Lüsyen 
Büva Parisdə çıxan "Jurnal Azyatik" məcmuəsində dərc etdirdiyi "Azərbaycan 
türklərində bir siyasi-ictimai qəzet" başlıqlı məqaləsində "Şərqi-rus"u yüksək 
qiymətləndirirdi. Lüsyen Büva yazırdı: "Qafqazın türk müsəlmanlarını 
maariflənmək və savadlandırmaq məqsədi ilə "Şərqi-rus" qəzeti bütün 
54 
 
əməkdaşlarının istək, arzularını, fikirlərini açıq söyləməyə, onları müdafiə etməyə 
çağırır". 
"Şərqi-rus" 1903-cü il 16 aprel tarixli 7-ci sayında öz ideya istiqamətini, 
məramnaməsini belə bəyan etmişdi: "Bizim borcumuz həqayiqnəvislikdir, yaxşılığı 
dediyimiz kimi yamanlığı da gizlətməyəcəyik. Biz meydana ona görə çıxdıq ki, 
xalqa doğru söz deyək və nəinki ona-buna vicdan füruşanə mədhiyyələr oxuyaq". 
"Şərqi-rus"un yaradıcı heyəti həqiqətən də ictimai-siyasi və mədəni 
həyatın mühüm cəhətlərini işıqlandırır, xalqın maraq və mənafelərini müdafiə 
etməyə çalışırdılar. Qəzet xalqın ağır vəziyyətini görərək yazırdı: "Tüstü və baş 
pulu deyilən xərcdən azad olmağın əvəzində rəiyyətlərin boynuna mülkədarlarla 
bərabər padşahlıq torpaq vergisi təhlili gəlmişdir. Bu növ xərclər rəiyyətlərin 
çoxuna ifrat artıq düşübdür və onlara nəhayətdə ağır yük olubdur". 
"Şərqi-rus"un ilk saylarında dərc olunan məqalələri Ömər Faiq 
Nemanzadə "camaatın məlumatını artırmağa, fikirlərini işıqlandırmağa xidmət 
edən" publisist nümunələr adlandırır, qəzetin çatışmayan cəhətlərini, xüsusən 
"barışdırıcı" missiyasını tənqid edirdi. 
M.Şahtaxtlının rus təəbəçiliyini qəbul etməsi, bir çox ciddi məsələlərin 
qəzet səhifələrinə çıxarılmasının əleyhinə olması, hökumətlə kompromiss siyasəti 
dövrün bəzi ziyalıları tərəfindən birmənalı qarşılanmır, "Şərqi-rus" tənqid atəşinə 
tutulurdu. Türk dünyasının milli-mənəvi birliyini, "Dildə, fikirdə, işdə birlik" 
düsturunun sahibi olduğu "Tərcüman" qəzetini ana tezisinə çevirmiş İsmayıl bəy 
Qaspıralı da Məhəmmədağa Şahtaxtlının tutduğu yolu bəyənmirdi. "Tərcüman"ın 
"Şərqi-rus" adlı xəbərində qəzetin Cəlil Məmmədquluzadənin redaktəsinə 
keçəndən sonra istiqamətinin müsbət məcraya yönəldiyi, bu mətbu orqanın doğru, 
düz yola qədəm qoyduğu əksini tapmışdı. İsmayıl bəy Qaspıralının əlifba islahatı 
məsələsində M.Şahtaxtlını ciddi tənqid etməsi "Şərqi-rus"un nüfuzuna böyük xələl 
gətirdi. Bir neçə əcnəbi dil bilən M.Şahtaxtlının fəaliyyətinin bir hissəsi də əlifba 
islahatı ilə bağlıdır. O, əlifba layihələri üzərində mütəmadi çalışmış, bu barədə 
yalnız Azərbaycan dilində deyil, rus və fransız dillərində də kitablar çap etdirmiş, 
özünə tərəfdar toplamağa çalışmışdı. 
M.Şahtaxtlının Mirzə Fətəli Axundovdan sonra əlifba islahatına başlaması 
və onun təklif etdiyi metod birmənalı qiymətləndirilməmiş, barəsində həm müsbət, 
həm də mənfi münasibətləri əks etdirən məqalələr yazılmışdı. 
"Şərqi-rus"da təkcə əlifbanın yeniləşdirilməsi deyil, hicab məsələsi, 
islamda qadın azadlığına baxışlar, maarifin yayılması, məktəblərdə tədrisin 
yaxşılaşdırılması kimi önəmli məsələlər əksini tapmış, problemlərdən çıxış yolları 
aranmışdı. "Şərqi-rus"un səhifələrində mədəniyyət, ədəbiyyat, dil, tarix 
məsələlərinə xüsusi yer verilirdi. A.Tolstoydan tərcümələr də bu qəzetin 
səhifələrində çap olunmuşdu. 
55 
 
Qəzetin ümummilli məsələlərdə prinsipial deyil, liberal mövqe 
sərgiləməsi çarizmin mürtəce rejimindən qorunmaq mahiyyəti daşıyırdı. 
M.Şahtaxtlı təzyiqlərdən, təhdidlərdən qəzeti qorumaq üçün manevrlər edir, onu 
mövqesizlikdə, prinsipsizlikdə qınayan qələm dostlarına qəzet səhifəsində cavablar 
verirdi. Belə yazılardan biri "Kaspi" qəzetinin redaktoru Əlimərdan bəy 
Topçubaşova ünvanlanmışdı. M.Şahtaxtlı bu məqalədə deyirdi: "Allah bizi rus 
təbəəsi yaratmış, biz zahirən və batilən rus padşahımıza və rus dövlətinə sadiq 
təbəə olub islam dinimizi və türk dilimizi can və dil ilə bəsləməyi kəndimizə fərz 
bilib beynəlmiləl politikadan və intriqadan istər din pərdəsi altında, istərsə də açıq 
olsun, kəndimizi daima şiddətlə kənara tutmalıyız". 
Çar Rusiyasına qarşı bu cür münasibətə Əlimərdan bəy Topçubaşov, 
Əhməd bəy Ağaoğlu kəskin reaksiya verərək "bu yolun, bu əhvalın cürətsizlik, 
barışdırıcılıq, gözqapamaq" olduğunu söyləyir, M.Şahtaxtlıya qarşı açıq yazılarla 
çıxış edirdilər. Tənqiddə liberallıq "Şərqi-rus"a çox baha başa gəlirdi. Əlimərdan 
bəy Topçubaşovun, Əhməd bəy Ağaoğlunun "Şərqi-rus"a qarşı kəskin 
münasibətinə səbəb mesenant Hacı Zeynalabdin Tağıyevin "Şərqi-rus"un ilk 
sayında tənqidi olmuşdu. İlk vaxtlarda qəzet onlara qarşı kəskin münasibət 
bəsləyib, sərt cavablar verir, onları "Hacı Zeynalabdinin qələm qoçuları" 
adlandırırdı. Məqalələrinin birində qəzet yazırdı: "Mərdan bəy və Əhməd bəy 
kimilərdə prinsip, məslək nə gəzir? Bunlar ac qurdlardır ki, neft sayəsində 
dövlətlənən Bakıya yığılıb, Əlinin börgünü Vəlinin başına qoyub, ciblərini 
doldururlar". 
Bu çəkişmələrin sonunda tərəflər ümumi bir araya gəlib ittihamlara son 
qoyaraq əməkdaşlıq yolu tutdular. Cəlil Məmmədquluzadə "Xatiratım" əsərində bu 
olaylara toxunaraq yazır: "Qafqazda müsəlmanlar içində türkcə qəzet tək bir 
"Şərqi-rus" idi. Bu da məlumdur ki, Tiflisdə bina olmuşdu və orada da çıxmaqda 
idi. Bakı şəhəri, o milyonlu və mədənli Bakı şəhəri öz qəhrəman yazıçıları ilə, öz 
Əhməd bəy Ağaoğlu, Əlibəy Hüseynzadə, Haşım bəy Vəzirov, Məhəmməd Əmin 
Rəsulzadə, doktor Qarabəy Qarabəyov, şair Müznib, Hacı İbrahim Qasımov, Cəfər 
Bünyadzadə və qeyri-bunlar kimi əhli qələmləri ilə uzaqdan Tiflisə baxıb onun 
gündəlik "Şərqi-rus" qəzetinə həsəd aparırdılar. Bəs necə olsun? Belə məlum olur 
ki, o vaxtlar türk qəzetinə izn hasil etmək bəhərhal çox çətin bir məsələ imiş. İndi 
belə güman etmək olar ki, o vaxtlar Bakının birinci jurnalistlərindən Əhməd bəy 
Ağaoğlu və Əlibəy Hüseynzadəyə ya qəzet icazəsi Peterburqdan verilmədi, yaxud 
bunlar Peterburqun siyasətini nəzərə alıb oradan bu icazəni istəmədilər, onun üçün 
də bunlar belə məşqə düşdülər. Mərkəzdən ki bir türk cəridəsinə izn almaq ümidi 
yoxdur, səlah buradadır ki, "Şərqi-rus" qəzetinə bir növ əl uzatmaq və şəriklikmi 
sifəti ilə, ya qeyri bir vəchlə oraya daxil olmaq və qəzeti də Bakıya köçürmək". 
56 
 
M.Şahtaxtlının Əlimərdan bəy Topçubaşlı və Əhməd Ağaoğlu ilə birgə 
"Şərqi-rus"un Tiflis mühitindən çıxarıb Bakıya köçürülməsi planı üzərində 
çalışmaları, səyləri nəticəsiz qaldı. Cəlil Məmmədquluzadənin yazdığı kimi 1905-
ci ilin yanvar ayında qəzetin hər bir yanda abunəsi gəldiyi halda M.Şahtaxtlı 
qəzetin çapını dayandırdı və başladı Bakıya köçməyə: "Yanvardan fevraladək 
ancaq idarənin əşyasını qutulara dolmağı çəkdi və qutulara da dolub hazır olandan 
sonra haman yerdə qaldı ki, qaldı". 
"Şərqi-rus"un yaradıcı heyəti. "Şərqi-rus"un Azərbaycan mətbuatı 
tarixində ən böyük xidmətləri Cəlil Məmmədquluzadə, Ömər Faiq Nemanzadə, 
Ə.Nəzmi, M.S.Ordubadi kimi dövrün böyük publisist və şairlərinin mətbu 
tribunasına çevrilməsi, onları ictimaiyyətə yaxından tanıtmasıdır. 
C.Məmmədquluzadənin “Şərqi-rus”la əməkdaşlığının maraqlı tarixçəsi 
var. 1903-cü ildə həyat yoldaşını müalicə üçün Tiflisə aparan C.Məmmədquluzadə 
"Qafqaz" restoranında Şahtaxtlı ilə görüşmüş, onu "Poçt qutusu" hekayəsi ilə tanış 
etmişdir. Şahtaxtlı hekayəni "Şərqi-rus"da çap edərək onun Tiflisdə qalıb, qəzetdə 
fəaliyyət göstərməsini təklif etmişdi. Bu ilk tanışlıqdan sonra C.Məmmədquluzadə 
"Şərqi-rus"da fəaliyyət göstərmişdi. Əziz Şərifin verdiyi bilgiyə görə, 
C.Məmmədquluzadə Şahtaxtlı üçün bir tapıntı idi. "Şərqi-rus"da fəaliyyətə 
başlaması Mirzə Cəlilin ideya-yaradıcılıq axtarışlarını bir səmtə yönəltməkdə, daha 
doğrusu, onun bundan sonra ədəbiyyata və jurnalistikaya üstün yer verməsində 
müəyyən təkan rolu oynadı. 
Məmmədquluzadə və onun müasiri olan publisistlərin "Şərqi-rus"da ən 
çox bəyəndikləri xüsusiyyət qəzetin müstəqil, demokratik yol tutacağını vəd etməsi 
və imkan daxilində buna müəyyən dərəcədə əməl olunması idi. 
C.Məmmədquluzadə bu mətbu orqanda 1904-cü ilin yanvar ayından 
1905-ci ilin elə həmin ayına qədər fəaliyyət göstərdi. O, "Şərqi-rus"da bir jurnalist 
kimi əsil inkişafa başladı, ilk dəfə azərbaycanca publisist və ədəbi-tənqidi 
məqalələr yazdı, tərcümə sahəsində qələmini sınadı. 1904-cü ilin noyabr ayının 26-
dan 1905-ci ilin yanvarın 15-dək qəzetin müvəqqəti redaktoru oldu. O, bu vəzifədə 
redaktorluq peşəsinin çətinliklərinə, həmçinin sirlərinə bələd oldu. Qəzetçilik işinin 
tərtibat və poliqrafik cəhətlərini, habelə senzura və rabitə orqanları ilə əlaqə 
yollarını öyrəndi, "Molla Nəsrəddin"in nəşrinə qədər hazırlıq keçdi. 
Mirzə Cəlil gələcək dostlarını da "Şərqi-rus"da tapdı. Ömər Faiq, Firudin 
Köçərli, Üzeyir Hacıbəyovla təmas qurdu, dostluq etdi. "Şərqi-rus"un çapını dərhal 
alqışlayıb, şeir həsr edən M.Ə.Sabirlə qiyabi tanış oldu. M.Cəlilin "Şərqi-rus"a 
vaxtında gəldi, qəzet hələ nəşrə başlamadığı vaxtda rus və Azərbaycan dillərini 
bilən mütərcimə ehtiyac olduğu barədə elan vermişdi. O, qəzetdə dərc olunan 
mətbuat xülasəsini, teleqramları ruscadan ana dilinə tərcümə edirdi. Həmçinin 
57 
 
L.N.Tolstoyun "Zəhmət, ölüm və naxoşluq" hekayə-əfsanəsinin tərcüməsini çap 
etdirdi. 
"Şərqi-rus"da çalışması C.Məmmədquluzadənin gələcək yaradıcılığı üçün 
bir məktəb rolu oynadı və o, 1905-ci ilin əvvəlindən bəzi fikir ixtilaflarına görə 
redaksiyadan uzaqlaşdı. 
Mirzə Ələkbər Sabir də "Şərqi-rus" qəzetini, onun ideya istiqamətini 
izləmiş və bəyənirdi. Bunun nəticəsi olaraq qəzetin naşiri və redaktoru 
M.Şahtaxtlının elmi biliyinə, mövqeyinə yüksək qiymət verərək, "Şərqi-rus"a şeir 
həsr etmişdi. Sabirin bu şeiri 1903-cü il iyun ayının 27-də "Ədəbiyyat" başlığı 
altında Ələkbər Tahirov imzası ilə işıq üzü görmüşdür. 
Məhəmmədağa Şahtaxtlının publisistikası 
M.Şahtaxtlı dövrünün tanınan ictimai xadimi, filosofu olmaqla yanaşı, 
istedadlı jurnalist kimi tanınırdı. Onun publisistik yaradıcılığı XIX əsrin sonu, XX 
əsrin əvvəllərində baş verən ictimai-siyasi prosesləri, zəmanənin bütün ağrılı 
məsələlərini özündə ehtiva edir. O, jurnalistlik fəaliyyətinə "Moskovskye 
vedomosti" qəzetində başlayıb. Ümumiyyətlə, M.Şahtaxtlının dünyagörüşü şərq və 
qərb arasında yaşanan, mədəni texniki-inqilabi ziddiyyətlər fonunda 
formalaşmışdı. Onun formalaşdığı mühitdən bəhs edərkən islam dini ilə bağlı 
məsələləri də yaddan çıxarmaq olmaz, ən azından ona görə ki, Şahtaxtlı islam 
tarixini, fəlsəfəsini çox gözəl bilirdi. Azərbaycan sovet dönəminin mətbu 
araşdırıcıları M.Şahtaxtlının dünyagörüşündəki ziddiyyətli məqamları onun islam 
dininə bağlılığı ilə əlaqələndirirdilər. 
M.Şahtaxtlı islamı tək dini inanc kimi deyil, sosial-psixoloji yaşantı və 
fəlsəfi dünyagörüş kimi dəyərləndirirdi. 
M.Şahtaxtlının sosial məzmunlu əsərləri içərisində görkəmli İran 
maarifçisi, publisist və dövlət xadimi Mirzə Melkum xana (1833-1908) həsr 
olunmuş beş məqaləsini xüsusilə fərqləndirmək lazımdır. Bu silsilə yazılarda 
maraqlı taleyi olan, zəmanəsinin qabaqcıl adamlarından biri kimi tanınan, ziyalı və 
vətəndaş mövqeyi ilə seçilən, M.F.Axundovla uzun illər dostluq əlaqələri saxlayan 
diplomat Mirzə Melkum xanın müfəssəl tercümeyi-halı verilmişdi. Mirzə Melkum 
xan XIX əsrin sonları, XX əsrin əvvəllərində İran həyatının yeniləşməsi, 
avropalaşması uğrunda mübarizə aparan görkəmli maarifçi və dövlət xadimi idi. 
İran cəmiyyətinin həyatında mütərəqqi dəyişikliklərə nail olmaq Mirzə Melkum 
xanın ən böyük arzularından biri idi. İnkişaf etmiş ölkələrin köməyi olmadan bu 
cür inkişafa heç cürə nail olmağın mümkünsüzlüyünü o, öz əsərlərində yazır və 
İran gənclərinin kütləvi surətdə xarici ölkələrdə ali təhsil almağa göndərmək 
ideyasını irəli sürürdü. M.Şahtaxtlı Mirzə Melkum xanı "ziyalı fars" adlandıraraq, 
onun tərəqqi və mədəniyyət uğrunda mübarizəsinə dəstək verirdi. 
58 
 
M.Şahtaxtlı uzun müddət islamın təriqət, məzhəb ayrılığına qarşı çıxış 
edərək, ilkin islam ideyasının tərəfdarı olaraq qalmışdı. O, islamın saflığı, tərəqqisi 
uğrunda böyük bir hərəkatın başında dayanan Şeyx Cəmaləddin Əfqaniyə, onun 
dünyagörüşünə, fəaliyyətinə ayrıca bir məqalə həsr etmişdi. Azərbaycanlı publisist 
Şeyx Cəmaləddin Əfqaninin dünyagörüşünü, əqli qabiliyyətini, fəaliyyətini yüksək 
qiymətləndirir, onun fəlsəfə və tarix sahəsində hətta E.Renan kimi tanınmış Avropa 
alimlərini heyrətə gətirdiyini yazırdı. Renanın Əfqani haqqındakı fikirləri də 
Şahtaxtlının məqaləsində sitat kimi istifadə olunmuşdu: "Bu adamla (Cəmaləddin 
nəzərdə tutulur - A.A) söhbət edərkən mən düşündüm ki, əsərlərini uzun müddət 
böyük bir məhəbbətlə öyrəndiyim Fərabi, İbn Sina kimi filosoflar yenidən həyata 
qayıdıblar. Cəmaləddini görəndə mən müsəlman Şərqində fəlsəfi əqlin intibahına 
bir daha inanıram". 
Qeyd etmək lazımdır ki, həmin dövrdə Cəmaləddin Əfqaninin yaşadığı 
Əfqanıstan islamın öz ilkinliyini, "saflığını" qoruyub saxladığı, heç bir islahata 
uğramadığı azsaylı ölkələrdən idi. Əfqaninin islamı modernləşdirmək istəkləri, bu 
yöndəki fəaliyyəti M.Şahtaxtlı tərəfindən yüksək qiymətləndirilsə də, ancaq 
Azərbaycanlı publisist panislamizmi qəbul etmir, tənqid edirdi. 
M.Şahtaxtlının maarifçilik ideyaları içərisində xalqın mədəniyyətinin 
təməl daşı olan əlifba, təkmilləşdirilmiş milli yazı sistemi uğrundakı mübarizəsi 
xüsusi yer tutur. Düzdür, onun bu ideyası dövrün bəzi ziyalıları, xüsusən İsmayıl 
bəy Qaspralı, Ömər Faiq Nemanzadənin tənqidlərinə tuş gəlirdi. 
M.Şahtaxtlı Türkiyənin ictimai-siyasi həyatına daha yaxından bələd 
olduğu üçün bir neçə əsərini də bu ölkənin həyatına həsr etmişdir. Onun 1901-ci 
ildə Fransada çap etdirdiyi "Türkiyəni necə xilas etməli" fəlsəfi traktatı yalnız öz 
dövrü üçün deyil, bu gün və sabah üçün də dəyər kəsb edir. Osmanlı 
imperatorluğunun tənəzzülü və yeni Türkiyənin yaradılması ideyası bu əsərin ana 
xəttidir. Müəllif Osmanlı İmperatorluğunun tənəzzül səbəbinin köklərini Sultan 
Süleymanın məmləkətin müxtəlif yerlərində yaşayan, öz əyalətini mülki və hərbi 
qüvvələrini tam əldə saxlayan bütün şahzadələri saraya yığmasında və beləliklə 
onların idarəçilik təcrübəsinin məhv edilməsində görür. Gələcək hökmdar, şahzadə 
əyaləti tərk edir, sarayda yaşamaqla məmləkətin işlərindən xəbərsiz olur və 
tamamilə idarəçilikdən uzaqlaşır. Müəllif böyük təəssüf hissiylə yazırdı: "Budur, 
üç əsrdir ki, heç bir sultan, heç bir imperiya şahzadəsi dəniz limanlarına, hətta 
Türkiyənin ən əhəmiyyətli limanlarına belə baş çəkməmişlər. Aydındır ki, 
donanmanın rəhbərliyindən, danışmağa belə dəyməz. Heç bir sultan nə ciddi bir 
milli, siyasi, dini, hərbi və ictimai qüvvəyə, nə də lazımi bilik və təcrübəyə malik 
deyildi". İmperatorluğun həmin dövr üçün ağır vəziyyəti yalnız bunlarla bitmir. Ən 
dəhşətlisi odur ki, hakimiyyət sahibi olan Sultan Əbdülhəmid məmləkətin bütün 
tarixi şəxsiyyətlərini, düşünən beyinlərini məhv edirdi. M.Şahtaxtlı bu fəlsəfi 
59 
 
traktatda Türkiyəni xilas etməyin yolları və üsullarını da göstərir. Beləliklə o, 
Türkiyə modelini düşüncəsinə uyğun şəkildə qurur və yazırdı: "Əgər Türkiyə öz 
mövcudluğunu qoruyub-saxlamaq istəyirsə, o elə bir hökumət təşkil etməlidir ki, 
həmin hökumət nəinki namuslu olub milli marağın qayğısına qalmalıdır, həm də 
savadlı olmalı, ölkədə ictimai-siyasi inkişafı təmin etmək üçün böyük enerjiyə 
sahib olmalıdır. Bunlarsız milli istiqlaliyyəti qoruyub saxlamaq qeyri-mümkündür. 
M.Şahtaxtlının irəli sürdüyü ikinci prinsip də əhəmiyyətli idi: "Bu, Türkiyənin 
Avropalaşmasıdır. Müəllif həmin prinsipin qaçılmazlığını, labüdlüyünü şərh 
edərək yazırdı: "Həqiqətən, milli istiqlaliyyətin yükü bizim dövrümüzdə elə 
ağırlaşıb ki, onu Avropa mədəniyyətinin köməyi olmadan daşımaq mümkün deyil". 
M.Şahtaxtlı M.F.Axundovdan başlayan maarifçilik hərəkatının davamçısı 
olaraq milli düşüncə, yeni məktəb, yeni əlifba və mətbuatın yaradılmasında əzmlə 
çalışırdı. Şübhəsiz, M.Şahtaxtlı bütün bunları Zaqafqaziya müsəlmanlarının necə 
adlandırılmasından başlayırdı və milli düşüncəyə yeni əhval-ruhiyyə gətirirdi. O, 
bu xüsusda "Kaspi" qəzetinin 1891-ci il 93-cü sayında yazırdı: "Son vaxtlar 
Zaqafqaziya müsəlmanlarına onların dinlərinə görə yox, xalqlarına görə ad 
verməyə çalışaraq, Zaqafqaziya islam əhlini Qafqazda rus dilində tatar 
adlandırmağa başlamışlar. Amma bu yeniliyi heç cür uğurlu hesab etmək olmaz. 
Ona görə də Zaqafqaziya müsəlmanlarını azərbaycanlı, Zaqafqaziya türk dilini isə 
tatar dili əvəzinə Azərbaycan dili adlandırmaq məqsədəuyğun olardı". 
M.Şahtaxtlının "Zaqafqaziya müsəlmanlarını necə adlandırmalı?" 
məqaləsini azərbaycanşünaslığın ilk bünövrələrindən hesab etmək olar. 
"Qeyrət" mətbəəsi 
"Şərqi-rus" bağlandıqdan sonra M.Şahtaxtinski redaksiyanın mətbəəsini 
satışa çıxardı. Bu barədə Ömər Faiq Nemanzadə öz xatirələrində yazır ki, satışa 
çıxarılan bu mətbəəni almaq məsləhəti ilə o, Cəlil Məmmədquluzadəyə müraciət 
etmişdi. Mirzə Cəlil "Məhəmməd ağa pul istəyəcək, ancaq pul nə sən də, nə də ki 
məndə var" cavabını verib. Mətbəəni almaq üçün maddi vəsait axtarışına çıxan 
dostlar nəhayət, belə xeyirxah insanı tapırlar. Bu, əslən naxçıvanlı olan tacir 
Məşədi Ələsgər Bağırov idi. "Evinə lazım olan yeyintiləri nisyə götürüb, ayın 
axırında borclarını ödəyən Ö.F.Nemanzadəyə" Məşədi Ələsgərov Bağırov 
mətbəəni almaq üçün ilkin olaraq 7 min manat pul verir. Sonra isə "Molla 
Nəsrəddin" jurnalının çapına da vəsait xərcləyir. 
Yeni mətbəə "Qeyrət" adı ilə 1905-ci il mart ayında fəaliyyətə başlayır və 
hər üç şəxsiyyətin birgə fəaliyyəti nəticəsində 1907-ci ilə qədər bu iş davam edir. 
Fəaliyyətinin ilk aylarından "Qeyrət"in gəlirlə işlədiyini görən bu üç dost 
mətbəəni daha da genişləndirmək, istehsal gücünü daha da artırmaq istəyirlər. 
Ö.F.Nemanzadənin xatirələrindən bəlli olur ki, 1907-ci ildə bu üç yoldaş mətbəəni 
daha da böyütmək məqsədilə "Qeyrət kampaniyası" adı altında bir şirkət vücuda 
60 
 
gətirirlər. Onlar mətbəənin 7 min manatlıq qiymətini 28 paya bölmüş, hər paya 250 
manat hesabı ilə hər biri iki pay götürüb 22 payı satışa buraxmışlar. Bir müddət 
mətbəə "Qeyrət şirkəti" adı ilə 28 payçının ixtiyarına keçmişdir. Mətbəənin ilk 
elanında deyilirdi: "Tiflisdə "Qeyrət" mətbəəsi türkcə, farsca, ərəbcə, rusca və 
firəngcə hər növ kitab, məcmuə və hər cür tüccar və divanxana dəftər və kağızları 
ən gözəl hərf ilə çap edir". 
Ö.F.Nemanzadənin xatirələrindən bəlli olur ki, mətbəədə böyük çap 
maşını, bir amerikanka maşını, 10 mürəttib işləyəcək qədər hərf və hərf kassaları 
olmuşdur. Maşınlar Moskvadakı "Modern" alman firmasından alınmışdır. 
Mətbəənin texniki baxımdan heç nəyə ehtiyacı olmamışdı. 
Təkcə "Molla Nəsrəddin"i çap etməklə kifayətlənməyən "Qeyrət"çilər 
Azərbaycan ədəbiyyatına, mədəniyyətinə böyük töhvə olan kitabçalar, siyasi 
mahiyyətli intibahnamələr, müraciətlər çap etmişdi. 
Mətbəənin çap etdiyi ilk kitablardan biri Firdovsinin "Şahnamə"sindən bir 
hissə Rəşid bəy Əfəndiyevin tərcümə etdiyi "Rüstəm və Söhrab"dır. 
Çap olunan kitabların bəziləri pulsuz paylanır, bəziləri isə ucuz qiymətə 
satılırdı. Bir çox hallarda isə "Molla Nəsrəddin" jurnalının oxucularına hədiyyə 
olaraq göndərilirdi. C.Məmmədqquluzadənin "Poçt qutusu", "Usta Zeynal", 
"İranda hürriyyət", "Qurbanəli bəy" əsərlərini Əhməd bəy Cavanşirin, 
M.S.Ordubadinin, Namiq Kamalın, Ə.Haqverdiyevin, Əlimirzə Nərimanovun 
"Nəsihətül-əftal", Harun Sultanovun "Vətən yolu" kitablarını qısa vaxtda dərc edən 
"Qeyrət" mətbəəsi Azərbaycanda maarifçilik hərəkatına böyük təkan vermiş, kitab 
mədəniyyətinin formalaşmasında şərəfli tarix yazmışdı. 
 
"Həyat" qəzeti: ictimai-siyasi 
və ədəbi istiqamətləri 
 
1905-ci il iyunun 7-də "Həyat" qəzeti nəşrə başladı. Həyata çox 
ziddiyyətli, təlatümlü mürəkkəb bir dövrdə "qədəm basan" bu mətbu orqanını 
jurnalistika tariximizin araşdırıcıları 1905-1906-cı illərin fikir, düşüncə və 
mübarizə salnaməsi adlandırırlar. 
“Həyat”ın məram və məqsədlərini aydınlaşdırmaqdan öncə Rusiyada baş 
verən ictimai hadisələr, siyasi gərginliklərlə müşayiət olunan proseslərə diqqət 
yönəltmək gərəkdir. 1905-ci ilin yanvarın 9-da Peterburqda çara ərizə ilə müraciət 
etməyə toplaşmış dinc nümayişçilərin gülləbaran edilməsi ilə başlayan və bütün 
Rusiya ərazilərinə yayılan inqilab iri sənaye mərkəzlərindən olan Bakıda da ciddi 
etirazlarla, siyasi gərginliklərlə müşayiət olundu. Şəhərdə tətil və nümayişlər 
başladı. 
61 
 
“Həyat”ın fəaliyyətə başladığı ilk iki ayda - iyun və iyul aylarında 
Bakıdakı sənaye müəssisələrinin dörddə üç hissəsini tətil bürüdü. Çar quruluşu 
idarəsinin zəifləməsindən istifadə edən Tiflis və Bakıda özlərinin siyasi 
mərkəzlərini yaratmış Daşnaksütyun Partiyasının üzvləri və Erməni Milli Şurasının 
nümayəndələri açıq-aşkar yerli müsəlman əhalisinə, Azərbaycan xalqına qarşı 
terror və təxribat törədirdilər. Tarixə erməni-müsəlman davası kimi düşmüş, 
əslində ermənilərin Bakıda, Naxçıvanda, Qarabağda və Zaqafqaziyanın 
azərbaycanlılar yaşayan hissələrində törətdikləri qətliamlar sistemli şəkil almışdı. 
1905-ci ilin fevral ayının ilk ongünlüyündə Bakıda qırğınlar törədildi, dinc əhali 
dəhşətli günlər yaşadı. Belə bir ağır şəraitdən çıxmaq üçün informasiya və təbliğat 
vasitəsinə ciddi ehtiyac var idi. Zamanın tələblərinə uyğun olaraq gündəlik qəzet 
nəşr etmək məsələsi Azərbaycan ziyalılarını düşündürürdü. 1905-ci ilin martın 15-
də Azərbaycan xalqının həyatında geniş fəaliyyət sferası ilə dərin iz buraxmış, 
mesenant Hacı Zeynalabdin Tağıyevin mənzilində toplaşmış ziyalılar bir çox 
önəmli məsələlər kimi gündəlik qəzet nəşr etməyi də müzakirə etdilər. 1905-ci il 
aprelin 16-da dövrün görkəmli ziyalıları Əli bəy Hüseynzadə və Əhməd bəy 
Ağaoğlu Peterburq baş Mətbuat İdarəsinə "Həyat" adlı qəzet nəşr etmək istəyini 
ərizə ilə bildirdilər. H.Z.Tağıyevin böyük nüfuzu və işə qarışması ilə 1905-ci il 
aprelin 22-də Qafqaz Canişini Vorontsov Daşkov "Həyat"ın nəşrinə icazə verdi. 
Lakin "Həyat"ın ideya-siyasi məzmunu ikiqat senzuraya məruz qaldı. Belə ki, 
qəzetin dərc etdiyi mühüm əhəmiyyətli yazılar rus dilinə tərcümə edilib Tiflis 
Senzura Komitəsinə göndərildi. Qəzetin məzmunu, ideya istiqamətləri milli 
mövqedə dayanan Əlimərdan bəy Topçubaşov (naşir), Əli bəy Hüseynzadə (baş 
redaktor) və Əhməd bəy Ağaoğlu (1905-ci ilin axırlarınadək baş redaktor) 
tərəfindən həyata keçirilirdi. 
"Həyat"a qarşı təzyiq və təhdidlər, senzorun ağır şərtləri qəzetin nəşrinin 
ilk aylarında özünü açıq büruzə verdi. İlk sayın çıxmasından ay yarım sonra erməni 
senzorların təhriki ilə Senzura Komitəsinin sədri Qallel "Həyat"ın çapının 
dayandırılması üçün Qafqaz canişinliyinə müraciət etdi. Senzura Komitəsi qəzeti 
və onun redaktoru Əhməd bəy Ağaoğlunu "panislamist ideyaların alovlu 
pərəstişkarı", "bütün müsəlmanların xəlifəsi sayılan türk sultanının nüfuz və 
qüdrətinin artmasının tərəfdarı" kimi qələmə verirdilər. Digər tərəfdən “Həyat”ın 
yaradıcı heyəti "qatı islamın tərəfdarları" kimi suçlanır və antierməni təbliğatı 
nəticəsində Qafqazda müsəlman fanatizminin alovlanacağı iddia edilirdi. Halbuki 
antitürk, antimüsəlman mövqeyi ilə Bakıda və Qafqazın bəzi bölgələrində nəşr 
olunan erməni qəzetləri düşmənçilik ovqatı yaradır, Qafqaz Canişinliyi və Senzura 
Komitəsi isə onlara heç bir irad bildirmirdi. 
Senzura Komitəsinin Qafqaz Canişinliyinə müraciətində 
Ə.Hüseynzadənin və Ə.Ağaoğlunun "islamın təmizliyi və ilkinliyini qorumaq 
62 
 
üçün" çarizmə və ruslara qarşı barışmaz mövqedə dayandığı ayrıca vurğulanırdı. 
Bu böhtan kampaniyası təsadüfi deyildi. Ermənilər Əlibəy Hüseynzadə və Əhməd 
bəy Ağaoğlu birliyinin nəticəsində real bir qüvvənin formalaşdığını və "Həyat" 
qəzetinin bu birliyin nəticəsində ortaya çıxdığının fərqində idilər. 
"Həyat"ın ilk sayında dərc olunan "Qəzetimizin məsləki" sərlövhəli 
məqalədə mətbuatın xalqın həyatında, cəmiyyətin inkişafında önəmi vurğulanırdı: 
"Baş məqalədə göstərilirdi ki, Qərb ölkələrində, hətta əhalisi 4-5 milyon nəfər olan 
ölkələrdə 300-400 qəzet buraxılır. Mədəni millətlər qəzeti "bəşəri ehtiyacların ən 
zərurilərindən" sayırlar. Həmin ölkələrdə insanlar qəzet oxumağa öyrəniblər, 
çaysız-çörəksiz dolana bilmədikləri kimi, qəzetsiz də keçinə bilmirlər. Mətbuatın 
cəmiyyətin inkişafında, xalqın maariflənməsi və tərəqqisindəki rolu məqalədə belə 
qiymətləndirilirdi: "İnsan üçün munis bir yoldaş, xeyirxah bir müəllim, nafiz bir 
məktəbdir, həm də zillətdə qalanlara doğru yolu, hidayət yolunu göstərir". 
Məqalədə "bütün qəzetləri faydalı hesab etmək olarmı" sualına cavab da axtarılır. 
Bu cavab isə ondan ibarətdir ki, zərərli fikirləri yayan, adamları pis yola dəvət edən 
mətbu orqanlar da var ki, bu cür qəzetlər peşə prinsiplərindən uzaqdırlar. 
"Həyat"ın yayılma arealına nəzər yetirsək, deyə bilərik ki, qəzet təkcə 
Qafqazda deyil, Volqaboyunda, Orta Asiyada, İranda və Türkiyədə yayılırdı. 
Məşhur tatar şairi Abdulla Turkay "Həyat"a şeir həsr etmiş və uzaqgörənliklə 
ermənilərin bu qəzetə düşmən kəsiləcəklərini söyləmişdi. 
"Həyat" geniş coğrafi məkanda yaşayan türk və müsəlmanların milli 
oyanışı ilə eyni vaxtda meydana çıxmış və bu oyanışın davamlı prosesə 
çevrilməsində mühüm rol oynamışdı. 
"Həyat" baş məqalədə məram və məqsədlərini oxucuya daha dolğun 
çatdırmaq üçün ümmət və millət məsələlərinə, ana dilinin inkişafına, maarifçiliyə 
dair baxışlarını izah edərək yazırdı ki, Azərbaycan türkləri "tazə-cavan bir 
millətdir, həyatın dürr-kəmalə doğru gedən yolun əvvəlindədir", "qəzetimiz həyatın 
mənafeyi-həqiqiyyəsinə, ovsaf və şəriyyəsinə agah bulunduğundan həyati-
ictimaiyyeyi-milliyyəmizin nigahbanı olub daxildən və ya xaricdən hər cür tərəqqi 
və təkamülə qarşı zühur edən maniə və müşkülata müqabilə" edəcəkdir. 1905-ci 
ildə çıxan ilk sayında "Həyat" öz məsləkini, ideya istiqamətlərini bu cür şərh 
edirdi. 
Ümumən XX əsr ictimai-siyasi və ədəbi-fəlsəfi fikir tarixində böyük rolu 
olan Əlibəy Hüseynzadə "Həyat" qəzeti və "Fyuzat" dərgisi ilə Azərbaycanda milli 
məfkurənin, türkçülük hərəkatının genişlənməsinə öncüllük etdi. 
1864-cü ildə Salyanda doğulan Əlibəy Hüseynzadə ilk təhsilini Tiflisdə 
Azərbaycan dilindən və şəriətdən dərs deyən atasından almışdır. Ə.Hüseynzadənin 
təhsili ilə sonra babası Qafqazın şeyxülislamı Əhməd Səlyani məşğul olmuşdu. 
63 
 
Şeyx Əhməd şəriət məsələləri ilə yanaşı, Azərbaycan ədəbiyyatı ilə də ciddi 
məşğul olmuş, Mirzə Fətəli Axundov ilə dostluq etmişdi. 
Atasının müəllimlik etdiyi məktəbi bitirdikdən sonra Əli bəy Hüseynzadə 
1875-1884-cü illlərdə Tiflis klassik gimnaziyasında təhsil almışdı. 
Əli bəy Hüseynzadə ibtidai və orta təhsil aldığı bu məktəblər barədə 
təəssüratını "Həyat" qəzetinin 1906-cı il tarixli 185-ci sayında belə şərh edirdi: "Bu 
təhsili-ibtidaim Qurani-Kərimin qiraəti ilə farsı-əlifbaya, Tarixi Nadirin və 
Gülüstani-Sədinin mütaliəsinə münhəsir qaldı. Məncə buradakı çalışmamızın qismi 
əzəmi havaya getdi, çünki türk olduğum halda türkcə bilmədim, müsəlman 
olduğum halda Quranı anlamadım". 
Babası Şeyx Əhməd Salyani Əli bəyin təhsilini davam etdirmək üçün onu 
1885-ci ildə Peterburqa göndərdi. O, fizika-riyaziyyat fakültəsinə daxil olaraq 
Mendeleyev, Vaqner, Berketov kimi məşhur professorlardan təhsil aldı. İxtisas 
dərslərini oxumaqla yanaşı, Əli bəy bir tərəfdən, Homeri, Danteni, Şekspri, 
Bayronu, Şilleri və Höteni mütaliə etmiş, digər tərəfdən Şərq dilləri fakültəsində 
məşhur şərqşünas Jukovskinin "Ömər Xəyyam haqqında mühazirələri"ni 
dinləmişdi. 
Ə.Hüseynzadə təhsil illərində Hartmanın, Şopenhaurenin və digər Qərb 
filosoflarının əsərlərini öyrənmiş, Volter, Monteskye, Bekker, Rikardo, Furye, 
Adam Smit kimi iqtisadçıların nəzəriyyələri ilə tanış olmuşdur. 
1889-cu ildə Peterburq Universitetini bitirdikdən sonra Əli bəy 
Hüseynzadə 1890-cı ildə İstanbula gedir və İstanbul hərbi-tibb məktəbinə daxil 
olur. Bu illər Türkiyədə gənc türklər hərəkatının meydana çıxdığı, osmançılıq, 
türkçülük ideyaları ətrafında disskusiyaların aparıldığı, gizlin cəmiyyətlərin 
qurulduğu vaxt idi. Məhz bu illərdə Ə.Hüseynzadə Türkiyədə "İttihadi-Tərəqqi" 
Cəmiyyətinin qurucularından biri olur. Böyük Azərbaycan mütəfəkkiri ömrünün 
sonlarına yaxın qələmə aldığı məqalələrin birində "İttihadi-Tərəqqi" Cəmiyyətinə 
daxil olmasını xatırlayaraq yazır ki, nənəsinin Şirvandan ona göndərdiyi pulu 
ittihadçılara kömək məqsədi ilə vermişdi. 
1895-ci ildə hərbi-tibb məktəbini həkim yüzbaşı rütbəsi ilə bitirən 
Ə.Hüseynzadə hərbi xəstəxanada fəaliyyətə başlayır. Onun qələm təcrübələrinin 
nəşri də bu illərə təsadüf edir. O, alman şairi Bodenştedtin "Ömər Xəyyam" 
haqqındakı əsərini türkcəyə tərcümə edib "Ramazan baxçası" adlı məcmuədə, 
Faustdan və Heynedən etdiyi tərcümələri isə Səlyani imzası ilə "Məlumat" 
məcmuəsində çapa verir. Ə.Hüseynzadə Türkiyədə çox qala bilmir və 1903-cü 
ildə, 39 yaşında Bakıya qayıdır. Əli bəyin gəlişinin səbəbləri barəsində məşhur türk 
araşdırmaçısı Əliheydər Bayat yazır: "İttihadi-Tərəqqi" Cəmiyyəti mənsubu kimi 
polisin təqibi altında olduğundan Hüseynzadə Əli bəy 1903-cü ildə Azərbaycana 
döndü". Mətbuat tariximizin sanballı araşdırıcısı, professor Əziz Mirəhmədova 
64 
 
görə isə Əli bəy Hüseynzadə Azərbaycanda türkçülük hərəkatını genişləndirmək, 
millətçilik şüurunu oyatmaq üçün "İttihadi-Tərəqqi"çilərin tövsiyyəsi ilə Vətənə 
dönmüşdü. Bakıya qayıtdıqdan sonra o, bir çox ziyalılarla ünsiyyətdə oldu və 
Ə.M.Topçubaşovun redaktoru olduğu "Kaspi" qəzetində məqalələr nəşr etdirdi. 
Vətənə dönüşündən iki il sonra Əli bəy mətbuat tariximizə şərəfli səhifələrini 
yazmış “Həyat”ın yaradıcılarından biri kimi daxil oldu. 
"Həyat"da Əli bəy Hüseynzadənin 50-yə yaxın tarixi-publisistik, siyasi-
fəlsəfi məqalələri dərc olundu. İctimai-siyasi və fəlsəfi fikir tariximizin böyük 
şəxsiyyətinin mətbu irsini görkəmli tədqiqatçısı, filologiya elmləri namizədi Ofelya 
Bayramova gərgin zəhməti və elmi axtarışları bahasına tədqiq etmiş, 
sistemləşdirmiş və kitab halında oxuculara çatdırmışdı. 
"Həyat"ın əsas qayəsi vətənə, xalqa, türkçülüyə xidmət idi. Professor 
Ə.Mirəhmədov "Türklüyə xidmət nümunəsi" məqaləsində qeyd edir ki, 
“Həyat”çıların əsas yaradıcılıq yolu ədəbiyyat, mətbuat və fəlsəfəyə xidmət, 
həmçinin, sosial kredosu azadlıq və milli birlikdir. 
1905-ci il iyunun 7-dən 1906-cı il sentyabrın 3-nə qədər “Həyat”ın 325 
nömrəsini buraxmaq mümkün oldu. Bunlardan 131-i 1905-ci, 194-ü isə 1906-cı 
ildə işıq üzü görmüşdü. “Həyat”ın 101-ci sayı Əli bəy Hüseynzadə və Əhməd bəy 
Ağayevin redaktorluğu ilə çıxmışdır. Bu tarixdən sonra bu iki mütəfəkkirin yolları 
ayrılır, Ə.Hüseynzadə “Həyat”ın çapını davam etdirir, A.Ağaoğlu isə "İrşad" 
qəzetini nəşr etdirdiyinə görə ondan uzaqlaşır. "Həyat"ın 102-ci sayında 
Ə.Ağaoğlunun belə bir məzmunda məktubu vardır: "Sevgili qardaşım Əli bəy! 
Təvəqqe edirəm ki, qəzetinizdə məlum edəsiniz ki, mən bundan sonra "Həyat" 
müdirliyindən xaric olub "Həyat" ilə heç bir əlaqəm yoxdur. Əhməd bəy Ağayev". 
Həmin vaxt Əhməd bəy Ağaoğlunun “Həyat”dan getməsi barəsində 
müzakirələr aparılmış, bir qrup ziyalı bu gedişdən narazı qalmışdı. Görünür, 
proseslərə yanaşmada fərqlilik, fikir müxtəliflikləri Əli bəylə Əhməd Ağaoğlunun 
bir yerdə çalışmasına imkan verməmişdi. 
Çox çətin və şərəfli ömür və yaradıcılıq yolu keçmiş, ictimai-siyasi fikir 
tariximizin önəmli şəxsiyyətlərindən olan Əhməd bəy Ağaoğlu da “Həyat”ın 
səhifələrində müntəzəm siyasi-publisistik yazıları ilə çıxış edirdi. 
“Həyat”ın ilk sayındakı proqram xarakterli məqaləsində Ə.Ağaoğlu etnik 
mənsubiyyətini dərk edən və milli sərvətlərinə sahib çıxan Azərbaycan xalqının 
islami dəyərlərə sadiq qalacağını bəyan edirdi: "Əgər biz irəliləmək və həyati 
birliyə malik bir millət olmaq istəyiriksə, biz hər şeydən öncə müsəlman olaraq 
qalmalıyıq. Bizim irəliləmək istəyimiz, həyat şərtlərinin yaxşılaşdırılması 
istiqamətində olan səylərimiz islam qanunlarına vabəstə olaraq əldə edilə bilər". 
XIX əsrin sonlarında və XX əsrin əvvəllərində türk xalqlarının millət kimi 
formalaşmasında, onların milli təfəkkür sahiblərinə çevrilməsində Ə.Ağaoğlunun 
65 
 
böyük xidmətləri var. Qəzetin ilk nömrələrindən başlayaraq Ə.Ağaoğlu Rusiyada, 
Qafqazda və məxsusi olaraq Bakıda ictimai-siyasi hadisələrə qiymət verməyi 
qarşısına başlıca məqsəd qoymuşdu. O, öz fikirlərini elmi və islam dini görüşləri 
fonunda şərh edir, demokratik ruhlu fikirlərini oxuculara çatdırırdı. 
“Həyat”ın 1905-ci il tarixli 7 və 12 iyun saylarında "Müxtəsir övzi 
Rusiya" məqaləsində Ə.Ağaoğlu rus-yapon müharibəsində Rusiyanın gücsüz 
vəziyyətə düşdüyünü və bu vəziyyətdən xalqın inqilabi-demokratik yola qədəm 
qoyub azadlıq şüarları irəli sürməsinin tarixi-siyasi mənzərəsini yaradırdı. Çar 
Rusiyasının yeritdiyi siyasətin qəbulolunmaz detallarına toxunan Ə.Ağaoğlu 
yazırdı ki, xalqın narazılığına əsas səbəblərdən biri onların dini inanclarının həyata 
keçirilməsinə mane olmasıdır. Müəllifin fikrincə, bu nöqsan göründü və "hər 
millətə sərbəstlik əta olundu ki, hər yerdə xahiş etsə, təmirat qanuna uyğun olaraq 
ibadətxanalar tikib öz ruhanilərini intixab etsinlər". Ancaq bu sərbəstliyin əta 
olunmasının müsəlman xalqlarına aid olub-olmayacağını soran Ə.Ağaoğlu yazırdı: 
"Müsəlmanlar qeyriləri kimi hər yerdə və hər cür məscid, minbər və ibadətgahlar 
bina edə bilirmi? Müsəlmanlar öz xahiş və qaidələrinə müvafiq məktəbi-ruhaniyyə 
güşadına azaddırlarmı? Ki-tabi diniyyə çap və intişar etməkdə sərbəstdirlərmi? 
Gələcəkdə genə müsəlmanlıq cəhətinə müsəlmanları padşahlıq qulluqlarından, bəzi 
mənsəblərindən məhrum edəcəklərmi? Genə bəzi məkatibi aliyyənin qapıları 
onların üzlərinə bağlı qalacaqmı? Məqalənin məzmunundan anlaşıldığı kimi 
Ə.Ağaoğlu hökumətin verdiyi fərmanlarda xalqın müxtəlif peşə sahiblərinin 
mənafeyinə müvafiq azadlıq və sərbəstliklər, onların maraqlarının qorunması 
axtarılırdı". 
"Həyat"ın dili və Əli həy Hüseynzadənin ümumtürk ədəbi dili 
konsepsiyası 
Nəşrinin ilk sayından sonra "Həyat"ın dili müzakirə obyektinə çevrildi və 
bu açıq-aşkar polemikalara gətirib çıxardı. Dil məsələlərində Əli bəy 
Hüseynzadənin özünün baxışları vardır ki, bu yanaşma sistemi ümumtürk ədəbi dil 
konsepsiyasına əsaslanırdı. Azərbaycanda ümumtürk ədəbi dil konsepsiyasını 
ortaya qoyan, bu ideyanı praktiki baxımdan öz əsərlərində işlədən və müdafiə edən 
Əli bəy Hüseynzadə idi. Təsadüfi deyildi ki, ümumtürk dil birliyinin ideoloqu olan 
"Tərcüman"ın baş redaktoru İsmayıl bəy Qaspıralı "Həyat" qəzetini "Tərcüman"ın 
varisi hesab edirdi. İ.Qaspıralı kimi Əli bəy Hüseynzadə də hesab edirdi ki, bütün 
türklər vahid millətdir və buna görə də vahid dilə, yazı mədəniyyətinə malik 
olmalıdırlar. Başqa sözlə, türk xalqlarının milli-mənəvi birliyinə nail olmaq üçün 
Ə.Hüseynzadə ümumtürk ədəbi dilin qaydalarının işlənib hazırlanması və orta 
məktəblərdə, mətbuatda işlənməsini vacib hesab edirdi. Ortaq türk dili ideyası ilə 
bağlı polemika XX əsrin əvvəllərində daha da güclənmişdi. Ə.Hüseynzadəyə görə, 
ədəbi dil millətin mövcud olması və yaşaması üçün vacib şərtlərdən biri idi. O, 
66 
 
fikrini əsaslandıraraq yazırdı: "Ədəbi dilə malik olmayan qövm müstəqil qövm 
surətində çox yazmaz. Ədəbi dili olmayan qövm yaşamaq və dünya məişətini 
keçirmək üçün özündən mədəniyyətli, ədəbi dili olan bir qövmün dilini itxaz 
etməyə məcburdur". 
Əli bəy Hüseynzadə də İsmayıl bəy Qaspıralı kimi dünyada yaşayan 
türklərin ortaq dilini, imperiya dili məqamına yüksəliş Osmanlı türkcəsi olmasını 
qəbul edirdi. Məhəmməd Hadi 1906-cı ilin 20 yanvar sayında dərc etdirdiyi 
məqaləsində bu mövqeyi açıq şəkildə müdafiə etmişdi: "Başqalarını bilmirəm, 
zənnimə qalırsa, özgə işvə arayanlar yorulub peşman olacaqlar. Mübahisəsiz, 
münaqişəsiz Osmanlı dilini qəbul edəlim, çayi-tərəddüd deyil bu yer". 
Qeyd edək ki, “Həyat”ın səhifələrində İsmayıl bəyin dil məsələsində 
tutduğu mövqeyi müdafiə edənlərin sırasında Krım türklərinin nümayəndələri də 
var idi. H.S.Ayvazovun, S.İbrahimovun, Bəkir Əməkdarın məqalələrini xatırlamaq 
kifayətdir ki, bu müəlliflər də Əli bəy Hüseynzadənin ortaq türk dili ideyasını 
qəbul edirdilər. 
Ümumiyyətlə, türk dilinin yaradılması ideyası "İttihadi-Tərəqqi" 
Cəmiyyətinin qarşısında dayanan vacib məsələlərdən biri idi. Bu cəmiyyətin 
qurucularından biri kimi təbii ki, Ə.Hüseynzadə də bu ideyanın nəinki tərəfdarı, bu 
işi həyata keçirənlərdən hesab edilirdi. XX əsrin əvvəllərində İstanbuldan "İttihadi-
Tərəqqi" Cəmiyyətinin Qafqaz bürosuna göndərilən məktubda deyilirdi: "Qafqazda 
hüquqi-islamiyyənin müdafiəsi yolunda Osmanlı türkcəsinin nəşriyyatlarda və 
məktəblərdə qəbul olunmasını hamılıqla alqışladıq". 
Təbii ki, ümumtürk ədəbi dil konsepsiyasını qəbul etməyən cinahda da 
dövrün tanınmış maarifçi-ziyalıları, ədibləri dayanırdılar. Firudin bəy Köçərli Əli 
bəy Hüseynzadənin "Həyat" qəzetinə gətirdiyi ümumtürk dili ideyasını qəbul 
etmir, buna ciddi etiraz edirdi. Hətta F.Köçərli məqalələrinin birində yazmışdı: 
"Kaş o alicənab İstanbulda oturub bizim bu şümbəxt Qafqaza gəlməyəydi". 
F.Köçərli ilə yanaşı, bu ədəbi dil konsepsiyasına Ö.F.Nemanzadə, 
M.Mahmudbəyov, Q.Rəşad da tərəfdar deyildilər. 
"Həyat"ın səhifələrində Ə.Kəngərlinin "Dil müşkülatı", S.M.Qənizadənin 
"Hansı dil ilə yazalım" məqalələrində toxunulan problemə Ə.Hüseynzadə "Yenə 
dil müşkülatı" adlı məqaləsində cavab vermiş, ədəbi dilin ədəbiyyat 
nümayəndələri, yazıçılar, şairlər tərəfindən formalaşdırıldığını və xalqın ədəbi dili 
öyrənməsi zərurətini irəli sürmüşdü. 
Bir sözlə, Ə.Hüseynzadə hamının anladığı sadə bir dillə deyil, 
formalaşmış, qəbul olunmuş ədəbi dildə yazmağı qarşıya məqsəd qoymuşdu və 
"Həyat" qəzeti də bu dildə nəşr olunurdu. 
 
 
67 
 
"Həyat"ın yaradıcı heyəti 
"Həyat" nəşr olunduğu qısa müddətdə Azərbaycan ziyalılarının, ədəbi-
ictimai və siyasi fikir tariximizdə məxsusi yeri olan şəxsiyyətlərin mübarizə 
tribunasına çevrildi. Qəzetin 36 nəfər daimi yazar-müəllifi vardı. Ə.Hüseynzadə, 
Ə.Ağaoğlu, Həsən bəy Zərdabi, A.Səhhət, M.Hadi, H.S.Ayvazov, Ü.Hacıbəyov, 
Ə.Haqverdiyev, M.Ə.Sabir, N.Nərimanov, M.Hacınski, M.Ə.Şeyxzadə, 
S.M.Qənizadə Axund Əbuturaboğlu “Həyat”ın daimi yazarları idi. 
M.Ə.Sabirin məşhur "Müsəlman və erməni vətəndaşlarımıza" şeiri və "Bir 
məclisdə on iki kişinin söhbəti" satirası və başqa əsərləri "Həyat" qəzetində çap 
olunmuşdur. Sabirin redaksiyaya gönədərdiyi məktubunda deyilirdi ki, şair bu şeiri 
Məhəmməd Həsən Tahirovun qəzetdə çıxan məqaləsindəki "Hər birimiz bu 
qəzetəni oxuyub, istiqbalımız üçün iş görməliyik" şüarından ruhlanaraq yazmışdır. 
Azərbaycan romantik ədəbiyyatının banilərindən olan Məhəmməd Hadi 
ilk mətbu əsərlərini “Həyat”da dərc etdirmişdi. Şairin "Bəyani-həqiqət" adlı 
məqaləsi qəzetin 1905-ci il 24 iyul tarixli sayında çap olunmuşdu. 1906-cı ildə 
Kürdəmirdə və sonra Həştərxanda ikən Hadi bir-birinin ardınca “Həyat”a məqalə 
və şeirlər göndərmişdi. Bu yazılarında şair maarif və mədəniyyəti təbliğ edir, 
"elmi-əbda"nın inkişafından danışır, Azərbaycan mahallarının, əhalinin mədəni-
iqtisadi vəziyyətini təsvir etməyə çalışırdı. 
“Həyat”da çap olunmuş "Tələbəlik xatiratımdan" (1906-cı il aprel) şairin 
tərcümeyi-halını, xüsusilə uşaqlıq və gənclik illərini öyrənmək mümkündür. 1906-
cı ildən etibarən isə Hadi "Fyuzat" dərgisində çalışmağa başlamışdı. 
Azərbaycan xalqının görkəmli ədibi Əbdürrəhim bəy Haqverdiyev 
hekayələrini “Həyat”da dərc etdirmişdi. "Ayın şahidliyi", "Ata və oğul" hekayələri 
müxtəlif vaxtlarda bu qəzetin səhifələrində oxuculara ərməğan edilmişdi. 
XX əsrin əvvəllərində Azərbaycanın mədəni həyatında, ictimai-siyasi, 
bədii-estetik fikrin inkişafında şərəfli yer tutmuş Üzeyir Hacıbəyli də öz publisistik 
yazıları ilə “Həyat”da oxucularla təmas qurub. 1905-ci ildə Bakıya köçən Üzeyir 
bəy Hacıbəyli "Həyat"ın 17 sentyabr 1905-ci il tarixli sayında "Bir xanım 
əfəndinin bizlərə hüsni-təvəccahi" başlıqlı məqaləsi nəşr olunmuşdur. Bu məqalə 
əvvəl Peterburqda çıxan "Novoya vremya", sonra isə Bakıdakı rusca nəşr olunan 
"Baku" qəzetində Maqda Neyman adlı jurnalistin erməni-müsəlman davasına həsr 
etdiyi yazıya cavab idi. M.Neyman yazısında azərbaycanlılar barəsində böhtan 
yazmışdı. Məsələn, o göstərmişdi ki, Teymurləng ordusu nəslini (yəni 
azərbaycanlıları) Şimali Amerikanın "qırmızı dəri" vəhşilərini mədəniləşdirmək 
namümkündür... Bu yırtıcıların təbiəti-cinsiyyətinə mədəniyyətin bir təsiri olarmı?" 
Heyranedici cəhət budur ki, Üzeyir bəy hələ 20 yaşı tamam olmamış 
M.Neyman kimi "jurnalistlərə" kəskin və tutarlı cavab vermiş, Azərbaycan 
68 
 
türklərinə atılan bu böhtanı bəzi millətlərin "türk-islam" birliyindən qorxaraq 
ortaya atdıqlarını yazmışdı. 
Qeyd edək ki, Ü.Hacıbəyli "Həyat" qəzetində 3 ay tərcüməçi kimi işləmiş, 
sonra fəaliyyətini "İrşad" qəzetində davam etdirmişdi. 
Ədəbiyyat tarixinin tədqiqatçıları tərəfindən "Azərbaycana ən çox xidmət 
edən pedoqoq" kimi xatırlanan Sultan Məcid Qənizadə də vaxtaşırı publisist 
yazıları ilə "Həyat"da çıxış edirdi. "Lüğəti-rusi türki", "Rus dilinin dilmancı", "Rus 
dilinin müəllimi", "Əlifbayi-mütəhərriki", "Kilidi-ədəbiyyat", "Lüğəti-türki və 
rusi" kitablarının müəllifi olan Qənizadə ölkənin maarifçi zümrəsinin tanınmış 
siması idi. XX əsrin əvvəllərində S.M.Qənizadənin dərslik və lüğətinə tələbat o 
qədər qüvvətləndi ki, gənc dilşünas alim bu kitabları təkmilləşdirib, yenidən çap 
etdirdi. "Həyat" qəzetində dil mübahisələrinə qatılan S.M.Qənizadə bu mövzuda 
bir neçə məqalə yazmışdı. 
"Həyat"ın 10 noyabr 1905-ci il tarixli sayında "Hansı dil ilə yazmalı" 
məqaləsində Ə.Hüseynzadənin ümumtürk dil konsepsiyasına qarşı çıxır, fikirlərini 
çox incə şəkildə əsaslandırırdı və Şirvanda "Həyat"ı oxuyub başa düşməyən 
şikayətçinin dili ilə yazırdı: "A kişi, elə dil ilə yazırlar ki, oxuyanda adamın dişləri 
tökülür. Axı mühərrirlər qanmalıdır ki, bunu öz dilimizlə yazsınlar ki, xalq oxuyub 
anlasın". S.M.Qənizadə oxucunun rəyi ilə söhbətə müdaxilə edərək məqaləni öz 
düşüncələri əsasında tamamlayır: "Axır özünüz insaf və mürvət ediniz: kasıbın 
birisi həzar zəhmət ilə para qazanıb özünün və ailəsinin boğazından ildə 6 rubl 
kəsir ki, qəzetə oxuyub dünya hadisatından məlumat cəm etsin. Dörd səhifəlik 
süfrəni açıb qabağına qoyur. Yemək çox, lakin heç birini həzm edə bilmir". 
“Həyat”ın əsas yaradıcı simalarından biri də böyük mütəfəkkir, milli teatr 
və mətbuatımızın yaradıcısı Həsən bəy Zərdabi idi. Onun bu qəzetdə çoxsaylı 
yazıları dərc olunmuşdu. Mədəniyyətə, maarifə, cəmiyyətin müxtəlif sahələrinə, 
təbiətə, tibbə və heyvanlar aləmi barəsində Zərdabi xeyli sayda publisistik məqalə 
nəşr etdirmişdi. 
“Həyat”ın 8 dekabr 1905-ci il tarixli nömrəsində dərc olunan "Cəmiyyəti-
Xeyriyyə binası" məqaləsində H.Zərdabi Xeyriyyə Cəmiyyətini təsis etməklə 
xalqın rifahını yüksəltməyi, onun iqtisadi-mədəni həyatını yaxşılaşdırmağı və bu 
yolla məktəblərin sayının artırılmasının mümkünlüyünü düşünürdü. Böyük 
publisist məqaləsində vəziyyətin müqayisəli təhlilini verərək yazırdı: "Bizim Bakı 
şəhərində hər ildə mərsiyəxanalar üçün neçə min manat pul yığılır və ya fağır-
füqəra adına ondan da artıq xərc olur. Amma onlardan millətə heç bir xeyir yoxdur. 
Hətta zərəri də var. Çünki bu səbəblə ilbəil mərsiyəxanaların və qeyri-dilənçilərin 
qədəri də artır". Müəllif göstərirdi ki, mərsiyəxanalara yığılan həmin vəsaitə 
məktəblər açılsa, peşə-sənət ocaqları yaradılsa, xeyriyyə cəmiyyətləri düzəldilsə, 
xalqa çox xeyiri dəyə bilər. Sözügedən məqalədə H.Zərdabi "zamanı keçmiş, 
69 
 
dövrlə uyğunlaşmayan qədim adətləri dəyişdirib, zəmanəyə müvafiq iş görmək" 
tələbini irəli sürürdü. "Halva deməklə ağız şirin olmaz" atalar misalını çəkib 
ziyalıları hərəkətə keçməyə, xalqı maarifləndirməyə səsləyirdi. 
H.Zərdabi mədəni tərəqqi yolunda bütün vasitələrdən söz açaraq milli 
teatrın xalqa verəcəyi imkanlardan bəhs edən "Bakıda müsəlman teatrının binası" 
məqaləsini “Həyat”ın 13 dekabr 1905-ci il sayında dərc etmişdi. 1873-cü ildə 
H.Zərdabi Bakı real gimnaziyasının şagirdlərindən N.Vəzirovun, Ə.Adıgözəlovun 
və digər tələbələrin yaxından iştirakı ilə Azərbaycan milli teatrının əsasını qoymuş, 
xalqı mədəniyyətə, maarifə cəlb etməyə səy etmişdi. Müəllif öz məqaləsində o 
dövrdən xeyli vaxt keçməsinə baxmayaraq, xalqın bu mədəniyyət ocağına etinasız 
yanaşmasını ürək ağrısı ilə qarşılayaraq yazırdı: "Neçə il belə teatr çıxardıq isə də 
Bakı müsəlmanlarına teatra getməyi öyrədə bilmədik. Çünki o vaxtda onlar gün 
batandan sonra evdən çölə çıxmağı günah sayırlar". 
"Əkinçi" qəzetinin yaranmasına diqqət çəkən H.Zərdabi “Həyat”ın 28 
dekabr 1905-ci il və 3 yanvar 1906-cı il tarixli sayında, "Rusiyada əvvəlinci türk 
qəzetəsi" məqaləsini dərc etdirmişdi. Mətbu sözün imkanlarını xalqın 
maariflənməsində, dirçəlişində əsas faktorlardan biri hesab edən böyük mütəfəkkir 
yazırdı: "Bir bulağın suyunun altına nə qədər böyük daş qoysan, bir neçə ildən 
sonra o su tökülməkdən o daş mürur ilə əriyib deşilir, habelə söz də beyinlərə əsər 
edər, "sonra düşmənin düşmənliyi, dostun dostluğu və dost göstərən yolun doğru 
olması aşkar olar". 
"Həyat"dakı kəskin yazılarında H.Zərdabi dövlət qulluqçularının rüşvət 
almasına, pul gücünə onların haqqının tapdanmasına, ədalətli deyil, ədalətsizliyi 
müdafiə etmələrinə etiraz edir, xalqı bu eybəcər üsullara qarşı müqavimətə 
səsləyirdi. "Kənd mirzələrindən xilas olmalıyıq" məqaləsində müəllif əyalətlərdə 
özbaşınalıqdan, qanunsuz əməllərdən yazırdı: "Bizim kənd əhli heç ağ gün 
görməyib. Onu həmişə söyüb-döyüblər, ondan rüşvət alıblar. Belə pərvəriş tapan 
adamı heç inandırmaq olmaz ki, dünyada təmiz adam ola". 
Rüşvət verməyə onlar adət edirlər və rüşvət alanı da çox yaxşı adam hesab 
edirlər. Məqalənin çapından bir əsrdən çox keçməsinə baxmayaraq sanki bu sitat 
müasir Azərbaycan jurnalistikasının hansısa bir nümunəsindən götürülüb və bu 
problem indi cəmiyyəti ən çox düşündürən məsələdir. 
"Həyat" qəzetinin 4 və 11 yanvar 1906-cı il tarixli saylarında dərc olunan 
"Zindəganlıq davası və yaxud dirilik mübarizəsi" və "İttihadi-lisan" sərlövhəli 
məqalələrində maarifçi demokrat cəbhəsinin komandanı olan Həsən bəy həqiqi 
vətənpərvərliyi, əsil insaniyyəti xalqı qəflət yuxusundan oyatmaqda görür və xalqa 
üz tutub deyirdi: "Oxuyun, elm təhsil edin". O, "İttihadi-lisan" məqaləsində elmsiz 
cəmiyyəti qaranlıq otağa bənzədirdi: "Elm təhsil etməyə başlayan tayfa qaranlıq 
otağın qapısını açıb çölə çıxan kimidir ki, bu zaman günün işığı onun gözlərini 
70 
 
nurlandırmaqdan başqa, otağın da içinə daxil olub, orada olan şeyləri artıq 
işıqlandırıb bir qeyri-surətə salır". 
Tibbə, təbiətə, gigiyenik qayda-qanunlardan bəhs edən publisistik 
yazılarda Həsən bəy Zərdabi insanlara xarici aləm barəsində təsəvvürlər 
formalaşdırmağa, hadisə və proseslərin səbəbini doğru anlamağa kömək edən 
maarifçi mövqe nümayiş etdirirdi. 
Görkəmli ictimai-siyasi xadim, yazıçı-dramaturq, publisist Nəriman 
Nərimanov da "Həyat"ın mətbu imkanlarından yararlanmış, müxtəlif səpkili 
yazılarını dərc etdirmişdi. N.Nərimanov dövrün tələblərinə uyğun olaraq felyeton 
janrında qələmə aldığı 50-dən çox yazını "Həyat"ın səhifələrində çap etdirərək 
oxuculara çatdırmışdı. 
N.Nərimanovun "Həyat"dakı publisist yazılarında əsasən 1905-ci il 
inqilabı, onun Azərbaycana təsiri, xalqın milli oyanışı prosesləri öz əksini 
tapmışdır. 
Publisistikasında öz fikir və düşüncələrini daha asan yolla xalqa çatdırmaq 
üçün N.Nərimanov müxtəlif ədəbi-bədii vasitələrdən ustalıqla istifadə edirdi. Şifahi 
xalq ədəbiyyatından, klassik Azərbaycan yazıçılarının və Qərb mütəfəkkirlərinin 
əsərlərindən nümunələr gətirərək felyetonlarını, məqalələrini maraqlı və oxunaqlı 
şəklə salırdı. Ana dili məsələsinə önəm verən publisist bu mövzuya "Həyat"da dərc 
etdirdiyi yazılarda doğma dilin incəliklərinə toxunur, həmçinin Azərbaycanı azad 
və firavan görmək istəyirdi. Vətən, ana dili, insan anlayışlarına sosial məzmundan 
fərqli bədii yanaşma tərzi ortaya qoyan Nərimanov "Həyat"ın 30 iyul 1906-cı il 
tarixli sayında yazırdı: "Vətən insanın evidir. Necə ki, evində hər bir şeyə ixtiyarın 
var, necə ki, evin bədbəxtliyi səni qəm dünyasına mübtəla edir, xoşbəxtliyi şad 
edir, elə də özün üçün Vətən bildiyin məmləkətdə ixtiyarın gərəkdir ola, onun 
bədbəxtliyi gərək ürəyini dağlaya, xoşbəxtliyi səni şad-xürrəm edə". 
N.Nərimanovla yanaşı, “Həyat”da "Dərviş" imzası ilə felyetonlar çap 
etdirən Nəcəf bəy Vəzirov da çalışırdı. O, qəzetdə "Balaca mütəfərriqə" başlığı 
altında "Dərviş" imzası ilə 50-dən çox felyeton çap etdirmişdi. N.Vəzirov çap 
etdirdiyi ədəbi-bədii əsərlərdə cəhalətin və islam fanatizminin, mövhumatm 
törətdiyi nəticələri tənqid edirdi. "Həyat"ın 21 iyun 1905-ci il tarixli sayında dərc 
etdirdiyi felyetonda müəllif yazırdı: "Ömrümdə hər nə şikayətim varsa, hamısı o 
məni təngənəfəs edən cəhalətdir. Xudaya, nə vaxt o zülmətdən xilas olacağıq?" 
 
"ĠrĢad" 
Qəzetinin ideya siyasi istiqaməti 
 
Əhməd bəy Ağaoğlu "Həyat" qəzetinin 102-ci sayından sonra 
redaksiyadan ayrıldı və çox keçmədi ki, "İrşad" qəzetini Azərbaycan ictimaiyyətinə 
71 
 
təqdim etdi. "İrşad" təsadüfdən deyil, zərurətdən, milli təəssübdən və zamanın 
tələbindən doğdu. Çar Rusiyasının 1905-ci il 17 oktyabr manifesti ziyalılar, qələm 
adamları arasında ciddi fikir oyanışı yaratdı və xalqa vəd olunan "söz, mətbuat və 
vicdan azadlığı" ideyası yeni mətbu orqanların yaradılmasına təkan verdi. 1905-ci 
ilin dekabr ayının ortalarında Azərbaycan mətbuatı tarixinə iki qəzet qədəm qoydu. 
Bunlardan birincisi proletar düşüncəsinin daşıyıcısı olan "İzvestiya soveta Raboçix 
Deputatov" qəzeti dekabrın 16-da işıq üzü gördü. Ondan bir gün sonra isə sahibi-
imtiyazı və redaktoru Əhməd bəy Ağaoğlu olan "İrşad" qəzeti oxuculara çatdırıldı. 
1905-ci ilin dekabr ayının 17-də ilk sayı işıq üzü görən "İrşad"ın 
müsəlman və türk dünyasına ünvanlanan "birlik, bərabərlik və qardaşlıq" ideyası 
ətrafına dövrün tanınan qələm sahibləri cəm oldular. 
"İrşad" sözünün lüğəti mənası "yol göstərən", yəni yolu işıqlandıran 
deməkdir. Qəzet öz fəaliyyətini 1908-ci ilin iyun ayının 25-dək davam etdirdi, 
fəaliyyəti dönəmində yalnız Bakıda, Azərbaycan dilində nəşr olundu. 
Əhməd bəy Ağaoğlu bütövlükdə qəzetin 1905-1906 illərdə 116 sayının 
redaktoru olmuşdur. Qəzetin 1906-cı ilin fevral nömrələri Üzeyir Hacıbəylinin 
müdirliyi, mart ayında isə bir neçə sayı müvəqqəti baş mühərrirliyi ilə işıq üzü 
görmüşdür. 1907-ci ildə isə 1-ci saydan 15-ci saya kimi Haşım bəy Vəzirovun 
redaktəsi ilə nəşr olunmuşdur. M.Ə.Rəsulzadə isə "İrşad"ın 11 sayını (46-57-ci 
nömrələrini) redaktə etmişdi. Qəzetin ilk sayında elan olunduğu kimi "Hər həftə 
fars dilində dəxi bir vərəqəsi" Əbdül-Məmalik Fərahinin redaktorluğu ilə oxuculara 
çatdırılmış, qarşıya qoyulan məqsədlər həyata keçirilmişdi. Mətbuat tarixi 
araşdırıcılarının apardıqları statistikaya görə, "İrşad"ın dörd il ərzində 536 sayı çap 
olunub. "Hürriyyət, müsavat, ədalət" şüarı ilə nəşr olunan bu mətbu orqanın naşiri 
1881-ci ildə Bakının Sabunçu kəndində neft milyonçusu Mehdiqulu bəyin 
ailəsində dünyaya gələn İsa bəy Aşurbəyov idi. İ.Aşurbəyov Azərbaycan tarixinə 
xeyriyyəçi, naşir və publisist kimi daxil olub. "Dəvət", "Şəlalə", "Nicat", rusca 
çıxan "Baraban" satirik jurnal və qəzetlərin naşiri, həmçinin redaktoru olan 
İ.Aşurbəyov "İrşad"ın çapında yaxından iştirak edib. 
"İrşad"ın nəşri ilə jurnalistika tariximizdə "İrşad"çılar nəsli yetişdi ki, 
onların sırasında Üzeyir Hacıbəyov, M.Ə.Rəsulzadə, F.Ağazadə, Ö.F.Nemanzadə, 
Q.Qarayev, A.Y.Talıbzadə, M.S.Axundov, A.Sur, S.M.Əfəndiyev, M.Hadi, 
N.Vəzirov, M.Ə.Sabiri göstərmək olar. 
Gündəlik nəşr olunan bu qəzet ədəbi, siyasi, elmi, iqtisadi və ictimai qəzet 
idi. Şərq əxlaqi-mənəvi dəyərlərinin qədimliyini önə çəkən "İrşad" islamın elmi-
fəlsəfi tərəflərinə diqqət yönəldir, insan azadlığının bu dini dəyərlərlə eyniyyət 
təşkil etdiyini vurğulayır və müsəlman həmrəyliyinin vacibliyini oxuculara 
çatdırırdı. Qəzet Kişmişov, Qaragözov kimi senzorların, erməni şovinizminə 
72 
 
mübtəla olanların danoslarına baxmayaraq dövr üçün aktual olan kəsərli yazıları 
dərc edirdi. 
Dövrün görkəmli ədib, şair və publisistlərini ətrafına toplayan "İrşad" 
təkcə xalqın gedəcəyi yolu göstərmir, qarşıya çıxacaq çətinlikləri, məzhəb 
ixtilaflarını qələmə alır, cəmiyyəti birləşdirəcək dəyərləri təbliğ edirdi. "İrşad" 
irsini araşdıran professor Şamil Vəliyev qeyd edir ki, bu mətbu orqan qurulacaq 
dövlətin, azadlığa çıxacaq Azərbaycanın naminə çalışır, gündəlik işin, yaşanacaq 
ideyaların düsturunu müəyyənləşdirirdi. Bu düstur, yaşam və düşüncənin formatı 
"Tərcüman"ın redaktor və naşiri İsmayıl bəy Qaspralının "dildə, fikirdə, iĢdə 
birlik" ideyası idi. Az sonra bu ideya əsasında formalaşan və mahiyyət 
baxımından daha geniş olan, həmçinin Əli bəy Hüseynzadə tərəfindən formulə 
edilən "Türkləşmək, islamlaşmaq və müasirləşmək" ideyası artıq "İrşad"ın 
ideologiya kimi formalaşdırdığı istiqamət və vətəndaşlıq yolu idi. 
Azərbaycanda bu yolun əsasını qoyan Əlibəy Hüseynzadə Əhməd bəy 
Ağaoğlundan ayrılsa da, onun əqidə möhkəmliyinə inanır və "İrşad"ın ilk sayı 
barəsində yazırdı: "İrşad" haqqında bir neçə söz söyləmək istəriz. Biz "İrşad"ın 
zühur və intişarını ən səmimün qəlb təbrik edəriz. Çünki "İrşad"ın zühuri-həyati 
milliyyəmizdə qayət mühüm bir xütvəyi-tərəqqidir. Hətta deyə bilərəm ki, bu 
xütvənin əhəmiyyəti əxirən sair şəhərlərdə sahəyi-intişarə çıxan qəzetlərin 
zühurundan dəxi ziyadədir. Bu dərəceyi-mühüm bir vaqeə bizim şəhərimiz üçün 
olsa-olsa "Əkinçi" qəzetinin zühuru idi. "Əkinçi" qəzetəsi bir zamanda çıxmış idi 
ki, o vaxt müsəlmanca heç bir qəzet yox idi. Hətta cəmaətimiz qəzetə nədir? Adını 
belə bilməyirdi. Əgər qəzetə millətin, cəmaətin gözü isə, o cəmaəti birgözlü edən 
Həsən bəy həzrətləri idi. İştə cəmaəti ilk dəfə də ikmali-məxluqat olan insan kimi 
"Həyat" ilə bərabər ikigözlü edən "İrşad" olmuş oluyor. Bugünkü halımızda bizim 
üçün ikigözlü ola bilmək də bir səadət sayılmalıdır". 
Azərbaycanın ictimai-siyasi fikir tarixi ilə bağlı olan İsmayıl bəy Qaspralı 
Əli bəy Hüseynzadəyə yazdığı məktubda "İrşad"ın fəaliyyəti ilə bağlı maraqlı 
fikirlər irəli sürürdü: "Şükür xudaya, maşallah zəmanəyə. İyirmi sənəlik bir 
həsrətimə qarşı "Həyat" görüldü, "İrşad" eşidildi. Ümidvaram ki, "Həyat" "İrşad"a, 
"İrşad" “Həyat”a xadim olub, məmati ta Qaf dağlarına qədər sürməyə cəhd və 
qeyrət edərlər". 
"İrşad"ın üzləşdiyi təhdid və təzyiqləri, senzura basqıları barəsində isə 
M.Ə.Sabir yazırdı: 
 
"Rəhbər" yorulub, yuxladı "İrşad"ü "Təkamül", 
Aslanlara ox dəydi, peystan da qapandı. 
 
73 
 
Xalqın mətbuatla maariflənməsinə qarşı çıxanlara üz tutan şair digər bir 
şeirində yazırdı: 
 
"Sən nə qəzet qan və nə də "İrşad"al, 
Qoy babalım boynuma, get arvad al". 
 
XX əsrin əvvəllərində Çar Rusiyasında baş verən hadisələr, siyasi-ictimai 
gərginliklər, xalqların oyanış prosesi bu dönəm nəşr olunan mətbu orqanlarda 
ətraflı şəkildə əks etdirilir, mövcud durum analiz edilir, müxtəlif ideoloji baxışlar 
süzgəcdən keçirilir və elmi yeniliklər xalqa təqdim olunurdu. Ə.Ağaoğlu Çar 
Rusiyasının ictimai-siyasi durumunu təhlil edərkən onun tarixi mənzərəsinə nəzər 
salır, müstəmləkəçilik siyasətinin mahiyyətini açıqlayır və bu siyasəti həyata 
keçirənlərin imperiyapərəst xəyallarını kəskin tənqid edirdi. Siyasi plüralizmi önə 
çəkən Ə.Ağaoğlu Rusiyada fəaliyyət göstərən firqələrin fəaliyyətini də 
işıqlandırırdı. O, "Rusiyanın hal-hazırı" məqaləsində "İstibdadiyyun və 
məşrutiyyun" istiqamətində olanların, yəni monarxist və inqilabi partiyaların 
fəaliyyəti barəsində məlumat verir, onların yaranma səbəblərini, fəaliyyətlərini 
araşdırırdı. Müəllif öz məqaləsində "monarxist obsolyutist", "monarxist 
konstitusionalist" və "konstitusionalist demokrat" firqələrinin yaranması və 
ictimai-siyasi islahatların zəruriliyini diqqətə çatdırırdı. Ə.Ağaoğlu bu mənada 
müasirlərini "konstitusionalist demokratlar"ın üzərinə yönəldərək yazırdı: "Bu 
firqə Rusiyada ən böyük, ən güclü firqələrdəndir: cəmi Rusiyanın pişrovları, 
üqəlası, ərbabi-qələm və zəkası, bəyləri, xanları, professorları, yazıçıları və 
qəzetləri bu firqədəndirlər. Şimdidən demək olar ki, gələcəkdə hökumət və idarə 
bu firqənin əlində olacaqdır". 
"İrşad"çılar Azərbaycanın gələcək istiqlalı naminə əzmlə mübarizə aparır, 
qonşu ölkələrdə gedən ictimai-siyasi prosesləri izləyir, onlara aid analitik yazılar 
yazırdılar. Həmçinin Avropa və Amerika, Uzaq və Yaxın Şərq ölkələri də diqqətə 
alınır, rus, fransız, ingilis mətbuatına istinadən beynəlxalq həyat barəsində 
informasiyalar dərc edirdilər. Çap olunan bu yazılarda "İrşad" öz ideya-siyasi 
istiqamətinə, ideoloji görüşünə görə dövlətçilik və hürriyyət amalını ön planda 
götürür, milli müstəqillik, azadlıq duyğularını tərənnüm edirdi. Beynəlxalq həyata 
aid yazılarda dünyanın mütərəqqi ölkələrinin dövlətçilik təcrübəsi, onların siyasi və 
hüquqi sistemləri Azərbaycan insanına çatdırılırdı. Ə.Ağaoğlunun silsilə şəkildə 
dərc etdirdiyi "Qosudarstvennı duma, ya padşahlıq şura" məqaləsi bu baxımdan 
əhəmiyyətlidir. Böyük mütəfəkkir Fransanın zəngin tarixi təcrübəsinə istinad edir, 
Azərbaycanda ilk dəfə olaraq azadlığın siyasi məzmun və mahiyyətini 
aydınlaşdırırdı. Fransanın dövlətçilik təcrübəsinə istinadən müəllif yazır: "Vəkillər 
özlərini daimi surətdə məclis hesab edib. Əvvəlinci vükalə məclisində rusca 
74 
 
(uçreditelniye sobranie), yəni tərtibverici şura adı qoydular. Şurada Robespeyer, 
Dantin və Marat adlı üç şəxsin əla dərəcədə nüfuz və təsirləri var idi. Onların 
hürriyyətpərəst, odlu, atəşli nitqləri cümlə təkanı və firəngistanı qəribə bir təxdiş və 
həyəcanə gətirdi. Şürayi-vükəla Robespyerin təklifinə görə məclis günlərinin 
birində qeyd etdi ki, insana baltəbii müxtəs olan hüquq və ixtiyarat barəsində 
müzakirə edib bu hüquq və ixtiyaratı həm Firəngistana və həm də külli-aləmə elan 
etsin... hüquq və ixtiyarat ibarətdir. 1) Sərbəsti-milliyyədən, 2) hürriyyəti-
kəlmədən, 3) hürriyyəti-qələmdən, 4) Hürriyyəti-vicdaniyyətdən və diniyyədən, 5) 
hürriyyəti-şirkətdən və icmaədən. Məhz bu məzmunlu siyasi maarifçilik mahiyyəti 
daşıyan məqalələrin, analitik təhlillərin nəticəsində "İrşad"çılar Azərbaycanın 
ictimai-siyasi fikrini, siyasi şüurunu, ədəbi-mədəni hərakatını Qərbə, Avropaya 
yönəldirdi. Ümumən onu da qeyd etmək yerinə düşər ki, Şərq və Qərb mədəniyyəti 
qarşıdurma şəklində deyil, ümumi vəhdətdə götürülür, inteqrasiyanın vacibliyi önə 
çıxarılırdı. 
Əli bəy Hüseynzadə, Əhməd Kamal və müəllim Midhət Cödət öz 
yazılarında Şərq tarixinə və islam elminə toxunur, Şərqin möhtəşəmliyini, mədəni 
zənginliyini təbliğ edirdilər. Lakin bu yazılarda Şərq Qərblə üz-üzə qoyulmur, iki 
fərqli dünyagörüş kimi təqdim olunurdu. Xristian dünyası və islam aləmi tarixində 
azadlıq anlayışına münasibət bildirən "İrşad"çılar dövlət və cəmiyyət 
münasibətlərinə aydınlıq gətirir, bu mənada ictimai institutları formalaşan 
Avropanın bu sahədə xeyli önə çıxdığını şərh edirdilər. Fransanın timsalında 
Avropaya münasibət meyarını müəyyənləşdirməyə çalışan Ə.Ağaoğlu "İrşad"da 
dövlətçilik tarixi və nəzəriyyəsindən danışarkən Azərbaycanda demokratik 
cümhuriyyət ideyasını ortaya qoyurdu. 
Ə.Ağaoğlu "İrşad"ın 26 mart 1906-cı il sayında Monteskyenin siyasi-
fəlsəfi düşüncələrinə istinadən yazırdı: "Dünyada üç cür hökumət olur; birincisi, 
istibdaddır, belə hökumətdə külli ixtiyar bir şəxsin əlində olur; ikincisi 
məşrutiyyədir, hakimlər müstəbid olsalar da, qanunlar hazırlayırlar, özləri də bu 
qanuna əməl edirlər; üçüncüsü, cümhuriyyət hökumətidir, belə hakimiyyətdə külli-
ixtiyar xalqın əlində olur". 
"İrşad"da ilkin islamın təriqətlərə parçalanması pislənilir, dini təfəkkürün 
vəhdət ideyası gücləndirilir, bədii ədəbiyyatda və publisistikada islam modernizmi 
əsas götürülür, islamın təməl faktorlarının bərpasına diqqət yönəldilirdi. Sünni-şiə 
ayrı-seçkiliyini ciddi tənqid edən Ə.Ağaoğlu bu ümummilli problemin nəzəri 
həllinə çalışırdı. Təriqətlərarası savaşın xalqın birliyinə əngəl olduğunu önə çəkən 
Ə.Ağaoğlu hələ "Həyat" qəzetində bu problemə toxunmuş, xalqın mənəvi 
tənəzzülünə səbəb olan bu faktor barəsində yazırdı: "Necə ki, çox adamlara 
məlumdur bu axırlarda bəzi fəsad və fitnəçilər çalışırdılar ki, Qafqaz şiə və sünni 
müsəlmanlarının arasına büğz və ədavət salıb ortalarına cədvəl və cidal salsınlar". 
75 
 
Bu problemləri real həyat faktorları əsasında təhlil edən Ə.Ağaoğlu 
Azərbaycanın ayrı-ayrı bölgələrində baş verən proseslərə üz tutur, qarşıdurma 
səviyyəsinə qaldırılmış məsələni "birlik, bərabərlik və ədalətlə" aradan qaldırmağı 
vacib hesab edir və yazırdı: "Biz diyorduq ki, min bəd sünni və şiə sözləri aradan 
götürülüb? Cümləmiz müsəlmanız, cümləmiz həblülmətin olan ayni islam üzrə 
cəm olub birlikdə bəradanə dolaşacağız! Döyülmüş, söyülmüş, viran və zəlil olmuş 
qardaşlar öz halətlərinin səbəbini və ümdə maddəsini haman nifaq və təfriqədə 
bulub bu nifaqı, bu təfriqəni qətiyyən dəf edib götürməyə səy və gunini edəcəklər! 
Xülasə, biz hesab ediyorduq ki, daha bundan sonra bizim aramızda Yezid ibn 
Müaviyyələr qalmayıb. Lakin və əsfa! Va əcəba. Hələ Yezid ibn Müaviyyələrimiz 
də çox imiş. Hələ onların ruhu diri imiş". 
Ə.Ağaoğlunun fikrincə, milli kimliyini dərk etməyən, tarixi irsinə sahib 
çıxmayan xalq dini mənsubiyyətə əsaslanmaqla mövcudluğunu sübut edə və 
qoruyub saxlaya bilməz. Və bu mənada Ə.Ağaoğlu "İrşad"da mənsub olduğu 
xalqın milli özünüdərkinə və oyanışına təkan verən publisistik yazılarla çıxış 
edirdi. 
Bu böyük mütəfəkkir "İrşad"ı Azərbaycan jurnalistikasının ən ciddi 
problemləri ilə məşğul olmağa yönəldir, bir sıra mətbu orqanı, o cümlədən 
"Həyat"ı, "Kaspi"ni, "Molla Nəsrəddin"i, "Fyuzat"ı dövrün aynası hesab edir və 
mətbuatı bütövlükdə cəmiyyətin ölçüsü kimi dəyərləndirirdi. Məhz buna görə də 
"İrşad"çıları həmişə şəxsi qərəz və intriqalardan uzaq durmağa səsləyir, əsassız 
mübahisələrə qarışmamağa çağırırdı. Dövrün bəzi mətbu orqanlarındakı şantaja 
ürəkağrısı ilə yanaşırdı. "İrşad"ın abunəsinin aşağı düşdüyü vaxtlarda ona qarşı 
yönələn qarayaxma kampaniyası hallarını görən Ə.Ağaoğlu dözümlülük nümayiş 
etdirir və yazırdı: "Mən səmimi qəlbdən diyorum, əgər millətim məndən narazıdır, 
əgər məni qəzetə aparmağa layiq görmüyorsa, mən "İrşad”ı hər kəs istəsə, ona 
verərəm, qoy məndən yaxşıları, məndən layiqliləri aparsın, təki aparsın, təki bu 
mənbeyi-feyz və tərəqqi olan sərmayə əlimizdən çıxmasın. Axtarın, vuruşun, tapın, 
biz bu qədər zəhmətlər ilə düzəlmiş büsatı özgələrə millət namına təslim etməyə 
hazırıq". 
"İrşad"ın fəaliyyətini və Ə.Ağaoğlunu tənqid atəşinə tutanlar köhnə fikirli 
insanlar, mühafizəkar şəxslər idi və bunu çox zaman sadəcə tənqid xatirinə 
edirdilər. 
Qəzetin fəaliyyətinə mənfi təsir göstərən məsələlərdən biri “İrşad"ın 
yayımına Türkiyənin hakim siyasi dairələrinin qadağa qoyması idi. Ə.Ağaoğlunu 
“İrşad”ın 23 fevral 1907-ci il tarixli sayında yazırdı: "Sultan Əbdül Həmidin 
qəzetəsinin Türkiyəyə keçirilməsi şiddətli surətdə yasaq edildi, qadağan olundu. 
Sultan sarayından bu xüsusda rəsmi işarət viqun bulmuş bunun üçündür ki, iki 
həftədən bəri Rusiya postaxanələri kimsəyə bir şey vermiyor, bana göndərilən 
76 
 
ruznamələr dəxi yetişmiyor". Qəzetin fəaliyyətinin dayandırılmasını abunə azlığı 
dil qəlizliyi, fikir mürəkkəbliyi və jurnalistika təcrübəsinin yetərincə olmaması ilə 
bağlayanlar bu fakta diqqət yönəltməlidirlər. Elə bu səbəbdəndir ki, XX əsrin 
əvvəllərindəki mətbuat nümunələri haqqında xatirələrində Abdulla Şaiq o dövrün 
nəşrlərini qaranlıq gecədə bir-birinin ardınca yanıb-sönən ulduzlara bənzədirdi. Bu 
dövrdə Azərbaycan mətbuatının ən parlaq nümunəsi olan "İrşad" yenilikçi mətbuat 
orqanı kimi öz missiyasını layiqincə davam etdirir, fikir və informasiya istehsalı ilə 
məşğul olurdu. "İrşad"ın göstərdiyi yol ümumxalq yolu olduğundan sonralar istər 
"Molla Nəsrəddin"çi mətbu orqanlar, istərsə də "Fyuzat"çı romantik-fəlsəfi nəşrlər 
onun prinsiplərini daha geniş miqyasda davam etdirdilər. "İrşad"dan sonra onun 
əsas aparıcı yazarları dövrün müxtəlif mətbu nəşrlərində çalışır, milli 
jurnalistikamızın inkişafına öz töhvələrini verirdilər. Dövrün bir sıra aparıcı mətbu 
nəşrləri ilə yanaşı, "İrşad"dan sonra fəaliyyətə başlayan "Yeni İrşad" və "Çarıxçı" 
deyilənlərə sübutdur. "Yeni İrşad" gündəlik ədəbi, elmi, siyasi, iqtisadi qəzet, 
"Çarıxçı" isə "Yeni İrşad"a əlavə olunan satira vərəqəsi idi. "Yeni İrşad"ın imtiyaz 
sahibi və redaktoru Y.Əhmədov, baş redaktoru Mehdi bəy Hacınski idi. Qəzetin 
1911-1912-ci illərdə cəmi 153 sayı işıq üzü görmüşdü. 
Ə.Ağaoğlu başda olmaqla "İrşad" və irşadçıların fəaliyyəti azad cəmiyyət, 
müstəqil dövlət və bütöv vətən ideyasına əsaslandığından, öz dövrlərində 
mühafizəkar qüvvələrin açıq-aydın təzyiqlərinə məruz qalmışdır. Bu təhdidlər, 
səhv yanaşma tariximizin sovet dönəmində də təkrar olunmuş, panislamist və 
pantürkist damğası ilə "İrşad" obyektiv təhlildən kənarda qalmışdır. 
 
"Fyuzat" jurnalı 
 
"Həyat" qəzetinin 1906-cı il sentyabr ayının 3-də çıxan sonuncu sayında 
belə bir elan vardı: "Həyat" qəzetəsi bu gündən etibarən tətil etdiyi üçün yerinə 
"Fyuzat" namı ilə ədəbi, fənni, ictimai, siyasi bir həftəlik məcmuə intişara 
başlayacaqdır:" "Fyuzat" Əli bəy Hüseynzadənin baş redaktorluğu, Hacı 
Zeynalabdin Tağıyevin maddi vəsaiti hesabına 1906-cı ilin noyabr ayının 1-dən 
Bakıda nəşr olunmağa başladı. "Ədəbi, fənni, siyasi, ictimai, müsəvvər həftəlik 
türkcə məcmuəyi-islamiyyə" olan "Fyuzat" redaksiyası Nikolayevski küçəsində 
Hacı Zeynalabdin Tağıyevin mülkündə yerləşirdi. İllik abunə haqqı 6 manat, 6 
aylıq isə 3 manat 50 qəpik idi. Mətbuat və ictimai-siyasi, bədii fikir tariximizə 
ədəbi məcmuə kimi daxil olan "Fyuzat" Ə.Hüseynzadənin "Həyat" qəzetinin 
sonuncu sayında "Vidanamə" başlıqlı məqaləsində göstərdiyi kimi "qüdrətli, ədəbi 
qələm sahiblərinin cəm" olduğu nəşr kimi diqqəti çəkdi. Jurnalın ilk sayında 
məram və məqsədlərini açıqlayan Əli bəy Hüseynzadə "Həyat və meyli-fyuzat" 
məqaləsində fyuzat kəlməsinin mənasını açıqlayaraq yazırdı: "Məcmuəmizə 
77 
 
"Fyuzat" adı təsadüfi verilmiyor, bu nam həyatdan təbii olaraq təvəllüd ediyor... 
"Fyuzat" ləfzon "feyz"in cəmil-cəmi olub rifah və bərəkətə, bolluğa, maddi və 
mənəvi nemətlərin bolluğuna, tərəqqiyyat və kəmalatın şəniəyyi-təcəllisinə dəlalət 
edərsə də, fəqət əsl məfhumu səadət və ələlxüsus səadəti-mənəviyyədir, həqiqi 
zövq və səfalərdən ibarət bir səadəti-mənəviyyədir. Həyat isə mənayi batinisilə 
daimi bir meyli-səadət, bir meyli-fyuzatdır". 
"İcmal" məqaləsində Əli bəy Hüseynzadə öz ömrünü başa vurub yerini 
"Fyuzat"a vermiş "Həyat" qəzetini xatırlayır və "Həyat"ın "yoxluğundan keçən" iki 
aya qədər bir vaxtda baş verən ictimai-siyasi hadisələri diqqətə gətirirdi. Avropada, 
İranda, Osmanlı dövlətində və Qafqazdakı siyasi vəziyyətə toxunan müəllif 
yazırdı: "İnqilabçılar qüvvətlərini, hökumət isə niyyətlərini gizlətməyə qeyrət 
ediyorlar... Gizli, fəqət şiddətli bir mübarizənin əlami meydanıdır". İlk sayından 
etibarən dərc etdirdiyi məqalələrdən göründüyü kimi "Fyuzat" yalnız ədəbi orqan 
kimi nəşr olunmamış, dünyada baş verən proseslərə siyasi münasibət bildirmişdi. 
Dərginin ətrafında dövrün görkəmli ədəbiyyat xadimləri, publisistlər 
toplaşmışdı. Məmməd Hadi, Hüseyn Cavid, Axund Yusif Ziya Talıbzadə, Abdulla 
Şaiq, M.Ə.Rəsulzadə, Abdulla Sur, Əhməd Kamal, Əhməd Raiq, Abbas Səhhət, 
Tofiq Fikrət kimi qələm sahibləri nəşrin əhəmiyyətini artırır, ədəbiyyata həvəs 
yaradırdı. Bəzi tədqiqatçılar, ədəbiyyatşünaslar 1905-1910-cu illər arasında 
Azərbaycan ədəbiyyatı barəsindəki fikirlərini cəmləşdirərək bu dövrü "Əli bəy və 
"Fyuzat" dövrü adlandırırlar. 
Jurnalist yaradıcı heyətinə daxil olan Abdulla Şaiq "Fyuzat"ı "islam 
aləmində görünməmiş ən möhtəşəm mətbuat orqanı" kimi dəyərləndirirdi. 
İlk dəfə Qafqazda yaşayan türklərin istiqlal bəyannaməsi məcmuənin 7-ci 
sayında elan olunmuşdur: "Biz qafqazlıyız - Qafqaz əhlinin öz ümumi idarəsinə 
özü baxa bilmək üçün lazım gələn muxtariyyət tələb edirik". Əlbət ki, bu, 
Azərbaycanın istiqlalına gedən yolun başlanğıcını müəyyənləşdirən tezis idi. Ədəbi 
məcmuə olmaqdan daha çox "Fyuzat" türk xalqlarının həmrəyliyini, milli 
ideologiya ətrafında birliyini, siyasi hüquqlarını müdafiə edən mətbu orqan idi. 
Ona görə də ilk sayını müxtəlif coğrafiyada yaşayan türklər sevinclə qarşılayır, 
arzu və istəklərini redaksiyaya göndərirdilər. Məsələn, Tatarıstandan Həsən Səbri 
Ayvazov yazırdı: "Qafqas qitəyi-mübarəkəsi heç mücahidsiz qalırmı? Cahanın on 
qaranlıq, aləmi-bəşəriyyətin ən vəhşi zamanlarında belə Qafqas əqtari-ərzə nur 
saçıyordu. Millətimin bugünkü gündə bəlkə yüz dərəcədə cahil bulunan bir 
zamanında Rusiya müsəlmanları arasında mətbəəyi-islamiyyə ilk Qafqasda 
açılmışdı. "Əkinçi"lər, “Kəşkül”çülər Qafqas övladları, Qafqas qəhrəmanlarıdır". 
"Fyuzat"ın 7-ci sayında dərc olunan başqa bir məqalədə isə Türkiyədən 
yazırdılar: "Fyuzat" meydani-intişara qopuldu. Bizə bu lazım idi. "Fyuzat" 
78 
 
mənbəyi-feyz və kəmalatdır. “Fyuzat”ın yolu ilə Asiya qövmünün və Rusiya 
müsəlmanlarının məsud və bəxtiyar olmalarını təfaül edəriz". 
Dövrün ədəbi, siyasi qüvvələri məhz bu dərginin ətrafında toplanaraq XX 
əsrin ilk onilliyində milli şüurun, milli özünüdərk prosesinin aparıcılarına 
çevrildilər və fyuzatçılıq adlı siyasi, ədəbi cərəyanın intişarına xidmət etdilər. 
Fyuzatçılıq ilk növbədə çarizmə, əsarətə, istibdada qarşı çevrilmiş və türk 
xalqlarının mənəvi birliyinin təcəssümü olan turançılıq ideologiyasının 
daşıyıcısıdır. Bu ideologiya utopik düşüncələrdən, fikirlərdən qaynaqlanmırdı, 
tarixin reallıqlarından, milli özünüdərk prosesindən doğurdu. Bu ideologiyanın 
məqsədi milli istiqlal uğrunda mübarizə aparan türk xalqlarının milli şüurunu 
"türkləĢmək, islamlaĢmaq, avropalaĢmaq" istiqamətində oyatmaq, inkişaf 
etdirməkdən ibarət idi. 
Fyuzatçılıq həmçinin ədəbiyyatda romantizmin, ortaq türk dilinin, ümumi 
ədəbi dil siyasətinin, islamçılığın, milli məsələlərdə farslaşma və ruslaşmaya qarşı 
türkçülük ideologiyasının təbliği demək idi. 
Əli bəy Hüseynzadə jurnalda bu ideologiyanı elmi-nəzəri cəhətdən 
əsaslandırır, "Turani", Ə.H. "Ə.Hüseynzadə" “Fyuzat”ı, “Həyat”ı, "Şair Naim", 
"Dəli Şair" imzaları ilə dərc etdiyi yazılarda fyuzatçılığın başında dayanırdı. 
Azərbaycanda yaranan bu məfkurənin ideoloqu kimi Əli bəy Hüseynzadə 
"dünyanın bütün ümum və fünunun hər növünü ədəbiyyat və sənayeyi-nəfisənin 
hər şöbəsini tamamən əhatə etmiş və tətbiqə müvəffəq olmuş fövqəlbəşər" idi. 
Məcmuə çətin dövrdə fəaliyyət göstərməsinə baxmayaraq, milli 
ideologiyanın daşıyıcısı olan xeyli sayda ziyalıları ön plana çıxardı, yeni 
məfkurənin ocağına çevrildi. Səid Səlmasinin, H.S.Ayvazovun, Ə.Hamidin, 
M.Ə.Rəsulzadənin, A.Cövdətin, Əhməd Kamalın, Əhməd Raiqin milli məfkurə 
işığında qığılcım aldıqları yazılar silsilə şəklində “Fyuzat”da dərc olundu. Milli 
məsələlərin mətbuatda təbliğinə mane olmağa çalışan çarizmin Azərbaycandakı 
hakim qüvvələri jurnalın ideya-siyasi istiqamətindən qorxuya düşürdü. Çünki 
məcmuənin ideoloqu, Ə.Hüseynzadə "İttihada doğru tərəqqi" proqramını irəli 
sürür, türk xalqlarının ictimai-siyasi fikir tarixində yeni bir səhifə açırdı. "İttihad və 
tərəqqi" məramı və bu iki anlayış Əli bəy Hüseynzadənin milli-azadlıq uğrunda 
apardığı mübarizənin qayələri idi. Bu mərama sadiqlik Əli bəyin 1889-cu ildə 
Türkiyədə təşkil edilən "İttihad və tərəqqi" Cəmiyyətinin qarşıya qoyduğu 
ideyalardan doğurdu. Türk xalqlarının ilk siyasi təşkilatı kimi formalaşan "İttihadi-
Tərəqqi"nin formalaşmasında, cəmiyyətin aparıcı siyasi strukturuna çevrilməsində 
Ə.Hüseynzadənin böyük xidmətləri olmuşdu və onun 39 yaşında Türkiyədən 
Bakıya dönməsi bu ideyanın Azərbaycan cəmiyyətinə aşılanması məqsədini 
daşıyırdı. 
79 
 
1907-ci ildə "Fyuzat''ın 7-ci sayında Ə.Hüseynzadə təşkilatın məram və 
məqsədlərinə bir neçə anlayış daxil edir, problemi "Maarif, ittihad, hürriyyət" 
şəklində qoyur və yazırdı: "Bəşəriyyətin kəşf etdiyi hürriyyətə və kamil ədalətə 
nail olmağın yolu budur. Tərəqqinin mahiyyətinə varan və bu anlayışın siyasi-
sosial məzmununu açıqlayan müəllif siyasi-publisistik məqaləsində sual verirdi: 
"Biz deyiriz ki, tərəqqi edəlim, əvvələn bir millətin tərəqqisi nədən ibarətdir? 
Məqsəd və qayəsi nədir? Daha doğrusu, nə olmalıdır?" Ə.Hüseynzadə verdiyi bu 
suallara tərəqqinin aktuallığından, mahiyyətindən çıxış edərək cavab verir və 
yazırdı: "Bu suallara hər kəs öz elm və vüqufu ələlxüsus öz mənfəəti dairəsində bir 
növ cavab verə bilir". 
Dövrün əksər ziyalıları tərəqqini azadlıq məsələsindən tamamən ayrı 
götürürdü və Ə.Hüseynzadənin düşüncələri ilə ziddiyyət təşkil edirdi. Böyük 
mütəfəkkir "Fyuzat"da toxunduğu bu məsələyə konkret cavab verirdi: "Tərəqqinin 
məqsədi, qayəsi ümumi rifaha və səadətə nail olmaqdır". 
O halda bu rifah və səadətin nədən ibarət olduğunu təyin etmək lazımdır. 
Rifah və səadət bir məmləkətdə əsla ac və möhtac bulunmayıb, hər kəsin hər 
xüsusda bir bolluq içində yaşaması, sərvətin əhali arasında bərabər və ədalət üzrə 
bölünməsidir. Tərəqqinin mahiyyətinə uyğun olan bu məqsəd inqilabçı-
demokratların da yaradıcılığının əsasını təşkil edirdi. Lakin bu məqsədin həyata 
keçirilməsində ziyalılar arasında ciddi fikir ayrılıqları vardı. Ə.Hüseynzadə tərəqqi 
anlayışı ilə hürriyyət və maarif anlayışlarını vəhdətdə görürdü və deyirdi: "Tərəqqi 
bir millətin, bir camaatın arasında hürriyyət və maarifin təzayid və intişar 
etməsindən ibarətdir və hansı millət arasında hürriyyət və maarif nemətlərindən 
daha çox əfrad və bəhrayab isə o millət daha mütərəqqidir". Müəllifin "hürriyyət və 
maarifi" vəhdətdə götürməsi onun bu məsələdə tutduğu siyasi mövqedən doğurdu. 
Çünki Ə.Hüseynzadə mövcud quruluşun inqilabi yolla deyil, təkamül yolu ilə 
dəyişdirilməsinin, inkişafının və tərəqqisinin tərəfdarı idi. "Fyuzat"ın 2-ci sayında 
"Vəqayeyi aləmə bir nəzər" məqaləsində inqilabın silahlı mübarizə yolunu qəbul 
etməyərək yazırdı: "Həqiqi vətənpərvərlər heç nədən çəkinməməlidirlər. Əldə qan 
tökməyəcək çarələr var ikən xunrizanə vəsaitə müraciət etmək əbəsdir". Jurnalın 3-
cü sayında dərc etdirdiyi "Şüunat" məqaləsində türk xalqlarının azadlıq yolunu 
təkamüldə görürdü: "Bu yolda biz hürriyyət, ədalət, müsavat deyə-deyə, fəryad 
edə-edə qanuni-əsasiyə doğru yüksələrək tərəqqi edəcəyik". Bu ideyanın daşıyıcısı 
olduğuna görə "inqilabın qızğın çağında" xalqı mübarizələrdən çəkindirdiyi 
ittihamı ilə Ə.Hüseynzadəyə basqılar olurdu. Ə.Hüseynzadə bu təzyiqlərə davam 
gətirir, düşüncələrini belə izah edirdi: "Kim deyir bitərəf olmalı? Xeyir. Əsla 
bitərəf olmamalı! Bitərəflik ayaq altda qalmaqdır. Su belə yerdə sabit və rakid 
durmaqdan qorxur. Qorxur, çünki qoxuyar, kiflənər, yosun bağlar. Təmis və salim 
80 
 
olmaq üçün su bir lərəfə axmalı, cərəyan etməli, ya heç olmazsa, dərya kimi 
ləpələnməlidir". 
Ə.Hüseynzadə tərəqqi proqramına islamlaşmaq və avropalaşmaq 
məramlarını daxil etmişdi. İslamlaşmaq onun ortaya qoyduğu tərəqqi proqramının 
ideya-nəzəri əsaslarından biri idi. Mütəfəkkirin aydın nəzəri proqramına görə 
məzhəb və dinlər türkləri bir-birlərindən ayırmamalıdır, əgər onların elm və 
mədəniyyətləri tənəzzül etsə, türklər yalnız "dini-islam ilə müqəddəyin, ərəb elmi 
ilə mütəllim, ərəb mədəniyyəti ilə mütəməddin olduqları halda əsla ərəbləşməyib, 
yenə "türk oğlu türk kimi" qalmalıdırlar. İslama ehkam kimi yanaşmayan 
Ə.Hüseynzadə milli intibahı dini intibahla bir arada götürürdü. 
Əgər türkləşmək məramı ilə türk dilini, tarixini, ədəbiyyatını öyrənməyini 
tələb edirdisə, islamlaşmaq məramı ilə islam dininin ümumbəşəri, ali, mənəvi-
əxlaqi dəyərlərinin öyrənilməsini istəyirdi. Bu baxımdan o, islamlaşmağı milli 
tərəqqi proqramına daxil etmişdi. Ciddi şəkildə dini islahatların aparılmasının 
lazımlılığını önə çəkən Ə.Hüseynzadəyə görə, ilkin islama qayıdılmalı, tərəqqiyə 
doğru addım atılmalıydı. Əks təqdirdə əsl dini həqiqətləri, hikmətləri ortaya çıxarıb 
bərpa etmək mümkün olmayacaqdı. Ona görə də bu cür islahat islamın əsl 
mahiyyətini ortaya qoyacaq, müxtəlif şərhlərdən, təhriflərdən islam xilas olacaqdı. 
Avropalaşmaq Ə.Hüseynzadənin milli tərəqqi proqramına daxil edilmiş 
əsas məramlardan, ideoloji istiqamətlərdən biri idi. O, xalqa bu ideyanı təbliğ 
etməklə Avropa elm və texnikasını, sənayesini öyrənmək və öz həyati işlərində 
tətbiqini nəzərdə tutur və yazırdı: "Tərəqqi və təməddün həvəsində olan hər bir 
millət öz milli üdəba və üləmasının əsərlərilə kifayətləndikcə çox da irəliyə doğru 
gedə bilməz... Bir ingilis, bir fransız, bir alman, bir italyan ibn Rüşdün, Əbu Əli 
Sinanın, Fərabinin, Firdovsinin, Sədinin, Mollayi-Ruminin, İmam Təzaminin 
asarından feyzyab olmağa, bu kimi üləmaya-tərcümə, şərh və təfsirlər vasitəsilə öz 
millətlərinə mal edilməyə çalışdıqları halda bizə də lazımdır ki, onların Laplasları, 
Laviazi-yerləri, Russoları, Pastorları, Nyutonları, Spenserləri, Edissonları, 
Rentgenləri, Marksları, Ginnesləri vasitəsilə öz maarifimizi, öz ana dilimizdə olan 
kitabxanaları təzyiqə çalışalım. Cəhalətin, təəssübün kökünü ancaq bu vasitə ilə 
qurutmaq, söküb atmaq olar. Başqa yol yoxdur". 
“Fyuzat”ın səhifələrində avropa şair və yazıçılarının əsərlərinin 
tərcüməsinin çapı da bu məqsədə xidmət edir, Azərbaycan oxucusuna dünyanın 
müxtəlif tərəflərində yaşayıb-yaratmış ədəbi şəxsiyyətlərin yaradıcılıq 
nümunələrini çatdırırdı. Hötenin “Faust”u, Şeksprin "Yuli Sezar"ı Azərbaycan 
türkcəsinə tərcümə olunur, Avropa mədəniyyəti təbliğ edilirdi. 
Ə.Hüseynzadə onu "avropalaşalım" şüarında günahlandıranlara cavab 
verərək yazırdı: "İndi bizə derlər ki, madam ingilislər, firənglər, filanlar böylə 
imişlər nə üçün siz də ... "Fyuzat"mızda ingilislərə, firənglərə müraciət 
81 
 
ediyorsunuz. Ortaya gah Hötenin "Faustu"nu, gah Şeksprin " Yuli Sezar"ını, gah 
nə bilim hanki avropalının hanki əsərini çıxarıyorsunuz? Avropalaşalım, 
firəngləşəlim diyorsunuz? Lakin ey qare! Müraciətdən müraciətə fərq vardır. Biz 
avropalıların ədəbiyyatına, sənayelərinə, ülum və maariflərinə kəşfiyyat və 
ixtiraatlarına müraciət etmək istiyoruz, özlərinə deyil. Biz istiyoruz ki, islam 
ölkəsinə onların beyinləri, dimağları girsin, boğazları, mədələri girməsin. Biz 
istiyoruz ki, ölkəmiz onların beyinlərini həzm etsin". 
"Fyuzat" türk xalqları arasında dil, din birliyini təşkil etməklə, Avropanın 
elmi yeniliklərini həzm etməklə tərəqqiyə, milli yüksəlişə nail olmağın salnaməsini 
yaratdı. Bütün təhdid, təzyiqlərə baxmadan “Fyuzat”çılıq ideyasını cəmiyyətə 
sirayət etdi. 
* * * 
 
Mətbuat və ədəbiyyat tariximizin araşdırıcısı, MEA-nın müxbir üzvü, 
professor Əziz Mirəhmədov XX əsrin əvvəllərində yaranan ictimai, siyasi və 
mədəni hərəkatı öyrənmək zərurətini lakonik şəkildə belə ifadə edir: "XX əsr 
ədəbiyyatını nəinki "Molla Nəsrəddin"siz, habelə “Fyuzat”sız təsəvvür etmək 
çətindir". Tariximizin sovet dönəmində "Həyat", "İrşad" kimi mətbu orqanları 
"Mürtəce burjua qəzetləri" kimi ətraflı araşdırmalardan, tədqiqatlardan kənarda 
saxlamaqla yanaşı, Azərbaycan milli jurnalistikasına yeni ənənələr gətirmiş "Molla 
Nəsrəddin" jurnalı ilə müqayisə etmişlər. Əslində “Fyuzat”çılarla "Molla 
Nəsrəddin"çilər arasında ideya baxımından fərqliliklər olsa da, oxşarlıqlar da yox 
deyildi. Azərbaycan xalqının maarifə, tərəqqi yoluna və çar rejiminin iztirablarına 
qarşı mübarizəyə çağırışında fərqliliklər yoxdur. Sadəcə, Cəlil Məmmədquluzadə 
inqilabçı-demokratizmin, Ə.Hüseynzadə isə təkamül yolu ilə inkişafın, 
dəyişikliklərin tərəfdarı idi. "Molla Nəsrəddin" realistlərin məfkurə, sənət 
dünyasının təşəkkülündə hansı işləri görmüşsə də, "Fyuzat" Azərbaycan 
ədəbiyyatında, bədii-estetik fikrində romantizmin əsasını qoymuş, M.Hadi, 
H.Cavid, A.Şaiq, A.Səhhət kimi qüdrətli ədiblərin yetişməsində əvəzsiz xidmət 
etmişdir. 
"Fyuzat" məcmuəsi XX əsrin 30-cu illərinədək Cəlil Məmmədquluzadə, 
M.Hadi, A.Şaiq, M.S.Ordubadi kimi böyük ədiblər tərəfindən yüksək 
qiymətləndirilmişdi. Lakin 1930-cu illərdən 1990-cı illərədək mətbuat və ədəbiyyat 
tariximizə həsr olunan elmi tədqiqatlarda, publisistik yazılarda "mürtəce mətbu 
orqan" kimi təqdim olunmuşdur. 1990-cı illərdən sonra professor Şamil Vəliyev, 
filologiya elmləri namizədi Ofelya Bayramlı, Rasim Kazımoğlu və başqaları 
"Fyuzat" irsinə baş vurmuş, elmi monoqrafiyalar, tədqiqat əsərləri çap etmişlər. 
O.Bayramlı tərəfindən “Fyuzat”ın çap olunduğu 32 sayı ərəb qrafikasından 
transleterasiya edilib 492 səhifə həcmində nəşr olunmuşdur. 
82 
 
"Molla Nəsrəddin" jurnalı 
 
Şərq xalqlarını bürüyən cəhalət və ətaləti satiranın acı gülüşü ilə tənqid 
edib, xalqı oyadıb yolunu tərəqqiyə doğru istiqamətləndirmək üçün yeni istiqamətli 
mətbu orqana ehtiyac vardı. Gənc jurnalist Cəlil Məmmədquluzadə bunu 
duyduğundan 1906-cı ilin fevral ayının 21-də Tiflis qubernatoruna ərizə ilə 
müraciət edərək "Molla Nəsrəddin" jurnalının çapına icazə istədi. Jurnalın nəşrinə 
razılıq verildi və bu xəbər 1906-cı ilin fevralın 24-də "Novoye bozreniye" 
qəzetində, elə həmin ayın 26-da "Kafkazskoye utro" qəzetində dərc olundu. 
1906-cı ilin mart ayının 4-də "Molla Nəsrəddin"in çapı üçün Mirzə Cəlilə 
Tiflis qubernatoru dəftərxanası tərəfindən verilən şəhadətnamədə jurnalın proqramı 
bu şəkildə müəyyənləşdirilmişdir. 1. Məqalələr; 2. Kəskin tənqidlər; 3. Felyetonlar; 
4. Məzhəki şeirlər; 5. Məzəli teleqramlar; 6 Satirik hekayələr; 7. Lətifələr; 8. Poçt 
qutusu; 9. Məzhəki elanlar; 10. Xüsusi elanlar; ll. Karikatura və illüstrasiyalar. 
Müəyyən olunmuş bu proqrama uyğun şəkildə və dövrün ən mühüm 
ideyalarını yaradıcılığına gətirən Cəlil Məmmədquluzadə və Ömər Faiq 
Nemanzadə jurnalın ilk sayını çapa hazırladılar. Jurnalın 7 aprel tarixli ilk sayında 
Mirzə Cəlilin "Molla Nəsrəddin" imzası ilə "Tiflis 7 aprel" sərlövhəli baş məqaləsi, 
"Məcmuəmizə müştəri olanlara nəsihət", "Molla Nəsrəddinin teleqramları", 
"Bilməli xəbərlər", "Dəllək", "Atalar sözü" və digər yazılar, həmçinin 4 müxtəlif 
karikatura və bir neçə elan dərc olundu. Həcmi kiçik formatda olan "Molla 
Nəsrəddin"in çapı həftədə bir dəfə nəzərdə tutulmuşdur. Proqram səciyyəvi baş 
məqalədə isə Molla Nəsrəddin üzünü doğma xalqına tutub söyləyirdi: 
"Sizi deyib gəlmişəm, ey mənim müsəlman qardaşlarım o kəsləri deyib 
gəlmişəm ki, söhbətimi xoşlamayıb bəzi bəhanələr ilə məndən qaçıb gedirlər, 
məsələn, fala baxdırmaga, it boğuşdurmağa, dərviş nağılına qulaq asmağa, 
hamamda yatmağa və qeyri bu növ vacib əməllərə. Çünki hükəmalar buyurublar: 
sözünü o kəslərə de ki, sənə qulaq vermirlər. 
Ey mənim müsəlman qardaşlarım. Zəmanə ki, məndən bir gülməli söz 
eşidib ağzınızı göyə açıb gözlərinizi yumub o qədər xa-xa edib güldünüz ki, az qala 
bağırsaqlarınız yırtılsın və dəsmal əvəzinə ətəkləriniz ilə üz-gözünüzü silib "lənət 
şeytana" dediniz, o vaxt elə güman etməyin ki, Molla Nəsrəddinə gülürsünüz. 
Ey mənim müsəlman qardaşlarım! Əgər bilmək istəsəniz ki, kimin üstünə 
gülürsünüz, o vaxt qoyunuz qabağınıza aynanı və diqqət ilə baxın camalınıza ". 
Cəmiyyətdə baş verən neqativ hadisələrə, cəhalətə, fanatizmə qarşı 
mübarizə aparan, yeni bir qəzetçilik istiqaməti, ədəbi məktəb yaradan "Molla 
Nəsrəddin" xalq yumoru, satirası ilə seçildi. Professor Şirməmməd Hüseynovun 
təbirincə desək, bu yeni istiqamət "Molla Nəsrəddin"in kütləvilik və maarifçilik 
baxımından çox böyük kəşfi idi. İlk sayından başlayaraq jurnal "Molla Nəsrəddin" 
83 
 
adlı fikir cərəyanı, inqilabi demokratik ədəbi-jurnalist hərəkatını vücuda gətirdi. 
Mirzə Cəlilin timsalında Mollanəsrəddinçilər təkcə xalqa nə demək sualı üzərində 
düşünmədilər, onlar sözü nə cür demək üzərində də düşündülər. Buna görə də 
məqalələrini "türkün ana dilində", sadə danışıq tərzində, xalqın anlayacağı, başa 
düşəcəyi dildə yazdılar. Cəlil Məmmədquluzadənin özü dediyi kimi "Molla 
Nəsrəddin"i zəmanə özü yaratdı. 
Jurnalın ilk sayında dərc olunan yazılar kimi karikaturalar da məzmun 
etibarı ilə fərqlənir, oxucuda maraq oyadırdı. Birinci səhifədə məscidi xatırladan 
otaqda müsəlmanlar sıra ilə yan-yana yatırlar, onlardan yalnız biri otağın kiçik 
pəncərəsindən düşən günəş şüasının təsirindən oyanıb, gərnəşir. Molla əlində əsası, 
başında əmmaməsi, çiynində əbası bu mənzərəni seyr edir. 
Jurnalın ilk sayının işıq üzü görməsi münasibəti ilə Rusiyanın müxtəlif 
bölgələrindən teleqramlar, təbrik məktubları alan C.Məmmədquluzadə bu 
təbriklərə aprelin 12-də "Na povorote" qəzeti, aprelin 14-də isə "Kaspi" vasitəsilə 
təşəkkürünü bildirirdi. 
İlk sayı 1000 nüsxə tirajla çap olunub yayılandan sonra jurnal kütlələrin 
maraq dairəsinə daxil olaraq populyarlıq qazandı. "İrşad" qəzetinin 16 aprel 1906-
cı il sayında Ə.Ağaoğlu barədə yazırdı: "Baxın "Molla Nəsrəddin"ə. Bu cəridə nə 
gözəl cəridədir. Nə qədər ağıl, zəka, məharət və zövq göstərir. Nəinki biz 
müsəlmanlar, bəlkə ən mədəni, ən mütərəqqi tayfalar belə cəridələri ilə fəxr 
edirlər". 
"Molla Nəsrəddin"in ikinci sayı oxucuların maraq və tələbatını nəzərə 
alaraq 2 min nüsxə ilə nəşr edilib, yayıldı. Jurnalın şəkillərinin qırmızı rəngdə 
olması polis idarələrini bərk təşvişə saldı. Bolşevizmin mahiyyətinin qırmızı 
rəngdə təcəssüm olunmasını əsas gətirib, "Molla Nəsrəddin"in bu siyasi 
ideologiyanın təbliğatçısı hesab edənlər jurnalın ikinci sayının bütövlükdə 
müsadirə etdilər. Üzeyir Hacıbəyov "İrşad" qəzetində "Ordan-burdan" başlığı 
altında qələmə aldığı yazıda bu müsadirəni yığcam şəkildə təsvir edərək yazır: 
"İndi zavallı 
“
Molla Nəsrəddin” dustaqdır. Həbsxanada oturub öz-özünə fikir edir. 
Əcəba, ərbabi hökumət "bu qırmızı şeylərdən" nə üçün belə qorxur? 
İctimai xadim, ədib və maarifçi demokrat Nəriman Nərimanov isə "Molla 
Nəsrəddin"in polislər tərəfindən müsadirəsinə lakonik və konkret qiymət 
vermişdir: "Afərin belə diqqətçilərə, afərin belə qanun sahiblərinə". 
Azərbaycanın ictimai-siyasi həyatında kəskin ideoloji mübarizələr getdiyi 
dövrdə "Molla Nəsrəddin" öz mövqeyi, hadisələrə fərqli yanaşma tərzi ilə seçilir, 
müxtəlif rubrikalar altında gülməli xəbərlər verirdi. "Bilməli xəbərlər", "İçəri 
xəbərlər", "Məzəli xəbərlər", "Teleqraf xəbərləri", "Qafqaz xəbərləri", "Ticari və 
ekoloji xəbərlər" başlıqları altında yazılar dərc edilirdi. Bəzən imzasız çıxan bu 
yazılar böyük təsir gücünə malik idi, kifayət qədər savadı olmayan oxucuları ilk 
84 
 
baxışdan ələ alır, ətalət yükünü onlardan uzaqlaşdırırdı. Məcmuə əməkdaşları bu 
xəbərləri hazırlayarkən, asan qavranılsın deyə, xalq yaradıcılığının imkanlarından 
istifadə edirdi. Atalar sözü, tapmaca, bayatı "Molla Nəsrəddin"in səhifələrində 
dövrün reallıqlarına uyğun yeni məna kəsb edir, ictimai mübarizənin kəskin 
silahına çevrilirdi. 
İslam məfkurəsinə zidd mövqe sahibi olan bəzi din xadimləri, ruhanilər, 
məmurlar jurnala qarşı barışmaz mövqe tutur, səlahiyyətlərindən istifadə edərək 
təzyiq və təhdidlərə keçirdilər. 
Əbdürrəhim bəy Haqverdiyev bu barədə öz xatirələrində yazır: "Mollalar 
jurnalı yazanları və oxuyanları təkfir edib deyirdilər, bu jurnal gərək bir 
müsəlmanın evinə girməsin, onu nəinki oxumaq, ələ belə almaq haramdır. Onu 
maşa ilə alıb ayaqyoluna atmalıdır". C.Məmmədquluzadə isə öz xatirələrində dini 
fanatizmi yayıb, insanların tərəqqisinə mane olanların hərəkətlərini bu cür 
qiymətləndirirdi: "Molla Nəsrəddin" məcmuəsi birinci nömrədən başlayıb baltanı 
islam mövhumatının başından elə vurdu ki, adını müsəlman qoyan bəndə, 
barmaqları ilə qulaqlarını tutub, molladan qaçmağa üz qoydular". 
Bütün təzyiqlərə, söyüşlərə baxmayaraq, məcmuə əməkdaşları "Molla 
Nəsrəddin"in çapını böyük səbr və dözümlə həyata keçirir, dövrün ən kəskin 
ictimai fakt və hadisəsini satirik boyalarla təsvir edirdilər. Kəskin və tənqidi 
çıxışlarına, həqiqətləri söylədiyinə görə daim hücumlara məruz qalan "Molla 
Nəsrəddin" çar senzurasının da qadağaları ilə üz-üzə dayanmışdı. Bəzi məqalələrin, 
karikaturaların çapına senzura icazə vermirdi. Senzor tərəfindən çapına icazə 
verilməyən materialların yeri ağ saxlanır və "bizdən asılı olmayan səbəblərə görə 
bu yer ağ qaldı" ifadəsi yazılırdı. Bütün bu gərginliklərə, qadağalara baxmayaraq, 
"Molla Nəsrəddin"in haqq səsi çox keçmədən şimallı-cənublu Azərbaycanın və 
Qafqazın hüdudlarını aşıb Rusiyada, Yaxın və Orta Şərqdə eşidilirdi. Jurnalın 
Tiflis, Bakı, İrəvan, Təbriz, Naxçıvan, Gəncə, Şamaxı, Şəki, Dərbəndlə yanaşı, 
Orta Asiyada, Krımda, Kazanda, Ufa, Həştərxan, Orenburq, Tehran, Ərzurum, 
İstanbul, Qahirə, Bombey, Kəlküttə kimi bir çox şəhərlərdə oxucusu var idi. 
Molla Nəsrəddinçilər xalqı öz hüquqları uğrunda mübarizəyə çağırır, bu 
işdə xalqın haqqını tapdalayanlara, qanunsuz işlərlə məşğul olan məmurlara qarşı 
birgə mübarizəsinin vacibliyini önə çəkirdi. Jurnalın 1907-ci il tarixdə nəşr olunan 
3-cü sayında iranlı fəhlələrin vəziyyətini təsvir edən felyetonunda həmrəyliyə 
çağırış motivi bu cür təsvir edilir: "Ey həmşərilər, ey mənə kağız göndərən 30 
nəfər həmşəri, açın qulağınızı və görün mən sizə nə deyirəm... Əgər istəyirsiniz ki, 
sizi də adam hesab eləyib məclislərə qoysunlar, gərək mənim bir neçə vəsiyyətimə 
əməl edəsiniz. Əvvələn gərək bir-birinizlə əl-ələ verəsiniz. Yəni Məhəmmədəli 
gərək yapışsın Həsənin əlindən, Həsən Kərbalayi Qasımın əlindən... Xülasə, cəmi 
həmşərilər gərək yapışsınlar bir-birlərinin əlindən və birləşsinlər". 
85 
 
"Molla Nəsrəddin"in cəsarətli çıxışları onunla nəticələndi ki, 1907-ci ilin 
iyunun 8-də Tiflis general-qubernatoru jurnalın bağlanması haqqında əmr verdi və 
bu xəbər xalq arasında böyük narazılıqlara səbəb oldu. Bakıdan, Şəkidən, 
Zaqafqaziyanın bir çox yerlərindən Tiflisə etiraz məktubları gəldi. Bu məktublarda 
jurnalın çapının bərpası məsələsi qoyulurdu. Dövrün bir çox mətbu orqanları da öz 
həmkarları ilə həmrəylik nümayiş etdirərək jurnalın bağlanmasına etiraz olaraq öz 
səhifələrində məqalələr çap edirdi. "İrşad" qəzeti "belə düz məsləkli cəridənin 
meydandan çıxarılmasına" münasibətini bildirir, jurnalın çapının bərpasının 
vacibliyini yazırdı. Bu gün bu etirazların nəticəsi olaraq qısa fasilədən sonra 
"Molla Nəsrəddin"in 23-cü sayı 1907-ci ilin iyulun 25-də işıq üzü gördü. 
Nəşri müddətində bir neçə dəfə "Molla Nəsrəddin"in bağlanmasına 
təşəbbüs göstərilmişdir. Jurnalın yaradıcı heyətini açıq fikir bildirməkdən 
yayındırmaq, demokratik mövqedən geri çəkmək üçün müxtəlif vasitələrdən, hətta 
ölüm təhdidindən istifadə olunurdu. 
Belə ki, "Molla Nəsrəddin"in əsas sütunlarından hesab olunan Ömər Faiq 
Nemanzadə 9 gün həbsdə saxlanılmış, 1908-ci ildə Mirzə Cəlilin öldürülməsi 
barədə şayiələr yayılmışdır. Bu azad, demokratik mətbuatı sıradan çıxarmaq 
istəyənlərə "İrşad" qəzeti tutarlı cavab verərək yazırdı: "Bir-iki nəfər 
Məmmədquluzadələrin, Nemanzadələrin ölümü ilə elə bilirsiniz ki, "Molla 
Nəsrəddin"i öldürəcəksiniz? Bunu biliniz ki, "Molla Nəsrəddin"i öldürmək 
mümkün olsa da, mollanəsrəddinçiliyi
 
öldürmək olmaz". "İrşad"ın bu mövqeyindən 
anlaşılır ki, çapından çox vaxt keçməmiş artıq "Molla Nəsrəddin" öz məktəbini 
yaratmışdır. 
1909-cu ildə C.Məmmədquluzadənin qardaşı Ələkbər Təbrizdə başlayan 
azadlıq hərəkatında iştirakına görə həbs olunur. Bir neçə mətbu orqan, o cümlədən 
"Tərəqqi" Ələkbərin Təbriz inqilabındakı fəaliyyətini yüksək qiymətləndirirdi. 
R.Nəcəfov bu barədə xatirələrində yazır: "Mirzə Ələkbər Təbriz inqilabında iştirak 
etdiyi üçün çar hökuməti tərəfindən tutulub İrəvan həbsxanasına göndərilmişdir. 
Edam cəzası və ya ədəbi katorqa təhdid altında bulunurdu ki, bu hadisə Mirzəni 
sarsıtmış və əhval-ruhiyyəsini pərişan etmişdi. O, idarəni buraxıb, maddi vəsait 
aramaq və gedib qardaşını qurtarmağa çalışmaq məcburiyyətində idi". 
"Molla Nəsrəddin"i idarə etmək üçün onu əvəzləyəcək şəxsin Naxçıvanda 
Məmmədəli Sidqi olacağını düşünən C.Məmmədquluzadə 1910-cu ildə M.Sidqiyə 
belə bir məktub yollayır: "Əzizim Məmmədəli! Mən bu ovqat kəndə getməliyəm 
və burada bir adam lazımdır ki, "Molla Nəsrəddin"i idarə eləsin. Əgər yaz fəsli 
gəlib Tiflisdə qala bilsəniz, tez gəlin... Əgər mərhum Sidqi Bəradərinin oğlu ilə 
gələcəkdə dostluğum baş tutsa, özümü xoşbəxt hesab edərəm". 
86 
 
Cəlil Məmmədquluzadənin təklifini qəbul edən M.Sidqi Tiflisə gəlmiş, 
1910-cu ilin iyul ayının əvvəllərindən redaktor vəzifəsini yerinə yetirmişdi. 
Jurnalın iyul-avqust nömrələrinin qeyri-rəsmi redaktoru M.Sidqidir. 
1901-cu ilin sentyabrın 16-da Cəlil Məmmədquluzadə Tiflis 
qubernatoruna ərizə yazaraq jurnalın redaktorluğunu müvəqqəti olaraq M.Sidqiyə 
həvalə etməyi xahiş etmişdir. Ərizəyə baxılana qədər "Molla Nəsrəddin"in nəşri 
dayanmış, jurnalın 35-ci sayı ilə 36-cı sayı arasında bir ay fasilə olmuşdur. 1910-cu 
ilin noyabrın 5-də M.Sidqi müvəqqəti redaktor təsdiq edilərək bu vəzifəni 1911-ci 
ilin martın axırınadək yerinə yetirdi. 
Daim təhdid və təzyiqlərə məruz qalan "Molla Nəsrəddin"ə qarşı 1911-ci 
ildən başlayaraq senzor hücumları yenidən kəskinləşdi. Redaktorlardan kəskin 
yazılar yızalmayacağı ilə bağlı alınan iltizamlar jurnalın müntəzəm nəşr 
olunmasına çətinliklər yaradırdı. 1912-ci ilin martından C.Məmmədquluzadə 
jurnalın nəşrini uzun müddətə dayandırdı və "Molla Nəsrəddin"in bərpası 1913-cü 
il yanvar ayının 13-dən sonra mümkün oldu. 
Birinci Dünya müharibəsi ərəfəsində vəziyyətin kəskinləşməsi "Molla 
Nəsrəddin"in nəşrinin müvəqqəti dayanmasına səbəb oldu. Bu barədə 
C.Məmmədquluzadə 1914-cü il noyabr ayının 17-də Tiflis Mətbuat İşləri 
Komitəsinə göndərdiyi ərizəsində yazırdı: "Mənim redaktorluğum altında çıxan 
"Molla Nəsrəddin" jurnalının nəşrini qeyri-müəyyən vaxta qədər dayandırıram". 
Həmin dövrdə jurnalın redaktor köməkçisi olan Əliqulu Qəmküsar 
"Bəsirət" qəzetinin müxbiri ilə müsahibəsində bu barədə deyir: "Biz "Molla 
Nəsrəddin" məcmuəsini qapatmaq fikrində deyilik və bu fikirdə də olmayacağıq və 
lakin vaxt namünasib olduğu üçün jurnalı qapatmağa məcburuq. Müharibə 
qurtardıqdan sonra yenə jurnal kəmal əla sabiq nəşr olunacaq, müştərilərə 
jurnalımız göndəriləcəkdir. Jurnalımızın müvəqqəti dayandırılmasına ancaq indiki 
namüsaid vaxt baisdir". 
Bu uzun fasilədən sonra jurnal 1917-ci il fevralın 9-dan çapını yenidən 
bərpa etdi. Rus imperiyası daxilində baş verən inqilabi proseslər, xalqların öz 
müqəddəratını təyinetmə arzuları "Molla Nəsrəddin"çiləri, o cümlədən 
C.Məmmədquluzadəni düşündürməyə bilməzdi. C.Məmmədquluzadənin 1917-ci 
ilin noyabrında dərc olunan "Azərbaycan" məqaləsi bu istəkdən doğurdu. Rusiyada 
baş verən proseslərin Azərbaycanı istiqlala doğru apardığını uzaqgörənliklə duyan 
Mirzə Cəlil parçalanmış Azərbaycan ağrılarını yazır, Vətənin vahidliyi ideyasını 
ortaya qoyurdu. Vətinin coğrafi hüdudları haqqında məlumat verən ədib "hardadır 
Azərbaycan" sualının cavabını verirdi: "Azərbaycanın çox hissəsi İrandadır ki, 
mərkəzi ibarət olsun Təbriz şəhərindən, qalan hissələri də Gilandan tutub, qədim 
Rusiya hökuməti ilə Osmanlı hökuməti daxilindədir ki, bizim Qafqazın böyük 
parçası ilə Osmanlının bəzi ərazilərindən, Bəyaziddən ibarət olsun". Cəlil 
87 
 
Məmmədquluzadə Azərbaycan övladlarının birləşib, Vətəni "yad millətlərin 
südünü əmmiş", millətin "ruhundan xəbərsiz" kəslərin xəyanətindən qorumağa, 
Vahid Azərbaycan ideyasının daşıyıcısı olmağa səsləyirdi: "Ax, gözəl Azərbaycan 
vətənim! Harda qalmısan? Ay torpaq çörəyi yeyən təbrizli qardaşım, ay keçə papaq 
meşkinli, sərablı, goruslu və moruslu qardaşlarım... Gəlin, biz də bir dəfə oturaq və 
keçə papaqlarımızı ortalığa qoyub bir fikirləşək, hardadır bizim Vətənimiz?" 
"Cümhuriyyət" adlı məqaləsində çarizmin süqutunun obyektiv tarixi 
proses olduğunu yazan C.Məmmədquluzadə xalq hakimiyyəti və demokratik 
respublika qurulmasının vacibliyini irəli sürürdü: "Padşahlıq taxtından yıxılan 
Nikolayın zalım və xain idarəsi dağılandan sonra Rusiya məmləkətində yaşayan 
millətləri, o cümlədən də biz müsəlmanları məşğul edən tək bir məsələdir: həmin 
məsələ cümhuriyyət məsələsidir. Cümhuriyyət, yəni latınca "respublika" elə bir 
hökumətə deyirlər ki, orada məmləkətin idarəsi camaatın öz öhdəsində və 
ixtiyarındadır, necə ki, məsələn, Firəngistan, İsveçrə və qeyriləri". 
Söz kəsərini qoruyub saxlamağa çalışan "Molla Nəsrəddin" ölkədə baş 
verən hadisələrə ictimai-siyasi proseslərə, cəmiyyətdəki neqativ hallara münasibət 
bildirir, dövrün ictimai-siyasi proseslərini şərh edirdi. Ancaq bu dəfə də jurnalın 
nəşri çox davam etmədi. 1918-ci ilin yanvarında "Molla Nəsrəddin" fəaliyyətini 
dayandırdı. Cəlil Məmmədquluzadə 1918-1920-ci illərdə ömür-gün yoldaşı 
Həmidə xanım Cavanşirlə birlikdə Qarabağa getdi və bir müddət Kəhrizli kəndində 
yaşadı. Xalq Cümhuriyyəti quruculuğu prosesində bilavasitə iştirak etməsə də, o, 
müstəqil dövlətçilik ideyasını dəstəkləyirdi. 
1920-ci ildə Cəlil Məmmədquluzadə öz ailəsi ilə köçüb Cənubi 
Azərbaycana getdi və o, 1921-ci ildə "Molla Nəsrəddin"i Təbrizdə bərpa etdi. 
Təbrizdə jurnalın 8 nömrəsi işıq üzü gördü. Mətbuat tariximizin əvəzsiz 
tədqiqatçılarından olan Qulam Məmmədli öz müsahibələrinin birində "Molla 
Nəsrəddin"in Təbriz nəşrinə aydınlıq gətirərək yazırdı ki, C.Məmmədquluzadə 
ailəsi ilə birlikdə Cənubi Azərbaycana köçdükdən sonra jurnalın çapını bərpa 
etmək istəyir. Onun "Molla Nəsrəddin"i azərbaycanca nəşr etmək istəyinə İran 
hökuməti icazə verməmişdi ki, gərək farsca çap olunsun. M.Cəlil isə İran 
hökumətinin bu tələbi qarşısında söyləmişdi: "Təbrizdə ermənilər ermənicə qəzet 
çıxarırlar. Siz isə Azərbaycan dilində jurnal nəşr etməyə icazə vermirsiniz. Elə isə 
icazə verin "Molla Nəsrəddin"i erməni dilində nəşr edim". C.Məmmədquluzadənin 
bu sərt münasibəti jurnalın Təbrizdə ana dilində nəşrinə səbəb oldu. 
Sovet hökumətinin təşəbbüsü ilə 1922-ci ilin iyununda "Molla 
Nəsrəddin"in nəşri Bakıya köçürüldü. C.Məmmədquluzadə ilə danışıqlar aparanlar 
onu Təbrizdən Bakıya köçüb, jurnalın sərbəst şəkildə çapının həyata keçirilməsinə 
kömək göstəriləcəyinə inandırdılar. 
88 
 
Bakıya gəldikdən sonra isə M.Cəlil vəziyyətin tamamilə dəyişdiyini, 
verilən vədlərin doğru olmadığını gördü. Qulam Məmmədli "Molla Nəsrəddin"in 
sovet dövrünü öz müsahibəsində belə təsvir edir: "Mirzə Cəlillə Mərkəzi Komitə 
arasında mübahisə başladı: "Jurnal necə çıxacaq və nədən yazacaq?" M.Cəlil 
deyirdi: "Sizdə mətbuat partiya orqanıdır, şəxsi adamlara qəzet çıxarmağa icazə 
verilmir. Mən isə "Molla Nəsrəddin"i özüm yaratmışam, özüm satmışam, özüm də 
nə istəmişəm, onu yazmışam. Buna icazə verəcəksizmi?" 
Jurnalın Sovet Azərbaycanında ilk nəşri 1922-ci ilin noyabrında həyata 
keçirildi. Bu nömrədə "Bakı nefti" adlı şeir və karikatura verilmişdi. Əli vedrəli, 
bankəli, qab-qacaqlı kim varsa, bu neft inəyinə hücum edib, onu sağmaq istəyir. 
"Hücumçular" qismində isə İngiltərə, Fransa, İtaliya, ABŞ və Rusiya kimi dövlətlər 
idi. Karikaturanın dərci böyük hay-küyə səbəb oldu. Sorğu-sual başlanılanda 
M.Cəlil demişdir: "Azərbaycan neftini kəndlilərimiz gedib qonşu respublikalardan 
birə on qat baha alıb, yandırırlar ki, qaranlıqda qalmasınlar". 
Jurnalın ideya-siyasi istiqamətləri barəsində Mərkəzi Komitənin 
səlahiyyət sahibləri ilə Mirzə Cəlil arasında çox dialoqlar, "tərbiyəvi söhbətlər" 
aparılsa da, o öz fikrindən dönmədi. Belə bir vəziyyətdə məcmuənin nəşrinin 
M.S.Ordubadinin nəzarəti altında həyata keçirilməsi qərarlaşdırıldı. M.Cəlilin 
xəbəri olmadan buraxılan saylarda baş redaktor kimi yenə də onun adı yazılırdı. 
Bunu qəbul etməyən Mirzə Cəlil M.S.Ordubadiyə yazırdı: "Səid, bildiyini elədin, 
gələn nömrədən mənim adım redaktor kimi o jurnalda yazılsa, mən bilirəm hara 
şikayət edəcəm". 
1925-ci ildən sonra C.Məmmədquluzadənin həyatında ciddi sarsıntılar baş 
verdi. Bu böyük ədibin istəmədiyi, yaxın buraxmadığı məqsədləri, ideyaları "Molla 
Nəsrəddin"də həyata keçirməyə başladılar. "Molla Nəsrəddin"i Allahsızlar 
Cəmiyyətinin orqanına çevirdilər. Beləliklə, 1925-ci ildən jurnalın baş 
redaktorunun adı əvəzinə, "Heyəti-təhririyyə" yazılırdı. 
Qulam Məmmədli öz xatirə müsahibəsində Mirzə Cəlilin bu ağır, sarsıntılı 
günlərini xatırlayır: "1922-ci ildən sonra "Molla Nəsrəddin" tamamilə simasını 
itirdi. Mirzə Cəlil ağır-mənəvi və sözün əsl mənasında maddi çətinliklər içərisində 
qaldı. Nəhayət, 1930-cu ildə xəstələndi. 1931-ci ilin sonunda ağır vəziyyətə düşdü. 
1932-ci ilin yanvarın 4-də o, dünyanı tərk elədi". 
"Molla Nəsrəddin"in isə sonuncu nömrəsi 1931-ci ildə buraxılmışdı. 
Jurnalın bu müddət ərzində Tiflisdə 340, Təbrizdə 8, Bakıda isə 400 sayı işıq üzü 
görmüşdü. 
Jurnalın yaradıcı heyəti və müəlliflər. 
"Molla Nəsrəddin"in yaradılması və nəşri sahəsində Mirzə Cəlil 
Məmmədquluzadənin ən yaxın köməkçisi Ömər Faiq Nemanzadə idi. Bu barədə 
Mirzə Cəlil öz xatirələrində yazır: 
89 
 
"Yoldaşım Ömər Faiq Nemanzadəni mən birinci dəfə "Şərqi-rus" qəzeti 
idarəsində gördüm, onunla üns tutdum. "Şərqi-rus" qəzeti mənim üçün iki babətdən 
xoş, qiymətli yadigar oldu. 
Birinci tərəfi budur ki, möhtərəm ədibimiz Məhəmmədağa Şahtaxtlı məni 
öz qəzetinin idarəsinə cəlb etməklə məni qəzet dünyasına daxil etdi. İkinci tərəfi 
odur ki, onun varlığı ilə, onun yoldaşlığı ilə "Molla Nəsrəddin" məcmuəsini bina 
etdim, daha doğrusu, bina etdik". 
Satirik şair və yazıçıların, dövrün görkəmli qələm əhlinin ocağına çevrilən 
"Molla Nəsrəddin" tək Mirzə Cəlilin əsəri deyildi. Ədibin özü bu barədə yazırdı: 
"Molla Nəsrəddin" tək bir nəfər müəllifin əsəri deyil. "Molla Nəsrəddin" bir neçə 
mənim əziz yoldaşlarımın qələmlərinin əsərinin məcmuəsidir ki, mən də onların 
ancaq ağsaqqal yoldaşıyam". 
"Molla Nəsrəddin"in ilk sayı Ömər Faiq Nemanzadənin və rəssam 
Şmerlinqin birgə əməyinin məhsuludur. Bəs Ömər Faiq Nemanzadə kim idi? 1872-
ci ildə Gürcüstanın Axalsik qəzasının Azqur kəndində anadan olan Ömər Faiq 
1891-ci ildə İstanbulda "Darüş-Şəfəq" məktəbini bitirmişdir. Bu məktəbdə şəriət 
dərsləri ilə yanaşı, tarix, fizika, kimya və digər texniki fənlər də tədris olunur, 
burada dövlət qulluqçuları hazırlanırdı. Ömər Faiq məktəbi bitirdikdən sonra bir il 
Avropadan gələn poçt və teleqrafları qəbul etməklə yanaşı, siyasi fəaliyyətlə də 
məşğul olur. Siyasi təqiblərdən yaxa qurtaran Ömər Faiq İstanbuldan vətənə dönür 
və 1894-cü ildə Şamaxıda müəllim kimi çalışır. Sonra pedaqoji fəaliyyətini 
Gəncədə davam etdirir. "Şərqi-rus"un nəşrindən sonra Tiflisə gəlir və burada 
qəzetçilik fəaliyyətinə başlayır. "Şərqi-rus" bağlanandan sonra Mirzə Cəlillə 
bərabər "Qeyrət" mətbəəsini alıb birgə işlədirlər. “Qeyrət”in rəsmi müdiri 
Ö.F.Nemanzadə idi ki, "Molla Nəsrəddin" də bu mətbəədə işıq üzü görmüşdü. 
Ö.F.Nemanzadənin "Molla Nəsrəddin"dəki fəaliyyətini tədqiq edən elmi 
araşdırmalardan bəlli olur ki, jurnalda dərc olunan karikaturaların, şəkillərin bir 
çoxunun mövzusunu o verib, lüğətlərin, mətnlərin, tapmacaların xeyli hissəsini 
Mirzə Cəlillə birlikdə hazırlayıb. Bu iki ədib birlikdə hazırladıqları məqalələrin 
altında  "Molla Nəsrəddin", "Mozalan", "Lağlağı" və sair imzalar qoyurdular. 
"Molla Nəsrəddin"in satirik şeir cəbhəsinin aparıcı qüvvəsi Mirzə 
Ələkbər Sabir idi. Onun 1906-1911-ci illərdə "Molla Nəsrəddin"də dərc etdiyi 
satirik şeirlərdə yeni bir ədəbi məktəbin əsası qoyulmuşdu. Sabirin jurnaldakı 
fəaliyyəti ilə bağlı Mirzə Cəlil xatirələrində yazır: "Sabir mərdi-mərdanə özünü 
tulladı "Molla Nəsrəddin" meydanına və elə bir nərilti və gurultu ilə dalbadal 
yazmaqda davam etdi ki, bəlkə özünə bərabər olan Məşədi Sijimqulunu da xeyli 
vaxt sükutda saxladı və yadıma gəlir ki, Sabirin "Molla"da zühurundan ta il yarıma 
qədər Məşədi Sijimqulunun mənzum əsərləri idarəmizə gəlib çatmadı". 
90 
 
Sabirin "Mola Nəsrəddin"də ilk şeiri 1906-cı il aprelin 28-də, jurnalın 4-
cü sayında işıq üzü gördü. "Millət necə tarac olur-olsun, nə işim var" şeiri idi ki, 
jurnalda bu, imzasız şəkildə Mirzə Cəlilin "Niyə məni döyürsünüz?" başlıqlı 
felyetonunun sonunda, felyetonun poetik davamı kimi verilib. 
1906-cı ildə "Molla Nəsrəddin"də Sabirin dərc olunan 21 satirik şeirinin 
14-ü "Hop-hop" imzası ilə getmişdir. Bəllidir ki, şanapipiklər dəstəsinə aid olan 
hop-hop ağac kollarında yuva qurur, çox vaxt səsi gəlsə də, özü görünmür. İlk 
vaxtlar Sabirin Şamaxıdan "Molla Nəsrəddin"ə şeirləri gələrdi, özü isə görünmür, 
kimliyi bilinmirdi. Görünür, elə buna görə də şairin şeirləri bu gizli imza ilə dərc 
olunub. 
Sabir 5 il "Molla Nəsrəddin"lə əməkdaşlıq etmiş, dövrün digər mətbuat 
orqanlarında şeirləri dərc olunmuşdu. Ədəbiyyatşünas-alim M.Arif Sabirin bu 
məcmuə ilə yaradıcılıq əlaqəsini obrazlı şəkildə belə təqdim edir: "Molla 
Nəsrəddin"i zamanə özü yaratdığı kimi Sabiri də zəmanə yaradıb "Molla 
Nəsrəddin"ə yoldaş və silahdaş vermişdir". 
Sabirlə C.Məmmədquluzadə arasında dostluq və qardaşlıq əlaqəsi vardı. 
Sabir ağır xəstələnəndə Mirzə Cəlil və xanımı Həmidə xanım Cavanşir onu 
Tiflisdə müalicə etdirmiş, qayğısını çəkmişlər. 
Sabir "Molla Nəsrəddin"lə yanaşı, Bakıda nəşr olunan "Həyat", "İrşad", 
"Təzə həyat" "Rəhbər", "Dəbistan", "Fyuzat", "Bəhlul", "Zənbur" "Ülfət", 
"Günəş", "Səda" kimi mətbu orqanlarda da çıxışlar edirdi. 
Məşədi Sijimqulu imzası ilə yazan Əli Nəzmi "Molla Nəsrəddin" 
məktəbinin əsas simalarından biri idi. C.Məmmədquluzadə bu barədə yazırdı: "Biz 
Sabiri və Məşədi Sijimqulunu axtarırdıq". 
Əli Nəzmi (1878-1946) ömrünün 50 ilini bədii yaradıcılıqla məşğul 
olmuş, Mirzə Cəlil, Sabir kimi ömrünü vətənin tərəqqisinə, mədəniyyət və maarifin 
çiçəklənməsinə həsr etmişdi. Müəllimi və ideya dostu Mirzə Cəlil şairin 
"Sijimqulunamə" kitabına yazdığı ön sözdə deyirdi: "Biz bunu qəti deyə bilərik ki, 
"Molla Nəsrəddin"ə yaraşan şivənin məzəliliyi və duzluluğunda, məharət və 
lətafətdə Sabirə yavuq gələn və ona əvəz olan birinci Məşədi Sijimqulu Kefsiz 
olubdur. Sabirin vəfatından sonra ikinci Sabirimiz birincisinin yerini boş qoymadı. 
Məşədi Sijimqulu Kefsizin zövq və səfalı, məzə və duzlu şeirinin heç bir vaxt dalı 
kəsilmədi. O özü cismən qocaldısa da, onun kəlamının lətafəti bir zərrə qədər 
əsgilmədi". 
1908-ci ildən başlayaraq "Molla Nəsrəddin"də görkəmli ədiblərdən olan 
Əliqulu Qəmküsar mənzum və mənsur əsərləri ilə çıxışlar etdi. Mədəniyyət və 
ədəbiyyat tariximizdə işıqlı ziyalı kimi tanınan Ə.Qəmküsarı Mirzə Cəlil yüksək 
qiymətləndirir, onun barəsində yazdığı məqalədə məslək dostunu belə 
qiymətləndirirdi: "Məlum ki, Azərbaycanda müqtədir şairlərimiz yox olmayıbdır, 
91 
 
ancaq şair Əliqulu Qəmküsar bizim məxsusi qələm yoldaşımızdır, belə ki, şair 
"Molla Nəsrəddin"in 3-cü ilindən, yəni 1908-ci sənədən başlayaraq Qəmküsarın 
mənzum və mənsur əsərlərinə, məqalə və şeirlərinə rast gəlmək olar. Şairimizin 
əvvəl illərdə "Cüvəllağı", "Cüvəllağı bəy", "Xadimi millət", "O taylı", "Sarsaqqulu 
bəy" təxəllüsləri məşhurdur. Belə ki, həmin təxəllüslərlə Qəmküsar yoldaşımız 
məcmuəmizdə iştirak edibdir". Ə.Qəmküsar dövrünün ictimai problemlərini, 
eybəcərliklərini öz əsərlərinin mövzusu və hədəfi seçmişdi. Onun "Molla 
Nəsrəddin"də çap etdirdiyi əsərlərdə cəmiyyətdə kök salan sosial ziddiyyətlər, 
yoxsulluq, dini fanatizm, qadın azadlığı öz əksini tapırdı. 
Azərbaycanın görkəmli dramaturq və nasiri Əbdürrəhim bəy 
Haqverdiyev "Molla Nəsrəddin" ədəbi məktəbinin orijinal, kəskin qələmli 
simalarındandır. 1870-ci ildə Şuşada Əsəd bəyin ailəsində dünyaya gələn 
Əbdürrəhim bəy 1891-ci ildə realnı məktəbini bitirib, Peterburqda ali təhsil alıb. 
1899-cu ildə Peterburq Universitetinin şərq şöbəsini bitirib vətənə qayıdır. Uzun 
müddət pedoqoji fəaliyyətlə məşğul olur, Qafqazda müxtəlif işlərdə çalışır, ədəbi 
fəaliyyətə başlayır. 
"Molla Nəsrəddin"in nəşri görkəmli ədibin də nəzərini özünə cəlb edir. 
1907-ci ildə o, "Xortdan" imzası ilə "Cəhənnəm məktubları" sərlövhəli məşhur 
məqalələrini yazmışdı. Ə.Haqverdiyevin "Molla Nəsrəddin"də seriya ilə buraxılan 
ikinci əsəri "Mozalan bəyin səyahətnaməsi"dir. Ədib 1910-cu ildən "Marallarım" 
silsilə, satirik hekayələrini "Molla Nəsrəddin"də nəşr etdirir. 
Ə.Haqverdiyev jurnalda çap etdirdiyi "Mozalan bəyin səyahətnaməsi"nin 
ərsəyə gəlməsinin tarixçəsini belə izah edir. "Bir dəfə cəm olub "İbrahim bəyin 
səyahətnaməsi"ndən söhbət edirdik. Burada "Molla Nəsrəddin"in dostlarından 
Ömər Faiq Nemanzadə, Salman Mümtaz, Qurbanəli Şərifov var idi. Bunu da 
deməliyəm ki, "Molla Nəsrəddin"in cəmi Türkistanda şöhrət və nüfuz qazanmasına 
səbəb Salman Mümtaz olduğu kimi, Naxçıvan tərəfindən də Qurbanəli Şərifov 
səbəb idi. "İbrahim bəyin səyahətnaməsi"ndən söhbət olduqda mən dedim: "Nə 
olardı bu kitaba nəzirə - bir "Səyahətnameyi Molla Nəsrəddin"də olaydı. Aya 
görəsən, "Molla Nəsrəddin" islam aləmini səyahət etsə, onun başına nə müsibətlər 
gələ bilər? Bu yerdə Mirzə Cəlil üzünü bizə tutub dedi: "Gəlin biz Mozalanı 
gəzdirək. Ancaq bunun səyahətnaməsini öz aramızda bölüşdürək. Hər kəs onu özü 
görüb bildiyi yerə aparıb səyahət etdirsin, oxuyanlar güman etsinlər ki, həqiqətən 
bu adam gəlib buraları görüb, bu felyetonları yazmış. Belə də oldu. Birinci 
felyetonu mən başlayıb Bakıya kimi gətirdim. Bakıdan Məşhədə onu Salman 
Mümtaz apardı. İrəvan və Naxçıvan tərəflərində Qurbanəli Şərifov gəzdirdi. 
Beləliklə, "Mozalan bəyin səyahətnaməsi ortalığa çıxdı". 
92 
 
Azərbaycan ədəbiyyatının görkəmli nümayəndəsi, publisist, nasir, 
dramaturq M.S.Ordubadi "Molla Nəsrəddin" jurnalında "Hərdəmxəyal" təxəllüsü 
ilə çıxışlar etmişdir. 
"Molla Nəsrəddin" ədəbi məktəbinə qoşulduqdan sonra M.S.Ordubadi 
köhnə şeir formalarından uzaqlaşaraq qəsidə və qəzəllərini satirik üslubla əvəz 
etdi. 
Molla Nəsrəddin ədəbi məktəbinin fəal yaradıcılarından "Dabanıçatdax" 
gizli imzası ilə tanınan Əli Razi ġəmçizadədir. 1906-cı ildə Tiflisdə Mirzə Cəlil, 
Sabir, Əliqulu Qəmküsar və Q.Şərifzadə ilə yaxından tanış olan Əli Razi bundan 
sonra "Molla Nəsrəddin" ilə əməkdaşlığa başlayır. Əvvəllər məhəbbət mövzusunda 
şeirlər yazan ədib satira yolunu seçir və 1908-ci ildən başlayaraq bu üslubda ədəbi 
nümunələr yaradır. Onun "Molla Nəsrəddin"ə ilk gəlişi 1908-ci ildə jurnalın 4-cü 
sayında çap etdirdiyi "Arvadlarımız" felyetonu ilə başlayır. Sonra şairin bir-birinin 
ardınca "Məşruyətçilər", "İranlılara", "Dürtmələ", "Neyləyir iranlılar" kimi 
satiraları məcmuədə dərc edilir. 
Cənubi Azərbaycanın Sərab yaxınlığında 1859-cu ildə Dünni kəndində 
anadan olan Bayraməli Abbaszadə də jurnalla sıx əməkdaşlıq etmiş, "Mirzə 
Gülzar" imzası ilə həcvlər, satirik şeirlər yazmışdır. İrandakı ağır ictimai-siyasi 
vəziyyət, kəndlilərin qul kimi yaşamasını öz gözləri ilə görən B.Abbaszadə 
Məşrutə inqilabı dövründə Səttərxanla birgə mübarizəyə atılmışdı. Təqiblərdən 
yaxa qurtarmaq üçün Şimali Azərbaycana gələn B.Abbaszadə heç bir sənəti 
olmadığından hamballıq etmişdir. Onun "Hammal" imzası ilə yazıb-yaratması da 
bundan irəli gəlirdi. Millətinin azadlıq istəyini uca tutan "Hammal" bu yolda öz 
qələmi ilə mübarizə aparır, "Həllac" şeirində vətən və xalq yolunda ölməyə hazır 
olduğunu söyləyirdi. 
B.Abbaszadə ilə yanaşı, jurnalın əməkdaşları sırasında Mirzə Əli Möcüz 
Şəbüstəri, C.Cabbarlı, Əli Möhzun İrəvani, Müceyri, Süleyman Məlikov kimi 
qələm əhli də var idi. 
"Molla Nəsrəddin" bu cür istedadlı qələm ustadlarının, sənətkarlarının 
yaxından köməyi və Şmerlinq, Rotter, Ə.Əzimzadə, X.Musayev, Ə.Behzad kimi 
rəssamların sənətkarlıq qüdrəti sayəsində mövzularını daim əhatəli edir, həyatın 
əksər sahələrinə işıq sala bilirdi. Jurnalın karikaturaları satirik yazılar qədər 
qüvvətli təsir bağışlayır, məqalələrin geniş açımına xidmət edirdi. 
"Molla Nəsrəddin" fəaliyyətə başladığı zaman satirik qrafikasının da 
yaranması vacib məsələ kimi dururdu. Bu vacib məsələnin həllində Mirzə Cəlil 
böyük çətinliklərlə üzləşdi. Xüsusilə jurnalın Azərbaycanın kənar mühitində nəşrə 
başlaması və milli rəssam kadrlarının yoxluğu çətinlikləri daha da artırırdı. Lakin 
"Molla Nəsrəddin" redaktorunun axtarışları səmərə verdi. 
93 
 
"Molla Nəsrəddin"in ilk sayında rəssam Oskar Ġvanoviç ġmerlinq böyük 
xidmət göstərdi. Mənşəcə alman olan Şmerlinq 1863-cü il iyulun 17-də Tiflisdə 
anadan olub. 1889-cu il Peterburqda, 1893-cü ildə isə Münhendə rəssamlıq 
akademiyalarını bitirərək Tiflisə dönmüşdü. 1902-ci ildə Tiflis Rəssamlıq 
məktəbinin direktoru olmuş, burada nəşr olunan bir sıra qəzet və jurnallarda 
karikatura, illüstrasiyalar çəkmişdir. 
Şmerlinqin yaradıcılıq fəaliyyəti Azərbaycanla sıx bağlıdır. O, 1888-90-cı 
illərdə Qarabağda, Xankəndində çalışıb, Şuşada təşkil olunan teatr tamaşalarına 
dekorasiyalar verib. 
Mirzə Cəlil "Molla Nəsrəddin"i nəşr etməyə başlayanda Tiflisdə yaşayan 
Şmerlinqi işə dəvət edir. Bu barədə Mirzə Cəlil yazır: "Bizim birinci işimiz, birinci 
vəzifəmiz gözümün qabağında dərin yuxuda olan islam milləti idi. Və birinci 
növbədə əziz nadirül vücud olan Şmerlinq nəqqaşımızdan iltimas etdik ki, bizim 
bəxti qara Şərqin yatmış millətlərinin qəflət yuxusunu öz ustanə fırçası ilə təsvir 
etsin. Və istəyi tarixini 1906-cı ilində, aprel ayının 7-də səhnəyə intişara qoyulan 
birinci "Molla Nəsrəddin"in baş səhifəsində, şirin yuxuda yatan millətlərin təsviri 
haman təsvirdir ki, vücudu bizim üçün çox qiymətli olan Şmerlinq nəqqaşımız öz 
məharətli qələmi ilə onu haman tarixdə yaratdı". 
Şmerlinqə şəkillərin mövzusunu, ideya istiqamətini, hətta süjetini Mirzə 
Cəlil və Ömər Faiq verir, tiplərin xarakterini, məkan və zamanı, onların 
mimikasını, cizgilərini rəssama başa salırdılar. Jurnalın ilk sayında Mirzə Cəlilin 
düşündüyü, təsvir etdiyi Molla Nəsrəddinin surətini də Şmerlinq çəkmişdir. 
Məcmuənin populyarlıq qazanmasında, oxucu auditoriyasının 
genişlənməsində Şmerlinqin müstəsna xidmətləri var. Rəssamın yaradıcılığını 
yüksək qiymətləndirən Mirzə Cəlil yazır "Keçən günləri yadıma salıb məcmuənin 
yolunda mərhəmət göstərənləri bir daha yada saldıqda onların içində ən dəyərli 
köməkçimiz Oskar İvanoviç Şmerlinqə qəlbimin incə bir guşəsindən intəhasız 
salamlar göndərirəm". Şmerlinq də "Molla Nəsrəddin"də fəaliyyət göstərdiyi 
dönəmi iftixar hissi ilə xatırlayırdı: "Əzizim Mirzə Cəlil” Bu gün bizim "Yeni 
fikir" qəzetinin müdiri sizin salamınızı mənə yetirdi... Keçmiş günlərin xoş 
xatirələri, xüsusilə "Molla Nəsrəddin"də birgə işimizlə olaqədar xatirələr məni 
fərəhləndirir. O vaxtlardan çox keçmişdir, ətrafımızda çox şey dəyişmişdir, amma 
bizim satira və yumora olan həvəsimiz əvvəlki kimi güclü qalmışdır. Siz Bakıda 
mənim üçün əziz olan "Molla Nəsrəddin"in nəşrini davam etdirirsiniz, mən də 
Tiflisdə həmin sahədə işləyirəm". 
Sovet Azərbaycanının ilk illərində Şmerlinq bir müddət Gəncədə, 20-ci 
illərin ortalarında isə Tiflisdə Azərbaycan dilində çıxan "Yeni fikir" qəzetində 
çalışmışdır. 
94 
 
Məşhur karikatura və illüstrasiya ustası kimi tanınan Ġozef Rotterin də 
"Molla Nəsrəddin"in populyarlıq qazanmasında xidmətləri böyükdür. Şmerlinqin 
Tiflisdə işlərinin çoxluğu jurnalın tapşırıqlarını vaxtında görməyə imkan 
vermədiyindən Rotter məcmuənin işinə cəlb edildi. Bu barədə Mirzə Cəlilin həyat 
yoldaşı Həmidə xanım Cavanşir öz xatirələrində söhbət açır. Rotter "Molla 
Nəsrəddin"lə 1906 -1914-cü illərdə əməkdaşlıq etmişdir. 
Müasir Azərbaycan qrafika sənətinin karikatura, satirik plakat və 
illüstrasiya janrlarının banisi Əzim Əzimzadə də "Molla Nəsrəddin" rəssamlıq 
məktəbinin bünövrəsini qoyanlardandır. Əzim Əzimzadə Bakıda Kərbəlayi Aslanın 
ailəsində doğulub. İlk təhsilini mollaxanada almış, bir ay ərzində ərəb əlifbasını və 
səslərin tələffüzünü öyrənmişdi. Hər şeylə maraqlanan Əzimzadə əlinə fürsət düşən 
kimi məktəbdə şəkil çəkirdi. 
1897-ci ildə o, rus-tatar məktəbinə daxil olur və oranı 1899-cu ildə bitirir. 
Müəllimləri Əzimin atasına məsləhət görürlər ki, oğlunu oxutsun, çünki onun 
istedadı var. Kərbəlayi Aslan təklifi rədd edib deyir: "Mənim bir övladım var, razı 
olmaram ki, o gedib rus cildinə girsin". Metal tökmə zavoduna işə qəbul olan 15 
yaşlı Əzim ağır fiziki işə tab gətirmir, qohumları onu Ağabala Quliyevin 
dəyirmanında kuryerliyə işə düzəldirlər. O, burada rus rəssamı Durovla tanış olur 
və ondan rəssamlıq dərsləri alır. Durov Əzimin istedadına heyran qalır, onu 
yanında şagird kimi saxlayır. 
"Molla Nəsrəddin"in ilk saylarının oxucusu olan Ə.Əzimzadə karikatura 
janrında öz bacarığını sınamalı olur. "İrşad" qəzetinin müştərisi Hacı Aslan 
Aşurovun karikaturasını çəkib "Molla Nəsrəddin"ə göndərir. Məcmuənin 1906-ci il 
tarixli 7-ci sayında karikatura dərc olunur. İlk əl işinin çapı onu hədsiz sevindirir, 
çəkdiklərini Tiflisə göndərir. Beləliklə, Ə.Əzimzadənin "Molla Nəsrəddin"lə 
əməkdaşlığı başlayır. Onun "Cənab Vitte", "Millət dərdi çəkməkdən əriyib çöpə 
dönən müsəlman dövlətlisi", "Hambala oxşayan tacir" karikaturaları jurnalın ayrı-
ayrı saylarında çap olunur. 
1922-ci ilin payızında Mirzə Cəlil "Molla Nəsrəddin"in nəşrinin bərpası 
zamanı Ə.Əzimzadəni məcmuənin işinə cəlb edir. O, jurnalın baş rəssamı kimi 
fəaliyyət göstərib. 
"Molla Nəsrəddin" üslubunu yaxşı mənimsəmiş rassamlardan biri də Xəlil 
Musayev idi. Onun imzası 1913-cü ildən başlayaraq məcmuənin səhifələrində 
görünür. X.Musayev öz karikaturalarında cəhaləti, qadın hüquqsuzluğu və irticanı 
kəskin tənqid edirdi. 
Adları sadalanan bu rəssamlardan başqa jurnalda V.Kikadze, 
Ə.İbrahimzadə və başqaları iştirak etmişlər. Məcmuənin Təbriz nömrələrinin 
rəssamı Seyid Əli Behzad idi. 
95 
 
"Molla Nəsrəddin" jurnalı fəaliyyət göstərdiyi 25 il ərzində böyük bir 
ədəbi məktəb yaratdı. Mollanəsrəddinçilər klassik Azərbaycan, Şərq və rus 
satirasından, xalq yumoru və folklorundan məharətlə istifadə edərək Azərbaycan 
ədəbi dilini zənginləşdirdilər. Onlar ən böyük, ən ciddi məsələləri xalqın "öz ana 
dilində", məzəli bir formada izah etməyə çalışırdılar. Məcmuədə işlənən bədii ifadə 
vasitələri çox zəngin və rəngarəng idi. Sadə, rəvan dildə problemləri qələmə alıb 
oxucuya çatdırmaqla "Molla Nəsrəddin" özündən əvvəlki mətbu orqanlardan 
kifayət qədər fərqlənirdi. Məcmuədə satirik şeir və hekayə formalarından əlavə, 
açıq məktub, satirik dialoq, tapmaca, elan, teleqraf və lüğət formalarına da 
müraciət edilirdi ki, bu da jurnalistikada yeni bir istiqamət kimi qəbul edilir. 
Jurnalın səhifələrində dərc olunan karikaturalar mövzunun açımı, oxuculara sərrast 
çatdırılması üçün olduqca əhəmiyyətli idi. 
İnqilabi-demokratik ideyaların yayılması, milli şüurun oyanışı, milli 
mədəniyyətin inkişafı və müasir dünyagörüşün formalaşmasında böyük xidmətlər 
göstərən "Molla Nəsrəddin" Azərbaycanda ictimai və bədii fikrin zənginləşməsinə 
xidmət etdi. Bu məcmuənin mətbuat tariximizdə önəmi həm də ondan ibarətdir ki, 
ömründə dəftər-kitab üzü görməyənlər də "Molla Nəsrəddin"i alır, oxumağa, 
yazmağa başlayırdılar. Deməli, bu dərgi həm də dövrün oxucu kütləsinin 
formalaşmasına böyük təkan vermişdi. 
"Molla Nəsrəddin" Yaxın və Orta Şərq xalqlarının milli oyanışına, azadlıq 
hərəkatına böyük xidmət etdi. Orta Asiya, İran, Türkiyə, Tatarıstan və başqa 
yerlərdə inqilabi ideyaların yaranmasına, yeni tipli realist ədəbiyyatın 
yaranmasında "Molla Nəsrəddin"in rolu danılmazdır. İranda və Cənubi 
Azərbaycanda çıxan "Suri-İsrafil", "Azərbaycan", "Baba Şəməl", "Nəsimi-Şimal", 
Aşqabadda türkcə çap edilən "Tokmak" kimi jurnallar bu və ya digər dərəcədə 
"Molla Nəsrəddin"ə bağlıdır. 
"Molla Nəsrəddin"çi jurnallar. "Molla Nəsrəddin"in Cənubi 
Azərbaycanda məslək dostu, onun səsinə səs verən, Səttarxanın adı ilə bağlı olan 
"Azərbaycan" jurnalıdır. Məcmuənin ilk sayı 1906-cı ilin dekabrın 6-da işıq üzü 
görmüşdü. M.S.Ordubadi bu barədə yazır: "Səttarxan "Azərbaycan"ın ilk 
nömrəsini gördükdə "bu gün Azərbaycan xalqının milli bayramıdır" demiş və 
ağlamışdır". 
Jurnal 1907-ci ilin sentyabrınadək nəşrini davam etdirmiş və Cənubi 
Azərbaycanın "Molla Nəsrəddin"i adını qazanmışdı. İlk sayda bu bağlılığı özündə 
ehtiva edən "Azərbaycan" Molla Nəsrəddinin şəkili ilə Cənubi Azərbaycanı təmsil 
edən Hacı Babanın bir yerdə şəklini dərc etmişdi. Molla Nəsrəddin gülümsər 
nəzərlə Hacı Babaya baxır, ona şirin-şirin nəyisə nəql edir, cənublu "Molla" isə ona 
diqqət kəsilir. 
96 
 
"Azərbaycan"ın bütün saylarında "Molla Nəsrəddin" ədəbi məktəbinin 
təsiri hiss olunur. Bu oxşarlıq satirik şeirlərdə, istərsə də nəsrlə yazılmış 
materiallarda kifayət qədər qabarıq görünür. Məcmuədə mövzunun məqsədi və 
məramını açıqlayan, yazıya böyük məna verən karikaturalar da öz sələfi olan 
dərgidəki karikaturaları xatırladırdı: "Ərbab və rəncbər" adlı karikaturada şişman 
bir mülkədar təsvir olunub. Onun qarşısında cındır əbalı kəndli öz ailəsi ilə 
dayanıb. Kəndlinin kiçik uşağı əlini ağzına apararaq ac olduğunu bildirir, 
mülkədarla kəndli arasında isə buğda təpəcikləri vardı. Böyük buğda təpəsinin 
üstünə "ərbabın payı", kiçiyin üstünə isə "rəncbərin payı" yazılmışdır. Kəndli əli ilə 
taxıla işarə edib, ac olduğunu söyləyir. Mülkədar isə qəzəbli baxışlarla kəndlini 
təhdid edir Bu karikatura sinfi mahiyyətdən doğmasına baxmayaraq, günün 
reallığını özündə əks etdirirdi. 
Jurnalın 3-cü sayında dərc olunan karikaturada tiryəkxana təsvir olunurdu. 
5-6 nəfər nəşələnən şəxsin qarşısında manqal, dəm çaydanları var idi. Onlar 
tiryəkin təsirindən xumarlanıblar. Bu karikatura Cənubi Azərbaycanda bəzilərinin 
həyatına qəsb edən, onları ictimai mühitdən uzaqlaşdırıb məst edən tiryək əleyhinə 
kəskin münasibət idi. 
"Azərbaycan"ın fəaliyyəti İran hökumətini narahat etməyə bilməzdi, onlar 
jurnalın bağlanması üzərində düşünürdülər. İranda baş verən 1907-ci il inqilabı 
avqust-sentyabr aylarında böyük təhlükə qarşısında qalarkən jurnal da çətin 
vəziyyətlə üzləşdi və 1907-ci ilin sentyabrında 21-ci saydan sonra bağlandı. 
"Azərbaycan"ın redaktoru Əliqulu Səfərov Təbrizin müasir dünyagörüşə 
sahib ziyalılarından hesab olunurdu. O, Cəlil Məmmədquluzadə ilə dost idi. 
Jurnalın Ə.Səfərovdan başqa əsas mühərrirləri Xəzani və Sərraf idi. 
"Molla Nəsrəddin" məktəbini davam etdirən məcmuələrdən biri də 
Ələsgər Əliyevin redaktorluğu ilə nəşr olunan "Bəhlul"dur. Jurnal 1907-ci il may 
ayının 19-da nəşrə başladı. 
Ələsgər Əliyev 1883-cü ildə anadan olub. 1898-ci ildə Bakıda rus-tatar 
məktəbini bitirib "Kaspi" mətbəəsində çalışmışdır. Bakı sosial-demokratlarına 
qatılan Ə.Əliyev bir sıra siyası intibahnamələrin çapında fəallıq göstərmiş, əqidəcə 
sosial-demokrat kimi formalaşmışdı. 
1904-cü ildən başlayaraq pedaqoji fəaliyyət göstərən Ə.Əliyev bir sıra 
mətbu orqanlarla əməkdaşlıq etməyə başladı. Onun Peterburqda nəşr olunan 
"Ülfət" qəzetində, Kazanda çıxan "Vaxt" qəzetində bir sıra yazıları, publisistik 
qeydləri işıq üzü görmüşdür. Siyasi fəaliyyətinə, bolşevizmi yaydığına görə 1908-
ci ildə həbs olunaraq Həştərxana göndərilmişdir. Həbsxanadan çıxdıqdan sonra 
Həştərxanda Dadaş Bünyadzadənin redaktorluğu ilə nəşr olunan "Tartış" qəzetində 
əməkdaşlıq edib. 
97 
 
Ə.Əliyev Azərbaycanda Sovet hakimiyyəti qurulduqdan sonra bir müddət 
partiya təşkilatlarında dövlət işi ilə məşğul olmuş, 1938-ci ildə vəfat etmişdir. 
Onun jurnalistlik fəaliyyətində "Bəhlul" jurnalı xüsusi yer tutur. Baxmayaraq ki, bu 
jurnalın Ömrü cəmi 6 ay olmuş və cəmi 9 nömrəsi çıxmışdır. 
M.Ə.Sabirin "Bəhul"la yaradıcılıq əlaqələri vardı. Məcmuənin ilk sayı işıq 
üzü görəndən sonra Sabir Şamaxıdan redaksiyaya məktub göndərərək, məcmuənin 
çapı münasibəti ilə redaksiya kollektivini təbrik etmişdi. Jurnalın redaktoru Sabirə 
Şamaxı üzrə müxbir və müvəkkil olmasını da təklif etmişdi. Sabir Şamaxı 
mövhumatçılarının üzərinə hücuma keçəcəyi səbəbindən bu təklifdən imtina edir. 
Lakin Sabir "Bəhlul"la daim əlaqə saxlamış, öz satiralarını göndərmişdir. 
Məcmuənin 2-ci nömrəsində "Təraleyi-əsilanə" adlı satirasında Sabir fəhlələrin 
ağır iqtisadi, sosial vəziyyətini qələmə alır. Böyük molla-nəsrəddinçinin 
"Bəhlul"da bir sıra satirik şeiri işıq üzü gorüb. 
 
Birinci Dünya müharibəsi ərəfəsində 
milli mətbuat 
 
XX əsrin əvvəllərində Rusiya imperiyası daxilində baş verən inqilabi 
hadisələr, müstəmləkəçilikdən, milli ayrıseçkilikdən əziyyət çəkən xalqların 
etirazları rejimin daxili qayda-qanunlarının sərtləşdirilməsinə səbəb oldu. 
İmperiyanın bu sərt qayda-qanunları Bakıda da hiss edildi. Bakı general-
qubernatoru polis departamentinə 1901-ci il 14 noyabr tarixli tamamilə gizlin 
məlumatında əhali arasında məzhəb məsələsi, məxsusi olaraq İran və Türkiyəyə 
münasibət, panislamizin, gənc türklərlə əlaqəyə diqqət yönəltməyi tapşırdı. Bakı 
general-qubernatoru Azərbaycanın Avropa təhsili görmüş, milli düşüncəli bir qrup 
ziyalısının izlənilməsini, onların fəaliyyətlərinin təftişini Jandarm İdarəsindən tələb 
edirdi. İzləniləcək ziyalıların siyahısında Azərbaycan jurnalistikasının tanınmış 
nümayəndələri Həsən bəy Zərdabinin, Əlimərdan bəy Topçubaşovun, Əhməd bəy 
Ağaoğlunun, Nəriman Nərimanovun, Haşım bəy Vəzirovun, Sultan Məcid 
Qənizadənin, Əliabbas Müznibinin adları var idi. 
Daxili işlər nazirinin əmri ilə Rusiya ərazisində fəaliyyət göstərən mətbuat 
orqanları, mətbəələr ciddi nəzarətə götürüldü. 1906-cı ildə Bakı qubernatoruna 
göndərilən sərəncamda göstərilirdi ki, nəşriyyat və mətbuat işlərinə aid nəzərdə 
tutulan qaydalar pozulduğu halda öz cinayətlərini etiraf edənlər məsuliyyətə cəlb 
olunmalı, barələrində həbs hökmü çıxarılmalıdır. Məhkəmələrin çıxardığı hökmlər 
Rusiya Baş Mətbuat İdarəsinə də göndərilməli idi. 
Çar rejiminin inqilabi təlatümə düçar olduğu bir vaxtda, senzuranın 
kəskinləşməsi yeni mətbu orqanların yaradılması qarşısını ala bilmədi. "Orucov 
98 
 
qardaşları"nın mətbəəsində kitablarla yanaşı, bir neçə qəzet nəşri də həyata 
keçirildi ki, onlardan da biri Üzeyir bəy Hacıbəyovun redaktorluq etdiyi "Həqiqət" 
idi. 1909-cu ilin dekabr ayının 25-də ilk sayı işıq üzü görən, gündəlik nəşr olan 
"Həqiqət"in ömrü uzun olmadı. 1910-cu ilin avqustunda "zərərli istiqaməti"nə görə 
bağlandı. "Həqiqət" qapadıldıqdan sonra "Orucov qardaşları" bir-birinin davamı 
olaraq "Günəş", "Yeni həqiqət", "Məlumat" adında qəzetlərin nəşrini həyata 
keçirmişlər. Bu qəzetlərin də fəaliyyətləri uzun sürmədi. Belə ki, "Günəş" 1910-cu 
ilin avqust ayının 24-də işıq üzü görmüş, 1911-ci ilin yanvarın 20-dək fəaliyyət 
göstərdi. “Yeni həqiqət”in isə ömrü cəmi üç ay olmuş, 1911-ci ilin yanvarın 21-də 
ilk sayı çap olunmuş, həmin ilin martında bağlanmışdı. “Yeni həqiqət”ə 
İstanbuldan Əhməd bəy Ağaoğlu məktublar göndərmiş, publisist yazılarını dərc 
etdirmişdi. Əli bəy Hüseynzadə, M.Ə.Rəsulzadə, Molla Ruhulla Məhəmmədzadə, 
Həsən Səbri Ayvazov qəzetin fəal əməkdaşları olmuşlar. 
1911-ci ilin iyulun 2-də Hacı İbrahim Qasımovun müdirliyi, Mehdi bəy 
Hacılının baş redaktorluğu ilə "Məlumat" qəzeti oxuculara çatdırıldı. Təəssüf ki, 
"Məlumat"m da yolu hökumət orqanları tərəfindən bağlandı. 
1911-ci ildə doktor Qarabəy Qaraboyovun səyi ilə "Kaspi" mətbəəsində 
"Həqq yolu" jurnalı nəşrə başladı. "Siyasi-ictimai, fənni, ədəbi, iqtisadi həftəlik 
nəşr olan "Həqq yolu"nun ilk sayı 1911-ci ilin dekabr ayının 14-də işıq üzü gördü 
və 1912-ci ilə qədər fəaliyyət göstərdi. Bu məcmuədə Mahmud Nədim, 
Məhəmməd Sadıq Axundov, F.Köçərli publisistik yazılarını oxuculara təqdim 
etmişlər. 
1911-ci il mart ayının 18-dən 19-na keçən gecə Bakı vilayət jandarm 
idarəsi "zərərli istiqamət" yürütdüklərinə görə bir neçə mətbuat işçisini həbs etdi. 
"Yeni Fyuzat" jurnalının baş redaktoru Əhməd Kamal, jurnalın redaktoru Əli Paşa 
Hüseynzadə, "Yeni həqiqət" qəzetinin naşir və müdiri Oruc Orucov Məhəmməd 
Sadıq Axundov, Əliabbas Müznibi həbs olunanlar siyahısında idi. Həbs olunan 
jurnalistlərin evləri, qəzet-jurnal redaksiyaları, mətbəələri axtarılmış, xeyli sayda 
çap olunmamış materiallar və satışdakı nüsxələr müsadirə olundu. Jandarm 
tutulanların yaxın qohum-əqrəbalarını, tanışlarını, qonşularını istintaqa çəkmiş, 
məhkum olunmuşlar barəsində əlavə material toplamışdı. 1911-ci ilin mart ayının 
24-də həbs olunanlar Bayıl həbsxanasına aparıldı. Bu doqquz nəfər jurnalistin 
həbsinə "Yeni Fyuzat" jurnalının 1910-cu ilin beş və altıncı saylarında çap 
olunmuş məqalələr "əsas yaratmış"dır. Materialların polis tərəfindən araşdırılması 
zamanı "Yeni Fyuzat"ın beşinci sayında Əhməd Kamalın "Biz özümüz 
müqəssirik", altıncı sayında isə sərlövhəsiz baş məqaləsi "zərərli" sayılmışdır. 
Türkiyə təbəəsi olan Əhməd Kamalın panislamizm, pantürkizm yaydığını 
əsaslandırmağa çalışanlar onunla həmfikir olan, eyni mövqedə dayanan 
jurnalistləri, bir sıra qəzetlərin naşir-redaktorlarını da həbs etmişdilər. 
99 
 
Çar Rusiyasının Qafqazdakı canişinliyinin təqib və təhdidlərinə 
baxmayaraq, Azərbaycan xalqı öz istiqlalı, azadlığı uğrunda mübarizə aparır, 
müxtəlif ideoloji-siyasi cərəyanları təmsil edən partiyalarda, hərəkatlarda təmsil 
olunurdular. 1911-ci ilin oktyabr ayından sonra Müsavat Partiyasının yaranması ilə 
ölkədə "türkləşmək, islamlaşmaq, müasirləşmək" şüarı aparıcı milli mətbu 
orqanların əsas şüarına çevrildi. Müsavat Partiyası öz məramnaməsində ictimai, 
dini, aqrar, fəhlə və maarif məsələlərinə yer ayırmış, dövlət quruculuğuna 
toxunmuş, hər bir muxtar qurumun və vətəndaşın hüquqları maliyyə və iqtisadi 
siyasətini geniş şərh etmişdi. Partiyanın ayrı-ayrı liderləri və üzvləri müəyyən 
mətbu orqanlarda vaxtaşırı çıxışlar etsələr də, qarşıya qoyulmuş məqsədə nail 
olmaq üçün xalqla partiya arasında ünsiyyət yaratmaq zərurətini hiss edirdilər. 
Məhz buna görə də Müsavat Partiyasının öz mətbuat orqanlarını yaratması vacib 
idi. Bunun üçün qarşıya çıxan bir çox problemləri, o cümlədən texniki məsələləri, 
kağız-nəşriyyat problemlərini həll etməyə başladılar. Belə bir dövrdə Müsavat 
Partiyasının orqanı olmasa da, müsavatçılıq ideologiyasını təbliğ edən "İqbal" 
qəzeti çap edildi. 
1912-ci ildə Sənətulla İbrahimovun redaktorluğu ilə ilk sayı işıq üzü görən 
"İqbal" Orucov qardaşlarının mətbəəsində çap olundu. Geniş fəaliyyət proqramı ilə 
nəşr olunan bu qəzetin auditoriyası böyük idi. M.B.Məhəmmədzadə "Azərbaycan 
türk mətbuatı" kitabında yazır: "... Yeni fikirli qəzetə olması ilə "İqbal" ictimai və 
mədəni hərəkatımızda pək mühüm bir mövqe işğal etmişdir". 
1913-cü ildə Sənətulla İbrahimovun ordu sıralarına yola düşməsindən 
sonra qəzetin redaktorluğunu Hüseyn Sadiq üzərinə götürdü. Azərbaycanın 
istiqlalçılıq məfkurəsinin banilərindən olan M.Ə.Rəsulzadənin 1913-cü ildə 
İstanbuldan Bakıya qayıtmasından sonra ölkədə, məxsusi olaraq mətbuat sahəsində 
canlanma yaranmışdı. 1914-ci ilin oktyabr ayından sonra M.Ə.Rəsulzadə "İqbal" 
qəzetinin baş redaktoru oldu. Bu qəzet fəaliyyətinin son 4-5 ayında Müsavat 
Partiyasının lider və fəalları tərəfindən nəşr olunub, qəzetin əsas ideya-siyasəti 
istiqaməti milli ideologiyanın təbliğinə yönəlsə də, bu mətbu orqan partiyanın 
rəsmi orqanı kimi fəaliyyət göstərmədi. Müsavatçıların bu nəşr ətrafında birləşməsi 
hökumət orqanları tərəfindən narahatlıqla qarşılanmış və bu mətbu orqan 
qapadılmışdı. “İqbal”ın nəşri dayandıqdan sonra Orucov qardaşları mətbəəsində 
“Yeni iqbal”ı çıxarmağa başlamışdılar. 1915-ci ildə “Yeni iqbal”da 
M.Ə.Rəsulzadənin çap olunmuş bir məqaləsi Müsavat liderinin həbsinə səbəb 
olmuşdur. "Yeni iqbal" 1917-ci ilə qədər nəşr olunmuş, sonra isə "Açıq söz" qəzeti 
ilə birləşmişdi. 
"Yeni Fyuzat" Birinci Dünya müharibəsi ərəfəsində nəşr olunan həftəlik 
məcmuələrdən biridir. Hər həftənin şənbə günü nəşr olunan jurnalda mövzulara 
uyğun olan şəkillər də dərc olunurdu. “Yeni Fyuzat”ın ilk sayı 1910-cu ilin 
100 
 
sonlarında işıq üzü gördü. Jurnalın müdiri və sahibi Əli Paşa (Səbur) Hüseynzadə, 
baş redaktoru Əhməd Kamal idi. Jurnalın əsas şüarı aşağıdakı iki misra ilə bu 
şəkildə oxuculara təqdim olunurdu: "Ayinəsi iĢdir kiĢinin lafə baxılmaz, ġəxsin 
görünür rütbeyi-əqli əsərindən". M.B.Məmmədzadə jurnalı "hər şeydən yazan" 
mətbu orqan kimi dəyərləndirirdi. Ətrafına xeyli sayda türk milli kimliyinə və milli 
şüura sahib yaradıcı heyəti toplayan "Yeni Fyuzat"ın ideya-siyasi istiqamətləri 
mövcud rejimin bölgədəki səlahiyyətlərini narahat etməyə  bilməzdi. Məcmuədə 
türk tarixinə, türkəsilli xalqların Rusiyanı tarixən işğal planlarına daxil etmələri 
barəsindəki məqalələr, türk həmrəyliyinə çağırışlar yuxarıda qeyd olunduğu kimi 
1911-ci ilin mart ayında jurnalistlərin kütləvi həbsinə gətirib çıxardı. Bakı jandarm 
idarəsi “Yeni Fyuzat”ın altıncı sayında nəşr olunan baş məqaləsini rus dilinə 
çevirərək şəhər polis idarəsinə göndərmiş və bu materialda Rusiyaya qarşı 
pantürkizm, panislamizm təbliğatı duyulduğunu qeyd etmişdir. Məqalənin qısa 
məzmunu belədir: "Xivə xanı 1854-cü ildə Rusiya ilə müqavilə bağladığı zaman 
artıq Türkiyə Rusiyaya müharibəyə hazırlaşırmış. Bundan Xivə xanının xəbəri 
olmamışdır. Hərgah xan bundan xəbərdar olsaydı, şübhəsiz, tərəddüd edər, 
müqaviləni imzalamağı ləngidərdi. Beləliklə də Xivə xanlığı hazıra qədər 
müstəqilliyini saxlamış olardı və az da olsa bizə köməkliyi dəyərdi. Keçmişlər bizə 
heç bir şey öyrətmədən keçmişdir. Hazırda Xivə və Əfqanıstan İran üçün təhlükə 
yaradır". Məqalə müəllifi yazır: "Allah eləməmiş, İranın məğlubiyyəti Türkiyəni 
təhlükədə qoymazmı? Məsələnin əsl mahiyyəti bundan ibarətdir". İran və 
Türkiyəni birləşdirən, onlar arasında 1300 illik rabitə yaradan islamın" bu ölkələri 
"vahid millət" kimi formalaşdırdığını tarixi faktorları sadalayan müəllif sonra 
yazır: "Bu ölkələr qarşıya çıxacaq təhlükəyə qarşı birləşməlidir". 
Müəllifin mülahizəsini Rusiyaya qarşı təxribat və təbliğat hesab edən yerli 
hakimiyyət orqanları "Yeni Fyuzat"çıların bir hissəsini həbs etmişdi. 
Bu dövrdə ayrı-ayrı cəmiyyətlər də qəzet təsis etməyə başlamışdı ki, 
bunlardan biri "Nicat" Maarif Cəmiyyətinin orqanı olan eyniadlı qəzet idi. 1910-cu 
ildə işıq üzü görən "Nicat"ın baş redaktoru Əli bəy Aşurbəyov idi. "Nicat" 
Azərbaycan dilində və rusca nəşr olunurdu. Səməd bəy Hacıəlibəyov, Mahmud 
Nədim, Mehdi bəy Hacınski kimi qələm sahiblərinin çalışdığı bu mətbu orqan 
1912-ci ilə qədər fəaliyyət göstərmişdi. 
Azərbaycanda qadınlara məxsus ilk mətbu orqan da bu dövrdə nəşrə 
başlamışdı. "İşıq" adlanan qəzetin ilk sayı 1911-ci ilin yanvar ayının 22-də çapdan 
çıxdı. Azərbaycanın qüdrətli publisist-yazıçısı Yusif Vəzir Çəmənzəminli ilk qadın 
məcmuəsinin çapdan çıxması münasibəti ilə Kiyevdən göndərdiyi təbrik 
məktubunda yazırdı: "Xanımlar qəzetəsi dedikdə ən əvvəl "arvad məsələsi" yada 
düşür. "Arvad məsələsi" də insanlar üçün həyati və zəruri bir məsələdir". 
101 
 
Qadın mətbuatının yaradılmasının artıq dövrün zərurətinə çevrildiyini 
görən Hacı Zeynalabdin Tağıyev millət qarşısındakı xidmətləri sırasına bir yaxşılıq 
da əlavə etdi. O, "İşıq" adlı ilk qadın mətbu orqanını yaratdı. Nəşrin redaktoru 
Azərbaycanın ziyalı qadınlarından biri, ali təhsilli həkim, ictimai işlərdə fəallığı ilə 
seçilən, xeyriyyə cəmiyyətlərində təşəbbüskarlıq göstərən Xədicə xanım 
Əlibəyova, naşiri isə onun həyat yoldaşı Mustafa Əlibəyov idi. M.Əlibəyov 
hüquqşünas, vəkil, həm də insan hüquqları ilə də məşğul olurdu. 
M.B.Məmmədzadənin təbirincə deyilsə, "məcmuənin başda olan bəyanatı 
onun məqsədini, tutduğu yolu şərh etmişdir". Bu bəyanatda mətbu orqanın həftədə 
bir dəfə, şənbə günləri nəşr olunacağı, "tərbiyeyi-ətfalə, ədəbiyyata, təbabətə və 
evdarlığa dair xanımlar qəzetəsi" olduğu əksini tapırdı. 
"İşıq"ın bir üzündə rus dilində məqalələr də çap olunurdu. Məcmuənin 
1911-ci ilin yanvarından 1912-ci ilin dekabrına qədər 64, bəzi mənbələrə görə isə 
68 sayı işıq üzü görüb. 
1912-ci ildə "İşıq" qaranlıq mühitin, cəhalətin qurbanı oldu. Cəmi iki il 
ömür sürsə də, o, nəinki XX əsrin əvvəllərində Azərbaycan qadınlarının gözlərinə 
işıq, zəkalarına nur oldu, islam dünyasının qanunları ilə ömür sürən qadınları 
silkələdi, o həm də Azərbaycan mətbuatı tarixində qadın mətbuatının əsasını, 
bünövrəsini qoydu. 
Azərbaycan mətbuat tarixində ilk qadın jurnalı olan "İşıq" ilə yanaşı, 
1911-cı ilin noyabr ayının 29-da Bakıda "Məktəb" adlı bir uşaq jurnalı da nəşrə 
başladı. Jurnal ilk sayında əsas məqsəd və məramını bu cür izah edirdi: "Bizim 
"Məktəb"i nəşr etməkdə məqsədimiz məktəb şagirdlərinin irəliləmələrinə acizanə 
bir xidmətdir. "Məktəb"i oxuyacaq şagirdlərin birliyi geniş bir dairə alarsa, o vaxt 
məqsədimizə yetişmiş olarıq". Məktəb şagirdlərinə məxsus olan bu jurnal iki 
həftədə bir dəfə nəşr olunan "əxlaqi, ədəbi, fənni, müsəvvir məcmuə" idi. Baş 
redaktor və sahibi Qafur Rəşad Mirzəzadə və Əbdürrəhman Əfəndizadə idi. Bu iki 
pedoqoq, jurnalist ilk sayın oxucular arasında maraqla qarşılanması üçün kifayət 
qədər zəhmət çəkərək, fəallıq göstərdilər. 1884-cü ildə anadan olan Qafur Rəşad 
1901-ci ildə Şamaxı qəza məktəbini, 1909-cu ildə isə Moskvada təbiyyat-coğrafiya 
kurslarında təhsil almışdır. Şamaxıda aldığı təhsildən sonra bir müddət Lahıcda 
dərs dedi, Moskvadan qayıtdıqdan sonra isə Bakı məktəblərində pedoqoji 
fəaliyyətlə məşğul oldu. O, həm şəhər, həm də əyalət məktəblərinin ehtiyaclarını 
çox gözəl bildiyindən, ümumən təhsil sistemi ilə bağlı özünəməxsus baxışları 
vardı. 
Q.Rəşad Mirzəzadə "Məktəb"i nəşr edənədək bir sıra dərsliklər yazıb, çap 
etmişdi. Onun 1909-cu ildə nəşr etdirdiyi "Qafqaz coğrafiyası" Rusiya türklərinin 
dilində ilk dərs vəsaiti idi. Coğrafıya sahəsində dərsliklər yazan Q.Rəşad 1911-ci 
102 
 
ildə Özünün növbəti kitabı olan "Ümumi coğrafiya I hissə" dərs kitabını da nəşr 
etdirməyə müvəffəq oldu. 
"Məktəb" jurnalının ətrafında dövrün mütərəqqi pedoqoqları, ziyalıları 
toplaşmışdı. Süleyman Sani Axundov, Ağabəy İsrafilov, Şəfiqə Əfəndizadə, Cəfər 
Bünyadzadə, Rəşid bəy Əfəndizadə, Abdulla Şaiq, Əli Nəzmi, Əli Yusif, Abbas 
Səhhət, Əli Fəhmi kimi ziyalı və pedoqoqların bir-birindən fərqli məqalələri, təhsil 
sisteminə baxışları, şagirdləri maarifləndirən publisist yazıları maraqla qarşılanırdı. 
Jurnalın ilk sayında Nəriman Nərimanovun "Əziz balalara" başlığı ilə müraciəti 
dərc olunmuşdur. Nərimanov uşaqlara yaxşı oxumağı, elmə yiyələnməyi tövsiyə 
edir, onlara çalışqan olmağı məsləhət görürdü. 
Jurnalın ayrı-ayrı saylarında maraqlı hekayələr, atalar sözləri, lətifələr, rus 
ədiblərinin əsərlərindən tərcümələr işıq üzü görürdü. Bütün bu yazıların məzmunu 
uşaqların zövqünün formalaşmağına xidmət edirdi. Əli Ələvi "Çalışalım" şeirində 
məktəb şagirdlərinə "çalışmaq yaşına girdiklərini" xatırladır, onları işgüzarlığa 
səsləyirdi: 
 
Ġrəlidə hər birimi, 
ĠĢ sahibi olmalıdır. 
Çanta kimi hər birimiz 
Sevinc ilə dolmalıdır. 
 
Həsən bəy Zərdabinin jurnalda dərc olunan "Heyvanların rəngi" 
məqaləsində mühitin heyvanların yaşayışına, onların rənginə belə təsir etdiyi sadə 
dillə şagirdlərə çatdırılırdı. 
Abbas Səhhətin rus şairi Nikitindən tərcüməsi, Ə.Münzibinin "Mollanın 
papağı" da ilk sayda nəşr olunmuşdu. Bütün bunlarla yanaşı, "Böyüklər sözü" 
başlığı altında dərc olunan atalar sözü və məsələlər ilk sayın məzmununu daha da 
zənginləşdirirdi. 
Qafur Rəşad "Məktəbi" 1916-cı ilə qədər Əbdürrəhman Əfəndizadə ilə 
birgə redaktə etmiş, çapa hazırlamışdır. Ə.Əfəndizadənin vəfatı bu işin Q.Rəşad 
tərəfindən təkbaşına aparılmasına gətirib çıxardı. Çapı 1918-ci ilə qədər davam 
edən "Məktəb" erməni və bolşevik hərbi birləşmələrinin mart ayının 31-dən aprel 
ayının 1-dək Azərbaycan türklərinə qarşı apardıqları soyqırım günü fəaliyyətinə 
son verdi. M.B.Məmmədzadə bu barədə yazır: "1918-ci ilin mart hadisələri 
münasibəti ilə "Məktəb" müvəqqəti tətil etmişdir". 
1920-ci ilin fevralında Q.Rəşad "Məktəb"in nəşrini bərpa etdi. Sonra isə 
ölkədə baş verən gərgin siyasi proseslərin nəticəsində jurnal müntəzəm nəşr oluna 
bilmədi və bağlandı. 
103 
 
Birinci Dünya müharibəsi ərəfəsində romantik türkçülük xəttini həyata 
keçirən "Şəlalə" jurnalı nəşr edildi. 1913-cü ilin yanvar ayının 19-da, şənbə günü 
"Şəlalə"nin ilk sayı "Kaspi" mətbəəsində nəşr edildi. Jurnalın təsisçisi İsa bəy 
Aşurbəyli, baş redaktoru isə Səbirbəyzadə Xalid Xürrəmbəy idi. Məcmuənin 1913-
cü ildə 47 sayı, 1914-cü ildə isə 9 sayı çap olunandan sonra bağlanmışdır. Jurnalda 
Türkiyə mətbuatından alınan materiallar çap edilir, Osmanlı türkcəsinin ədəbi dil 
kimi qəbul olunması haqda polemikalara, diskussiya yə müzakirələrə yer verirdilər. 
İstanbul ləhcəsinin Azərbaycanda ədəbi dil kimi qəbul olunması ilə bağlı 
müzakirələrə xeyli sayda məqalələr həsr olunmuşdur. M.Ə.Rəsulzadənin də dil 
problemi ilə bağlı "Şəlalə"də məqalələri nəşr olunmuşdur. 
Cəmiyyətdə ziddiyyətlərin getdikcə kəskinləşməsi, sosial həyatın ağırlığı 
mətbuatın ideya-siyasi istiqamətlərinə təsir edirdi. Gündəlik ictimai-siyasi 
qəzetlərlə yanaşı, satirik mətbu orqanlar da yaradılırdı. "Molla Nəsrəddin" ədəbi 
məktəbinin təsiri ilə yaradılan bir neçə satirik jurnal nəşr olunurdu ki, onlardan biri 
də "Mirat" idi. M.B.Məmmədzadənin "Azərbaycan türk mətbuatı" kitabında 
"Mirat"ın yalnız bir sayının işıq üzü gördüyü qeyd olunsa da, əslində bu satirik 
jurnalın 5 nömrəsi işıq üzü görmüşdü. "Mirat" 1910-cu ilin iyun ayında nəşr 
olundu. Bu jurnalın redaktoru Əliabbas Tağızadə idi. Aşağıdakı iki misranı öz 
fəaliyyət prinsipi kimi seçən "Mirat" həyatda baş verənlərə laqeyd qalmayacağını, 
doğrunu yazacağını oxucalara vəd edirdi: 
 
Demə rüsvay edəcək aləmə "Mirat" məni, 
Olduğun sürət ilə göstərəcək xəlqə səni. 
 
"Molla Nəsrəddin"çilərin tənqidi üsullarından istifadə edən "Mirat"çılar 
jurnalın ilk sayında qarşılarına elə bir ciddi səd qoymadıqlarını açıqlayaraq 
yazırdılar: "Təzəlikcə mövqeyi-intişarə qoyulan hər bir qəzetə və məcmuənin 
birinci nömrəsində idarə tərəfindən bir baş məqalə yazmaq lazım gəlir Amma biz 
xilaf qanun olaraq məcmuəmizdə baş məqalə yazmadıq". Bu fikirlərdən sonrakı 
cümlələrində bəlli olur ki, jurnalda baş məqalə ona görə yoxdur ki, onların 
məsləkləri bəlli deyil, məsləki göstərəndən sonra baş redaktorla oxucular xoruz-
beçə kimi döyüşməyə başlayırlar. Felyetonlar jurnalda "Qəhqəhə" başlığı altında 
dərc olunurdu. "Mirat"ın ilk sayındakı felyetonda xalqın maariflənməsi qayğısına 
qalmayanlar tənqid olunurdu. İkinci saydakı felyetonda isə Şərq ölkələrinin 
müstəmləkə zülmü altında yaşaması satirik yolla oxuculara çatdırılırdı. 
Jurnalda dərc olunan satirik şeirlər "Ədəbiyyat" başlığı altında verilirdi və 
bu şeirlərdən "Molla Nəsrəddin"çilərin üslubları açıq-aydın sezilirdi. "Mirat"dakı 
karikaturalar həm beynəlxalq aləmin, həm də yerli hadisələrin təsvirini əks 
etdirirdi. 
104 
 
İlk sayda jurnalın üz qabığında çap olunmuş "Dünya səhnəsində" adlı 
karikaturada beynəlxalq aləmdəki siyasi vəziyyət təsvir olunurdu. Şir quzunu 
parçalayır, canavar qoyunu yeyir, ilan ağaca sarmaşıb doğur, şəkilin digər tərəfində 
isə hörümçəyin tor qurduğu göstərilir. Karikaturanın siyasi məzmunu ondan ibarət 
idi ki, dünyada güclü dövlətlər zəifləri boğur, onlara tər hörür və bunun nəticəsində 
isə müharibə ab-havası hiss olunur. Jurnalın axırıncı 5-ci nömrəsində verilən 
karikaturada ingilisin Misir heykəlinin üzərinə mindiyi təsvir edilirdi. 
"Mirat" özünün 5-ci sayında oxuculara məlumat verərək jurnalın nəşrində 
tətil baş verdiyi, buna görə də sonrakı qeyri-mümkünlüyü bildirilir. 
“Mirat”dan sonra Dadaş Bünyadzadənin redaktorluğu, Əliməmməd 
Əliyevin naşirliyi ilə 1910-cu ildə "Arı" jurnalı fəaliyyətə başladı. Özündən əvvəlki 
satirik jurnallardan fərqli olaraq formatında dəyişiklik edən "Arı" karikaturasız nəşr 
olunurdu. Jurnalın ilk sayında "Arı" jurnalının məsləki" adlı baş məqalədə bu 
mətbu orqan özünün başlıca məqsəd və məramını oxuculara təqdim edir, ictimai-
siyasi proseslərə münasibət bildirir, maarif və mədəniyyətin inkişafının zəruriliyini 
vacib hesab edirdi. Dövrün mətbu orqanları üçün ən mühüm problem olan 
abunəçilərin azlığından, maliyyənin kasadlığından gileylənir və həmçinin 
hökumətin sərt tədbirləri tənqid olunurdu. 
İslami dəyərlərə yüksək qiymət verən "Arı" bir sıra mətbu orqanlara, o 
cümlədən "Molla Nəsrəddin"ə, "Bəhlul"a, "Zənbura" da öz müsbət münasibətini 
bildirir, bu nəşrlərin çapını yüksək qiymətləndirirdi. 
Jurnalın materialları bir qayda olaraq satirik nəşrlər üçün xarakterik olan 
gizlin imzalarla dərc edirdilər. "Məcnun və Leylayi" islam və yaxud "xəlifeyi-əsr" 
məqaləsi islam ölkələrində baş verən mühüm siyasi hadisələri təhlil edir, neqativ 
hallar kəskin tənqid olunurdu. İslam əhlini həmrəyliyə çağıran, problemlərin həllini 
ittihadda görən "Arı" Avropa mədəniyyətini də təbliğ edirdi. 
Jurnalın üz qabığında və ilk səhifələrində Azərbaycanın görkəmli maarif 
və mədəniyyət xadimlərinin şəkilləri dərc olunurdu. S.Ə.Şirvani, N.Vəzirov, 
S.Səlmasinin şəkilləri ilə yanaşı, Türkiyənin ictimai-siyasi xadimlərinin 
portretlərini də “Arı”nın ilk səhifələrində görmək mümkündür. 
"Arı" 1911-ci ilin martınadək çap olunmuş, cəmi 13 sayı işıq üzü 
görmüşdü. 
"Arı"dan sonra 1912-ci ildə Hacı İbrahim Qasımov və Seyid Hüseynin 
rəhbərliyi ilə Bakıda "Kəlniyyat" adlı satirik jurnal nəşrə başladı. "Kəlniyyat"ın ilk 
sayı mayın 24-də işıq üzü gördü. Jurnalın birinci səhifəsində böyük şriftlərlə 
"Kəllə" sözə verilmişdir. Bu, baş məqalənin sərlövhəsidir. Oxucu ilə ünsiyyət 
yaradan "Kəlniyyat"çılar bu məqalədə məqsədlərini açıqlayır: "Yaxşı oxu, kəllə 
deyirəm ha! Nə kellədir, nə küllə. Sözüm kəllə üstündədir. Hərçənd müsəlmanlar 
elmi, maarifi, tərbiyəni ayaqdan başa düşən kimi mən də gərək məqsədimizi 
105 
 
ayaqdan başlayaydım. Amma biz yeldöyən şəhərində oluruq və həmişə də yel əsən 
tərəfə burnumuzu çeviririk. Bu cəhətə bu səfərliyə biz də ayağı buraxıb kəllədən 
başlamağa məcbur oluruq". Aydın dillə oxucalara öz məramını bildirən 
"Kəlniyyat"da dövrün aktual problemləri, ictimai-siyasi hadisələri diqqətdə 
saxlanılırdı. Əsas materiallar "Felyeton" başlığı altında dərc olunurdu. Amma 
jurnalın "Bakı xəbərləri", "Xüsusi telefonumuz", "Poçtumuzdan" rubrikaları da var 
idi. Ölkədə baş verən hadisələri mollanəsrəddinsayağı təsvir edən "Kəlniyyat" öz 
səhifələrində daim satirik şeirlərə yer verirdi. Jurnalın əməkdaşları "Mürid", 
"Yetim cücə", "Dilənçi", "Bibi Rəziyə", "Bambılı", "Kefsiz" təxəllüsü ilə yazılar 
yazırdılar. Bu təxəllüsün sahiblərinin şəxsiyyətləri məlumdur. Əli Nəzmi "Kefsiz", 
Əli Məhzun İrəvani "Yetim cücə" təxəllüsü ilə “Kəlniyyat”da çıxış edirdilər. 
Jurnalın karikaturalarının çəkilməsində məşhur mollanəsrəddinçi Əzim 
Əzimzadə yaxından iştirak edirdi. O öz karikaturalarını "Əzim", "Əzimov", "Ə.Ə" 
imzaları ilə çap etdirirdi. "Kəlniyyat"ın 7-ci sayında karikaturada mollaların 
tamahkarlığı və rüşvətxorluğu göstərilirdi. Ə.Əzimzadə mövzunu xalqın işlətdiyi 
"Başı mollanın, leşi mollanın, iki qabırğa bir dişi mollanın, qaldı dörd əl ayağı, 
onlarla da var işi mollanın" zərb-məsəlindən istifadə etmişdir. Jurnalın 8-ci sayında 
dərc olunan bır karikaturada Əzimzadə Duma üzvlərinin xalqa heç bir xeyir 
vermədiyini təsvir etmişdir. Karikaturada göstərilir ki, ölülər qəbiristanlıqda Duma 
üzvünü qovub deyirlər: Ay Hacı, bura sənin üçün Bakı Duması deyil ki, müftə stol 
tutasan? Jurnalda mövzu müxtəlifliyi, hadisələrə fərqli yanaşmalar onun 
maraqlılığını artırır, oxucunu özünə cəlb edirdi. 
 
HaĢım bəy Vəzirovun yaratdığı 
mətbuat orqanları 
 
"Təzə hayat", "İttifaq", "Səda", "Sədayi-həqq"qəzetlərinin ideya-siyasi 
istiqamətləri 
Azərbaycan ədəbiyyatı, mədəniyyəti və mətbuat tarixində görkəmli yeri 
olan Haşım bəy Vəzirov 1868-ci ildə Şuşada anadan olub. O, ilk təhsilini atası 
Mirbabadan almış, sonra təhsilini Şuşa şəhər məktəbində davam etdirmişdi. Bir 
müddət burada təhsil aldıqdan sonra İrəvan Müəllimlər Seminariyasına qəbul 
olunmuşdu. Görkəmli pedoqoq, ədəbiyyatşünas-alim Firudin bəy Köçərlinin 
burada dərs deməyi, müasir elmləri tələbələrə çatdırması Haşım bəyin həyatında 
böyük rol oynadı, onun kamilləşməsində əvəzsiz xidmətlər göstərdi. F.Köçərli kimi 
tərəqqipərvər bir pedoqoqun, vətənpərvər ziyalının burada dərs deməsi tələbələrin 
islam tarixini, türk dili və ədəbiyyatını dərindən öyrənmələrinə, həmçinin onların 
ədəbi yaradıcılıqla məşğul olmalarına böyük fayda idi. Seminariyada təhsil 
106 
 
illərindən  başlayaraq  Haşım bəy mətbuatla maraqlanmış, "Kəşkül" qəzeti üçün 
kiçik həcmli məqalələr yazmışdı. 
H.Vəzirov seminariyanı bitirdikdən sonra 19 il müəllimlik etmiş, İrəvan 
quberniyasının bir çox qəza və kəndlərində dərs demiş, məktəb direktoru kimi 
çalışmışdı. Pedoqoji fəaliyyət Vəzirova doğma xalqının məişətinin daha dərindən 
öyrənilməsinə imkan yaradırdı. Xalq həyatından, məişətdən öyrəndikləri onun bir 
yazıçı-jurnalist kimi fəaliyyətinə səmərəli təsir göstərdi. 
İrəvan quberniyasından Qarabağa qayıdan Vəzirov Şuşada açılan yeni 
tipli məktəbdə fəaliyyət göstərir, öz bilik və bacarığını maarifçiliyə yönəldir. Rus 
klassiklərinin əsərindən tərcümələr edir, 1904-cü ildə "Otello" faciəsini ilk dəfə 
olaraq Şuşada tamaşaya qoyur. 
Haşmı bəy Vəzirov Şuşada ictimai işlə məşğul olaraq bələdiyyə idarəsinə 
nümayəndə seçilir. Şuşa şəhər bələdiyyə idarəsinin apardığı milli ayrıseçkilik 
siyasətinə, məxsusi olaraq azərbaycanlılar yaşayan məhəllələrin baxımsız 
qalmasına etiraz edən Haşım bəy Vəzirov təqiblərlə üzləşir. Haşım bəyi 
susdurmaq, onu zərərsizləşdirmək üçün ən böyük canfəşanlığı erməni millətçiləri 
edirdilər. Bütün bu təqib və təzyiqlərin sonunda Haşım bəy Vəzirov ölkədən 
sürgün edildi. Onun sürgün həyatı uzun sürmür, 1906-cı ildə vətənə qayıdır və 
ömrünün sonunadək Bakıda yaşayır. Sürgün həyatından sonra o, yaxın qohumu 
Əhməd bəy Ağaoğlunun dəvəti ilə "İrşad" qəzetində fəaliyyətə başlayır, bir müddət 
qəzetin müvəqqəti redaktoru kimi çalışır. 
Özünün müstəqil qəzet nəşr etmək istəyini Hacı Zeynalabdin Tağıyevə 
bildirən H.Vəzirov Bakı Bələdiyyə İdarəsinə rəsmi müraciət edərək "Təzə həyat" 
adlı mətbu orqanın nəşrinə icazə istəyir. Olduqca çətin və mürəkkəb şəraitdə 
H.Vəzirov "Təzə həyat"ın çapına razılıq alır. 1907-ci ilin aprel ayının 1-də qəzetin 
ilk sayı işıq üzü görür. Qəzet öz məram və məqsədini "Məqsədimiz" adlı baş 
məqalədə izah edərək yazırdı: "Təzə həyat" öz məsləkində bir an hürriyyət, 
müsavat, ədalət və bunların eyni olan islamiyyət caddasından xaric olmayacaq. Bu 
halda nəinki Rusiya müsəlmanlarının, bəlkə cəmi aləmi-islamın həyatı, dolanacağı 
və məişətləri tazə bir şəklə düşüb və düşür. Ona görə də "Tazə həyat" 
müsəlmanların bu tazə məişət şərtlərinə düşməyə, bu yolda nə sayaq ilə getmək 
lazımdırsa, həmin yola çəkməyə xidmət edəcəkdir". 
Baş məqalədən göründüyü kimi H.Vəzirov müsəlman həmrəyliyini önə 
çəkir, dünya müsəlmanlarının qayğılarını, çətinliklərini, onların inkişafına mane 
olan amilləri bir arada götürürdü. Müsəlmanların dövrün tələblərinə uyğun yeni 
məişət şəraitinə uyğunlaşdırılması, düşüncələrinin müasirləşdirilməsi də "Təzə 
həyat"ın qarşısına qoyduğu vəzifələrdən idi. 
Vəzirovun yaradıcılığında və "Təzə həyat”ın ideya-siyasi 
istiqamətlərindən doğan millətçilik də vardı və ona görə də bəzən bu mətbu orqanı 
107 
 
"panislamizm"də, "pantürkizm"də suçlayırdılar. Haşım bəyin milli düşüncələri 
onutı vətənpərvərliyindən, millətini sevməkdən və islami dəyərlərindən doğurdıı. 
Onun üçün "millətin tək-tək şəxslərinin hamısı qiymətli bir üz idi" və Haşım bəy 
"əhli sərvətlə, rəncbəri, rəiyyəti" fərqləndirmirdi. O, əlinin əməyi, zəhməti 
hesabına dolananları, cəmiyyətin bütün təbəqələrini əhatə edən çalışqan insanı 
millətinin sərvəti hesab edirdi. Siyasi baxımdan “Təzə həyat”ın "tərəqqipərəstlik 
yolu tutacağına", "Rusiyada rus millətinə verilən hüquq və imtiyazların" 
müsəlmanlara da tətbiq olunması üçün mübarizə aparacağına işarələr verilirdi. Dil 
məsələsində qəzet "mümkün olan qədər camaətin çoxuna aşina olmadan ləfçlərdən, 
istilahlardan qaçacağını, sadə dildə yazacağını" qarşısına əsas məqsəd qoymuşdu. 
Qəzet öz ətrafına dövrün tanınmış qələm əhlini, publisistləri toplamışdı ki, 
bu sırada M.Ə.Sabir, M.Hadi, M.S.Ordubadi, Məşədi Azər, Hacı İbrahim 
Qasımov, Axund Yusif Ziya Talıbzadənin adları var. 
“Təzə həyat”ın 1907-ci il aprelin 1-dən dekabrın 31-dək 209, 1908-ci ildə 
isə 230 nömrəsi işıq üzü görüb. 1906-cı ilin sentyabr ayında Bakı general-
qubernatorun əmri ilə "zərərli istiqamətinə görə" qəzetin nəşrinə xitam verilmişdir. 
H.Vəzirov bundan sonra yenidən qəzet nəşr etmək üçün Bakı Şəhər 
Bələdiyyə İdarəsi rəisinə müraciət edir və "İttifaq" adlı qəzetin çapına icazə alır. 
1908-ci ilin dekabr ayının 1-də "İttifaq"ın ilk sayı oxuculara çatdırılır. Siyasi, 
ictimai və ədəbi qəzet olan "İttifaq" gündəlik nəşr olunurdu. Bu mətbu orqanın ən 
fəal əməkdaşları Məhəmməd Hadi və Ələbbas Müznibi idi. Azərbaycan romantik 
ədəbiyyatının nümayəndəsi olan Hadi yazdığı şeirləri bu qəzetdə çap etdirirdi. Rus 
ədəbiyyatının klassiklərindən L.N.Tolstoy, İ.V.Qoqol, Qriboyedov, Nekrasov 
barədə qəzetdə ardıcıl yazılar nəşr olunur, Cənubi Azərbaycanda gedən azadlıq 
hərəkatına, onların fəallarına geniş yer verilirdi. 
H.Vəzirovun özü "İttifaq"da həm açıq, həm də gizli imzalarla çıxış edir, 
dövrün oxucularına tanış gələn "Keyfim gələndə" başlığı ilə dərc etdiyi yazıları 
"Birisi" imzası ilə çapa verirdi. Nəşrinin ilk ayında, yəni 1908-ci ilin dekabrın 1-
dən 31-dək qəzetin 25 nömrəsi, 1909-cu ildə isə 226 nömrəsini çıxarmaq 
H.Vəzirova nəsib oldu. 
"İttifaq"ın 221-ci nömrəsində islam dinindən sui-istifadə edib, fanatizmi 
cəhalət yayanların ciddi tənqidi "İttifaq"ın bağlanmasına səbəb oldu. Senzorun 
verdiyi məlumatlar əsasında H.Vəzirov cəzalandırıldı və Bakı Şəhər İdarəsi 
rəisinin əmri ilə "İttifaq" 1909-cu ilin oktyabr ayının 3-də bağlandı. 
H.Vəzirov baş verən bu hadisələrdən sonra ruhdan düşmədi, "Səda" adlı 
qəzetin nəşri üçün çalışdı. Nəhayət, 1910-cu ilin mart ayının 9-da "Səda"nın nəşri 
qanuniləşdi. Vəzirov qəzetin çapına icazə alsa da, vaxtında onun nəşrini həyata 
keçirə bilmədi. "Səda"nın ilk sayı icazə alındığı vaxtdan yeddi ay sonra, oktyabr 
ayının 12-də çıxarıldı. 
108 
 
"Səda"nın məsləyinə gəlincə redaktor-naşir Vəzirov bu barədə yazırdı: 
"Qəzetin məsləki millətimizin tərəqqi və təalasına çalışıb müsəlmanları ittifaq və 
ittihada dəvət etməkdən ibarət olacaq, dili isə türk, sadə Azərbaycan dili olacaq". 
Bu qəzetin nəşrindən sonra da yerli hakimiyyət orqanları, Senzura Komitəsi 
əməkdaşları H.Vəzirovun sakit tərzdə qəzetçilik işi ilə məşğul olmasına imkan 
vermədilər. Bütün təqib, təzyiq kampaniyasına, həbsinə və cərimələnməsinə 
baxmayaraq, Vəzirov öz məfkurə istiqamətini qətiyyətlə müdafiə edə bildi. Bəzi 
hallarda Haşım bəy "zərərli məqalələr" yazdığını Bakı Şəhər İdarəsi rəisinə, polis 
idarəsinə, jandarma rəisinə bildirmişdisə də, bu, yalnız manevr idi, fikri 
yayındırmaqla bağlanmış qəzetlərin çapına yenidən icazə verilməsi üçün atılırdı. 
1909-cu ilin oktyabrından 1911-ci ilin avqustunadək "Səda"nın 479 
nömrəsi çıxmışdır. 1911-ci ilin avqust ayının 14-də qəzet bağlandı. 
Sonra "Nida" adlı qəzet nəşr etmək istəyindən olan Vəzirovun bu istəyi 
baş tutmur. Məcburən rus dilində "Kafkazets" qəzetinin çapına icazə alan 
Vəzirovun bu istəyi də uzun müddətə reallaşmır. "Səda"nın bağlanmasından 40 
gün sonra "Kafkazets" işıq üzü görür və cəmi 11 nömrəsindən sonra "zərərli 
fəaliyyətinə" görə nəşri dayandırılır. Bu mətbuat fədaisi yenidən qəzet nəşri üçün 
çalışır və nəhayət "Sədayi-vətən" adlı mətbu orqanı nəşr edir. 1912-ci ilin mart 
ayında "Sədayi-vətən" bağlanılır və onun arxasınca "Sədayi-həqq"in ilk nömrəsi, 
elə həmin ilin mart ayının 21-də oxuculara çatdırılır. 
Maraqlıdır ki, "Sədayi-həqq"in nəşri üçün icazə Gəncə quberniyasının 
Cavanşir qəzasının Qapanlı kənd sakini Salman Kərbəlayi Qəhrəman oğlu 
Tahirovun adına verilir. Ancaq əsl həqiqətdə bu qəzetin redaktoru Haşım bəy 
Vəzirov idi. 
Gündəlik nəşr olunan, Vəzirovun çap etdirdiyi qəzetlərin ən 
uzunömürlüsü "Sədayi-həqq" ədəbi-siyasi, fənni, iqtisadi ictimai qəzeti idi. Belə ki, 
bu mətbu nəşr 1912-ci ilin martından 1915-ci ilin mayınadək fasiləsiz çap 
olunmuş, oxuculara çatdırılmışdır. 
"Sədayi-həqq"in fəaliyyətinin ən fəal dövründə Birinci Dünya müharibəsi 
başlandı və bu səbəbdən o dövrdə nəşr olunan bir çox mətbu orqan kimi ona da 
nəzarət qat-qat artırıldı. 1914-cü ildən "Sədayi-həqq"də mülki və hərbi 
çinovniklərin ciddi nəzarəti altında  çap olunurdu. Yalnız hərbi senzorun icazə 
verdiyi xəbər və məlumatlar qəzetlərdə dərc oluna bilərdi. 
Qəzetin 1914-cü ilin dekabr ayının 18-də çap olunmuş sayında 
H.Vəzirovun "Birisi" imzası ilə çıxan "Sarı qamış" felyetonu ilə "Sədayi-həqq"in 
çətin günləri başladı. Bu dövrdə Birinci Dünya savaşında Qafqaz cəbhəsində ağır 
döyüşlər gedir, türk qoşunları Qara dəniz limanlarını ələ keçirirdilər. Hərbi senzura 
Sarıqamış ətrafında gedən əməliyyatları və rus ordusunun məğlubiyyətini nəzərə 
alıb "Sədayi-həqq"də gedən "Sarıqamış" felyetonunu "cəmiyyət üçün zərərli" 
109 
 
sayaraq qəzetin bağlanmasına qərar verdi. Hakim qüvvələr "sarı qamış" ifadəsinə 
görə təkcə qəzeti bağlamaqla öz işlərinə yekun vurmadılar, qəzetin redaktor-
naşirini də cinayət məsuliyyətinə cəlb etdilər. Keçirilən məhkəmə prosesində 
H.Vəzirov üç ay müddətinə azadlıqdan məhrum edildi. Bu məhkəmə prosesi 
Vəzirovun səhhətinə ciddi təsir etdi və o, 1916-cı ilin fevral ayının 4-də dünyasını 
dəyişdi. Haşım bəyin vəfatı xəbəri ziyalıları, mətbuat işçilərini, tələbələri onun 
yaşadığı Yuxarı Piryut küçəsindəki 18 nömrəli binanın qarşısına topladı. Cənazə 
namazından sonra şəhərin bir neçə yerində matəm mitinqləri keçirildi. Təzəpir 
məscidi qarşısında keçirilən matəm yığıncağında müəllimlər adından Sultan Məcid 
Qənizadə nitq söylədi. Natiq Vəzirovun pedoqoji fəaliyyətindən, onun Azərbaycan 
təhsilinə verdiyi töhfələrdən danışdı. Sonra cənazəni "Səda" mətbəəsi qarşısına 
gətirdilər. Matəm mərasimində mətbuat nümayəndələri adından "Açıq söz" 
qəzetinin baş mühərriri M.Ə.Rəsulzadə nitq söylədi. M.Ə.Rəsulzadə Haşım bəyin 
vəfatının yalnız Azərbaycan mətbuatı üçün deyil, bütün Qafqaz mətbuatı üçün ağır 
itki olduğunu bildirdi. Növbəti matəm mərasimi "Nicat" Maarif Cəmiyyəti 
qarşısında keçirildi. Sonra mərhumun cənazəsi şəhər qəbiristanlığına gətirilərək 
dəfn olundu. 
"Səda" mətbəəsi. Azərbaycan mətbuatının inkişafı naminə böyük 
çətinliklərə sinə gərən Haşım bəy Vəzirovun ən böyük xidmətlərindən biri "Səda" 
mətbəəsini yaratmasıdır. O, "Nicat" Maarif Cəmiyyətindən güzəştli qiymətlə borc 
aldığı mətbəəni "Səda" adlandırdı. Mətbəəni nizamladıqdan sonra H.Vəzirov qəzet 
nəşr etməklə yanaşı, kitab çapını həyata keçirməklə də məşğul oldu. Onun 
mətbəəsində Azərbaycan ədiblərinin əsərləri, dini kitablar, dərsliklər çap 
olunmuşdur. 
1910-cu ildə nəşrə başlayan "Səda" mətbəəsi elə həmin il "Səda" 
məktəbinin müəllimi Cəfər Bünyadzadənin sadə dillə qələmə aldığı, uşaqlar üçün 
nəzərdə tutulan "Mən məktəb istəyirəm" kitabını çapdan buraxdı. 
Mətbəə əsasən 1911-1913-cü illər arasında daha məhsuldar fəaliyyət 
göstərmişdi. 1911-ci ildə mətbəədə Nəcəf bəy Vəzirovun "Ağa Kərim xan 
Ərdəbilli" və "Vay şələkküm, mələkküm" kitabları işıq üzü görmüşdü. Bu ildə 
Yusif Vəzir Çəmənzəminlinin "İki hekayə", 1912-ci ildə isə "Üç hekayə" kitabı 
çap olunmuşdu. 
M.S.Ordubadinin, Mehdi bəy Hacıbababəyovun, Seyid Hüseynin, Cəfər 
Bünyadzadənin əsərləri "Səda"nın mətbəəsində nəşr olunmuş, dövrün oxucu 
kütləsinin maariflənməsinə səbəb olmuşdur. 
Kitab çapında Vəzirov tərcümə əsərlərinin də xüsusi fikir verir. Rəsul bəy 
Tahirovun tərcüməsində L.N.Tolstoyun "Allah haqqı görər, amma tez aşkar etməz" 
əsəri 1913-cü ildə oxuculara çatdırılmışdır. 
110 
 
Mətbəənin çap etdiyi tərcümə kitabları arasında Kilforun yazdığı "Həzrət 
Məhəmməd haqqında Amerika müvərrixi Kilforun rəyi" əsəridir. Onu Abdinzadə 
Namidər dilimizə çevirmişdi. 
Mətbəədə çap olunan bir çox kitabın redaktəsini, hətta korrektorluğunu da 
H.Vəzirov öz üzərinə götürürdü. 
Bütün bu işlər H.Vəzirovun Azərbaycan jurnalistikası ilə yanaşı, 
mətbəəçiliyin inkişafında da göstərdiyi böyük xidmətlərdir. 
 
Birinci Dünya müharibəsi illərində mətbuat 
 
1914-cü ilin iyun ayında bəşəriyyət tarixində öz miqyasına, hərbi 
əməliyyatlara cəlb olunan dövlətlərin sayına görə dünyanın ən böyük müharibəsi 
hesab edilən Birinci Dünya müharibəsi başladı. Müharibənin başlanmasının 
səbəbkarı Almaniya, İngiltərə, Avstriya, Macarıstan və Rusiya idi. Qlobal 
mahiyyət alan bu müharibədə dünyanın 38 ölkəsi iştirak edirdi. Almaniyanın hərbi-
strateji müttəfiqi kimi Türkiyə sonu bəlli olmayan müharibəyə başladı və dünya 
müsəlmanlarına müraciət ünvanlayaraq cihad elan etdi. Türkiyə Rusiya ilə 
müharibədə Zaqafqaziya və Dağıstandakı müsəlman xalqlarının köməyinə ümid 
bağlayır, böyük ordu hissələrini Qafqazda yerləşdirirdi. 
Şərqi Anadolunun Qars, Ərzurum, Ərdəhan bölgəsində müharibənin 
törətdiyi dəhşətlərdən evsiz-eşiksiz qalmış insanlar Güney Qafqaza, Azərbaycana 
üz tutdular. Anadolu türkləri təkcə qaçqınlıq həyatı yaşamadılar, Sarıqamış 
ətrafında aparılan əməliyyatlarda əsir götürülən türklərin bir çoxu Rusiyanın bir 
sıra həbs düşərgəsinə aparıldığı kimi Nargin adasına da gətirildi. Rus 
çinovniklərinin Bakı əhalisinin gözü qarşısında türk əsirlərinin Narginə 
aparılmaları ciddi etirazlar doğurdu. İctimai-siyasi təşkilatların, milli mətbu 
orqanların siyasi maarifçilik işi, milli kimliyin və təfəkkürün formalaşmasında türk 
həmrəyliyinin yaranmasında oynadıqları rol öz təsirini göstərirdi. Müsəlman 
duyğusundan, milli kimlik düşüncəsindən doğan hisslər xalqın Türkiyəyə olan 
rəğbətini artırırdı. Əhali arasında günü-gündən Türkiyə tərəfdarlarının artması, 
Nargin adasındakı hərbi əsirlərin qaçırılması Bakı Quberniyası Jandarm İdarəsinin 
axtarış üzrə rəisinin məktubunda da öz əksini tapır. 1915-ci ilin sentyabr ayının 4-
də hazırlanan məktubda deyilir: "Mənə həvalə edilən, agentura idarəsindən daxil 
olmuş xəbərlərə görə Bakı şəhərində müsəlmanlar arasında yüksək əhval-ruhiyyə 
var. Əfqanıstan, İran və ümumiyyətlə, Qafqaz müsəlmanlarının üsyan və 
çıxışlarının baş verəcəyi barəsində söz-söhbətlər gəzir. Nə vaxt ki, türklər irəliləyir, 
müsəlman kütlələrinin əhval-ruhiyyəsi yüksəlir. Bakı əhalisinin istər yuxarı, istərsə 
də aşağı təbəqəsinin nümayəndələri türklərin tərəfindədir. Hətta cəbhədə vəziyyət 
111 
 
əleyhimizə dəyişərsə, müsəlmanların sakitləşəcəyinə ümid etsək, özümüzü 
aldatmış olarıq. Türklərin uğurları üzərində müsəlmanların ayağa qalxacağı istisna 
deyil". 
Jandarm idarələrinin, agentura şəbəkəsinin fəaliyyət göstərib milli ruhlu 
ziyalıları təqib etməsinə baxmayaraq, müharibənin gedişində Azərbaycanda mətbu 
orqanlar fəaliyyətini davam etdirir və yeni qəzetlər, jurnallar nəşr olunurdu. 
Müharibənin başlanması ərəfəsində "Bəsirət" qəzeti nəşr olundu. 
"İctimai-siyasi, iqtisadi və ədəbi türk" qəzeti olan "Bəsirət" 1914-cü ilin aprel 
ayının 14-də ilk sayını oxuculara çatdırdı. Hacı İbrahim Qasımovun baş 
redaktorluğu ilə işıq üzü görən bu mətbu orqan Azərbaycan Xalq Cümhuriyyəti 
dövründə də nəşrinə nail oldu. 1920-ci il aprel ayının 27-də baş verən bolşevik 
işğalı qəzetin fəaliyyətinə son qoydu. İşğaldan sonra bir neçə sayın çapını həyata 
keçirmək mümkün oldusa da, sonradan qarşıya çıxan çətinliklər, ideoloji basqılar 
“Bəsirət”i tarixin salnaməsinə çevirdi. 7 il fəaliyyət göstərən “Bəsirət”də dövrün 
görkəmli publisistləri, siyasi-ictimai xadimləri, o cümlədən M.Ə.Rəsulzadə, 
N.Nərimanov, M.B.Məmmədzadə çıxış edirdilər. Hər on beş gündən bir nəşr 
olunan "Dirilik" 1914-cü ilin sentyabr ayının 16-da mətbu həyata qədəm qoydu. 
Bu jurnal M.B.Məmmədzadənin yazdığı kimi həm də siyasi bir türk məcmuəsi idi. 
1914-cü ildə 8, 1915-ci ildə 9, üçüncü il isə 7 nömrəsi çıxmış və 1916-cı ilin 
ortalarında nəşri dayandırılmışdı. Məcmuənin sahibi-imtiyazı Əbülfəzl 
Mətləbzadə, müdiri isə Əliabbas Müznibi idi. M.Ə.Rəsulzadənin, Kazımoğlunun, 
Əbdülxalıq Cənnəti Qafarzadənin, Əli Səttarlı, Cəfər Cabbarlının, Əliağa Vahidin 
iştirak etdiyi bu məcmuədə ədəbi nümunələr də oxuculara çatdırılırdı. 
Mətbuat tarixinin araşdırıcıları "Dirilik" jurnalını ədəbi-məfkurə 
mərkəzlərindən biri hesab edirlər. Cümhuriyyət ideyasının müəlliflərindən olan 
M.Ə.Rəsulzadənin milli şüur konsepsiyasının proqramı olan "Dirilik nədir?" adlı 
məşhur əsəri də bu jurnalda çıxmışdır. Rus imperiyasının dünyaya hakim olmaq 
planlarından bəhs edən "Rus imperatoru Böyük Pyotrun vəsiyyətnaməsi" adlı tarixi 
sənəd də "Dirilik"də dərc olunmuşdur. 
Məcmuənin ən başlıca məqsəd və məramı Azərbaycan türklərinin siyasi 
şüurunu formalaşdırmaq, onu milli varlığını qoruyub saxlamaq uğrunda 
mübarizədə birləşdirmək idi. Jurnalın ilk sayında baş mühərrir Ə.Müznibi 
"Məqsədimiz" adlı məqaləsində bəşəriyyətin son üç-dörd minillik tarixinə səyahət 
edir, fikirlərini ümumiləşdirir, xalqı bu tarixi imtahanlardan ibrət dərsi almağa 
səsləyir, fiziki və mənəvi diriliyin ölüm-dirim mübarizəsi ilə əldə edildiyini 
göstərir. 
"Dirlik"də XX əsrin əvvəlləri Azərbaycan romantik ədəbiyyatının bir sıra 
dəyərli nümunələri çap olunmuş, ədəbi-bədii fikrin formalaşmasına xidmət 
etmişdir. Əmin Abidin, Ümmugülsümün, Rəcəb Əfəndizadənin ədəbi yazılarında 
112 
 
vətənə məhəbbət, islam əxlaqına uyğun insani münasibətlər təbliğ olunurdu. 
"Dirilik" bütün fəaliyyəti boyunca Azərbaycan xalqında milli mənlik şüurunun 
yüksəlişinə xidmət etdi. "Dirilik" Azərbaycan mətbuatı tarixində ideya rəhbəri 
Ə.Müznibinin 1911-ci ildə arzu etdiyi "Mətbuatın kəlamı, əsrin kəlamı olmalıdır" 
şüarı ilə nəşr edildi və tarixiləşdi. 
Öz ideya-siyasi istiqaməti ilə bütöv bir dövr, məxsusi olaraq da 
Cümhuriyyət dövrü mətbatına təsir edən "Açıq söz" qəzeti istiqlal amallı mətbu 
orqanların yaranmasına təkan oldu. 1915-ci ilin oktyabr ayının 2-də ilk sayı işıq 
üzü görən bu mətbu orqan ilk dəfə olaraq milli kimliyimizi "müsəlman" və "tatar" 
sözlərindən "xilas" edərək "türk" sözü ilə dəyişdiridi. Qəzetin ilk sayı Məhəmməd 
Əli Rəsulzadənin müdirliyi və M.Ə.Rəsulzadənin baş mühərrirliyi ilə "İqdam" 
məlbəəsində nəşr olundu. "Açıq söz" qarşıya qoyduğu məqsəd və məramı ilk 
sayında işıq üzü görən proqram xarakterli məqaləsində açıqlayaraq yazırdı: 
"Dəhşətlərinə şahid olduğumuz böyük müharibə böyük bir həqiqəti - əsrimizin 
millətçilik əsiri olduğunu isbat etdi". "Dünyanın xəritəsi qəribə dəyişəcək" deyə 
heyrət qarışıq bir cümlə indi bir çox ağızlarda eşidilməkdədir. Özlərinin lüzumunca 
bilib də istiqlal üçün müəyyən bir ideal məfkurə bəsləyən millət, şübhəsiz ki, 
böyük bir qüvvə təşkil edir. Bu sürətlə ayrı-ayrı millətlər bir millət olaraq yaşaya 
bilmək üçün hər şeydən əvvəl özlərini bilməli, müəyyən fikir və əməllər ətrafında 
birləşərək böyük bir məfkurəyə, qayeyi-xəyala hədəf olacaq o işıqlı ulduza sahib 
olmalıdırlar. Çünki müttəhid bir ruh və müştərək bir qayəyə malik olmayan 
millətlərlə yeni əsaslar üzərində qurulacaq həyat hesablaşmayacaq və belə bir 
silahdan məhrum qalan cəmaətlər kimsəyə söz eşitdirə bilməyəcəklər". 
"Açıq söz" ilk sayında xalqı milli varlığını qorumağa, haqq hüquqlarını 
tələb etməyə çağırır, onları "müəyyən fikir və əməl" ətrafında birliyə səsləyirdi. 
Qəzet demokratik prinsiplər ətrafında xalqın bütün zümrələrinin birliyinin son 
nəticədə Azərbaycan xalqının milli-mənəvi, dini sahələrdə dinamik inkişafı ilə 
nəticələnəcəyi qənaətində idi. Çarizmin Qafqazdakı senzor komitələrinin 
nümayəndələri olan Qaraxanov və Kişmişovların türk xalqarının birlik və 
inkişafının qarşısını almaq üçün uydurduqları "panislamizm", "pantürkizm"dən 
uzaq olan "Açıq söz"ün birliyə çağırışı yalnız xoş məram və məqsədlərdən 
doğurdu. 
Qəzet ilk sayından etibarən Rusiyanın daxilində gedən ictimai-siyasi 
proseslər, Azərbaycanda baş verən hadisələr, milli dirçəliş, milli-mədəni 
muxtariyyat məsələləri və müharibənin xalqların həyatına gətirdiyi faciələr 
barəsində yazılar dərc edirdi. "Açıq söz"ün maraqlılığında, mövzu 
rəngarəngliyində dövrün görkəmli publisistləri,  ictimai-siyasi xadimlərindən Ömər 
Faiq Nemanzadənin, Həsən bəy Ağayevin, Hüseyn Cavidin, Abdulla Şaiqin, 
Əhməd Cavadın, Şəfiqə xanım Əfəndizadənin, Tağı Şahbazinin böyük xidmətləri 
113 
 
olmuşdur. Qəzetin yazarları tək müharibənin gedişini işıqlandırmır, müharibənin 
insanları faciələrə gətirib çıxarmasını, onları yurdsuz-yuvasız qoymasını da qələmə 
alır, müharibədən zərər çəkənlərə yardım əli uzatmağı həmvətənlərinə məsləhət 
görürdü. Hətta qəzet Anadoluda müharibədən zərər görmüş, yurdsuz-yuvasız 
qalmış türk qardaşlarının ehtiyaclarını ödəmək üçün ianə kampaniyaları da 
keçirirdi. 1918-ci il yanvar ayının 18-də çap etdirdiyi bir məqalədə yanvarın 19-
nun "Əsirlər günü" elan olunması barədə məlumat verərək yazırdı ki, Bakıda əsir 
və möhtaclar üçün libas, yorğan-döşək toplanılacaqdır. Yazıdan bəlli olur ki, şəhər 
bir neçə məhəlləyə bölünəcəkdir, hər məhəlləyə isə müəyyən olunmuş səlahiyyətli 
şəxslər təyin olunmuşdur. Bu şəxslərin səhər tezdən ianə və əşya toplayacağını 
bəlli edən məqalə müəllifi yazır: "Bu, otuzu-qırxı bir yerdə ölən Nargin əsirləri 
üçündür. Əsirlərə qarşı şəfqət və mərhəmət hissi bizdən bunu tələb edir. Bu gün 
mərhəmət kisələri genis açılsın, üzərimizə açılan əllər boş qaytarılmasın". 
Məhəmməd Əli və Məhəmməd Əmin Rəsulzadələr İsa bəy Aşurbəyovun 
"Kaspi" elektrik mətbəəsini alaraq "Açıq söz"ün mülkiyyətinə çevirdilər və burada 
ilk toplu olaraq "Qardaş köməyi" dərgisini nəşrə hazırladılar. Bu dərginin 
satışından əldə olunacaq vəsaitin Qars çevrəsində müharibədən zərər görmüş 
insanlara verilməsi nəzərdə tutulmuşdur. Dərgi barəsində M.B.Məhəmmədzadə 
yazır: "Bu məcmuə inqilabdan qabaq başlayıb, inqilabın birinci ayında, fevralın 
başında çıxmalı ikən, sonra çıxdı". Yalnız bir saydan ibarət olan dərgidə Hüseyn 
Cavid, Abdulla Şaiq, Ömər Faiq, M.Ə.Rəsulzadə, M.S.Ordubadi, F.Köçərli 
C.Cabbarlı, Ə.Haqverdiyev kimi milli mövqeyi ilə seçilən tərəqqipərvər ədiblərin 
müharibənin xalqların, o cümlədən türk xalqının taleyinə gətirdiyi faciələrə həsr 
etdikləri əsərlər çap olunmuşdur. Hüseyn Cavid "Hərb və fəlakət" əsərində 
müharibənin törətdiyi dəhşətlərə ədəbi münasibət bildirir, türk millətinin yaşadığı 
acıları, günahsız insanların ağrılarını qələmə alırdı. Böyük ədib bu əsəri ilə 
Azərbaycan xalqının tarixi kökünə varır, milli təfəkkürün tərkib hissəsi olan 
türkçülük ideyasını cəmiyyətə çatdırırdı. Ömər Faiq Nemanzadə "Bən kiməm" 
məqaləsində türkləri mübarizələrlə, qəhrəmanlıqlarla dolu tarixi keçmişindən ibrət 
götürməyə çağırırdı: "Ey Türk! Keçmişindən ibrət al! Hələ vücudun sağlam ikən, 
yaşamağa istedadın varsa, fürsət əldə ikən əsl vücudunu tam, qədrini anla!" 
"Qardaş köməyi" dərgisinin daha çox satılıb, xeyli miqdarda pul 
toplanması üçün qəzetdə mütəmadi olaraq elanlar dərc olunurdu. Qəzetin 1918-ci il 
2 yanvar sayında "Qardaş köməyi"nin Bakıda 1 manat 30 qəpiyə, ayrı-ayrı 
şəhərlərdə isə 1 manat 70 qəpiyə satıldığı haqda verilən elandan bəlli olur ki, bu işi 
həyata keçirənlərin əsas məqsədi Anadolu köçkünlərinə, Sarıqamışda, Ərzurumda 
əsir götürülən türk əsirlərinə daha çox maddi kömək göstərməyə nail olmaq üçün 
dərginin daha çox satılmasıdır. 
114 
 
"Açıq soz"ün 18 yanvar 1918-ci il sayında "Möhtaclara kömək" qəzetinin 
dərc olunması barədə də məlumat var. Bakıda təsis edilmiş "Möhtaclara kömək" 
Cəmiyyətinin təsis etdiyi bu mətbu orqanın da əsas məqsədi Birinci Dünya 
müharibəsində ev-eşiksiz qalmış, döyüş meydanlarında əsir götürülmüş türklərə 
kömək edənlərin fəaliyyətini qiymətləndirmək idi. Çox təəssüf ki, "Açıq söz" 
mətbəəsində çap olunan bu qəzetin cəmi 4 sayı işıq üzü görmüşdür. 
İstiqlal və azadlıq duyğularını tərənnüm edən mətbu orqanlar 
fəaliyyətlərini genişləndirdikləri kimi ölkənin ictimai-siyasi təşkilatları da 
fəallıqlarını artırırdılar. Müsavat Partiyasının 1917-ci ilin oktyabr ayının 26-dan 
31-dək Bakıda davam edən qurultayı yerli mətbu orqanların da əsas mövzusuna 
çevrildi. "türk-ədəmi mərkəziyyət - Müsavat" firqəsinin orqanı olan, həftədə bir 
dəfə işıq üzü görən "Müsavat"ın şüarı "insanlara hürriyyət, millətlərə müsavat" idi. 
"Müsavat" qəzeti qurultaya hazırlıq prosesi, onun gedişini işıqlandıran xeyli sayda 
materiallar dərc etmişdi. Qurultayda Nəsib bəy Yusifbəylinin Gəncədə hələ mart 
ayında yaratdığı "Türk ədəmi-mərkəziyyət" firqəsi ilə Müsavat Partiyası birgə 
işlənmiş proqram, vahid ideya ətrafında birləşdi. 
"Müsavat" firqəsinin siyasi nöqteyi-nəzəriyyəsini, hadisələrə baxışını 
işıqlandıran "Açıq söz" qəzeti 1918-ci il 4 yanvar tarixli sayında oxuculara üz 
tutaraq yazırdı: “Dövri-hürriyyət” gəlincə Ədəmi-Mərkəziyyət qoşa: "Xalq 
cümhuriyyəti-muxtariyyat şüarları ilə sözdə qalmayıb işə keçməsini görmək 1918-
ci ilin proqramını təşkil edir". Millət və muxtariyyatdan bəhs edərkən "Açıq söz" 
hökumət də xalqa, torpaq da xalqa" ideyasını irəli sürürdü. M.B.Məhəmmədzadə 
Azərbaycan xalqının, onun mətbuatının formalaşmasında "Açıq söz" qəzetinin rolu 
barəsində "Milli Azərbaycan hərəkatı" kitabında yazır: "Açıq söz" bu xəbərdarlıq 
və bu qayə ilə milləti oyatmağa başlamışdır. 1917-ci ilə doğru Azərbaycanda 
xüsusi bir "Açıq söz"çü nəsli yaranmışdı". 
"Açıq söz"ün sonuncu sayının nə vaxt çıxması barədə müxtəlif fikirlər 
mövcuddur. Bəzi mənbələrdə (Azərbaycan dövri mətbuatı (1832-1920, Bakı. 1965) 
qəzetin 1918-ci il mart ayında sonuncu - 704-cü sayının çapdan çıxdığı göstərilir. 
Ancaq qəzet 718-ci sayında özündən asılı olmayaraq çapında fasiləyə yol verdiyi 
üçün oxucularından üzr istəyirdi. Bakı erməni-bolşevik birləşmələrindən 1918-ci 
ilin sentyabr ayının 15-də azad olduqdan sonra "Açıq söz" yenidən nəşrini bərpa 
etmişdir. 1984-cü ildə çap olunmuş "Azərbaycan dövri mətbuatı. 1832-1920" adlı 
biblioqrafıyada "Açıq söz"ün 724 nömrəsinin çıxdığı göstərilir. Mətbuat 
araşdırmaçılarının apardığı statistikaya görə isə bu mətbu orqanın fəaliyyəti 
müddətində 750 nömrəsinin işıq üzü gördüyü ortaya qoyulur. 
"Açıq söz"ün naşir və redaktorları müxtəlif vaxtlarda Məhəmməd Əmin 
Rəsulzadə, Məhəmmədəli Rəsulzadə, Üzeyir bəy Hacıbəyli, Oruc Qəmbər və 
Abuzər Orucov qardaşları olmuşlar. 
115 
 
" Açıq söz"ün ilk sayının çapından, yəni 1915-ci il oktyabrın 2-dən sonra 
Azərbaycanda xeyli sayda yeni mətbuat orqanları
 
da nəşr olunmağa başlamışdı. 
"Doğru söz", "İttifaqi-mütəllimin", "Müsəlmanlıq", "İttihad", İrəvanda nəşr olunan 
"Bürhani-həqiqət" yeni nəşrlər idi. "İttifaqi-mütəllimin" 1917-ci ildə mayın 6-da 
ilk sayı işıq üzü gördü. Bu qəzet Bakı müəllimlərinin qurultayında təsis olunmuş, 
qısa fəaliyyət göstərmiş, bağlanmışdır. 1917-ci ildə nəşr olunan "Müsəlmanlıq" 
qəzeti "Rusiyada müsəlmanlıq firqəsinin “naşiri-əfkarı" idi. Ceyhun Hacıbəylinin 
çıxardığı "İttihad" qəzeti bu firqənin orqanı olduqdan sonra qapanmışdır. 
Ceyhun bəy Hacıbəylinin redaktoru olduğu "Ġttihad" qəzeti müsəlman 
həmrəyliyini önə çəkir, ölkədə baş verən proseslər barəsində yazılar çap edirdi. 
1918-ci il 31 mart soyqırımı zamanı erməni-bolşevik birləşmələri tərəfindən 
redaksiyası dağıdılmış, fəaliyyətinə son qoyulmuşdur. Azərbaycan Xalq 
Cümhuriyyəti dönəmində nəşri bərpa olunmuş, fəaliyyətinin ikinci dönəmi 
"İttihad" firqəsinin sədri Qarabəy Qarabəyov tərəfindən həyata keçirilmişdir. 
Birinci Dünya müharibəsi dönəmində sosialistlərin və eserlərin də mətbu 
orqanları çap edilirdi. "Hümmət" qəzeti 1917-ci il oktyabr inqilabından sonra 
nəşrini davam etdirmişdi, Eserlərin isə "Zəhmət sədası" adlı qəzeti fəaliyyətə 
başlamışdır. 
 
*** 
 
Birinci Dünya müharibəsi dönəmində Azərbaycan mətbuatı tarixində 
liberal istiqamətli satirik jurnallar da nəşr olunmuşdur. "Tuti" adlı satirik məcmuə 
1914-cü ilin dekabrında, müharibənin başlandığı bir vaxtda işıq üzü gördü. İlk 
sayında "Tuti" öz məqsəd və məramını açıqlayaraq yazırdı: "Doğru, qərəzsiz və 
açıq türk dilində yazıb cəmaətimizə nəfi və millət nöqteyi-nəzərincə əhəmiyyətli 
maddələrı təlim edən hər növ məqalələrə məcmuəmizdə yer verilir". Özündən 
əvvəlki satirik nəşrləri təkrar etməyəcəyini oxuculara vəd edən "Tuti" yazırdı: 
"Məcmuəmizin başında gedən şəkillərə diqqətlə baxınız, o mənim məsləkimdir. 
Sağda bir çəmənlik, solda da bir xarabazər bağ görünür. O bağda qurumuş bir 
ağacdan ağzı sınmış bir qəfəs asılmışdır. Oradan xilas olub üzüm çəmənliyə tərəf 
durmuşam. Arzum budur ki, sizinlə bahəm inşallah, çəmənliyə yetişib çayın 
kənarında, bülbüllərin cəh-cəhi eşidilən bir məqamda börkümüzü yanımıza 
qovaraq çırt çubuğuna vəd verək". 
Məram və məqsədini açıqlayan jurnalın baş məqaləsindən hiss olunur ki, 
"Tuti"çilər insanların azad yaşayacaq bir dövrdə olmasını arzulayırlar. 
Jurnalın redaktoru Cəfər Bünyadzadə, naşiri Tağı Nağıyev idi. "Tuti"nin 
yaradıcı heyətinə C.Bünyadzadə, M.S.Ordubadi, Seyid Hüseyn, M.Hadi, 
M.Hacınski, S.Mümtaz və başqa yazarlar daxil idi. 
116 
 
1914-cü ildə Haşım bəy Vəzirov Bakı Şəhər İdarə rəisinə "Məzəli" adlı 
satirik jurnalın nəşrinə icazə üçün ərizə təqdim edir. Həmin ilin oktyabr ayının 29-
da artıq H.Vəzirova naşirlik şəhadətnaməsi verilir. Siyasi və yerli mövzularda 
karikaturaların dərcinə də razılıq alan H.Vəzirov "Məzəli"ni Hacı İbrahim 
Qasımovla birgə çıxarmışdı. İlk sayı 1914-cü ildə işıq üzü görən jurnal "Səda" 
mətbəəsində nəşr olunmuşdur. "Məzəli"nin üst-üstə 42 sayı çap olunmuşdur. 1914-
cü ilin dekabr ayından 1915-ci ilin iyun ayınadək "Məzəli" H.Vəzirovun redaktor-
naşirliyi ilə çıxmış, 1915-ci ilin iyunundan həmin ilin oktyabr ayına, yəni jurnal 
bağlananadək onun redaktoru H.İ.Qasımov olmuşdur. 
Jurnalda C.Cabbarlı, Əzim Əzimzadə, Əliqulu Qəmküsar, Əliabbas 
Müznibi, Əbdülxaliq Yusif kimi publisistlər iştirak etmişlər. 
1915-1916-cı illərdə "Babayi-əmir" jurnalı da nəşr edilmişdi. Mətbuatda 
"zərərli istiqamətli" yazılarına görə Sibirə sürgün edilən Ə.Müznibi Romanovlar 
sülaləsinin üç yüz illiyi münasibətilə əfvə düşdükdən sonra 1913-cü ildə Bakıya 
qayıdır və yeni mətbu orqanlar yaratmağa başlayır. Lakin sürgün həyatını nəzərə 
alan yerli çap orqanları onun qəzet təsis etməyinin qarşısını alır. Ə.Müznibi 1914-
cü ildə bu işin çarəsini taparaq, fənd işlədib yaşca özündən böyük olan qardaşı 
Əbülfəz Mütəllibzadənin adına "Dirilik", 1915-ci ilin aprel ayından isə "Babayi-
əmir" adlı satirik jurnalı qeydiyyatdan keçirir. İlk sayında "Gəlmişəm" adlı baş 
məqaləsində jurnal mətbuat aləminə gəlişini satirik tərzdə belə çatdırır: "Nə 
eləyim, dərd çox, yük ağır, qüvvət az, zülm çox, hümmət yox! Baş məqalədə jurnal 
dünya müharibəsindən yazacağını, alman qoşunlarının azğınlığını təsvir edəcəyini 
qələmə alırdı. Alman imperatoru Vilhelmə müraciət edən məqalə müəllifi yazırdı: 
"Ey biinsaf Vilhelm. Sənin Allahın, peyğəmbərin, dinin, imanın yoxdurmu? Əgər 
sənin məqsədin yer almaqsa, tut düz dünyanı, gözünə girsin, daha heyvan kimi 
qoca və qarıları qırmaq, qızların namusuna toxunmaq, arvadların qarnını cırmaq, 
fəqir-füqəranın mal-əmlakını dağıtmaq, məbədlərini yandırmaq nə üçünüdür?" 
Mütərəqqi ədiblərin jurnalın ətrafına toplaşması və Ə.Müznibinin 
tərcümeyi-halı yerli çar orqanlarının, Senzura Komitəsinin ciddi narahatlığına 
səbəb olmuşdu. Qafqaz canişininin mülki işlər üzrə köməkçisi knyaz Orlovun 
canişini G.S.Kovalyova yazdığı məxfi məktubunda deyilir: "Hörmətli cənab 
Georgi Samolyoviç! Arayışı təqdim edərək Əlahəzrətdən Bakı şəhərində tatar 
(Azərbaycan) dilində çıxan "Babayi-Əmir" yumoristik jurnalının redaktorunu 
hüzurunuza çağırmağınızı, onun bahalığın hökm sürdüyü, əhalinin kasıb 
təbəqəsinin maddi təminatında çatışmazlıqların açıq-aşkar şəkildə hiss olunduğu 
bir vaxtda, əhalinin bir hissəsini digər hissəsinə qarşı qoyaraq jurnalın səhifələrində 
araqızışdırıcı məqalələr yerləşdirilməsinə yol verməməyinizi xahiş edirik". 
Jurnalda Cəfər Cabbarlı, Əliağa Vahidin felyetonları satirik şeirləri dərc 
olunmuşdur. 
117 
 
"Babayi-Əmir"in 27 nömrəsi karikaturasız nəşr olunmuş, bu nömrədən 
sonra isə Ə.Əzimzadə jurnalda mövzulara uyğun karikaturalarını dərc etmişdir. 
 
Cümhuriyyət dövrü mətbuatı 
 
(1918-1920) 
 
XX əsrin əvvəlində başlayan istiqlal hərəkatı və bu hərəkatın məntiqi 
nəticəsi kimi yaranan Azərbaycan Xalq Cümhuriyyəti milli mətbuatda davamlı 
şəkildə aparılan ideoloji-siyasi mübarizələr meydanında yarandı. Muxtariyyətçilik 
fikrindən istiqlalçılığa, cümhuriyyətçiliyə keçidin siyasi-ideoloji təməlini yaradan 
milli mətbuat orqanları say etibarilə əks mövqedə dayanan qəzetlərə nisbətən çox 
az idi. 1918-ci ilin 31 mart hadisələrinədək Azərbaycanda 15-ə yaxın ana dilində 
qəzet və jurnal çap olunurdu. Bu dövrə qədər isə bütövlükdə nəşr olunan 
qəzetlərin, jurnal və dərgilərin sayı 80-i ötüb keçmişdi. Partiyalaşma prosesinin 
sürətlondiyi bu illərdə demək olar ki, müxtəlif istiqaməti, siyasi-ideoloji 
dünyagörüşü özündə əks etdirən qəzetlərin əksəriyyəti partiyalı mətbuat ömrünün 
yeni inkişaf mərhələsini və çətinliklərini yaşayırdı. Azərbaycan Xalq Cümhuriyyəti 
dövrünün mətbuat tədqiqatçıları və biblioqraflarının apardıqları araşdırma və 
tədqiqatların nəticəsində maraqlı bir mənzərə yaranıb. Milli mətbuatımızın ilk 
nümunəsi olan "Əkinçi" qəzetinin yaranmasından 1918-ci ilin mayına qədərki 
dövrdə cəmi 40 adda qəzet çıxmışdısa, AXC-nin 23 aylıq hakimiyyət dövründə 
qəzetlərin sayı 200-ə yaxın olmuşdu. Dövri mətbuatın statistikasındakı bu qeyri-adi 
artımın səbəbləri, hər şeydən əvvəl Azərbaycanda olan mövcud demokratik 
idarəçilik sistemi, əks-fikirliliyə tolerant yanaşma, polemika və disskusiyalara 
verilən meydan ilə bağlı idi. Burada əsas faktlardan biri də Azərbaycan Xalq 
Cümhuriyyəti liderlərinin böyük əksəriyyətinin jurnalist olmalarındadır. 
Demokratik yönümlü mətbuat orqanları xalqı narahat edən problemlərə həssas 
yanaşır, həllini gözləyən məsələlərə toxunur, azadlıq, istiqlalçılıq, türkçülük 
ideyalarını təbliğ edir və bir növ siyasi maarifçilik işi aparırdı. 
Türk-Ədəmi-Mərkəziyyət "Müsavat" firqəsinin siyasi nöqteyi-nəzərini 
özündə əks etdirən "Açıq söz" qəzeti 1918-ci ilin 4 yanvar tarixli sayında ilk dəfə 
olaraq cümhuriyyətçilik fikrini ortaya qoyaraq, qurulacaq dövlətin ideoloji təməl 
prinsiplərini açıqladı: "Türkləşmək, islamlaşmaq, müasirləşmək" şüarını müdafiə 
edirik... 
Xalq Cümhuriyyəti yaratmaq, hakimiyyət və torpağı xalqa qaytarmaq 
istəyi ilə mübarizə aparanların qarşısında çox ciddi, çətin vəzifələr dururdu. 
Bolşevik mətbuat orqanlarında hürriyyət və cümhuriyyət arzularının əleyhinə 
118 
 
məqalələr çap olunur, bu istəyin real olmadığı fikri təbliğ edilirdi. Qafqaz canişinin 
missiyasını Bakıda həyata keçirməyə çalışan, Bakı Xalq Komissarları Sovetinin 
sədri S.Şaumyan hələ mart ayında "Bakinskiy raboçi" qəzetində yazırdı: 
"Azərbaycan muxtariyyətini istəyən müsavatçılar nəticədə bir xarabazar alacaqlar". 
Daşnak və bolşeviklərin ruporu kimi çıxış edən "Bakinskiy raboçi", "Bakı və onun 
ətrafı Şurasının əxbarı", "İzvestiya raboçix deputatov sovetov", sol eserlərin mətbu 
orqanı "Naşe znamya", "Naş trud" qəzetləri milli qüvvələrə qarşı çıxışlar edirdilər. 
S.Şaumyanın milli qüvvələrə qarşı hədələrinin arxasında Bakı Sovetinin 6 min 
nəfərlik "Qızıl Qvardiyası" və Erməni Milli Şurasının və Daşnakstyun Partiyasının 
4 min nəfərlik silahlanmış dəstəsi dayanırdı. Hadisələrin siyasi-hərbi inkişafı 
gözlənilən faciəni qaçılmaz etmişdi. 
31 mart soyqırımı və milli mətbu orqanların fəaliyyətinin 
dayandırılması. 
Azərbaycam müstəqillik arzusundan və öz tarixi torpaqlarında dövlət 
qurmaq istəyindən daşındırmaq, onun sərvətlərini əldən buraxmamaq məqsədi ilə 
kütləvi qırğın aksiyalarını həyata keçirmək niyyəti ilə hazırlıqlar aparılırdı. 
Azərbaycanın aydınları, ziyalıları, siyasi xadimləri, publisistləri təhlükənin 
yaxınlaşdığını görür, milli mətbuat orqanlarında xəbərdarlıq edirdilər. 1918-ci ilin 
mart ayının əvvəlində vətənin bütövlüyü, müstəqilliyi, xalq hakimiyyəti yaratmaq 
uğrunda çağırışlar müxtəlif partiyaların mətbu orqanlarının əsas mövzularına 
çevrilmişdi. Manşetlərdən, məqalələrin başlıqlarından hər şey aydın görünürdü: 
"Birlik tələb olunur", "Birləşəlim", "İttifaq edəlim", "İttihad gərək". Görkəmli 
Azərbaycan jurnalisti, dramaturqu, Mirzə Bala Məhəmmədzadə "Açıq söz"ün 
1918-ci il mart ayının 15-dəki sayında "Azərbaycan çağırıyor" məqaləsində 
yazırdı: "Ey gənc türklər! Bu gün Kəbeyi-müqəddəsiniz olan vətənimizi azad 
ediniz... Vətənin yolunda can verməyən, milli muxtariyyəti yolunda can verməyən, 
milli muxtariyyəti yolunda varından keçməyən bir millət yaşamaq istəmir 
deməkdir". Məqalənin dərcindən çox keçməmiş, 1918-ci ilin 31 mart tarixində 
bolşeviklərin və Erməni Milli Şurasının hərbi birləşmələri azərbaycanlılara qarşı 
xüsusi amansızlıqla qətliamlar həyata keçirdi. Bakıda, Şamaxıda, Qubada, 
Salyanda, Neftçalada 30 min insanın həyatına son qoyuldu. Qatillər minlərlə 
insanı, abidələri məhv etməklə yanaşı, "Novruz", "Turan", "Açıq söz", "Kaspiy" 
mətbəələrini yandırmış, Orucov qardaşlarının mətbəəsini dağıtmışdı. Bu 
vəhşiliklərdən dünyanın xəbər tutmaması üçün qəzet və jurnalları, dərgiləri, çap 
avadanlıqlarını sıradan çıxarmaq yolu tutanların fəaliyyəti nəticəsində "Açıq söz", 
"Bəsirət", "El həyatı", "Ġstiqlal", "Ġttihad" qəzetləri fəaliyyətlərini 
dayandırmalı oldu. Bolşevik-erməni ideoloqları gözəl anlayırdılar ki, hər bir xalqın 
azadlığına, müstəqilliyinə gedən yol mətbuatın fəaliyyətindən keçir və bu qəzetləri 
sıradan çıxarmaqla istədiklərinə nail ola bilərlər. Bəzi istisnalarla Azərbaycan 
119 
 
demokratik mətbuatı 1918-ci ilin martın 31-dən, sentyabr ayının 15-dək özünün 
iflic dövrünü yaşadı. 
Azərbaycan türklərinin qətlə yetirildiyi 31 mart tarixindən sonra tək milli 
yöndə olan mətbu orqanlar bağlanılmadı, o cümlədən bu soyqırım barəsində sırf 
faktoloji yazılar dərc etmiş bir neçə fərqli siyasi yönümlü qəzetlər də qapadıldı. 
Bakı Xalq Komissarları Sovetinin mətbuat bürosunun qərarı ilə "mart hadisələrinə 
düzgün qiymət vermədiyi, açıqdan-açığa qərəzli məqalələr çap etdirdiklərinə və 
vahid sosialist cəbhəsində dayanmadıqlarına görə "Kaspi", "Baku", "Bakinets", 
"Vesti Baku" və menĢeviklərin "NaĢ qolos" qəzetləri bağlanıldı, bəyanatların, 
əhaliyə müraciətlərin çapı qadağan olundu. Ermənilərin törətdikləri qətliamda dinc 
və silahsız əhalinin qurbanları sırasında Azərbaycanın qüdrətli qələm sahibləri 
Məhəmməd Hadi, Abbas Səhhət və Cəfər Bünyadzadənin də adları var. 
"Azərbaycan" qəzetinin 13 noyabr 1918-ci il sayında M.Hadi və A.Səhhətin vəfatı 
ilə bağlı yazıda qeyd edilir ki, A.Səhhət bolşeviklərin Şamaxıya hücumu zamanı 
Gəncəyə getmək istəmiş, onu yolda erməni-bolşevik quldurları qarət etmişlər. Ağır 
sarsıntı keçirən şair Gəncəyə gələn zaman, aldığı xəsarətlərdən dünyasını 
dəyişmişdi. M.Hadinin isə Gəncədə erməni-bolşevik birləşmələrinə qarşı aparılan 
hərbi əməliyyatlar zamanı dünyasını dəyişməsi də tarixi faktlardandır. Mətbuat 
tariximizə bir sıra sol yönümlü qəzetlərin fəal əməkdaşı, həmçinin "Tuti" jurnalının 
redaktoru olmuş Cəfər Bünyadzadə də martın 31-də Bakıda ermənilərin törətdikləri 
vəhşiliyin qurbanı olub. Bu barədə "Füqəra-kasibəsi" qəzetində C.Bünyadzadənin 
qardaşı Dadaş Bünyadzadə ona ünvanlanan baş sağlıqlarına etdiyi minnətdarlıq 
elanında bildirirdi: "Bir il bundan əqdəm "Tuti" məzhəkə jurnalının müdiri, 
bəradərim Cəfər Bünyadzadənin erməni daşnaksütyunları tərəfindən qətl 
olunduğunu eşidib-bilən yoldaşlarım Həştərxandan qayıdandan sonra təəssüf 
məktubları almaqdayam". 
Xalqımıza qarşı ermənilərin törətdikləri soyqırım cümhuriyyət dövri 
mətbuatında daim diqqətdə olan bir məsələ idi. Ü.Hacıbəyli "Azərbaycan" 
qəzetinin 31 mart 1919-cu il tarixli sayında dərc etdiyi "31 mart" məqaləsində 
deyilir: "Mart hadisatı Azərbaycan tarixində mühüm bir səhifə işğal edib Azəri 
türklərinin istiqlal yolunda can verib qan tökdüklərini gələcək nəslə 
oxutduracaqdır. Bugünkü vəzifəmiz isə o qara günləri yaddan çıxartmamaq və 
buna görə də həmişə və hər an hazır olmaqdır. Böylə hazırlıq ki, bu hadisələr bir də 
təkrar edərsə, müdafiəsinə hazır olalım, bunun üçün həm hökumətimizin, həm də 
millətimizin yaşaması lazımdır". 
 
 
 
 
120 
 
*   *   * 
Qısa zaman kəsiyində Azərbaycan tarixində çox böyük ictimai-siyasi 
hadisələr baş verdi, Bakı Xalq Komissarları Soveti, həmçinin Zaqafqaziya Seymi 
yaradıldı və çox keçmədi ki, beynəlxalq aləmdə baş verən proseslər, Rusiya, 
Almaniya, Türkiyə ilə İngiltərə arasındakı gərgin hərbi-siyasi münasibətlər və bu 
münasibətlərin Zaqafqaziya uğrunda mənfəət savaşlarına təsiri ilə Seym 
parçalandı. Gürcüstanın ardınca öz müstəqilliyini elan edən Azərbaycan Xalq 
Cümhuriyyəti Milli Şurası 1918-ci il may ayının 28-də İstiqlal Bəyannaməsini 
imzaladı. Cümhuriyyətin qarşısında həlli müşkülə çevrliən problemlər vardı ki, 
onlardan ən önəmlisi dövlətin paytaxtı Bakı şəhərinin bolşevik-daşnak hərbi 
birləşmələrinin nəzarətində olması idi. Bir tərəfdən S.Şaumyanın başçılıq etdiyi 
Bakı Xalq Komissarları Sovetinin "Qızıl Qvardiyası" yaranmış şəraitdən istifadə 
edərək Bakı, Quba, Şamaxı, Salyan, Kürdəmir kimi şəhər və qəsəbələri dağıdıb 
viran qoyaraq Gəncəyə doğru hərəkət edir, digər tərəfdən isə Zəngəzuru işğal edib 
Qarabağa hücum edən Andranik də Gəncəyə hücuma hazırlaşırdı. Bununla bağlı 
M.Ə.Rəsulzadə yazırdı: "Bu müşkül vəziyyətdən milləti qurtaracaq yeganə çarə 
vardı - Türkiyə. Ümidlər oraya dikilmişdi". 
Regionda baş verən gərgin ictimai-siyasi, hərbi vəziyyətin məntiqi 
nəticəsi kimi gürcülərin almanlarla ittifaqından sonra Osmanlı dövləti ilə 
Azərbaycan hökuməti arasında 4 iyun 1918-ci il tarixində "Dostluq və 
Əməkdaşlıq" haqqında müqavilə imzalandı. Bu müqaviləyə görə, Azərbaycan 
ölkədə asayiş və təhlükəsizliyin təmin olunması, dövlətə qarşı olan təhlükələrin 
aradan qaldırılması üçün Türkiyədən ordu yardımı və silah köməyi ala biləcəkdi. 
Beləliklə, Azərbaycan və Türkiyənin milli hərbi qüvvələrinin, çoxsaylı 
könüllülərinin qatıldığı Qafqaz İslam Ordusu formalaşdırıldı və istiqlal savaşına 
başlanıldı. 
Qafqaz İslam Ordusu komandanı Nuru Paşanın siyasi müşaviri kimi 
Türkiyədən Azərbaycana gələn Əhməd bəy Ağaoğlu Gəncədə "Türk yurdu" 
qəzetini nəşr etdi. Çox təəssüf ki, Azərbaycan uğrunda gedən hərbi savaş və mətbə 
imkansızlığı ucbatından qəzetin cəmi üç sayı işıq üzü gördü. Tiflisdən Gəncəyə 
köçən milli Azərbaycan hökuməti Azərbaycanın bütövlüyü savaşında mətbu 
imkanların yoxluğunu hiss etdi və bir sıra tədbirlər görməyə başladı. 
Mətbə işinin təşkilini əsas vəzifə kimi diqqətə alan milli hökumət və ordu 
komandanlığı Tiflisdə vaxtilə fəaliyyət göstərmiş, anadilli qəzetləri nəşr edən bir 
sıra mətbələrin Gəncəyə gətirilib quraşdırılması qərarına gəldilər. Mərkəzi Dövlət 
Tarix Arxivinin 894-cü fondunda saxlanılan milli hökumət qərarlarından bəlli olur 
ki, Tiflisdə Kamal əfəndiyə məxsus olan mətbəənin qiymətləndirilməsi və vəsait 
sahibinə ödənildikdən sonra Gəncəyə gətirilməsi barədə qərar qəbul olundu. 
121 
 
Qafqaz İslam Ordusu bolşevik-daşnak birləşmələrinə, ingilis qoşunlarına 
qarşı 6 ay savaş apardı. Göyçay, Kürdəmir, Salyan, Neftçala, Şamaxı 
düşmənlərdən təmizləndi və nəhayət, 1918-ci ilin sentyabrın 15-də Bakı azad 
edildi. Bu xəbəri sentyabrın 16-da Gəncədə Yelizavetpol qubernatorunun 
mətbəəsində çap olunan "Azərbaycan" qəzeti xəbər verdi. Dörd səhifədən ibarət 
olan bu qəzetin iki səhifəsi Azərbaycan türkcəsində, iki səhifəsi isə rus dilində 
buraxıldı. 
"Azərbaycan"ın ilk sayında Bakının azad olunması, Qafqaz İslam 
Ordusunun qardaş köməyi barəsində yazılar, informasiyalar kifayət qədər maraq 
doğurur. Bu haqda xəbərlərdə deyilirdi ki, Azərbaycan Cümhuriyyəti adına Qafqaz 
İslam Ordusunun komandanı Nuru Paşa həzrətləri tərəfindən belə bir teleqram 
gəlmişdir: "Bismillahir-rəhmanir-rəhim. Bakı şəhəri 15.09, saat 9-a işləmiş igid 
ordu hissələrimiz tərəfindən zəbt olundu. Qafqaz İslam Ordusu komandanı Fəriq 
Nuru". Qəzetin ilk sayında "Bakının süqutu" başlığı altında  yazı və bir neçə təbrik 
teleqramları dərc edilib. Belə təbriklərin birini Nuru Paşaya Fətəli Xan Xoyski 
göndərmişdir: "Qafqaz İslam Ordusu komandanı səadətli Nuru Paşa həzrətlərinə, 
təhti komandanıza olan cəsur türk əsgərləriniz tərəfindən Azərbaycanın paytaxtı 
olan Bakının düşməndən azad edildiyi münasibətilə millətin zati ali 
həmiyyətpərvərənlərinizi dünyanın ən nəcib əsgəri olan türk oğullarına minnətdar 
olduğunu ərz etməklə ixtiyar edirəm, əfəndim. Heyəti vüsəla rəisi Fətəli xan". 
"Azərbaycan"ın ilk sayında Nuru Paşanın sentyabrın 15-də Gəncəyə 
göndərdiyi teleqram da dərc olunub:  "Gəncədə Azərbaycan Cümhuriyyəti 
Rəyasəti - Alisinə. Azərbaycan Cümhuriyyətinin paytaxtı olan Bakı şəhərini 
ziyarət etmək üzrə Heyəti - Vükəlanın yarın Bakıya təşriflərinə müntəzirəm, 
əfəndim. 15.9.34. Yavərani-həzrəti-şəhriyaridən Fərik-Nuru". "Azərbaycan" 
qəzetinin verdiyi məlumata əsasən, hökumət üzvləri həqiqətən "yarın", yəni 
sentyabrın 17-də qatarla Bakıya yola düşmüş, şəhərin azad olunması münasibətilə 
keçirilən hərbi paradda iştirak etmişlər. 
"Azərbaycan"ın Gəncədəki nəşr dövrü cəmi 10 gün çəkmiş, həftədə iki 
dəfə, cəmi isə 4 sayı işıq üzü görmüşdü. Qəzetin ilk sayı "heyəti-idarə" imzası ilə 
çap olunmuşdur. Redaksiya Gəncədə Bulatov küçəsindəki 26 saylı evdə yerləşmiş, 
sonuncu, yəni dördüncü sayı sentyabrın 25-də işıq üzü görmüşdü. İlk dəfə 4 səhifə 
ilə oxucuların görüşünə gələn "Azərbaycan"ın 4-cü sayının üç səhifəsi rus, bir 
səhifəsi isə Azərbaycan türkcəsindədir. 
İlk saylarının materiallarında imzalar olmasa da, qəzetin ərsəyə 
gəlməsində, çətinlikləri dəf etməsində Üzeyir və Ceyhun Hacıbəyovların, Şəfi bəy 
Rüstəmbəylinin əməyi böyük idi. 
122 
 
Qəzetin Gəncədə çıxan sonuncu sayında "İdarədən" adlı xəbərdə deyilirdi: 
"Qəzetimiz bu gündən Bakıya köçdüyünə binaən hər bir sifarişat üçün bundan 
sonra bu ünvana müraciət etməli: Bakı, "Azərbaycan" qəzeti idarəsinə". 
"Azərbaycan" Bakıya köçdükdən sonra 5-ci sayı 4 səhifədən ibarət 
olmaqla oktyabrın 3-də nəşr edildi və bu sayında özünü "gündəlik ictimai, ədəbi, 
iqtisadi türk qəzetəsi" olduğunu proqramlaşdırdı. Sərlövhəsinin altında rəsmi 
dövlət qəzeti yazılmasa da, "Azərbaycan" Xalq Cümhuriyyətinin ilk rəsmi orqanı 
idi, dövlət tərəfindən maliyyələşirdi və dövlət mətbəəsində gündəlik nəşr olunurdu. 
Qəzetin 5-ci sayının ilk səhifəsində "Hökumət qərardadı", maliyyə naziri 
Ə.Əmircanovun "Elan"ı, baş nazir Fətəli Xan Xoyskinin və ticarət və sənaye naziri 
A.Aşurbəyovun "əhalinin nəzərinə" sərlövhəli müraciətləri dərc olunmuşdur. 
"Azərbaycan" qəzetinin Bakıda çıxan ilk sayında H.Hamidin "Yeni həyat" 
və N.İ. imzalı müəllifin "Azərbaycan gənclərinə", Məhəmməd Sadiqin "Bələdiyyə 
idarələrinin nəzəri-diqqətinə", imzasız yazılmış "Bakı məsələsinə dair məqalat", 
"Osmanlı və Ermənistan münasibətlərinə dair", "Türkiyədəki erməni qəzetləri nə 
söylüyorlar" başlıqlı materiallar çap olunmuşdur. 
Ölkədə vəziyyəti nəzərə alan milli hökuməti və Qafqaz İslam Ordusu 
komandanlığı Azərbaycan dövlətini siyasi-ideoloji təxribatlardan qorumaq üçün 
ölkə ərazisində nəşr olunan mətbuat orqanlarına müvəqqəti hərbi senzura tətbiq 
etdi. Bu barədə məlumat Nuru Paşanın 1930-cu ildə Türkiyə Baş Hərbi 
Qərargahının tarix komissiyasının xahişi ilə yazdığı memuarda əksini tapıb: 
"Bakıda "Azərbaycan namında bir türkcə (rəsmi hökumət qəzetəsi) və bir də rusca 
qəzet nəşr edilirdi. Bu qəzetlər mövqe komandanlığından bir senzor heyəti 
tərəfindən müraqiə edilirdi". Əsasən hərbi məzmunlu yazılardan senzorun kəsmiş 
olduğu hissələr, ağ yerlər "Azərbaycan"ın çox az sayda nüsxələrində görünür. Bu, 
gənc Azərbaycanın ideoloji təxribatlardan, dini-etnik ziddiyyətlərdən 
sığortalanması üçün lazım idi. 
"Azərbaycan"ın Bakıdakı ilk saylarında ordumuzun Qarabağda apardığı 
uğurlu hərbi əməliyyatlar barəsində mütəmadi informasiyalar, məqalələr dərc 
olunurdu. 
"Azərbaycan" qəzeti Bakıda fəaliyyətə başladığı gündən əməkdaşlarının 
sayını artırdı, yeni yaradıcı qüvvələri redaksiyaya cəlb etdi ki, bu gənc yazarlardan 
biri də Cəfər Cabbarlı idi. "Azərbaycan"da XX əsrin əvvəlləri milli-ictimai fikrin 
ən görkəmli nümayəndəsi, qüdrətli qələm sahibləri iştirak edirdi. Onların arasında 
Məhəmməd Əmin Rəsulzadə, Üzeyir bəy Hacıbəyli, Ə.Cavad, Ə.Müznib, 
M.S.Axundzadə, Üzeyir bəy Hacıbəyli, Z.Hacıbəyli, Seyid Hüseyn, Ə.Abid, Əli 
Yusif, Əli ġövqi, Yusif Vəzir, Fərhad Ağazadə və digər dövrün tanınmış 
publisistləri iştirak edirdi. 
123 
 
Bu mətbu orqana müxtəlif vaxtlarda Üzeyir Hacıbəyli, Şəfi bəy 
Rüstəmbəyli, Xəlil İbrahim, Ceyhun Hacıbəyli redaktorluq etmişdi. Rusca nəşrinə 
isə Şəfi bəy Rüstəmbəyli, Ceyhun və Üzeyir Hacıbəyli qardaşları rəhbərlik etmiş, 
onun yaradıcılıq istiqamətlərini müəyyənləşdirmişdi. 
Ceyhun bəy Hacıbəyli 1891-ci ildə Şuşada anadan olub, 1910-1916-cı 
illərdə Peterburq Universitetini, sonra isə Fransanın Sarbonna Universitetini bitirib 
vətənə dönür. "Azərbaycan"ın 1918-ci ilin oktyabr ayının 8-dən 1919-cu ilin 
yanvar ayının 16-na kimi nəşr olunan saylarının redaktoru olub. 1919-cu ildə 
Azərbaycan Xalq Cümhuriyyətinin Parisdə Versal Sülh Konfransına daxil olan 
Ceyhun bəy Hacıbəyli nümayəndə heyətinin tərkibində Parisə gedir. Səfərlə bağlı 
"Azərbaycan" qəzetinin 9 yanvar sayında "Möhtərəm qarelər adlı məqaləsində 
yazırdı: "Vətən və millət uğrunda əlimdən gələn xidməti və öhdəmə düşən 
vəzifəmi qəzetimizin müdiri sifəti ilə ifadə məşğul ikən, vətən övladlarının xahiş 
və əmrinə müti olaraq cahan sülh konfransına göndərilməklə öhdəmə daha ağır və 
məsuliyyətli, lakin müqəddəs bir vəzifə düşür. Bu böyük xidməti möhtərəm 
arkadaşlarım ilə bərabər ifa üçün Avropaya getmək lazım olduğuna görə qəzetə 
idarəsindən müvəqqəti olaraq ayrılıb əziz vətənimizin istiqlalı məsələsinin 
istədiyimiz yoldakı həlli hüsn ifasından asılı olaraq məsul vəzifəmiz haqqında var 
qüvvəmizlə çalışacağımızı əlavə etməyi və möhtərəm oxucularımıza kəlami-sidq 
və səmimiyyətlə xudahafiz deməyi özümə fərz bildim. "Azərbaycan" qəzetinin 
müdiri Ceyhun bəy Hacıbəyli". 
Qəzetin oxucularına müraciət edən Ceyhun bəy Hacıbəyli bilmirdi ki, 
Azərbaycanın 1920-ci ildə 28 aprel işğalı baş verəcək və o bir daha vətənə 
dönməyəcək. C.Hacıbəyli Azərbaycanın istiqlalı uğrunda mühacirətdə də ideoloji 
mübarizə apardı, Parisdə çıxan "Qafqaz", Münhendə nəşr edilən "Azərbaycan" 
jurnalının redaktoru oldu. "Azadlıq" radiosunun yaradıcılarından biri də 
C.Hacıbəylidir. 
1962-ci ildə 71 yaşında vəfat etmiş və Parisin Sen-klu qəbiristanlığında 
dəfn olunmuşdur. 
"Azərbaycan"ın rusca nəşrinin redaktoru ġəfi bəy Rüstəmbəyli 1893-cü 
ildə Ağdaşda dünyaya göz açıb. 1911-ci illərdə Kiyev Universitetinin hüquq 
fakültəsində ali təhsil alıb və Gəncəyə qayıdaraq bir müddət burada dairə 
məhkəməsində işləyib. Ş.Rüstəmbəyli 1918-ci ildə Azərbaycan Milli Şurasının 
üzvü və eyni vaxtda "Azərbaycan" qəzetinin rusca nəşrinin redaktoru olub. Qəzetin 
səhifələrində onun Azərbaycanın siyasi və ictimai həyatına dair xeyli məqaləsi 
çıxıb. 
1920-ci ilin 28 aprel tarixində Azərbaycanın bolşeviklər tərəfindən 
işğalından sonra Tiflisə köçməli olub. 1921-ci ildə Gürcüstanın da Qırmızı Ordu 
tərəfindən işğalından sonra Ş.Rüstəmbəyli Türkiyəyə köçür, qalan həyatını 
124 
 
mühacirətdə keçirir. O, İstanbulda 1923-1927-ci illərdə "Yeni Qafqaziyyə", 1928-
1931-ci illərdə "Azəri-türkü", 1928-1930-cu illərdə "Odlu yurd" və 1932-ci ildə 
"Azərbaycanın yurd bilgisi"ni çap etmişdi. Xalqın bu böyük vətənpərvər oğlu 
1960-cı ildə İstanbulda dünyasını dəyişmişdi. 
"Azərbaycan"ın ərsəyə gəlməsində yaxından iştirak edən və bir müddət 
redaktorluq etmiş Xəlil Ġbrahim 1892-ci ildə Şuşada anadan olmuşdur. İbtidai 
təhsilini Şuşada aldıqdan sonra təhsilini Bakıdakı realnı məktəbdə davam etdirib. 
1912-ci ildə  “Nəşri-maarif”  Cəmiyyətinin Əmircandakı məktəbində müəllim kimi 
çalışıb, bədii yaradıcılıqla məşğul olub. Dövrün maarifpərvər ziyalıları ilə bir 
sırada dayanan X.İbrahim "Səda", "Açıq söz", "Bəsirət", "İqbal", "Qurtuluş yolu" 
kimi demokratik mətbu orqanlarda çalışmış, hətta bəzi qəzetlərə qısa müddətdə 
redaktorluq etmişdir. İstiqlal tariximizə ədəbiyyat, mədəniyyət xadimi, həmçinin 
görkəmli jurnalist, tənqidçi, teatrşünas kimi daxil olan Xəlil İbrahim 
"Azərbaycan"ın 1919-cu il 4 iyul tarixli sayından 1 sentyabrınadək rus dilində çap 
olunan variantın redaktoru olub.  1920-ci il aprel işğalından sonra Vətəndə qalan 
Xəlil İbrahim 1938-ci ildə repressiya olunaraq "xalq düşməni" kimi güllələnib. 
"Azərbaycan"ın redaktorları arasında Üzeyir bəy Hacıbəylinin də məxsusi 
xidməti var. Üzeyir Əbdülhüseyn oğlu Hacıbəyli 1885-ci ildə Şuşa qəzasının 
Ağcabədi qəsəbəsində dünyaya göz açıb, ibtidai təhsilini Şuşada ikinci rus 
məktəbində almışdır. 1899-1904-cü illərdə Qori Milli Semnariyasında təhsilini 
davam etdirmişdir. Bir müddət Cəbrayılda pedoqoji fəaliyyətlə məşğul olduqdan 
sonra Bakıya köçmüşdür. Bədii yaradıcılığa publisistika ilə başlayan C.Hacıbəyli 
"Kaspi", "Həyat", "İrşad", "Tərəqqi", "Həqiqət", "İqbal", "Yeni İqbal" kimi 
qəzetlərdə və "Molla Nəsrəddin" məcmuəsində çıxış etmiş, dövrün qüdrətli qələm 
sahibi kimi tanınmışdır. Qardaşı Ceyhun Hacıbəylinin Parisə Sülh Konfransına 
getməsi ilə "Azərbaycan"da redaktorluq etmiş, ölkənin ictimai-siyasi həyatı, 
istiqlalın qorunması, ermənilərin Qarabağda törətdikləri vəhşiliklər ilə bağlı 
"Azərbaycan"ın səhifələrində xeyli sayda materiallar çap etmişdir. "Azərbaycan"ın 
ilk parlament müxbiri olan C.Hacıbəylinin parlamentdən hazırladığı reportajlar 
müasir nəsil jurnalistləri üçün örnək ola bilər. 
 
*   *   * 
 
"Azərbaycan"ın Gəncədə çıxan ilk dörd sayından sonra Bakıda 1918-ci 
ildə 75, 1919-cu ildə 358 və 1920-ci ildə 85 sayı işıq üzü görüb. 
Fəal jurnalistika tələblərinə cavab verən "Azərbaycan"ın mövzu dairəsi 
çox geniş idi. Burada Azərbaycan dövlətinin siyasi-ictimai, əxlaqi-mənəvi 
maraqlarını qorumaq uğrunda apardığı mübarizə istiqlalçı mətbu orqanların əsas 
devizi idi. Qəzetdəki yazılar Bakı xəbərləri, baş məqalələr, xəbərlər, teatr və 
125 
 
musiqi, felyeton, müsahibə, siyasi-ictimai icmallar və başqa rubrikalar altında dərc 
olunurdu. "Azərbaycan"ın bölgələrdə də xüsusi müxbirləri var idi ki, bu da 
hadisələrin operativ şəkildə işıqlandırılmasına imkanlar yaradırdı. 
Dünyada və beynəlxalq aləmdə baş verən prosesləri öz səhifələrində dərc 
etməyə çalışan "Azərbaycan" bu mövzuda analitik yazılar və informasiyalar çap 
edirdi. Belə ki, qəzetdə "Türkiyədə", "Paris xəbərləri", "Rusiya hadisələri", "İran 
işləri", "Hindistanda muxtariyyət hərəkətləri" rubrikaları altında xeyli sayda 
məqalələr işıq üzü görmüşdü. Dövlət orqanı olduğundan rəsmi sənədlər, 
protokollar və fərmanlar, parlamentin işinin işıqlandırılması da qəzetin əsas 
proqramına daxil idi. 
Dövrün görkəmli publisistləri 
"Azərbaycan" qəzetində Üzeyir Hacıbəylinin yaradıcılıq fəaliyyətinin 
xüsusi əhəmiyyəti var. Ü.Hacıbəylinin "Azərbaycan"da istifadə etdiyi forma əsasən 
"Təəssürat" başlığı ilə verilirdi. İlk parlament jurnalisti kimi Ü.Hacıbəylinin Milli 
Şuranın iclaslarından yazdığı reportajlar forma və zənginliyinə görə seçilir, uzun 
illər keçməsinə baxmayaraq, bu qələm ustadının yaradıcılıq məhsulu indi də maraq 
kəsb edir. O, parlamentdəki hadisələri şərh və təhlil edərək baş verənləri hesabat 
xarakterində xalqa çatdırır, erməni-daşnak qüvvələrinin Qarabağ və Naxçıvanda 
apardığı terror siyasətini ifşa edirdi. 
Müəllif siyasi-publisistikasında milli birliyə və milli həmrəyliyə çağırış 
edir, anarxiyanın aradan qaldırılması və qanunlarının alililiyinin təmin olunması 
prinsiplərini önə çəkirdi. "Azərbaycan" qəzetinin 1919-cu il 198-ci sayında "Qara 
təhlükə" adlı məqaləsində çar Rusiyasının hüdudlarını bərpa etməyə çalışan, 
müstəmləkəçilik hökmranlığının tərəfdarı olan Denikin kəskin tənqid hədəfinə 
çevrilirdi. O, Azərbaycan istiqlalının düşmənlərinin Denikin və erməni-daşnak 
birləşmələrindən ibarət olmadığını yazır, "içimizdəki denikinlər" barəsində də 
xalqa məlumat verirdi. 
1918-1920-ci  illərdə  Üzeyir Hacıbəylinin yaradıcılığının əsas istiqaməti 
Azərbaycan isliqlalının qorunub-saxlanılması ərazi bütövlüyünün təmini, xalqın 
sosial-iqtisadi hüquqlarının müdafiə olunmasından ibarət idi. O, ermənilərin 
xalqımıza qarşı apardığı təbliğatını ifşa edir, publisistik yazılarında vaxtaşırı bu 
məsələyə kəskin münasibət bildirirdi. 
Ü.Hacıbəylinin Azərbaycanın milli müstəqilliyini qəbul etməyən, onun 
yenicə qurulan dövlətinə qəsd niyyəti güdən qüvvələrə, müxalifətçi partiyalara 
qarşı yazdığı satiralar da çox səciyyəvidir: "Gözlər var ki, dünənə qədər əsir və qul 
olan milləti bu gün azad və sərbəst görmək istəmirlər. Qulaqlar var ki, lal edilmiş 
bir millətin dilinin bu gün açılıb da söz söyləməsini eşitmək istəmirlər. Qəlblər var 
ki, bir əsrdən artıq məhkum qalan bir millətin bu gün müstəqil və azad olmasını 
qəbul etmək istəmirlər". ("Azərbaycan" qəzeti, 18 kanuni - əvvəl 1918, № 56). 
126 
 
Cümhuriyyət dövri milli mətbuatının siyasi-publisistikasının ən parlaq və 
ən dəyərli nümunələrinin müəlliflərindən biri də Məhəmməd Əmin Rəsulzadədir. 
M.Ə.Rəsulzadənin Azərbaycanın milli məfkurə və istiqlal savaşından doğan bu 
məqalələri xalqın milli və mənəvi dəyərləri üzərində demokratik şəraitdə 
yaşamasına, dövlət və dövlətçilik ideallarına xidmət edirdi. M.Ə.Rəsulzadənin 
Azərbaycan Xalq Cümhuriyyətinin yarandığı ilk günlərdə qələmə aldığı 
"Azərbaycan paytaxtı" adlı tarixi-publisist məqaləsi öz ictimai-siyasi əhəmiyyətinə 
görə, tariximizin və istiqlal savaşımızın tədqiqi baxımından əhəmiyyətini bu gün 
də qoruyub saxlayır. ("Azərbaycan" qəzeti, 1918, kanuni-əvvəlin, № 3, 6,19,31). 
Bakı erməni-daşnak, ingilis hərbi birləşmələrindən azad olunub, 
Azərbaycana qovuşandan sonra cümhuriyyətin paytaxtının tarixi barədə kifayət 
qədər materialların olmamasından təəssüf hissi keçirən M.Ə.Rəsulzadə bu barədə 
yazırdı: "Mən mətbuatı çox aradım. Lakin Bakı barədə bir yazıya rast gəlmədim. 
Bu həvəs mənə cəsarət verdi: müxtəsər də olsa, Bakının tarixi haqqında bir kaç 
yarpaq qaralayalım. Şübhəsiz ki, bu sətirlərlə veriləcək məlumat Azərbaycanın 
paytaxtının şan və heysiyyatı və hüciyyəti ilə olmayacaq... Düşündüm ki, nəqis də 
olsa, bir şey olsun. Biz nəqisini başlarıq, mütəşəbbüs gənclərimiz də çalışar, vətən 
eşqi, məmləkət məhəbbəti ilə səy edər, bu başlancığı təkmil edərlər..." 
Uzun illərin jurnalist təcrübəsinə istinadən publisistika ilə məşğul olan 
Məhəmməd Əmin Rəsulzadənin " Azərbaycan"da və digər istiqlal mətbuatında 
çıxan siyasi məqalələri həyatı faktları, zənginliyi və fərqli üslub tərzi ilə diqqəti bu 
gün də cəlb edir. 
Azərbaycanın istiqlal mətbuatında alovlu publisist kimi tanınan Yusif 
Vəzir Çəmənzəminli (1887-1943) bir müddət Cümhuriyyətin Ukrayna və 
Türkiyədə səfiri kimi fəaliyyət göstərib. Hələ məktəb illərindən bədii yaradıcılıqla 
məşğul olan Yusif Vəzir mətbu orqanlarla yaradıcılıq əlaqəsi qurmuş, aktual 
problemlər ətrafında geniş həcmli siyasi-publisistik məqalələr çap etdirmişdi. 
Kiyev Universitetinin hüquq fakültəsindəki təhsil dövründə qələmə aldığı 
Azərbaycan Xalq Cümhuriyyətinin hüquqi, siyasi əsasları ilə bağlı "Azərbaycan 
Muxtariyyəti" kitabı 1917-ci ildə işıq üzü görüb. Kitabçanın "Ayıl, toplaşın" adlı 
müqəddiməsi "Açıq söz" qəzetinin 20 noyabr 1917-ci il tarixli sayında ayrıca 
məqalə şəklində oxuculara təqdim olunub. Türk millətinə xitab edən müəllif 
müqəddimədə yazırdı: "Ey nəcib türk milləti, ayıl! Bir rəşadətli balalarını yad et. 
Şan və şövkət ilə ömür sürülməlidir. Köhnə rus məmurlarının çəkməsi altında 
tapdandığı kifayət edər. Ayılın, toplaşın! Rusiyanın siyasi həyatı yeni bir dairəyə 
girir. Rusiyada yaşayan millətlər üçün tarix yeni bir səhifə hazırlayır". 
"Azərbaycan" qəzetinin 1919-cu il 31 iyul, 1-i və 4-ü avqust saylarında 
çap olunan məruzələrində Yusif Vəzir Çəmənzəminli səfiri olduğu Ukrayna ilə 
Azərbaycanın vəziyyətini müqayisə edir, ölkəmizin maraq və mənafeləri üçün bir 
127 
 
sıra tədbirlərin görülməsinin vacibliyinə diqqətə gətirirdi. Onun milli 
müstəqilliyimizin uğurlu təmini üçün üstünlük verdiyi zəruri məsələlərdən biri, 
bəlkə də birincisi milli ordu hissələrinin təşkili ilə bağlı idi. Siyasi hesabat 
mahiyyəti daşıyan bu məruzə məqalələrində o, ordu quruculuğuna böyük önəm 
verərək yazırdı: "İndidən ölkələrimizin idarəsini öz əlimizə almalıyıq və camaatın 
rahat yaşamasını təmin etməliyik. Bu işlərdə də ümdə iş görən qoşun olacaq". 
İstiqlalçı yazarın siyasi publisistikasının əsasını həm də yenicə qurulmuş 
Azərbaycan dövlətinin xarici siyasəti problemi təşkil edirdi. Onun bu mövzuda 
yazdığı "Xarici siyasətimiz" məruzəsi siyasi məqalələr şəklində "Azərbaycan"ın 
1919-cu ilin iyul ayının 3-dən 21-dək qəzetin 11 sayında dərc olunmuşdu. 
"Azərbaycan" qəzeti məqalədən öncə məruzə-məqalənin planını dərc edərək, 
toxunulacaq mövzuları sadalayıb. Bu məqalələrdə müəllif Ukrayna ilə Azərbaycan 
dövlətləri arasında yaranacaq əlaqələrə, Ukraynadakı milli hərəkata toxunandan 
sonra xarici siyasətimizin prioritetləri ilə bağlı öz düşüncələrini oxuculara çatdırır. 
Daxili problemlərlə yanaşı, dövlətin öz xarici siyasətini müəyyənləşdirərkən, real 
siyasi vəziyyətin nəzərə alınmasının vacibliyini qeyd edən Y.Vəzir yazır: "Təbiidir 
ki, sağlam bir vücuda malik, ədalətli bir idarəsi, məclisi-məbusam, gözəl qanunları 
və Avropa üsulunda məhkəməsi olan dövlət beynəlmiləl münasibətdə avropalılar 
ilə həm hüquq olmalıdır". 
"Milli və mədəni işlərimiz" silsilə məqalələrini "Azərbaycan"ın 1919-cu 
ilin iyul, avqust saylarında ardıcıl şəkildə dərc etdirən Yusif Vəzir ölkədə mədəni-
maarif, mətbuat, kitabxana və nəşriyyat məsələləri ilə bağlı düşüncələrini 
vətənpərvərlik hissi ilə qələmə alıb. 
Dövri mətbuatın təsnifatı 
Azərbaycan Xalq Cümhuriyyəti dövrünü əhatə edən motbu orqanları 
daşıdıqları ideyalar kimi məzmunca da bir-birindən fərqlənirdi. Mətbuat 
tariximizin araşdırıcısı, filologiya elmləri doktoru İslam Ağayev bu dövrü əhatə 
edən kütləvi informasiya vasitələrini aşağıdakı qruplarda təsnifatlandırır: 
- Azərbaycan Demokratik Respublikasının ideyalarını təbliğ edən milli 
mətbuat; 
- Milli hokumətə müxalifətdə olan bolşevik ideyalı mətbuat; 
- Azərbaycan bolşevik mətbuatı ilə müxalifətdə olan mətbuat; 
- Azərbaycanı ərazi cəhətdən parçalayıb Ermənistana birləşdirmək 
uğrunda mübarizə aparan mətbuat; 
- Özünü bitərəf adlandıran, heç bir siyasi partiyaya mənsub olmayan 
informatik qəzet və jurnallar. 
1918-1920-ci illərdə tək Bakıda deyil, Gəncədə, Şuşada, Tiflisdə, 
İrəvanda və digər bölgələrdə çap olunan mətbu orqanlar tək Azərbaycan dilində 
deyil, rus, erməni, fars, polyak, gürcü və alman dillərində nəşr edilirdi. 
128 
 
Bu müxtəlifdilli çeşidli mətbu orqanlar arasında daha geniş oxucu 
auditoriyasına Azərbaycan Xalq Cümhuriyyətinin fəaliyyəti ilə bağlı mətbu 
orqanlar malik idilər. Çünki bu tip mətbu orqanlar zəngin tarixi ənənələrə, özündən 
əvvəlki milli mətbuat nümunələrinə əsaslanırdılar. Belə qəzetlərdən biri "İstiqlal" 
idi. Bu qəzetin 1918-ci ildə 7, 1919-cu ildə 28, 1920-ci illərdə isə 15 sayı işıq üzü 
görüb. "İstiqlal"ın ideya-siyasi istiqaməti, məqsəd və vəzifələri M.Ə.Rəsulzadənin 
ilk nömrədə çap olunan baş məqaləsində şərh olunmuşdur: "İnsanların istiqlalına 
hürriyyəti-şəxsiyyə, millətlərin hürriyyəti-şəxsiyyətinə istiqlal deyilir. Hürriyyəti-
şəxsiyyə nə qədər müqəddəs isə, şəxslərin məcmusu olan millətlərin istiqlalı da o 
nisbətdə müqəddəsdir. Azərbaycan istiqlalı! İştə, bir şüar ki, firqəmiz onun ilk 
ələmdarı olmaq şərəfi ilə iftixar eylər. İştə, bu qanlarla söndürülməyən və bu gün 
hər kəsi kəndisini tanımaya vadar edən, yolunda dönməz bir əzmlə cihad etdiyimiz 
Azərbaycan istiqlalını müdafiə üçün "İstiqlal" nəşrə başlayır". Qəzetin epiqrafı 
üçün böyük türk şairi Tofiq Fikrətin  
 
"Millət yoludur, haqq yoludur tutduğumuz yol,  
Ey haqq, yaşa, ey sevgili millət, yaşa, var ol" 
 
 beyti seçilmişdir. "Turan" mətbəəsində çap olunan “İstiqlal”ın əsas 
müəllifləri istiqlalçı publisistlər idi. M.Ə.Rəsulzadə, Seyid Hüseyn, Mirzə Bala 
Məhəmmədzadə, Ə.Həmdizadə, Ümmugülsüm, Əhməd Cavad, Əli Yusif, Cəfər 
Cabbarlı, Məhəmmədəli Rəsulzadə kimi dövrün qüdrətli qələm əhli “İstiqlal”ın 
əsas yaradıcı sütunları idi. 
Qəzetin "Firqə həyatı" rubrikası altında Bakı və ətraf rayonlarda Müsavat 
Partiyasının özəklərinin fəaliyyəti işıqlandırılırdı. Partiyalararası ixtilaflar, ideoloji 
savaş qəzetdə dərc olunur, siyasi polemikalara yer verilirdi. "Müsavat”la "İttihad" 
partiyaları arasında fikir iftilaxları da “İstiqlal”da dərc olunmuşdur. "İstiqlal"ın 
səhifələrində bədii ədəbiyyat da önəmli yer tuturdu. M.Ə.Rəsulzadənin, 
Ə.Cavadın, Ümmugülsümün, Əli Yusifin, C.Cabbarlının ədəbi yaradıcılığına da 
qəzetdə yer verilmişdir. 
1919-cu ildə nəşrə başlayan "Övraqi-nəfisə" aylıq ədəbi-bədii, ictimai-
siyasi jurnalın naşiri Zülfüqar Hacıbəyli, redaktoru Əliabbas Müznib idi. Rəngli 
çap olunan bu jurnalın rəsmlərini Əzim Əzimzadə çəkmişdir. 
Azərbaycanın istiqlalını, dövlət müstəqilliyini təbliğ edən "Övraqi-nəfisə" 
ermənilərin törətdikləri soyqırım və zorakılıq hərəkətləri, daşnakların vəhşilikləri 
barədə publisistik yazılar da dərc olunurdu. Ədəbiyyat, musiqi, teatr, memarlıq 
nümunələri barədə yazılarla yanaşı, fotoşəkillər də jurnalın nəfis şəkildə nəşri üçün 
əhəmiyyətli idi. Firudin bəy Köçərlinin, Abdulla Şaiqin, Camo Cəbrayılzadənin, 
Əliabbas Müznibin, Əmin Abidin, Məhəmməd Hadinin əsərləri jurnalın 
129 
 
səhifələrində işıq üzü görür, oxucuların marağına səbəb olurdu. "Övraqi-nəfisə"də 
ədəbiyyat tarixinə həsr olunan araşdırmalar da başlıca yer tuturdu. Burada Molla 
Pənah Vaqif, Əbdülqasım Nəbati, Mirzə Fətəli Axundov, Əli bəy Hüseynzadə, 
Haşım bəy Vəzirov, Məhəmməd Hadi, Əliabbas Müznib, Xədicə xanım Ədvi, 
Əliağa Vahid və başqa şair və yazıçıların tərcümeyi-halı, əsərləri çap olunurdu. 
Topluda şərq musiqisi və musiqi alətlərinə dair maraqlı yazılara da rast gəlmək 
mümkündür. Ərəb yazıçısı Cürci Zeydanın əsəri, "Tac-Mahal"ın və Bakının 
memarlıq abidələri barədə yazı və rəsmlər maraq doğurur. "Övraqi-nəfisə"nin ilk 
sayında qətlə yetirilmiş Hüseyn Ərəblinski barəsində məqalə dərc olunmuşdur. 
Jurnalın 6 sayı işıq üzü görmüşdür, kağız qıtlığı üzündən nəşri 
dayandırılmışdı. 
İlk sayı 1920-ci ilin əvvəlində çıxmış "Qurtuluş" jurnalı da Azərbaycan 
Xalq Cümhuriyyətinin ideyalarına xidmət edən nəşr idi. Bu jurnalda A.Şaiq, 
H.Cavid, S.Mümtaz və başqa ədiblər iştirak edirdilər. 1920-ci il aprel çevrilişindən 
sonra "Qurtuluş"un çapı dayandırılmışdı. 
Cümhuriyyət dövrünün satirik nəĢrləri. Cümhuriyyət ideyalarına sadiq 
qalan və baş verən proseslərə ciddi münasibət göstərib ictimai fikri 
müəyyənləşdirən mətbu orqanlar kimi, 1918-ci ildən sonra satirik jurnallar da nəşr 
olunurdu. İlk sayı 1918-ci ilin 5 oktyabrında nəşr olunan "Şeypur"un naşiri Səməd 
Mənsur, redaktor M.Ə.Sidqi idi. "Şeypur"un 1918-ci illərdə 11, 1919-cu ildə 3 sayı 
işıq üzü görür, fəaliyyətini 1949-cu ilin yanvarın 8-dən sonra dayandırmışdır. 
"Şeypur" Azərbaycan Xalq Cümhuriyyəti ideallarını təbliğ edir, dövlət 
quruculuğu prosesində qarşıya çıxan əngəlləri, çətinlikləri qələmə alır, bolşevik 
təbliğatına qarşı mətbu mübarizə aparır, Bakı neftini ələ keçirmək istəyən dövlətlər 
arasındakı çəkişmələri ifşa edirdi. "Molla Nəsrəddin" ənənələrini davam etdirən 
"Şeypur" da müxtəlif üsullardan istifadə olunur, satirik şeirlər, felyetonlar dərc 
olunurdu. 
"Şeypur"un başlıca gülüş hədəflərindən biri ermənilərin Qarabağda 
törətdikləri vəhşiliklər idi. Jurnalın 1919-cu il 11 yanvar tarixli 13-cü sayında 
"Azərbaycanlı" imzalı müəllifin "Erməni yuxusu" adlı felyetonunda bu məsələyə 
toxunulurdu. "Şeypur"çular Azərbaycanın müstəqilliyini qəbul etməyən 
bolşevikləri də eyni cür gülüş hədəfinə çevirdi: "Kerenski hökumətindən sonra 
Rusiyada baş qaldırıb dünyanı azad edəcəyini vəd edən füqəra tərəfdarı, bir nan 
firqə adamı "bolşoy" (yəni böyük adam) peyda olub... Həmin firqə Bakıda 
rəhmətlik Şaumyandan ibarət idi. Bakıda yaşlı iranlılardan bəziləri bu firqənin 
məramnaməsini qəbul edib, bərbad halda olan İranı abad etmək istəyirdilər. Jurnal 
müstəqilliyi, milli dövləti qorumağına vacibliyini öz oxucularına bu cürə çatdırırdı: 
"Mart hadisələrindən sonra suya batmış toyuq kimi suyun süzülə-süzülə, büzülmüş 
bir tərəfdə qalmışdım. Öz şəhərində, öz evində özgə yerdən gəlmişlərin əli altında 
130 
 
əzilirdin. Küçədən keçəndə divar dibi yeriyib, öz ana dilində danışmağa ehtiyat 
edirdin. Bu altı ay sənin üçün çox zülmlər olub. Lakin oyunlar üçün çalmaq şeypur 
olmayıb. İndi şükür olsun "Şeypur"umuzu partlayana qədər çalmağa başlayırıq". 
"Şeypur" Azərbaycan dövlətinin maraqlarının əleyhinə yazılar yazan 
mətbu orqanlarına qarşı da satirik gülüşdən istifadə edirdi. Belə qəzetlərdən biri 
rusca nəşr olunan "Vperyod" qəzeti idi. "Şeypur" bu barədə yazırdı: "Vperyod" 
əslən rus sözü olub, axır vaxt ermənilər onu çox istemal edirdilər. Bu sözün əsl 
mənası "qabağa" deməkdir. Amma nədənsə ermənilər onu tərsinə başa düşüb 
"dala" deyə işlədirlər. Bizim zamanlarda da erməni daşnaklarının həmin adda 
Bakıda bir qəzetləri çıxırdı. Müsəlmanlara müraciətlə hər gün şirin-şirin məqalələr 
yazmaqda idi". 
"Şeypur"la yanaşı, həftəlik illüstrasiyalı satirik jurnal olan "Zənbur" da 
nəşr olunurdu. 1918-ci ilin aprel-noyabr aylarında çap olunan "Zənbur"un təsisçisi 
"Türk Nəşriyyat Cəmiyyəti" idi. 1909-cu ildə nəşr olunan eyniadlı jurnalın və 
Molla Nəsrəddin ədəbi məktəbinin davamçısı olan "Zənbur"un naşiri Mirzə 
Əbdülxaliq Axundov, rəssamı isə Əzim Əzimzadə idi. Jurnalda Əliabbas Müznib, 
Əli Nəzmi, Səməd Mənsur, Hacı Qasım Səyyah kimi müəlliflər fəal iştirak edirdi. 
Cümhuriyyət dövrünün bolĢevik mətbuatı 
1918-1920-ci illərdə müstəqil Azərbaycan dövlətinə müxalifətdə olan 
mətbuat orqanları içərisində bolşeviklərin yaratdıqları nəşrlər say etibarilə çox idi. 
Bolşeviklər 1917-1920-ci illərdə Azərbaycanda 40-dan artıq mətbuat orqanı nəşr 
etmişdilər. Bolşevik mətbuatını çox hazırlıqlı, marksizm ideologiyası ilə 
silahlanmış siyasi qüvvələr idarə edirdilər. Məhz bunun nəticəsində sinfi mahiyyət 
daşıyan, proletariatın avanqardı olanlar geniş mətbuat şəbəkəsi yaratmışdılar. 
Müstəqil Sovet Azərbaycanı ideyasını müdafiə edən Nəriman Nərimanovun, 
sosialist ideyalarının daşıyıcısı olan M.S.Ordubadinin, Ə.Qarayevin, Seyidcəfər 
Pişəvərinin, Ruhulla Axundovun bu baxımdan məxsusi fəaliyyəti var. 
1904-cü ildən nəşr olunan "Hümmət" qəzeti 1917-1918-ci illərdə 
bolşevizmin əsas təbliğat tribunası idi. Bu dövrdə "Hümmət" M.S.Ordubadinin və 
Dadaş Bünyadzadənin redaktorluğu ilə nəşr edilirdi. 
Cümhuriyyət dövrü bolşevik mətbuatının on fəal nümayəndəsi Əliheydər 
Qarayev idi. Əvvəlcə menşevik "Hümmət" partiyasının millətçi fraksiyasına 
mənsub olan "Al bayraq" qəzetinin redaktoru olmuşdur. Ə.Qarayevdən öncə "Al 
bayraq" Əhməd Cövdətin müdirliyi ilə nəşr olunmuş, 1919-cu ildə Tiflisdə nəşri 
dayandırılıb, Bakıya köçürülmüşdür. Bu leqal bolşevik qəzetinin Bakıda yeganə 
sayı 1920-ci il martın 31-də nəşr olunmuşdur. Qəzet Azərbaycan Xalq 
Cümhuriyyətinin fəaliyyətini tənqid edir, kütlələri sosialist inqilabi uğrunda 
mübarizəyə çağırırdı. Dövlətə qarşı çıxış etdiyi üçün bağlanılmışdır. 
131 
 
"Al bayraq"dan başqa Ə.Qarayevin "Əxbari", "Zəhmət sədası", 
"Azərbaycan füqərası", "Bednota", "Qolos truda", "Məşəl", "Oktyabr inqilabı" 
kimi qəzet və jurnalları da var idi. 
"Tartan-partan" Ə.Qarayevin müdirliyi ilə Tiflisdə nəşr olunan satirik 
jurnal idi ki, bu məcmuə 1918-ci ildə bir sayının çapından sonra fəaliyyəti dayandı. 
Ə.Qarayevin rusca nəşr etdiyi digər leqal bolşevik qəzeti "Bednota" idi. 
Bu nəşr 1919-cu ilin sentyabrın 14-dən oktyabrın 26-na qədər fəaliyyət 
göstərmişdi. "Bednota"da Bakı fəhlələrinin həyatından, həmkarlar ittifaqları və 
fəhlə konfransları barəsində yazılar dərc olunurdu. Azərbaycanın müstəqilliyinin 
əleyhinə fəaliyyət göstərdiyinə görə qapadılmışdır. 
AXC dövründə rusca nəşr olunan leqal fəhlə qəzetlərindən biri də "Nabat" 
idi. Mətbəə fəhlələrinin Həmkarlar İttifaqı tərəfindən 1919-ci ilin martın 10-dan 
iyulun 21-dək nəşr edilmiş, 4 min nüsxə tirajla 51 sayı çap olunmuşdur. "Nabat" 
11-ci nömrəyədək həftəlik, sonra isə gündəlik nəşr edilmiş, ilk saylarında 
menşeviklərin "vahid sosialist cəbhəsi" xəttini yürütmüşdür. Artıq 8-ci 
nömrəsindən sonra bolşevik platformasına keçmişdir. Müstəqillik əleyhinə təbliğat 
apardığı üçün qapadılmışdır. 
Bakıda yerli bolşeviklərlə bir mövqedə dayanan və Azərbaycan müstəqil 
dövlətinə müxalifətdə olan "Bakinets" (1907-1920), "Bakinskaya jizn" (1919), 
"Bakinskoye slovo" (1918-1920), "Bakinskoye utro" (1919), "İskra", "Naşajizn" 
(1919), "Proletariy" (1919) kimi rus dilində bir çox nəşrlər fəaliyyət göstərmişlər. 
Cümhuriyyət dövründə Azərbaycanın dövlət müstəqilliyinə, ərazi 
bütövlüyünə qarşı erməni dilində də qəzet və jurnallar çap edilirdi. 1919-cu ildə 
nəşr edilən "Artsax", "Aparay" kimi qəzetlər düşmən mövqeyindən çıxış edir, 
qarşıdurmalara əsas yaradırdı. Rus dilində işıq üzü görən "Znamya truda", 
"Yedinaya Rossiya", "Naşa vremya", "Vperyod" kimi qəzetlər milli hökumətə 
qarşı aqressiv təbliğat aparırdılar. 
Ümumiyyətlə, bu illərdə təkcə rus və ermənicə qəzetlər deyil, gürcü, 
yəhudi, polyak, farsca nəşrlər fəaliyyət göstərirdilər. Müxtəlif dillərdə nəşr olunan 
bu mətbu orqanların əksəriyyəti Azərbaycanın dövlət müstəqilliyinin əleyhinə idi.  
"Mətbuat haqqında nizamnamə"nin qəbulu 
Azərbaycan Xalq Cümhuriyyəti mətbuatın və jurnalistikanın inkişafı üçün 
hüquqi bazanın yaradılması üçün də ciddi addımlar atdı. Parlamentdə 1919-cu ilin 
oktyabr ayının 30-da "Mətbuat haqqında nizamnamə" qəbul edilmiş, Azərbaycan 
tarixində mətbuatın ilk hüquqi əsasları yaradılmışdır. Bu, ölkədə fəaliyyət göstərən 
müxtəlif istiqamətli mətbuatın və mətbəə işinin fəaliyyətini tənzimləyən ilk 
qanunvericilik aktıdır. Nizamnamə 2 hissədən ibarətdir. Birinci hissədə 20 bənd, 
ikincidə isə 3 bənd var. Nizamnamənin birinci bəndində mətbuat azadlığı bəyan 
edilir, "hökumət tərəfindən heç bir vəsiqə (icazə) istəniləməyəcəyi" bildirilirdi. 
132 
 
İkinci bənddə "ancaq məhkəmə təriqi ilə təhti-məsuliyyətə alına bilmə" diqqətə 
çatdırılırdı. Üçüncü bənddə isə "Baş hökumət idarəsi nəzdində olacaq mətbuat 
işləri baş müfəttişinə" idarə və ümumi nəzarət işləri həvalə olunurdu. 
Azərbaycanda söz və mətbuat azadlığını, fikir plüarizmini dövlətin əsas 
prioriteti hesab edən və hüquqi baxımdan əsaslandıran bu qanunvericilik aktında 
M.Ə.Rəsulzadənin dediyi kimi "azad mətbuatla anarxiya mətbuatının arasındakı 
fərqlər" müəyyən edilirdi. 
Parlamentin 23 oktyabr 1919-cu il tarixli iclasında qanun layihəsi 
"Azərbaycan"ın redaktoru Şəfi bəy Rüstəmbəyli tərəfindən müzakirəyə təqdim 
olunmuşdur. Layihə ətrafında hakimiyyətə müxalif olan "Hümmət"çilər, 
sosialistlər fraksiyasının millət vəkilləri çıxış etmişlər. Həsən bəy Ağayevin 
sədrliyi ilə keçirilən iclasda Şəfi bəy Rüstəmbəyli, Səməd Ağamalıoğlu, İbrahim 
Əbilov, Nəsib bəy Yusifbəyli, Əliheydər Qarayev, Əhməd Pepinov, 
M.Ə.Rəsulzadə və başqaları fikir və təkliflərini səsləndirib, layihə barəsində 
mövqe bildirmişlər. Gərgin keçən müzakirələrdə layihənin üçüncü bəndinə 
sosialistlər ciddi etiraz bildirərək salonu tərk ediblər. Müzakirələrdə diqqətçəkən 
məqamlardan biri ondan ibarətdir ki, Ş.Rüstəmbəyli öz çıxışında mətbuatın 
qanunla tənzimlənməsinin Avropa təcrübəsindən danışır. Ş.Rüstəmbəyli bildirirdi 
ki, Avropada ictimai-siyasi hərəkatın tarixinə görə, azadlıq qeyri-məhdud 
səviyyədə ola bilməz. Mətbuat və söz azadlığı sərhədsiz şəkildə qəbul olunsa, 
insanlar ondan istədiyi kimi istifadə edəcək. Bu, ölkədəki siyasi durumu 
gərginləşdirə, xarici təhdidləri artıra, ideoloji basqıları gücləndirə, nəhayətdə yeni 
qurulmuş dövlətə ziyan gətirə bilər. O, göstərirdi ki, bütün sahələrdə olduğu kimi 
mətbuat da qanuna tabe olmalıdır. Gərgin keçən müzakirələrdən sonra qanun qəbul 
edilib. 
Qanun ilk dəfə “Azərbaycan Cümhuriyyəti hökumətinin əxbarı”nda 27 
noyabr və 27 dekabr 1919-cu il saylarında dərc olunmuşdur. 
Mətbuat tariximiz üçün böyük əhəmiyyət daşıyan "Mətbuat haqqında 
nizamnamə" ilk dəfə professor Şirməmməd Hüseynov tərəfindən ərəb 
qrafikasından latın əlifbasına transleterasiya edilmişdir. 
1918-1920-ci illəri əhatə edən cümhuriyyət dövrü mətbuatı ideoloji 
mübarizələrin ağırlığı dövrü kimi xarakterizə olunur. Dövrün ən kəskin problemi 
olan milli məsələdə və müstəqil dövlət qurmaq ideyası ətrafında bolşeviklərlə 
müsavatçılar zidd mövqedə dayanırdılar. Unitar dövlət tərəfdarı olan və dünya 
proletar inqilabı ideyası ilə xəstələnmiş bolşeviklər müstəqil dövlət qurmaq istəyən 
milli qüvvələrə qarşı açıqdan-açığa düşmən movqeyində dayanırdılar. Belə 
ziddiyyətli, mübarizələrlə dolu olan zaman kəsiyində Azərbaycan mətbuatının 
çeşidli nümunələri eyni məkanda yan-yana fəaliyyət göstərirdi. 
133 
 
Milli jurnalistikamızın təcəssümü olan mətbu orqanların özünəməxsus 
mövzu problemləri var idi. Azərbaycanın dövlət müstəqilliyini qorumaq, onu 
inkişaf etdirmək, bolşevik-daşnak birləşmələrinin düşmənçiliyinin mahiyyətini 
xalqa çatdırmaq, Qarabağda erməni millətçilərin törətdikləri müharibə və qırğınları 
dünyaya yaymaq, cəmiyyətin demokratikləşməsinə nail olmaq kimi ağır və 
məsuliyyətli vəzifələr milli mətbuatımızın qarşısında dayanırdı. Azərbaycan milli 
publisistikasının problemləri təkcə daxili həyatla məhdudlaşdırırdı. Həm də İranın 
hakimiyyəti altında olan Cənubi Azərbaycandakı vəziyyəti diqqətdə saxlamaq idi. 
Azərbaycan Xalq Cümhuriyyəti dövrü mətbuat tariximizin şərəfli 
səlnaməsidir. Çox təəssüf ki, 1920-ci il aprel ayının 28-də bolşeviklərin hakimiyyət 
çevrilişi baş verdi, Azərbaycan sovetləşdi, ölkədə yeni tipli sovet mətbuatı 
formalaşmağa başladı. 
 
134 
 
Nəticə 
 
Çağdaş Azərbaycan mətbuatı möhkəm tarixi ənənələrə söykənərək bu gün 
çoxsaylı problemlərə baxmayaraq, növbəti inkişaf mərhələsini yaşayır. "Əkinçi" ilə 
başlayan milli mətbuat tariximizin yaradıcıları Həsən bəy Zərdabi, Ünsizadə 
qardaşları,  M.Şahtaxtlı,  Ə.Ağaoğlu,  Ə.Hüseynzadə,  Ü.Hacıbəyli, 
M.Ə.Rəsulzadə, N.Nərimanov kimi qüdrətli publisistlər, dövrün çətinliklərinə, rus 
imperiyasının milli ayrıseçkilik siyasətinə, çətin senzura şəraitinə sinə gərərək 
bugünkü mətbuatımızın təməlini qoydular. Milli jurnalistikamızın əsasları 
müəyyənləşdirildi, mətbu sözün imkanlarından xalqın maariflənməsi, 
təşkilatlanması və dövlət quruculuğuna doğru istiqamətlənməsi prosesi ardıcıl 
şəkildə həyata keçirildi. Xalqın maariflənməsi missiyasının daşıyıcısı olan 
"Əkinçi" öz nəşri ilə milli jurnalistika sisteminin yaradılması ilə də məşğul oldu. 
"Ziya" ("Ziyayi-Qafqaziyyə"), "Kəşkül" müsəlman həmrəyliyinin təbliğatçısı kimi 
xalqın bədii zövqünün formalaşmasına, azor-baycançılıq ideologiyasmın 
əsaslarınm yaradılmasına çalışdı. "Şərqi-rus" sələflərinin yolunu gedərək liberal 
dünyagörüşün təcəssümü olaraq şəxsiyyət azadlığının daşıyıcısına çevrildi. 
C.Məmmədquluzadə, Ö.F.Nemanzadə kimi jurnalistikamızın milli xarakterini 
yaratdı. Əli bəy Hüseynzadə, Əhməd bəy Ağaoğlunun mətbu fəaliyyəti 
Azərbaycan mətbuatı tarixinə insan və hüquq azadlıqlarının, demokratiyanın, milli 
kimliyin nəzəri problemlərini gündəmə gətirdi. Siyasi publisistika milli dövlətçilik 
ideologiyasının əsaslarını formlaşdırmağa xidmət etdi. "İrşad" xalqa hürr yolu, 
bərabəryaşama haqqını göstərdi, "Həyat" milli kimliyin və milli özünüdərkin 
təcəssümünə çevrildi, erməni-daşnak təbliğatının qarşısına ciddi sədd oldu. 
Cəmiyyətin siyasi strukturlaşması Ə.Ağaoğlu, Ə.Hüseynzadənin yaratdıqları 
mətbu orqanlar vasitəsilə həyata keçirildi. Kütlə xalqlaşmağa doğru addım atdı, 
birləşdi və türk-müsəlman həmrəyliyi və milli varlığın qorunması cümhuriyyət 
ideallarına yol açdı. Gülüstan və Türkmənçay müqavilələri ilə iki yerə parçalanan 
Azərbaycanın bütövlüyü, onun problemləri, sosial-iqtisadi durumunun çətinliyi 
milli jurnalistikamıza vətəndaş məsuliyyəti anlayışını gətirdi. Çox keçmədi ki, 
milli mətbuatda aparılan ideoloji diskussiyalar, problemlərin açıq şəkildə 
göstərilməsi və onun həlli yolları, xalqın azadlıq istəyinin nəticəsi kimi 
Azərbaycan Xalq Cümhuriyyəti yaradıldı. İstiqlalına qovuşan Azərbaycanın dövlət 
müstəqilliyini, ərazi bütövlüyünü, şəxsiyyət azadlığını, qanunların aliliyini və 
demokratiyanı təbliğ edən "Azərbaycan"ı yarandı. 1920-ci ilin 27 aprel çevrilişi 
təkcə ölkənin siyasi sistemini dəyişmədi, həm də jurnalistikasının, mətbu 
orqanlarının istiqamətlərini sosialist quruculuğuna, həmrəyliyinə yönəltdi, ölkədə 
yeni tipli qəzetlər, jurnallar nəşr olundu. 70 ildən sonra yenidən Azərbaycan öz 
istiqlalını bərpa edərək milli mətbuatın da çağdaş inkişafına başlanıldı. 
135 
 
Mətbuat tariximizin 1875-1920-ci illərini tədqiq edən zaman müəllifin 
gəldiyi nəticə ondan ibarətdir ki, çağdaş Azərbaycan mətbuatının şərəfli tarixi var. 
Bu tarixin hər bir mərhələsindən yeni jurnalist nəslinin öyrənməli olduğu 
nümunələr və təcrübə kifayət qədərdir. Öz tarixini bilməyən millətin taleyinin sonu 
acınacaqlı olduğu kimi, öz mətbu irsinə sahiblənməyən, ondan bəhrələnməyən 
jurnalist də peşəkar ola bilməz. Bəlkə də müəllifin gəldiyi bu qənaətə fərqli 
yanaşmalar da olacaq, ancaq fakt öz faktlığında qalır. Jurnalistin isə faktdan başqa 
heç nəyi yoxdur. 
 
 
Tarixi mətbu 
irsimizdən səhifələr 
 
Həsən Zərdabi 
 
Rusiyada əvvəlinci türk qəzetəsi 
 
Dünyada ittifaq olmasa, heç bir cəmiyyət işi bina tutmaz. Bizim sabiq 
cəmiyyəti-xeyriyyə bina tutmadığından, teatr oynanan otaq boş qaldığından aşkar 
oldu ki, müsəlman qardaşlarımızı bir yerə cəm edib, zəmanəyə müvafiq 
məktəbxanalar açdırıb, küçə və bazarlarda qalan uşaqları oxutmaq olmayacaq. 
Elmsiz də bu zəmanədə dolanmaq mümkün deyil. Ələlxüsus, bizim yerlərdə ki, 
qonşularımız elm təhsil edib günü-gündən irəli gedir, bizim əlimizdə olan mülkü 
malımıza sahib olurlar və bir az vəqtdən sonra biz onlara rəhbərlik edib, onların 
malını daşımaqdan ötrü kirəkeşlik edəcəyik. 
Belədə nə qayırmalı? Hər kəsi çağırıram gəlməyir, göstərirəm görməyir, 
deyirəm qanmayır. Axırda gördüm ki, onları haraylayıb çağırmaqdan, onlara 
deməkdən başqa bir qeyri-əlac yoxdur. Olmaz ki, mənim sözümü eşidənlərdən heç 
bir qanun olmasın! Necə ki, bir bulağın suyunun altına nə qədər bərk daş qoysan, 
bir neçə ildən sonra o su tökülməkdən o bərk daş mürur ilə əriyib deşilir, habelə 
söz də ələlxüsus doğru söz, mürur ilə qanmazın başını deşib onun beyninə əsər 
edər. 
Belədə mən onları necə görüm və görmək mümkündürmü? Hər kəs öz 
qara sandığının üstə oturub onun içində olana səcdə edir və sandığı doldurmaq 
fikrindədir. Amma ətrafda müsəlman qardaşlarımız bir-bir düşmənimiz əjdəhanın 
ağzına düşüb yox olduğunu görmək də istəməyir. 
136 
 
Belədə qəzetə çıxarmaqdan savayı bir qeyri-əlac yoxdur ki, kağızın üstə 
yazılmış doğru sözlər qapı-pəncərələrdən o iman mənzillərinə çata bilsin. Heç 
olmaz ki, doğru söz yerdə qalsın. 
Hər ildə on qəzet oxuyandan birisi oxuduğunu qansa, onların qədəri ilbəil 
artar. Axırda o bənd ki, suyun qabağını kəsmişdi və suyu axmağa qoymurdu, rəxnə 
tapar və su mürur ilə bəndi uçurub aparar. Sonra düşmənin düşmənliyi, dostun 
dostluğu və dost göstərən doğru yolun doğru olmağı aşkar olar. 
Bəs qəzetəni necə çıxardım? Pul yox, yazıçı yoldaşı yox, çapxana yox, 
hürufat yox, əmələ yox. 1-2 yüzdən artıq oxuyan da olmayacaq. Dövlət tərəfindən 
izin almaq da ki, bir böyük bəladır. Bizim qubernator mütəvəffi (vəfat etmiş - red.) 
general Staroselski (1874-1876-cı illərdə Bakıda qubernator olmuşdur - red.), 
doğrudur, xalis rus idi, amma onun övrəti gürcü qızı idi. Ona görə Qafqazın yer 
əhlini artıq dost tuturdu. Mən ona dərdimi deyəndən sonra məsləhət gördü ki, 
qəzetinin adını "Əkinçi" qoyum ki, guya, məhz əkin və ziraətdən danışacaq və özü 
də boynuna çəkdi ki, senzorluğu qəbul eləsin. Bu tövr ərizə verib izin aldım. 
Çünki ol vəqtdə yazı-pozu şikəstə xətti ilə olurdu və basma xəttini oxuyan 
yox idi və tamam Rusiyada işlənən hürufat çox yaman idi, ona görə mənə məsləhət 
elədilər ki, qəzetini daş basması ilə (litoqrafiya) basdırım. Mən buna razı olmadım. 
Çünki litoqrafıya ilə çıxan qəzetə həftədə bir və ya iki dəfə çıxa bilir. Amma 
mənim ümidim var idi ki, sonra qəzetini hər gündə çıxarım və bir də Osmanlı və 
İran məmləkətlərində ol vəqtdə qəzetələr çıxırdı və onlar da hürufat ilə basılırdı və 
daş üstə çıxanlar da sonra hürufat ilə basılacaqdı. 
Belədə yaxşı olurdu ki, işin binasından oxuyanları basma xəttinə öyrədim 
ki, sonra dübarə zəhmət çəkib onları tazədən basma xəttinə öyrətmək lazım 
olmasın. O vəqtdə Bakıda iki basmaxana var idi. Onların birisi də ki, Qubernski 
Pravleniyanın idi, bircə müsəlman hürufatını alayarımçıq düzən Minasov adlı 
erməni var idi. Onu götürdüm danışdırdım. Söz verdi ki, nə qədər hürufat düzən 
lazım olsa, öyrənib mənim qəzetəmdə işlədər. 
Sonra fikrə getdim ki, yaxşı hürufatı haradan alım? Rusiyada, doğrudur, 
yaxşı hürufat yox idi, amma qəliblər qayırdıb, tazə hürufat tökdürmək mümkün idi. 
İş burasındadır ki, tazə qəliblər qayıran kargahçı 5-10 puddan ötrü onları 
qayırmağa razı olmazdı. O vəqtdə İstanbulda olan bizim şirvanlılar ilə mənim irsal-
mərsulum var idi. Onların yazmağından bilirdim ki, orada bizim türk dilində bir 
neçə qəzetə çıxır. Hətta onlardan gündə çıxanı da var. Ona görə lazım bildim ki, 
gedib İstanbulu da ziyarət edim və orada işlənən yaxşı hürufatdan 5-10 pud alıb 
gətirim. 
1875-ci (1874-cü olmalıdır - red.) sənənin iyul ayında gedib İstanbulda 10 
pud hürufat alıb, avqust ayında qayıdıb gəldim. Hürufat qışda gəlib çatdı. Əlahiddə 
basmaxana açmağa pulum olmadı. Ona görə Staroselski mənim hürufatımı 
137 
 
Qubernski Pravleniyanın basmaxanası üçün satın aldı. Kağız və qeyri-ehtiyac 
hazırlayıb "Əkinçi" qəzetəsini çıxarmağa 1875-ci sənənin iyul ayının 2-də 
başladım. 
İyul ayına qəzetənin açılmasını salmaqdan muradım o idi ki, zikr olan 
Minasovdan başqa, türk hürufatı düzən tapılmadı. O da bircə bacısı oğlunu gətirib, 
yanında şagird saxladı. Belə də labüd qalıb mən özüm də ona gərək kömək 
edəydim. Basmaxana hər nömrəni bir küçük vərəq üstə hər 1000 vərəq basmaqdan 
ötrü məndən 15 manat həqq istədi. 
Hesab çəkib gördüm ki, qəzetəni hər iki həftədə bir dəfədən artıq çıxara 
bilmərəm. Qəzetə çıxarmaq elannaməsini Novruzda paylamışdım və Qafqazın 
tamam şəhərlərinə və böyük kəndlərinə də göndərmişdim. İyul ayınacan 100 
müştərim var idi ki, hərəsindən 3 manat, cümlətan 3000 manat vüsul olmuşdu. 
Qubernator naçalniklərə hökm yazdı ki, hər bir kəndin yüzbaşısı qəzetə alsın. Bu 
tövr ilə 300 də müştərim artdı ki, cümlətan 1200 manata qədər qəzetə satılmaqdan 
vüsul oldu. Qəzetə əldə satdırmaq və elamnamə basdırmaq da ki, ol vəqtdə yox idi, 
qəzetəni 8-9 yüzə qədər basdırırdım. Onun 400-nü müştəri olanlara və artığını 
Bakının küçə və bazarlarında paylatmaqdan savayı, qeyri-şəhərlərə də müftə 
göndərirdim ki, qəzetə oxumağa adət eləsinlər. 
Əvvəlinci nömrələri çıxarmağın zəhməti çox artıq oldu. Yayda 
şagirdlərim Bakıdan evlərinə getmişdilər. Mən tək qalmışdım və bir də Minasov 
ömründə qəzetə işi görməmişdi və çox ağır işləyirdi. Ona görə özüm yazırdım, 
hürufatı düzməyinə kömək edirdim, qələtlərini düzəldirdim. Əvvəlinci yarım ili, 
yəni yanvarın birinəcən 500 manata qədər zərər elədim. Amma müştərilərimin 
qədəri yüzdən üç yüzə qədər artdı. O ki yüzbaşılardı, naçalniklər onlara qəzetə 
vəqtində göndərmədiyinə görə onların qədəri azaldı. 
Yanvarın 1-dən 400-ə qədər müştərim var idi. Novruzdan sonra qəzetənin 
vərəqlərini böyüklətdirdim və o ilin payızında qəzetəni həftədə bir dəfə çıxartdım. 
Çünki yazıçı yoldaşlarım gün-gündən artırdı və Minasov öz bacısı oğlu ilə işə artıq 
öyrənmişdi. İl qurtaranda hesabını çəkib gördüm ki, 1000 manata qədər zərərim 
var. Üçüncü, sənə - 1877 sənədə yüzbaşılardan savay 400-ə qədər müştərim var idi. 
Mənim əvvəlinci köməkçilərim şagirdlərim idi. Onlar yazmaqdan savayı qəzetəni 
müftə paylamağa, poçta verməyə də kömək edirdilər. Onların hamısı qəzetə 
oxumaq ilə yazıb oxumağı öyrənmiş idilər və öz vətən dilində qəzetə görəndə çox 
şad olurdular. O günü onlar üçün bir böyük bayram olurdu 
"Əkinçi"nin əvvəlinci bədbəxtliyi qubernator Staroselskinin Bakıdan 
getməyi oldu. Ondan sonra vitse-qubernator bir yoğun senzor oldu. (Aleksandr 
Yulianoviç Fonderbryugen nəzərdə tutulur, ləqəbi "yoğun" - kök olmuşdur, 
Ukrayna almanı idi - red.). İkinci və böyük bədbəxtliyi Osmanlı davasının 
başlanmağı oldu. Nə qədər Osmanlı davası başlamamışdı, bir tövr bu yoğun ilə 
138 
 
yola gedirdim. Elə ki dava başlandı, özləri rus olmayan, amma rus dövlətinə ixlas 
göstərmək istəyənlər, əz an cümlə bu yoğun hər bir cəhətdə artıq diqqət edib qəzetə 
çıxarmağı düşvar elədilər. 
"Əkinçi"yə ixtiyar vermişdilər ki, siyasi xəbərləri qeyri-qəzetlərdən çap 
eləsin. Amma onların birisini də çap etməyə qoymadılar və bir tərəfdən də 
müştərilərimiz dava xəbəri istəyirlərdi. Senzordan təvəqqə elədim ki, özü qeyri-
qəzetlərin siyasi xəbərlərindən göstərsin ki, hansıları çap etmək mümkündür. Ona 
da razı olmayıb, izin verdi ki, dövlət tərəfdən hər gündə gələn telləri çap edim. 
Əlbəttə, həftədə bir dəfə çıxan qəzetədə bir həftənin müddətində gələn tellərin 
hamısını çap ctmək mümkün deyil idi. Çünki hər gündə 2-3 yüz sətrə qədər tel 
gəlirdi və onlardan seçib lazım olan qədərini də basdırmağa qoymadılar. Xülasə, 
siyasi xəbərləri basmaq mümkün olmadı və müştərilər məndən çox narazı oldular. 
Müsəlmanların düşmənləri ki, Staroselskinin vəqtində bir iş görə 
bilmirdilər, hər tərəfdən "Əkinçi"nin üstə tökülüb onun bağlanmağına səy etdilər. 
Jandarma polkovnikinə hər gündə məndən və "Əkinçi"dən adsız donoslar 
göndərdilər. Jandarma tərəfindən mənim üstümə qarovulçular qoyuldu. Onların 
birisi mənim rus qulluqçumun qardaşı adma gecələr mənzilimin içində yatırdı. 
Birisi də küçə qapısında durub mən hər tərəfə gedəndə məni aparıb-gətirirdi. O 
vəqtdə mən hər gecə 1-2 saat kluba gedib bilyard oynuyurdum və jandarma 
polkovniki də bəzi vəqtdə mənim ilə oynuyurdu. Onunla belə həftədə bir neçə dəfə 
o polkovnik məni aparıb, məndən cavab istəyirdi ki, doğrudurmu, filan günü axşam 
filankəslərin yanına gedib, filan sözü demisən. Mən ona cavab verirdim ki, filan 
saatda sənin ilə bilyard oynuyurdum. Deyirdi ki, mən özüm də yaxşı bilirəm, 
amma neyləyim, "zakon" belədir, gərək xəbər alım. 
Belə donosları bircə jandarmaya versəydilər, yenə dərd yarı idi, amma 
onları vəzirlərə, sərdara və qeyrilərə də göndərirdilər ki, onların cavablarını 
yazmaqdan biçarə jandarma yorulmuşdu. Amma bununla belə mən qəzetəni 
vəqtlərində çıxarırdım. 
Elə ki Dağıstanda şuluqluq başlandı, "Əkinçi"nin günü dəxi artıq qərə 
oldu: bir gün Nəcəf bəy Vəzirovun məqaləsi ki, Moskvadan göndərmişdi, 
vermişdim düzməyə. Məqalədə bir dərviş bazarda dükanların qabağında qəsidələr 
oxuyub onları elm, təhsil etməyə çağırırdı. Senzor qol çəkib çap olmağa izin 
vermişdi. Qəzetə çap olub paylanandan sonra qubernatorun hökmünə görə o 
nömrəni bağlayıb məni istədilər. Gedib gördüm ki, mənim Minasovum oradadır. 
Qubernator buyurdu ki, Minasov deyir ki, dərvişin sözlərinin qeyri-mənası var. 
Ona görə nömrəni bağlayıb sənə hökm edirəm ki, bir qeyri-nömrə çap edəsən. 
Cavab verdim ki, qeyri-nömrə çıxarda bilmərəm. Mən gedəndən sonra qubernator 
özü bir nömrə çıxardıb paylatdı. Çünki nömrə mənim adımdan çıxmışdı, mən 
təvəqqe elədim ki, dəxi mənim adımdan qəzetə çıxarmasınlar. 
139 
 
Bu tövr mən istəyirdim qəzetəni vəqtilə bağlayıb dava qurtarandan sonra 
çıxardım. Amma müsəlmanların düşmənləri əl çəkmədilər. Bir gün gimnaziyanın 
direktoru mənə məlum elədi ki, sərdarın hökmünə görə, gərək mən Yekaterinodar 
şəhərinə gedəm. Ona görə mən ərizə verib qulluqdan çıxdım. Çünki mən Bakıdan 
çıxıb müsəlman işlərindən kənar olmağı özüm üçün ölüm hesab edirdim. 
Dava qurtardı, amma mənim Bakıda qalmağım müşkül oldu. Padşahlıq 
qulluğuna məni götürmədilər və bakılılardan heç kəs məni qulluğa götürmədi. 1-2 
yerə cəmiyyət qulluğuna girmək istədim, amma məni seçkidən qaraladılar və 
qaralayanlar da Bakı müsəlmanları oldu ki, oraya xaricilərdən intixab etdilər. 
Belədə mən nə ki "Əkinçi"ni dəxi çıxarda bilmədim, hətta Bakıda da qala bilməyib 
öz kəndimizə köçüb getdim. 
 
H.ZƏRDABĠNĠN DƏFN MƏRASĠMĠNDƏ  
ƏHMƏD BƏY AĞAYEVĠN NĠTQĠ 
 
Cəmaət! Biz buraya cəm olmuşuq məşhur və məruf Həsən bəy Məlikovun 
cənazəsini təşyi etməyə. 
Baxınız! Göz qabağında nə görürsünüz? Beş gün bundan əqdəm fail, 
muxtar, hərəkət, hiss, fel sahibi olan bir zatın şimdi bir cansız, hərəkətsiz, heç bir 
işə, heç bir şeyə qabil olmayan bədəni duruyor. Nə oldu, nə ittifaq düşdü? Bu 
bədənə dirilik verən, bu bədəni hərəkətə, hissə, felə qabil edən ruh dediyimiz şey 
ondan ayrıldı! Pəs insanın insanlığı, insanın diriliyi, insanın varlığı ibarətdir onun 
ruhundan. Lakin ruh özü nədir? Bu məsələləri nə əqil, nə elm və nə fənn həll 
edəməyib. Hətta lisani-Allah olan Qurani-Şərifimizdə bu məsələ barəsində 
buyrulub: "Əgər səndən sual olunsa ki, ruh nə şeydir, cavab ver ki, bu, bir əmrdir 
Allah yanında". 
Fəqət əgər ki, ruh özü bizə məlum deyilsə, onun məzhəri, vücudi-zahirisi, 
səmərələri bizə məlumdur. Günün olduğu günün şüasından aşkar olduğu kimi, 
ruhun da varlığı onun səmərələrindən aşikardır. Bu səmərələr hansılardır? Haman 
insanı haləti-heyvaniyyətdən xilas edib də insanlıq halətinə yetişdirməkdən, yəni 
elm və fənn, tərəqqi və təaliyə, həmcinsi olan millətə və ümuminsaniyyətə xidmət 
etməkdən. Odur ki, yenə lisani-Allah olan Quranımız bu günə ruhi təbiiyyə malik 
olanlara əsl insan adı qoyub, qalanlarını kələnam, yəni dördayaqlı adlandırıb. 
İşdə bu nöqteyi-nəzərdə Həsən bəy mərhumun tərcümeyi-halına, ömür və 
güzəratına nəzər edəlim, baxalım, nə dərəcədə o mərhumun ruhu ruhi-əvalimi 
insaniyyəti seyr etmiş və özündən sonra nə əsərlər qoymuş. 
Tam 50 il bundan əqdəm, yəni o vaxtlar ki, Qafqaz dairəsində elm və fənn 
nə olduğuna etina belə olunmuyordu, Həsən bəy mərhum, Moskva şəhərinə gedib 
orada Darülfünunda təhsil etməyə bəzl hümmət etmiş, sonra Darülfünunun 
140 
 
ülumiri-yaziyyə şöbəsini qurtarıb öz vilayəti olan Bakıya müraciət etmiş, Bakıya 
qayıdıb da bu mərhum nəylə məşğul olmuş? Yerlər qəsb etməyə? Dövlət 
qazanmağa? İsmi-rəsm, şöhrət və pul qazanmağa? Xeyr! Xeyr! Müəllimlik edib öz 
həmcinsi və qövmi olan taifəni düçar olduğu cəhalətdən, zülmətdən xilas etməyə! 
Əlan Qafqaz dairəsində iş görən bir çox ziyalı, mərifətli elm və ürfan 
sahibi olan müsəlmanlar var ki, bu mərhumun şagirdləridir. Onlardan bəzilərinin 
saqqalları ağarmış, oğul-uşaq sahibi olan zəvat bu məclisdə hazırdırlar! Lakin 
mərhum bir müəllimliklə ictifa etməyib, millətinə daha böyük bir dairədə qulluq 
etmək niyyətiylə 1875-ci ildə haman bu Bakıda bir "Əkinçi" adında qəzetə nəşr 
etməyə şüru etmiş. Bu qəzetənin nəşrindən mərhumun məqsədi nə idi? Öz millətini 
uyuduğu cəhalətdən, zülmətdən və onların vəxm qorxulu nəticələrindən xəbərdar 
etmək idi! 
Bu gecə haman "Əkinçi"nin əvvəlinci nömrələrindən mütaliə edirdim. 
Onların birisində mərhum yazmış: "Ey müsəlmanlar! Gərək zəmanə ilə saziş 
etmək! Zəmanənin təqazasına görə iş görmək! Əgər görməsək, zəmanə özü-özünə 
bizsiz iş görüb, fəqət bizi əzər, bizi döyər, keçər". Bu sözlər 1875-ci ildə yazılmış! 
Müsəlmanlar bu sözləri səmi etibara almadı. 1877-ci ildə Qafqazın bir böyük qalası 
əldən getdi. 1882-ci il İranın Blücistanı ingilislərin əlinə düşdü; haman ildə 
firənglər, ingilislər Misirə daxil olub Misiri təsərrüf etdilər. Yenə haman illərdə 
Tunis əldən getdi. Xülasə, aləmi-islam öz dağılmağında davam etdi! 
Baxın, bu şəhərin özündə bizim halımıza: qeyrilər tərəqqi və təali, sərvət 
və rəfahiyyət fikrində olduqları zaman, biz bir-birimizin canına, malına, irzi-
namusuna düşüb, bir-birimizi dağıtmaqdayız! 
Həsən bəyin sözünə baxmamaq azdır! Həsən bəy bizə haqq söz dedikdə 
acığımız tutub ağzına belə döyürdük! Ən əvvəlinci tənə və sərzəniş ki ona edirdik, 
onun kasıblığı, onun biçizliyi idi. Ağzını açıb danışdıqda biz ona deyirdik: kəs 
səsüvü! Danışma! Sən kasıbsan! Sən fəqirsən! Yəni biz ona tənə edirdik ki, vaxtını 
pul qazanmağa sərf etmək əvəzinə, bizə bir millətə qulluq etməyə sərf edirdi! 
Lakin mücahid, bu millətpərəst bizim heç bir cövri-cəfamızdan geri durmayıb öz 
tutduğu yolunda qəribə bir səbat ilə davam edib milləti ayıltmaq işi ilə, taifəsinə 
xidmət etmək üçün əlindən gələn cümlə-səyi bəzl edirdi. Əlan Bakıda 11 rus-
müsəlman məktəbi var! Bu məktəblər cümləsi o biçarənin səylərinin, zəhmətlərinin 
nəticəsidir! 
Şimdi bu qədər böyük, bu qədər ali şəxsin təşyinə gəlib də, biz ona nə 
deyək! Nə növ onunla vida edək? Əqidəmcə biz gərək o ruhi-paka xitab edib də 
deyək! "Ey ali ruh! Şimdi sən gedirsən ata-babalarımızın, əcdadımızın hüzuruna! 
Onlara bizdən salam yetirib də bizim şikayətimizi de: Ey əcdad, ey babalar! Bizə 
nə gün qoydunuz?! Bizə nə növ irs qoydunuz, getdiniz?! Stanlarımız xərabə, 
vilayətlərimiz viranə! Cümlə millətlər arasında sərnigün, xar, zəlil, məqhur, 
141 
 
məzlum, əhvalımız pozğun! Günü-gündən tənəzzül edib, günü-gündən puç və zay 
olmaqdayız! Əlan işimiz, sənətimiz oğurluq, quldurluq, bir-birimizin canına, 
malına, irzi-namusuna qəsd etmək imiş! Ey kaş nə biz olaydıq, nə böylə irs". 
Şimdi üzümü cavan məktəb uşaqlarına tutub da diyoram: 
"İştə Həsən bəyin bu bihörmət, bihiss, natəvan qalmış bədəni sizə ibrət 
olsun! Dünyadan cümləmiz böyləcə gedəcəyiz! Heç bir şeyi aparmayacayız! 
Bizdən qalan fəqət o insanlıq, o öz millətimiz, öz taifəmizə və ümuminsaniyyətə 
qulluq və xidmət qalacaq ki, əlan Həsən bəyin ruhunu bir qədər əziz və möhtərəm 
ediyor. 
Həsən bəyi özünüzə nümunə edin və ələddəvam o ustadı-bihəmtanın 
ruhuna rəhmət oxuyun. 
"ĠrĢad" qəzeti, № - 122, 2 dekabr 1907-ci il 
 
 
Zaqafqaziya müsəlmanlarını 
necə adlandırmalı 
 
Yaxın zamanlara qədər Zaqafqaziya islam əhlini rus dilində müsəlman 
adlandırırdılar. Bu anlayış altında  təkcə islam dininə sitayiş edənləri yox, 
ümumiyyətlə türk dilində danışan Rusiya Zaqafqaziyasının əhalisini nəzərdə 
tuturdular. Dinlərinə görə ruslar tərəfindən xalqın belə adlandırılması 
müsəlmanların özlərindən qaynaqlanır. Çünki onlar indiyə qədər milli dil və din 
anlayışlarını itirib, öz xalqlarını və öz dillərini müsəlman adlandırırlar. 
Hansı xalqa məxsusdurlar və hansı dildə danışırlar - sualına Zaqafqaziya 
müsəlmanı başqa cavab vermir, yalnız deyir ki, o, müsəlmandır və müsəlmanca 
danışır. Erməni-katoliklər də öz xalqlarını və dillərini katolik adlandırırlar. 
Son vaxtlar Zaqafqaziya müsəlmanlarına onların dinlərinə görə yox, 
xalqlarına görə ad verməyə çalışaraq, Zaqafqaziya islam əhlini Qafqazda rus 
dilində tatar adlandırmağa başlamışdılar. Amma bu yeniliyi heç cür uğurlu hesab 
etmək olmaz. 
Zaqafqaziya məhəmmədilərinin danışdığı dil tatar dili deyil, türk dilidir 
ki, o da öz növbəsində əsas dialektlərə ayrılır: osmanlı, səlcuq və azərbaycanlı 
türkcələri. 
Zaqafqaziya müsəlmanlarının tatar adlandırılması təcrübəsinin yerinə 
düşmədiyi Bakıda da hiss olunur. Burada daxili quberniyaların tatarları ilə daha 
yaxşı tanış olan ruslar başqalarından tez hiss edirlər ki, Zaqafqaziya türkü ilə daxili 
quberniyadan olan tatar arasında nə qədər böyük fərq var: dilində, görkəmində, 
qanunlarında, adətlərində. Buradan da o irəli gəlir ki, Bakıda da Zaqafqaziya islam 
142 
 
əhlini fars adlandırma yerinə düşmür. Əgər Zaqafqaziya türkü tatar deyilsə, heç 
fars da deyildir. Xalqlar bir-biri ilə dillərinə görə fərqlənirlər. Türk dili ilə fars dili 
öz aralarında tamamilə fərqlidirlər. 
Zaqafqaziya müsəlmanlarını tatar adlandırmaq həm də ona görə düzgün 
deyil ki, bu müsəlmanların nə özləri, nə də onların yaxın qonşuları - farslar, 
osmanlılar, kürdlər, nə də ermənilər onları bu adla adlandırmayıblar və heç bir 
başqa ad haqda eşitmək belə istəmirlər. Düzünü desək, bu, hətta onları təhqir də 
edir. Tamerlanın hücumları zamanından tatar adı monqol işğalçıları tərəfindən 
qarət edilmiş bütöv Asiyada acıqlı və nifrətlə çəkilir. 
Zaqafqaziya müsəlmanlarını azərbaycanlılar, onun dilini isə Azərbaycan 
dili adlandırmaq çox yerinə düşərdi. Böyük bir hissəsinin İrandan Rusiyanın 
payına düşmüş Aderbedjan (Azərbaycan) mahalı - indiki Zaqafqaziyadır, əhalisi də 
türk xalqıdır. Onları həm Şərq yazıçıları, eləcə də Avropa coğrafiyaçıları və 
etnoqrafları başqa adla yox, ancaq Azərbaycan türkləri adlandırırlar. 
Gündəlik həyatımızda xalqın adını və dilinin adını iki sözlə ifadə etmək 
rahat deyil: məsələn, azərbaycanlı türk və yaxud aderbedjanlı türk dili. 
Ona görə də Zaqafqaziya müsəlmanları azərbaycanlı, Zaqafqaziya türk 
dilini isə tatar dili əvəzinə Azərbaycan dili adlandırmaq məqsədəuyğun olardı. 
 
Məhəmməd Ağa ġAXTAXTINSKĠ  
"Kaspi" qəzeti, 1891, № – 33 
 
 
ĠRġAD 
 
Bu günlərdə şəhərimiz iki vəqəənin (əhəmiyyətli hadisənin) şahidi oldu. 
Bu vəqəələr müsəlmanca "İrşad" və rusca "Fəhlə və Əmələ Vəkilləri Şurasının 
əxbarı" ("İzvestiya Soveta Raboçix Deputatov") namilə iki yeni və gözəl 
qəzetələrin intişara (nəşrə) başlamasından ibarətdir. "Həyat" dəxi zatən məsləkmi 
məzkur "Şura əxbarı"nın məsləkinə tovfiq edib (uyğunlaşdırıb) mündərəcatının 
əmələ (işçi) və fəhlənin, ələlxüsus füqərayi-kasibənin (proletarların) mənfəətinə 
həsr edəcəyindən "Şura əxbarı" davam etdikcə oradakı məqalələri bol-bol tərcümə 
edib, ya o amalda (məzmunda) məqalələr yazıb, qareini-giramə (hörmətli 
oxuculara) ərz   edəcəyindən və bu surətlə hər kəsi onun əfkarına (fikirlərinə) aşina 
(tanış) etmiş olacağından, biz bugünkü məqaləmizdə, ancaq "İrşad" haqqında bir 
neçə söz söyləmək istəriz. 
Biz "İrşad"ın zühur (meydana çıxması) və intişarını (nəşrini) ən səmimül 
qəlb təbrik edəriz. Çünki "İrşad"ın zühuru həyati-milliyyəmizdə qayət mühüm bir 
143 
 
xitvəyi-tərəqqidir (tərəqqi addımıdır). Hətta deyə bilərəm ki, bu xitvənin (addımın) 
əhəmiyyəti əxirən (keçənlərdə) sair şəhərlərdə sahəyi-intişara çıxan qəzetlərin 
zühurundan dəxi ziyadədir (artıqdır). Bu dərəcə mühüm bir vəqeə (əhəmiyyətli 
hadisə) bizim şəhərimiz üçün olsa-olsa "Əkinçi" qəzetəsinin zühuru idi. "Əkinçi" 
qəzetəsi bir zamanda çıxmış idi ki, o vaxt müsəlmanca heç bir qəzetə yox idi. Hətta 
cəmaətimiz qəzetə nədir - onu belə bilmiyordu. Əgər qəzetə millətin, cəmaətin 
gözü isə, o cəmaəti birgözlü edən Həsən bəy həzrətləri idi. İştə, cəmaəti ilk dəfə də 
ikmali məxluqat (daha kamil yaradılmış) olan insan kimi "Həyat" ilə bərabər 
ikigözlü edən "İrşad" olmuş oluyor. Gərçi cəmaət üçün insan kimi ikigözlü olmaq 
da az olub yunan xürafatındakı (əfsanələrindəki) Arqos kimi "Yüz göz" - sədçeşm 
olmaq lazımdır. Lakin bugünkü halımızda bizim üçün ikigözlü ola bilmək də bir 
səadət sayümalıdır. Streoskor (müsəlmanca "mücəssəmbin" iki eyni şəkli hər iki 
gözlə baxdıqda bir şəkil kimi göstərən optik cihaz - Ş.H.) deyilən aləti şübhəsiz 
qarelərimizdən çoxu görmüşdür. Görmüşsə, biliyor ki, əşya və əcsami (şeyləri və 
cisimləri) hali-təbii və həqiqəsində mücəssəm (görkəmli) göstərə bilmək üçün bu 
alət cüftə (qoşa) misilli fotoqraflara müraciət ediyor. Bu iki fotoqrafdan biri sağ və 
digəri sol gözə məxsusdur. İştə şəhərimizin cəmaəti də hadisati-dəhri (əsrin 
hadisələri) və şüuni-aləmi (dünya işləri) iki qəzetə vasitəsilə ikitərəfli seyr və 
tamaşa edərsə, şübhəsiz o şüuni (işləri), o hadisatı daha dürüst, daha mücəssəm 
(ətraflı) və mükəmməl bir surətdə görmüş olur. Ələlxüsus, böyük bir inqilab dövrü 
olan bu günlərdə hər halda bir ncçə gözlü olmaq zəruridir. Şəkk və şübhə yoxdur 
ki, "İrşad" ilə "Həyat"ın fikirlərində çox kərələr ixtilaf olacaqdır. Məbadə 
cəmaətimiz bu ixtilafi-əfkarı (fikir aynlığını) ittihadsızlığa (birlik toqquşmasından 
həqiqət qığılcımı parlamaqda) olduğu hər kəscə müsəlləmdir (qəbul olunmuş 
aksiomadır). Elm və həqiqətin ən böyük, ən şərəfli dostlarının belə hər zaman əfkar 
və arasında ixtilaf olmuşdur. Ərəstü-Əflatuna (Aristotel-Platonla), Calinos-Əbu 
Qırtas, Əbu Əli Sina-ibn Rüşdə müxalif idilər!.. Bütün bugünkü elektrik bariqələri 
(panltıları) italiyalı Volta ilə Qalvanın ixtilafı arasından çıxdı!.. Binaənəleyh (buna 
görə) pəmaətə, millətə lazım olan, mücahidlərin, mürşidlərin, dəlillərin (yol 
göstərənlərin) ittihadi-əfkarı (fikir birliyi) deyil, bəlkə ittihadi-qülub (qəlb birliyi), 
ittifaqi-hissiyyati-qəlbiyyələridir!.. Qəlbən "Həyat”ın "İrşad" ilə müttəhid (əlbir) və 
müttəfiq bulunduğuna və bulunacağına kimsə şübhə etməsin!.. 
"İrşad"ın bu gün çıxan birinci nömrəsini böyük bir zövqi-ruhani ilə 
mütaliə etdik, möhtəviyyatı (məzmunu) mündəricatı pək gözəl və müfid (faydalı), 
üslub və şivəsi pək şirin!.. 
Başda Bakı ruhani məclis üzvü, fazil və möhtərəm axundlarımızdan Molla 
Ağa Əlizadə həzrətlərinin bir təbriknaməsi bədə  (sonra) Molla Məhəmmədzadə 
həzrətlərinin mənidar (məzmunlu) bir məqaləsi, sonra rüfəqamızdan 
(dostlarımızdan) sabiq baş mühərririmiz Əhməd bəy Ağayevin "İslam və 
144 
 
Hürriyyət” sərlövhəli bir bəndi ki, bunda hürriyyət neməti islamın şərtlərindən biri 
olduğu mükəmmələn isbat ediliyor. Daha sonra "İrşad"ın məsləki haqqında bəzi 
izahat və ilx... Bu babda (hissədə) deyilir ki: qəzetənin məsləki, əshabi-kəhfin 
(padşahın zülmündən qaçanların) yüzlərcə il yatıb oyandıqdan sonrakı əvza 
(vəziyyət) və əhvalını bəyan edər kimi olacağından, "qum, qum ya əyyühəlqafilun" 
(dur, dur ey qəflətdə olanlar) sözünü virdi-zəban (dildə əzbər) edib təkrar etməkdən 
ibarətdir. Niyyətimiz diyir: "İrşad" millətimizi, cəmaət hürriyyəti, cəmaət 
muxtariyyəti nemətlərindən müstəfiz (feyziyab) etmək və bu nemətlərin bizə bəxş 
olunmasına bais olan ərbabi elm (elm xadimləri) və qələmin, fəhlə və əməlinin 
(zəhmətkeşin), kasıbların, əhl-sənət və ziraətin (əkinçinin) hüquq və mənafeyini 
müdafiə eləməkdir. Bundan başqa "İrşad" Qafqaziyada sakin tayfaları, ələlxüsus 
erməniləri və müsəlmanları sülh və müsalimətə (barışığa), ittifaq və ittihada 
(birliyə) dəvət edəcəkdir ki, vətənimiz bu surətdə irəlidə böyük bir təhlükədən xilas 
olub hürriyyət və mədəniyyətin cəmi nemətlərinə nail olsun. 
"Həyat", "İrşad"ın bütün bu niyyətlərinə təhsinxalı olub (tərəfdar olub) 
cənab haqdan təmənna və istirham (xahiş) edir ki, "İrşad"ın məsləkində müvəffəq 
buyursun!.. Ancaq "İrşad" qəzetəsi əshabi-kəhf fəqərəsində (əhvalatında) bir 
maddəyi xatırlarından çıxarmasınlar. Məlumdur ki, əshabi-kəhf (gizlənmiş şəxslər) 
oyandıqdan sonra "karvanın dalınca sürətlə getsələr" dəxi karvana 
yetişməyəcəklərini bildiklərindənmi, yoxsa başqa bir səbəbdənmi, hər nədənsə 
təkrar mağaraya gedib bəstəri-xabi (yataq yuxusunu) tərcih etdilər (seçdilər)!.. 
"İrşad" millətimizi naümid (ümidsiz) etməsin. Bildirsin ki, bu gün atla, ya 
dəvə ilə səyahət edilmiyor. Dəmiryollar, avtomobillər kimi vəsaiti-nəqliyyə 
mövcuddur. Binaənəleyh (buna görə) hər an sürətlə teyyi-mərahil (mərhələli yol) 
edib irəlidə gedən qafilələrə (karvanlara) yetişmək mümkündür... Təkrar əshabi-
kəhf kimi uyumağa heç lüzum yoxdur. 
"İrşad"ın hürufat kimi və mürəttib qələtləri kimi bəzi qüsurları varsa da, 
bu xüsusda şübhəsiz məzurdur (üzürlüdür). Çünki hənuz idarə və mətbəə işlərini 
yoluna qoymamışdır. Bir də dəmiryolların, teleqrafların ümumən tətil etdiyi böylə 
bir zamanda vəlou (hətta) nəvaqisli (nöqsanlı) olsun qəzetə çıxara bilmək hər halda 
böyük bir hünər və qeyrətə vabəstədir (bağlıdır). İnşallah, "İrşad" bu nöqsanları da 
qəribən (tezliklə) islah edər. Baqi (daima) qəzetənin hər xüsusda xeyirxahi olub, 
ümid ediyoruz ki, mürşid (düz yol göstərən) və müridləri (onun ardınca gedənləri) 
ilə bərabər "İrşad" din və millət və insaniyyət yolunda cəhd və qeyrət xüsusunda 
bizim ilə həmdəst vifaq (həmfikir yoldaş) olaraq çalışacaqdır! 
"İrşad"ın müdir və sahibi-imtiyazı (ixtiyar sahibi) Əhməd bəy Ağayev 
kimi, kamil bir publisist və naşiri İsa bəy Aşurbəyov kimi qeyrətli bir novcəvan 
olduqca buna əmniyyətimiz bərkəmaldır (ümidimiz tamamdır). 
Dər biyaban kər ze şovqe-Kəbə  
145 
 
xahi zəd qədəm,  
Sərzənişha kər dəhəd xare-moğilan qəm məxor!..  
(Əgər Kəbənin həvəsilə biyabanda istəsən qədəm vurarsan, Dəvə tikanı 
əgər səni dalasa da, qüssə yemə!) 
 
Ə.H-zadə 
(Əli bəy Hüseynzadə) "Həyat" № 121,19 dekabr 1905. 
 
 
"MOLLA NƏSRƏDDĠN" BAĞLANDI 
 
Cümҝ günü axşam saat səkkiz idi. Yazı otağında tənha oturub 
fikirləşirdim. Fikirləşirdim ki, nə üçün bir para adamlar "Molla Nəsrəddin"in 
yazdığını, məqsədini yaxşı düşünməyib fürsət axtaranların hiylə və təvillərinə 
(başqa məna vermələrinə) aldanırlar. Nə üçün camaatımız bu qədər avamdır? 
Bu qədər qışqırıq saldılar da gündə gözlərinin qabağında min cür bidin 
(dinsiz) və biqeyrət işlərə, aşkar haram və məsiyyətlərə (günahlara) sükutla tamaşa 
edirlər... 
Mən bu cür xəyalatda ikən balkonda ayaq səsləri çoxaldı. Getdikcə 
şiddətləndi, şaşqa şıqqıltısı qaba ayaq səslərinə qarışdı. Yerimdən durdum, qapını 
açıb gördüm ki, bir sürü polis bizə doğru gəlir. 
Mən özüm-özümə dedim: genə bir müsəlmanın, bəlkə millət atası adını 
qəsb edən bir müsəlmanın donos, şəridir. 
Donos şərlərinə çox düçar olduğumuz üçün pristava gülə-gülə dedim: 
"Genə nə var?" 
Dedi: "Bir zad yox, ancaq qubernator buyurur ki, "Molla Nəsrəddin" 
idarəsi və "Qeyrət" mətbəəsi bağlansın". 
İndilik çarə nə: Ağa deyir sür dərəyə, sür dərəyə. "Molla Nəsrəddin" 
bağlandı, lakin mətbəəmiz öz işində davam edir. 
Ertəsi gün senzor idarəsinə gedib şikayət elədim ki, nə səbəb ilə 
bağladıbsınız? Təəccüb edib dedilər ki, heç bir zaddan xəbərimiz yox. O saat 
bildim ki, hansı millət atası hökumətə donosbazlıq edib, məsləkimizi hökumətə 
müzurr (zərərli) göstəribdir. 
Bildim ki, millətin heç bir dərdinə, heç bir ehtiyacına hərgiz baxmayıb 
donosbazlıqla hökumətə xidmət göstərən yalançı millətçilər kimlərdir. Bildim ki, 
maarif ağacımızı içindən yeyən yenə öz qurdumuzdur. Bildim ki, millətimizin 
hüququnu paymal (məhv) edən, millət qəlbini kəsməyə çalışan baltanın sapı yenə 
bizdəndir. Bildim ki, müsəlman donundakı islam xainləri, "Molla Nəsrəddin"in 22-
ci nömrəsində ayıların, qurdların, aslanların parçalanmış islamı qapıb yeməkləri 
146 
 
barəsindəki şəkilləri əldə dəstəvuz edib "Molla Nəsrəddin"i hökumətə asi göstərən 
alçaqlar nə cür müsəlmanlardır. 
Bildim ki, 22-ci nömrədə 3-cü səhifədə, birinci sütunda yazılan: "Amma 
heç kəs ilə dava eləməyibsiniz ki, niyə müsəlman qızlarını uruslaşdırırlar" 
fəryadını bir özgə dona geydirib xuliqanlıq edənlər bu cürə bir həqiqəti deyənləri 
hökumətə asi (üsyançı) göstərib millətinə xəyanət edənlər hansı xainlərdir. 
Qoy bu cəhalət babaları ikiqəpiklik mənfəətləri, üçgünlük şöhrət və 
rahatlıqları üçün hər növ xainlik, hər qisim həlqeyi-həqarəti boyunlarına keçirib bir 
neçə gün ömür sürməyə çalışsınlar. 
Qoy beş-on avamın xatiri üçün həqiqət və hikməti inkar etsinlər! Camaatı 
köhnə-qəflət və qaranlıqda saxlamağa bəzil-şeytanat (şeytanlara hədiyyə) etsinlər! 
Lakin bu bişüur (şüursuz) müstəbidlər, bu islam şəriətini əllərində 
oyuncaq edənlər burasını heç fikir etmirlər ki, belə bir vaxtda bu cür alçaq 
qulluqlar ilə milləti aldatmaq olmaz. Bu qədər şüurlarıdamı yox, bilələr ki, 
hürriyyət və müsavatı ümumiyyətlə istənilən belə bir vaxtlarda həqiqət və maarif 
selinin qabağında donosbazlıq ilə durmaq olmaz! 
Biçarələr elə güman edirlər ki, "Molla Nəsrəddin" bağlanmaqla onların 
eyibləri örtüləcək. Dəxi bilmirlər ki, aləm sürətlə dəyişilməkdədir. Bu az 
maarifimizlə də olsa, içimizdə bir çox Molla Nəsrəddinlər var. Bu gün Molla 
Nəsrəddin batar, sabah Molla Xeyrəddin çıxar. 
Bixəbər və qafil donosçu gərək biləydi ki, həqiqət ilə köhnə cahilanə 
adətləri fərq edənlər, şəriəti həqiqeyi-adətə qarışdırmayanlar getdikcə 
çoxalmaqdadır, dəxi bir para cahillərin, nadanların xatiri üçün həqiqət fəda 
edilməyəcək! 
Bu gün "Molla Nəsrəddin" bağlandı, amma "Molla Nəsrəddin"i meydana 
gətirən fikirlər bağlanılmayacaq. 
"Molla Nəsrəddin" müdiri və mühərrirləri çoxdan söyülməyi, bağlanmağı, 
nadanların tənə (rişxənd) və töhmətini və xurafatpərəstlərin küfrünü gözünə 
almışdır. "Molla Nəsrəddin"in gedəcəyi yol birdir ki, o da hər şeydən artıq öz 
qüsuratımıza, öz üstümüzdəki ləkələrə, tərəqqiyə mane olan öz cahilanə 
adətlərimizə acı-acı gülüb millətin səadətinə çalışmaqdır. Binaən-əleyh (o səbəbə 
görə) heç bir təhdid, donosbazlıq, bağlanmaqlıq "Molla Nəsrəddin"in bu əzm və 
məsləkinə mane olmayacaqdır. 
"Molla Nəsrəddin"in müdiri - möhtərəminə vəkalətən həqiqətpərəst 
müştərilərə kəməli-cürətlə ərz edirəm ki, "Molla Nəsrəddin"in yenə özü və ya onun 
əvəzi yaxın vaxtda mövqeyi-intişara qoyulacaqdır. 
 
Ömər Faiq Nemanzadə, 
"ĠrĢad" qəzeti 13 iyun 1907-ci il, № 110 
147 
 
TUTACAĞIMIZ YOL 
 
Dəhşətlərinə şahid olduğumuz böyük müharibə böyük bir həqiqəti - 
əsrimizin milliyyət əsri olduğunu isbat etdi. 
"Dünyanın xəritəsi qəribə dəyişəcək" deyə heyrətlə qarışıq bir cümlə indi 
bir çox ağızlardan eşidilməkdədir. Dünya xəritəsinin alacağı yeni şəklə 
vətəndaşların fədakarlığı, dövlətlərin təşkilatı və orduların əzəməti ilə bərabər heç 
şübhə yoxdur ki, vüzuh (aşkar) və rüsux (qətiyyətlə) peyda (zühur) etmiş milliyyət 
məfkurələrinin də boyük təsiri var və olacaqdır. 
Özünü lüzumunca bilib də istiqbal üçün müəyyən bir idemal (məfkurə) 
bəsləyən millət şübhəsiz ki, böyük bir qüvvət təşkil edər. Şübhəsiz ki, sözün tam 
mənası ilə deyiləcək qədər kuhəfkən (dağ dağıdan) topların hakim olduğu hərb 
meydanlarında təsirsiz qalmayan bu qüvvət yaşıl mahudlu barışıq masası üzərində 
də əsaslıca bir təsir yapacaq. 
Hər hankı qalib tərəf az-çox sorunclu bir dinclik vücuda gətirmək istərsə, 
əsrin vicdanları üzərində ən çox təsir icra edən qüvvətli milliyyət məfkurəsini 
ehmal edəməz! Bunun böylə olacağı arabir gələcəyin sülhü haqqında söz söyləyən 
Avropa mütəfəkkirlərincə də təsdiq olunmaqdadır. Sülhsunə mənsub siyasilərcə, 
milliyyət əsasına riayət etməyəcək, millətlərin hüququnu gözətməyəcək bir sülh 
əqdnaməsi çox çəkməz yırtılar və sorunclu bir dinclik təmin edəməz. 
Hüquqi-təbiisi paymal olmuş bir millət baqi (əbədi) qalıncaya qədər 
Avropa müvazineyi-düvəliyyəsi (dövlətlər müvazinəti) hüquqi və sorunclu bir sülh 
üzü görməkdən məhrum qalacağı kimi, kəndi (öz) vətəndaşları arasında ögey-
doğmalıq gözədən bir dövlət də həqiqi bir qüvvətə söykənməyəcək, mütərəqqi və 
qüvvətli bir təşkilata malik olmayacaqdır. 
Demək ki, müəyyən bir məfkurəyə və əksər əfradınca (fərdlərcə) 
müşəxxəs (tanınmış) qayeyi-amala malik olan millətlər, dövlətlər arasındakı 
münasibətdə əhəmiyyət qazandıqları kimi, dövlətlərin daxili siyasətləri üzərinə də 
böyük təsirlər icra edəcəklərdir. Bu surətdə ayrı-ayrı millətlər bir millət olaraq 
yaşaya bilmək üçün hər şeydən əvvəl özlərini bilməli, müəyyən fikir və amallar 
ətrafında birləşərək bütün bir məfkurəyə, qayeyi-xəyala hədəf olacaq o işıqlı 
yıldıza sahib olmalıdırlar. Çünki müttəhid bir ruh və müştərək bir yıldıza malik 
olmayan millətlərlə yeni əsaslar üzərinə qurulacaq həyat hesablaşmayacaq və böylə 
silahdan məhrum qalan heyətlər kimsəyə söz eşitdirməyəcəklərdir! 
İştə millətimizin bir qəzetçisi olmaq hesabilə öhdəmizə düşən rəhbərlik 
vəzifəsinin ifası üçün tutacağımız yolun nöqteyi-əzimətini (məramını) təşkil 
edəcək əsas - milliyyət əsasıdır. 
Fəqət sui-təfahümə (anlaşmaya) meydan qalmamaq üçün həmən ixtar 
edəlim ki, (xatırlayalım ki) bizim qəbul etdiyimiz milliyyət düsturu "Zemşina", 
148 
 
"Novoye vremya"nın və sair bu kimi sağ qəzetə və məhfillərin (heyətlərin) bəhimi 
(vəhşi) millətçiliklərindən əlbəttə başqadır. Onlarca özgə millətlərin mənafeyi 
milləti-hakimənin mənafeyinə fəda edilməlidir. Halbuki bizim tərvic elədiyimiz 
əsas bütün milliyyətlər üçün bir dərəcə hürriyyət və müsavat tələb edir ki, bununla 
biz rus camaatının da salim düşünür qismilə heç bir ixtilafda bulunmuyoruz. 
Hər bir millət azadə yaşayıb da tərəqqi edə bilmək üçün 3 əsasa istinad 
etmək məcburiyyətindədir. 
 
DĠL, DĠN VƏ ZAMAN 
 
Dilcə - biz türküz, türklük milliyyətimizdir. Binaən əleyh (ona görə) 
müstəqil türk ədəbiyyatı, türk sənəti, türk tarixi və türk mədəniyyətinə 
malikiyyətimiz-məqsədimizdir. Parlaq bir türk mədəniyyəti isə ən müqəddəs 
qayeyi-amalımız, işıqlı yıldızımızdır. 
Dincə - müsəlmanız. Hər bir din öz mütədəyyinləri (inananları) arasında 
məxsusi bir təməddün (mədəniyyət) vücuda gətirmişdir ki, bu təməddün də bir 
beynəlmiləliyyət səbəbi təşkil edir. Müsəlman olduğumuz üçün biz türklər 
beynəlmiləliyyəti-islamiyyəyə daxiliz. Bütün islam millətlərilə şərikli bir əxlaqa, 
dini bir tarixə, müştərək bir yazıya, xülasə ortaq bir təməddünə malikiz. Qəlblər bir 
Allaha mütəvəcce (üz tutan) və dilimiz müəyyən virdlər (daim təkrar edilib 
söylənən, dualarla mütəzəkkir (yada salınan) olduğundan bütün müsəlmanlarla 
şərik bir ruha sahibiz. Bu şəriklik islamiyyətə daxil olan zərərli təsirlərdən bizi 
mütəzərrir etdiyi kimi, bu yolda olacaq islahat feyzlərindən də bizi nəsibsiz 
qoymaz. 
Zamanca da - biz texnikanın (alyatın), elm və fənnin möcüzələr yaradan 
bir dövründəyiz. Türk və müsəlman qalaraq müstəqilən yaşamaq istərsək, mütləqa 
əsrimizdəki elmlər, fənlər, hikmət və fəlsəfələrlə silahlanmalı, sözün bütün mənası 
ilə zəmanə adamı olmalıyız. 
Demək ki sağlam, mətin və oyanıq məfkurəli bir milliyyət vücuduna 
çalışmaq istərsək ki, zaman bunu iqtiza (tələb) ediyor - mütləqa 3 əsasa 
sarılmalıyız. 
 
TÜRKLƏġMƏK, 
ĠSLAMLAġMAQ VƏ MÜASĠRLƏġMƏK 
 
İştə millətimizin həyati-ictimaiyyəsini islah üçün üzərinə dayandığımız se 
(üç) payeyi-mədəniyyət!. 
Xülasə, tutacağımız yolda önümüzə çıxacaq olanlara qarşı yeganə 
vasitəmiz olacaq açıq söz! 
149 
 
 
M.Ə.Rəsulzadə, 
"Açıq söz" № - l, 2 oktyabr 1915 
 
 
Üzeyir bəy Həcıbəyli 
 
 
TƏƏSSÜRAT 
 
Parlamanımız ikinci iniqadında fraksiyaların bəyannamələrini eşitdik. 
Əvvəl sözünü deyən "Müsavat" oldu. 
"...Mülkədarlarla xüsusi maliklərə məxsus olan torpaqlar pulsuz və 
əvəzsiz olaraq zəhmətkeş və rəncbər xalqa veriləcəkdir" dedikdə məclis əhlindən 
bir parası qurcalandılar. Lakin sol tərəfin gurultulu alqışı "işin üstünü örtüb" əhvalı 
dəyişməklə bərabər, mürgüləyən əzaları da yuxudan oyadı. 
“Müsavat”dan sonra "Sosialistlər bloku"nun adamları çıxdı. 
Aslanbəy Səfikürdski bəy də olsa kəndçi tərəfdarıdır. Kənd əhlinin ağır 
halı Aslan bəyə o qədər təsir edibdir ki, o təsiri parlaman əhlinə yetirmək üçün, 
bəlkə sözünə inanmazlar deyə kərratilə Allah-taalaya and içirdi: 
"Vallah, mən doğru deyirəm. 
Camaat əldən getdi, Allaha and olsun!" 
Mən onu gözləyirdim ki, camaatdan birisi durub deyəcək: 
- Mən ölüm, doğru deyirsən?  Bu da cavab verəcəkdir ki: 
- Sən öl: Həzrət Abbas haqqı! 
Görünür bizim sosialistlər özgə millət sosialistləri kimi deyildirlər: 
Allaha, peyğəmbərə inanırlar. 
Amma mənim qəlbimi şad edən burasıdır ki, bizim sosialistlər 
Azərbaycanın istiqlaliyyətinə də inanırlar! 
Burası, sosialistlərimiz tərəfindən göstərilən siyasi bir hünərdir ki, bu 
hünər düşmənlərimizi məqhur və məyus, dostlarımızı isə məsrur və məmnun edib 
ümidsizlərə ümid, ümidlilərə də qüvvət və səbat verməklə yavaş-yavaş da olsa 
mənzili-məqsədə tərəf qədəməndaz oluruq. 
Biz bir şeydən qorxuruq: 
İstiqlal yolunda iki qədəm atmışıq, birisi istiqlali-elana və müstəqil 
hökumət təşkili, ikincisi isə parlaman açılması. 
Biz qorxurduq ki, üçüncü qədəmi atmağa bizə imkan verməyib, yoldan 
qaytaralar... 
150 
 
Amma şükür olsun, Aslan bəy and içdi Allaha ki, sosialistlərimiz imdada 
yetişib, üçüncü qədəmimizi daha da gen qoymaq üçün qolumuzdan yapışdılar. 
Qədəmlərimiz bir-birindən mübarəkdir. 
Bunlara ad qoyaq. 
Birinci qədəm - müstəqil hökumət. 
İkinci qədəm - şürayi-milli, yaxud parlaman. 
Üçüncü qədəm isə - əlbirlik! 
Bütün parlaman fraksiyalarımızın İstiqlal üstündə əlbir olub, söz-sözə 
verdiklərini xoşbəxt qulaqlarımız ilə eşitdik. İnşallah bu yoldakı, işlərini görməklə 
gözlərimizin də aydın olduğunu hiss edərik. 
İndi doğrudan da demək olar ki: 
- Millət irəli gedir! 
Artıq, bu sözə gülməyəcəyik, çünki irəliyə doğru üç böyük addım atmışıq 
və geri dönmək fikrimiz də yoxdur. Aslan bəy demişkən: 
- O getdi: 
Aslan bəy bu iki sözü bütün məclis tərəfindən gurultulu alqış almaq üçün 
demədi, həqiqət elə belədir ki var: 
- O, yəni o mənhus geri - getdi! Arvadlar sözü olmasın: 
- Elə getsin ki, dalınca da bir qara daş! 
Haman o "mənhus geri"nin mənhus əsərlərindən idi ki, Aslan bəydən 
sonra kürsü xitabətə çıxan Şeyxülislamov "Hümmət" firqəsinin adından danışmaq 
istərkən başındakı fikrini söyləmək üçün ağzından söz tapmayırdı! 
Aşkar idi ki, natiqin başındakı, fikir rus dilində hazırdır. İndi bunu 
türkcəyə tərcümə etmək lazım. Ona görə gərək məclis əhli səbr edib, gözləsin, 
lakin tərcümə üçün də türkcə yaxşı bilmək lazımdır, halbuki natiq türkcə 
bisəvaddır. Pəs nə olsun? 
Hər nə oldu - desin! 
Odur ki, "paydar" deyəcək yerdə "paymal" deyirdi. 
"Cümhuriyyətə inam" əvəzinə "cümhuriyyətə ənam" çıxırdı. Bir çox 
sözlər vardır ki, heç deyə bilmirdi, gərək məclis əhli özü başa düşə idi. Qərəz, 
binəva çox əziyyət çəkirdi. Yaxşı ki, kömək edənlər az deyil idi. Bir tərəfdən sədri 
məclis, bir tərəfdən də yaxındakı yoldaşları "sufliyorlıq" zəhmətini müzayiqə 
etməyirdilər. 
Bir də natiqin canını qurtaran bir əhvalat idi: yalan yanlış da olsa, dediyi 
sözlərin mənası o qədər şayani-əhəmiyyət idi ki, haman hər mətləbindən sonra 
uzun alqışlar guruldayırdı, natiq bu fasilədən istifadə edib o biri fikrini tərcüməyə 
çalışırdı. 
Həqiqət, Şeyxülislamov cənablarının bir para mətləblərini qızıl xətt ilə 
yazıb saxlasan səzadır. 
151 
 
Deyirdi ki: 
- Azərbaycan istiqlalı yolunda mübarizə etmək lazım gələrsə, birinci 
mübarizə cərgəsində biz sosialistləri görərsiniz! 
- İndi "Znamya truda" qəzetəsi müsəlman sosialistlərinin bu cürə 
sözlərini eşidib də söyməsin, bəs nə eləsin? Ümidləri puç oldu getdi... 
"Znamya truda"nın başına yığılmış olan yalançı sosialistlər bu ümiddə 
idilər ki, Azərbaycan istiqlalının təzə qoyulmuş binasını uçurub dağıtmaqda 
müsəlman sosialistləri onlar ilə əlbir olacaqdırlar və Azərbaycan evi Azərbaycan 
övladının öz əlilə yıxılacaqdır. 
Görünür, onlar belə güman edirmişlər ki, bizim sosialistlər, sosializm kimi 
ali bir elmi ağıl və bilik sayəsində dərk etməyib, yalnız bir "moda" olmaq üzrə 
özlərinə sosialist adını qoyubdurlarmış, binaənileyhə "bizdən ayrı olmağa 
utanarlar" ya ki, onları uşaq kimi tovlamaq olarmış ki, belə iş yaxşı deyil, rus 
demokratiyasından ayrılıb istiqlal qurmaq sosializm işinə xəyanətdir və sairə və 
sairə və sairə. 
Lakin bizim sosialistlərimizin ağıl və dərrakəsi "Znamya truda" başına 
yığılmışların şeytanət və xəbasətinə qələbə çalıb, sosialistlərimizin "moda" üçün 
deyil, bəlkə ciddi surətdə miskinlər tərəfdarı olduqlarını hər kəsə bildirdilər. 
Miskinlərin də kim olduğu məlumdur: 
Bizim kəndçilərimizdən, bizim əmələ və rəncbərlərimizdən başqa miskin 
kim ola bilər? 
Deməli, "Znamya truda"çıların bu ümidi də çürük qoz kimi puça çıxdı, 
sosialistlərimizi uşaq kimi tovlaya bilmədilər! 
Odur ki, indi də qorxuzmaq istəyirlər, xox gəldi edirlər! Belə ki “Znamya 
truda”nın son nömrələrinin birində bizim sosialistlərə itab və xitabən acıqlı bir 
məqalə yazılıbdır: 
- Siz nə ixtiyarla özünüzə "Azərbaycan sosialistləri" adını qoydunuz? 
Deməli, bunların sözündən belə çıxır ki, rus sosialisti, alman sosialisti, 
firəng sosialisti olar, amma Azərbaycan sosialisti olmaz, necə ki, Azərbaycan 
istiqlalı da ola bilməz! 
- Andranikləri müdafiə edən bu cürə "sosialist"lərdən hələ çox sözlər 
eşidəcəyik... 
Belə güman edilməsin ki, bu sətirləri yazan özü sosialistdir, ona görə 
sosialistlərimizin hünərləri haqqında bu qədər danışır. Xeyr, mən sosialist, filan 
deyiləm, ola bilər ki, hələ ağlım o dərəcəyə çatmayıbdır, ancaq məni bu qədər 
fərəhləndirən Azərbaycan istiqlalı məsələsində sosialistlərimizin bu dərəcə sağlam, 
düzgün və həqiqi bir vəziyyətdə bulunmalarıdır. Məni fərəhləndirən, 
sosialistlərimizin parlaman kürsüsündə ağızlarından çıxan gözəl və pürməzmun 
sözlərdir. 
152 
 
Məsələn, Şeyxülislamovun bu sözlərini eşidib də hansı Azərbaycan övladı 
fərəhlənməz ki, deyirdi: 
- İstiqlalımıza inanmayan, gələcəyimizə ümidvar olmayan adamlar, 
hökumətimiz içində olmamalıdır! 
Qərəz! Mətləbi uzatmayaq. Növbəti dördüncü addımmdır. Bu addımın da 
adı: 
- Ləyaqətdir! 
Yəni müstəqil yaşamağa layiq olduğumuzu bildirsək, axırıncı olan beşinci 
addımımızı da atıb mənzili-məqsədə yetişərik. Beşinci addım isə: 
- İstehqaqdır. 
İstiqlalə müstəhəqq olduğumuzu dünyaya aşkar edək. Bu axırıncı addım 
da atılarsa, özümüzü məqsədimizin mənzilində görərik. O məqsəd isə: 
- Yaşasın müstəqil Azərbaycan! 
Kəlami-insaniyyət pərvəranəsinin sülh konfransında vilsonların ağzı ilə 
bütün cahana elan və elam edilməsindən ibarətdir! 
 
"Azərbaycan" qəzeti 
16 dekabr 1918-ci il № 66 
 
 
Üzeyir bəy Həcıbəyli 
 
QARABAĞ HAQQINDA 
 
Təqribən bir ay bundan əvvəl idi ki, Qarabağdan gələn ahu-fəryadlar həm 
hökumətimizi, həm də cəmiyyətimizi təhciz etməklə Azərbaycan torpağının bu 
hissəsinə xüsusi bir nəzər yetirilməsini tələb edirdi. 
Nə olmuşdu orada? 
Ermənilərin generalı ədd olunan Andranik öz xunxar dəstəsilə Qarabağın 
Zəngəzur adlanan uyezdi üzərinə tökülüb müsəlman əhalisini qətlü-qarət kimi 
quldurlara məxsus əməlləri ilə tədhiş edib buraları "müsəlmanlardan təmizləmək" 
istəyirdi. 
Şübhəsizdir ki, hökumətimiz Azərbaycan türklərinə qarşı icra edilən və 
rəva görülən bu vəhşiliklərə göz yuma və istimdad fəryadlarına qulaq asmaya 
bilməzdi. Hökumətimiz ingilis komandasının nəzərini dəxi bu günə, vəhşi əməllərə 
cəlb edib Andranikin əmali-vəhşiyanəsinə nəhayət çəkdirdi. 
Andranik fitnəsi nəticəsi olaraq Qarabağın hal və ovzayi elə bir fövqəladə 
surət kəsb etdi ki, hökumətin bu cəhət haqqında xüsusi qeydkeşliyinə böyük bir 
ehtiyac görünüb, ciddi tədbirlər ittixazi lazım gəldi. 
153 
 
Bu tədbirlər nə ola bilərdi? Qarabağı işlər düzələcəyə qədər müvəqqəti 
olaraq ümumi idarə təhdindən ayırıb xüsusi bir idarə altına almaq ki, əvvələn, 
Qarabağın fövqəladə haləti mərkəzi hökumətin ümum - məmləkət qeydkeşliyi işinə 
xələl yetirməsin, yəni hökumət bütün diqqəti yalnız bir Qarabağa münhəsir etmək 
məcburiyyətində qalmasın və saniyən Qarabağ dəxi fövqəladə halətinə görə lazım 
olan xüsusi tədbirlər ittixazindən mərhum edilməsin, o idi ki, hökumət Zəngəzur, 
Şuşa, Cəbrayıl və Cavanşir uyezdlərindən ibarət olan Qarabağı xüsusi bir general-
qubernatorluq şəklinə salmaq əmrini lazım və vacib bildi. Mərkəzi hökumətin 
vəkili ycrinə olan general-qubernatora hökumətdən bir para fövqəladə ixtiyarat 
veriləcəkdir ki, Qarabağın fövqəladə halətini adi bir surətə salmaq yolunda o 
ixtiyaratdan istifadələr etsin. 
Təkrar edirik ki, aclıq, azar, yolsuzluq, əmniyyətsizlik şuriş narazılıq və 
sair bu kimi hadisələrdən əmələ gələn bu fövqəladə halət Andranik avantürasının 
nəticəsindən nəşət edən bir vaqeədir, binaən-ileyhə hökumətimizin Qarabağda 
general-qubernatorluq təşkil etmək tədbirinə dəxi Andranik hərəkatı səbəb 
olmuşdur. 
Andranik Azərbaycan hüduduna soxulub da vəhşiliklər icra edərkən 
hökumətimiz Ararat hökumətinə müraciət edib Andranikin oraya qarşı münasibəti 
nə olduğunu istifsar etdi. Ararat hökuməti ikiəlli Andraniki rədd edib "onun bizə 
heç bir dəxli yoxdur, xudsər bir adamdır" deyə cavab verdi. Andranik dəxi öz 
tərəfindən erməni hökumətindən küsdüyünü, təkrar-təkrar söyləməyi mövqeyi 
gələn yerlərdə müzayiqə etməyirdi. 
Erməni hökumətinin Andranikdən üz döndərib də incimiş olduğuna və 
bunun da o hökumətdən küsməyinə safdərunların və ya iş bilənlərin nə nəzərlə 
baxdıqları başqa məsələdir. Hər halda biz erməni hökumətinin sözlərinə inanmağı 
qərar qoyub və Andranikin erməni hökumətinə dəxli olmayan xudsər bir quldur 
olduğu nöqteyi-nəzərdə dayanıb öz torpağımızı və öz əhalimizi bu quldurun 
əlindən xilas etməyə çalışdıq və biləxərə bu işdə müvəffəqiyyət hasil etdik. Bəd 
andraniklər tərəfindən vurulmuş zərbələrin yaralarını sağaltmaq üçün o zərbələrə 
uğramış olan yerlərimizi öz məsləhətimizə görə xüsusi bir idarə altına alıb, 
general-qubernatorluq təşkil etmək istədik. 
Halbuki bizim bu tədbirimiz Ararat hökumətinə xoş gəlməyibdir. Bu 
xüsusda protest edib "Ermənistan ərazisi hüququnda təcavüz" olunur deyir. 
Bu əhvalı eşitmiş olan "Naşa vremya" adlı erməni qəzetəsi ki, Bakı 
erməni milli komitəsinin naşiri-əfkarıdır. Birdən-birə qorxuya düşüb Allah 
eləməsin ki, bu işin axırı müharibəyə müncərr ola deyib nədənsə "müharibə" 
sözünü tez meydana atır və gözləmədiyimiz bir halda erməni cümhuriyyətinin 
halını fəna və müşkül bir surətdə təsvir edib, müharibə olursa, bu hal daha fəna bir 
şəklə girəcəyindən bəhs edir və bəhsinə "ciddiyyət şəkli" vermək üçün 
154 
 
Ümumazərbaycan demokratiyasına müraciət edərək "provakasiyaya uymayın" 
deyə xəbərdarlıq etməklə hökumətimizin tədbirlərini fitnə və provakasiya 
adlandırır. 
Quldur Andranikin vəhşiliklərinə qarşı məzəmmət yolu ilə bir söz belə 
ağzına almayan və biləks Andranikin bir erməni "qəhrəmanı" sifətiylə sənaxani 
olan və onun bütün vəhşiliklərini təsvibə çalışan bu qəzetə hökumətimzin bu 
tədbirini gözü yummadan fitnə adlandırıb məsələnin nədən nəşət etdiyi haqqında 
bir söz belə söyləməyir və tez "müharibə" sözünü meydan mətbuata çıxarıb, bu 
sözlə Azərbaycan demokratiyasını qorxutmaqını istəyir ki, bəlkə bu qorxu üzündən 
Qarabağın general-qubernatorluq təşkilinə xələl yetirsin və ya həqiqətənmi bu işin 
müharibəyə müncərr olacağından, müharibə olursa erməni cümhuriyyətinin halı 
fəna bir surətə düşəcəyindən təşvişə düşür. Burası bir dürlü anlaşılmayır. Bəlkə 
tərəf-müqabilin "zəif olduğunu" bizə işarə edib də bizi davaya qızışdırıb ki, 
müharibəni biz başlayaq və bassaq da, basmasaq da təqsir bizim üzərimizə düşsün! 
Hər halda bu qəzetənin tez "müharibə sözünü ortaya salınması və erməni 
hökumətini zəif bir halda təsvir etməsi şayani-diqqətdir. 
Bizə qalarsa əminik ki, hökumətimiz Qarabağda general-qubernatorluq 
təşkil etmək istərkən erməni hökuməti ilə müharibəyə girmək ehtimalını heç 
xəyalına belə gətirməmişdir, çünki Qarabağ bizim, biz bizim. Öz yerimizdə, öz 
torpağımızda nə siyaq "adminstrativ" şəkillər yapacağımız bizim öz işimizdir. 
Erməni hökumətinin və ya erməni milli komitəsinin bu cürə işlərimizə qatışmağa 
heç bir haqları olmadığını özləri bilmirlərsə, o halda siyasiyatın ibtidai 
qaydalarından bixəbər və cahildirlər, özgələrindən öyrənsinlər. Və əlavə tutalım ki, 
Qarabağda general-qubernatorluq təşkili "erməni mənafeyinə toxunur". Haman 
saat müharibə etmək lazım gəlirmi? Və bir də erməni-gürcü müharibəsindən sonra 
hər tərəfin və müttəfiqlər komandasının da rəyi bu cürə hüdud məsələlərini 
konfranslarla, danışıqla, sülh və sazişlə həll etmək qərarı ittixaz olduqdan sonra 
hüdud məsələsinə aid olan bu işdə dəxi saziş və danışıq lüzumundan bəhs etmək 
əvəzinə, tez müharibə sözünü oraya salmaqda "Naşa vremya"nın məqsədi öz 
fitnəkarlıq xasiyyətini bildirməkdirsə, zəhmət çəkməsin, özümüz ondan da yaxşı 
bilirik. Yox, bizi qızışdırmaq və ya sınamaq isə, onu da anlayacaq qədər dərrakə və 
fərasətimiz vardır. 
Aramızda müharibə olarsa, erməni cümhuriyyətinin halı fəna olacağına 
şübhəmiz yoxdur, lakin hər halda biz müharibə xəyalında deyilik. Biz öz daxili 
islahat işlərimiz ilə məşğuluq. Müharibə etmək istəsə idik, əlimizdə böyük 
bəhanəmiz dəxi vardı. Halbuki indi müharibəyə heç bir tərəfin, heç bir bəhanəsi 
yoxdur. Ararat hökuməti şükür eyləsin ki, biz onun "Andranikin bizə dəxli yoxdur" 
sözünə inanıb da Andraniki xüdsər bir quldur sifətilə torpağımızdan rədd etdik. 
İndi də o quldurun hərəkati-vəhşiyanəsindən dolayı əhalimizə varid olan zərər və 
155 
 
ziyanları rəf etmək işilə məşğuluq. Əgər bizim bu işimizdən erməni 
cümhuriyyətinə və erməni "ərazisinə" bir xələl edirsə, bu xüsusda dəlillərini 
meydana qoyub müzakirəyə girsinlər. Yoxsa gözü yummadan protest etmək və ya 
müharibədən söz salmaq fitnə və provakatorluqdan başqa bir şey deyildir. 
 
"Azərbaycan" qəzeti 
30 yanvar 1919-cu il № 101 
 
 
Üzeyir bəy Həcıbəyli 
 
TƏƏSSÜRAT 
 
Parlamanımız açıldı, gördük Fətəli xan doğru dedi ki, yatsa idik də 
yuxumuza girməzdi... 
Əvvəldən, ingilislərin qeydkeşliyi hürriyyətimizin bədxahları tərəfindən, 
parlamanımız açılması münasibətilə məbadə bir şuluqluq büruzə verməsin və versə 
də, filfövr qabağı alınsın deyə, parlaman imarəti yanındakı Hacının qız məktəbidir 
- ingilislərin iki ədəd zirehli avtomobili dayanıb, içindən görünən topların ağzını 
açıb gəlib-gedənə guya: 
Dinc dur! - deyirdi. 
Zatən o səmtdən gəlib-gedən heç yox idi, çünki Azərbaycan polisi 
imarətin "bir ağaclığından" - qoy mübaliğə olsun adamları keçməyə qoymayıb, 
ancaq məbuslara və parlamana girmək haqqı vəsiqəsinə malik olanlara izin verirdi. 
Parlaman imarətinin içində ziynət cümləsindən calibi-diqqət olan şey 
qiymətli xalılar deyil idi, bəlkə fiatı ucuz, lakin mahiyyəti-milliyyə və siyasi-bəlkə 
fiatı ucuz, lakin mahiyyəti-milliyyə və siyasiyəsi dedikcə baha olan üçrəngli milli 
bayraqlarımız idi. 
Məhəmməd Əmin nitqi-iftitahisində bu üç rəngin: türkləşmək, 
islamlaşmaq və müasirləşmək amalı əlamətindən ibarət olduğuna işarə ilə - bu 
bayraq endirilməz! - dedikdə bütün məclis ayağa qalxıb əl çala-çala bayraqları 
salamlarkən təəssüratı-fövqəladəmdən başımın tükləri biz-biz durdu. Nədənsə bu 
fəqərə dəxi yadıma düşdü ki, görəsən küçədə zirehli avtomobillər olmayıb heç bir 
nəfər də polis və ya qoşun əhli görünməsə idi, bugünkü günün şərəfinə toxunmaq 
kimi ədəbsizliyə bir kəsdə cürət ola bilərdimi?! 
Məncə yox. Çünki bu müqəddəs məclisin imarətin dəlik-deşiklərindən 
belə dışarıya tərəf nəban etdiyi əzəməti-mənəviyyəsindən o dərəcə mütəəssir olardı 
ki, əli-qolu boşalıb dili də bağlanardı... 
156 
 
Məclisin açılmaq saatı yaxınlaşdı. Tamaşaçılar ki içlərində müsəlman 
xanımları da az deyildi - boş yerləri doldurdular. Məbuslar hər kəs öz məxsusi 
yerini tapıb oturdular. Qəzetə yazıçıları kağız və qələmlərini hazırlayıb müntəzir 
durdular. Ministirlər müavinləriylə bərabər öz yerlərinə keçib cərgə ilə oturdular. 
Bir lojaya sığmayıb, sağ və sol iki lojanı doldurdular. 
Bunların hamısı başı açıqdılar. Bir nəfərdən savayı, görünür ki, soyuqdan 
qorxurmuş, həqiqət, çox soyuqdur. 
Hamı amadə olub intizarda ikən milli şura rəisi Məhəmməd Əmin 
Rəsulzadə cənabları rubəru qapıdan çıxıb məqami-sədarətdə üzü məclisə tərəf, 
ayaqüstə bir vəziyyət aldıqda hazirinin intizarı donub diqqətə münqəlib oldu. 
Məhəmməd Əmin qəlbən nikbin və nikbinliyində də sabit-qədəm 
olduğuna dəlalət edən açıq və gülər bir üz və yerə baxmaq adəti olmayan bir göz 
ilə məbuslara xitabən nitq söyləməyə başladı. 
Padşahlı məmləkətlərdə məclisi-məbusanı padşah açar, amma Azərbaycan 
Cümhuriyyətinin məclisi-məbusanını bir nəfər vətən övladı açdı. 
Məhəmməd Əmində natiqlikdə "patent" qazanmış olan "arator"lara 
məxsus qol atma, baş oynatma, üz-gözünü sifətdən-sifətə dəyişmə kimi hərəkətlər 
yox idi. 
Bunların əvəzində özgə bir hal var idi ki, o da getdikcə qızışıb sözlərinin 
dəruni qəlbdən söyləndiyini eşidənlərə hiss etdirməklə dərin bir təsir oyatmaq idi. 
Qol atmaqdan bu yaxşıdır. Bunda ixlasi-qəlb və səmimiyyətlə bərabər, sərd edilən 
kəlamda bir də böyük bir ciddiyyət mövcud olduğuna hər kəs inanıb natiqin hər bir 
sözünə lazımınca əhəmiyyət verirdi. O idi ki, hər bir cümlə axırında alqışlar 
yağırdı. 
Natiqin nitqini bugünkü nömrəmizdə oxuyarsınız. Mənim məqsədim 
gördüklərimi, təəssüratımı söyləməkdir. 
Növbət ministrlər rəisi Fətəli xan Xoyskiyə yetişdi. 
Xudavəndi-aləm hər yerdə istibdad varsa, evini yıxsın necə ki, rus 
istibdadının evini yıxdı. Qoyurdularmı ki, vaxtında dilimizi öyrənək ki, yeri 
düşəndə danışarkən fikrimizi söyləməyə, söz axtarmağa möhtac qalmayaq! 
Bavücudi-in Fətəli xan çox da duruxa-duruxa danışmırdı, dilinə hətta 
rəvan demək də caizdir. Anasından öyrənmiş dilinə bir qədər də türk qəzetələrin 
mütaliəsindən və bir də Osmanlı türk qardaşlarımız ilə bir müddət təmasda 
bulunub deyib-danışmaq məcburiyyətindən hasil olan sözləri qatıb, bir dil 
düzəltmişdi ki, onunla ifadeyi-məram edirdi. 
Fətəli xan, zatən nitq söyləmirdi. O, məbuslar, əfəndilərlə dərdləşmək 
istəyirdi, dərdini söyləyib şikayət edirdi. 
Xaricdə qarışıqlıq və daxildə pərişanlıq ola-ola xəzinədə bir köpük pul və 
meydanda bir nəfər əsgər olmaya-olmaya, bizi hökumət seçib dedilər ki, gərək bu 
157 
 
işləri düzəldəsiniz. Biz də necə ki görürsünüz, mümkün qədər düzəltdik. Pul da 
var, yol da var və sairə. 
Məclis rəisi-vüzəranın sözlərinə diqqət və sükut ilə qulaq verirdi, ancaq 
sağ tərəfdə kim idisə, xısın-xısın pıçıldanıb rəisin hər sözünə bir kinayə buraxırdı. 
Zənnimcə, Fətəli xanın şikayəti parlaman əksəriyyətinin qəbuluna məzhər 
olmayacaq deyil. 
"Deklarasiya"nın müzakirəsi sonraya qaldı. Doğrudur, "Fətəli xan 
kabinəsinin əvəzində özgə bir kabinə alsa idi, işləri daha gözəl aparardı", deyənlər 
olacaqdır. Ancaq bəlkə "özgə kabinə heç bir işləri də görə bilməyəcək idi" deyənlər 
də az olmayacaqdır. 
Fətəli xanı "tənqid etmək asandır, amma işi görmək çətindir" sözlərinə 
çox adamlar şərikdir. 
Sağda oturan "İttihad" fraksiyası özlərindən sol olan fraksiyaları bir 
məsələdə qabaqladı, hətta bir dərəcəyə qədər "məhcub" belə etdi ki, "utandırdı" 
sözündən bir az yüngüldür. "İttihad" parlaman açılmaq bayramı münasibətilə siyasi 
dustaqların əfvi-ümumisi təklifini etdi. Fraksiya namından bu təklifi irad edən 
"İttihad" əzası "özgələrə" səbqət etmək arzusunun cüşindən karıxıb "siyasi" sözünü 
unutmaqla bir çoxlarını qorxutdu, kənardan tez "siyasi" sözünün əlavəsi mətləbi 
aşkar etməklə təskinə səbəb oldu. 
Cavan parlamanımızın birinci iclasında hasil olan təəssürat gələcək 
əndişələrimizin zayil edilməyəcəyinə ümidlər verib, indiki ovzamızın da bir 
dərəcəyə qədər hiss etdirməz ağırlığı müqabilində qəlbimizdə təsliyyətamiz bir hiss 
oyadar. 
Allah kömək etsin! 
 
"Azərbaycan" qəzeti  
9 dekabr 1918-ci il № 60 
 
 
Məhəmməd Əmin Rəsulzadə 
 
MƏTBUAT AZADLIĞI 
 
I 
 
Hər ölkənin mədəniyyətinin inkişafı onun ədəbiyyatının inkişafı ilə bağlı 
olduğu kimi, hər millətin siyasi vəziyyəti də onun mətbuat azadlığı ilə bağlıdır. 
O millət, o məmləkət xoşbəxt və azaddır ki, onların mətbuatı azad və 
xoşbəxt olsun. Bu məsələni lazımınca dərk etmək və anlamaq istəyiriksə, onda 
158 
 
gərək mətbuat tarixini oxuyub araşdıraq, onun vəzifələrini və müxtəlif 
vəziyyətlərini təhlil edək. 
Yunan filosofu Ərəstun deyir: "İnsan ağıllı vücuddur. Onun ağlı və 
işgörmə qabiliyyəti var, bunlardan biri olmasa və ya təzyiq altına düşsə, həmin 
insanın yaradıcılıq qabiliyyəti itmiş olar". 
İnsanın zəkası və fəaliyyəti həmişə irəliyə və yüksəyə can atır. Yaşayan 
hər şəxs düşünür, daim irəliləyir, deyişir, onu əhatə edən mühitlə təmasda olur. 
İctimai həyat - xarici hadisələr və insanlar arasındakı əlaqədən başqa bir şey deyil. 
Biz bir-birimizlə bağlıyıq, bir-birimizi duyur, bir-birimizlə fikir mübadiləsi edirik. 
Beləliklə, ictimai əlaqə saxlayıb ehtiyaclarımızı ödəyirik. 
Əlaqə müstəqim və qeyri-müstəqim olur. Gündəlik ehtiyaclar müstəqim 
əlaqə nəticəsində tədricən ödənilir, bunu da danışıqlar yaradır. 
Qeyri-müstəqim əlaqələr isə yazı vasitəsilə yerinə yetirilə bilər.  
Əlaqələr əvvəlcə insanlar arasında bilavasitə görüşmə, ikincisi yazı 
vasitəsilə həyata keçirilir. İkinci halda adamlar bir-birini görmürlər. 
Vəziyyət nəzərdən keçirilsə, görürük ki, qeyri-müstəqim əlaqə üçün 
yazının meydana gəlməsi zəmridir. Bunu dərk etmək çətin deyil. O zamankı 
insanlar icma halında çox sadə yaşayırdılar, ictimai ehtiyaclarımı ödəyə bilirdilər. 
O vaxt onların yazıya ehtiyacları olduğunu təsəvvür etmək olmaz. Bunu da bilirik 
ki, ehtiyac onları səy və çalışmağa məcbur edir. Tədrici və təbii irəliləyiş, 
cəmiyyətin inkişafı, cəmiyyət üzvlərinin bu və ya digər yerlərə səfərləri və ümumi 
ehtiyacların ödənilməsi zərurəti nəticəsində yazı meydana gəldi. İnsanların ümumi 
ehtiyacları xeyli çoxaldığından ümumi və xüsusi məişət əvvəlki halından çıxdı, 
fikirlər genişləndi və hissiyyat artdı, onun nəticəsində də yazı ilə insanlar arasında 
əlaqə genişləndi. 
Nə qədər ki həyat şəraiti, yaşayış tərzi sadə, qeyri-müstəqim idi, yazı da 
xüsusi və şəxsi səciyyə daşıyırdı. Amma yavaş-yavaş ictimai məsələlər 
genişləndikcə xəbərlər və yazılar xüsusilikdən çıxdı, ümumi məlumata və ümumi 
mənafeyə xidmət etdi. 
Beləliklə, xüsusilikdən çıxan yazı ümumi mətbuatın mənşəyi oldu, onun 
ictimai vəzifələri də buradan başladı. Əsrlər boyu mətbuatın təkamül tarixini 
nəzərdən keçirsək, onun əvvəllər necə olduğunu və simasının necə dəyişdiyini 
görərik. Mətbuatın əsasını qədimdəki xüsusi yazı və məktublar təşkil edir. Onlarda 
həmin dövrə aid məsələlərdən bəhs olunur və ümumi xəbərlər verilirdi. Belə 
məktublar qəzet, mətbuat rolu oynayırdı. Dostlar, xidmətçilər (katiblər) və məşhur 
adamlar ətraflı məktublar yazırdılar. Onları oxuyub əldən-əldə ötürürdülər, camaat 
mühüm hadisələrdən xəbər tuturdu. Bu cür təbliğat və nəşriyyat vasitəsi 
keçmişimizdən bizə irs qalsa da, bir müddət bu iş yüksək rütbəlilər arasında davam 
edirdi. İndi də, bilirsiz ki, hər kəs xaricdən vətəninə, ya dostuna məktub 
159 
 
göndərəndə "o ölkədən xəbərlər və s..."dən yazır. Eləcə də vətəndən xaricə 
məktubda istinasız yazır: "Ölkənin xəbərləri belədir... və ilaxır" və ya başqa 
məsələlərdən bəhs edir. 
Nəhayət, yeni mətbuat meydana gəlir. Nəşriyyat yarandıqdan sonra bir 
neçə məsələ ortadan çıxır. 
Mətbuatın tərifı və xüsusiyyətləri haqqında demək olar ki, mətbuat ümumi 
məsələlərin yazılı şərhidir, bir ümumi mənafeyə xidmət edir, onu bütün xalqın 
nəzərinə çatdırır. Mətbuat üçün üç şərt lazımdır, birinci - yazmaq, ikinci - ümumi 
mənafe, üçüncü - yaymaq. Əgər bunların biri yoxdursa, mətbuat da yoxdur. Yazı 
ümumi mənafeyə xidmət edib geniş yayılmırsa, o, mətbuat yox, şəxsi yazıdır. 
Mövzunun ümumiliyini, həmçinin yayılmasını müqayisə etsək, demək olar ki, 
mətbuatda gedən yazı ümumi mənafeyi güdmürsə, xalqın nəzərinə çatmırsa, o, 
mətbuat hesab oluna bilməz. Bunlar mətbuatın xüsusiyyətləridir. Həmin 
xüsusiyyətləri öyrənib dərk etmədən bilmək olmaz ki, mətbuatın vəzifələri, 
mətbuat azadlığı nədir və ona nə lazımdır? 
 
II 
 
Mətbuatın rolu çox böyük və əhəmiyyətlidir. Mətbuat mühüm milli 
qüvvələrdən biridir. O, milli iqtidarda dördüncü yerdə durur. Yəni iqtidarın üç 
qüvvəsi, birinci - qanunvericilik, ikinci - icraedici, üçüncü - hüquq orqanları. 
Bundan sonra mətbuat gəlir. Digər bir baxımdan dünyada tutduqları mövqeyə görə 
beş mühüm dövlətdən - İngiltərə, Fransa, Almaniya, Avstriya və İtaliyadan sonra, 
altıncı beynəlxalq güc mətbuat sayılır. Yəni altıncı qüdrətli dövlət qələm aləmidir. 
Bəşər aləmində mətbuatın nüfuz dərəcəsini xalqın ümumi əfkari - ümumiyyəsi də 
göstərməkdədir. Elə ki, mətbuat ümumin qiymətini aldı, Avropada onun inkişaf 
üçün geniş meydan açıldı, yayılma imkanı yarandı. 
Mətbuatın rolunu, vəzifəsinin əhəmiyyətini öyrənmək üçün onun tarixini 
nəzərdən keçirmək vacibdir. Bu tarixi diqqətlə nəzərdən keçirdikdə görürük ki, 
onun ibtidada vəzifəsi nisbətən sadə və yüngül olub, əvvəlcə ümuma aid olan 
faydalı siyasi xəbərləri yayırdı, daxili və xarici xəbərləri oxuculara çatdıran vasitə 
idi. Nəşrlərdə sevincli saray xəbərləri, şahlara aid, şahzadələrə verilən imtiyazlar 
barədə xəbərlər dərc edilirdi. Mətbuat səhifələri verilən məqam və rütbə, mənsəb 
və dərəcə, tərif, şahanə bəzəklər, saray cah-calalı və siyasi hadisələrə dair 
xəbərlərlə dolu idi. Şübhəsizdir ki, həmin məhdud məsələlərin ömrü az olur, yalnız 
müəyyən dövrü əhatə edir. Mətbuat təzəcə meydana gəldiyi dövrdə ruhsuz siyasi 
həyat təsvir olunurdu, onun səhifələrində şahlıq sarayından və şahın şəxsi 
mənafeyindən başqa bir şey yox idi. 
160 
 
Amma mədəniyyət yüksəldikcə mətbuatın da vəzifələri artdı. Elmi 
məlumatların çoxalması, tənqidin yaranması, ümumi ehtiyacların və təlim-
tərbiyənin genişlənməsi mətbuatın da vəziyyətini dəyişdi. O, camaatın 
tərbiyəçisinə və xalqın fikirlərini yayan vasitəyə çevrildi. Mətbuat bir məktəb 
rolunu oynamağa başladı. O, həm məktəb, həm də məktəbdən kənar öz işini 
görürdü. Millət mətbuat vasitəsilə məlumatlanır, camaat onun səhifələrində elmi, 
ədəbi və siyasi xəbərlərlə tanış olurdu. Mətbuatı hava kimi fərz etmək olar. O, hər 
gün insan zəkasının məhsulunu öz səhifələrində dərc edir. Bir millət ki müxtəlif 
ümumi məsələlərdən bəhrələnə bilmir, o, öz təcrübəsi vasitəsi ilə də faydalı 
məlumat əldə edə bilməz. Öz yazıları ilə tanınan şəxslər də onlara lazım olan 
məlumatı mətbuat səhifələrindən ala bilirlər. 
Mətbuat millət fərdlərinin, jurnalistlərin şəxsi fikirlərini cəmiyyətə 
çatdırandır. O, dövrünün mədəniyyət carçısıdır, öz dövrü, başqa dövrlər barədə 
lazımi məlumatı camaata çatdıra bilir. Bir və ya bir neçə nəfərin yeni fikirləri min 
nüsxələrlə çap olunan mətbuat vasitəsilə ictimaiyyətin malı edilir, yayılır. Əlbəttə, 
yeni fikirlər, səadət və həqiqətin yolunu kəsən köhnə fikirlərlə toqquşur. 
İnsanların ictimai-siyasi və iqtisadi vəziyyəti yüksək səviyyəyə çatdıqda 
mətbuat daha böyük əhəmiyyət kəsb edir. O, müxtəlif fikirləri yaymaqla milləti 
bütün siyasi və iqtisadi sahələrdə məlumatlandırmalı, məşrutə dövründə həmin 
sahələrdəki bütün məsələləri mütləq millətə çatdırmalıdır. Beləliklə, mətbuatın 
özüdə siyasi və iqtisadi obyektdir. O, ümumi siyasi təşkilatları təbliğata dəvət edən, 
ümuma nicat verən, siyasət üzərində nəzarətçi kütləvi təbliğat vasitəsidir, ictimai 
fikri həyəcana gətirib formalaşdırandır. 
Bu mövqedə mətbuat mühüm qüdrət və qüvvət kəsb edir. Ona dünyanın 
altıncı qüdrətli dövləti və ya dördüncü hakimiyyət ünvanı nahaq yerə 
verilməyibdir. 
Mətbuat xalqın milli nümayəndəliyini öhdəsinə götürən, onun görüşlərini 
ifadə edib yayan ictimai nəzarətçidir. Hökuməti nalayiq işlərdən çəkindirən, onun 
fəaliyyətini bir an belə gözdən qoymayan, ciddi əsaslı tənqidə rəvac verən, 
nöqsanları açıb göstərən, hakim dairələrin yaramaz hərəkətlərinin qarşısına dəmir 
sədd çəkən də mətbuatdır. Mətbuatın qayəsi məşrutə hökumətidir. Ancaq bilmək 
lazımdır ki, bu hökumətin də qanun-qaydası nə qədər düz olsa da, o xalqın 
müstəqil hissiyyatını lazımınca anlaya bilməyəcəkdir. Bu mənada mətbuat mütləq 
və müstəqil iqtidardan üstündür. O görür, yazır, göstərir, gələcəyə baxır. Öz tənqidi 
çıxışları, mübahisələri vasitəsilə ictimaiyyəti həyəcana gətirir, camaatın təlimini və 
zəkasını zənginləşdirir, eyibləri açır, xəstəlik və yaraları sağaldıb aradan qaldırır. 
İndiki dövrdə informasiya vermək, yaxud əqidə mübahisələri aparmaq 
üçün ümumi meydanlara və bazarlara getməyə ehtiyac yoxdur. İndi bir şəxsin 
bütün ömrünü mütləq məktəbdə keçirməsinə, dərin təhsil, təcrübə və kəşflərə sərf 
161 
 
etməsinə də ehtiyac yoxdur. İndi ölkənin idarə üsulundan və ya nümayəndələrin 
rəftarından qorxmaq lazım gəlmir. Mətbuat var. O, bütün bu vəzifələri öz öhdəsinə 
götürüb. Bundan əlavə qələm sahibi olan bir dəstə adam vardır ki, onlar insanlıq 
aləminə aid məlumatları verməklə məşğuldurlar və bu fəaliyyətdən 
çəkinməyəcəklər. 
Təzə informasiya vermək, tərbiyə etmək, maarifləndirmək yeni mətbuatın 
vəzifələrindəndir, o, bu vəzifəni tədriclə, təbii surətdə yerinə yetirir, qalın qaranlıq 
pərdələri qaldırıb onların arxasındakı zülüm, sitəm və təzyiqlərin kökünü kəsməyə 
çalışır. 
Mətbuat elmi, siyasi və bəşəri informasiyanı çoxaldır, bu isə insanların 
zehninin işıqlanmasına səbəb olur. Mətbu sistemi geniş olan millətin zehni, fikri də 
işıqlı olur. İnkişaf etmiş millət o millətdir ki, onun mətbuatı azaddır, ciddidir, 
başqalarına nisbətən çoxuna müyəssər olandır. 
Bilik və informasiyanın əsas qaynağı həyatdır. Bilik və məlumatsız həyat 
əsl həyat deyil, cansızdır, ölüdür. 
 
III 
 
Mətbuat bir müəllim vəzifəsini yerinə yetirir. O, xalqın tərbiyəçisidir. O, 
mənəviyyatdan uzaq ola bilməz. O, təmiz, saf olmalı, əxlaqdan kənara 
çıxmamalıdır, kənara çıxsa, öz mənafe və məqsədinə xidmət edə bilməz. Aşağı 
səviyyəli yazı, söyüş, abırı aparan yazı, fitnə-fəsad törədən yazılar - bax bu üç 
əxlaqdan kənar çıxışlar mətbuatı hörmətdən salar, əxlaqdan məhrum edər. 
Tənqidi kobud, ədəbsiz və nalayiq olan yazılar - aşağı səviyəlilər sırasına 
daxildir. Bu qəbildən olan mətbuata əxlaqca geri qalmış, tərbiyə görməmiş 
cəmiyyət üzvləri arasında, mədəni münasibətin nə olduğunu anlamayan yenicə 
ayılmış millət və yenicə ayaq tutmuş ölkələrdə təsadüf edilir. Ümumi tərəqqi 
genişləndikcə bu cür ədəbsiz yazılar da mətbuat səhifələrində azalır. İnkişaf və 
tərəqqinin məntiqi də bunu tələb edir. Digər tərəfdən mədəniyyət yüksəldikcə, 
əxlaq normaları da bərqərar olur, xalq aşağı səviyyəli yazılara dözmür. İrandakı 
vəziyyət bu baxımdan ən yaxşı nümunədir. Bugünkü mətbuatla neçə il əvvəlki İran 
mətbuatı arasında nə qədər böyük fərq olduğu göz qarşısındadır. Bu fərqi görmək 
üçün indi bizim təzə mətbuatın qələm mübahisələri ilə başqa mədəni ölkələrin 
mətbuatını müqayisə edin. Əlbəttə, bir afrikalı bizim qəzetləri oxusa, ləzzət alacaq, 
amma onu bir fransız nəzərdən keçirsə, heyrətə düşəcək. Əgər aşağısəviyyəli 
yazılar, ümumiyyətlə, geridə qalmış ölkələrin mətbuatı payına düşürsə, abır-
həyadan kənar və şəhvətpərəst yazılar da mədəni ölkələrdəki mətbuata məxsusdur. 
Bizim məqsədimiz o yazıları tənqid etməkdir ki, insanlarda şəhvətpərəstlik 
oyatmaq, ya pis məqsədlər üçün nəşr olunur. Rusiyada onlar "qara ədəbiyyat" 
162 
 
adlanır, yəni onların alıcıları cahil, pis, əxlaqsız adamlar hesab edilirlər. Belə 
yazılara bəzən hekayələr, romanlar və bu səpkidən olan digər kitablar da daxildir. 
Bunların məzmunu şəhvətpərəstlik və eşqbazlığın təsvirindən ibarətdir. Onları 
yazmaqdan məqsəd müxtəlif macəraları oxucunun yadına salıb onda 
şəhvətpərəstlik hissləri oyatmaqdır. Bu cür kitablar asan və sadə dildə yazılır, ucuz 
olur, mədəni hesab olunan ölkələrin əksərində, xüsusilə Fransada çox yayılmışdır. 
Bizim ədəbiyyat içində Şeyx Sədinin qəzəlləri böyük ədibin əxlaqının nə səviyyədə 
olduğunu göstərir, Übeyd Zakaninin divanı da bu qəbildəndir. Übeyd Zakani 
keçmişdə İstanbulda çap olunmuşdu, amma burda hökumətin qorxusundan yayıla 
bilmədi. Həmin kitab vaxtilə Tehranda İstanbul nəşri adı ilə buraxıldı, bir çox 
nüsxəsi yuxarıda göstərilən aşağı təbəqə arasında yayıldı. Bu növ ədəbiyyatdan 
ibarət olan bir sıra kiçik kitabçalar dəxi milli mətbuat və ədəbiyyatımızı ləkələyir. 
Bu cür yazılar aşağı səviyyəli adamların, varlı və yuxarı təbəqənin 
əxlaqsız məişətindən doğur. Eyni zamanda yoxsulluqdan, dəhşətli ehtiyacdan və 
daha yaxşı yaşamaq arzusundan irəli gəlir. Bu, bir ədəbiyyatdır ki, həm 
yüksəksəviyyəli varlılar, həm də aşağı səviyyəli cahillər arasında yayılır. Belə 
əsərlər əxlaqsız varlı ailələrində uşaqlara zövq verən, mövhumi inam və 
məmnunluq yaradan halva kimi görünür. İnkişaf etmiş ölkələrdə meydana gələn 
varlılar yoxsulların iş və əməyi hesabına harınlamışlar. Yoxsullar isə təhsildən 
kənarda qalır, öz zəkalarının qüdrətindən istifadə edib, elm yolu ilə öz məişətlərini 
təmin edə bilmirlər. Diqqət edilərsə, onların əxlaqının aşağı səviyyədə olmasının 
da buradan doğduğu aydınlaşar. 
Nəhayət, bu cür nəşrlərin zərərli və təhlükəli əxlaqi təsirinin də çox 
olduğunu söyləyə bilərik. 
Pozğun qələmə alınan yazı, əsərlər həm əxlaqa, həm də tərbiyəyə böyük 
zərər yetirir. Öz xeyirləri üçün cürbəcür yalanlar, qərəzli qara fitnəkarlıq və 
iftiralar dərc edən mətbuat pozğun mətbuatdır, nəşrdir. Bu cür ədəbiyyat ancaq və 
ancaq pul qazanmaq naminə nəşr olunur, onların puldan başqa qayələri yoxdur. 
Belə mətbuatın səsi pul üçün çıxır, sakit olub susması da puldan asılıdır. Onu 
Avropada "zəkai söyüş" adlandırırlar. Həqiqətən də belədir. Əxlaqsız qadınla belə 
mətbuatın nə fərqi var? Hər ikisi bir cərgədəndir. Onlar həya və abırlarını yelə 
verirlər, vücudlarını nəcis qiymətinə satırlar. Əxlaqsız qadın öz vücudunu hərraca 
qoyur, kim çox pul versə, onunla gedir. Pozğun jurnalist də özünü hərraca qoyur, 
qələminin və vicdanının ixtiyarını "səxavəti" çox olanların ixtiyarına verir. 
 
IV 
 
Ziyalı mətbuat və pozğun yazı da cəmiyyətə çox əziyyət verən zəhərdir, 
bəladır, beynəlxalq miqyasda kapitalizm meydana gələndən, zəhmətkeş fəhlə sinfi 
163 
 
öz hüquqları uğrunda mübarizəyə qalxandan sonra bu cür nəşrlər geniş intişar 
tapdı. Elmi həqiqətləri danmaq, tənqidi yazıların qarşısını almaq, ümumin 
irəliləməsinə və zəhmətkeşlərin beynəlxalq əlaqələrinə mane olmaq üçün yuxarıda 
söhbət gedən mətbuat varlıların əlində alət olubdur. 
Qanunvericilik məclisinə seçkilər zamanı pozğun mətbuat siyasətə 
qoşulur. İqtidarın cəmaətin, ümumin əlinə keçməsindən qorxuya düşərək ona 
maneə olmağa çalışır. Külli miqdarda pul xərcləməklə mətbuat vasitəsilə hər şəkil 
və formada olursa-olsun xalq arasına iğtişaş salıb hamını bir-birinə vurmağa 
başlayır. Xalqın fikrini döndərmək istəyir. Çalışırlar ki, camaat öz rəyini və siyasi 
hüquqlarını təzək qiymətinə satsın. Bədbəxtlikdən, bu ədəbi pozğunluq yavaş-
yavaş bizim İranda da yayılıb adət halı alır. Mətbuat səhifələri varlı, vəzifəli 
şəxslərin və xaricilərin pulu ilə qaralanır. Söyüş yazmaq, zəhmətkeşlərin hüququnu 
tapdalamaq üçün bu cür mətbuata ali təbəqələr pul verirlər ki, onların istədiklərini 
eləsinlər. Həqiqətən fahişə sifətli yazıçıların, qələm sahiblərinin əxlaqsız qadınlar 
kimi ədəbiyyatın ismətini hərraca qoyduqlarını, millətin cahil və nadanlığından 
istifadə edib, bir neçə tümən pul xatirinə vətəni və siyasi azadlıqlarını satdıqlarını 
görəndə adamı heyrət bürüyür. O alçaqlar ədəbiyyata ləkə vururlar, amma işi elə 
göstərmək istəyirlər ki, guya mədəni ölkələrdə olduğu kimi, bütün yazılarını millət 
işinə sərf edirlər, məşrutə adına mətbuat səhifələrini qaralayırlar. 
Məqaləmizdə pozğun və simasız mətbuatın mədəni ölkələrə aid olduğunu 
qeyd etdik. Bəzi sadəlövhlər bizim sözümüzdən elə nəticə çıxara bilərlər ki, bəlkə 
mətbuatın pozğunluğuna və əxlaqın dəyişməsinə mədəniyyətin inkişafı səbəb 
olubdur? Bəzən belə nəticə çıxarmaq da mümkündür. Hətta mədəniyyətin inkişafı 
bəzilərini mətbuatı ittiham etməyə də sövq edə bilər. Göstərək ki, mədəni ölkələrdə 
mətbuatın bir qisminin pozğunluğu mədəniyyətin pozğunluğu nəticəsində deyil. Bu 
pozğunluq müvəqqətidir. Bəşəriyyət əxlaq və elmin inkişafına, ictimai yeniliyə nə 
qədər tez nail olarsa, pozğun mətbuatın da ömrü o qədər tez başa çatar. İrəliləyiş 
isə davam edir, mədəniyyət də daim inkişafdadır. Nə qədər ki, insan ömrü var, 
mədəniyyət də var və inkişaf etməkdədir. Həqiqi mədəniyyət əxlaqın pozulması 
yox, əksinə, əxlaq pozğunluğunu aradan qaldıran əsas amildir. O, həqiqət günəşini 
işıqlandırır. Pozğun mətbuatın axırı yoxdur, o, karvansara qonağı kimi bu qapıdan 
girib o biri qapıdan çıxıb gedir, çünki onun varlığı da belə davamsızdır. 
Keçən məqaləmizdə mətbuatın əxlaqi vəzifəsinin təlim-tərbiyə 
olduğundan bəhs etmişdik, indi də əxlaqa zidd mətbuatdan söz açaq, onun müxtəlif 
pis təsirlərini göstərək. Bu iki növ mətbuatın bir-birindən fərqi məlumdur. 
Biz yuxarıda mətbuatın tarixi vəzifəsini göstərmişik. Söyüşçü və abır 
aparan mətbuatdan yaxşı şey gözləmək olmaz. Heç kəs şübhə etməz ki, qərəzli 
mətbuat bundan əvvəl dediyimiz mühüm vəzifələrin öhdəsindən gələ bilməz. 
Həmin vəzifələri ümumi əxlaqı gözəlləşdirmək istəyən ciddi, elmi, mədəniyyətə 
164 
 
xidmət edən mətbuat həyata keçirə bilər. Qələmlərindən ismətə zidd yazılar çıxan 
şəxslər şəhvətpərəstliyi qızışdırır. Bu, təəccüblü görünə bilər. Pozğunluq yaratmaq, 
hərzəlik etmək, söyüş deməklə məşğul olan jurnalistlər əxlaqı necə gözəlləşdirə 
bilərlər, həqiqət və mədəniyyət bayrağını necə ucalda bilərlər? Həmin mühüm 
vəzifələri o adamlar yerinə yetirə bilərlər ki, qələmlərini insanların zehninin 
inkişafı, ümumi təlim-tərbiyə və ədalətin genişlənməsi və bərqərar olmasından 
başqa heç nəyə işlətməsinlər. 
Buna görə də zehni inkişafa xidmət edən və öz tarixi vəzifəsini yerinə 
yetirən mətbuat nüfuz sahibi ola bilər. O, əsas müqəddəs ideyaları müdafiə edərək 
müxaliflərə önə çıxmağa imkan verməməsi, heç bir hədədən qorxmamalıdır. 
Pozğun və əxlaqa zidd mətbuat müvəqqətidir, davamı yoxdur, onun nüfuzu da 
aşağı və süni olur. O, heç vaxt tarixi əhəmiyyət kəsb edə bilməz, ziddiyyətli, 
anlaşılmaz fikirləri və müəyyən məsələləri müdafiə etməkdən başqa onun heç bir 
işi olmaz. Buna görə də mədəni ölkələrdə düz məsləkli və əxlaqlı mətbuata ehtiram 
və hörmətlə yanaşırlar. 
V 
 
Mətbuat o zaman öz vəzifəsini lazımınca yerinə yetirə bilər ki, öz işində 
tam azad olsun. Öz məqsədinə çatmaq üçün mətbuat azad olmalıdır. Mətbuat 
azadlığı onun öz işində - yazmaqda, nəşrdə, yaymaqda, insani fikirləri çatdırmaqda 
tam azad olmasından ibarətdir. 
Mətbuatın işi insani fikirləri yaymaq, insanların fikirlərinin inkişafını 
təkmilləşdirmək, mütləqiyyətin özbaşınalığının qabağını almaqdır. Demək olar ki, 
ümumi inkişaf və yüksəlişin qarşısını almaqda mətbuat azadlığının qarşısmı 
almaqdan zərərli heç nə yoxdur. Bu da təbiidir. Belə olduqda mətbuat öz təlim-
tərbiyə vəzifəsini yerinə yetirə bilməz. Çünki deməli olduqlarını deyə bilməz, 
yazmalı olduqlarını yaza bilməz və öz məsuliyyətinin öhdəsindən gələ bilməz. 
Yunanıstan da, Afina və Sparta da mətbuat geniş yayılmadan əvvəl tam 
azad idi, hər yazıçı öz fikirlərini və qələminin məhsulunu bütün xalqa azad surətdə 
çatdıra bilərdi, təkcə rəsmi dinin və ümumi əxlaqın ziddinə olan yazılar qadağan 
idi. Allahın şəriki olduğunu iddia edən, Allahı danan, beləliklə də küfrə səbəb olan, 
ciddi məzhəbi tənqidlər yazılmış kitablar xalqın əxlaqına pis təsir göstərdiyi üçün o 
zaman yandırılır, müəlliflər isə ya qovulur, ya da məhkum edilirdilər. Beləliklə, 
yazı nəşr olunmazdan qabaq onu məhkum etmək üçün bir qayda yox idi. Yayılıb 
xalqın nəzərinə çatandan sonra o, müxalifət və iqtidarın ümumi mühakiməsinə tabe 
olmalı idi. Buna baxmayaraq, kitablar hədsiz dərəcədə sərbəst yazılırdı. Hətta 
məzhəbi qanun-qaydanın əsaslarını lağa qoyan, əxlaqa mənfi təsir edən yazılar 
geniş yayılırdı, heç yerdə onların qarşısını alıb dayandırmırdılar. 
165 
 
İtaliyada, yəni qədim Romada da eyni vəziyyət müşahidə olunurdu. 
Qələm azadlığı Afina və Spartadan qabaq burada yayılmışdı. Bu da qədim tarixi 
şəhərin xüsusiyyətindən irəli gəlirdi. 
Bunlara baxmayaraq belə vəziyyət xristianlığın əvvəllərində çox davam 
etmədi. Siyasi iqtidar və əfkari-ümumi yeni din əleyhinə yazılanlarla ziddiyyətə 
başladı, onlara qarşı təzyiqi artırdı. Xristianlar da bütpərəstlər kimi yazılanlara 
təzyiq göstərdilər. Hər ikisinin də təzyiqləri bir-birinin eyni idi. Burada çox vacib 
bir məsələyə nəzər salaq ki, əgər bütpərəstlik yayılanda romalılar yazı və kitablara 
son dərəcə şiddətli müqavimət göstərirdilərsə, xristianlıq meydana gələndə bu 
təzyiqin əleyhinə çıxdılar. Az sonra xristianlıq dini yenidən Roma imperatorlarının 
təsiri altına düşüb məğlub oldu, pak din kitablara, yazılanlara nəzarət etməyə 
başladı, nəzarət senzora çevrildi. Orası da məlumdur ki, xristianlıq meydana gəlib 
yayılmağında yazılı yayım vasitələrinə möhtac idi. Bu qələm azadlığı bəşəriyyəti 
İsanın dininə dəvət etməkdə böyük rol oynadı. Elə ki din pərdə arxasında 
ruhanilərin pozğun məqsədlərinə xidmət etməyə başladı, qələm tənqidə girişdi. 
Həmin ruhanilər öz fəsadlarını gizlətmək üçün qələm azadlığının qarşısını almağa 
çalışdılar. Keşişlər dində özbaşına cürbəcür dəyişikliklər və təhlillər yaratdılar. 
Dinin gücü ilə müxtəlif bəhanələr tapıb qələm və tənqidi yazılar əleyhinə bayraq 
qaldırdılar. Elə ki xristianlıq Avropada genişləndi, bütpərəstlik yavaş-yavaş süqut 
etdi, ruhanilər rəsmi məqam və nüfuz sahibi oldular. İlahi səltənətin ixtiyarı 
Papanın əlinə keçdi. O, özünü Allah hesab etdi. Xristianlıq-katolik məzhəbi 
fövqəladə qüvvəyə malik oldu, bu isə İsa dininin əqidəsinə zidd idi. Ona görə də 
sonda hər yerdən kilsə-katolik dini və ruhaniləri əleyhinə etirazlar ucaldı, dedilər 
onlar qoyunsifət gorqazanlardır ki, ruhani libasında öz şəhvətpərəstlik 
məqsədlərini, mütləqiyyət iddialarını dinin gücü ilə həyata keçirirlər, batində 
onlarla özbaşına Roma imperatorunun fərqi və təvavütü yoxdur. Möhkəm və ciddi 
tənqidə başladılar. Tarixin səhifələri şahiddir ki, xalq öz etirazında haqlı idi. 
O zamanın ruhaniləri Allahpərəstlik məzhəbini əllərində şərafət, 
soyğunçuluq aləti etmişdilər, xalqın malını talamaqla, mülkünü qəsb etməklə 
dərəbəylik idarə üsulu və yeri mütləqiyyət yaratmışdılar. 
Bu tənqidə, hücumlara qarşı Papa və kilsə zorakılığa, xalqı dəhşətli 
surətdə qorxutmağa başladılar, Papa hökmranlığının əsaslarını möhkəmləndirməyə, 
əqidə və qələm azadlığını ləvğ etməyə çalışdılar. Onlar üzərində iki nəzarət: "divan 
və təftiş" sistemi qoydular. 
XII əsrin axırlarında (1183) ruhanilər Vuron şəhərində toplaşıb "Divani-
təftiş" yaratmaq haqqında qərara gəldilər. 
XV əsrdə (1471) əsas senzura qoyuldu. "Divani-təftiş" şər və məzhəbi 
mühakimə rolu oynayırdı. Məhkəmə ixtiyarı ruhanilərin əlində idi. Onların işi 
katolik əqidəsinə müxalif və azad fikirli adamları tapıb işgəncə vermək idi. 
166 
 
Bu cür qeyri-qanuni əməllər üçün hər cür alçaqlığa əl atır, istədikləri 
adamları döydürmək, öldürmək, hətta tikə-tikə doğratmaqdan da çəkinmirdilər. 
"Divani-təftiş"in əli ilə tələf olan insanların sayı-hesabı yox idi. Onların hesabını 
heç kəs söyləyə bilməz. 
"Divani-təftiş" İspaniyada əvvəlcə dini təəssübə xidmət edirdi. Sonralar 
səltənət istibdadının mənafeyini qorumağa başladı. 
Senzura və yoxlama nəşrlərin elmi və ədəbi cəhətdən inkişafına çox ziyan 
vurdu. Senzura katolik dini əleyhinə çevrilmiş nəzəri fikirlərin və elmin 
tərəqqisinin qabağını da alırdı. Senzura xüsusi heyətlərdə təşkil olunmuşdu, 
bunların işi məhkəmə aparmaq, yazıları məhkum etmək, Papa və kilsəni tənqid 
edən kitabları aradan götürmək idi. Kilsə və dövlət qulluqçularının özbaşınalığını 
tənqid edən əsərlər yandırılırdı. Senzura məmurlarının xoşuna gəlməyən kitablar da 
oda atılırdı. 
Diqqətəlayiq məsələ budur ki, senzura yaranandan düz 30 il sonra Papa 
PV Sikes tərəfindən çap maşını ixtira edildi. XV əsrin axırlarında o, Papa II 
Aleksandr tərəfindən təkmilləşdirildi. Birinci dəfə "Qadağan olunmuş kitabların 
siyahısı" kitabını çap etdilər. 
Kilsənin yaratdığı divan və senzura hər ikisi mütləqiyyət hakimiyyətinə 
xidmətə keçdi, keşişlərdən sonra yeni yaranmış hakimiyyətin tapşırıqlarını yerinə 
yetirməyə başladı, həyat və ümumi məişətin ixtiyarını öz əlinə aldı, xalqın elmi, 
milli intibah meyilləri və hərəkatını müdafiə etmək məcburiyyətində qaldığını dərk 
etdi. Əlbəttə, şahlıq rejimi mütəfəkkirlərin tənqidinə dözə bilmirdi. Onların iradə 
və fikirləri ilə razılaşmaq istəmirdi. Buna görə də ruhanilərin tədbirlərindən istifadə 
etməyə, onlardan kömək istəməyə məcbur olurdular. 
İngiltərə krallığı tarixən başqalarından daha tez senzura tətbiq etmişdi. 
Ondan sonra Fransa, Almaniya, İspaniya və b. tətbiq etdi. Nəhayət, harda ki şahlıq-
monarxiya möhkəmləndi, senzura orada özünə yer elədi. Onlar bir-birindən 
aralanmadılar. Milli inqilablar dövrü qurtarandan sonra 1648-ci ildə senzura aradan 
yığışdırıldı. Sonra mətbuat, söz və düşüncə azadlığı elan edildi. Amazoniyada-
Amerikada 1776-cı ildə öz müstəqilliklərini əldə edəndən sonra mətbuat və 
düşüncə azadlığı burada, ondan sonra 1789-cu ildə Fransada elan edildi. Lakin 
həqiqi mətbuat azadlığı XIX əsrdə milli inqilablar dövründə oldu və təkmilləşdi. 
Bu əsr nurlu əsrdir. Mətbuat azadlığını boğan əngəllər, şeylər ortadan götürüldü. 
Mətbuat əsl hüququnu əldə etdi. Mətbuat azadlığı yavaş-yavaş qabaqcıl ölkələrdən, 
Avropadan digər ölkələrə yayılmağa başladı. Əvvəlcə, təqribən 1866-cı ildə 
Yaponiyada, sonra 1906-cı ildə İranda, daha sonra 1907-ci ildə Türkiyədə başqa 
yerlərdə mətbuat azadlığı elan olundu. Müxtəsər tarixi mütaliə mətbuat 
senzurasının bünövrəsinin necə zülüm, sitəm üzərində qurulduğunu kifayət qədər 
olmasa da, hər halda göstərir. Əlbəttə, katolik kilsələrinin bu senzuranı necə zülüm 
167 
 
və istibdad rejimi əsasında qurduqlarını qədim tarix bilmir. Əslində milli inqilablar 
səltənəti-mütləq (şahlıq) rejimlərinin əsasını dağıtdı. Aydındır ki, milli əsarət də 
elmi, ədəbi əsarətin tayıdır. Millətin azadlığı, düşüncənin azadlığıdır. Başqa 
mənada zülmü güclə aradan götürmək azadlığa bərabərdir. Azadlıqda inkişaf ilahi 
bəxşişdir. 
 
VI 
 
Mətbuat azadlığına təzyiq göstərməyin nəticəsi çox üzücüdür. Bu təzyiq 
vəhşilik və məntiqsizlikdən başqa bir şey deyildir. 
Mətbuat əsirliyini o şəxslər müdafiə edə bilərlər ki, onların həyat 
hadisələrindən və bu hadisələrin necəliyindən xəbərləri olmasın, yaxud xəbərləri 
olsa da, şəxsi mənfəətləri naminə ədalət və hüququ tapdalasınlar. 
Mətbuat azadlığı insan azadlığının əsas sütunudur, çünki o, əqlin, 
təfəkkürün əsas qüvvəsidir. Onun varlığı ağıla və səbrə əsaslanan qüvvədir. 
Mətbuata təzyiq göstərmək və ya onu aradan çıxarmaqla ağlın qüvvəsini aradan 
çıxarmağın fərqi yoxdur. Buradan belə nəticə çıxır ki, mətbuat azadlığına əl 
qaldırmaq insan azadlığına təcavüz etməkdir. Adamların ağlı və fikri azad olsa, 
onların fərdi inkişafı da sürətlənər. Azadlığın qarşısını almaq insanın ağıl və 
təfəkkürünü əlindən alıb onu bir maşına, ya cansız alətə çevirmək deməkdir. 
Məşhur ingilis yazıçısı Milton neçə əsr bundan qabaq demişdi: "Bir yaxşı kitabın 
aradan çıxarılması, bir yaxşı adamın edam olunmasına bərabərdir. Amma bir 
mətbuat orqanının qabağını almaq, ya onu aradan çıxarmaq nalayiq bir vəziyyətin 
yaradılmasına səbəb ola bilər ki, bu da yer üzündə həyatın yox olmasından əlavə, 
mənəvi nəticələr verər və ağılın qüvvəsini də yox edər". 
Beləliklə, mətbuatda senzura və ona təzyiq göstərmək ancaq adamları 
hissiyyatsız edər və onlarm məhvinə səbəb olar. 
Şəxslər ki hissiz olub kütləşdilər, əqli qüvvə və zəka da işdən düşər, 
ümuma xidmət edən mətbuat və nəşriyyatı bir dəstə yandırsa, onu aradan çıxarsa, 
elm və ədəbiyyat necə inkişaf edər? Şəxsi mənafeyə xidmət etməyən bir 
ədəbiyyatın qarşısı alınıb təbii yolundan çıxarılsa o, həqiqəti göstərməyə necə nail 
ola bilər? Onlar həqiqəti deyə bilməzlər. Bəzən də senzura məmurları ilə üz-üzə 
gəlməmək xatirinə ola bilsin ki, yazıçılar elmi həqiqətləri deməkdən əl çəksinlər. 
Çünki əkinçiyə toxum səpmək üçün münasib münbit və təmiz yer lazımdır. 
Maarifin də inkişafına və genişlənməsinə azad mühit və qələm azadlığı lazımdır. 
Onun qabağı alınanda qələm öz adi hərəkətini qoruyub davam etdirə bilməz. 
Peşmançılıq işin irəliləməsinə mane olar. Bu zaman yazıçı və alimlər öz məlumat 
dairələrini və nəşriyyatlarını genişləndirməyə çalışmaq əvəzinə, özlərini müəyyən 
168 
 
edilmiş hüquqdan çıxmamağa məcbur edərlər, qələmlərini təyin olunmuş qaydadan 
kənara çıxmağa qoymazlar. 
Buna görə də onlar xalqın təlim-tərbiyəsi ilə bağlı heç nə edə bilməzlər. 
Maarifin və inkişafın qabağını kəsmək, mətbuat azadlığını əldən almaq senzura 
işçilərinin əsas məqsədidir. Onların fəlsəfəsinə görə, əsl həqiqət nə qədər gizli 
qalsa, insanlar nə qədər savadsız olsa, dövlət o qədər də rahat hökm sürər, dövlət 
başçılarının istəkləri xoşluqla həyata keçər. 
Senzura olan ölkələrdə maarifin tərəqqisinin qarşısını almaq üçün ayrı 
maneələr də vardır. Bu qaydanın siyasi nəticəsi çox əhəmiyyətlidir. Heç kəs inkar 
edə bilməz ki, mətbuat azadlığının olmaması zülmün, sitəmin, təcavüzün və qarətin 
yayılmasına səbəb olar. Keçən məqalədə senzuranın ədaləti məhv etdiyini şərh 
etdik. Göstərdik ki, istibdadçı mütləqiyyət senzuradan öz siyasi məqsədlərinə 
çatmaq üçün necə istifadə edirdi. Məlumdur ki, milli amalların qarşısını almaqda, 
eyiblərin üstünü örtməkdə, dövlətin qəbahətli və çürümüş siyasətini müdafiə 
etməkdə senzura nə qədər iş gördü. 
Azadlıqla siyasi əsarətin fərqi belə bir şəraitdə özünü göstərir. Gizlilik və 
açıqlığın fərqi də budur. Zülüm, istibdad və mütləqiyyətin davamı həqiqətləri 
gizlətməklə bağlıdır. Mütləqiyyət üsulunun davamı, sirlərin gizli qalması, 
həqiqətin ört-basdır edilməsi bilavasitə senzuranın işidir. Senzura şübhələr 
yaranmasının, mühüm məsələlərin gizlədilməsinin, siyasi zülmün icra olunmasının 
əsas amilidir. Mümkün olan bütün əyriliklər, oğurluqlar, fırıldaqlar, zülmlər həmin 
pərdənin arxasında öz işini görür. 
Mətbuatın əsarəti zəhmətkeşlərin və zülüm altında  əzilənlərin səsinin 
boğulması, onların dərdlərinin xalqa çatmasına mane olmaqdır, bu da əksəriyyətin 
istədiklərinin qarşısını almaqdır. 
Siyasi baxışdan əlavə, bir əxlaqi heysiyyət də vardır. Mətbuatın əsarəti 
əxlaq pozğunluğu törədir, əxlaq gözəlliyi və yaxşı xüsusiyyətləri aradan çıxarır, 
yalan danışmağı, oğurluğu, əyrilik və casusluğu yayır, ədəbi və qələm pozğunluğu 
meydana çıxarır. Bunun nəticəsində bir dəstə yazar ortaya çıxır ki, onlar öz şərəf, 
fikir və əqidələrini saxta rütbə qazanmaq üçün nəcis qiymətinə satmağa hazır 
olurlar, zülmü və sitəmi müdafiə edirlər, biçarə milləti avara və sərgərdan qoyurlar. 
Bu da bir sıra qələm fahişələrinin cəmiyyət içinə girməsinə səbəb olur. Keçmişdə, 
necə ki, demişik, əxlaqsız qadınlar kimi bəzi jurnalistlər də namuslarını satır, pak 
əməllərini murdarlayır, vicdan və namuslarını, abırlarını həyasızlıq bazarına 
çıxarıb, kələfin ucunu əldən verirlər. 
"Ġrani-nov" 
№ 228, 34, 40, 46, 50, 53  
28 aprel, 6, 11, 20, 24.  
28 may 1911-ci il. 
169 
 
Ġstifadə olunmuĢ ədəbiyyatın siyahısı 
 
1. "Azərbaycan Xalq Cümhuriyyəti" ensiklopediyası. 2 cilddə. Bakı. 2003 
2. Axundov Nazim. Azərbaycanda dövri mətbuat.  (1832-1920). Biblioqrafıya - 
Bakı. 1965. 
3. Axundov Mirzə Fətəli. Əsərləri. 3 cilddə.  Bakı. 1961-1962. 
4. "Azərbaycan dövri mətbuatı". (1832-1920).  Biblioqrafiya. Bakı. 1987 
5. Ağayev İslam. Satirik "Zənbur" jurnalı. Bakı. 1969. 
6. Ağayev İslam. Ədəbiyyat, mətbuat və publisistika problemləri. Bakı. "Elm" 
nəşriyyatı. 2008. 
7. Alxan Bayramoğlu. M.Ə.Sabir mətbuatda. Bakı. 2006. 
8. Alxan Bayramoğlu. Azərbaycan Demokratik Respublika dövründə ədəbiyyat. 
Bakı. Elm. 2003. 
9. Alxan Bayramoğlu. "Şamaxıda maarif və maarifçilik". (XIX əsrin ortalarından 
mart 1918-ci ilə qədərki ədəbi mühit).  Bakı. “Marif” 1997. 
10. Akif Aşırlı. Cümhuriyyət dövri mətbuatında Qafqaz İslam Ordusu. Bakı. 
"Nurlan", 2007 
11. Aybəniz Kəngərli. "Turanın bir eli var və yalnız bir dili var". Mütərcim. 2006. 
12. Aybəniz Kəngərli. İsmayıl bəy Qaspıralı. Bakı. 2005. 
13. Azərbaycan tarixi. "Azərnəşr". 1994. 
14. A.H.Feyzullayeva. Maarif carçıları. Bakı. 1988. 
15. Asif Rüstəmli. Ədəbi istiqlalımız. "Elm". 2004 
16. "Azərbaycan - 90". "Azərbaycan" qəzetinin nəşri.  Bakı. 2008.  
17. Abdulla Şaiq. "Xatirələrim". Bakı. 1973. 
18. Azərbaycan Demokratik Respublikası. "Azərnəşr". Bakı. 1992. 
19. Esmira Cavadova. Sətirlərdə döyünən ürək. Bakı.1988. 
20. "Əkinçi" (1875-1877). Tam mətni - Bakı. 1979 
21. Əziz Mirəhmədov. Azərbaycan Molla Nəsrəddini. Bakı, "Yazıçı", 1980. 
22. Əziz Mirəhmədov. Azərbaycan ədəbiyyatına dair tədqiqlər. Bakı, 1983. 
23. Əmin Əfəndiyev, Zakirə Əliyeva. Orucov qardaşlarının mətbəəsi. Bakı. 
"Qartal". 1999. 
24. Əli Nəzmi. Keçmiş günlər (Xatirələr). "Adiloğlu". 2006. 
25. Əli bəy Hüseynzadə. Siyasəti-fürusət. Bakı. "Elm". 1994. 
26. Əli bəy Hüseynzadə. Qırmızı qaranlıqlar içində yaşıl işıqlar. Bakı. 1996. 
27. Əli bəy Hüseynzadə. Türklər kimdir və kimlərdən ibarətdir. Bakı. 1998. 
28. Əli Zeynalov. XX əsrin əvvəlində kitab nəşri. Bakı. 1997. 
29. Əli Zeynalov. "XX əsrin əvvəllərində Azərbaycanda kitab nəşri". ("Orucov 
qardaşları" nəşriyyatının fəaliyyəti).Bakı. 1997. 
30. Əhməd bəy Ağaoğlu. Seçilmiş əsərləri. Bakı. 2007. 
170 
 
31. Hüseynov Şirməmməd. Mətbu irsimizdən səhifələr. Bakı. "Çənlibel", 2007. 
32. Hüseynov Şirməmməd. Azərbaycan bolşevik mətbuatı. I və II hissələr. Bakı. 
1981-1983. 
33. Hənifə xanım Məlikova - Abayevanın xatirələri. Həsən bəy Zərdabi və 
"Əkinçi". "Adiloğlu". 2005. 
34. Həsən bəy Zərdabi, Fərhad Ağazadə. "Əkinçi". "Xalq" qəzetinin nəşri. Bakı. 
2008 
35. Həsən bəy Zərdabinin bioqrafiyası və epistolyar irsi.  Bakı. "Nurlan". 2006. 
36. Həsən bəy Zərdabi. Seçilmiş əsərləri. Bakı. 1960 
37. Hacıbəyli Üzeyir. Fitnələr qarşısında. Bakı. 1995. 
38. Xəlil Rəfiyev. Böyuk Oktyabr və Azərbaycan bolşevik mətbuatı. Azərbaycan 
Dövlət Nəşriyyatı. Bakı. 1987. 
39. İzzət Rüstəmov. Həsən bəy Zərdabi. Bakı. 1969. 
40.  İsa Hacıbəyli. Cəlil Məmmədquluzadə. Bakı. "Şərq-Qərb". 1994. 
41. İsa Həbibbəyli. Cəlil Məmmədquluzadə: mühiti və müasirləri. Bakı, 1997. 
42. İsa Həbibbəyli. Mollanəsrəddinçi karikatura ustası.Bakı, 2002. 
43. Kamran Məmmədov. Nəcəf bəy Vəzirov. Bakı. 1963. 
44. Mirzəbala Məhəmmədzadə. Azərbaycan türk mətbuatı (Ərəb əlifbasından 
çevirmə, tərtib, ön soz, qeydlər və lüğət Alxan Bayramoğlunundur). Bakı 
Universiteti Nəşriyyatı, 2004. 
45. Mirzə Bala Məhəmmədzadə. Milli Azərbaycan hərəkatı. "Nicat". 1992. 
46. Musa Qasımlı. "Birinci Dünya müharibəsi illərində böyük dövlətlərin 
Azərbaycan siyasəti". III hissə. Bakı. "Adiloğlu". 2004. 
47. "Molla Nəsrəddin". (1906-1931). XII cilddə. I cild. Bakı. 1988. 
48. Məmməd Məmmədov. İdeal qardaşları. Bakı, "Azəməşr". 1967. 
49. Məmməd Məmmədov. M.Ə.Sabir və mətbuat.Bakı, "Elm", 1974. 
50. Məmmədli Qulam. Nəriman Nərimanov (1870-1925). Həyat və yaradıcılığının 
salnaməsi. Bakı. 1987. 
51. Məmmədov Əflatun. Azərbaycan uşaq mətbuatı. 1977. 
52. Məmmədquluzadə Cəlil. Əsərləri. 3 cilddə. Bakı. 1967. Məmmədov Vəli. 
"Əkinçi" qəzeti. Bakı. 1976. 
54. Mir Abbas Aslanov. Üzeyir Hacıbəyov - jurnalist. Bakı. 1985. 
55. Ömər Faiq Nemanzadə. Seçilmiş əsərləri. Bakı. "Yazıçı". 1992. 
56. Rəsulzadə Məhəmməd Əmin. Əsərləri. I cild. Bakı. 1992. 
57. Rəsulzadə Məhəmməd Əmin. Əsərləri. II cild. Bakı. 2001. 
58. Şamil Qurbanov. Ömər Faiq Nemanzadə. Bakı. "Gənclik". 1992. 
59. Teymur Əhmədov. Nəriman Nərimanovun yaradıcılıq yolu. Bakı. 2005. 
60. Türk düşüncə və siyasi həyatında Əhməd bəy Ağaoğlu.  Bakı. Az.Ata. M 2004. 
171 
 
61. Talıbzadə Kamal. Ədəbi irs və varislər. Azərbaycan Dövlət Nəşriyyatı. Bakı. 
1974. 
62. Vəliyev Şamil (Körpülü) "Fyuzat" ədəbi məktəbi.  Bakı, "Elm", 1999. 
63. Vəzirov N.V. "Məqalə və felyetonları". Bakı. 1961 
64. Yusuf Akçura. Türkçülüyün tarixi. Bakı. 2006. 
65. Yaqublu Nəsiman. M.Ə.Rəsulzadə. Bakı. 1991. 
66. Yusif Vəzir Çəmənzəminli. Müstəqilliyimizi istəyiriksə... (toplama, 
transliterasiya, tərtib, ön söz və qeydlər Alxan Bayramoğlunundur) Bakı, 
"Gənclik", 1994 
67. Zeynalov N. "Azərbaycan mətbuatı tarixi". I hissə. Bakı. 1973. 
68. Zeynalov N. Azərbaycan mətbuatı tarixi. II hissə. Bakı. 1974 
69. Zeynalov Ağarəfi. “Kəşkül”də bədii ədəbiyyat. Bakı. 1978. 
70. Zeynalzadə Ağarəfi. Azərbaycan mətbuatı və çar senzurası. (1850-1905). 
Bakı,."Elm", 2006. 
172 
 
 
 
«Elm və Təhsil» nəĢriyyatının direktoru: 
professor N.B. MƏMMƏDLĠ 
 
Korrektorlar. Yusif ƏfĢar, Kəklik Abbasova 
                Texniki redaktor.       Edqar Hənifəyev 
                Dizayner:          Rüfət DadaĢov 
 
 
Yığılmağa verilmiş 21.06.2009. 
Çapa imzalanmış 18.07.2009. 
Şərti çap vərəqi 18,5. Sifariş № 220. 
Kağız formatı 60x84 1/16. Tiraj 500. 
 
 
Kitab «Elm və Təhsil» nəşriyyat-poliqrafiya müəssisəsində 
hazır diapozitivlərdən çap olunmuşdur. E-mail: elm ve tehsil@box.az 
Tel: 497-16-32; 050-311-41-89 
 
Ünvan: Bakı, İçərişəhər, 3-cü Maqomayev döngəsi 8/4. 
