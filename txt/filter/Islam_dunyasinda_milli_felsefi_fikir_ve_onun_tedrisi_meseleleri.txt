 - 1 - 
 
Azərbaycan Fəlsəfə və Sosial-Siyasi Elmlər Assosiasiyası 
(AFSEA) 
 
«Fəlsəfə» jurnalına əlavə 
 
 
 
Səlahəddin Xəlilov 
AFSEA-nın İdarə Heyətinin sədri 
 
 
 
 
 
 
İslam dünyasında milli fəlsəfi fikir  
və onun tədrisi məsələləri 
 
 
 
 
 
 
 
 
 
 
 
 
 
 
Bakı-2008  
 - 2 - 
 
 
AMEA-nın Fəlsəfə, Sosiologiya və Hüquq İnstitutunun  
YUNESKO-nun dəstəyi ilə  
«Dünya fəlsəfəsi kontekstində islam bölgəsi fəlsəfəsinin  
tədqiqi və tədrisi problemləri» 
 mövzusunda keçirdiyi elmi-nəzəri konfransa həsr olunur. 
 
 
 
 
 
 
 
 
S.S. Xəlilov 
İslam dünyasında milli fəlsəfi fikir və onun tədrisi məsələləri. –  
Bakı, «Azərbaycan Universiteti» nəşriyyatı, 2008 – 113 səh.  
 
Kitabçada fəlsəfənin tədrisi və ictimai şüura təsiri ilə bağlı bir 
sıra aktual məsələlər nəzərdən keçirilir. Milli fəlsəfi fikrin spesifikası 
və onun ümumbəşəri fəlsəfi fikirlə vəhdət şərtləri araşdırılır. 
Azərbaycanın ali və orta məktəblərində fəlsəfi biliklərin tədrisi ilə 
əlaqədar bəzi problemlər müzakirəyə çıxarılır.   
 
 
 
 
 
 
 
 
 
 
 
© S.S.Xəlilov 
© «Azərbaycan Universiteti» nəşriyyatı, 2008  
 
 
 
 - 3 - 
 
 
 
 
 
 
 
 
                     Ön söz əvəzi:  
                       Konfrans iştirakçılarına müraciət 
 
 
Hər bir xalqın tarixində cari ictimai-siyasi problemlərlə yanaşı, xalqın 
strateji inkişaf xəttini müəyyən edən, milli özünüdərkdən irəli gələn vəzifələr də 
vardır. Lakin təəssüf ki, xalqın milli-siyasi mənliyini ifadə edən və dövlətçilik şüu-
runun təcəssümü olan taleyüklü məsələlər bəzən dövrün cari problemləri içərisində, 
siyasi debatların, lokal ictimai-siyasi maraqların, habelə maddi ehtiyacların təmin 
edilməsindən irəli gələn fərdi və ictimai səylərin mübarizəsi səhnəsində arxa plana 
keçir və bəzən tamamilə unudulur.  
Belə mühüm amillərdən biri fəlsəfədir.  
Təəssüf ki, bu gün Azərbaycanda fəlsəfəyə münasibət qənaətləndirici deyil. 
Fəlsəfəsiz yaşamaq az qala normaya çevrilmişdir. «Bizdə fəlsəfə yoxdur, filosof 
yoxdur» fikri az qala fəxrlə söylənir və fəlsəfəsiz həyatın əslində bizə nə kimi bir 
aqibət hazırladığı barədə heç düşünülmür də. 
Milli və ümumbəşəri maraqların subyektləri real ictimai qüvvəyə çevrilmə-
dikdə, hər şey fərdi iqtisadi maraqlar və nəfsani hisslərin təsir dairəsinə düşdükdə, 
maraqlar fəzasında şəxsi amalları ifadə edən vektorların istiqaməti güclü 
ümummilli və ümumbəşəri hisslərin təsirilə ümumi yön almadıqda fəaliyyətlər 
sistemi əvəzinə fəaliyyətlərin xaosu yaranır ki, burada əvəzləyici vektor sıfra 
bərabər olur. Hamı hansı isə istiqamətdə hərəkət edir, hamı çalışır-vuruşur, 
fəaliyyət göstərir, ümummilli inkişaf əmsalı isə yenə də sıfra bərabər olur. Millət nə 
özü inkişaf edir, nə də bəşəriyyətin inkişafında müsbət rol oynaya bilir.  
Fərdi fəaliyyətləri, səyləri yönəldən maraqlar adi şüur səviyyəsində müəy-
yənləşdirildiyi halda, ümummilli və ümumbəşəri maraqların tənzimlənməsi və 
fəaliyyət üçün əsas götürülməsi fərdi şüurun strukturunda fəlsəfi təfəkkürün  iştirak 
dərəcəsindən asılı olur. 
Sovet dövründə fəlsəfə proqramları və dərslikləri bir qayda olaraq ancaq 
marksizm-leninizm fəlsəfəsini əhatə edir və fəlsəfə tarixi haqqında qısa bir giriş 
verilirdi. Bu girişdə isə əsasən Qərb fəlsəfi fikir tarixi nəzərdən keçirilirdi. Nəinki 
 - 4 - 
bütövlükdə İslam dünyasının, hətta Azərbaycan fəlsəfi fikrinin də geniş şəkildə 
tədris olunması mümkün deyildi.  Ancaq bəzi ixtisas fakültələrində «fəlsəfənin 
əsasları», «dialektik və tarixi materializm» kursları ilə yanaşı, «fəlsəfə tarixi» də 
tədris olunurdu. Lakin təəssüf ki, burada da proqram əsasən antik fəlsəfə və yeni 
dövr Qərb fəlsəfəsi üzərində qurulurdu. Əsas dərsliklər rus dilindən tərcümə 
olunurdu.  Azərbaycanda nəşr olunmuş dərslik və dərs vəsaitlərində isə ancaq 
Azərbaycanla bağlı müəyyən əlavələr edilirdi. Türk dünyasının və bütövlükdə 
İslam dünyasının fəlsəfi düşüncə özəllikləri bu dərsliklərdə öz əksini tapa bilmirdi.  
Elə indi də nəinki Avropada, ABŞ-da və digər Qərb ölkələrində, hətta Uzaq 
Şərqdə, Mərkəzi və Cənubi Amerikada, Afrikada və s. çıxan dərsliklər fəlsəfə 
tarixini ancaq Qərb düşüncəsi timsalında təqdim edir. Ən çox narahatlıq yaradan 
məsələ isə bundan ibarətdir ki, hətta bir sıra İslam ölkələrində də dərsliklər Qərb 
fəlsəfəsinin təsiri altında hazırlanır və milli düşüncənin xüsusiyyətləri, tarixi və 
bugünü haqqında kifayət qədər məlumat verilmir. 
Məsələyə tamamilə fərqli qütbdən yanaşılması halları da narahatlıq doğurur. 
Belə ki, fəlsəfə tarixini ancaq İslam fəlsəfəsi bazasında təqdim etmək təşəbbüsləri 
də ziyanlıdır. İndi Türkiyədə həm Qərb fəlsəfəsinin, həm də İslam fəlsəfəsinin 
öyrənilməsinə geniş yer verilir. Hər iki qütbə dair əsas fəlsəfi mənbələr müasir türk 
dilinə tərcümə edilmişdir. Laikn təəssüf ki, qərbçilər və islamçılar bir araya gələ 
bilmədiyindən, fəlsəfənin ümumdünya tarixi inkişaf prosesi vahid bütöv bir hadisə 
kimi deyil, alternativ üsullarla, iki fərqli baxış bucağından təqdim olunur. Məqsəd 
isə orta əsr İslam fəlsəfəsinin müasir dünya fəlsəfəsi strukturunda necə yer aldığını 
göstərmək, milli fəlsəfi fikrin ümumbəşəri tərəqqidə iştirakını isbat etməkdən və 
dünya fəlsəfəsinin bütöv mənzərəsini tarixi gerçəkliyə adekvat surətdə çəkməkdən 
ibarətdir.  
Dünya fəlsəfi fikrini Qərb fəlsəfəsi ilə eyniləşdirən və İslam Şərqində yaran-
mış fəlsəfi fikir nümunələrini ya ilahiyyat kimi, ya da orijinallıqdan uzaq şərh 
nümunələri kimi təqdim etməyə çalışan müəlliflər təəssüf ki, çoxluq təşkil edirlər. 
Bizim vəzifəmiz isə ilk növbədə fəlsəfənin ümumbəşəri səciyyəsi ilə yanaşı, həm 
də milli səciyyə daşıdığını və milli məfkurənin ayrılmaz komponenti və hətta əsası 
olduğunu göstərmək və bu baxımdan məhz milli fəlsəfi fikir tarixinin öyrənilməsi 
və bu sahədə əldə edilmiş biliklərin fəlsəfə proqramları və dərsliklərin strukturuna 
daxil edilməsindən ibarətdir. Diqqəti belə bir cəhətə də yönəltmək lazımdır ki, bu 
cür təşəbbüslər əsasən «fəlsəfə tarixi» kursları ilə əlaqədar göstərilir. «Fəlsəfənin 
əsasları» isə çox vaxt yenə də Qərb modelinə uyğun surətdə qurulur. Ayrı-ayrı 
fəlsəfi problemlərin şərhində bir qayda olaraq Qərb filosoflarının konsepsiyaları və 
modelləri istifadə olunur. Milli fəlsəfi fikir isə guya ancaq tarixi keçmişimizi 
öyrənmək baxımından dəyərli ola bilərmiş. Lakin bu zaman unudulur ki, fəlsəfi 
biliklər məhz milli düşüncə tərzinin nəzəri əsasları və metodologiyası kimi təqdim 
 - 5 - 
olunmalı və insanlara kənardan gələn yad bir bilik kimi deyil, onların daxili 
aləmini ifadə edən biliklər sistemi kimi formalaşmalıdır. Biz hələ bu işin 
öhdəsindən gələ bilməmişik və ona görə də, Qərb fəlsəfi bilik strukturlarını təqdim 
etmək məcburiyyətindəyik. 
İndi bizim qarşımızda iki əsas vəzifə durur. Bir tərəfdən təhsil işçiləri olaraq 
Azərbaycan təhsil sistemində fəlsəfəyə pozitiv münasibətin bərpa olunmasına, 
fəlsəfi fənlərin təhsil planlarına daxil edilməsinə, orta məktəblərin yuxarı sinif-
lərində «fəlsəfənin əsasları»nın tədris edilməsinə, ali məktəblərdə ixtisas fəl-
səfəsinin və elmlərin metodologiyasının öyrənilməsinə nail olmaq və bununla 
əlaqədar yuxarı təşkilatlar qarşısında məsələ qaldırmaq. Digər tərəfdən, fəlsəfi 
fənləri istər universitetlərdə, istərsə orta məktəblərdə tədris edə biləcək kadrların 
hazırlanması işini təkmilləşdirmək və bununla əlaqədar yeni tədris planları 
hazırlamaq. Hər iki vəzifənin öhdəsindən gəlmək üçün isə əvvəlcə milli fəlsəfi fikir 
və onun insan həyatında və dövlətçilikdə rolu haqqında mükəmməl konsepsiya 
hazırlamaq tələb olunur. Belə ki, bizim fikrimizə görə, müvafiq dövlət 
strukturlarında fəlsəfi fənlərə münasibətin dəyişməsi, bir sıra ali məktəblərdə 
fəlsəfənin təhsil planlarından çıxarılması və ya ona ayrılan saatları azaldılması 
əslində ənənəvi ideoloji fəlsəfəyə – Marksizm-leninizm fəlsəfəsinə münasibətin 
davamı kimi ortaya çıxır. Deməli, ilk növbədə bizə nə kimi fəlsəfə lazım olduğunu 
və bunun nə üçün lazım olduğunu müəyyənləşdirmək, bununla bağlı mükəmməl 
konsepsiya hazırlamaq tələb olunur. İkincisi, qloballaşma şəraitində Qərb 
düşüncəsinin onsuz da hakim kəsildiyi bir vaxtda ənənəvi Qərb fəlsəfi 
strukturlarına alternativ fəlsəfi sistem hazırlaya bilmək üçün bütün türk dünyası və 
bütövlükdə İslam bölgəsinin mütərəqqi qüvvələri birləşməli, bu məqsədlə ortaq 
fəlsəfi araşdırmalar mərkəzi yaradılmalıdır. Son illərdə türk dünyasının fəlsəfə 
tədqiqatçılarının belə bir mərkəzinin yaradılması istiqamətində müəyyən təşkilati 
işlər görülmüşdür. 2003-cü ildə Ümumdünya Fəlsəfə Konqresinin İstanbulda 
keçirilməsindən faydalanaraq bir sıra türk Cümhuriyyətlərindən gəlmiş 
nümayəndələr bu məqsədlə təşkilat qrupu yaratmış və keçən müddət ərzində bu 
istiqamətdə xeyli iş görülmüşdür. Lakin əsas məqsəd fəlsəfə tədqiqatçılarının 
əlaqəli iş aparması, təşkilatlanması və ortaq fəlsəfə jurnalının çap olunması ilə 
yanaşı, milli fəlsəfi fikir konsepsiyasının yaradılmasıdır.  
Son zamanlar Azərbaycanda Avropa təhsil sisteminə inteqrasiya meylləri 
haqqında, xüsusən Bolonya prosesi ilə əlaqədar tələm-tələsik addımlar atılmışdır. 
Lakin əsas məqsəd hansı isə başqa ölkənin təhsil standartlarını, təşkilati formalarını 
və meyarlarını, qiymətləndirmə sxemlərini kor-koranə götürmək və ya təqlid etmək 
yox, öz təhsil sistemimizin daxili məntiqindən və milli təhsil konsepsiyasından 
çıxış etməklə, mahiyyəti qurban vermədən inteqrasiya olunmaqdır.  
 - 6 - 
Avropanın əksər ali məktəblərində ümumi fəlsəfə kursu ona görə keçilmir ki, 
həmin kurs liseylərdə artıq tədris olunmuşdur. Orta təhsil müddəti əsasən 12 il olan 
Avropa ölkələrində fəlsəfənin əsaslarının məhz litseylərdə tədris olunması onunla 
əlaqədardır ki, bu kurs ixtisas sahəsindən və ali təhsil alıb-almamasından asılı ol-
mayaraq, bütün insanlara lazımdır. Həm də Avropada fəlsəfə sadələşdirilmiş 
şəkildə, mədəniyyətin tərkib hissəsi, dünyagörüşünün əsası kimi keçilir. Məqsəd 
məhz yeniyetməlik dövründə, xarakterin və dünyagörüşün ilkin formalaşma 
mərhələsində gəncləri həyatın mənası haqqında, fəzilət və ədalət haqqında 
düşünməyə sövq etmək, öz əməlləri üçün məsuliyyət hissi aşılamaqdan ibarətdir. 
Əsas məsələ budur ki, fəlsəfi dünyagörüşü və fəlsəfi düşüncə tərzi fəlsəfi 
cərəyanlarla, bu sahədəki tədqiqat işləri ilə qarışıq salınmasın. Sonuncular, əlbəttə, 
çox çətindir və nəinki məktəb, hətta ali təhsil səviyyəsi üçün də çox mürəkkəb və 
əlçatmazdır. Dərslik yazanlardan da elə bu tələb olunur ki, müxtəlif fəlsəfi 
sistemlərin təfərrüatları deyil, fəlsəfənin əqli tərbiyədə rolu, ümümən tərbiyəvi 
funksiyası ön plana çəkilsin.  
Təsadüfi deyildir ki, Avropada nəinki orta məktəblərdə, hətta ibtidai 
siniflərdə və məktəbəqədər yaşlı uşaqlar üçün də fəlsəfi düşüncənin xüsusi önəmi 
nəzərə alınır. Hətta son vaxtlar «uşaqlar üçün fəlsəfə» beynəlxalq miqyasda ən 
aktual problemlərdən birinə çevrilmişdir.  
ABŞ-da Uşaqlar üçün Fəlsəfə İnstitutu fəaliyyət göstərir. Tanınmış rus fəl-
səfəçisi N.Yulina 1993-cü ildə Harvard Universitetində bu məsələ ilə əlaqədar 
aparılan tədqiqatların nəticəsinə əsaslanaraq, bu praktikanın Rusiya üçün də 
əhəmiyyətli olduğunu qeyd edir. O, ABŞ alimi M.Lipmana istinadən bildirir ki, 
uşaqların insan və dünya haqqında, mənalı ömür haqqında düşünmələri, fəlsəfi fikir 
tərzinə çox erkən yiyələnmələri onların pis əməllərə qurşanmasının qarşısını ala 
biləcək ən gözəl vasitələrdən biridir. Fəlsəfi sistemlər haqqında mürəkkəb biliklər 
yox, fəlsəfi suallar qoymaq, «filosofluq» vərdişləri aşılamaq, daha doğrusu, 
uşaqlarda öz-özünə, təbii yolla yaranan bu düşüncə tərzinin qarşısını almamaq, 
məhdudlaşdırmamaq, əksinə, ona meydan açmaq tövsiyə olunur. Yeni təhsil para-
diqmasına, «gələcəyin təhsilinə» keçid də bu problemlə əlaqələndirilir.
1
             
Qabaqcıl xarici ölkələrin ali məktəblərində, xüsusən magistraturada isə ümu-
mi fəlsəfə deyil, ixtisasın fəlsəfəsi, sosiologiya, ixtisas etikası və s. praktik fəlsəfi 
kurslar öyrədilir. Lakin təəssüf ki, bizdə müxtəlif ixtisas sahələrinin fəlsəfi 
əsaslarını öyrətmək üçün nə proqram, nə dərslik, nə də müəllim vardır. Bu sahədə 
vəziyyəti düzəltmək istiqamətində heç hazırlıq işi də aparılmır. Orta məktəblərdə 
keçilən «insan və cəmiyyət» fənni də «fəlsəfənin əsasları» fənnini ehtiva etmir. Bu 
                                                 
1
 Н.С.Юлина. Программа «Философия для детей» и профилактика деструктивного 
поведения молодежи. – Вопросы философии, 1999, № 3, стр. 37-41.    
 - 7 - 
sahədə vəziyyəti düzəltmək əvəzinə, fəlsəfəni fakultativ fənn etmək təşəbbüsləri  
əlaqədar təşkilatın Bolonya prosesinin mahiyyətini anlamadığına dəlalət edir.  
Əksər xarici ölkələrdə fəlsəfi biliklərin əsasları orta məktəblərdə, liseylərdə, 
kolleclərdə tədris olunur. Yəni, hamı üçün zəruri sayılır. Bizdə isə fəlsəfənin tədrisi 
nə üçünsə ali məktəb pilləsində planlaşdırılmışdır. Yəni, ancaq ali təhsillilər fəlsəfi 
biliklərlə sistemli şəkildə tanış ola bilirlər.  
 Azərbaycanda fəlsəfi biliklərin təhsilin hansı pilləsində tədris olunması mə-
sələsi, təəssüf ki, bir problem kimi müzakirəyə çıxarılmamışdır. Fəlsəfənin ali 
məktəblərdə tədrisi sovet dövründən qalmış bir ənənədir ki, biz onu sadəcə davam 
etdirirdik. Lakin xarici ölkələrə səfər edərkən oradakı universitetlərin bəzilərində 
fəlsəfənin tədris olunmadığını görən «modern düşüncəli» məmurlarımız Avropa ilə 
ayaqlaşmaq naminə fəlsəfəni tədris planından çıxarmaq və ya saatlarını azaltmaq 
fikrinə düşdülər. Halbuki, həmin ölkələrdə fəlsəfənin əsaslarını universitetlərə 
qədərki mərhələdə mənimsəmiş gənclər universitetlərdə artıq xüsusi fəlsəfi 
elmlərin – sosiologiyanın, etikanın, ixtisas metodologiyasının, siyasi biliklərin 
əsaslarını öyrənirlər. (Fəlsəfənin əsaslarını isə universitetə daxil olan da, olmayan 
da – hamı mənimsəmiş olur).  
Azərbaycanda fəlsəfi biliklərin əsaslarını orta məktəblərdə tədris etmək üçün 
müəllimlər hazırlanmadığından, yaxın gələcəkdə bu sahədə Avropa ilə ayaqlaşmaq 
çətin ki, mümkün olsun. Təəssüf ki, universitetlərdə də fəlsəfəni tələb olunan 
səviyyədə tədris edə biləcək mütəxəssislərimiz azdır. Ölkəmizdə fəaliyyət göstərən 
50-dən artıq universitetin heç birində fəlsəfə fakültəsinin olmaması (BDU-dakı 
kiçik bir şöbə istisna olmaqla), başqa ixtisaslar üzrə təhsil almış gənclərin fəlsəfə 
üzrə magistraturaya cəlb olunması üçün şərait yaradılmaması Azərbaycanda 
fəlsəfənin inkişafına imkan vermir. Bu ixtisasa sosial sifarişin az olması isə səbəb 
kimi götürülə bilməz. Əksinə, bu fakt təhsil siyasətinin özünə və ictimai rəyin for-
malaşdırılmasında iştirak edən qurumların fəaliyyətinə tənqidi nəzər salınmasını 
tələb edir.  
Hazırda ölkəmizin orta məktəblərində fəlsəfi biliklərin əsasları «İnsan və cə-
miyyət» fənni çərçivəsində öyrədilir. Lakin öyrədilirmi? Proqram var, dərsliklər 
var, lakin fənni tədris etmək üçün müəllimlər hazırlanmadığından, bu iş digər fənn 
müəllimlərinə həvalə edilir ki, bu da, təbii olaraq, gözlənilən səmərəni vermir. 
Nəticədə biz özümüzü aldatmış oluruq.  
Maraqlıdır ki, Təhsil Nazirliyinin atdığı addımlardan biri də «İnsan və 
cəmiyyət» proqramını dəyişmək, onu əvvəlki fəlsəfi məzmundan «xilas etmək» – 
fəlsəfəsizləşdirmək olmuşdur. Son vaxtlar aspiranturada ixtisas fəlsəfəsi üzrə dərs-
lərin keçilməsi və namizədlik minimumunun verilməsi də ixtisara salınmışdır ki, 
bu da fəlsəfəyə münasibətin müsbət yox, mənfi istiqamətdə dəyişdiyindən xəbər 
verir. Görünür, Azərbaycanda fəlsəfəyə münasibət bəzən fəlsəfə üzrə elmi dərəcəsi 
 - 8 - 
olan kadrların real səviyyəsindən, mənəvi keyfiyyətlərindən, elmi nüfuzundan asılı 
vəziyyətə düşür. Lakin əgər yüksək ixtisaslı filosoflarımız azdırsa, bunun üçün 
fəlsəfəni məhdudlaşdırmaq yox, əksinə, ona diqqət və qayğını artırmaq lazımdır. 
Çağdaş təhsilimizin ən böyük problemlərindən biri də fəlsəfi elmlər sahəsində 
ali məktəb müəllimlərinin hazırlanması, təkmilləşdirilməsi və yenidən ixtisaslaşması 
məsələsidir. Belə güman etmək olardı ki, bu iş hər bir ixtisas üzrə ən qabaqcıl sayılan 
ali məktəbəin bazasında təşkil oluna bilər və bütün universitetlərin və AMEA-nın da ən 
yaxşı mütəxəssisləri bura cəlb oluna bilər. Lakin təəssüf ki, hazırda Azərbaycanda ali 
məktəb müəllimləri ibtidai sinif müəllimi hazırlayan Müəllimlər İnstitutunun bazasında 
«təkmilləşdirilirlər».  
Ola bilsin ki, bəzi elm sahələri üzrə ali məktəb müəllimləri vaxtaşırı təkmilləşmə 
kursu keçməsələr də, elə böyük faciə olmaz. Çünki dəqiq elmlər sahəsində müəyyən 
yeniliklər olsa da, onun tədris üçün nəzərdə tutulan əsas hissəsi, demək olar ki, 
dəyişmir. Lakin elə sahələr də vardır ki, müstəqillik əldə etdikdən  və ideoloji sistem 
dəyişdikdən sonra onların köklü surətdə dəyişilməsinə və bu sahədəki müəllimlərin 
yeni ideoloji prinsiplər əsasında təzədən hazırlanmasına böyük ehtiyac yaranmışdır. Bu 
deyilənlər ilk növbədə fəlsəfə və ictiami-siyasi fənn müəllimlərinə aiddir.  
Lakin təəssüf ki, Azərbaycanda yeni ictimai-iqtisadi sistemə keçidlə bağlı 
aparılan islahat  ancaq kafedraların adını dəyişmək və «marksist-leninçi fəlsəfə» əvə-
zinə – «fəlsəfənin əsasları»,  «elmi kommunizm» əvəzinə – «politologiya», «partiya ta-
rixi» əvəzinə – əvvəlcə «siyasi tarix», sonra isə «Azərbaycan tarixi», «elmi atezim» 
əvəzinə – «dinşünaslıq» yazmaqla tamamlanmışdır. Proqramlar dəyişsə də, müəllimlə-
rin dünyagörüşünün və bilik dairəsinin dəyişmədiyi heç kimi narahat etməmişdir. Tə-
səvvür etmək çətindir ki, ömrü boyu Sov.İKP-nin necə yaranmasından, V.İ.Leninin hə-
yat və fəaliyyətindən, partiya qurultaylarının təfsilatından dərs keçmiş insanlar birdən-
birə «siyasi tarix» kimi yeni və mürəkkəb bir fənnin tədrisinə necə keçə bilərlər? 
Həmin müəllimlər 90 dəqiqə ərzində tələbə qarşısında nə isə demək məcburiyyətində 
olduğundan, yenə də əsasən partiya tarixindən bildiklərini danışmayacaqlarmı?  
Yaxud dünyagörüşü ateizmlə yoğrulmuş və ancaq ateistlərin fikrini bilən 
müəllim dini dəyərləri necə təbliğ edə bilər? Əlbəttə, öz üzərində çalışan və yeni 
ideoloji təməllərə əsaslanan bilikləri sərbəst surətdə mənimsəyən müəllimlər də vardır. 
Lakin belə mühim bir məsələni ayrı-ayrı şəxslərin insafına buraxmaq və bu fənlər üzrə 
«təkmilləşmə», daha doğrusu yenidən ixtisaslaşma istiqamətində yaxşı təşkil edilmiş, 
ümumdövlət səviyyəli iş aparmamaq faciəvi nəticələrə gətirə bilər.  
 Bəli, ali məktəblərdə ictimai-siyasi fənləri tədris edən müəllimlərin yenidən 
ixtisaslaşması üçün təxirəsalınmaz tədbirlər görülməlidir. Əks təqdirdə, bu fənlərin 
tədrisinin heç bir mənası yoxdur. Ali məktəb rəhbərlərininin və geniş ictimaiyyətin bu 
fənlərə mənfi münasibətlərini formalaşdıran səbəblərdən biri də budur.  
 - 9 - 
Tədris planlarının, proqramların və dərsliklərin hazırlanması isə elə böyük 
miqyaslı elmi tədqiqat işləri və araşdırmalar tələb edir ki, onu nəinki fərdi miqyas-
da, heç universitet miqyasında da həyata keçirmək mümkün deyil. Bütövlükdə öl-
kənin təhsil siyasətini müəyyən etmək, təlim və tərbiyə sahəsində strateji proqram-
lar hazırlamaq üçün təhsil fəlsəfəsinin elmlərin inkişafına və alınan nəticələrin, ha-
belə qabaqcıl təcrübələrin bütün ölkə miqyasında yayılmasına ehtiyac yaranır.  
Bu, olduqca böyük bir məsuliyyətdir. Vahid təhsil siyasətinə əsaslanan təhsil 
sistemi bütöv orqanizm kimidir. Bu orqanizmin səmərəli surətdə idarə olunması 
üçün bütün struktur səviyyələrində idarəetmənin təkmilləşdirilməsi ilə yanaşı, 
təlim-tərbiyə prosesinin də modernləşdirilməsinə, insan amilinin önə çəkilməsinə 
böyük ehtiyac vardır.  
Biz bu kitabçada milli fəlsəfi fikirlə, habelə fəlsəfənin tədrisi ilə və təhsil sis-
teminin strukturunda onun yeri ilə bağlı mülahizələrimizi konfrans iştirakçılarının 
diqqətinə çatdırır və islam bölgəsində fəlsəfənin tədrisi məsələlərinə həsr olunmuş 
belə bir konfransın keçirilməsini diqqətəlayiq bir hadisə hesab edirik.  
Bunu da qeyd etmək istərdik ki, islam dünyasında fəlsəfə dedikdə, biz heç də 
islam fəlsəfəsini nəzərdə tutmuruq. Söhbət din fəlsəfəsindən deyil, milli-fəlsəfi 
fikirdən gedir. Din amili milli amilin strukturunda bir komponent kimi nəzərə 
alınır. Lakin bu amil islam dininə itaət edən bütün xalqların milli məfkurəsinə və 
milli fəlsəfi fikrinə daxil olmaqla birləşdirici rol oynayır.  
Biz türk milli özünüdərkindən danışarkən, onu elmi-nəzəri ifadəsi olan türk 
fəlsəfi fikrindən çıxış etməyə çalışacağıq. Burada fəlsəfi fikrin mənsubiyyəti onun 
bir müsəlman və ya xristian düşüncəsinin, yaxud bir ərəb və ya türk düşüncəsi ilə 
müəyyənləşmir. Başqa sözlə desək, söhbət müəllifin dini və milli mənsubiyyətin-
dən deyil, onun irəli sürdüyü fəlsəfi təlimin hansı milli təfəkkürü daha çox ifadə et-
məsindən gedir.  
Fəlsəfi təlimlərin milli özünəməxsusluğunun təzahürü məsələsi çox incə bir 
məsələdir və təəssüf ki, hələ indiyədək layiqincə öyrənilməmişdir. Buna görədir ki, 
özü mömin olan şəxsin öz dininə yad bir təlimin təsiri altında yazdıqlarının (təbii 
ki, özü də fərqinə varmadan) əslində kimin dəyirmanına su tökdüyünü müəyyənləş-
dirə bilməsi üçün əvvəlcə bu yöndə meyarlar sistemi hazırlanmalıdır. Çünki fəlsəfi 
təlimin milli və dini identifikasiyası çox yüksək metodoloji hazırlıq tələb edir. 
Bu kitabın bir məqsədi də məhz milli özünəməxsusluğun fəlsəfi təlimlərdə 
ifadə olunması məsələlərini araşdırmaq, dərsliklərdə milli məfkurədən və milli 
ifadə üslubundan çıxış edilməsi zərurətini əsaslandırmaqdır.     
 - 10 - 
 
 
 
 
 
 
 
 
MİLLİ FƏLSƏFİ FİKİR VƏ 
MİLLİ ÖZÜNÜDƏRK 
 
 
 Millətin əsasında ideya dayanır. 
                                                                                         O. Şpenqler 
 
Milli fəlsəfi fikir millətin özünüdərk mərhələsində üzə çıxır. Bu isə heç də 
bütün millətlərə nəsib olmur. Bu baxımdan, “millət” anlayışını etnosdan fərqlən-
dirən əlamətlərdən biri məhz milli-etnik təfəkkürlə milli-siyasi təfəkkürün 
vəhdətindən doğan milli fəlsəfi fikrin formalaşmasıdır.  
Bir sıra millətlərdə milli-fəlsəfi fikrin nəzəriyyə halında üzə çıxmaması heç 
də onun tamamilə yoxluğuna dəlalət etmir. Milli özünüdərk məqamları ədəbi-bədii 
fikir vasitəsilə də ifadə oluna bilir.      
Azərbaycan xalqının milli inkişafında ədəbi-bədii fikrin rolu həmişə böyük 
olmuşdur. Obrazlı düşüncə bir təfəkkür tərzi kimi rasional elmi düşüncəni həmişə 
üstələmişdir. Xalqımızın milli-fəlsəfi fikri də çox vaxt öz əksini elmi traktatlar və 
monoqrafiyalarda deyil, bədii ədəbiyyatda tapmışdır. Ona görə də fəlsəfi təfəkkürə 
gedən yol da əsasən ədəbiyyatdan keçmişdir.  
Fəlsəfi fikir çox vaxt konkretlikdən uzaq olduğuna görə milli özünəməx-
susluğu, xüsusiyyətləri ifadə etmək üçün heç də əlverişli vasitə sayılmır. Böyük 
fəlsəfi fikir məktəbləri olan bir çox xalqların, məsələn, yunanların, almanların, 
ingilislərin, fransızların milli-etnik özünütəsdiqi də daha çox dərəcədə bədii ədə-
biyyatda öz əksini tapmışdır. Geniş kütlələrə Şekspir Bekondan, Höte Hegeldən, 
Nizami Bəhmənyardan, Səməd Vurğun Heydər Hüseynovdan daha çox təsir gös-
tərmişdir. Ümumbəşəri ideallara xidmət edən, ümumiyyətlə insanın mahiyyətindən 
çıxış edən fəlsəfi fikir daha çox milli-mənəvi konkretliyin özünütəsdiqi kimi üzə 
çıxan ədəbi-bədii fikrin tamamlanmasına xidmət etmiş, fikirdə konkretliklə ümu-
miliyin vəhdəti gerçəklikdə milliliklə ümumbəşəriliyin vəhdətini əks etdirmişdir.  
Bəşəriyyətin inkişaf yoluna ümumi bir nəzər saldıqda belə təsəvvür yaranır 
 - 11 - 
ki, bəşər tarixi etnik-millidən milli dövlətə, oradan isə ümumbəşəri ideallara, bütün 
insanlar üçün eyni olan hüquqi vətəndaş cəmiyyətinə, Vahid Avropa ideyasına ke-
çilməsi istiqamətində davam edir. Təsadüfi deyildir ki, Kant bu prosesi təbiət tərə-
findən insan cinsinin üzərinə qoyulmuş bir missiya kimi dəyərləndirir. Bəşəriyyətin 
öz qarşısına qoyduğu və ya Allahın, təbiətin, mütləq ideyanın bəşəriyyət qarşısında 
qoyduğu bu missiyanın konturları artıq aydın şəkildə görünməkdədir. Hadisələrin 
inkişaf səmtinin etnik-milli təfəkkürdən insanların hüquq və azadlıqlarına, ümum-
bəşəri dəyərlərə əsaslanmış planetar vətəndaş cəmiyyətinə yönəldiyi şübhə doğurmur. 
Lakin qədim dövrə diqqət yetirdikdə məlum olur ki, ilk dövlətlər və onların 
elmi-fəlsəfi anlaşılması məhz ümumbəşəri təsəvvürlərə, milli konkretlikdən uzaq 
olan mücərrəd insan-dövlət münasibətlərinə əsaslanmışdır.  
Platon dövlət haqqında yazarkən hansısa konkret milli reallıqdan deyil, ümu-
miyyətlə insanlar arasındakı münasibətin optimal tənzimlənməsindən danışır. Pla-
tonda insanlar arasındakı fərq milli yox, olsa-olsa sosial səciyyə daşıyır. Aristoteldə 
dövlət anlamı milliliyin nəzərə alınması baxımından bir qədər konkretləşsə də, 
yenə də mücərrəd insan-dövlət münasibətləri üstünlük təşkil edir.  
Siseron ictimai birliyin əsası kimi hüquq normaları ilə yanaşı ictimai faydanı 
da nəzərdə tutur ki, bu sonuncu da insanların vahid xalq kimi birləşməsinə xidmət 
edən ümumi təsəvvürlər, əsatirlər, adətlər, mərasimlərlə bağlıdır. Buna baxmaya-
raq, ədalət hamıya eyni münasibət tələb edir. Ədalət prinsipləri, birgə yaşayış qay-
daları hansı milli mədəniyyətə mənsubluğundan asılı olmayaraq, hamı üçün 
eynidir. Beləliklə, Siseronda da ümumbəşəri prinsiplər, qaydalar, hüquq milli fərq-
lərdən daha vacib, daha üstündür.  
Roma imperiyası dövründə dövlətin tərkibində milli mədəniyyətlərin ehtiva 
edilməsi də Roma hüququnun aliliyinə mane olmurdu.  Müxtəlif dinlər, adət-
ənənələr, mədəniyyətlər vahid sinkretik bir sistemdə birləşirdi. Latın dili rəsmi 
dövlət dili olsa da, elitar dairələrdə yunan dili istifadə olunurdu. Dillər və mədəniy-
yətlərin tolerantlılığı, mədəniyyət müxtəlifliyi şəraitində vahid hüquqi dövlətçilik 
prinsiplərinin bərqərar olması – müasir dövrdə bəşəriyyətin nail olmağa çalışdığı 
sosial-siyasi idealı xatırladır.  
Beləliklə, bəşəriyyət öz inkişafında bütöv bir tsikl keçərək, inkarı inkar mə-
qamına, sintez məqamına qədəm qoymuşdur. Lakin burada sintez mərhələsini daha 
dolğun təsəvvür etmək üçün Hegel triadasında ikinci mərhələ olan antitezisin xeyli 
mürəkkəb struktura malik olduğunu da nəzərə almaq lazım gəlir. Klassik dövlət-
çilik nümunələrinin təhlili göstərir ki, antitezis mərhələsi də öz növbəsində iki pil-
ləyə ayrılır; dinlə başlayıb milliliklə bitir. Roma imperiyasında xristian dini yayıl-
dıqdan və nəhayət dövlət dini kimi qəbul edildikdən sonra din tədricən hüququ sı-
xışdırır. Sadə dövlətçilik sxemləri mürəkkəb kilsə dövlət münasibətləri ilə əvəz olunur.  
İslam dünyasında isə xəlifə dini rəhbər və dövlət başçısı funksiyalarını 
 - 12 - 
özündə birləşdirdiyindən bu ziddiyyət, heç olmazsa, formal surətdə aradan götürül-
müşdür. Bunun səbəbi islamda dinlə hüququn vəhdətdə olması, şəriətdə (fiqhdə) 
ehtiva olunması idi.  
İslam özü sinkretik səciyyə daşıyırdı və ona görə də hüquq, əxlaq və 
mədəniyyət də vəhdət halında idi. Din həm də həyat tərzi olmaqla, millilik 
elementlərinin müstəqil inkişafına yol vermirdi.  
Nəticədə, Avropada dövlətlər dindən ayrılaraq, milli dövlətçilik mərhələsinə 
keçdiyi dövrdə islam dünyası hələ də dinin təsiri altında idi.  
Müasir dövrdə Avropa artıq antitezis mərhələsini başa vurub inkarı inkar 
məqamına, yenidən hüquqi dövlət mərhələsinə qədəm qoyduğu və bu əsasda 
birləşmək əzmində olduğu bir vaxtda şərq dünyası hələ təzə-təzə milli dövlət 
quruculuğu mərhələsinə yeni qədəm qoyur.  
Bu addımı islam dünyasında ilk dəfə Azərbaycan (1918-ci ildə), daha sonra 
isə Türkiyə (1923-cü ildə) atmışdır. Bundan sonra Azərbaycan dövlətçiliyi yetmiş 
il ərzində müstəqilliyini itirsə də, bu gün yenə məhz Azərbaycan Avropanın daha 
əvvəl keçmiş olduğu yolu qısa müddətdə qət etmək əzmində olduğunu sübut edir. 
Ona görə də, müasir dövrün tələblərinə uyğun ideologiyanın formalaşması da məhz 
Azərbaycanda həyata keçir.  
Azərbaycan artıq iki əsrdir ki, Qərb dünyası ilə, Qərb mədəniyyəti ilə sıx 
təmasdadır. Və Qərblə Şərqin sintezi deyilən möcüzə üçün Yaponiyadan sonra ən 
gözəl şərait məhz Azərbaycandadır. 
Azərbaycanın müstəqil respublika olmasından cəmi on il keçib. On il tarix 
üçün kiçik müddətdir. Lakin indi zaman sürətlə keçir. Bu gün biz gözümüzü açıb 
özümüzü Avropanın qoynunda görürük. Biz özümüzü bu yeni ampluada dərk 
edənə qədər Avropa əlimizdən dartıb bizi yeni dünyaya aparır. Proseslər bizim 
götür-qoy etməyimizi, ölçüb-biçməyimizi gözləmir. Ona görə də ya biz özümüzü 
sadəcə olaraq yedəyə verərək rahatlanmalı, ya da bütün intellektual gücümüzü 
toplayıb keçməli olduğumuz yolu öz idrakımız və öz iradəmizlə qət etməliyik.  
Və bu zaman bu yolu yaxın Şərqdə ilk dəfə (Türkiyə ilə təxminən eyni 
vaxtda və ola bilsin ki, ondan da əvvəl, çünki indi Türkiyə Respublikası da Avropa 
ilə münasibətdə eyni psixoloji və ideoloji baryerlərlə üzləşmişdir və hələ irəliyə 
gedə bilmir) keçmək istəyən tərəf gərək bütövlükdə Şərq-Qərb münasibətlərinə 
aydınlıq gətirsin, bütövlükdə islama münasibətdən doğan təbəddüatları aradan 
qaldırmaq missiyasını da öz üzərinə götürsün.    
Bu gün Azərbaycana təkcə öz daxili problemləri çərçivəsində baxmaq düz-
gün deyil. Azərbaycanın seçdiyi, həyata keçirməyə çalışdığı siyasi kurs, inkişaf 
yolu – onun Şərq dünyasında, xüsusən, islam ölkələri içərisində mövQeyinin və 
rolunun ilkin müəyyənliyini tələb edir. Şərq ilə Qərb arasında vəhdət modelinin 
təbii nümunəsi olmaqla, Azərbaycan xüsusi strateji mövqeyə malikdir.  
 - 13 - 
 
İslam dünyasının qabaqcıl ölkələrində gedən ictimai-siyasi və ideoloji 
proseslərin mahiyyətini Qərb prizmasından görmək çox çətindir. Ona görə də, Qərb 
siyasətçiləri hüquqi dövlətə, vətəndaş cəmiyyətinə doğru üz tutmuş bir sıra 
ölkələrin spesifik problemlərini və xüsusiyyətlərini nəzərə ala bilmirlər. Onlar bu 
ölkələri sadəcə olaraq Qərb standartlarına uyğunlaşdırmaq siyasəti yürüdürlər. Nə-
ticədə öz daxillərində ideologiyasızlaşdırma tərəfdarları olan Qərb dövlətləri, ola 
bilsin ki, bizə yeni ideologiya təlqin etdiklərini ağıllarına da gətirmirlər. Belə ki, 
inkişaf etmiş Qərb ölkələrində artıq ictimai gerçəkliyə çevrilmiş siyasi-hüquqi 
dəyərlər sistemi bizə kənardan təlqin olunarkən, həm də nəzəri səviyyədə yox, artıq 
konkret tətbiqi reseptlər şəklində təlqin olunarkən məhz ideologiya rolunu oynayır.  
Əslində isə başqa ünvandan transfer olunan hər hansı bir ideologiya yox, 
konkret ictimai gerçəkliyin öz inkişaf məntiqindən doğan milli bir ideologiya tələb 
olunur. Burada milli siyasi liderin üzərinə Şərq düşüncə tərzi ilə Qərb düşüncə 
tərzinin vəhdətinə nail olmaq, milli ideologiyanı ümumbəşəri dəyərlər kontekstinə 
salmaq kimi çətin bir vəzifə düşür. Bu vəzifə Şərqlə Qərb arasında İpək yolunu 
bərpa etmək qədər və bəlkə ondan daha çətindir. 
Müasir dövrdə qərbləşmək, Avropaya qatılmaq istəyən ölkələr qarşısında 
duran vəzifələrdən biri də elm və texnologiyanın inkişaf etdirilməsindən ibarətdir. 
Lakin milli fəlsəfi fikir olmadan, sadəcə Qərbin elmi mühitinə daxil olmaq və onu 
təqlid etməklə ictimai inkişafa nail olmaq mümkündürmü? Hələ XIX əsrin 
axırlarında böyük mütəfəkkir Cəmaləddin Əfqani bu məsələyə toxunaraq yazırdı: 
«Bir millətdə fəlsəfə yoxdursa, əgər o millətin hamısı alim olsa da, o millətdə 
elmlər intişar tapa bilməz və həmin millət ayrı-ayrı elmlərdən lazımi nəticə 
çıxarmaqda çətinlik çəkər»
1
. C.Əfqani öz fikrini Şərq ölkələrinin praktikasına 
müraciətlə əsaslandırır: «Osmanlı dövləti, eləcə də Misir 60 ildir ki, elmlərin təlimi 
üçün məktəblər açmışdır və hələ də ondan bir xeyir götürməmişdir.»
2
 Səbəbini isə 
o, haqlı olaraq, fəlsəfi ruhun çatışmamasında görür. 
Elmi biliklər pozitiv ictimai qüvvəyə o zaman çevrilir ki, onları düzgün 
yönəldən, ictimai tələbatla uzlaşdıran istiqamətləndirici fəlsəfi ideya olsun. Bütün 
zamanlar və xalqlar üçün ümumi olan ümumbəşəri fəlsəfi fikirdən fərqli olaraq, 
burada söhbət məhz milli fəlsəfi özünüdərkdən gedir. 
 
Həm  fərdi, həm milli, həm də ümumbəşəri inkişafın təməlində ideya 
dayanır. Bu bölgüdə milli, bir növ keçid mərhələsidir. Milli ideya səviyyəsinə 
qalxmadan, ümumbəşəri ideyaya yiyələnmək və onu şüurlu surətdə təmsil etmək 
                                                 
1
 Cəmaləddin Əfqani. Seçilmiş əsərləri. Bakı, 1998, səh.29. 
2
 Yenə orada. 
 - 14 - 
mümkün deyil. Bəşəriyyət adından, bütün bəşəriyyətin taleyini düşünərəkdən 
yaşamaq, ümumbəşəri ideallara xidmət etmək – insanın ideya təkamülünün 
zirvəsidir.  
Lakin, göründüyü kimi, bu triadada Şərq və Qərb bölgüsünə yer yoxdur. 
Ümumbəşəri sivilizasiyadan fərqli olaraq, milli mədəniyyətlər, dil və din 
müəyyənliyi ilə də seçilirlər. Bu baxımdan, milli mədəniyyətin aralıq mərhələ kimi 
təsbit edilməsi, tamamilə qanunauyğundur. Şərq və Qərb bölgüsündə isə, dil və din 
amilləri istisna olunur. Yuxarıda göstərdiyimiz kimi, coğrafi amil də burada 
həlledici deyil. Bəs bu bölgü, nəyə əsaslanır? – İlk növbədə, düşüncə tərzinə, fərdi 
və ictimai şüurun qarşılıqlı əlaqəsinə və bu əlaqəni təmin edən ictimai 
təşkilatlanma formalarına!  
Qərb düşüncəsi, konkret təhlilə, hissi təcrübəyə, təfərrüatların öyrənilməsi və 
ümumiləşdirilməsinə, induktiv metoda, subyektin obyektdən ayrılmasına əsaslanır. 
Şərq düşüncəsi isə, daha çox fitrətə, duyğuya, bütövlüyün hissi və əqli sezgi ilə 
mənimsənilməsinə, obyektin subyektə itməsinə əsaslanır.  
Lakin bu xüsusiyyətlər ancaq düşüncənin daxili mexanizminə aiddir. Nəzərə 
alınmalıdır ki, qərarlaşmış sosial mədəni durum, dəyərlər sistemi də düşüncə 
tərzinə təsir göstərir. Mühit özü insanın fəallaşması və tənbəlləşməsi üçün şərt ola 
bilər. Mühit ideyanı, düşüncəni, təşəbbüsü stimullaşdıra da bilər, onun qarşısını ala 
da bilər. Düşüncənin inertləşməsi, fikir tənbəlliyi bu gün Şərqin əlamətlərindən 
birinə çevrilmişdir. Halbuki, məhz Şərqdə düşüncə soyuq ağla deyil, qaynar 
zəkaya, qəlbin döyüntüsünə, şövq və ehtirasa söykənir. Əql məhəbbət kontekstində 
ortaya çıxır… 
Lakin, təəssüf ki, Şərqin ətalətini şərtləndirən də, onun soyuqluğu yox, elə 
məhz hərarətidir. Adi məntiqlə düşünmək, ölçüb-biçmək, insandan böyük daxili 
enerji tələb etmədiyi halda, hər bir məqamda, bütün varlığı ilə obyektə doğru 
yönəlmək (fenomenologiyada buna – intensiallıq deyirlər), obyekti öz «mən»ində 
əritmək, idrakı sevgi məqamına yüksəltmək, çox çətindir. Məhz buna görədir ki, 
Şərqdə əqli fəaliyyət, idrak, istənilən insanın deyil, seçilmişlərin nəsibi olur. 
Fəhmlə dərk etmək üçün, ağıldan ziyadə fəhmə, intuisiyaya malik olmaq tələb 
olunur. Böyük həqiqətləri qəlbin işıqlanması məqamında görmək üçün alışıb-
yanmaq, nurlanmaq siqləti tələb olunur.  
Fərdi müstəvidə, əlbəttə, hər şey aydındır. Şərqin düşüncə tərzi daha yüksək, 
daha ali bir məqamı ifadə edir. Lakin bu yüksək məqama hamı yüksələ bilmirsə, 
onda ictimai şüurun fərdi şüurlardan geri qalması, kütlənin kimlərinsə dalınca 
getmək, kimə isə kor-koranə inanmaq zərurətini də ortaya çıxardır. İctimai 
təşkilatlanmadakı fərqlər də düşüncə tərzindəki fərqlərdən irəli gəlir. Şərqin ictimai 
müstəvidə geri qalması onun həqiqət məzənnəsini çox yüksəklərə qaldırması ilə 
bağlıdır və bu yüksəklik ictimai müstəvidə öz əksliyinə çevrilir.  
 - 15 - 
Hər dəfə fikirləşmək üçün, səmaya qalxmaq, daxili yüksəliş keçirmək zə-
rurəti geniş kütləni fikir tənbəlliyinə sürükləyir. Və fikir tənbəlliyi, Şərqin amilinə 
çevrilir. İctimai mühitin, sosial infrastrukturun, ənənəviləşmiş təsir formaları Şərq 
anlayışına və səhvən «Şərq düşüncə tərzi» anlayışına da daxil edilir. 
Yeni dövrdə müsəlman dünyasında, ideoloji infrastrukturun düşüncəyə 
münasibətlə yanaşı, tədqiqatın məzmununa da təsir etməsi Cəmaləddin Əfqani 
tərəfindən gözəl şərh edilir: «Təfəkkürün tərzi və meyarı olan məntiq elmini hər 
kəs öyrənməlidir ki, həqiqəti yalandan, düzü əyridən seçə bilsin. Halbuki, bizim 
müsəlman məntiqçilərinin başı mövhumatla və boş-boş şeylərlə doludur. Bunların 
təfəkkürü ilə avamların təfəkkürü arasında heç bir fərq yoxdur. Hikmət elmi 
ətrafımızdakı mövcud səbəblərdən və əlaqələrdən bəhs edir. Qəribə burasıdır ki, 
bizim alimlər «Sədri» və «Şəmsül-bariə» oxuyurlar və fəxrlə özlərini hikmət sahibi 
hesab edirlər. Di gəl,… soruşmurlar ki, biz kimik və nəyik? Elektrik, buxar gəmisi, 
dəmir yolu nədir?»
1
  
Sabirin məşhur satirası yada düşür:  
 
Dindirir əsr bizi, dinməyiriz, 
Açılan toplara diksinməyiriz, 
Əcnəbi seyrə balonlarla çıxır, 
Biz hələ avtomobil minməyiriz.
2
 
 
M.F.Axundovdan Cəmaləddin Əfqaniyə, Əfqanidən Sabirə və Hadiyə, 
M.İqbala və C.Cübrana, Cavidə və Cabbarlıya gedən ideya yolu, özünütənqid və 
vəhdətə çağırış yolu!  
Məhz fikir tənbəlliyinin və ətalətin nəticəsidir ki, Avropa yeni-yeni texniki 
nailiyyətlər əldə etdiyi bir vaxtda, bizimkilər ərəb əlifbası və ərəb sözlərinin 
təfərrüatları sahəsində baş sındırmaqla məşğul idilər. C.Əfqani elə bil ki, 
M.F.Axundovun əlifba islahatı uğrunda mübarizəsinə səs verərək, yazırdı: 
«Müsəlmanlar təlim-tərbiyədən heç bir xeyir görmürlər. Məsələn, onlar nəhv 
elmini öyrənməklə məşğul olurlar. Nəhv elmində məqsəd də budur ki, ərəb 
sözlərini düzgün yazıb-oxumağı öyrənsinlər. Halbuki, bizim zəmanəmizdə 
müsəlman alimləri nəhv elmini son məqsəd və qayə kimi qarşılarına məqsəd 
qoymuşlar…».
3
 Bəli, dil məqsəd yox, vasitə olmalıdır. Hansı dildə oxumaq və 
yazmaq deyil, nə barədə oxuyub-yazmaq önəmlidir. Düşüncənin səhv istiqamətdə 
yönəldilməsi, vasitəni özünə məqsəd etməsi, hətta elmi dini dəyərlərlə əvəz etmək 
təşəbbüsləri Şərqin tənəzzül səbəblərindəndir. «Qəribə burasıdır ki, bizim alimlər 
                                                 
1
 C.Əfqani. Göstərilən əsər. səh. 31.  
2
 M.Ə.Sabir. Hophopnamə. II cild. B., Minarə, 2000, səh. 5 
3
 C.Əfqani. Göstərilən əsər. səh. 30. 
 - 16 - 
elmi iki yerə bölmüşlər: müsəlman elmləri və Avropa elmləri. Buna görə də, onlar 
camaatı xeyirli elmlərin mənimsənilməsindən çəkindirirlər. Onlar başa düşmürlər 
ki, şərafətli elm heç bir millətin malı deyil, kim ona yiyələnsə, onundur…»
1
         
Şərq və Qərb düşüncə tərzlərini, qarşılıqlı maraqları üzvi surətdə birləşdirən 
sintetik təfəkkür siyasət sahəsində, beynəlxalq münasibətlər sahəsində həqiqətən 
yeni hadisədir... 
Lakin daha geniş miqyasda götürdükdə, həyatımızın bütün sahələrini məhz 
bu yeni təfəkkür işığında nəzərdən keçirmək istədikdə məlum olur ki, o heç də boş 
yerdə yaranmamış, min illərdən bəri dərin kök atmış dialektik təfəkkürün bəhrəsi 
kimi meydana gəlmişdir.  
Bu gün qarşıda duran vəzifə idrak sahəsində müvəffəqiyyətlərin rəhni olan 
dialektik təfəkkür tərzinin praktik tətbiqinə nail olmaqdan, fəaliyyət proqramını bu 
təfəkkür əsasında qurmaqdan, dialektikanı “xalis zəka” sahəsindən “praktik zəka” 
sahəsinə keçirməkdən ibarətdir.  
Sintetik siyasi təfəkkür dialektik idrak metodunun dövlət siyasətinə tətbiqi 
deməkdir. Miqyaslar arasındakı uçurumun aradan götürülməsi, tam ilə hissənin 
əlaqələndirilməsi, fərdi problemlərin qlobal hadisələr kontekstində nəzərdən 
keçirilməsi və əksinə, qlobal hadisələrin həllində hər bir adamın mənafeyinin 
nəzərə alınması sintetik təfəkkürün mühüm tərkib hissəsidir.  
Dialektik təfəkkürün əsasında hərtərəflilik prinsipi, sintetiklik dayanır. 
Əksliklər müəyyən olunur, ancaq onlar mütləqləşdirilmir, vəhdətdə nəzərdən 
keçirilir. 
Bir fikir başqa fikirləri istisna etmir, əksinə, bir-birini qarşılıqlı surətdə 
tamamlayır. Sintetik təfəkkür müxtəlif konseptual sistemlərin dialektik sintezi 
olmaqla yanaşı, müxtəlif təfəkkür tərzlərini də özündə birləşdirir. O, Şərq və Qərb 
təfəkkür tərzlərinin, milli şüarların bir-birini zənginləşdirməsini nəzərdə tutduğu 
kimi, elmi və bədii təfəkkürün vəhdəti üçün də meydan açır.  
Ya yalnız sosial-mənəvi həyatın anlayışlarla inikasından çıxış edərək bədii 
ədəbiyyatdan, obrazlı təsvirdən imtina etmək, ya da yalnız bədii ədəbiyyat və 
təxəyyül hüdudunda qalaraq real həyatın məntiqi inikasına biganə qalmaq – hər 
ikisi birtərəfli və metafizik yaxınlaşmadır. Sintetik təfəkkür bunların vəhdətini 
tələb edir.  
İnsan, onun mənəvi yüksəlişi, fərdi mənəvi dünya ilə ictimai həyat arasında 
qarşılıqlı əlaqə və ziddiyyət məsələləri əsrlər boyu yalnız fəlsəfənin deyil, həm də 
bədii ədəbiyyatın, incəsənətin predmetinə daxil olmuşdur. Lakin fəlsəfənin 
məğzini, əsas məsələsini təşkil edən bu problem bədii ədəbiyyatda bir növ dolayısı 
ilə, daha doğrusu, təzahürlər vasitəsilə işıqlandırılmışdır. 
                                                 
1
 Yenə orada, səh. 32. 
 - 17 - 
Bəli, bədii ədəbiyyat İnsan–Dünya, İnsan–Təbiət, İnsan–Cəmiyyət prob-
lemlərini ən ümumi şəkildə qoymur. Lakin bununla belə bədii ədəbiyyat üçün mü-
əyyən ümumiləşdirmə (tipikləşdirmə) səciyyəvidir. Burada Aristotelin poeziya 
haqqında məşhur fikrini xatırlamamaq mümkün deyil“. ...Poeziya tarixdən daha 
fəlsəfi və daha ciddidir: poeziya daha çox ümumidən, tarix xüsusidən bəhs edir.”
1
  
Lakin bədii ədəbiyyat, poeziya nümunələri ümumilik dərəcəsinə görə 
müxtəlifdir. Bədii əsər tarixdə olduğu kimi konkret bir hadisənin təfərrüatını, 
spesifikasını, təkrarlanmazlığını,  unikallığını də əks etdirə bilər.  Daha doğrusu, 
bədii əsər bunsuz mümkün deyil. Zira o, əslində yalnız təkcəni və ya yalnız ümu-
mini deyil, təkcə, xüsusi və ümuminin vəhdətini əks etdirir. Dəqiq ünvanlı təbiət 
guşələrinin, konkret tarixi hadisələrin və ayrı-ayrı şəxsiyyətlərin bədii tərənnümünə 
həsr olunmuş əsərlər çox vaxt məhz fərdilikdən, təkrarlanmazlıqdan, 
özünəməxsusluqdan çıxış edir ki, bu da həmin əsərləri məhz tarixlə yaxınlaşdırır. 
Məsələn, Homerin poemaları, “Dədə Qorqud”, “Manas” və s. bəlkə də bədii 
nümunə olmaqdan daha çox tarixi informasiya mənbəyi kimi, həmin dövrün adət-
ənənələri, həyat tərzi, təfəkkür üslubu və dil xüsusiyyətləri haqqında heç bir tarix 
kitabından ala bilməyəcəyimiz dərəcədə məlumat verən mədəni-mənəvi irs kimi 
qiymətlidir. Beləliklə, bəzi eposlar, tarixi poema və romanlar ictimai həyatın 
müəyyən bir dövrünü daha dolğun əks etdirməklə tarixi abidəyə çevrilir. Digər tə-
rəfdən, bədii formada yazılmış fəlsəfi əsərlər də bədii əsər kimi deyil, məhz fəlsəfi 
baxımdan maraq doğurur. Məsələn, Lukretsi Karın “Şeylərin təbiəti haqqında” 
poeması, Şeyx Mahmud Şəbüstərinin “Gülşəni-raz” məsnəvisi... 
Ədəbiyyat adı altında elə müxtəlif əsərlər palitrası əhatə olunur ki, burada 
ifrat konkretlik və təsvirçilikdən ifrat ümumiləşdirmə və mücərrədliyə qədər hər 
cür əsər tapmaq mümkündür. Bəli, poeziya tarixə nisbətən ümumi, fəlsəfəyə 
nisbətən xüsusidir. Bu iki qütb arasındakı geniş sahədə isə ümumilik dərəcəsinə 
görə bir-birindən ciddi surətdə fərqlənən müxtəlif  əsərlər  yerləşir.  Onların bir 
qismi tarixə, digər qismi isə fəlsəfəyə yaxındır. İfrat hallar yuxarıda dediyimiz kimi 
nəzmlə yazılmış tarix və nəzmlə yazılmış fəlsəfədir. Bunların heç biri əslində 
poeziya deyil. Bunların heç biri elm də deyil. İstər elm, istərsə də bədii ədəbiyyat 
və incəsənət tarixdən fəlsəfəyə, hadisələr dünyasından mahiyyətlər dünyasına 
gedən yolun müxtəlif məntəqələridir. Daha doğrusu, söhbət eyni başlanğıcdan eyni 
sonluğa, nəticəyə aparan iki müxtəlif yoldan gedir. Bu yolların birini məntiq, digərini 
hiss şöləsi işıqlandırır, birində anlayışlar, digərində hissi obrazlar bələdçidir.  
Bəzən bədii əsərlər sinkretik xarakter daşıyır və əsərin əsas qayəsinin, fəlsəfi 
konsepsiyanın açılışına aparan bu iki yolun birindən o birinə müvəqqəti keçidlər 
edilir. Məsələn, Nizaminin poemaları belə sinkretiklik baxımından səciyyəvidir. 
                                                 
1
 Aristotel. Poetika, Bakı, 1974, səh. 63. 
 - 18 - 
Nəzmlə yazılmış elmi ricətlər ümumi struktura daxil olur. Müəllif ümumi fəlsəfi 
konsepsiyanın açılışına gedən yolların hər ikisini işıqlandırmağa çalışır. “Xosrov 
və Şirin”də insani məhəbbətin ümumdünya cazibəsi kontekstində şərh olunması 
mənəvi və maddi dünyanın vahid qanunlara tabe olması, dünyanın vəhdəti və 
ahəngdarlığı, daxili tamlığı ideyasını ifadə edir. Beləliklə, sufi fəlsəfəsinin mühüm 
məqamlarından biri olan vəhdəti-vücud təlimi, təbiət qanunları ilə mənəviyyat qa-
nunlarının eyniyyəti ideyası Nizami yaradıcılığında həm elm, həm poeziya və həm 
də fəlsəfi fikir vasitəsilə ifadə olunur. Nizaminin poemalarında ümumi fəlsəfi 
qayənin açılışına xidmət edən bədii təhkiyədən bir sıra kənaraçıxmalar, elmi 
şərhlər və bilavasitə fəlsəfi ricətlər vardır ki, bunlar mülki tarix, elm tarixi və 
fəlsəfə tarixi baxımından maraq doğurur və ilk baxışda ümumi kontekstdən kənara 
çıxır. Lakin diqqətlə yanaşıldıqda bu ricətlər təhkiyə ilə, süjetlə bilavasitə bağlı 
olmasa da, məhz ümumi fəlsəfi kontekstə uyğundur və bu baxımdan, əsərin daxili 
ahəngi və bütövlüyü pozulmur. Nizami əsərlərinin belə sinkretik, çoxmərtəbəli 
quruluşu bu poemaları müxtəlif tədqiqat sahələrinin obyektinə çevirir. Alim və 
mütəfəkkir Nizaminin elmi və fəlsəfi fikirlərini bilavasitə ifadə edən nisbi müstəqil 
parçalar, beytlər elm tarixçiləri və filosoflar tərəfindən tədqiq olunmaqdadır. Bu 
baxımdan, professor Camal Mustafayevin tədqiqatları xüsusi diqqətə layiqdir. 
Nizami poeziyasının mürəkkəb, sinkretik tərkibi alim Nizaminin, tarixçi Ni-
zaminin, filosof Nizaminin və nəhayət, şair Nizaminin ayrı-ayrılıqda, hər bir 
sahənin öz tədqiqatçısı tərəfindən öyrənilməsinə imkan verir. Lakin Nizami 
əsərlərinin bir spesifik cəhəti də vardır ki, burada bədii ideya özü fəlsəfi 
ümumiləşmə səviyyəsinə qaldırılır, yəni bədiiliklə fəlsəfəlik vəhdət halında 
olduğundan təkcə filosof Nizaminin deyil, şair Nizaminin də filosoflar tərəfindən 
öyrənilməsinə ehtiyac yaranır.  
Bu gün sintetik təfəkkür ancaq tarix, poeziya, elm və fəlsəfə üçün deyil, 
ədəbi tənqid və publisistika üçün də zəruridir.  
Ədəbi tənqid bədii ədəbiyyatı izləməklə məhdudlaşmırsa, onun önündə get-
mək, ona yol göstərmək istəyirsə, onda gərək yalnız ədəbiyyatdan deyil, sosial-
mənəvi gerçəkliyin məntiqi təhlilindən, elmi-fəlsəfi fikirdən də bəhrələnsin.  
Müasir dövrdə sintetik təfəkkürün ədəbi tənqiddə təzahürü özünü tənqidin 
sintetik funksiyasında: obrazlı təfəkkürlə məntiqi təfəkkürü üzvi surətdə 
birləşdirmək imkanında tapmalıdır. 
Lakin təəssüf ki, bu gün ədəbi tənqid sintetik təfəkkürə, fəlsəfi təhlilə deyil, 
publisistikaya meyl edir və ya publisistik düşüncə tərəfindən sadəcə sıxışdırılıb 
aradan çıxarılır.  
Müstəqillik dövründə gerçəkliyin, ictimai həyatın bilavasitə inikası üçün şə-
rait yarandığından publisistika sürətlə inkişaf etməkdədir. Lakin bu inkişaf əsasən 
ekstensiv xarakter daşıyır. O qədər “bakirə” mövzular var ki, publisistika mövzu 
 - 19 - 
meydanında at səyirdir. Lakin tez-tez atdan düşüb atlanır və ya bir yerdə fırlandı-
ğından heç bir sahədə dərinə nüfuz edə bilmir, mahiyyətləri aça bilmir. Ona görə 
də müasir publisistika çoxlu problemlərə toxunsa da, əsasən təsvirçi səciyyə da-
şıyır.  
Yığılıb qalmış sosial, ekoloji, demoqrafik, mənəvi problemlərin əsil ciddi 
bədii həllini vermək xüsusi sənətkarlıq axtarışları tələb etdiyi kimi, onların elmi 
təhlili də o saat konkret nəticələrə gətirmir. Lakin ədəbi prosesin istiqaməti elədir 
ki, müasir dövr üçün səciyyəvi olan təsvirçilik meyli ciddi bədii və elmi axtarışlar 
müstəvisinə keçdikdə ədəbi tənqid də sintetik təfəkkür səviyyəsinə yüksəlmək 
imkanı əldə edəcəkdir. 
 
* * *  
 
Fəlsəfə elmlə müqayisədə milliliyi, sənətlə müqayisədə ümumbəşəriliyi ilə 
fərqlənir.  
Milli fəlsəfi fikir dövlətçiliyin təməl daşlarından biridir. Özünü dərk 
etməyən xalqın Vətən idealı ola bilməz.  
Torpaq, ərazi o zaman vətənə çevrilir ki, o milli ideyanın daşıyıcısı olsun.  
Empirik bilik və ibtidai duyğu səviyyəsindəki vətəndaşlıq və vətən sevgisi 
dayanıqlı ola bilməz. İnsan xarici ölkələrə səfər edərkən şüurlu olaraq və ya 
təhtəlşüur səviyyəsində öz yetişdiyi mühitlə, artıq içində olanlarla yeni gördükləri 
arasında müqayisələr aparır. Müqayisə apara bilmək, özünü məhz öz ölkəsi timsa-
lında fərqləndirə bilmək üçün, heç şübhəsiz, əvvəlcə milli Məni, Vətəni həm 
duyğu, həm də təfəkkür səviyyəsində tanımaq tələb olunur. Özündən (öz 
ölkəsindən) ayrılmaq, başqa diyar, başqa ölkə ilə tanışlıq duyğu səviyyəsində bir 
nisgil, vətən həsrəti yaradırsa, təfəkkür səviyyəsində özünə kənardan baxmaq şansı 
verməklə özünüdərk üçün obyektiv şərait yaratmış olur.     
Əks halda doğma və yadı fərqləndirmək, sənə məxsus olanı başqalarına 
məxsus olandan ayırmaq mümkün olmaz. Təəssüf ki, əksər adamlar özünü (öz 
milli varlığını) ya heç fərqləndirə bilmir, ya da ancaq duyğu səviyyəsində 
fərqləndirir. Öz ölkəsi üçün darıxır, vətənini sevir, lakin bunun səbəbini dərk etmir. 
Öz vətəni, öz xalqı üçün nə isə etmək istəyir, lakin məhz nə etməli olduğunu bil-
mir. Əlbəttə, kimə isə elə gəlir ki, bilir; lakin bilmədiyini dərk etmək bildiyini zənn 
etməkdən yaxşıdır. Çünki müxtəlif adamların ayrı-ayrılıqda, öz ağlı ilə, öz vətən 
modeli əsasında gördüyü işlər, vahid bir istiqamətə yönəlməyərək, bir-birinin 
üzərinə toplanmaq əvəzinə, çox vaxt bir-birinə qarşı dayanır. 
Dərk olunmuş vətənpərvərlik, təbii ki, daha dayanıqlı və daha faydalı olur. 
Vətəni, xalqı, milləti sevərəkdən və bəzən hətta məhz sevdiyinə görə ona ziyan da 
vurmaq mümkündür. Vətənin, millətin nə ilə fərqləndiyini bilmədikdə, onun ra-
 - 20 - 
sional simasını görmədikdə, onun mənafeyini dərk etmədikdə, sadəcə sevgi notları 
üzərindəki fəaliyyətin fayda gətirmək şansı ziyan gətirmək şansına bərabər olur.  
Vətənə şüurlu sevgi, milli özünüdərk və fərdi fəaliyyətlərin bu kontekstə sa-
lınması tələbi hər bir adamın üzərinə ağır yük qoyur. Və bunu hər bir adamdan 
tələb etmək də düzgün deyil. Yəni, hər bir adam əvvəlcə filosof olub sonra fəaliy-
yət göstərə bilməz. Millətin, vətənin elmi-fəlsəfi özünüdərk konsepsiyası bütün 
millətlər deyil, milli intellektin səfərbər olunması sayəsində, milli filosoflar, icti-
mai-siyasi liderlər tərəfindən işlənib hazırlanmalı və geniş kütlələrin sərəncamına 
verilməlidir. Lakin elmi-fəlsəfi dildə yox, elmi-kütləvi, fəlsəfi-publisistik, poetik 
dildə, bədii obrazlar vasitəsilə, ədəbiyyatın, sənətin, kütləvi informasiya vasitələri-
nin bütün mümkün imkanlarından istifadə etməklə!  
Milli ideologiyaya söykənməyən, vahid konsepsiyaya əsaslanmayan kortəbii 
fəaliyyətlər, hətta sevgidən və millətçilik hisslərindən doğsa da son nəticədə ancaq 
ziyan gətirə bilər. Deyilənlər bədii ədəbiyyat və sənət sahələrindəki fəaliyyətə, 
habelə kütləvi informasiya vasitələrinin, KİV-in fəaliyyətinə də aiddir. 
Biz bununla heç də insanları fəaliyyətsizliyə, milli duyğuların, vətənpərvərlik 
hissinin təsiri ilə atılan addımların məhdudlaşdırılmasına səsləmirik. Lakin əvvəlcə ölç-
mək lazımdır. Əvvəlcə düşünülmüş bir konsepsiya lazımdır. Əvvəlcə milli ideologiya 
lazımdır. Və bu milli ideologiyanın da əsasında milli fəlsəfi fikir dayanmalıdır. 
Lakin həyat dayanıb gözləmir. İctimai proseslər hansı isə istiqamətlərdə baş 
alıb gedir və baş-başa gəlir. Eyni sevgidən doğan müxtəlif hərəkətlər qarşılaşaraq 
bir-birinin təsirini heçə endirir. 
Vahid milli ideyanın təsir sahəsinə düşüb istiqamətləndirilə bilməyən, bir-
biririni tamamlaya bilməyən, bir növ kortəbii proseslərə çevrilən fəaliyyət aktları 
özümüzün də xəbərimiz olmadan, qlobal miqyas kəsb etmiş başqa milli ideyaların 
ilk növbədə qloballaşma qaydalarının təsir dairələrinə düşərək lokal güc mərkəzləri 
yaradır.  
Milli-mənəvi dəyərlərin, əxlaqın, adət-ənənələrin yeni nəslə çatdırılması, 
davam etdirilməsi üçün mədəni abidələrin, bədii ədəbiyyatın, milli fəlsəfi fikrin ro-
lu böyükdür. Lakin milli ruhu qorumaq, inkişaf etdirmək və yeni nəsillərə çat-
dırmaq üçün ən yaxşı mühit milli dövlətçilik şəraitində yaranır. Milli dövlət ancaq 
ərazinin, maddi sərvətlərin deyil, həm də milli-mənəvi dəyərlərin qorunmasına 
xidmət edir. Və bu zaman milli ruh həyat tərzinə çevrilir. Dövlətçilik ideologiyası 
da milli ideologiya da eyni bir təməl üzərində – milli fəlsəfi fikir zəminində 
formalaşır. 
Bir millət üçün canlı tarix haradasa qırılanda, onun inkişafının daxili hərə-
kətverici qüvvələri məhdudlaşdırılanda, inkişaf kənar qüvvələrlə məqsədyönlü 
surətdə başqa səmtə istiqamətləndiriləndə milli genin heç olmazsa başqa ampluada, 
fövqəltarixi formalarda; fikirlərdə, xatirələrdə, ədəbiyyatda, incəsənətdə yaşadılma-
 - 21 - 
sı zərurəti yaranır. Xalq başqa imperiyaların işğalı altında qaldıqda, başqa 
əqidələrin rəsmi təsir dairəsinə düşdükdə həqiqi böyük ziyalılar estafeti öz əllərinə 
alır və milli ruhu öz şəxsi həyatı bahasına, diri-diri yandırılması, dərisinin 
soyulması hesabına da olsa yaşadaraq və bir əmanət kimi yeni nəsillərə ötürürlər. 
Dövlət xadimləri, siyasətçilər, sərkərdələr öz tarixi ziyalılıq missiyasını yerinə 
yetirə bilməyəndə, milli ruh milli varlığın himayəsindən məhrum olanda, qılınc 
qələmlə vaxtında birləşməyəndə bütün ağırlıq qələmin, yaradıcı ziyalıların üzərinə 
düşür. Milli dövlətçilik kəsilməz bir proses kimi davam etsin deyə dövlətlərarası 
dövrdə kəsilməzliyi milli-mənəvi körpülər təmin etməli olur.  
Müstəqillik və milli dövlətçilik ona görə lazımdır ki, dövlət quruculuğu və 
sosial təşkilatlanma artıq hansı isə başqa bir subyektin deyil, xalqın, millətin öz 
maraqları istiqamətində yönəldilə bilsin, ümummilli ahəng üstündə köklənsin. Yəni 
bütün daxili potensial; təbii sərvətlərdən tutmuş intellektual gücə, mədəni-mənəvi 
dəyərlərə qədər bütün imkanlar elə səfərbər edilməli və elə istiqamətləndirilməlidir 
ki, hər bir vətəndaş ümummilli tərəqqi kontekstində öz şəxsi maraqlarını da realizə 
edə bilsin.  
Lakin kütləvi siyasiləşmə və ifrat siyasi qarşıdurmalar təbii ki, qüvvələrin 
vahid amal uğrunda səfərbər edilməsinə, ümummilli tərəqqiyə xidmət etmir. 
Müstəqillik əldə etdikdən sonra daxili enerjinin quruculuq işlərinə deyil, başqa 
səmtə yönəldilməsi, görünür, kimlərəsə lazım imiş. Qondarma Dağlıq Qarabağ 
problemi də bu siyasiləşməni gücləndirmək və azadlığa çıxmış xalqların milli 
tərəqqisinə mane olmaq üçün törədilən məqsədyönlü aksiyalardan biri idi. Lakin 
biz hələ də böyük dövlətlərin coğrafi-strateji planlarından doğan siyasi 
burulğandan çıxa bilmirik.  
Bax, belə bir şəraitdə siyasi təbəddülatların fövqünə yüksəlməyə, fəaliy-
yətlərin ümummilli tərəqqi naminə yönəlməsinə böyük ehtiyac vardır. Nə yaxşı ki, 
hələ sovet dövründə də kommunist ideologiyasının yaratdığı labirintlərdən 
məharətlə keçərək, milli mədəniyyətin tərəqqisi, xalqın maarifləndirilməsi, ədəbi-
bədii və fəlsəfi təfəkkürün inkişaf etdirilməsi sahəsində böyük xidmətlər göstərən 
ziyalılarımız bu gün də cari problemlərin cazibə dairəsinə düşmədən, heç bir 
konyukturaya uymadan bəşəri və milli-mənəvi dəyərlərimizi tədqiq və təbliğ 
etməklə ümummilli tərəqqiyə xidmət edirlər. 
Bu gün siyasiləşmiş cəmiyyət və qütbləşmiş təfəkkür öz ehtiyaclarına uyğun 
yeni ədəbiyyat tələb etdiyi üçün klassik ədəbiyyatın və klasik mədəni-mənəvi 
dəyərlərin ön plana çəkilməsi heç də müqavimətsiz qarşılanmır. Lakin, bizcə, 
siyasiləşmiş təfəkkürün tələblərinə uyğun yeni ədəbiyyat axtarışına çıxmaqdansa, 
siyasi düşüncənin özünü ümumbəşəri və milli dəyərlərin prioritetliyi kontekstinə 
yönəltmək cəhdləri daha əhəmiyyətlidir.  
Etnik-milli təfəkkürdən milli dövlətçilik şüuruna gedən yol milli və 
 - 22 - 
ümumbəşərinin sintezindən keçir. «Milli» anlayışı iki fərqli məzmun yükünə ma-
likdir. Birincisi, hər bir millət üçün spesifik olan, onu fərqləndirən xüsusiyyətləri, 
ikincisi, fərqli cəhətlərlə ümumi cəhətlərin vəhdətini ehtiva edir.  
İnsan müəyyən bir millətə mənsub olmazdan əvvəl insandır. Və milliyyətin-
dən asılı olmadan bütün insanlar üçün ümumi, zəruri olan cəhətlər vardır. «Etnik-
milli» anlamı müxtəlif qrupların insanlarını fərqləndirən cəhətləri əhatə etdiyinə 
görə məzmunca kAsıbdır, solğundur. Sözün geniş mənasında «milli» anlamı isə hər 
bir insana məxsus zəruri şərtləri də əhatə etdiyindən, zəngin və daha tutumludur.  
İnsanı səciyyələndirən keyfiyyətlərdən çoxu, onun maddi ehtiyacları, intel-
lekti, bilik və əməli vərdişləri ümumbəşəri səciyyə daşıyır. Əsrlər boyu əvvəlki 
nəsillərin fəaliyyəti ilə yaranmış elm və texnologiya, maddi-texniki sərvətlər bütün 
insanlar üçün ünvanlanmışdır. Lakin bu və ya digər millətə mənsub olan adamlar 
müəyyən dildə danışır, müəyyən adət-ənənələri qoruyub saxlayırlar. Bunlar etnik-
milli xüsusiyyətlərə aiddir. Milli dildən fərqli olaraq riyaziyyatın dili, kompüterin 
dili, texnikanın dili qlobal səciyyə daşıyır. Daha doğrusu, bu dilləri bilən insanlar 
da millətlər kimi qruplaşıb öz aralarında ünsiyyətə girirlər.  
Bu baxımdan, biz artıq elə bir dövrə qədəm qoymuşuq ki, yeni ictimai birlik 
normaları yaranır və onlar hətta «etik» birliklərə nisbətən daha dayanıqlı ola 
bilərlər. Xüsusən, qloballaşma şəraitində internet və s.-nin açdığı məkan məh-
dudiyyətindən azad olan belə yeni birliklərin formalaşması və bəşəriyyətin elə bil 
ki, çalxalanıb yeni strukturlar kəsb etməsi olduqca əlamətdar proseslərdir və 
bunlara biganə qalmaq olmaz. 
Bu yeni rakursdan baxdıqda «milli» anlayışının da yenidən dəyərləndirilmə-
sinə, onun məzmununa daxil olan yeni məna çalarlarına xüsusi diqqət yetirilməli-
dir. Ona görə də, yenidən «fərdi Mən», «milli Mən» və «ümumbəşəri Mən» anlayış-
larına qayıtmaq, «milli» anlamının mahiyyətinə də yenidən nəzər salmaq tələb olunur.   
Milli fəlsəfi fikir dünyanın bir insanla münasibətini, bir insanın dünyaya 
şəxsi, fərdi münasibətini əks etdirməkdən fərqli olaraq milli Mənlə dünya 
arasındakı münasibəti ifadə edir. «Milli Mən» «fərdi Mən»dən və «ümumbəşəri 
Mən»dən fərqli olduğu kimi onun dünyaya münasibəti də fərqlidir.  
Bəs dünya milli Mən prizmasından necə görünür?  
Əlbəttə, əsl böyük fəlsəfə fərdi Mənlə dünya arasındakı münasibəti əks et-
dirir. Belə ki, fərdi Mən ümumbəşəri və milli Mənləri ehtiva etmək imkanına malik 
olduğundan, daha zəngindir. Lakin fərdi Mən heç də həmişə özünü dərk edə bilmir. 
Ayrı-ayrı fərdlərin özünüdərk yolu milli və ümumbəşəri özünüdərklərin ancaq 
müəyyən elementlərini ehtiva edir. Daha doğrusu, fərdi özünüdərkdə duyğu 
komponenti, intuitiv komponent, irrasional komponent daha böyük sahəni əhatə 
edir. Rasionallaşmış məqamlar isə azlıq təşkil edir. Bu baxımdan, fərdi şüur daha 
zəngin olsa da, daha çox qeyri-müəyyəndir və rasionallaşmış hissənin faizinə görə 
 - 23 - 
geri qalır. Ümumbəşəri şüur, ümumbəşəri özünüdərk əsrlər boyu insanların 
dünyaya münasibətinin rasionallaşmış ifadəsidir. Burada duyğudan, emosiyadan 
(xatirədən, nisgildən və s.) daha çox koqnitiv biliklər əhatə olunur. Lakin insanın 
dünya haqqındakı bilikləri müxtəlif iyerarxik pillələrdə təzahür edir. Fəlsəfə məhz 
ən ümumi biliklər əsasında, ən ümumi qanunların dərki sayəsində dünyanın 
ümumiləşmiş mənzərəsini yaratmağa çalışır.     
Hansı ölkədə yaşamasından, hansı milləti təmsil etməsindən asılı olmayaraq 
filosoflar dünyanı bir insan meyarı ilə, insan prizmasından, ümumbəşəri dəyərlər 
mövqeyindən dərk etməyə çalışır və dünyanın, insan–dünya münasibətlərinin 
müxtəlif modellərini, konsepsiyalarını hazırlayırlar.  
Lakin insan öz milli və fərdi prizmalarından dünyaya münasibətini bildirirsə 
burada da ümumiləşdirmək üçün yararlı olan rasional biliklər toplanır. Hər bir 
fərdin öz dünyası olduğu kimi öz fəlsəfəsi də var. Müxtəlif fərdlərin fəlsəfəsini 
yığıb, vahid ortaq məxrəcə gətirmək mümkün deyil. Daha doğrusu, fəlsəfənin 
özünə məxsus toplanma qaydaları vardır. Bu qaydalar elmi biliklərin toplanması və 
sənət əsərlərinin, bədii təəssuratların toplanmasından fərqlidir.  
Millətin fəlsəfi fikri onun hər bir üzvünün fəlsəfi fikrindən toplanmayaraq, 
milləti təmsil etmək səlahiyyəti olan, milli ruhun daşıyıcısı olan, milli özünüdərk 
baryerini keçmiş olan tək-tək şəxsiyyətlərin – filosofların fəlsəfi konsepsiyaların-
dan, bu konsepsiyaların şəbəkəsindən ibarət olur.  
Əlbəttə, emosiyadan, hissiyatdan təəssüratın irrasional məqamlarından azad 
olmuş rasional biliklər toplusu fəlsəfi duyumun, insanın dünyaya münasibət 
mənzərəsinin tam təsfirini verə bilməz. Konkret münasibət, küll halında təəssurat 
rasionallaşdıqca kasadlaşır, solğunlaşır və informasiyanın çox cüzi hissəsi sax-
lanılmış olur. Lakin idrak prosesi də elmi səviyyədə bununla səciyyələnir ki, 
burada birinci fokus məsafəsindəki rasional biliklər ayrı, ikinci fokus 
məsafəsindəki rasional biliklər ayrı və sair və s. yığılaraq sonradan toplana bilirlər. 
Və toplanmadan alınan mənzərə hər biri ayrılıqda solğun olan informasiyaları 
gücləndirir, yenidən mürəkkəb ierarxik bir strukturun rasional obrazı yaranır. Bu-
rada bir növ interferensiyaya uyğun tamamlama gedir. 
Milli fəlsəfi fikir dedikdə, ilk növbədə, hər bir ölkənin görkəmli filosofları, 
onların əsərləri yada düşür. Belə bir fikir formalaşıb ki, müasir dövrdə milli fəlsəfi 
fikrin formalaşması və təbliği üçün əsas vəzifə fəlsəfə tariximizin öyrənilməsi və 
tədris edilməsidir. Bu məqsədlə Bəhmənyarın, Nizaminin, Ş.Sührəverdinin, Şəbüs-
tərinin, Nəiminin, Nəsiminin, Fizulinin, nisbətən yeni dövrdə A.Bakıxanovun, 
M.F.Axundovun, Mirzə Kazım bəyin fəlsəfə əsərlərini və ya bədii 
yaradıcılıqlarındakı fəlsəfi fikirləri öyrənmək, nəşr etmək, yaymaq vəzifəsi ön 
plana çəkilir. Bizcə, bütün bunlar, əlbəttə, lazımdır. Lakin, ilk növbədə, məhz 
fəlsəfi fikir tariximizin öyrənilməsi baxımından.  
 - 24 - 
Milli fəlsəfi fikrimizin tarixi aspektləri, qaynaqları öyrənilməli və yeni nəslə 
çatdırılmalıdır. Lakin təəssüflənməli haldır ki, çox vaxt bu qaynaqlar milli fəlsəfi 
fikirlə eyniləşdirilir, qarışıq salınır. Halbuki, müasir Azərbaycan fəlsəfi fikrinin bu 
qaynaqlarla əlaqəsi heç də həmişə adekvat deyil. İlk növbədə, ona görə ki, fəlsəfi 
fikir tarixi müasir milli fəlsəfəni müəyyən etmir, əksinə, fəlsəfə tarixində bizə aid 
olan, milli olan ünsürləri müəyyənləşdirmək üçün müasir milli fikirdən çıxış etmək 
lazımdır.  
XX əsrdə Azərbaycan ictimai-siyasi və fəlsəfi fikrinin öyrənilməsi sahəsində 
xeyli iş görülmüşdür. Əsası Heydər Hüseynov tərəfindən qoyulan «Azərbaycan 
fəlsəfə tarixi» məktəbi bu gün də davam etməkdədir. Məhz Heydər Hüseynov 
ictimai-siyasi fikrin və klassik Azərbaycan ədəbiyyatının fəlsəfi prizmadan 
öyrənilməsinin əsasını qoymuş və «XIX əsrin Azərbaycan ictimai-siyasi fikir 
tarixi» adlı sanballı monoqrafiyasında fəlsəfi fikir tariximizi peşəkar səviyyədə 
tədqiq etmişdir. Sonralar professor Camal Mustafayev Nizami Gəncəvinin, 
professor Ənvər Əhmədov A.Bakıxanovun, akademik Fuad Qasımzadə M.Fizuli-
nin, professor Şeydabəy Məmmədov M.F.Axundovun, Azərbaycan EA-nın müxbir 
üzvü Zakir Məmmədov Bəhmənyarın, Sührəvərdinin, professor Zümrüd Quluzadə 
Nəiminin, Nəsiminin, professor İzzət Rüstəmov Həsən bəy Zərdabinin fəlsəfi 
görüşlərini daha geniş araşdırmaqla Azərbaycan fəlsəfə tarixinin öyrənilməsində 
böyük xidmətlər göstərmişlər. Bu sahədə habelə Ə.Zəkuyevin, Z.Göyüşovun, 
Ş.Cəfərovun, S.Rzaquluzadənin və s. tədqiqatçılarımızın böyük əməyi olmuşdur.  
Lakin ayrı-ayrılıqda bu və ya digər alimin, ictimai-siyasi fikir sahibinin, fi-
losofun əsərlərinin şərhi bütövlükdə milli-fəlsəfi fikir haqqında təsəvvür yaratmır. 
Bu tədqiqatların toplusu da milli-fəlsəfi fikrin spesifikasını aydınlaşdırmaq üçün 
kifayət deyil. Ona görə ki, milli-fəlsəfi fikir ayrı-ayrı dövrlərdə yaşamış və 
milliyyətcə azərbaycanlı olan şəxslərin, onlar filosof olsalar belə, fiKirləri kimi ba-
şa düşülə bilməz. Əvvəla, orta əsrlərdə, ümumiyyətlə islam fəlsəfəsi daxili tamlığa 
malik bir sistem kimi yayılmışdır ki, o dövrün Azərbaycan fəlsəfi fikri də daha çox 
dərəcədə onun tərkib hissələrindən biridir.  
Milli-fəlsəfi fikir müəllifin etnik-milli mənsubiyyətindən daha çox fəlsəfi 
konsepsiyanın milli düşüncə tərzinə adekvatlığı ilə səciyyələnir.  
Milli-fəlsəfi fikir anlayışının məğzində millətin düşüncə tərzi, milli mentali-
tet, milli ideallar və bu ideallara çatmaq uğrunda mübarizənin ideya əsasları 
dayanır. Keçmişimizdən bizə miras qalmış ən böyük sərvət fəlsəfi traktatlardan 
öncə yeni nəslin özüdür. Müasir azərbaycanlı milli fəlsəfi fikrin genetik daşıyıcısı-
dır. Fəlsəfə elmdən fərqli olaraq heç də biliklər sistemi olmayıb, insanın dünyaya 
baxışının müəyyən üsulu, dünyanın modelləşdirilməsi, insanla dünya arasında, 
millətlə dünya arasında körpüdür.  
Milli-fəlsəfi fikir milli ruhun nəzəri-konseptual şərhidir. Ən əsas məsələ mil-
 - 25 - 
li ruhun özünün mövcudluğudur. Elə xalqlar vardır ki, onların nümayəndələri 
fəlsəfi traktatlar yazır, lakin onları səciyyələndirən, özəlləşdirən, fərqləndirən ruh 
yoxdur. Onlar çoxdan başqa ruhlara qatışıb, onların içində itib-batıblar. Başqasına 
qatılmaq, başqasında itmək heç də ilk baxışdan göründüyü kimi pis şey deyil. Bu, 
çoxlarının əqibətidir. Bütün kiçiklərin aqibətidir. 
Bu böyük dünyada, böyük xalqların yaşadığı dünyada, böyük tarixlər 
yaradan və böyük nəzəriyyələr yaradan xalqlarla birgə yaşayıb onlara qatılmamaq, 
fərqli qalmaq asan məsələ deyildir.  
Digər tərəfdən də, sual olunur ki, fərqlənmək lazımdırmı?  
Son vaxtlar, xüsusilə müstəqillik əldə etdikdən sonra tez-tez sual olunur ki, 
«biz kimik?» və «bizim milli birliyimiz vardırmı?».  
Müasir azərbaycanlı üçün kim ideal ola bilər? Bəhmənyar, Fizuli, yoxsa 
Koroğlu? Səməd Vurğun, Yusif Məmmədəliyev, yoxsa Həzi Aslanov? Əlbəttə, 
kimsə deyə bilər ki, müxtəlif sahələrdən olan adamları müqayisə etmək düzgün 
deyil. Haqlı fikirdir və bizim məqsədimiz heç də onları müqayisə etmək deyil. Əsas 
məsələ bundan ibarətdir ki, xalqın məhz hansı sahədən olan böyük şəxsiyyətlərə 
daha çox rəğbət bəsləməsi onun milli təfəkkürünün və duyğu dünyasının struktu-
runda hansı sahəyə meylin güclü olduğunu aşkar etməyə imkan verir. Məlik-Məm-
mədin, Dədə Qorqudun, Koroğlunun timsalında tərbiyə almış gənclik, Nizaminin, 
Füzulinin, Vaqifin timsalında tərbiyə almış gənclikdən nə ilə fərqlənir? Bəs bunlar 
vəhdətdə götürüldükdə necə? Bəs muğamatın, sazın təsiri nə dərəcədədir? Məhz belə 
bir təsir dairəsi ola bilsin ki, bizi bir ingilisdən, rusdan fərqləndirə bilər. Lakin onların 
da Şekspiri, Bayronu, yaxud Puşkini, Tolstoyu vardır. Onların da Robin Qudu, Kral 
Arturu, yaxud İvan Qroznısı, İlya Murometsi, Suvorovu vardır.  
Önəmli olan odur ki, hər hansı millətin formalaşmasında fəlsəfənin, elmin, 
şerin-sənətinmi, yoxsa ticarətin, yaxud müharibələrinmi rolu böyük olmuşdur? 
Milli nağıllar, dastanlar, laylalar, mahnılar insanlara nəyi daha çox təlqin etmişdir? 
Sevgini, şəfqəti, yaxud cəsurluğu, qəhrəmanlığı, yoxsa tədbiri, hiyləni? 
Hər bir millətin qəhrəmanlıq eposu da, sevgi dastanları da vardır, milli Həm-
zəsi də, milli Koroğlusu da vardır, satqını da, hiyləgəri də, qəhrəmanı da vardır. 
Lakin Həmzələri müdrik sayanlar kimdir, ona nifrət edənlər kimdir? Əsl sual 
bundan ibarətdir ki, milli şüurun strukturunda onların nisbi payı nə qədərdir? Fərdi 
millətçi şüurdan fərqli olaraq, statistik orta göstərici necədir?  
Milli mentalitet də, milli şüur da, hətta milli-fəlsəfi fikir də bütün bu 
göstəricilərdən asılı olaraq formalaşır. Hər şey fərdi və sosial idealın yönümü ilə 
müəyyənləşir. Başqa cür ola da bilməz. Çünki həyatın mənasını arayan fəlsəfə bu 
mənanı milli idealın fövqündə tapa bilməz. 
Digər tərəfdən, hər hansı bir xalqın keçmişini əks etdirən fəlsəfi fikir tarixi 
ilə həmin xalqın müasir düşüncə tərzi və milli idealı arasında tam bir uyğunsuzluq 
 - 26 - 
da ola bilər; müasir millətin öz tarixi sələflərinə nisbətən irəli getməsi, tənəzzülə 
uğraması, ya da başqa təsirlərə məruz qalması nəticəsində. Antik fəlsəfi fikri orta 
əsrlərdə yunanlar deyil, ərəblər, yeni dövrdə isə almanlar yaşatdılar. Deməli, fəlsəfi 
fikir nisbi müstəqilliyə malikdir və hər hansı bir xalqdan, millətdən ayrılaraq, 
başqaları tərəfindən əxz olunmaq və davam etdirilmək və hətta, sosial ideala, həyat 
normasına çevrilmək imkanına malikdir.  
Müasir millətlərin istifadəsində olan təkcə öz yaratdıqları deyil. Bütün digər 
millətlərin həm elmi-fəlsəfi yaradıcılığı, həm də sivilizasiyanın inkişafına olan 
digər töhfələri ümumiyyətlə bəşəriyyətin istifadəsinə vermişdir. Ona görə də, tarix 
boyu ümumbəşəri fikir və mədəniyyət xəzinəsinə çox şey verib, indi onlar az faydala-
nanlar olduğu kimi, tarixi keçmişdə xidmətləri az olmasına baxmayaraq, indi bu 
ümumi xəzinədən hamıdan çox faydalananlar da vardır. 
Burada çox maraqlı bir məqamla rastlaşırıq. Milli mentalitetdə nəyə isə 
yiyələnməyə, mənimsəməyə, yoxsa verməyə, xidmət göstərməyə daha çox 
meyllilik bu məsələdə də, ümumxalq, ümummillət səviyyəsində özünü göstərir. Əl 
tutmaq, kömək etmək, xidmət göstərmək istəyənlər özlərinin indi nə qədər geridə 
qaldıqlarını unudaraq, yenə də başqalarına qarşı səxavət və qonaqpərvərlik nü-
mayiş etdirməyə çalışırlar. Fərdi miqyasda həqiqətən çox gözəl olan bu keyfiyyət 
ümummilli miqyasda, xüsusən dövlətçilik mövqeyindən yanaşdıqda çox mənfi 
nəticələrə gətirir.  
Halbuki, öyrənməyin, mənimsəməyin də öz texnologiyası var. Bu özü bir 
mədəniyyətdir və ona yiyələnmədən müasir qloballaşma şəraitində ancaq ziyan 
çəkmək olar. 
Bəli, qloballaşma şəraitində milli-mənəvi dəyərlərimiz həqiqətən böyük 
təhlükələrlə üzləşir və milli-fəlsəfi fikrə istinad etmədən, milli ideologiyanın for-
malaşmasını təmin etmədən və milli-sosial özünüqoruma şüuru formalaşdırmadan 
bu təhlükədən xilas olmaq çox çətindir. 
Müasir dövrdə bütün dünya xalqlarının fəlsəfi fikrinin strukturunda Qərb 
fəlsəfəsi üstün yer tutur. Qloballaşma, qərbləşmə heç də sadəcə olaraq Qərb 
texnikasının, Qərb investisiyasının ekspansiyası ilə məhdudlaşmayıb, həm də Qərb 
fəlsəfəsinin, siyasi düşüncə tərzinin təcavüzü ilə səciyyələnir. Bir əli ilə 
müasirlikdən, Qərbdən möhkəm-möhkəm yapışanlar o biri əlində Bəhmənyarın, 
Nəsiminin ideyalarını saxlamağa çalışırlar. Lakin həyat yolunu seçərkən fəaliyyət 
proqramını müəyyənləşdirərkən aktiv düşüncə tərzi olaraq məhz birinci əlindəkini 
seçməli olurlar. Çünki formaca və bəlkə həm də məzmunca arxaikləşmiş Şərq 
fəlsəfi fikri bizi əhatə edən texnogen dünyasında kara gəlmir. Biz o biri 
əlimizdəkini ancaq bir rəmz kimi, bir ekzotika kimi saxlayırıq.  
Əgər saxlayırıqsa!?                                
Bəs çıxış yolu nədədir? Milli-mənəvi dəyərlərimizi bir rəmz edərək real 
 - 27 - 
proseslərə formal surətdə əlavə etmək, yoxsa milliliklə müasirliyin məzmun 
müstəvisində vəhdətinə nail olmaq?! 
 
* * * 
 
Poeziya da, şifahi xalq ədəbiyyatı da, mahnılarımız da, epik düşüncə və 
siyasi təfəkkür də – dillə sıx surətdə bağlıdır. Dil ümumiliyi həmin dildə yaradılmış 
mədəni sərvətlərin də ümumiliyinə, bədii-estetik düşüncənin də vəhdətinə səbəb 
olur. Təsadüfi deyildir ki, türk xalqları öz mədəniyyətləri, ədəbiyyatları ilə də sıx 
surətdə bağlıdırlar. Bir sıra hallarda eyni bədii-estetik abidələrə malikdirlər. “Dədə 
Qorqud”, “Koroğlu”, aşıq ədəbiyyatı və s. buna misal ola bilər.  
Dil nə qədər böyük rol oynasa da, milli birliyin yeganə göstəricisi deyil. 
Burada təfəkkür tərzi, ictimai şüurun səviyyəsi, adət-ənənə, dini etiqad, həyat tərzi 
mədəni-mənəvi abidələrin, xüsusən yazılı ədəbiyyatın, fəlsəfi fikrin siyasi və 
iqtisadi təfəkkür mədəniyyətlərinin də nəzərə alınması lazımdır.  
 Coğrafi şərait, iqlim və relyeflə bağlı həyat tərzində özünü göstərən 
xüsusiyyətlər və bunlardan irəli gələn rituallar, mərasimlər, bayramlar və s. də az 
əhəmiyyətli deyil.   
 Əslində həyat tərzinin, zövqün, bədii-estetik, hətta mifik və fantastik 
düşüncənin, müqəddəslik duyğusunun, düşüncədə rasionallığın dərəcəsinin, kütləvi 
tədbirlərin, etnik xüsusiyyətlərin, ənənəvi geyimlərin, musiqilərin, rəqslərin – 
bütün bunların qərarlaşması, ənənəviləşməsi və ictimai şüurla vəhdəti ərazi ilə, 
iqlim şəraiti ilə, üstün təsərrüfat növləri ilə, texnoloji inkişaf səviyyəsi ilə də bağ-
lıdır. Lakin coğrafi amil, ərazi də, etnogenez də milli müəyyənlik məsələsində əsas 
kimi götürülə bilməz. Ziya Göyalpın dediyi kimi, millilik müasir vəziyyətə görə və 
ilk növbədə kültür və mədəniyyət ümumiliyi əsasında təyin edilməlidir.
1
  
Düşüncə tərzi, mənəvi mədəniyyət, əxlaqi normalar bütövlükdə nisbi 
müstəqilliyə malik olduğu üçün bir ərazidən başqa əraziyə keçdikdə insanlar 
əvvəlki maddi mühitin təsiri ilə formalaşmış mənəvi keyfiyyətləri, bayramları, 
ritualları və s. özləri ilə daşıyırlar ki, bu da maddi mühitlə mənəvi keyfiyyətlər 
arasında uyğunsuzluqlar yarada bilir.  
 Din coğrafi bölgələrdən asılı olmadan yayılır və hamı üçün eyni olan 
ehkamların, ayinlərin ümumiləşdirici rolu özünü göstərir. Şəriət də ərazidən asılı 
olmadan əsasən saxlanılır.  
Dil də insanlar bir yerdən başqa yerə köçərkən o saat yaddan çıxmır və uzun 
bir dövr ərzində lokal mühitlərdə, ailələrdə saxlanmaqda davam edir. Başqa ölkəyə 
köçmüş insanlar üçün rəsmi dil, işlək dil dəyişsə də, ana dili məhz mədəni-mənəvi 
                                                 
1
 Ziya Göyalp. Türkçülüyün əsasları. B., Maarif, 1991, səh. 33 
 - 28 - 
irsin açarı kimi qorunub saxlanılır.  
 Coğrafi məkan dəyişilir, siyasi məkan dəyişilir, vətəndaşlıq dəyişilir, 
ixtisas, təsərrüfat fəaliyyəti, rasional düşüncə, peşə vərdişləri və s. – bütün bunlar 
dəyişilir, mənəviyyat isə uzun müddət sabit qalır. İnsan yaşadığı yeni ictimai 
mühitin əxlaq normalarına, yeni meyarlara, ilk növbədə hüquq normalarına riayət 
etmək məcburiyyətində qalır. İctimai münasibətlərdə bir cür, özü ilə ünsiyyətdə isə 
başqa cür olur. Qürbət eldə beyinin tələbləri ilə qəlbin tələbləri, rasional düşüncə 
ilə hissiyyat arasında yaranan uyğunsuzluq, daxili mənəvi mühitlə, xarici ictimai 
mühitin tələbləri arasındakı mücadilə insanın tam xoşbəxt olmasına mane olur. 
İnsan özü ilə bir nisgil, vətən həsrəti daşıyır. Hüquqi-siyasi vətənlə milli-mənəvi 
vətən arasındakı fərq insanı ikiləşmək, özgələşmək təhlükəsi qarşısında qoyur. 
Lakin insan xarici ölkədə də yaşasa, əgər o, öz daxili mənəvi mühitini qoruyub 
saxlayıbsa, bu mühitin böyük miqyaslı proobrazı ilə – Böyük Vətənlə əlaqə 
saxlamaq, vətənə xidmət etmək imkanı bu faciəni kompensasiya etməyə, dəf 
etməyə şərait yaradır. 
 - 29 - 
 
 
 
 
 
 
 
 
FƏLSƏFƏ:  
HUMANİTAR, İDEOLOCİ VƏ EVRİSTİK  
ASPEKTLƏR 
 
 
Son illərdə ölkəmizdə fəlsəfi fikir elə bil ki, yenidən doğulur və bu yeni 
nəfəsin səbəbi, heç şübhəsiz, yeni əsrdə və ya yeni minillikdə deyil, müstəqillik 
amilində  axtarılmalıdır. 
Lakin nə qədər təəccüblü olsa da, müstəqilliyin ilk illərində fəlsəfi fikirdə 
inkişaf əvəzinə, bir tənəzzül və durğunluq müşahidə olunmağa başladı. 
İqtisadiyyatda, elmdə, təhsildə azadlıqdan sui-istifadə, qərarlaşmış strukturların 
dağıdılması halları fəlsəfədən də yan ötmədi. Bir sıra başqa istiqamətlərdə olduğu 
kimi, fəlsəfə də də konturları görünməyən bir azadlıq dəryasına qərq oldu. Uzun 
illər ərzində fikirləri məngənədə saxlayan, yaradıcı fantaziyaya meydan verməyən 
ideoloji qəliblər sındırıldıqdan sonra azad və nəhayətsiz fikir dünyasına qədəm qo-
yarkən keçirdiyimiz sevinc hissləri tezliklə dibi görünməyən, sərhədləri müəyyən-
ləşməmiş bu nəhayətsizliyin doğurduğu əsrarəngiz bir qorxu ilə müşayiət olundu. 
Həmişə nədənsə yapışmağa məcbur olan, divarları özünə bələdçi seçən kor adam 
sərhədsiz, geniş meydanda oriyentiri itirdiyi kimi, azadlığa çıxmış fəlsəfi fikir də 
büdrəməmək üçün yenidən köhnə qəliblərin qırıntılarından yapışmağa çalışdı. 
Müasir Azərbaycanda fəlsəfənin inkişafı üçün, bir tərəfdən Qərb fəlsəfi 
fikrinin açdığı geniş asfalt yolla getmək, digər tərəfdən, əsasən qonşu müsəlman 
ölkələrindən daxil olan dini fəlsəfi biliklərə yiyələnmək kimi əlavə imkanlar 
açılmışdır. Üçüncü bir yol isə kommunist ideologiyasından əl çəkmiş Rusiya ilə 
elmi-fəlsəfi əlaqələri bərpa etməkdən ibarətdir ki, əhalinin rus dilini bilməsi və 
rusdilli fəlsəfi kitabların və dövrü mətbuatın Azərbaycanda geniş yayılması bu 
yolun imkanlarını xeyli artırır. 
Lakin biz ona görə müstəqillik əldə etməmişik ki, yenə də kimləri isə təqlid 
edək. Azərbaycan fəlsəfi fikrinin öz siması, öz problematikası, öz dəst-xətti 
olmalıdır. Mütləq ruha gedən yol milli ruhdan keçməlidir. Lakin bunun üçün 
əvvəlcə milli özünüdərk tələb olunur ki, bu vəzifənin də ictimai miqyasda yerinə 
 - 30 - 
yetirilməsi milli fəlsəfi fikrin inkişafından kənarda mümkün deyil. 
Cəmiyyət boşluğu sevmir və yaranmış sosial-idraki vakuum həqiqi fəlsəfi fi-
kirlə dolana qədər bura çoxlu psevdofəlsəfələr, saxta «tədqiqatlar» daxil oldu. 
Azərbaycan elminin strukturunda fəlsəfə üçün ayrılmış yeri tutmaq, kvotaya 
yiyələnmək üçün müxtəlif çeşidli cəhdlər göstərildi. Bu sahədə yazılan dissertasiya 
işlərini və kitabları nəzərdən keçirsək yaranmış real vəziyyəti daha aydın təsəvvür 
edə bilərik. Qərbə pəncərə açılmasına baxmayaraq, dil baryeri hələ də qaldığından 
Qərbi Avropanın fəlsəfi həyatına daxil olmaq bir yana dursun, müvafiq fəlsəfi 
ədəbiyyatın orijinaldan tərcüməsinə də hələ ki, rast gəlinmir. 
Azərbaycanlı filosofların, şübhəsiz, planetin hər bir sakini kimi ümumbəşəri 
ideyaların, dünya fəlsəfi fikrinin inkişafında iştirak etməyə, beynəlxalq fəlsəfi 
ictimaiyyətin birgə tədqiqatlarına qoşulmağa mənəvi haqları vardır. Lakin bunun 
üçün əvvəlcə müvafiq elmi-fəlsəfi mühit yaranmalıdır. Əgər biz həqiqətən Qərb 
dəyərlərinə, o cümlədən Qərb fəlsəfi fikrinə yiyələnmək istəyiriksə, fəlsəfə 
klassiklərinin əsərləri Azərbaycan dilinə tərcümə olunmalı və onların şərhi və 
təhlili istiqamətində tədqiqatlar aparılmalıdır. 
Düzdür, dəqiq elmlər sahəsində Azərbaycan alimləri dünya elmində gedən 
proseslərə, qismən də olsa, qatıla bilirlər. Çünki riyaziyyat və təbiətşünaslıq bütün 
dünyada eynidir. Hər bir xalqın, hər bir ölkənin öz riyaziyyatı, öz elmi ola bilməz 
və qapılar hamı üçün açıqdır. Burada dil baryeri də xeyli zəifdir; çünki riyazi dil və 
elmi terminologiya universal olduğundan, dəqiq elmlərdə tərcümələr daha adekvat 
olur. Fəlsəfədə isə problematika fərqi ilə, milli mentalitet fərqi ilə yanaşı, dil 
baryeri də olduqca mühüm bir amilə çevrilir. Fəlsəfəyə azca da olsa bələd olanlar 
dilin nə dərcədə ağır olduğunu, yəqin ki, bilirlər. İnsanlar, hətta öz dilində də 
fəlsəfənin mürəkkəb üslubuna uyğunlaşmaqda çətinlik çəkirlər. Belə olduğu halda, 
milli fəlsəfə tədqiqatçılarının dünya fəlsəfi fikrinin inkişaf prosesinə qatılması xeyli 
çətinləşmiş olur. 
Lakin çətinlik bundan ibarət deyil. Ümumi fəlsəfi problemlərlə yanaşı, milli 
fəlsəfi problemlər də vardır ki, onların ümumbəşəri bilik kontekstində tədqiqi ilə 
biz özümüz məşğul olmasaq, heç kim məşğul olmayacaq. Yəni fəlsəfədə riyaziyyat 
və təbiətşünaslıqdan fərqli olaraq, müəyyən avtonomluq da vardır. Bu hal daha çox 
dərəcədə artıq fəlsəfədən ayrılaraq nisbi müstəqillik əldə etmiş konkret fəlsəfi 
elmlər sahələrində, sosiologiyada, politologiyada, fəlsəfə tarixində və s. özünü 
göstərir. 
Fəlsəfi biliklər sisteminin öyrədilməsi, əslində gərək zaman oxunda, tarixi 
müstəvidə həyata keçirilsin. Əvvəla, insanlar ümumiyyətlə mədəniyyət tarixinin 
tərkib hissəsi kimi dünya fəlsəfi fikrinin korifeyləri haqqında məlumata malik 
olmalıdırlar. Necə ki, hər bir ziyalı musiqiçi olmasa da – Bethoven, Çaykovski, 
Ü.Hacıbəyov haqqında, rəssam olmasa da – Rafael, Rembrant, Van Gog, Pikasso 
 - 31 - 
haqqında, ədəbiyyatçı olmasa da Homer, Nizami, Şekspir, Viktor Hüqo haqqında 
müəyyən məlumatlara malikdir, eləcə də Sokrat, Aristotel, Bəhmənyar, Con Lokk, 
Kant və onların ideyaları haqqında müəyyən bilgilərə malik olmaq «mədəni adam» 
olmağın əsas şərtləri sırasına daxildir. Digər tərəfdən, ideyaların inkişaf tarixini 
bilmədən sivilizasiyanın da tarixini mənimsəmək mümkün deyil. 
İkincisi, fəlsəfi biliklər elmdən fərqli olaraq zaman keçdikcə köhnəlmir. 
Əgər fizikada, riyaziyyatda hər bir yeni nəsl əvvəlki nəslin çiyinləri üzərində qərar 
tutursa, fəlsəfədə sonra gələnlər əvvəlkilərlə yanaşı dayanmaq məcburiyyətindədir. 
Bu gün sıravi bir fizik Nyutondan daha çox bildiyi halda, fəlsəfə üzrə ən məşhur 
akademikin belə fəlsəfəni Aristoteldən daha yaxşı bildiyini düşünmək sadəlövhlük 
olardı. Biz bu gün də Platonu, Aristoteli, Hegeli çətinliklə başa düşür (əgər başa 
düşürüksə) və onların baş vurduğu dərinliyə girməyə cəsarət göstərmirik. 
Fəlsəfə klassikləri bizim müasirlərimizdir. Görünür, ona görədir ki, fizika ilə 
məşğul olan alimlər özünə rahatca «fizik» deyə bilir, amma fəlsəfə ilə məşğul 
olanlar özü haqqında «filosof» deməyə çəkinirlər. 
Fəlsəfə sahəsində tədqiqatlar aparmaq, yeni söz demək çox çətindir. Çünki 
burada birbaryer var. Hər fəlsəfə klassikinin düzəliş etməyə, başqasının sistemi 
daxilində yeni söz deməyə isə sadəcə mənəvi haqqımız yoxdur. Yeni fəlsəfi sistem 
yaratmaq isə çox çətindir və bu baryeri ancaq fitrən filosof olanlar keçə bilərlər. 
Fəlsəfənin rolu və əhəmiyyəti haqqında danışarkən müxtəlif fəlsəfi 
nəzəriyyələr haqqında məlumatla, fəlsəfi biliklərin sistemli təqdimatı ilə yanaşı, 
fəlsəfi düşüncə qabiliyyətinin formalaşdırılması məsələsi nisbi müstəqil bir vəzifə 
kimi ayrılıqda nəzərdən keçirilməlidir. Belə ki, ola bilsin, müxtəlif fəlsəfi təlimləri 
öyrənmək heç də hamıya lazım deyil. Lakin fəlsəfi düşüncə tərzi təfəkkür 
mədəniyyətinin arylımaz tərkib hissəsidir və hamı üçün faydalı ola bilər. 
Fərdi fəlsəfi düşüncələr, insanın dünyadakı gözəllik və harmoniya 
təzahürləri qarşısındakı heyrətindən doğan suallar, insanın özü ilə və dünya ilə 
təkbətək söhbətləri – kamilliyə aparan yolun məqamlarıdır. Bu məqamlar özünü 
maddi dünyadan ayıran, fərqli bir mahiyyətin təmsilçisi olduğunu dərk edən və 
özündə dünyaya qarşı dura biləcək bir mənəvi güc, ideya qaynağı tapan və bu 
qaynaqdan müntəzəm surətdə bəhrələnərək daim kamilləşən, dünya ilə, cahan ilə 
tən gələn və nəhayətdə, bu «cahana sığmayan» insan-filosofun və ya sözün həqiqi 
mənasında insanın, böyük hərflə İnsanın həyat məqamları, idrakın əzablı və 
möhtəşəm addımları, mənəvi yüksəliş yaşantılarıdır. Heyrətdən başlanan idrak 
yolunda əzab və sevincin, eşq və kədərin vəhdət məqamları… 
Əsl böyük həyatın heyrətdən başlandığını etiraf edən Qərb fəlsəfi fikri, 
təəssüf ki, 500 il əvvəl Füzulinin poetik zirvəyə qaldırdığı heyrətdən başlanan 
məhəbbət və idrak fəlsəfəsindən hələ də xəbərsizdir. Azərbaycan fəlsəfi fikri 
Avropa üçün hələ də açılmamışdır. Nəinki Avropa, biz heç özümüz də vaxtilə 
 - 32 - 
yaratdıqlarımızı özümüzə qaytarmağa nail olmamış, onları inkişaf etdirmək bir 
yana dursun, sadəcə müasir fəlsəfi fikir kontekstində yenidən mənimsəyə 
bilməmişik. Təəssüf ki, heyrətdən başlanan, məhəbbətdən keçən və fəlsəfi idraka 
yüksələn mənəvi-əqli inkişaf yolunda son mərhələni unutmuş, neçə əsrlər boyu elə 
məhəbbətdət də ilişib qalmışıq və bəzi rəmzləri hərfi mənada təfsir etdiyimzdən, 
ulularımızın böyük ideyalarını da yarımçıq mənimsəmişik. 
Fəlsəfə təbiət elmlərindən fərqli olaraq, maddi dünyanın obyektiv qanunauy-
ğunluqlarını öyrənməklə məşğul olmur. Düzdür, bir çox filosoflar fəlsəfənin başqa 
elmlərdən fərqini sadəcə miqyasla izah etməyə çalışırlar. Yəni konkret elmlər 
dünyadakı hadisələrin bu və ya digər qismini və cəhətlərini öyrəndiyi halda, fəlsəfə 
bütövlükdə dünyanı, onun ən ümumi qanunauyğunluqlarını öyrənirmiş… Belə 
olduqda fəlsəfə son nəticədə yenə də elmlər sırasına daxil edilir. halbuki, fəlsəfə 
ümumiyyətlə elmdən fərqli olmaqla dünyanı (maddi dünya nəzərdə tutulur) 
öyrənmək vəzifəsini qarşısına qoymur. Fəlsəfənin predmeti dünyadan kənara çıxır 
və özünü mənəvi bir varlın olaraq dünyadan ayırmış insanın dünya ilə münasibətini 
əks etdirir. Elm obyektiv dünyanı, insansız (mənsiz, mənəvi faktorsuz) dünyanı 
öyrəndiyi halda, fəlsəfə məhz insanlı dünyanı, insaniləşmiş, rəmziləşmiş dünyanı 
öyrənir. İncəsənət də dünyanı ifadə edir, bədii obrazlarla, rəmzlərlə «əks etdirir». 
Lakin burada söhbət elmdəki mənada inikasdan deyil, ideya-estetik yaşantıdan 
gedir. 
Ədəbiyyat, incəsənət, elmə nisbətən fəlsəfəyə daha yaxındır. Elmdən fərqli 
olaraq ədəbiyyat və incəsənət bütün xalqın istifadəsinə verildiyi kimi, fəlsəfə də 
bütövlükdə xalqın dünyagörüşünün formalaşmasında əhəmiyyətli dərəcədə iştirak 
edir. Lakin burada fəlsəfənin iki müxtəlif səviyyəsindən söhbət getdiyi nəzərə 
alınmalıdır. Peşəkar fəlsəfə, elmi-fəlsəfi araşdırmalar, təbii ki, geniş kütlələr üçün 
nəzərdə tutulmur. Lakin fəlsəfi düşüncə tərzinin, ideya-mənəvi yaşantı 
vərdişlərinin bütün insanlara aşılanması çox önəmlidir. Hər bir insan özünü maddi 
dünyadan ayırmağı, cari hadisələrin fövqünə qalxmağı, həyata böyük ideallar 
mövqeyindən baxmağı öyrənməlidir. Həm də bunu başqalarının nəsihətləri 
şəklində deyil, kənardan təsir kimi deyil, özünün fərdi mənəvi-psixoloji yaşantısı 
kimi mənimsəməlidir. Bizim məqsədimiz insanlara sadəcə fəlsəfi biliklər öyrətmək 
yox, fəlsəfi düşüncə tərzini mənimsətməkdir ki, hər bir insan öz mənəvi-
intellektual potensialının verdiyi  imkan çərçivəsində filosoflaşa bilsin, İnsanlaşa 
bilsin. Gənclərin mənəvi tərbiyəsini didaktikanın, pedaqogikanın öhdəsinə burax-
maq böyük sadəlövhlükdür. Əgər insanlar dünyanın ahəngini duya bilməsə, təbii 
gözəllik qarşısında heyrətlənməsə, öz daxili mənəvi güc qaynağını kəşf etməsə, öz 
mənəviyyatını dünya ilə təmasda özünüdərk və refleksiya yolu ilə daim təkmilləş-
dirməsə, kənarda ülvi olan, gözəl olan nə varsa hamısının, əslində, öz daxilində 
olanların təzahürü, ikinci həyatı olduğunu dərk etməsə, yəni özünə genetik imkan 
 - 33 - 
şəklində təbiətən xas olan potensial mənəvi kamilliyi, müqəddəslik duyğusunu 
aktivləşdirməsə, canlandırmasa, özünün həyat tərzinə, fəaliyyət prinsiplərinə çevir-
məsə – təkcə kənar bilikləri öyrənməklə kifayətlənsə – insan bəlkə bilikli ola bilər, 
lakin kamil olmaz, alim ola bilər, lakin İnsan olmaz. 
Mənəvi kamilləşmə yolunun, İnsanlaşma yolunun yeganə böyük bələdçisi 
olan fəlsəfi təfəkkür tərzinə necə yiyələnmək olar? Necə etmək olar ki, uşaqlara 
fitrən xas olan fəlsəfi düşüncə qabiliyyəti, mahiyyətə varmaq, cəsarətli suallar 
vermək cəhdləri standart, normal təfəkkür qəliblərinə salınaraq sıradan çıxmasın, 
yaşlı nəslin təslimçi və praqmatik düşüncəsi uşaqların üsyankar idrak qanadlarını 
qırmasın? Gənclərimizin təlim-tərbiyəsini bu istiqamətdə necə yenidən qura 
bilərik? Min illər boyu ata-babalarımızdan bizə həm də genetik olaraq miras qalmış 
böyük mənəvi sərvətləri kənardan öyrənməklə yanaşı, öz daxilimizdə necə aşkar 
edə bilərik? Özümüz mənən yüksəlmədən övladlarımızın tərbiyəsini «müasir 
tələblər səviyyəsində» necə qura bilərik? 
Bircə şeyi nəzərə almaq lazımdır ki, bu gün Avropada aşkar şəkildə etiraf 
olunsa da, olunmasa da onların qazandığı nailiyyətlərdə fəlsəfi düşüncə tərzinin 
rolu böyük olmuşdur. Təsadüfi deyil ki, hələ Siseron fəlsəfəni xeyirxahlığın 
bələdçisi, həyat müəllimi adlandırırdı. Bütövlükdə antik sivilizasiya fəlsəfi düşüncə 
üzərində qərar tutmuşdu. Avropanın ikinci böyük inkişaf dövrü, renessans da 
fəlsəfi düşüncəyə qayıdışdan başlanır. Yeni dövrün bütün siyasi-hüquqi və mədəni-
mənəvi dəyərlər sistemi də, demokratiya, insan haqları, beynəlxalq dəyərlər sistemi 
də, demokratiya, insan haqları, beynəlxalq hüquq normaları da fransız maarifçi 
filosoflarından, Con Lokdan, Kantdan qidalanır. Bu gün biz bu dəyərlər sistemini 
Avropadan hazır şəkildə götürməyə çalışırıq. Bu yaxşıdır. Lakin öz fəlsəfi fikir 
qaynaqlarımıza qayıtmaqla biz həmin dəyərlər sisteminə təfəkkürün təbii inkişaf 
yolu ilə də gəlib çıxa bilərik. Onda milli-ictimai şüurla demokratik dəyərlər sistemi 
arasında müşahidə olunan müəyyən ziddiyyətlər də təbii yolla aradan götürülmüş 
olar. 
Fəlsəfi düşüncə tərzi fərdi-mənəvi inkişaf üçün, insanın kamilləşməsi üçün 
nə dərəcədə lazımdırsa, fəlsəfi biliklər sistemi, elmi-fəlsəfi tədqiqatlar da cəmiyyət 
üçün, dövlət quruculuğu üçün, ictimai-siyasi və sosial-mədəni təşkilatlanma üçün 
bir o qədər vacibdir. 
Ölkə miqyasında subyekt kimi ayrı-ayrı fərdlər deyil, dövlət çıxış edir. 
Başqa sözlə, dövlət sadəcə müəyyən inzibati funksiyaları həyata keçirən siyasi 
qurum olmayıb, həm də düşünən, öz fəaliyyətini müəyyən bir ideya əsasında quran 
və bu ideyanın müəllifi, daşıyıcısı və icraçısı olan bir qurumdur. Yəni, dövlət 
sadəcə siyasi subyekt olmayıb, həm də fəlsəfi subyektdir. Xalqın, millətin strateji 
inkişaf konsepsiyasının hazırlanması, milli maraqların beynəlxalq miqyasda təmsil 
olunması və qorunması, bundan öncə isə milli maraqların məhz nədən ibarət 
 - 34 - 
olduğunun müəyyənləşdirilməsi bu fəlsəfi subyektin əsas funksiyalarıdır. 
Bütün ölkələrdə dövlətin müxtəlif sahələrdəki mövqeyini, vəzifələrini mü-
əyyən edən, onun ideya təminatçısı olan xüsusi qurumlarla (strateji inkişaf ins-
titutları və s.) yanaşı, nisbi müstəqil fəlsəfi tədqiqatların aşkar və qeyri-aşkar milli 
dövlətçilik yönümü daşıması və nəticə etibarı ilə bütün xalqın intellektual 
potensialının da bu məqsədə xidmət etdiyi şəksizdir. Lakin bu xidmət təşkil 
olunmalıdır. Məhz buna görədir ki, milli fəlsəfi fikrin dövlətçiliyə xidmət etməsi 
əslində ictimai təşkilatlanma dərəcəsindən asılıdır. Avropa ölkələrində bu proses 
artıq ictimai şüur səviyyəsində öz əksini taparaq qeyri-aşkar müstəviyə keçmişdir. 
Azərbaycan da Avropalaşma prosesində bu yolu keçməlidir. Lakin biz bu yolu 
kiminsə yedəyində, başqalarının ideyasını, buyruğunu sadəcə yerinə yetirməklə 
yox, bu ideyanı özününküləşdirməklə, daha doğrusu, «Avropa evi» ideyasının milli 
ideya ilə vəhdətinə nail olmaqla keçmək istəyirik. Birlik, vəhdət proseslərin 
sonunda, icra mərhələsində deyil, ideya təməlində, fəlsəfi məfkurə səviyyəsində 
əldə edilməlidir. Bu baxımdan, sivilizasiyaların qarşılıqlı özünüdərki, Şərq və 
Qərbin özünəməxsusluğu və sintezi, düşüncə tərzləri arasındakı eyniyyət və fərqin 
üzə çıxarılması çox önəmlidir. 
 
Dünya zaman-zaman yeniləşir və yeni dünya məntiqini açmaq və ahəngini 
duymaq üçün dünyaya yeni baxışlar sistemi formalaşır, yeni fəlsəfi təlimlər 
yaranır.  
İstər iqtisadi, istər sosial, istərsə də idåoloji sahələrdəki yeniləşmə meylləri 
bir tərəfdən öz fəlsəfi izahını gözləyir, digər tərəfdən də ciddi elmi-fəlsəfi zÿmèn 
olmadan, bu yeniləşmələrin uğurla həyata keçirilməsi sadəcə olaraq mümkün deyil. 
Fəlsəfə yalnız o zaman öz başlıca məqsədinə və metoduna sadiq qalmış olur 
ki, o, yaradıcı xarakter daşısın, zamanla ayaqlaşsın və onu qabaqlaya bilsin. Əks 
təqdirdə, ictimai şüur ictimai varlıqla əlaqəli olduğu üçün, real həyatdakı 
təbəddülatlar fəlsəfəyə də sirayət edir. İctimai həyatda canlanma baş verən kimi, 
fəlsəfə də ehkam çərçivəsindən kənara çıxaraq bu canlanmanı, bu yeniləşmə 
prosesini əks etdirmək və proãnozlaşdırmaq mövqeyinə keçir və fəlsəfəyə yenidən 
yaradıcılıq ab-havası gəlir. O, özünə qayıdır. 
Lakin özünə qayıtmaq istəyən fəlsəfə, ilk baxışda nə qədər təəccüblü görün-
sə də, ictimai mühitin müqavimətinə rast gəlir. Məsələ burasındadır ki, neçə illər 
ərzində fəlsəfənin öz həqiqi mövqeyindən uzaqlaşması onun nüfuzunun itməsi ilə 
nəticələnib. Fəlsəfə haqqında səhv təsəvvür yaranıb və qurunun oduna yaş da yan-
malı olub. Fəlsəfi təfəkkür publisistik düşüncə və siyasi demaqoqiya tərəfindən 
sıxışdırılıb.  
Müasir mərhələdə bütün qüvvələr cəmiyyətin yenidən qurulması (lakin hansı 
ideya əsasında?) uğrunda mübarizəyə qoşulduğu bir vaxtda, sözdən işə keçmək, 
 - 35 - 
real quruculuq məsələləri ilə məşğul olmaq zərurəti dönə-dönə təkrar olunduğu bir 
məqamda yenə də yüksək materiyadan danışmağa, klassik irsə qayıtmağa, bir daha 
Zərdüştə, Sokrata, Bəhmənyara, Hegelə üz tutmağa, marksizmi yenidən nəzərdən 
keçirməyə guya ehtiyac qalmayıb. Marksizmlə birlikdə bütövlükdə fəlsəfəni də 
atmaq, yığılıb qalmış problemləri elə fəlsəfəsiz äÿ həll etmək xülyası beyinləri iflic 
edib.  
Nə etmək olar ki?! Görünür, biz keçmişin təfəkkür üsulundan hələ yaxa qur-
tara bilməmişik. Ən qorxulusu isə budur ki, biz bunu çox vaxt unamırıq və təfəkkür 
üsulunun rolunu lazımınca qiymətləndirmirik. İndi biz ictimai həyatın iqtisadi və 
sosial sahələrində köklü dəyişikliklər etməyə çalışsaq da, idarəetmə formalarını, 
rəhbərlik üsulunu yeniləşdirməyə təşəbbüs göstərsək də, bunlar heç də həmişə arzu 
və təşəbbüs səviyyəsindən o tərəfə keçmir. Görülən tədbirlər bəzən hətta öz 
əksliyinə çevrilir. Səbəbi isə, bizcə, məhz düşüncə tərzindədir.  
“Bizə söz yox, mühakimə yox, iş lazımdır” prinsipi məhz keçmişdən: repres-
siya illərindən, «yetkin sosializmdən» miras qalıb. O vaxtdan ki, cəmiyyətə dü-
şünənlər yox, icraçılar lazım idi, çünki konkret düşüncəni ideologiya əvəz edirdi. 
Düzdür, bu prinsip İ.V.Götenin “Faust” əsərindəki mühakimələrə zahirən uyğun 
gəlir. Orada Faust sözü, zəkanı və əməli müqayisə edərək üsòünlüyü əmələ verir. 
Belə hesab edir ki, hər şeyin başlanğıcında iş, əməl dayanır. Lakin məqsəd işin, 
əməlin heç də yalnız başlanğıc olduğunu dərk etmək deyil. Məqsəd işin, əməlin 
həm də nəticə olduğunu dərk etməkdir. İnsan fəaliyyətində zəka əməli qabaqlaya 
bilməlidir. Praktika bir tərəfdən idrakın əsasıdırsa, digər tərəfdən onun məqsədi və 
nəticəsidir. Elmə əsaslanmayan praktika fayda verə bilməz. Ekoloji və demoqrafik 
böhranın kəskinləşməsi, təbii, sosial və mənəvi ahəngin pozulması – bütün bunlar 
əslində yetərincə düşünmədən işləmək mövqeyinin bəhrələridir. Ziyalıların ictimai 
həyatda rolunun məhdudlaşdırılmasının, cəmiyyətşünas alimlərin ictimai praktika-
dan uzaqlaşdırılmasının nəticəsidir.  
Maddi həyatın ilkinliyini qəbul etmək heç də mənəvi həyatın rolunu heçə 
endirməyə gətirib çıxarmamalıdır. Unutmaq olmàz ki, bütün fəlsəfi təlimlər içəri-
sində nadanlığa ən çox yaxın olan kortəbii materializimdir. Bu gün də materializm 
dialektikadan ayrılanda öz mütərəqqi məzmununu itirir və cəhalətə qovuşur. 
Dialektika isə təfəkkür üsuludur və ona yiyələnmək yüksək fəlsəfi mədəniyyət 
tələb edir.  
Nəzərə almaq lazımdır ki, zəkada, mənəviyyatda dönüş yaratmadan, maddi 
həyatın yenidən qurulması mümkün deyil. Nə qədər ki, insan özü dəyişməyib, 
yaşadığı ictimai mühiti də dəyişə bilməz. Bu – bir tərəfdən. Digər tərəfdən isə, 
əksinə, nə qədər ki, ictimai mühit dəyişməyib, sağlam sosial-mənəvi iqlim yaran-
mayıb, insanların da yeniləşməsi, mənəviyyatca saflaşması mümkün deyil. Çünki 
insan həm də ictimai mühitin məhsuludór. İlk baxışda həllolunmaz paradoks kimi 
 - 36 - 
görünən bu vəziyyət əslində insan ilə ictimai mühitin dialektik vəhdətini əks etdirir. 
Ona görə də insan ilə mühitin, mənəviyyatla iqtisadiyyatın dialektikasını mükəm-
məl surətdə mənimsəmədən bu qapalı halqadan çıxış yolu tapmaq və cəmiyyəti  
uğurla yenidən qurmaq mümkün deyil.  
Məsələnin fəlsəfi tərəfinə dair bircə bunu qeyd edək ki, fərdi şüurun ictimai 
şüur sərhədlərini və deməli, mövcud ictimai mühitin qoyduğu məhdudiyyətləri aşıb 
keçməsi üçün bir mühöì vasitə vardır ki, bu da babaların maddiləşmiş, ictimai 
məzmun kəsb etmiş ruhu – milli mədəniyyətdir. Çünki zaman hüdudu keçiləndə 
mühit hüdudu da keçilmiş olur. Lakin sovet dövründə ruhun ilkinliyi materialist 
təlim tərəfindən rədd edildiyi üçün, çoxları hər ehtimala qarşı ümumiyyətlə hər cür 
ruhu və idealı rədd etməyi, bütün mənəvi körpüləri uçurmağı üstün tutur və 
bununla guya materializmə daha sadiq olduqlarını isbata yetirirdilər. Bu “sədaqət” 
yarışında insan-mühit paradoksunun həlli mümkün deyildi və yaranmış qapalı 
halqadan çıxa bilməmək qanunauyğun surətdə durğunluğa gətirməli idi.  
Əlbəttə, soruşula bilər ki, məgər repressiya və òîòàëèòàð ñîñèàëèçì äþâðöndə 
fəlsəfə tədris və təbliğ olunmurdu? Bəs nÿyə görə min illərin inkişaf Qanunauy-
ğunluqlarını öyrənə-öyrənə yaşadığımız dövrün ziddiyyətlərini, dialektikasını 
aşkara çıxara bilmədik? Niyə fəlsəfə öz sözünü deyə bilmədi, karımıza gəlmədi?  
Bütün məsələ də bundadır ki, o dövrlərdə maddi və mənəvi həyatın başqa 
sahələri kimi, fəlsəfə də deformasiya olunmuş, öz nisbi müstəqilliyini itirmiş, 
yuxarıdan gələn siyasətin təbliğatçısına çevrilmişdi. Ardıcıl materialist təlim olan 
marksist-leninçi fəlsəfə obyektiv ictimai münasibətləri əks etdirmək əvəzinə, bu 
münasibətləri kiminsə iradəsinə uyğun şəkildə şərh etmək məcburiyyətində qalmış 
və əslində həm materializmdən, həm də dialektikadan ayrı düşmüşdü. Marksist-
leninçi fəlsəfənin ümumi müddəaları, prinsipləri kitablarda dəyişməz şəkildə 
saxlansa da, onları ìöàñèð dövrə tətbiq etmək daha mümkün deyildi. Çünki cari 
ùÿéàòûí elmi-fəlsəfi müzakirə obyektinə çevrilməsi bir növ qadağan edilmişdi. Bu 
isə “yaradacı təlimin” ehkamlar sistemi ilə əvəz olunmasına gətirmişdi. 
Gərək fəlsəfə ictimai problemləri nəinki əks etdirə bilsin, həm də onları 
qabaqlaya bilsin, onların önündə getsin ki, tətbiq də oluna bilsin. Sxemə salınmış, 
ehkama çevrilmiş bir təlim heç vaxt günün real problemlərini üzə çıxara bilməz. 
Problemlər, ziddiyyətlər aydınlaşdırılmadan, pozitiv və neqativ sosial proseslərin 
əsl hərəkətverici qüvvələri üzə çıxarılmadan cəmiyyətin elmi əsaslarla idarə 
edilməsi, məqsəduyğun surətdə dəyişdirlməsi mümkün deyil. 
Məlumdur ki, təbiət elmlərində gerçəkliyi öyrənməkdən məqsəd əldə olunan  
bilikləri tətbiq eləməkdir; elmi bilikləri texnoloji biliklərə, onları da bilavasitə 
əməli fəaliyyətə çevirməkdir. Cəmiyyətşünaslıq da analoji məqsədə xidmət edir: 
cəmiyyətin öyrənilməsi və dəyişdirilməsinə. Kiçik miqyaslı konkret ictimai 
hadisələrin öyrənilməsi empirik sosiologiyanın, tarixin, iqtisadi elmlərin və s. pred-
 - 37 - 
metiíÿ daxildir. Cəmiyyətin ən ümumi inkişaf qanunauyğunluqları  isə öz əksini 
fəlsəfədə tapır. Bu gün ölkəmizdə həyata keçirilìÿëè îëàí sosial-iqtisadi reforma heç 
də yalnız ayrı-ayrı ictimai hadisələrə aid olmayıb, həm də bütövlükdə insana 
münasibətin, Ènsan-Æəmiyyət, Ènsan-Äünya əlaqələrinin yeniləşməsini tələb 
etdiyindən fəlsəfənin özündə də yeniləşməyə ehtiyac yaranmışdır.  Həm də fəlsə-
fədə yeniləşməni belə başa düşmək olmaz ki, əvvəllər o öz funksiyasını əsasən 
yerinə yetirirdi,  amma sadəcə nələrsə yaddan çıxmışdı və ya bir az başqa cür izah 
olunurdu, indi bizim məqsədimiz unudulanları nəzərə almaq, düzəlişlər verməkdir. 
Təəssüf ki, belə bəsit ”islahatçılıq” meylləri geniş yayılmışdır. Məsələn, insan 
amili unudulmuşdu və guya indi insan amilini də əlavə edəndə və bu ifadəni qalın-
qalın kitabların başlığına yazanda hər şey yerinə düşəcək, fəlsəfədə ahəng yarana-
caq. Amma bütün məsələ də elə bundadır ki, əgər insan amili unudulmşdusa burada 
fəlsəfədən heç söhbət gedə bilməz. Unudulmuş duzları ayrıca yeməklə xörək 
dönüb dadlı olmaz.                   
Sovet dövründə fəlsəfə özü üçün şeyə çevrilmişdi. Tədris müəssisələrində o, 
mükəlləfiyyət kimi öyrədilir, ictimai həyatın idarə olunmasında isə nəzərə 
alınmırdı. Əməli işdən tamàìèëÿ êÿíàðäà qalmasınlar deyə “filosoflar”, fəlsəfə 
müəllimləri partiyanın praktik fəaliyyət proqramlarının, müxtəlif cari partiya 
sənədlərinin təbliği ilə məşğul olurdular. Əsl fəlsəfə sıxışdırılmış, “rəsmi filosof-
lar” isə siyasətin nökərinə çevrilmişdilər. 
Fəlsəfənin lazımsızlığını rəsmi şəkildə heç kim demirdi, o yenə də bütün ali 
məktəblərdə tədris olunur, onun ekstensiv inkişafı üçün yenə də dövlət 
xəzinəsindən pul buraxılırdı, amma çoxları bu pulların havaya sovrulduğunu, 
tələbələrin vaxtının havayı sərf olunduğunu düşünürdü. Və bu cür münasibətin 
obyektiv əsası da yox deyildi. Doğrudan da, fəlsəfə ehkama çevriləndən, sxemə 
salınandan sonra, ictimai praktikadan, günün real problemlərindən ayrı düşəndən 
sonra onun belə geniş miqyasda saxlaíması lüzumsuz görünürdü. 
Yəqin buna görədir ki, kütləvi informasiya vasitələri, mətbuat, televiziya 
fəlsəfi fikrə etinasızlıq göstərməyə başlamışdı. “Fəlsəfəçilik”, “mücərrədçilik“ kimi 
damğalar da həmin dövrlərdə yaranmışdı və təəssüf ki, bu gün də istifadÿ 
edilməkdədir. H.Cavid, S.Vurğun kimi görkəmli filosof-sənətkarların “fəlsəfəçilik-
də”, “mücərrədçilikdə”, real həyatdan ayrı düşməkdə təqsirləndirilməsi heç də 
məhz həmin sənətkarlara münasibət deyildi. Əslində bütövlükdə fəlsəfi fikrin 
özünə münasibət idi. Bədii ədəbiyyatda, poeziyada fəlsəfi fikri real praktik çıxışı 
olan və ya konkret emosional təsiri olan “əsl fəlsəfiliklə” əvəz etmək meyli yaran-
mışdı. Təsvirçi tənqidçilik meyli ədəbi tənqiddə fəlsəfi araşdırmaları bir növ qada-
ğan etmiş, filosof-tənqidçiləri çap olunmaq hüququndan məhrum eləmişdi. 
Fəlsəfəyə heç bir dəxli olmayan tamam başqa təfəkkür formalarını əsl fəlsəfi tə-
fəkkür kimi qələmə vermək və bununla əslində fəlsəfədən “xilas olmaã” meyli bu 
 - 38 - 
gün də davam etməkdədir. 
Fəlsəfəni elmiləşdirmək adı ilə onu elm çərçivəsinə salmışdılar. Elm isə 
insansızlaşmış dünyanı öyrəndiyi üçün insana yaddır, hər cür emosionallıãdan, hər 
cür təəssüratdan azaddır və ya məhrumdur. Soyuq ağılla, rasional düşüncə ilə əldə 
olunmuş biliklər, bu biliklərin müəyyən sxematik sistemi olsa-olsa yalnız ixtisas 
fəaliyyətində lazım olar. İnsanın xarakter və mənəviyyatının formalaşması 
prosesində bu biliklər bilavasitə heç bir rol oynamır. 
Deməli, o vaxt ki, fəlsəfə elm normativləri çərçivəsinə salınmışdı, o yalnız 
ixtisas fənninin metodologiéası kimi faydalı ola bilərdi. Təəssüf ki, respublikamı-
zın ali məktəblərində bu sahəyə fikir verilmir. 
Əlbəttə, fəlsəfənin bütün əhəmiyyəti onun yalnız metodoloji funksiyası ilə 
məhdudlaşmır. Onun ideoloji və dünyagörüşü funksiyalarından da səmərəli surətdə 
istifadə etmək olar. Lakin təbiidir ki, sovet dövründə fəlsəfənin bu funksiyaları da 
sxematikləşdirilmiş və tədricən öz təsir gücünü itirmişdi. 
İdeoloji funksiya sinfilik prinsipi ilə məhdudlaşdırılmış və üstəlik bu prinsip 
özü də bayağılaşdırılmış, metafizik bir hökm çərçivəsinə salınmışdı: kapitalizm 
cəmiyyətində nə varsa – pisdir, sosializm cəmiyyətində nə varsa – yaxşıdır. Fəlsəfə 
də hər vasitə ilə yalnız buna xidmət etməli idi ki, sosializmin üstünlüklərini təbliğ 
etsin. Halbuki həqiqi dialektik mövqe tədqiqat obyektlərinin hərtərəfli 
öyrənilməsini, hər bir mütərəqqi hadisənin də daxili ziddiyyətlərinin üzə 
çıxarılmasını, habelə ümumən mənfi hesab olunan hər hansı hadisədə onun 
mövcudluğunu hər halda təmin edən, onu yaşadan pozitiv başlanğıcı aşkara çıxar-
mağı nəzərdə tutur. 
Başqa bir misal. İnsan mürəkkəb bio-sosial-mənəvi sistemdir. Onu təşkil 
edən bu müxtəlif müstəvilərdən hər hansı birini ön plana çəkib, qalanları nəzərdən 
atsaq insan haqqında tam, bütöv təsəvvür əldə etmək mümkün olmaz. Lakin bu 
yaxınlara qədər insana əsasən sinfilik prizmasından nəzər salınırdı, bütün yerdə qa-
lan cəhətlər, insanın fiziki və mənəvi keyfiyyətləri isə kölgədə qalırdı. İnsanın fər-
diyyəti, mənəvi təkrarlanmazlığı, unikallığı unudulur, eyni ictimai münasibətlərin 
məcmusu olan bütün insanlar eyni bir çərçivəyə salınırdı. Nəticədə bərabərlik 
ideyası bərabərçilik prinsipinə çevrilir, unikal insan fərdiyyətinin yerini cəmiyyətin 
bir ünsürü, milyonlardan biri olan özgələşmiş sosial insanlar tuturdu. Stalinizm 
dövründə repressiyaya bir növ bəraət qazandıran “əvəz olunmaz heç kim yoxdur” 
ideyası yaranır, guya cəmiyyətin səadəti naminə ayrı-ayrı insanların səadəti qurban 
verilirdi.  
Burada biz şəxsi mənafeyi ictimai mənafeyə qurban verməyin necə təbliğ 
olóíduğunu yada salmaya bilmərik. Çünki bu, cəmiyyət ilə insan arasındakı zid-
diyyətin açıq-aşkar birtərəfli, ''metafizik'' həllinə ən yaxşı misaldır. Ayrıca insanlar, 
onların şəxsi mənafeyi bir qayda olaraq arxa plana keçirdi... Lakin sual olunmurdu 
 - 39 - 
ki, bununla biz əslində son məqsədi qurban vermiş olmuruqmu? 
Cəmiyyət həddindən artıq mücərrədləşdirilir və əslində insanın əksliyinə 
çevrilirdi. Halbuki sosialist inqilabının əsas məqsədlərindən biri məhz bu əksliyi 
aradan qaldırmaq, bir tərəfdən şəxsi mənafelərin ictimai mənafeyə, digər tərəfdən 
də ictimai mənafeyin şəxsi mənafelərə uyğunluğunu təmin etmək idi. Lakin təəssüf 
ki, mövcud sosial-iqtisadi münasibətlərin strukturunda bu ikinci istiqamət arxa 
plana keçmiş, insanın cəmiyyət qarşısındakı məsuliyyətindən gen-bol söhbət getdiyi 
halda, cəmiyyətin insan qarşısında məsuliyyət daşıması yaddan çıxmışdı. 
Əgər insan müstəqil mənəvi sərvət kimi deyil, yalnız cəmiyyətin bir üzvü, 
hissəsi kimi yada düşürsə, deməli obyektiv ictimai həyat mənəvi insandan və ya 
insan mənəviyyatından “azad edilir”. Unudulur ki, mənəvi komponentdən “azad 
edilmiş” sosial gerçəklik daha fəlsəfənin predmeti ola bilməz. Çünki hər hansı bir 
problem yalnız o zaman fəlsəfèlik səviyyəsinə qalxır ki, o, insan taleyi ilə bağlanır, 
mənəviyyat prizmasından keçirilir. Fərddən kənarda, fərdi mənəviyyatdan kənaräa 
götürülən ictimai problemlər fəlsəfəsinin yox, sosiologiyanın predmetinə daxildir. 
Biz bu fərqi nəzərə almadığımıza görə və xüsusi fənlərdən biri olan sosiologiyanın 
problemlərini fəlsəfəyə daxil elədiyimizə görə, fəlsəfənin predmeti əsassız surətdə 
genişləndirilmiş, meyar itmişdir. Nəticədə fəlsəfəyə dəxli var, ya yox, ictimai hə-
yatdan bəhs edən istənilən yazı fəlsəfi əsər kimi qiymətlənldirilmiş, bu əsərlərə 
görə müvafiq olmayan elmi dərəcələr verilmişdir. Publisistikadan tutmuş konkret 
faktiki materialın empirik təhlilinə qədər hər nə varsa fəlsəfə adlandırılmış və 
“filosofların” sayı əsl fəlsəfədən heç xəbəri olmayan adamlar hesabına günü-
gündən aròmışdır. Belə düşünmək olar ki, bu əsərlər heç olmasa empirik 
sosiologiyanın inkişafı üçün əhəmiyyətə malikdir. Lakin məsələ burasındadır ki, 
sovet dövründə yazûëàí «fəlsəfi» əsərlərin əksəriyyəti fəlsəfèlik tələblərindən uzaq 
olduğu kimi, elmilik tələblərindən də uzaq olmuşdur. Rəsmi  məlumatlarla əsl 
vəziyyət arasında uçurum yarandığından cəmiyyətşünaslıq sahəsində yazılan 
əsərlər həyatın özünü yox, saxta statistikanı əks etdirirdi. Empirik sosioloji 
tədqiqatlar aparmaq məsləhət bilinmirdi və ona görə də bizdə fəlsəfə ilə yanaşı 
sosiologiya elmi də çərçivəyə salınmışdı. Lakin bu çərçivə daxilində aparılan 
“tədqiqatlar” əsl tədqiqatdan çox uzaq olsalar da, onların bir “üstünlüyü” var idi. Bu da 
həmin işləri yazmaq üçün heç bir tədqiqatın lazım olmaması, xüsusi zəhmət çəkmədən 
“bol məhsul” vermək imkanı idi. 
Fəlsəfi ümumiləşdirmələr yalnız o zaman mümkün ola bilər ki, əvvəlcə 
empirik və elmi-nəzəri səviyyədə tədqiqatlar aparılmış olsun. Yalnız bundan sonra 
həmin problemlər fəlsəfi kontekstə daxil edilə bilər. Lakin heç empirik 
tədqiqatların da aparılmadığı bir şəraitdə nəyin fəlsəfi ümumiləşdirilməsindən 
söhbət gedə bilər? 
Bax, belə bir şəraitdə, elmi tədqiqatların yerini psevdotədqiqatlar tutduğu bir 
 - 40 - 
zamanda, əsl fəlsəfi fikir də “aktual mövzulardakı” psevdofəlsəfə tərəfindən 
sıxışdırılırdı. (Təəssüf ki, bu meyl indi də davam etməkdədir). 
Belə düşünmək olar ki, həmin dövrdə əsl fəlsəfə daha çox dərəcədə fəlsəfə 
tarixi timsalında saxlana bilərdi. Mərkəzdə, doğrudan da, dünya fəlsəfə klassikləri 
rus dilinə tərcümə olunur, fəlsəfə tarixinin şərhinə geniş yer verilirdi. Nə qədər 
paradoksal görünsə də, qadağanlar daha çox dərəcədə Qərb idealist fəlsəfəsinə 
deyil, rus idealist fəlsəfəsinə – Vl.Solovyov, N.A.Áerdyayev kimi  klassiklərə 
tətbiq edilirdi. Bu, əslində milli fəlsəfi fikri tarixi yaddaşdan silmək təşəbbüsü idi. 
Respublikamızda isə proletkultçuluq meyli, manqurtlaşdırma təäbirləri özünün zir-
vəsinə qalxmışdı. Xalq özünün hətta mütərəqqi fəlsəfi fikrindən ayrı düşmüş, milli 
fəlsəfə tarixinin yerini ictimai-siyasi və demokratik fikir tarixi tutmuşdu. Birinci 
qaranlıqda qaldığından çoxları hələ indi də fəlsəfəni ya maarifçilik və didaktika ilə, 
ya inqilabi-demokratik fikirlə, ya da hətta siéasi publisistika ilə qarışıq salırlar. 
Nəticədə Azərbaycan fəlsəfi fikir tarixinin hüdudları genişləndirilir və burada an-
caq əsl fəlsəfəyə yer qalmır. Səbəblərindən biri budur ki, əsl fəlsəfəni şərh etmək 
təbliğatçılıqla elmi dərəcə almış rəsmi fəlsəfəçilərin intellektual imkanı 
xaricindədir. Deməli, bugünkü fəlsəfəmizdəki vəziyyət keçmişdəki  fəlsəfi 
fikrimizin də üzə çıxmasına mane olur. Bu sahədəki tək-tük həqiqi tədqiqatlar isə 
“aktual mövzulardakı” cild-cild kitablar arasında itib-batır. 
Ancaq marksizm fəlsəfəsini əzbərləyənlər, heç ona da yaradıcı və tənqidi 
şəkildə yanaşa bilməyənlər bu təlimin dünya fəlsəfi fikri ilə əlaqəsini, ümumi 
cəhətlərini görə bilmir, ondan kənarda nə varsa hamısına qara eynəkdən baxırdılar. 
Burada Aristotelin məşhur fikri yada düşür: “Nadanlar ancaq fərqi, müdriklər isə 
həm də vəhdət və ümumiliyi görürlər”. Xalq hikməti və klassik fəlsəfənin, o 
cümlədən Şərq klassik fəlsəfəsinin çox mühüm ümumilikləri var və hər hansı fəl-
səfi təlim də yalnız bu ümumi fonda daha aydın dərk edilə bilər. Milli fəlsəfi fikirlə 
əlaqələndirilmədikdə, milli mədəniyyətdən ayrı düşdükdə heç bir təlimin canlı təsir 
gücü ola bilməz. 
 
 
 
 
 - 41 - 
 
 
 
 
 
 
 
 
FƏLSƏFƏ VƏ TƏHSİL 
 
 
Təhsil insanlara öz əcdadlarının əsrlər boyu əldə etdiyi təcrübə və biliklərə 
bir neçə il ərzində yiyələnmək imkanı verir. Yaşadığı zamanın tələbləri 
səviyyəsində durmağa, hər dəfə sıfırdan başlamaq deyil, özündən əvvəlki nəsillərin 
işini davam etdirməyə insan yalnız təhsil sayəsində müyəssər olur.  
Yeni biliklərin əldə edilməsi təhsilin yox, elmin funksiyasına aiddir. Təhsil 
isə artıq məlum olan bilikləri geniş kütlələrə və ya məqsəddən asılı olaraq əhalinin 
müəyyən qrupuna çatdırmaq (öyrətmək, mənimsətmək) üçün təşkil olunmuş geniş 
miqyaslı ictimai prosesdir.  
Xüsusi tətbiqi məqsədlər üçün gizli saxlanan ən yeni biliklər istisna 
olunmaqla əvvəlki nəsillərin əldə etdiyi bütün biliklər – bəşəriyyətin ümumi bilik 
xəzinəsi bütün xalqlar və millətlər üçün açıqdır. Məsələn, avropalılar üçün ayrı, 
afrikalılar üçün isə ayrı bilik bazaları mövcud deyil. Habelə milli 
xüsusiyyətlərindən asılı olaraq uşaqların qavrama qabiliyyəti arasında böyük fərq 
yoxdur. Əsas fərq bu biliklərin yayılması, mənimsədilməsi prosesini necə təşkil 
etməkdədir.  
Təhsil öz səviyyə və yönümündən asılı olaraq üç müxtəlif məqsədə xidmət 
edə bilər.  
Birincisi, bilik və təcrübə bu və ya digər fəaliyyət sahəsində istifadə 
olunmaq, praktikada tətbiq edilmək üçün əldə edilir. Həkimlərin, mühəndislərin, 
bəstəkarların və s. tətbiqi fəaliyyəti (yaradıcılıq fəaliyyətindən fərqli olaraq hazır 
bilik və vərdişlərə əsaslanan fəaliyyət) bu qəbildəndir.  
İkincisi, bilik və təcrübə başqalarına öyrətmək üçün əldə edilir. Müəllimlik 
sənəti qarşısına heç bir başqa praktik məqsəd qoymadan, yalnız təhsil sisteminin 
kadrla təmin olunmasına, başqa sözlə, onun öz inkişafına xidmət edir. Fənn 
müəllimləri əslində fizik, riyaziyyatçı yox, məhz fizika müəllimi, riyaziyyat müəl-
limi olduğu kimi, müəllim mühəndis, müəllim həkim də peşəsinə görə məhz 
müəllimdir.      
 - 42 - 
Üçüncüsü, bilik və təcrübənin səviyyəsini yüksəltmək üçün, yeni biliklər 
əldə etmək üçün lazım olan fəaliyyət sahəsi – elmi iş də ilkin təhsil mərhələsini 
tələb edir. Yəni ancaq əvvəlki nəsillərdən miras qalan bilik və təcrübə 
öyrənildikdən sonra hər bir nəsl öz payını bura əlavə edə bilər. Yeni biliklərin 
alınması istiqamətində fəaliyyət nəzəri yaradıcılıq – alimlik, yeni təcrübə əldə 
etmək sahəsində fəaliyyət isə əməli yaradıcılıq (yaradıcı həkim və ya alim həkim, 
ixtiraçı mühəndis və s.) adlanır.    
Birinci – bilik və təcrübənin tətbiqinə, ikinci – yayılmasına, üçüncü – 
artırılmasına xidmət edir. Lakin bu fərqlər təhsilin məqsədində və yüksək mərhə-
ləsində özünü göstərən fərqlərdir. İlkin mərhələdə isə hər üç istiqamət eyni geniş 
yoldan ayrılır, üst-üstə düşür. Yəni bütün hallarda əvvəlcə keçmiş nəsillərin əldə 
etdiklərini öyrənmək, mənimsəmək lazımdır. Bu isə sözün dar mənasında, məxsusi 
mənada təhsildir. Bu mərhələdə təhsil hələ başqa fəaliyyət sahələri ilə çarpazlaşmır 
və xalis təhsil sahəsi kimi mövcud olur.  
Bünövrədə və ilk mərtəbələrdə daxili bölgü, şaxələnmə yoxdur. Yalnız 
məqsədə (müxtəlif məqsədlərə) yaxınlaşdıqca ümumi təhsil prosesində şaxələnmə 
başlanır və getdikcə dərinləşir. Hansı sahə üçün kadr hazırlanmasından asılı olaraq 
təhsil bu və ya digər ictimai fəaliyyət sahəsi ilə sıx surətdə əlaqələnmiş olur.     
Müstəqil dövlət quruculuğu şəraitində həmçinin müstəqil təhsil siyasəti 
yeridilməsinə, sovet təhsil sisteminin stereotiplərindən uzaqlaşaraq ölkəmizin yeni 
miqyası, daxil olduğu yeni ictimai-iqtisadi münasibətlər sistemi, habelə milli və 
regional xüsusiyyətləri əsasında müstəqil təhsil konsepsiyası hazırlanmasına böyük 
ehtiyac vardır.  
Dünyada nüfuz qazanmış, qərarlaşmış və bəzən artıq tarixin səhifəsinə 
çevrilmiş bir sıra ənənəvi təhsil sistemləri mövcuddur. Bunlara ilk növbədə müasir 
Qərb təhsil sistemi, rəqabətə tab gətirmədiyindən artıq unudulmaqda olan Şərq 
təhsil sistemi və yenə də xarici təsirlərlə sıxışdırılan, lakin bir çox ölkələrdə əsasən 
saxlanmaqda olan sovet təhsil sistemi aiddir. Əlbəttə, bu sistemlərin özünə 
diferensial surətdə yanaşdıqda çoxlu daxili qatlar, forma müxtəlifliyi ortaya çıxır. 
Lakin böyük miqyasda götürdükdə bu cür bölgü tamamilə məqbuldur.  
İstər Avropada, istər hər hansı Şərq ölkəsində, istərsə də MDB ölkələrində 
qəbul olunmuş təhsil strukturu bu gün bizi qane edə bilməz. Biz Avropa stan-
dartlarını, xarici ölkələrin müsbət təhsil ənənələrini nəzərə almazdan əvvəl öz 
müstəqil mövqeyimizi müəyyənləşdirməliyik.  
Əgər Azərbaycan müstəqil təhsil siyasəti yeridirsə, təhsilin təşkilati strukturu 
onun məzmununa, məzmun isə məqsədə uyğunlaşdırılmalıdır. Deməli, müstəqil 
təhsil sistemi ilk növbədə məqsəd müəyyənliyi tələb edir.  
Doğrudan da, təhsil nə üçündür?  
 - 43 - 
– Sadəcə bilikləri mənimsətmək üçünmü? Əgər belədirsə, onda hansı 
bilikləri, hansı səviyyədə və hansı yolla? 
– Gəncləri şəxsiyyət kimi formalaşdırmaq, kamil mənəviyyatlı, vətənpərvər 
və humanist insan nəsli yetişdirmək üçünmü? Əgər belədirsə, bunun yolları 
hansılardır və buna necə nail olmaq mümkündür?  
– Sərbəst düşüncə, əməli fəaliyyət, praktik quruculuq vərdişləri aşılamaq 
üçünmü? Əgər belədirsə, onda hansı vərdişləri və necə? Bu zaman bilik və əməli 
vərdişin əlaqəsi və nisbəti necə olur? Buna uyğun təşkilati struktur necə seçilir?  
Bu üç istiqamətdən hansına üstünlük verilməsi, biliyin, əməyin, yoxsa 
tərbiyənin əsas tutulması, habelə tərbiyənin yönümündən asılı olaraq təhsilin Şərq, 
yoxsa Qərb dəyərlərinə əsaslandığını söyləmək mümkündür.  
Böyük miqyasda yanaşdıqda Şərq təhsili ikinci istiqamətə – insan mənəviy-
yatının kamilləşdirilməsinə, onun əxlaq və şəriət normalarını mənimsəməsinə, 
Qərb təhsili üçüncü istiqamətə – praktik iş qabiliyyəti olan və bunun üçün şübhəsiz 
ki, həm də müəyyən ixtisas biliyinə yiyələnmiş olan kadrlar yetişdirilməsinə, sovet 
təhsili isə birinci istiqamətə – oxumaq və biliklərə yiyələnməyə (ancaq hafizə və ya 
hətta əzbərçilik hesabına da olsa) üstünlük verir. 
Sovet təhsili, bir tərəfdən, dünyəvi biliklərin, fundamental elmlərin əsasla-
rını, uşaq üçün çox çətin də olsa, mürəkkəb proqramlar əsasında öyrətməyə çalışır, 
verilən informasiyanın həcminə görə hətta Qərb standartlarını arxada qoyurdu. Bu 
ən çox Qərbdəki sərbəstliyi və könüllülüyü icbariliklə əvəz etmək hesabına əldə 
edilirdi. Digər tərəfdən, şagirdlərin və tələbələrin dünyagörüşü də icbari yolla ideo-
loji çərçivələrə salınırdı ki, bu da təhsildə ifrat şərqçiliyin təzahürü idi. Beləliklə, 
sovet təhsil sistemi əslində yeni bir şey olmayıb, ifrat Qərb və ifrat Şərq mövqe-
lərinin eklektik qatışığından ibarət idi. Bu ifrat təzahürlərdən vəhdətə keçmək isə 
mümkün olmamışdı.  
Sovet paytaxtında müəyyənləşdirilən və milli xüsusiyyətlərindən, inkişaf 
səviyyəsindən asılı olmadan bütün regionlara tətbiq olunan standart təhsil siyasəti 
neçə onilliklər ərzində ölkəmizdə mütəxəssis hazırlanması işinə böyük ziyan 
vurmuşdur. Təəssüf ki, Sovetlər dağılsa da, onun qalığı olan bu bürokratik 
mərkəzləşmə sistemi indi də davam edir.  
Təhsildə qarşısına insanı kamilləşdirməyi, onun mənəvi zənginliyinə, 
paklığına nail olmağı məqsəd qoyan və ona görə də, təbii ki, fərdi miqyasda təlimi, 
ustad-şagird münasibətlərini rəhbər tutan, əsasən öyüd-nəsihətə üstünlük verən 
Şərq modeli ilə insanı ictimai mühitin məhsulu hesab edən və ona görə də, mühitin 
özünü, cəmiyyəti təkmilləşdirməyi qarşısına məqsəd qoyan, diqqətini sosial-
iqtisadi islahatlara yönəldən və təhsili cəmiyyətin üzvi tərkib hissəsi kimi qəbul 
edən Qərb modeli arasında fərq, əlbəttə, böyükdür.   
 - 44 - 
Şərq adamı üçün ən böyük ideal Allah tərəfindən bərqərar olmuş dünya 
ahəngini duymaq, mənimsəmək və ona uyğunlaşmaqdır. Dünya Allahın yaratdığı 
dünyadır. Qərb adamı isə daha çox dərəcədə özünün yaratdığı dünya ilə, ikinci 
təbiətlə uyğunlaşmaq haqqında düşünür. O, əvvəlki insan nəslinin yaratdığı və 
miras qoyduğu maşın dünyası, ictimai normalar və işarələr sistemi ilə üz-üzə, iç-içə 
yaşamaq məcburiyyətindədir. Ona görə də, Allah ideyası, sevgi ilə, vəcdlə əldə 
olunan ali həqiqət axtarışı təhsildən kənar edilmiş, dünyəvi təhsil sistemi 
yaradılmışdır. Dünyəvi təhsil daha artıq mütləq həqiqəti, ilahi qüdrətin sirlərini 
deyil, insan idrakının predmeti və həm də məhsulu olan hadisələr dünyasını, maddi 
dünyanı öyrənir. Şərq isə ideal dünyanın, müqəddəslik duyğusunun, kamilliyin 
axtarışında olduğu üçün, qarşısına insana hiss üzvləri ilə bəlli olan bu fani dünyanı 
öyrənmək məqsədini qoymur. Deməli, nəinki üsullar, məqsədlər də fərqlidir.  
Avropa ölkələrinin təhsil müəssisələrində tədris prosesi, dərslərin məzmunu 
və qiymətləndirmə meyarları ilə tanış olduqda məlum olur ki, orada bizimkinə nis-
bətən xeyli az informasiya verildiyi halda, daha çox dərəcədə düşünmək, mühaki-
mə yürütmək və öz fikirlərini müstəqil surətdə şərh etmək qabiliyyəti formalaşdırı-
lır. Səbəbi isə   budur ki, onlar «cansız biliyin» inkişafa xidmət etmədiyini çoxdan 
bilirlər.  
Canlı bilik, fəaliyyətdə olan bilik iki istiqamətdə fayda verir; ya yeni biliklə-
rin yaranması üçün baza rolunu oynayır, ya da müvafiq əməli fəaliyyət sahələrində 
tətbiq olunur. Cansız bilik isə başqalarının təfəkkürünün məhsulu olmaqla, ancaq 
nitq qəlibinə salındıqdan sonra – hazır şəkildə qəbul edildiyindən, bir təfəkkür aktı 
yox, bir hafizə aktı kimi mövcud olur və ancaq informasiya kimi dəyərə malik olur.  
Biliyin yaradıcı səciyyə daşıması üçün onun elə bil ki, yenidən kəşf 
olunması – özününküləşdirilməsi lazımdır. Bilik hafizə faktından fikir faktına, canlı 
düşüncə prosesinin bir ünsürünə çevrildikdə, o özü də canlanır və sonrakı nəzəri və 
əməli fəaliyyət üçün təməl olur. 
Qərb fəlsəfəsi bu fərqin pedaqoji prosesdə də nəzərə alınması üçün metodo-
loji əsas rolunu oynamışdır. Başqalarının fikirlərinin hazır şəkildə mənimsənilməsi, 
insanların başqaları tərəfindən müəyyən edilmiş qaydalar əsasında yaşamağa vərdiş 
etməsi, kənardan göstəriş gözləməsi sərbəst düşüncədən qorxmağın, fikir 
tənbəlliyinin nəticəsidir. Kant «Maariflənmə nədir, – sualına cavab» əsərində yazır: 
«Maariflənmə – insanın qeyri-yetkinlik halından çıxmasıdır ki, o, bu vəziyyətdə öz 
təqsiri üzündən qalmış olur… Öz təqsiri üzündən qeyri-yetkinliyin səbəbi dü-
şüncənin çatışmazlığı yox, kənardan kimin isə himayəsi olmadan öz düşüncəsindən 
istifadə etmək üçün qətiyyətin və qeyrətin çatışmazlığıdır. Sapere aude! – Öz 
ağlından istifadə etməyə qeyrətin olsun! – Maariflənmənin devizi belədir.»
1
 Bəli, 
                                                 
1
 И.Кант. Сочинения, том 8. М., 1994, стр. 29. 
 - 45 - 
Qərbi Qərb edən, ona sivilizasiyanın önündə getmək imkanı yaradan düşüncənin 
ətalətdən və passivlikdən xilas olması hər kəsə öz ağlı ilə çalışmaq imkanının yara-
dılmasıdır. İnsanın öz düşüncəsinin məhsulu olan biliklə başqasından hazır şəkildə 
alınan biliyin fərqləndirilməsidir. Kant demişkən: «Əgər əvəzimə düşünən kitabım 
varsa… onda mənim düşünməyimə nə ehtiyac var; qoy bu ən cansıxıcı işlə mənim 
əvəzimə başqaları məşğul olsunlar»
1
.  
Şərqdə isə fikir tənbəlliyi daha dərin kök salmışdır. Burada biliyə diferensial 
münasibət heç vaxt hakim düşüncə tərzinə çevrilməmişdir. Bilik həmişə vəsf 
olunmuş, şəninə təriflər deyilmiş, şerlər qoşulmuşdur. Lakin hansı bilik, nə qədər 
bilik, – fərqinə varılmamışdır. Burada biz biliklərin sahələr üzrə fərqləndirilməsini 
nəzərdə tutmuruq. Burada biz biliyin çoxpilləli və mürəkkəb idrak prosesindəki 
məqamını nəzərdə tuturuq.  
Bu prosesdə iştirak edən canlı bilik bir şeydir, ondan kənarda, passiv 
hafizədə saxlanan, artıq yerbəyer edilmiş və Şərq ənənəsinə uyğun olaraq bər-bə-
zəkli don geydirilmiş, naxışlanmış bilik başqa bir şeydir. İdrak prosesindən kənarda 
müstəqil dəyər kimi təqdim olunan bilik bütün bər-bəzəyinə baxmayaraq, cansız və 
ölüdür. O, donundan çıxıb münbit idrak mühitinə düşməsə cücərməz. Təhsilin məq-
sədi məhz bu münbit mühiti yaratmaqdır. Məqsəd bilikləri tələbəyə hazır şəkildə 
vermək yox, onun şəxsi düşüncəsinin məhsuluna çevirmək və sonrakı müstəqil dü-
şüncələr üçün əsas yaratmaqdır. 
Qeyd etmək lazımdır ki, Şərqdə və Qərbdə təhsilin xüsusiyyətlərindən ancaq 
tarixi aspektdə və mahiyyət səviyyəsində danışmaq mümkündür, çünki müasir real 
həyatda təhsilin xalis Şərq və xalis Qərb modellərinə rast gəlmək mümkün deyil. 
İndiki dövrdə ənənəvi Şərq təhsili xalis şəkildə demək olar ki, heç yerdə qalmamış-
dır. İndi ən klassik Şərq Ölkələri sayılan dövlətlərdə də təhsil sistemi Qərb təh-
silinin güclü təsirinə məruz qalmış, necə deyərlər, «müasirləşmişdir». Qərb 
ölkələrində isə təhsil lap əvvəldən Şərq təhsil üsulu ilə sintez halında 
yarandığından burada da xalis Qərb modelindən danışmaq mümkün deyil. Xüsusilə 
nəzərə alsaq ki, antik dövr istisna olunmaqla Avropa ölkələrində ənənəvi təhsilin 
əsası kilsələr tərəfindən qoyulmuşdur, onda müasir mənada Qərb təhsil sistemindən 
ancaq Yeni dövrdən – kapitalizm cəmiyyətinin formalaşdığı vaxtdan başlayaraq 
danışmaq mümkündür. Çünki dinlə bağlı olan və onun təsiri ilə meydana çıxan 
hadisələrin hamısı mahiyyəti etibarı ilə Şərq hadisələridir. Əsasında Avestanın, 
Bibliyanın, upanişadların, yaxud Quranın öyrədilməsi dayanan və yaşadığımız 
dünya haqqında bilikləri də ancaq bu kitablarla hüdudlandıran dini təhsildən fərqli 
olaraq dünyəvi təhsil ancaq hissi və məntiqi idrakla əldə edilən, praktik həyat üçün 
gərəkli olan biliklər sistemini öyrədir.  
                                                 
1
 Yenə orada 
 - 46 - 
Təhsil sistemləri öz sosial strukturundan, cəmiyyətlə əlaqə xüsusiyyətlərin-
dən başqa, həm də və ilk növbədə öz məramı ilə fərqlənirlər. Hər şey insanlara nəyi 
öyrətməkdən və bundan daha çox hansı düşüncə tərzini, hansı təfəkkür üsulunu 
formalaşdırmaqdan asılıdır. Şərq və Qərb təhsilini fərqləndirən cəhətlərdən biri də 
burada təlimin hansı dünyagörüşünə əsaslanmasıdır.  
Biz dini məktəblərlə (yaxud dinin aparıcı rol oynadığı məktəblərlə) dünyəvi 
məktəblər arasındakı nisbəti Şərq və Qərb təhsil sistemləri arasındakı nisbətlə 
eyniləşdirmək istəmirik. Lakin burada həqiqətən müəyyən paralellər vardır. 
İnsan dünyanı dərk etməyə özü ilə dünya arasındakı münasibətin ay-
dınlaşdırılmasından, insanın həyatda yeri və həyatın mənası haqqında düşün-
cələrdən, mikrokosmla makrokosm arasındakı nisbətin öyrənilməsindən, bir sözlə, 
dünyaya dini, yaxud fəlsəfi baxışdan başlayır. Ona görə də, ilk dövrlərdə bütün 
elmi biliklərin rüşeymləri bir tam halında olan mifoloji təfəkkürün, daha sonra isə 
dini və fəlsəfi konsepsiyaların tərkibinə daxil olmuşdur. Sonrakı dövrlərdə koqnitiv 
biliklər praktik biliklərlə birləşərək tədricən dini və fəlsəfi kontekstdən azad olmuş, 
müstəqil elm sahələri formalaşmışdır.  
İnsan idrakının keçdiyi tarixi mərhələlər, elmin inkişafında gedən proseslər 
təhsil sisteminin də inkişaf tarixinə təsir göstərmişdir. Belə ki, dünyəvi təhsil ancaq 
təbiət elmlərinin müstəqil fənn kimi formalaşdığı dövrdən sonra mümkün 
olmuşdur. Lakin elm fəlsəfədən ayrıldıqdan sonra bir sıra ölkələrdə hələ uzun 
müddət ənənəvi təhsil sistemi saxlanmışdır. Xüsusən dini məktəblərdə təbii-elmi 
biliklər ya tədris olunmamış, ya da dini konsepsiyaya daxil edilmişdir. Ona görə 
də, belə məktəblərdə eksperimental bazaya, laboratoriyalara, ümumən yaradıcı 
axtarışlara yer verilməmişdir.  
Əlamətdar haldır ki, orta əsrlərdə dünyəvi təhsilə keçid istiqamətində ilk ad-
dım islam şərqində səlcuqların hakimiyyəti dövründə atılmışdır. Alp Arslanın 
hakimiyyəti illərində onun vəziri Nizamülmülkün təşəbbüsü ilə bütün iri şəhərlərdə 
«Nizamiyyə» mədrəsələri açıldı
1
. 1067-ci ildə açılmış Bağdad Nizamiyyə 
mədrəsəsi əslində orta əsrlərin ilk universiteti sayıla bilər. Hətta şah özü əsas 
məqsədin qorunmasına nəzarət edir, müəyyən kənaraçıxmalar, təriqətçilik təzahür-
ləri olduqda onu aradan qaldırmaq üçün göstərişlər verirdi. Professor R.Sultanov 
türk tarixçisi Osman Turana istinadən yazır: «Məlikşah Bağdaddakı Nizamiyyə 
mədrəsəsinin rəisi Əbu İshaq Şiraziyə göndərdiyi məktubda yazırdı: «Nizamiyyə 
mədrəsəsi məzhəb münaqişələri üçün deyil, elmi inkişaf etdirmək üçündür».
2
   
                                                 
1
 Nizamülmülk. Siyasətnamə. Bakı, Elm, 1987, səh. 8. 
2
 R.Sultanov. Nizamülmülkün həyat və yaradıcılığı haqqında. – Nizamülmülk. 
Siyasətnamə, səh. 13; Osman Turan. Səlcuqlar tarixi və türk islam mədəniyyəti. Ankara, 
1965, səh. 233.   
 - 47 - 
Nəzərə alınmalıdır ki, elmlərin dini və fəlsəfi konseptual sistemlərlə müna-
sibəti sadəcə tarixi proses deyil. Tarixin müxtəlif dövrlərindən gələn ənənələr mü-
asir təhsil sistemində qismən sıradan çıxsa da, qismən müasir strukturda özünə yer 
edib saxlanmışdır. Nəticədə, bəzi ölkələrdə, bəzi təhsil müəssisələrində təbii elmi 
biliklər elmin öz məntiqinə uyğun şəkildə, elmi dünyagörüşü kontekstində deyil, 
yenə də dini və ya fəlsəfi kontekstdə, hətta bu və ya digər ideologiyanın təsiri al-
tında tədris olunur.   
Təhsil sistemləri məzmun baxımından elm və praktika, elm və fəlsəfə, elm 
və din arasındakı münasibətin xarakterinə, məntiqə, yoxsa inama əsaslanmalarına 
görə fərqlənirlər. Bu baxımdan, təhsilin inkişafı elmin inkişaf yolu ilə sıx surətdə 
bağlıdır.  
Elm tarixinin tədqiqi göstərir ki, elmin praktik məqsədlərə xidmət edən sis-
tem kimi formalaşması, əsasən XVII-XVIII əsrlərə təsadüf edir. Yaranmaqda olan 
kapitalizm cəmiyyəti sənayeni inkişaf etdirmək məqsədilə elmdən istifadə 
olunmasına təkan verir. Elmin inkişaf etdirilməsində daha təkcə elm adamları 
deyil, həm də istehsal müəssisələrinin sahibkarları və onların mənafeyini müdafiə 
edən dövlət özü maraqlı olur. Təhsil də bu məqsədə xidmət edir.  
Cəmiyyət elmi məhz onun praktik istifadə imkanlarına görə inkişaf etdirir, 
bu məqsədlə müxtəlif sosial institutlar fəaliyyət göstərməyə başlayır. Elm getdikcə 
daha çox dərəcədə fərdi hadisədən və ya kiçik qruplar miqyasından böyük sosial 
sistemlər miqyasına keçir, ümumcəmiyyət hadisəsinə çevrilir. 
Təhsil də getdikcə kütləviləşir və müxtəlif xalqların milli mentalitet fərqlə-
rinə baxmayaraq, vahid standartlar əsasında həyata keçirilir. Qloballaşma siyasi və 
iqtisadi aspektlərlə kifayətlənməyərək, gənc nəslin dünyagörüşünün, zövqlər və 
mədəni meyarlar sisteminin də ortaq məxrəcə gətirilməsini və gələcəkdə bütün 
millətlərin mədəni-mənəvi maraq dairələrinin yaxınlaşmasını nəzərdə tutur.  
Orta əsrlərdə Avropada təfəkkür tərzi və təhsilin məqsəd və vəzifələri Şərq 
düşüncəsinə uyğun gəlirdi. O dövrdə təhsilin kilsə ilə əlaqəsi çox güclü idi. Yəni 
Qərb fenomeni əslində Avropa ilə – coğrafi amillə bağlı olmayıb, kapitalizm 
cəmiyyətinin məhsuludur.   
Qərb təfəkkürü və ona uyğun qurulmuş təhsil sistemləri öz metodoloji əsa-
sını F.Bekondan götürür. Onun tərəfindən əsası qoyulan empirizm fəlsəfəsinə görə, 
hər cür elmi bilik yalnız təcrübə yolu ilə, praktikadan əldə edilə bilər.  
Antik dövrdə və Orta əsrlərdə təcrübəyə olan böyük etinasızlıq-dan sonra 
ona belə xüsusi diqqət verilməsi, əlbəttə, təqdirəlayiq hadisə idi. Lakin təbiəti və 
cəmiyyəti öyrənmək və dəyişdirmək vəzifəsi çox vaxt insanın öz mənəvi aləminin 
təkmilləşdirilməsi vəzifəsini sıxışdırıb çıxarırdı. Nəticədə təhsil sistemində də ifrat 
praktisizm, ifrat Qərbçilik meylləri güclənirdi.  
 - 48 - 
Qərb təhsil sistemində elmi nəzəriyyələr, konkret elmi biliklər praktik nəticə 
əldə etmək, təbiəti və cəmiyyəti insanın məqsədlərinə uyğun olaraq dəyişdirmək 
üçündür. Daha konkret desək, burada elmi nəzəriyyədən sonra elmi-tətbiqi bilik və 
daha sonra əməli vərdiş gəlir. Şərq təhsili isə elmi bilikləri fəlsəfi və dini 
dünyagörüşünün əsaslandırılması üçün vasitə edir. Yəni yeni elmi biliklər 
bilavasitə praktik tətbiq üçün nəzərdə tutulmur. İnsanın dünyanı dərk etməsi, onun 
özü ilə dünya arasındakı münasibətin aydınlaşdırılması və dünyanın daha 
mükəmməl mənzərəsinin yaradılması son nəticədə daha mükəmməl insan 
yetişdirilməsi işinin bir ünsürünə, vasitəsinə çevrilir. Yeri gəlmişkən, bir çox Qərb 
mütəfəkkirləri də təhsil sisteminin məqsədini müəyyənləşdirərkən, bizim Şərq 
mövqeyi kimi təsnif etdiyimiz mövqeyə üstünlük verirlər. Məsələn, A.Eynşteyn 
yazır ki, ancaq mənəviyyat həyatda gözəlliyin və ləyaqətin əsas göstəricisi ola 
bilər. Təhsilin də əsas vəzifəsi məhz mənəviyyatı canlandırmaq, onun əhəmiyyətini 
nəzərə çarpdırmaqdır. Bu baxımdan, Qərbin böyük adamları təhsildə Şərq 
ənənəçiliyinin saxlanmasına tərəfdardırlar. İfrat şərqçilik ziyanlı olduğu kimi, ifrat 
qərbçilik də ziyanlıdır.  
Hər şey bu iki istiqamətin optimal nisbətini düzgün tapmaqdan asılıdır. 
Qərbdə təhsilin paradiqmasını dəyişmək və humanitarlaşma siyasətini həyata ke-
çirmək təşəbbüsləri ilk növbədə gəncliyi getdikcə artan texnisizmin və informasiya 
hegemonluğunun təsirindən xilas etmək cəhdlərindən irəli gəlir.  
Qərb təhsil sistemi müəyyən ixtisas sahəsi üzrə bilik əldə etmiş mütəxəssis-
ləri ictimai istehsal prosesinin və ya digər sosial hadisələrin fəal iştirakçısı, daxili 
ünsürü kimi hazırlayır. Təhsil görmüş hər bir şəxs özündə qapanan mükəmməl, 
bütöv sistem deyil. Hər bir şəxs mikrokosm da deyil. Şəxs təkcə öz miqyasında, 
hətta ailə miqyasında deyil, ancaq cəmiyyət miqyasında, cəmiyyətlə birləşərək 
bütövlük əldə edir. Onun cəmiyyət və təbiət ilə münasibəti hissə ilə tamın 
münasibəti kimidir. Başqa sözlə, insan cəmiyyət üçün, cəmiyyət də insan üçün 
açıqdır. Daha doğrusu, bu, müasir Qərb dünyasının məqsədi, idealıdır və o, təhsilin 
məzmununu da bu istiqamətdə qurmağa çalışır. 
Şərq təfəkkürü hər bir insanı kamil varlıq, müstəqil bir dünya, mikrokosm 
kimi təsəvvür edir. Ona görə də, Şərq təhsili elmi biliklə- rin öyrənilməsini də 
məhz insanın dünyagörüşünün formalaşması, insanın kamilləşməsi, fərdi-mənəvi 
dünyanın inkişafı naminə edir. Beləliklə, burada elmi biliklər fərdin öz miqyasında 
qapanan sistemə daxil olur. Cəmiyyətə çıxış yolu isə göstərilmir. Cəmiyyətin 
problemləri onu idarə edən adamın problemləridir. Daha doğrusu, şəhərin, vilayə-
tin, ölkənin rəhbəri cəmiyyəti öz fərdi dünyasının ahənginə və kamillik dərəcəsinə 
uyğun surətdə idarə edir. İdarəolunanlar idarəedənin işinə qarışmır. Belə düşüncə 
tərzi «Şərq despotizmi» və «Şərq mütiliyi» anlayışlarının yaranmasına gətirmişdir. 
Əslində isə burada mütilikdən, itaətkarlıqdan daha çox dünyanın qaydalarına əməl 
 - 49 - 
etmək məsuliyyəti vardır. Çünki bu qaydalar ayrı-ayrı şəxslərin dünyanı (ölkəni, 
müəssisəni) öz kamillik dərəcələrinə uyğun surətdə idarə etməsinə şans verilməsini 
tələb edir. Çünki ölkədə, cəmiyyətdə, dünyada qaydalar insan mənəviyyatının 
fövqündə, ondan asılı olmadan formalaşa bilməz. 
Qərb düşüncəsi isə əksinə, cəmiyyətin ayrı-ayrı şəxslərdən asılı olmadan 
müəyyən qaydalar üzrə formalaşdığını və insanın bu qaydalardan asılılığını qəbul 
etdiyindən təhsil sistemində də başlıca məqsəd ilk növbədə cəmiyyəti öyrənmək, 
yaxşı öyrəndiyi bu sistemə azad şəkildə daxil olmaq, təbiətdə və ya cəmiyyətdə nə 
isə insanı qane etmirsə, onların məqsədəuyğun surətdə dəyişdirilməsini təmin 
etməkdir.    
Təhsil sisteminin cəmiyyətdə yerinin və özünəməxsus funksiyalarının öyrə-
nilməsi sosial fəlsəfənin və sosiologiyanın predmetinə daxildir. Bu tədqiqatlar 
başqa bir en kəsiyində, məhz təhsil ön plana çəkildiyi təqdirdə, nisbi müstəqil bir 
fənnin – təhsilşünaslığın tərkib hissələri kimi də nəzərdən keçirilə bilər.  
Sovet dövründə təhsilşünaslıq müstəqil fənn kimi formalaşmadığından və 
onun bəzi aspektləri qismən pedaqogika çərçivəsində öyrənildiyindən indi bəzi 
pedaqoqlar təhsilşünaslığı bütövlükdə pedaqogikanın tərkib hissəsi kimi qələmə 
verməyə çalışrlar. Halbuki, əslində pedaqogika özü yuxarıda sadaladığımız 
tədqiqat sahələri ilə birlikdə təhsilşünaslığın mikrostrukturuna daxildir. Yəni 
pedaqogika və təhsilşünaslığın məzmunları fərqli olsa da, birinci ikincinin alt 
sistemi  kimi çıxış edir. Təsadüfi deyildir ki, Qərb ölkələrində təhsillə bağlı aparıcı 
tədqiqat sahəsi məhz təhsilşünaslıq hesab olunur və bu sahədə bütöv tədqiqat 
institutları, akademiyalar, fakültələr fəaliyyət göstərir.  
 Əgər Azərbaycanda pedaqoqlar «təhsillə bağlı hər nə varsa pedaqogika 
çərçivəsindədir», – kimi konservativ bir düşüncəni cidd-cəhdlə müdafiə edərək təh-
silşünaslığın inkişafına mane olmasaydılar, biz bu məsələləri xüsusi vurğula-
mazdıq. İş o yerə çatıb ki, pedaqoqlar ya məqsədyönlü şəkildə, ya da fərqinə 
varmadan, Qərbdə təhsil və təhsilşünaslıq mənasında işlədilən education  sözünü 
hər yerdə pedaqogika kimi tərcümə edir və bununla da dünyada pedaqogikanın 
necə önəm daşıdığını vurğulamağa çalışırlar. Halbuki, xaricdə  pedaqoji akademi-
yalar yox, Təhsil akademiyaları vardır. Hətta, Rusiya da keçmiş Pedaqoji Elmlər 
Akademiyasının adını dəyişərək Təhsil Akademiyası qoydu və indi də onun məz-
mununu buna adekvat surətdə dəyişməyə çalışır.  
Təsadüfi deyildir ki, bu akademiyada təhsilin fəlsəfəsi və nəzəri pedaqogika 
bölməsi yaradılmış və son illərdə Rusiyada təhsilin fəlsəfəsinə dair tədqiqatlar 
 - 50 - 
aparılmış, iri həcmli əsərlər yazılmışdır.
1
 Bu bölmənin akademik-katibi 
V.V.Krayevskinin yazdığı kimi, ingilis dilli ölkələrdə (ABŞ, Böyük Britaniya, 
Kanada və s.) bu sahədəki tədqiqatların böyük əksəriyyəti təhsilin fəlsəfəsi adı 
altında aparılır. İkinci dünya müharibəsindən sonra ABŞ və Böyük Britaniyada 
təhsil fəlsəfəsi cəmiyyətləri təsis olunmuş, 1990-cı ildə Londonda keçirilən 
beynəlxalq konfransda «Təhsil filosoflarının beynəlxalq assosiasiyası» 
yaradılmışdır.
2
 Düzdür, ixtisasca pedaqoq olan V.V.Krayevski ingilis dilli ölkələr-
dəkindən fərqli olaraq, bütün nəzəri pedaqogikanı təhsilin fəlsəfəsinə aid etməyin 
tərəfdarı deyil və bunları fərqləndirməyə çalışır. Lakin bu sahədə fəlsəfəsiz keçin-
məyin mümkün olmadığını da inkar etmir.
3
        
Artıq bir neçə ildir ki, Sovetlərin əsas varisi olan Rusiyada keçmiş sovet 
pedaqogikasının məhdudlaşdırıcı monopolizmindən xilas olmaq və daha geniş 
miqyaslı fənn olan təhsilşünaslığı inkişaf etdirmək cəhdləri göstərilir. Təhsilşünas-
lıqla və təhsilin fəlsəfəsi ilə bağlı elmi tədqiqatlar aparılır və bu mövzuda böyük 
miqyaslı əsərlər çap olunur.
4
 Lakin təəssüf ki, Azərbaycanda sovet pedaqoji fikir 
ənənələrinə daha böyük sədaqət nümayiş etdirilir və təhsilşünaslıq sahəsində 
aparılan tədqiqatlara hələ də qısqanclıqla yanaşılır. Bu sahədə yazılmış çox az 
sayda əsərlərə
5
 də pedaqoji ictimaiyyət, yumşaq desək, kənardan baxır.  
Təhsilin elmi-fəlsəfi tədqiqi birinci növbədə ona konkret ictimai gerçəklik 
kontekstində baxılmasını və sistemlilik şərtinin ödənilməsini tələb edir. Belə ki, 
təhsil mürəkkəb iyerarxik struktura malik bir sistemdir və hər bir struktur səviy-
yəsində elmi təhlil aparmaq üçün əvvəlcə bu səviyyələrin qarşılıqlı nisbəti, yəni 
təhsilin makrostrukturu müəyyən edilməlidir. 
Təhsil ideyası, onun mahiyyəti, məqsədi və makrostrukturu sahəsində 
mütəxəssislər isə yox dərəcəsindədir. Təhsil sisteminin heç bir rakursunda fəaliyyət 
elmi yanaşmaya əsaslanmır. Sadəcə olaraq, belə bir elmi yanaşmanın özülü, 
konseptual bazis yoxdur. Pedaqogika süni surətdə fəlsəfədən ayrılmış və 
                                                 
1
 Гершунский Б.С. Философия образования для ХХI века. (В поисках практико-
ориентированных образовательных концепций) – М., 1998. – 608 с.; Ильинский И. 
Образовательная революция. М., 2002. - 592 с. 
2
 Философия, культура и образование (материалы «круглого стола») – Вопросы 
философии, 1999, № 3, сящ. 25-26.    
3
 Yenə orada, səh. 27. 
4
 Bax, məsələn: Нейматов Я.М. Образование в ХХI веке: тенденции и прогнозы. – М.: 
Алгоритм, 2002. – 480с.; Белозерцев Е.И. Образование: историко-культурный феномен. 
Курс лекций. – «Юридический центр Пресс», Санкт-Петербург. 2004. – 704 с.; Гло-
бализация и конвергенция образования: технологический аспект.  М., 2004, – 540 с. və s. 
5
 Bax, məsələn: R.A.Ağamalıyev. Azərbaycan təhsili XXI əsrə doğru: idarəetmə, 
prioritetlər, islahatlar. Bakı, «Təhsil», 1998. – 376 s.; Şahlar Əsgərov. Təhsilimiz dünən, bu 
gün, sabah – Bakı, «Azərbaycan» nəşriyyatı, 2003, – 280 s. 
 - 51 - 
metodoloji təməldən məhrum olmuşdur. Bunu ağıllı pedaqoqların özü də etiraf 
edir. Məsələn, F.Paulsen yazır: «Pedaqogikanı bir elm olaraq fəlsəfədən ayırmaq 
mümkün deyil. Psixologiyasız və etikasız o, öz təməlindən ayrı düşür. Bu fənlər də 
öz növbəsində metafizika və idrak nəzəriyyəsindən ayrılmazdır» (Pedaqoqika. M., 
1913, s.7). Yaxud sovet pedaqoqu V.V.Krayevski yazır: «Fəlsəfə ilə əlaqə pedaqoji 
fikrin inkişafının və pedaqoji nəzəriyyənin qurulmasının zəruri şərtidir.»
1
. 
P.S.Qureviç İqor İlinskinin «Təhsil inqilabı» kitabı haqqındakı rəydə deyir: 
«Təhsilin problemləri bizi mürəkkəb fəlsəfi düşüncələr sisteminə cəlb edir. Peda-
qogika və tərbiyə tarixi ilə bağlı bir çox tədqiqatların çatışmazlığı bundadır ki, on-
ların müəllifləri təhsilə baxışlar kompleksini, fəlsəfi və psixoloji düşüncənin ümu-
mi axarından ayırırlar. Ona görə də, pedaqogika tarixi müxtəlif didaktika üsul-
larının sadalanmasından ibarət olur. Lakin, axı bu üsullar özü konkret bir dövrdə 
doğulmuşdur və özündə zamanın dünyagörüşü təsəvvürlərinin izini əks etdirirlər»
2
.  
Doğrudan da, istər insanın tərbiyəsi, istərsə də həyat üçün hazırlanması, bilik 
və bacarıqlara yiyələnməsi məsələləri insan və cəmiyyət, insan və dünya 
problemlərinin tərkib hissəsidir. Təsadüfi deyildir ki, bu məsələlərə ənənəvi olaraq 
məhz filosofların əsərlərində müraciət edilmişdir. Yeni dövrə qədər tərbiyə 
məsələləri də, didaktika problemləri də məhz filosoflar tərəfindən araşdırılmışdır. 
Pedaqogikanın nisbi müstəqil bir elm sahəsi kimi formalaşması ilk növbədə polyak 
filosofu Yan Amos Komenskinin, ingilis filosofu Con Lokkun və  fransız maarifçi-
filosofu Jan Jak Russonun yaradıcılıqları ilə bağlıdır. İ.Kantın «Pedaqogika haqqın-
da», «Maariflənmə nədir? – sualına cavab», «Antropoloji didaktika» əsərlərində, 
Hegelin «Gimnaziya direktorunun çıxışları», «Universitetlərdə fəlsəfənin tədrisi», 
«Gimnaziyalarda fəlsəfənin tədrisi» əsərləri müasir kurikulum probleminin meto-
doloji əsaslarını təşkil edir.  
Müasir Qərb pedaqoji fikri görkəmli amerikan filosofu, praqmatizm cərə-
yanının banilərindən biri Con Dyuinin yaradıcılığı, ilk növbədə «Demokratiya və 
təhsil» əsəri ilə  bağlıdır
3
. Pedaqogikanın habelə antropologiya ilə, insanşünaslıqla 
sıx surətdə bağlı olduğu heç kimdə şübhə doğurmur. K.D.Uşinskinin «Pedaqoji an-
tropologiya» əsərinə ön sözdə dediyi kimi, əgər pedaqogika insanı hərtərəfli tərbiyə 
etmək istəyirsə, onda əvvəlcə onun özünü hərtərəfli öyrənməlidir.  
Lakin təəssüf ki, təhsil prosesinin öz içərisində empirik bazada toplanan 
müşahidələrin ümumiləşdirilməsindən yaranan qondarma pedaqoji «nəzəriyyələr» 
əslində tətbiqi fəlsəfənin bir sahəsi olan pedaqogikanın yerini tutmağa çalışır, psev-
dopedaqoji təlimlər meydana çıxır. Nəticədə pedaqoji fikrin həqiqi böyük missiyası 
                                                 
1
 Краевский В.В. Педагогика между философией и психологией // Педагогика. 
1994. № 6, с.25. 
2
 Вопросы философии. 2004 № 2, стр.181. 
3
 Bax: Дж.Дьюи. Демократия и образование: Пер. с англ. М. 2000. 
 - 52 - 
yaddan çıxır, insan arxa plana keçir və təhsil bir növ özü özünün məqsədinə çev-
rildiyindən pedaqogika da ənənəvi təhsil prosesinin həndəvərindən kənara çıxa bil-
mir.  
Biz Qərb pedaqoji fikrinin nailiyyətlərini öyrənərkən onların hansı fəlsəfi tə-
limlərə istinad etdiklərini yaddan çıxara bilmərik. Məsələn, diqqəti C.Dyuinin 
praqmatik fəlsəfəsindən doğan bir mövqeyə yönəldək. O yazır: «Təhsilin məqsədi 
ola bilməz, insanların – valideynlərin, pedaqoqların və s. məqsədi olur»
1
. Amma 
bizim yazdığımız əsər məhz təhsilin məqsədi haqqındadır. Ziddiyyətli görün-
mürmü? Bəli, ziddiyyət var, özü də birbaşa məsələnin qoyuluşu ilə bağlı.  
Sovet dövründə biz həmişə praqmatizmi tənqid etmişik. Hər şeydə 
kimlərinsə marağını axtarmağa ehtiyac hiss etməmişik. Belə bir mövqedən çıxış 
etmişik ki, elm də, təhsil də, incəsənət də ictimai sərvətlərdir və ali dəyərlər 
sisteminə mənsubdur. Onların lazım olub-olmadığını müzakirə etmək ağlımıza da 
gəlməyib. Vay bunu şübhə altına alanların halına… Təhsil yaxşı şeydir, vəssalam. 
Biz onu necə varsa, eləcə də qəbul edirik və bir gerçək ictimai proses olaraq onun 
öz daxili məntiqindən və inkişaf qanunauyğuluğundan çıxış etməyə çalışırıq. Və bu 
istiqamət bizi də öz dalınca aparır. İnsan özü, onun konkret maraqları yaddan çıxır.  
Bəli, harada isə, nə vaxt isə təhsil kimi başa düşülən və təhsil adı altında 
formalaşmış bir ictimai proses pozitiv bir hadisə kimi yaranmış (yaradılmış) və 
insanların maraqlarının təmin olunmasına xidmət etmişdir. Lakin dünya ancaq 
İnsan-Təhsil münasibətləri sistemindən ibarət deyil. Cəmiyyətdə başqa dəyərlər 
sistemi də vardır və insanın maraqları konkret bir ictimai situasiya ilə bağlı, 
konkret bir bölgədə dəyişə bilər. Təhsil isə beynəlmiləlləşə-beynəlmiləlləşə, milli 
ictimai gerçəkliyin konkret məzmunundan uzaqlaşa-uzaqlaşa (kiminsə dediyi kimi, 
qloballaşma elə buradan başlayır) öz məxsusi məzmununu, problematikasını və 
guya zaman və məkandan asılı olmayan, konkret ictimai mühitdən asılı olmayan 
hansı isə ali məqsədini formalaşdırır.  
Biz – keçmiş sovet insanları hələ bu gün də öz şəxsi maraqlarımızı hansı isə 
abstraksiyalara qurban verməyə hazır olan insanlar – burada qəbahətli heç nə 
görmürük. Con Dyui isə görür. Amerikanı Amerika edən, güclü, qüdrətli, möh-
təşəm edən həmişə məhz insan amilinin ön plana çəkilməsi olmuşdur. Təhsilə 
münasibətdə də belədir. İnsanlar təhsil üçün yox, təhsil insanlar üçündür. Və o 
konkret insanların konkret ehtiyaclarına uyğunlaşdırılmalıdır. 
Biz təhsilşünaslıq problemlərinin əhəmiyyətini vurğulamaqla, heç də 
pedaqogikanın və pedaqoqların rolunu azaltmaq fikrində deyilik. Əksinə, 
pedaqogikanın az-çox dərəcədə inkişaf etdiyini və Azərbaycan elmində ona kifayət 
qədər geniş yer verildiyini, təhsilşünaslığın isə çox geri qaldığını, bu sahədə 
                                                 
1
 Göstərilən əsər, səh.104. 
 - 53 - 
sistemli tədqiqatların aparılmadığını nəzərə çarpdırmaq istəyirik. Bizcə, 
Azərbaycanda təzəcə yaranmaqda olan təhsilşünaslıq qarşısında maneələr 
götürülməli, onun inkişafı üçün geniş meydan açılmalıdır. Pedaqoqlar da yeni 
yaranan bu sahəyə qısqanclıqla yanaşmamalı və onu ənənəvi pedaqogika çərçivəsi 
ilə məhdudlaşdırmaq mövqeyindən əl çəkməlidirlər. (Bir fəlsəfə tədqiqatçısı 
olaraq, mənim üçün daha maraqlı və daha prestijli olan fəlsəfi problemlərdən 
ayrılmaq bahasına təhsilşünaslıqla bağlı tədqiqat aparmağımın səbəbi bu sahədə 
mövcud olan boşluğu qismən də olsa doldurmaq, təhsil sahəsində aparılmalı olan 
islahatlara düzgün yön, metodoloji dəstək vermək istəyidir. Habelə, gələcəkdə 
məhz bu sahədə ixtisaslaşmalı olan, sistemli tədqiqatlar aparmaq istəyən gənclər 
üçün yol açılmasına da ehtiyac vardır. Əks təqdirdə, bu aktual sahələrə meyl edən 
gənclər pedaqogika sahəsində avtoritet sayılan və böyük mövqelər tutmuş 
konservativ qüvvələrin bariyerini keçə bilməzlər. Bəli, kim isə konserativ daiələrin 
zərbəsini öz üzərinə götürməlidir, yoxsa biz nəsillərin təbii əvəzlənməsini və ya 
Qərbdə təhsil alıb gələnlərin sayəsində prioritetin tədricən dəyişməsini gözləsək, 
buna çox vaxt gedər və təhsil islahatı adı altında yalnız formaca dəyişmiş, 
mahiyyəti isə əvvəlki kimi qalmış yeniləşmə görüntüsü həyata keçirilər.) 
Biz, bir tərəfdən, təhsil islahatları keçirmək, Avropa təhsil məkanına daxil 
olmaq, bu sahədə Qərb dəyərlərini mənimsəmək təşəbbüsləri göstərir, digər 
tərəfdən də, köhnə sovet pedaqogikasını az qala ehkama çeviririk. Güman edirik ki, 
Təhsil Nazirliyinin də islahat keçirərkən xarici mütəxəssislərin rəyinə üstünlük 
vermək, islahatı onların ideya rəhbərliyi altında aparmaq cəhdləri sovet pediqogi-
kasından və kommunist tərbiyə sistemindən sözdə deyil, işdə azad olmaq ar-
zusundan irəli gəlir. Biz Təhsil Nazirliyinin, görünür, çarəsizlikdən atdığı bu 
addımların motivini başa düşürük. Bu sahədə dəyişiklik doğrudan da lazımdır. 
Lakin hansı yolla? Bir qütbdən o biri qütbə keçmək, məxsusi olaraq islahatın nəzəri 
əsaslarını işləmək məqsədilə yaradılmış Təhsil Problemləri İnstitutunun yönünü 
dəyişmək və təhsilşünaslığa istiqamətləndirməkdənsə, «siz öz işinizlə məşğul olun, 
biz xaricilərin ideyası ilə işləyəcəyik» mövqeyini də dəstəkləyə bilmərik. Bizcə, 
islahata bu islahatın nəzəri əsaslandırılmasından başlanmalıdır. Təhsilşünaslığı 
inkişaf etdirmədən təhsildə aparılan reformanın uğuruna necə inanmaq olar ?  
Təhsil sahəsində hər hansı bir dəyişiklik yüz ölçülüb bir biçilməlidir. Təh-
silin daxili inkişaf məntiqindən və məqsədindən irəli gəlməyən, sadəcə islahat 
görüntüsü yaratmaq üçün aparılan islahat təhsilə ən böyük zərbədir. Təhsilin 
məqsədinin konkretləşdirilməsi, hər bir şəxsin, millətin və bütövlükdə ölkənin inki-
şafında təhsilin rolunun müəyyən edilməsi isə çox mürəkkəb məsələdir və xüsusi 
elmi-fəlsəfi tədqiqat tələb edir.  
Yeni cəmiyyətə keçidin tələblərindən doğan islahat zərurəti və onun istiqa-
mətləri nə köhnə inzibati idarəetmə sisteminin, nə də ənənəvi pedaqoji fikrin nü-
 - 54 - 
mayəndələri tərəfindən müəyyənləşdirilə bilməz. Daha doğrusu, islahat aparılmalı 
olduğunu hamı deyir. Yerində saymamaq üçün nəyi isə dəyişmək, bir başqasına 
bənzətmək, «qabaqcıl təcrübələri mənimsəmək», modern görünmək xatirinə islahat 
aparmaq bir şeydir, ictimai inkişafın, yeni iqtisadi münasibətlərə keçidin daxili 
məntiqindən doğan zəruri islahat başqa şeydir. Bu zərurətin məhz nədən idarət 
olduğunu bilmədikdə isə islahat naminə islahat yaranır.   
Zəruri islahat istiqamətlərinin düzgün müəyyənləşdirilməsi üçün isə əvvəlcə 
nəzəri tədqiqatlar aparılmalıdır. Bu iş isə təkcə pedaqoji elmlər çərçivəsinə sığmır. 
Digər tərəfdən, pedaqogikanın yeni dövrün tələblərinə uyğunlaşması onun ancaq öz 
hüdudları daxilində inkişafı ilə mümkün deyil. Bu sahədə paradiqmaların 
dəyişməsi fəlsəfədə və bütövlükdə ictimai şüurda baş verən dəyişikliklərlə bağlıdır.  
Elmi idrak metoldları daim inkişaf edir və bu sahədəki yeniliklərin təlim 
sahəsinə transferi üçün fəlsəfə ilə əlaqə heç vaxt kəsilməməlidir. Fəlsəfə həm də 
hər bir cəmiyyətdə dəyərlər və meyarlar sistemini öyrəndiyindən tərbiyənin müasir 
dövrün tələblərinə uyğun təşkili üçün əvvəlcə çağdaş fəlsəfi fikrə bələd olmaq tələb 
olunur. Pedaqogika əsasən necə öyrətmək sualına cavab verir. Lakin öyrətmə 
prosesinin məntiqi-idraki və psixoloji aspektləri də vardır ki, bunlar pedaqogikanın 
predmetindən kənara çıxır.  
Təhsilə yalnız milli və ya yalnız ümumbəşəri hadisə kimi yanaşmaq olmaz. 
Təhsilin mahiyyətindən irəli gələn və bütün dövrlər və ölkələr üçün qorunub saxla-
nan əsas prinsiplərlə yanaşı, konkret dövrün, konkret ictimai situasiyanın və 
konkret milli gerçəkliyin, milli düşüncə tərzinin xüsusiyyətləri də mütləq nəzərə 
alınmalıdır. Təhsil özü sosial institut olmaqla yanaşı, həm də və daha çox dərəcədə 
ictimai şüurun inkişafını təmin etdiyi, onun strukturunun özünəməxsusluğunu qoruyub 
saxladığı üçün ictimai həyatın və milli məfkurənin ayrılmaz tərkib hissəsidir. Təhsil 
həm də milli ruhun inkişafını təmin edən ən mühüm vasitələrdən biridir. 
Azərbaycanda təhsil necə olmalıdır?  Onun qarşısında ümumbəşəri vəzifə-
lərlə yanaşı çağdaş ictimai-siyasi gerçəklikdən və milli ruhun üzləşdiyi konkret 
problemlərdən irəli gələn nə kimi vəzifələr durur? Tamamilə fərqli inkişaf 
səviyyəsində olan və öz milli-ictimai problematikasına görə də bizdən köklü 
surətdə fərqlənən ölkələrin təhsil sistemi bizim ictimai gerçəkliyə transfer olunsa 
cücərib-bitərmi?  Bitsə də, görəsən, nə bitər?  
1807-ci ildə, bütün Almaniya Fransa istilası altında olanda alçaldılmış, təhqir 
olunmuş, ruhdan düşmüş və biganəliyə qapılmış alman xalqını özünə qaytarmaq, 
ona inam və ruh vermək üçün böyük alman filosofu İ.Fixte «Alman xalqına 
müraciətlə» çıxış etmişdi. Müraciətin əsas ideyası, məqsədi bütün alman xalqını 
səfərbər etmək idi. Lakin maraqlıdır ki, söhbət hərbi səfərbərlikdən getmirdi. Fixte 
alman ruhunu yenidən yüksəltmək və bu biabırçı vəziyyətdən xilas olmaq üçün 
çıxış yolunu yeni milli təhsil sisteminin qurulmasında görürdü.   
 - 55 - 
Bütün dünya xalqlarının tarixi göstərir ki, istər hərbi, istər siyasi və ya 
iqtisadi müstəvidə böhran keçirdikdən sonra yeni inkişaf potensialı əldə etmək, 
milli gücü səfərbər etmək üçün ən mühüm vasitə insanların şüurunun yenidən 
yönəldilməsidir ki, bu da ilk növbədə təhsil sistemindəki islahatlar vasitəsi ilə 
həyata keçirilir. Lakin köhnə təhsil sisteminin içərisində yeni düşüncə, yeni məf-
kurə, məhz yeni dövrün tələblərinə uyğun islahatı həyata keçirə biləcək yeni insan-
lar necə tapıla bilər?   
Yenə də hər şey gələcəyin planlaşdırılmasına, gələcək isə öz növbəsində in-
kişaf strategiyasının əsasında duran milli mahiyyətə, bu mahiyytəin ifadəsi olan 
maraqlar sistemnə əsaslanır. Bütün bunlar fəlsəfi yanaşma tələb edir. Ağıllı xalqlar 
kiçik planları böyük planların tərkib hissəsi olaraq qururlar. Elm üçün ayrı, sənaye 
üçün ayrı, mədəniyyət üçün ayrı planlar qurub bütün bunları yenə də müstəqil 
şəkildə politoloqlar tərəfindən qurulmuş dövlət siyasəti ilə uzlaşdırmaq qeyri-
mümkündür. Müxtəlif sahələrin vahid ortaq məxrəcə gətirilməsi sistemli yanaşma 
tələb edir. Lakin sistemin öyrənilməsi hissələrin cəmlənməsi kimi həyata keçmir. 
Bunun üçün dialektik təfəkkür, sintetik mühakimə, fəlsəfi təhlil tələb olunur. 
Təsadüfi deyildir ki, Yasuxiro Nakasone 80-ci illərdə Yaponiyanın baş nazir 
vəzifəsində çalışarkən məhz təhsil sistemində reforma aparılmasını strateji inkişa-
fın mühüm istiqaməti hesab edirdi. «Nədən başlamaq?» sualına isə Nakasone belə 
cavab verir: «Reformanın fəlsəfi-ideoloji prinsiplərindən başlamaq lazımdır. 
Əvvəlcə karkası qurmadan bina tikmək olmaz.»
1
 «Başına gələn başmaqçı olar», – 
deyirlər. Yaponiyada keçirilən təhsil reformasının yekunları barədə danışarkən 
Nakasone onun yarımçıq həyata keçirildiyini vurğulayaraq yazır: «O dövrün təhsil 
reformasının yarımçıqlığının səbəbi aydın konsepsiyanın olmaması, daha dəqiq de-
sək, konsepsiyanın fəlsəfi-ideoloji yöndən məhrum olması idi»
2
. 
Təhsilin fəlsəfi ideoloji əsasları nədir? Milli təhsil sistemi nədir və onun 
dünya təhsil sistemi ilə nisbətini necə təsəvvür etmək olar?        
Dünya təhsil sisteminin ümumi tendensiyaları və ayrı-ayrı qabaqcıl ölkələrin 
məxsusi təhsil praktikası əsasında formalaşmış elmi-nəzəri təhsilşünaslıq baxımın-
dan təhsilin struktur pillələri haqqında, onun ümumi, invariant xüsusiyyətləri və 
müxtəlif konkret təzahürləri, forma rəngarəngliyi haqqında elmi təsəvvürlərə 
istinad etmədən, hər hansı bir ölkədə təhsil sisteminin optimal təşkilindən danış-
maq mümkün deyil.  
Bizə elə gəlir ki, Azərbaycanda təhsilşünaslıq bir elmi istiqamət kimi forma-
laşdıqca təhsil sahəsində aparılan islahatlar da təsadüfi mülahizələrə və subyektiv 
amillərə deyil, ictimai zərurət prinsipinə, fəlsəfi bazisə əsaslanacaqdır. 
                                                 
1
 Я.Накасонэ. Государственная стратегия Японии в XXI веке. М. 2001, стр.189. 
2
 Yenə orada, səh. 188. 
 - 56 - 
 
 
 
 
 
 
 
 
 
FƏLSƏFƏ VƏ FƏLSƏFƏ TARİXİ 
MİLLİ VƏ ÜMUMBƏŞƏRİ KONTEKSTDƏ 
 
 
Müasir fəlsəfi düşüncənin mənimsənilməsi və inkişaf etdirilməsi üçün 
klassik fəlsəfi irsin nə dərəcədə önəmli olduğunu geniş izah etməyə ehtiyac yoxdur. 
Biz sadəcə bu məsələyə iki fərqli yanaşmanın mahiyyətini aydınlaşdırmağa 
çalışacağıq. 
Birinci yanaşmanın əsasında fəlsəfənin keçdiyi tarixi inkişaf yolu haqqında, 
ayrı-ayrı filosofların həyat və yaradıcılığı haqqında məlumat vermək, onların hansı 
mövzularda və nə kimi əsərlər yazdığını sistemli şəkildə şərh etmək dayanır. Belə 
yanaşma fəlsəfi düşüncədən daha çox elmi-tarixi düşüncənin məhsuludur. Burada 
ideyalar qəliblərə salınmış şəkildə verilir və təsnif olunur. Fəlsəfi fikrin cərəyanlara 
bölünməsi və müxtəlif filosofların bu və ya digər cərəyana daxil edilməsi əslində 
şərti xarakter daşıyır. Artıq məlum ideyaların kiminsə tərəfindən təkrar edilməsi 
ona «filosofluq statusu» vermir. Bu mənada hər bir filosof tarixə özünün fərdi, 
təkrarolunmaz düşüncələri ilə və ya yaratdığı yeni sistemlə düşməlidir. Daha ciddi 
təsnifat zamanı «davamçılar» və «tərəfkeşlər» sıradan çıxır və yalnız ideya 
müəllifləri önə çəkilir.  
İkinci yanaşma ideyaların sistemləşdirilməsinə əsaslanır. Burada hansı ide-
yanın nə vaxt və kim tərəfindən söylənməsi deyil, ideyanın özü önə çəkilir. Belə 
olduqda min il bundan əvvəl söylənmiş ideya ilə, yüz il bundan qabaqkı və ya ən 
müasir ideya eyni qrupa düşə bilər. Qədimdə irəli sürülmüş bir fikir, çağdaş 
tədqiqatçı tərəfindən yenidən canlandırılır və müasir fəlsəfi araşdırmaların 
strukturuna daxil edilir. Bu zaman tarixilik elə bir önəm daşımır, fəlsəfə tarixi elə 
fəlsəfənin özü olur.  
Bəzən eyni bir ideya müxtəlif dövrlərdə, fərqli coğrafi məkanlarda müstəqil 
surətdə irəli sürülür və bu zaman tarixi ilkinlikdən daha çox məhz hansı ideyanın, 
hansı fəlsəfi fikrin sonrakı inkişaf prosesinə təsir göstərməsi daha önəmli olur. 
 - 57 - 
Daha doğrusu, hər hansı ideya yalnız dünya fəlsəfi fikrinin strukturuna daxil 
olarkən zaman oxunda bütöv proses kimi götürülən fəlsəfə tarixinin tərkib 
hissəsinə çevrilmiş olur. Lakin bu ümumbəşəri fəlsəfi yaradıcılıq prosesindən 
kənarda qalmış bir çox fərdi fəlsəfi sistemlər də vardır ki, fəlsəfə tarixinin əsas 
məqsədlərindən biri, zaman-zaman geriyə dönərək onları da bu ümumi prosesin 
kontekstinə daxil etməkdən ibarətdir. Bu axırıncı deyilənlər daha çox dərəcədə bir 
sıra orta əsr islam filosoflarının yaradıcılığına aiddir ki, onlar neçə əsrlər ərzində 
filosofların diqqət mərkəzindən kənarda qalsa da, öz dəyərini itirməmiş və onların 
bu gün də orijinal bir tədqiqat olaraq ümumi fəlsəfi prosesə qatılmasına böyük 
ehtiyac vardır. 
 
Tarixi gedişatdan kənarda qalmış belə tədqiqatların üzə çıxarılması, müasir 
fəlsəfi dildə yenidən şərh olunması təkcə bu böyük filosofların xatirəsini əbə-
diləşdirmək və ya ədaləti bərpa etmək baxımından deyil, həm də müasir fəlsəfi 
fikrin inkişafına yeni impuls vermək baxımından önəm daşıyır. Belə ki, İbn Sina və 
Ş.Sührəvərdi kimi böyük mütəfəkkirlərin bir sıra ideyaları Q.Dekart, İ.Kant, 
E.Husserl və s. tərəfindən yenidən deyilibsə, bu heç də o demək deyildir ki, indi 
bizim vəzifəmiz tarixi ədaləti bərpa edərək onların xidmətlərini fəlsəfə tarixinə 
daxil etməkdən ibarət olmalıdır. Məsələ burasındadır ki, heç kim, heç kim 
tərəfindən tam təkrar olunmur. Ş.Sührəvərdinin dedikləri Kantda tamamilə başqa 
bir kontekstdə deyilir və başqa bir nəzəri sistemin tərkib hissəsi kimi təqdim 
olunur. Sührəvərdinin isə öz sistemi vardır və bu sistem çağdaş ideya müstəvisinə 
gətirildikdə tamamilə yeni məqamların üzə çıxmasına imkan açır. Yəni bizim 
vəzifəmiz heç də yalnız təsadüfdənmi, yaxud məqsədyönlü surətdəmi dünya fəlsəfi 
fikir tarixindən kənarda qalmış (saxlanmış) Şərq filosoflarına «bəraət 
qazandırmaq», onların haqqını özünə qaytarmaqdan ibarət olmayıb, həm də onların 
ideyalarını çağdaş problematika və terminologiya kontekstində yenidən 
canlandırmaq və müasir fəlsəfi axtarışların strukturuna daxil etməkdən ibarətdir. 
Nə vaxtsa söylənmiş fikirlərin, konsepsiyaların bu gün aktuallığını saxlayıb-
saxlamadığı, fəlsəfi baxımdan dəyərini hələ də itirmədiyi ancaq bu zaman məlum 
olur. Əks-təqdirdə keçmiş təlimlər fəlsəfi baxımdan yox, ancaq tarixi baxımdan 
maraqlı ola bilər. Beləliklə min illər boyu yaranmış və «fəlsəfə tarixi» adı altında 
toplanmış müxtəlif ləlimlərin sinkretik toplusu bu günün elmi-fəlsəfi meyarları 
baxımından nəzərdən keçirilib diferensiallaşdıqda onların böyük bir qismi zamanın 
təsiri ilə köhnələrək məhz tarixə aid olsa da, bəlli bir qismi hələ də müasir fəlsəfi 
fikrin simasını müəyyən etməklə tarixə deyil, fəlsəfəyə aiddir.   
 
Açıq demək lazımdır ki, Avropada və Rusiyada çıxan fəlsəfə tarixi dərslik-
ləri əsasən Qərb fəlsəfəsini əhatə edir. Bunun da səbəblərindən biri odur ki, hətta 
 - 58 - 
böyük fəlsəfə klassiklərinin (Hegel, Feyerbax, Rassel və s.) fəlsəfə tarixinə dair 
mühazilərində və kitablarında əsasən Qərb fəlsəfəsi əhatə edilmişdir. Onlar bunu 
açıq deməkdən də çəkinmirlər ki, fəlsəfə elə Qərb fəlsəfəsindən ibarətdir. Avropa 
ölkələrinin fəlsəfə tarixi dərsliklərində adətən «ərəb fəlsəfəsi» adı ilə cəmi 2-3 
səhifə material verilir.
1
  
Hətta ayrıca orta əsrlər fəlsəfəsi adı altında çıxan kitablarda da çox vaxt orta 
əsr «islam» fəlsəfəsinə demək olar ki, yer verilmir. Məsələn, Avropada çox geniş 
yayılmış olan F.Ç.Koplstonun irihəcmli «Orta əsrlər fəlsəfəsi tarixi» kitabında
2
 
islam fəlsəfəsinə cəmi 25 səhifə yer ayrılmışdır. Halbuki, həmin dövrdə Avropada 
fəlsəfə, hətta dini-fəlsəfi fikir məhz müsəlman filosoflarının təsiri ilə 
formalaşmışdır. 
Görünür, tək-tək tədqiqatçıların səmimi etirafına baxmayaraq, bütövlükdə 
Qərb ictimai fikri (dərsliklərdə, ensiklopediyalarda aparılan və geniş kütlələrə, 
gənc nəslə təqdim olunan prioritet fikir) bundan ibarətdir ki, fəlsəfə elə Qərb 
fəlsəfəsidir; onu əvvəlcə qədim yunanlar yaratmış, müəyyən fasilədən sonra yenə 
də avropalılar davam etdirmişlər. Şərqdə isə fəlsəfənin əvəzinə həmişə mistika 
yayılmışdır.
3
  Qərb fəlsəfəsi və Şərq mistisizmi. Ənənəvi olaraq Şərqlə bağlanan və 
«Şərq müdrikliyi» kimi yayılan hikmət dünyası da nə isə fəlsəfədən fərqli bir şey 
kimi qəbul olunur. Təsadüfi deyildir ki, müsəlman filosofları və islam dünyasında 
yaranmış fəlsəfi cərəyanlar haqqında fəlsəfi kontekstdə, fəlsəfə tarixinə dair 
əsərlərdə deyil, daha çox dərəcədə şərqşünaslıq istiqamətindəki əsərlərdə bəhs 
olunur. Yəni Şərq, o cümlədən müsəlman dünyası hansı isə sahələrdə ixtisaslaşmış 
şəkildə yox, inteqrativ, hətta sinkretik şəkildə öyrənilir. Motiv isə, görünür, budur 
ki, Şərqdə heç ixtisaslaşma getməmiş, düşüncə özü sinkretik olmuşdur. «Şərq 
müdrikliyi» də nəzəri təfəkkür müstəvisində yox, əməli düşüncə, praktik ağıl 
müstəvisində nəzərdən keçirilir. Burada, əlbəttə, həqiqət də vardır. Müdriklik 
həyatla, əməli işlə sıx surətdə bağlıdır. Avropada Şərqin simvolları kimi tanınan 
Nizami, Mövlana, Sədi Şirazi, Hafiz və s. məhz həyat hikmətlərini tərənnüm 
edirdilər. Sufizmə də Qərbdə ən çox ona görə maraq vardır ki, burada mənəviyyat 
fəlsəfəsi həyat tərzi ilə birləşir. İslam özü bir dünyagörüşü olmaqla yanaşı, ilk 
növbədə müəyyən həyat tərzini, mənəvi prinsipləri ehtiva edir. Bütün bu məsələlər 
inteqrativ şəkildə – «şərqşünaslıq» (bəzən daha konkret – «islamşünaslıq») adı 
                                                 
1
 Məsələn, Skandinaviya universtitetləri üçün dərslik kimi buraxılmış 800 səhifəlik 
fəlsəfə tarixi kitabı; rusca tərcümə: Гуннар Скирбекк, Нилс Гилье. История философии. 
М., 2000. стр. 250-255. 
2
 Коплстон Фредерик Чарлз. История средневековой философии. М., 1997.– 512 с. 
3
 Bax, məs.: Тор Андре. Исламские мистики. С-П.: 2003.  А.Д.Кныш. Мусульман-
ский мистицизм: краткая история – Спб.: 2004. – 464 с. 
 - 59 - 
altında öyrənilir. Amma islam fəlsəfəsinə ümumbəşəri fəlsəfi inkişaf prosesinin 
aparıcı bir mərhələsi kimi yanaşılmır.            
 
Bizim tədqiqatçılar isə fəlsəfənin inkişaf tarixində bizə məxsus səhifələrin də 
olduğunu daha çox tarixi aspektdə yada salır, müsəlman filosoflarının hansı ide-
yalarının müasir fəlsəfi fikrin formalaşmasında rol oynadığını və indi aktuallığını 
nə dərəcədə saxladığını araşdırmağı lazım bilmirlər. Bəli, islam fəlsəfəsi bir qayda 
olaraq orta əsrlərin timsalında yada salınır. Və bu zaman orta əsr (islam) fəlsəfəsi 
adlandırdığımız mərhələnin nə dərəcədə orijinal olduğunu, antik fəlsəfəyə nisbətdə 
nə dərəcədə müstəqil və yeni olduğunu araşdırmağa da bəzən ehtiyac duymuruq. 
Böyük fəxarətlə «Şərq renessansından» danışırıq. Amma fərqinə varmırıq ki, biz 
orta əsrlərdə müsəlman mütəfəkkirlərinin xidmətini ellin mədəniyyətinin (və 
fəlsəfəsinin) yenidən oyanışı, dirçəlişi kimi qəbul etməklə, əslində bir sıra Qərb 
tarixçilərinin iddialarını təsdiqləmiş olmuruqmu? Avropa renesansından sonra yeni 
Avropa mədəniyyəti (və fəlsəfəsi) yarandı. Bəs Şərq renessansından sonra nə 
yaranıb?  
Renessans özü müstəqil bir zirvə, nəticə kimi götürülür. Halbuki, renessans-
dan məqsəd yeni bir tərəqqi üçün platforma, postament hazırlamaqdır. Digər 
tərəfdən, orta əsr müsəlman filosoflarının yeganə mənbəyi antik fəlsəfə və ya ellin 
mədəniyyəti olmamışdır.  Burada Şərqin öz qədim fəlsəfi düşüncə ənənələri, 
zərdüştilik, hind-çin fəlsəfəsi və s.-dən də istifadə olunmuşdur. Ən başlıca 
xidmətlərdən biri isə, islam dünyagörüşünün fəlsəfi əsaslarının işlənib-hazırlanması 
olmuşdur. Əl-Qəzalinin bütün fəlsəfi yaradıcılığı bu məqsədə xidmət etmişdir və 
sonralar xristian sxolastları ən çox məhz onun ideyalarından bəhrələnmişlər. Antik 
fəlsəfi fikrin islam ehkamları ilə uzlaşdırılması əslində yeni mahiyyətli, hətta çox 
vaxt yeni məzmunlu fəlsəfi problemlərin, ideyaların ortaya çıxmasına səbəb 
olmuşdur. Məlum fəlsəfi nəzəriyyələr arasında ən çox yeni platonçuluğa meyl 
edilməsi də müsəlman filosoflarının antik fəlsəfi təlimlərə seçkili münasibət 
bəsləməsinin nəticəsi idi. Seçkili münasibət üçün isə əvvəlcə müəyyən meyarlar, 
məxsusi mövqe olmalıdır.      
 
Qərb filofosları çox vaxt yunan fəlsəfəsi ilə özləri arasında körpü rolunu da 
bizə «çox görürlər». B.Rassel yazır: «Bütün Qərb fəlsəfəsi – yunan fəlsəfəsidir və 
bizi keçmişin böyük mütəfəkkirləri ilə bağlayan iplərin nə vaxtsa qırılmasını qəbul 
etmək olmaz».
1
 
 
Təəssüf ki, ümumdünya sivilizasiyasında, ümumbəşəri fəlsəfi fikir tarixində 
                                                 
1
 Б.Рассел. Мудрость Запада. М., Республика, 1998, стр. 26. 
 - 60 - 
bizim də payımız olduğunu iddia edə bilmək üçün ancaq orta əsr müsəlman 
filosoflarının və alimlərinin yaradıcılıqlarına istinad etməli oluruq. Amma çox vaxt 
bu «pay» da inkar olunur və ya nəzərdən qaçırılır. Görünür unuduruq ki, tarixi 
yazmaq haqqı da bu gün güclü olanların əlindədir. Əbu Turxan demişkən, «bu 
günü olmayan xalqın keçmişi də yoxdur». Özümüzün ümumbəşəri fəlsəfi fikir 
tarixində həmmüəllif statusumuzu təsdiqləmək üçün çağdaş fəlsəfi fikir 
səviyyəsində dayanan, dünya fəlsəfə ictimaiyyəti tərəfindən nüfuz sahibi kimi 
qəbul olunan filosoflara ehtiyacımız vardır. Əks təqdirdə biz ancaq bütün dünya 
üçün yazılmış fəlsəfə tarixinin dişarında, harada isə özümüz üçün əlavə bir tarix 
yazmaqla təskinlik tapmalı olacağıq. «Şərq fəlsəfəsi», «islam fəlsəfəsi» və s. bu 
tipli kitabların çoxalması və getdikcə həcmlərinin artması, harada nə yazılıbsa 
tərcümə olunub, köçürülüb, yeni imzalar altında nəşr olunması, görünür, bunun 
nəticəsidir ki, «Qərb öz tarixini yazır, biz də özümüzünkünü yazaq» mülahizəsi 
rəhbər tutulur. Halbuki, əsas məqsəd bunları özümüzə yox, bu gün dünya fəlsəfi 
fikrində aparıcı rol oynayan, müasir fəlsəfi fikrin simasını müəyyən edən Qərb 
tədqiqatçılarına isbat edə bilməkdir. Bunun üçün isə, bir tərəfdən, müqayisəli təhlil 
lazımdır: «həqiqət müqayisədə üzə çıxır». Digər tərəfdən, müqayisə aparmağa, 
tarixi keçmiş haqqında keçərli söz deməyə, yenidən ölçməyə, öz meyarından çıxış 
etməyə, artıq formalaşmış stereotipi dəyişməyə haqqı (nüfuzu) çatan, dünya fəlsəfə 
ictimaiyyəti tərəfindən qəbul olunan, «sayılan» çağdaş filosoflar lazımdır.       
Tarix ilə müasirlik bir-birini tamamlayır. Dünya fəlsəfi fikrinin ön sıralarına 
çıxmaq, aktual fəlsəfi problemlərlə bağlı tədqiqat aparmaq, yaradıcı ideyalarla çıxış 
etmək üçün isə ümumbəşəri fəlsəfə tarixinin yenidən nəzərdən keçirilməsi, daha 
obyektiv mövqedən şərhi, tənqidi təhlili tələb olunur.  
Bu gün, informasiya almaq imkanlarının çox geniş və yüksək olduğu bir şə-
raitdə qədim hind-çin fəlsəfi təlimlərindən tutmuş ən müasir tədqiqatlara qədər 
hərtərəfli məlumat bolluğu vardır və bunların dilimizə tərcüməsi, əlbəttə, yaxşı 
haldır. Lakin fəlsəfənin xüsusiyyəti bundan ibarətdir ki, burada məlumat bolluğu, 
tarixi təfərrüatlar deyil, pozitiv, yaşarlı fikirlərin önə çəkilməsi, mətnlərin 
tərcümələri deyil, ideyaların «tərcüməsi» önəmlidir. İdeyalar «tərcümə olunarkən», 
terminoloji fərqlər aradan qaldırılarkən, mətnlər ortaq məxrəcə gəlir və təkrarlanan 
hissələr atıldıqdan sonra ancaq yeni, orijinal ideyalar qalır. Bu proses fəlsəfi-tarixi 
reduksiya prosesidir. Fəlsəfə tarixi təkrarlardan, perspektivsiz kənaraçıxmalardan 
təmizləndikdən sonra müasir fəlsəfi fikir səviyyəsi ilə eyniləşmiş olur. Nəticədə bir 
çox keçmiş filosoflar müasirlərimizdən daha böyük səlahiyyətlə çağdaş fəlsəfənin 
yaradıcıları, müəllifləri olurlar. 
Fəlsəfə üçün zaman və məkan lokallığı yoxdur. İlk baxışda nə qədər para-
doksal görünsə də, əsas problemlərindən biri zaman və məkanın tədqiqi olan 
fəlsəfənin özü – fəlsəfi düşüncə zaman və məkanın fövqündə dayanır.   
 - 61 - 
 
Aristotelin məşhur «poeziya fəlsəfəyə tarixdən daha yaxındır», daha dəqiqi 
«poeziya tarixdən daha fəlsəfi və daha ciddidir» fikri
1
 poeziyadakı fəlsəfəliyi ifadə 
etməkdən daha çox tarixdəki «fəlsəfəsizliyi» (anti-fəlsəfi mahiyyəti) ifadə edir. 
Belə ki, tarix və fəlsəfə insan təfəkkürünün diametral əks qütblərində qərar tutur və 
bütün digər düşüncə formaları bu iki qütb arasındakı spektrin müxtəlif 
məqamlarından ibarətdir. 
Artıq baş vermiş hadisə ancaq tarixdə qala bilər. Mahiyyətlər, ideyalar isə 
əbədidir. Fəlsəfi təlimlərin də tarixdə qalması, yaxud tarixin sədlərini keçərək 
çağdaş fikir dünyasında aktuallığını saxlaması, bu təlimlərin nə dərəcədə həqiqi 
mahiyyətlər, ideyalar üzərində qurulmasından asılıdır. Başqa sözlə, fəlsəfi təlim 
həqiqətən fəlsəfidirsə o heç də tarixdə qalmayaraq həmişə müasir olur.  
Məşhur fəlsəfə tarixçisi Kuno Fişer də diqqəti fəlsəfə ilə tarix arasındakı 
əksliyə yönəldir. O, «Fəlsəfə tarixi elm kimi» adlı əsərində fəlsəfə tarixinin hətta 
mümkünlüyünü belə şübhə altına alır: «Tarix və fəlsəfə anlayışları arasında belə bir 
əkslik vardır: tarix hadisələrin zamana görə varisliyi olmadan təsəvvür edilə 
bilməz, fəlsəfə isə həqiqətin dərki üzərində qurulur ki, həqiqət də ancaq şeylə tam 
uyğunluq halında olan təsəvvürdən ibarətdir. Burada iki imkan vardır: təsəvvür 
şeyə ya uyğundur, ya da uyğun deyil. Birinci halda təsəvvür həqiqi, ikinci halda 
yanlışdır. Həqiqət ancaq birdir, o hadisələrin zamana görə varisliyini ifadə etmir və 
deməli onun tarixi də yoxdur».
2
 
Əgər biz «fəlsəfə» anlayışını onun bütün tarix boyu keçdiyi təkamül 
kontekstində araşdırmalı olsaq, müxtəlif dövrlərdə müxtəlif lokal elmi-mədəni 
mühitlərdə bu anlayışın xeyli dərəcədə fərqli mənaları ifadə etdiyini və bu 
mənaların zaman oxunda düzülüşünün hansı isə ardıcıllığı, qanunauyğunluğu əks 
etdirmədiyini və beləliklə, müntəzəm təkamüldən danışmağın qeyri-mümkün oldu-
ğunu görərik. 
Lakin bu fərqli anlamların geniş spektrində bütün dövrlərin və elmi-mədəni 
mühitlərin, bütün düşüncə tərzləri və elmi paradiqmaların sərhədlərini keçərək bu 
günə qədər gəlib çıxmış parlaq zirvələr vardır ki, onlar bu dəyişkənlikdə və 
müxtəliflikdə bir növ oriyentir rolunu oynamaqla fəlsəfi fikrin bir ana xətti oldu-
ğunu və əsrlərin öz arasında bu zirvələrdən keçən vahid ideya xətti ilə bağlandığını 
göstərir. Bu zirvələr böyük fəlsəfə klassiklərinin əsərləridir.  
Piramidanın aşağısı nə qədər geniş sahəni əhatə etsə də, zirvəyə yaxınlaşdıq-
ca müxtəliflik aradan götürülür və bütün böyük klassiklərin eyni problemlər 
                                                 
1
 Aristotel. Poetika. (Poeziya sənəti haqqında. – tərcüməçi Aslan Aslanovdur). B., 
Azərnəşr, 1974, səh. 63. 
2
 Куно Фишер. История философии как наука // История Новые философии; 
Декарт: Его жизнь, сочинения и учение. – СПб.: Мифрил, 1994, стр.4. 
 - 62 - 
ətrafında və əslində həm də eyni bir dildə yazdığı ortaya çıxır. Və ancaq zirvələrin 
müqayisəli təhlili fəlsəfi fikrin nisbi müstəqil bir inkişaf yolu keçdiyini sübut edir.  
Fəlsəfənin əsas problematikasını və fəlsəfi fikrin mahiyyətini müəyyənləş-
dirmək üçün ən düzgün yol fəlsəfə tarixinin izlənməsi deyil, insan təfəkkürünün 
müasir mərhələdəki strukturunda onun nisbi yerinin təyin olunmasıdır. Başqa 
sözlə, fəlsəfənin özünəməxsusluğu elm, din, incəsənət, əxlaq, siyasət, hüquq və s. 
şüur formaları ilə müqayisədə müəyyənləşdirilməlidir. Və ancaq müasir baxımdan, 
məhz fəlsəfi fikir kimi dəyərləndirilməli olan sahənin meyarları ayırd edildikdən 
sonra əvvəlki tarixi mərhələlərdə həmin bu şüur formalarının qarşılıqlı nisbəti 
haqqında fikir yürütmək olar. Ancaq belə yanaşdıqda, məsələn, orta əsrlərdə 
fəlsəfəyə aid edilən bir mövzunun və ya əsərin müasir anlamda əslində ilahiyyata, 
yaxud elmə, siyasətşünaslığa aid olduğu aşkara çıxır. 
(Müasir dövrdə fəlsəfi problem kimi qoyulan bir məsələnin tarix boyu hansı 
formalarda qoyulduğu və hansı kontekstlərdə öyrənildiyi də araşdırıla bilər.)  
Beləliklə, fəlsəfənin mahiyyəti də, predmeti də, əsas problemləri də ilk növ-
bədə onun keçdiyi tarixi inkişaf yolundan deyil, müasir insanın müasir düşüncə və 
fəaliyyət mexanizminin strukturundan intixab edilməlidir.  
 
Tarix hadisələrin baş verdiyi dövrdə onların iştirakçısı və şahidləri tərəfindən 
qələmə alınmış səlnamələr, təsvirçi mətnlər, arxiv materialları əsasında sonrakı 
dövrlərdə yaradılan versiyalar və sistemli şərhlərdən yaranır.  
Tarix elm və fəlsəfə ilə əks qütb təşkil edir. Fəlsəfə ilə tarixin arasında çox 
geniş bir fikir sahəsi dayanır ki, elmi və bədii təfəkkür də bura daxildir. Aristotelin 
yuxarıda iqtibas gətirdiyimiz «poeziya fəlsəfəyə tarixdən daha yaxındır» fikri də bu 
kontekstdə daha çox aydın olur.  
Əvvəla, tarixçi mahiyyətləri yox, hadisələri təsvir edir.  
İkincisi, tarixçi bilavasitə özünün deyil, başqalarının şahidliyi əsasında, müx-
təlif mənbələrdən aldığı informasiyaların təhlili əsasında model qurur, şərh verir.  
Üçüncüsü, tarixçi hər bir dövrdə hadisələrin mümkün gedişat variantları 
imkanlar içərisindən ancaq birinin, gerçəkləşmiş, həyata keçmiş variantın təsvirini 
verir. (İmkan mahiyyətə, gerçəklik isə hadisəyə uyğun gəlir).  
Dördüncüsü, tarixçinin düşüncə tərzi, təfəkkür üslubu hadisələr dövründə 
yaşayan və onları təsvir edən şəxslərin düşüncə tərzi və təfəkkür üslubundan fərqli 
olduğundan tarix bəzənə-bəzənə, «düzənlənə-düzənlənə» gedir. Başqa sözlə, 
təfəkkürün inkişafı keçmişdə qalmış hadisələrin özünə təsir edə bilməsə də, 
təsvirinə, şərhinə təsir göstərir.  
 
Fəlsəfə hadisələri deyil, mahiyyəti əks etdirdiyindən onun tədqiqat obyekti 
zaman-məkan müəyyənliyinə malik deyil. Keçmişdə deyilmiş fəlsəfi bir fikir, həm 
 - 63 - 
də müasir dövrə aid olmaq əzmindədir. Başqa sözlə, fəlsəfə klassiklərinin əsərləri bu 
gün yazıb-yaradan müasir filosofların əsərləri ilə eyni zamandan və eyni məkandan 
bəhs edir. Yəni, klassiklər müasir filosofların müasirləridir. Platonla, Fərabi 
ilə, Dekartla tanış olmaq üçün keçmişə, tarixin dərinliyinə yox, fəlsəfəyə, ideya 
dünyasının dərinliyinə baş vurmaq lazımdır. 
Beləliklə, tarixdə müasir insan (tarixçi) keçmişi əks etdirdiyi halda, fəlsəfədə 
keçmiş insan (filosof) təkcə öz dövrünü yox, həm də müasirliyi əks etdirir.  
Fəlsəfə tarixində isə müasir insan keçmiş insanın düşüncələrini təhlil edir. 
Eyni dövrdə yaşayanların müəyyən məsələlər haqqında düşüncələrini müqayisə 
etməklə yanaşı, həmin məsələlərə dair müasir informasiya bazasından və çağdaş 
düşüncədən də istifadə edir. Və çox vaxt zaman fərqi itir, keçmiş bir təlimin izahı 
üçün müasir tədqiqatçıya və müasir bir təlimin izahı üçün keçmiş tədqiqatçıya 
istinad edilir. Yaxud, iki keçmiş filosofun düşüncələri, aralarında neçə yüz 
il fərq olmasına baxmayaraq, məsələ problemlər üzrə qoyularkən və müqayisəli 
təhlil aparılarkən onlar eyni zaman müstəvisində nəzərdən keçirilirlər. (Hadisələr 
özü də, elə bil ki, təkrar olunur. «Yeni – yaxşı unudulmuş köhnədir»).  
Fəlsəfədə kimin «köhnə», kimin daha müasir olması xronologiya ilə deyil, 
təlimlərin və terminologiyanın müasir fəlsəfəyə yaxınlıq dərəcəsi ilə müəyyən 
edilir. Təkcə bir faktı nəzərə almaq kifayətdir ki, R.Dekart İbn Sinadan 600 il sonra 
yaşasa da, onun fəlsəfədə (hətta riyaziyyatda da – Dekart koordinat sistemi adlanan 
məkan modelinin İbn Sina tərəfindən irəli sürlməsi faktı çox önəmlidir.
1
) Qərb 
dünyası üçün yeni sayılan bir sıra fikirləri sadəcə təkrardan ibarətdir, hətta bəzən 
geriyə doğru atılmış addımdır. İbn Sina ilə Dekart arasında, Sührəvərdi ilə Kant, 
hətta Husserl arasında parallellər bizim qarşımızda fəlsəfi fikir tarixinin tamamilə 
başqa bir mənzərəsini açmış olur.  
Şərq fəlsəfəsi, xüsusən orta əsrlərdə islam dünyasında yaranan yeni fəlsəfi 
baxışlar nəzərə alındıqda Qərb fəlsəfi fikir tarixinə təzədən baxmaq lazım gəlir. Və 
zaman elə bil ki, altı əsr sürüşür. Təsadüfi deyildir ki, bu sətirlərin müəllifi Oksford 
Universitetində keçirilən Fenomenologiya üzrə III Dünya Konqresində məruzəsini 
məhz bu səbəbdən Sührəvərdi-Dekart-Husserl xronoloji ardıcıllığı ilə yox, Dekart-
Sührəvərdi-Husserl ardıcıllığı ilə şərh etməli olmuş və Qərb filosoflarının diqqətini 
ideya tarixindəki məqsədyönlü (və ya təsadüfi) sürüşmələrə yönəltmişdir.
2
 
Biz çox vaxt fikri xalis şəkildə götürərək onun hansı dövr düşüncəsinin 
məhsulu olmasını heç nəzərə də almırıq. (Amma gərək alınsın. Çünki düşüncə 
                                                 
1 Bax:  Ибн Сина. Избранные философские произведения. М., Наука, 1980, стр. 
107-108. 
2
 S.Khalilov. Al-Suhravardi’s doctrine and phenomenology. – The Third World 
Congress of phenomenology. Program. Wadham College, University of Oxford, England, 
August 15-21, 2004.  
 - 64 - 
tərzləri müxtəlif olur).  
Dövrün düşüncə tərzi dəyişsə də, görünür, dəyişiklik ən çox üst qatda gedir. 
Zəmanə dərin qatlara nüfuz edə bilmir. Zira, hadisələrdə müxtəliflik olduğu halda, 
mahiyyətlərdə eyniyyət və sabitlikdir.  
Tarix zəruri və ya təsadüfi olmasının fərqinə varmadan artıq baş vermiş 
hadisələrdən bəhs edir.  
Elm nisbi zəruri hadisələri, yəni müəyyən şərtlər daxilində baş verməli olan  
hadisələri, başqa sözlə səbəb-nəticə münasibətlərini öyrənir.    
Fəlsəfə varlığın dəyişməyən qatlarını, dəyişkənlik görüntüsü arxasındakı 
sabitliyi  öyrənir. 
 Bütün milli özünəməxsusluq imkanlarına baxmayaraq, fəlsəfə əsasən 
ümumbəşəri səciyyə daşıyır. Çünkü başlıca məqsəd insanları (insan qruplarını) bir-
birindən fərqləndirməkdən daha çox, ümumiyyətlə insanı, onun mahiyyətini, 
həyatın mənasını, dünya ilə münasibətini araşdırmaqdır. İnsanların öz arasındakı 
fərq fəlsəfi tədqiqatın sonrakı, diferensiallaşmış pilləsində üzə çıxır. Özünü dərk 
etmək istəyən insan, əlbəttə, öz fərdi (və milli) xüsusiyyətlərini də  dərk etməyə 
çalışır. Lakin o, əvvəlcə insan ümumisini, insan varlığının səciyyəsini dərk etmək 
məcburiyyətindədir. Həm də ancaq bu ümumiləşmə səviyyəsindəki düşüncələr və 
tədqiqatlar bütün bəşəriyyət miqyasında əlaqələndirilə və ortaq məxrəcə gətirilə 
bilər.  
Məhz bu baxımdan Zərdüştün, Konfutsinin, Sokratın fikirləri ümumbəşəri 
səciyyə daşıdığı kimi Fərabinin, İbn Sinanın, Bəhmənyarın fəlsəfi tədqiqatları da 
ümumbəşəri məzmunludur. Bəzən fəlsəfə tarixi ayrı-ayrı xalqların fəlsəfi fikir 
tarixləri kimi (məsələn «qədim yunan fəlsəfəsi», «islam ölkələrində fəlsəfə», 
«klassik alman fəlsəfəsi» və s.) təsnif edilir. Lakin bunun heç bir elmi-metodolocu 
əsası yoxdur. Söhbət ancaq vahid ümumbəşəri fikir prosesinə hansı xalqın hansı 
dövrdə və nə kimi bir pay verməsindən, bu prosesdə nə dərəcədə fəal iştirakından 
gedə bilər ki, bu da «fəlsəfə tarixi»nin predmetinə aid olan məsələ deyil. 
Fəlsəfə tarixi ümumbəşəri fəlsəfi fikrin vahid bir proses kimi inkişaf yolunu 
əks etdirir. Təbiidir ki, ilk fəlsəfə tarixçiləri də məhz filosofların özləri olmuşlar. 
Platonun «Dialoq»ları, Aristotelin «Metafizika»sı onaqədərki fəlsəfi fikir haqqında 
məlumat verən, onların məğzini əks etdirən əsas mənbələr hesab olunur. Hələ antik 
dövrdə bəzi filosoflar daha çox məhz fəlsəfə tarixi üzrə ixtisaslaşmışdılar. Buna ən 
gözəl misal Diogen Laertski sayıla bilər. Plutarx əsasən tarixçi olsa da, həm də 
fəlsəfə tarixçisi idi. Azərbaycanda da fəlsəfi fikir tarixinə dair məlumatlar lap 
çoxdan, hələ orta əsrlərdən qələmə alınmışdı. Nizami Gəncəvinin «İsgəndərnamə» 
əsəri (xüsusən «İqbalnamə») bir sıra mühüm ümumbəşəri fəlsəfi ideyalar və dünya 
xalqlarının bir çox böyük filosofları haqqında məlumat verilməsi baxımından da 
olduqca əhəmiyyətlidir. Əlbəttə, Nizami peşəkar fəlsəfə tarixçisi deyildi, lakin onu 
 - 65 - 
Azərbaycanda bu sahədə yazan və ən azı böyük maarifçilik missiyası yerinə yetirən 
ilk müəlliflərdən biri hesab etmək olar.  
Nizami özünəməxsus dahiyanə bir fəhmlə fəlsəfə tarixinə bir tarix kimi 
deyil, məhz bir fəlsəfə kimi yanaşır. Belə ki, müxtəlif dövrlərdə fərqli ölkələrdə 
yaşamış böyük filosoflar tarixi və coğrafi sədləri aşaraq bir stol arxasında oturur, 
daha doğrusu, vahid hökmdarın dövrəsinə toplaşırlar. «Fikrin, ideyanın zamanı və 
məkanı yoxdur», – mövqeyindən çıxış edən Nizami məclisə tarixin qaranlıqlarında 
qalanları deyil, bütün zamanlar üçün nur mənbəyi olanları toplayır və özü də 
onlarla bir məclisdə əyləşir. Məclisə yeddi filosof çağırılmışdır. İkisi isə ev 
sahibləridir. Hökm sahibi, qılınc tutan İsgəndər və söz sahibi, qələm tutan Nizami. 
Əslində bütün deyilənlər Nizaminin öz fikir süzgəcindən keçib qələmə alınır. O, 
özündən əvvəl yaşayanların mövqeyini sonrakı zamanların bilikləri ilə 
zənginləşdirir və yeni arqumentlər əlavə edir. Məsələn, Falesin (Nizamidə «Valis») 
«hər şey sudan yaranmışdır» fikrini inkişaf etdirərək və təkmilləşdirərək digər 
aqreqat hallarının sudan necə törəyə biləyəcəyinin elmi-bədii tərənnümünü verir; 
su seyrələndə/ od və hava, qatılaşanda torpaq yaranır: 
  
Mən də ərz eləyim: dünyaya təməl, 
Məncə, su olmuşdur hər şeydən əvvəl. 
Qızğın hərəkətdən və çaxnaşmadan, 
O yerə çatdı ki, od oldu əyan. 
İldırım buxardan ayırdı odu, 
Bundan rütubətli hava doğuldu. 
Suyun qatılığı getdikcə artdı, 
Həmin qatılıq da yeri yaratdı.
1
 
 
 Daha sonra Nizami suyun ilkinliyini isbat etmək üçün «nütfə» ilə bağlı 
misal gətirir ki,
2
 bunun da «Qurani-Kərim»in təsiri ilə deyildiyinə şübhə yoxdur.
3
 
Beləliklə, Falesin mövqeyi sonrakı dövrlərin biliklərindən də istifadə etməklə 
arqumentləşdirilir. Eyni sözləri Nizaminin, digər filosofların təlimlərinə 
münasibətilə bağlı da demək olar.  
 Bir şey şəksizdir ki, burada Nizaminin fəlsəfə tarixçisi kimi, yoxsa yaradıcı 
filosof kimimi çıxış etdiyini ayırmaq çox çətindir.  
 Fəlsəfə tarixi məsələləri Füzulinin də yaradıcılığında mühüm yer tutur. 
Füzuli də elmi-fəlsəfi əsərlərində təkcə müsəlman filosoflarının yaradıcılığına 
                                                 
1
  Nizami Gəncəvi. İsgəndərnamə. B., Çaşıoğlu, 2004, səh. 396. 
2
 Yenə orada, səh. 397. 
3
 Bax: məsələn, Qurani-Kərim: Ən-Nəhl surəsi, 4-cü ayə;  yaxud ət-Tariq surəsi, 6-cı 
ayə və s.   
 - 66 - 
deyil, həm də qədim yunan filosoflarına müraciət etmiş və onlardan iqtibaslar 
gətirmişdir. Nizaminin «İqbalnamə»sində Falesin dilindən deyilən fikirlərə 
Füzulinin «Mətləül-Etiqad» əsərində də rast gəlirik: «İlk ünsür sudan ibarətdir, 
suyun hər bir şəklə düşmək qabiliyyəti olduğuna görə onun sıxlaşıb-bərkiməsindən 
yer (incələşməsindən) od və hava əmələ gəlmişdir. Göy isə odun tüstüsündən 
törənmişdir».
1
 Füzuli özü də bu fikrə tərəfdar çıxır və Qurani-Kərimin Hud 
surəsindən 7-ci ayəni misal gətirir: «Onun ərşi su üzərində idi».  
 Füzuli Pifaqordan, Heraklitdən, Demokritdən, Platondan da misallar 
gətirmiş və özünə doğma olan «varlığın səbəbi məhəbbətdir» (Heraklit) ideyasını 
önə çəkmişdir.  
 Füzuli yunan filosoflarından iqtibas gətirməklə kifayətlənmir, onları mü-
əyyən bir ideyanın izahı üçün, məqsədyönlü surətdə yada salır. Məhəmməd pey-
ğəmbərə istinadla söylədiyi və özünün də bütün yaradıcılığı boyu önə çəkdiyi 
«Tanrının ilk yaratdığı şey ağıldır» fikrini qədim yunan filosoflarının əsərlərində də 
arayaraq, bunu xüsusilə vurğulayır. Pifaqora istinadən əvvəlcə ağıl ilə ruhun, sonra 
digər şeylərin yaradıldığını iddia edir. Füzulinin mövqeyindən yanaşıldıqda 
Aristotel də fəal əqlin hər şeydən öncə olduğunu qəbul edir: «Ağıl öz mahiyyətini 
və səbəbiyyətini xatırlamış (kursiv mənimdir – S.X.) və bu xatırlamadan şeylər 
nəşət etmişdir».
2
  
 Diqqətlə yanaşıldıqda Füzuli yunan filosoflarının fikirlərinə müraciətdə 
çox vaxt sərbəstlik göstərir. Nizami kimi, o da yeri gələndə öz fikrini başqasının 
vasitəsi ilə deyir. Məsələn, yuxarıda Aristotelə istinadən dediyi fikirdə xatırlama 
aktı yaradıcılıq üçün əsas kimi verilir. Qədim Şərqin dualist mənbələrinə istinadla 
yazdığı fikirdə də ilk mənbə olan müdrik nur (Sührəvərdidə: Nur əl-Ənvər) özü 
haqqında düşünərkən bu düşüncədən  varlığın iki əsası olan işıq və qaranlıq 
yaranmışdır.
3
  Daha sonra Heraklitə istinadən dediyi fikrə görə, İlk ünsürün 
təsəvvüründən ruh və əql yaranmışdır.
4
  Fəlsəfə tarixindən məlum olduğuna görə, 
iradə və təsəvvürün dünyanın əsası kimi götürülməsi Şopenhauerə məxsusdur. 
Maraqlıdır ki, Füzuli də eyni mövqedən çıxış edir; nəyi isə xatırlamaq, düşünmək, 
təsəvvür etmək onun yaranışı, hissi mövcudluğu üçün şərt olur. «Nəyinsə 
yaranması üçün onu istəmək, lap çox istəmək lazımdır» fikri İsa peyğəmbərdə də 
vardır.
5
 «İstəmək» isə bir tərəfdən, iradi akt olsa da, digər tərəfdən, sevgi, 
məhəbbətdir. «Varlığın səbəbi məhəbbətdir» qənaətinə Füzuli fikrin məhz yuxarıda 
göstərdiyimiz təkamül yolu ilə gəlib çıxmışdır. 
                                                 
1
 M.Füzuli. Əsərləri, 5-ci cild, Bakı, «Elm», 1985, səh.94. 
2
 Yenə orada, səh.94-95. 
3
 Yenə orada, səh.95. 
4
 Yenə orada. 
5
 İncil. Əhdi Cədid. Stokholm, Bibliya Tərcümə İnstitutu, 1993. 
 - 67 - 
Bəli, Füzuli də Nizami kimi, böyük fəlsəfə klassiklərinin fikirlərinə sərbəst 
yanaşır və onları öz ideya təkamülünə yol yoldaşı edir. Amma mahiyyətlər çox 
aydın ifadə olunur. Məsələn, Platonun təlimi belə izah edilir: «Aləm iki aləmdən 
ibarətdir: 1. Əql aləmi ki, əqli qəliblər və ruhani surətlər oradadır. 2. İçərisində 
cismani bədənlər və növə mənsub cisimlər olan və parlaq bir güzgü kimi əşyanın 
şəklini özündə əks etdirən duyğu (hiss) aləmi; belə ki, bu aləmdəki varlıqlar o 
aləmdəki varlıqların izləri (inikası)-dir».
1
 
 Göründüyü kimi, orta əsrlərdə Azərbaycanda fəlsəfə tarixinə dair ayrıca 
əsərlər yazılmasa da, bu mövzuya geniş yer verilmiş, əvvəlki filosofların yara-
dıcılığına hörmət və ehtiramla yanaşılmış, onların fikirləri yığcam şəkildə təqdim 
və şərh olunmuşdur. Sonralar M.F.Axundovun da öz yaradıcılığında fəlsəfə 
klassiklərinə müraciət etməsi, onlarla polemikaya girməsi Azərbaycanda fəlsəfi 
fikrin klassik ənənələr üzərində qurulmasından və onun peşəkar səviyyəsindən 
xəbər verir.  
 M.F.Axundov həm özü Cəlaləddin Rumi (Mollayi-Rumi), David Yum, 
Con Stüart Mill kimi görkəmli filosoflar haqqında ayrıca məqalələr yazmış, 
Mənsur Həllacın, Ə.Caminin, Spinozanın, Volterin və s. mövqelərinə münasibət 
bildirmiş, həm də ədəbi və fəlsəfi fikir tarixinin, tənqidi təhlilin əhəmiyyətini 
vurğulamaqla öz qələmdaşlarına bu sahədə çox yazmağı tövsiyə etmişdir: «…Yeni 
tərbiyə tapan gəncləri təşviq etmək üçün alimlərin, fazillərin, filosofların, 
həkimlərin, şair və ordu sərkərdələrinin ən məşhurlarının həyatını dəxi yaza 
bilərsən. Onların əsərlərindən, yazılarından və fikirlərindən parçalar, hünərlərinə 
dair misallar yazmalısan».
2
 Əlbəttə, M.F.Axundovun əsərlərinin məzmunu ilə 
əlaqədar, xüsusən onun şairlərə, nəzmlə yazılan fəlsəfələrə, Şərq düşüncə 
ənənələrinə münasibəti ilə əlaqədar mübahisə etmək olar, amma bizi indi 
maraqlandıran sadəcə keçmiş irsə müraciət, tənqidi təhlil ənənəsidir. 
Əslində Azərbaycanın böyük yazıçı və filosoflarının klassik fəlsəfi irsə 
sayğılı münasibəti, fəlsəfə tarixinin önəmli məqamlarını öz təlimlərinə daxil 
etmələri, məşhur filosofları dönə-dönə yad etmələri Əbu Nəsr Fərabi, İbn Sina kimi 
böyük müsəlman filosoflarının qoyduğu ənənənin davamıdır. Fərabinin Platon və 
Aristotel təlimini necə geniş və anlaşıqlı şəkildə şərh etdiyini yada salmaq 
kifayətdir.  
Yeni dövr filosoflarının da böyük bir qismi öz təlimlərini yaratmaqla bərabər 
fəlsəfə tarixinə müraciət etmişlər. Hegel, Feyerbax, B.Rassel, K.Yaspers kimi 
böyük filosofların fəlsəfə tarixini də sistemləşdirmək cəhdləri xüsusi diqqə-
təlayiqdir. Əlbəttə, Qərb filosoflarının «tarixçiliyində» Şərqə münasibətdə 
                                                 
1
 Yenə orada, səh.94. 
2
  M.F.Axundov. Kritika//Bədii və fəlsəfi əsərləri. B., «Yazıçı», 1987, səh. 334.   
 - 68 - 
müəyyən unutqanlıq hallarına tez-tez rast gəlirik. Amma təbii ki, hərə ilk növbədə 
özünün daha yaxşı bildiyini önə çəkir.  
 İnsanın özünü məhz bir insan olaraq dərk etmək təşəbbüsləri ilə yanaşı, 
onun özünü bir millət nümayəndəsi olaraq da anlamaq və ifadə etmək təşəbbüsləri 
təbiidir. Hər bir xalqın bir millət olaraq formalaşmasında milli məfkurənin və 
fəlsəfi fikrin böyük rolu vardır. Lakin ümümbəşəri fəlsəfi fikir heç də milli 
məfkurələrin məcmusu şəklində yaranmır. Milliliyin fövqünə qalxan, insanın 
mahiyyətindən, ümumiyyətlə insan həyatının məna və məqsədindən çıxış edən 
ayrı-ayrı böyük mütəfəkkirlərin fəlsəfi yaradıcılığı onlara bütün bəşəriyyətin, insan 
cinsinin adından danışmaq səlahiyyəti verir. Müasir fəlsəfənin gəlişməsində 
müxtəlif dövrlərdə müxtəlif xalqların nümayəndələri öncül rol oynamışlar. 
Bəşəriyyət vahid olduğu kimi fəlsəfi fikir tarixi də vahiddir.  
 Bununla belə, fəlsəfi fikrin harada, nə vaxt və hansı istiqamətdə inkişaf 
etməsi ayrı-ayrı millətlərin sosial, iqtisadi, mədəni-mənəvi durumları ilə də sıx 
surətdə əlaqədardır.  
Milli fikri ümumbəşəri ilə müqayisə edə bilmək üçün, heç şübhəsiz, əvvəlcə 
milli Məni  həm duyğu, həm də təfəkkür səviyyəsində tanımaq tələb olunur. Əks 
halda doğma və yadı fərqləndirmək, sənə məxsus olanı başqalarına məxsus olandan 
ayırmaq mümkün olmaz. 
Dərk olunmuş vətənpərvərlik, təbii ki, daha dayanıqlı və daha faydalı olur. 
Vətəni, xalqı, milləti sevərəkdən və bəzən hətta məhz sevdiyinə görə ona ziyan da 
vurmaq mümkündür. Vətənin, millətin nə ilə səciyyələndiyini bilmədikdə, onun 
rasional simasını görmədikdə, mənafeyini dərk etmədikdə, sadəcə sevgi notları 
üzərindəki fəaliyyətin fayda gətirmək şansı ziyan gətirmək şansına bərabər olur. 
Milli özünüdərk və fərdi fəaliyyətlərin bu kontekstə salınması tələbi hər bir 
adamın üzərinə ağır yük qoyur. Və bunu hər bir adamdan tələb etmək də düzgün 
deyil. Yəni, hər bir adam əvvəlcə filosof olub sonra fəaliyyət göstərə bilməz. Mil-
lətin, vətənin elmi-fəlsəfi özünüdərk konsepsiyası milli intellektin səfərbər 
olunması sayəsində, milli filosoflar, ictimai-siyasi liderlər tərəfindən işlənib 
hazırlanmalı və geniş kütlələrin sərəncamına verilməlidir. Lakin elmi-fəlsəfi dildə 
yox, elmi-kütləvi, fəlsəfi-publisistik, poetik dildə, bədii obrazlar vasitəsilə, 
ədəbiyyatın, sənətin, kütləvi informasiya vasitələrinin bütün mümkün 
imkanlarından istifadə etməklə! 
 - 69 - 
 
 
 
 
 
 
 
 
FƏLSƏFƏ TƏRBİYƏ VƏ ÖZÜNÜTƏRBİYƏ  
VASİTƏSİ KİMİ  
 
 
Din və əxlaq inama əsaslanmaqla 
vasitəsiz bilik olsalar da, hər halda yenə də 
tərbiyə və təhsillə vasitələnirlər. 
Hegel  
 
«Tərbiyə» dedikdə, elə anlayışın özündəcə fəal tərəf olan subyektin – 
tərbiyəçinin, müəllimin aktual iştirakı nəzərdə tutulur. Yəni kim isə, kimi isə 
tərbiyə etməlidir, onu müəyyən normalara, ədəb-ərkan qaydalarına, davranış tər-
zinə dəvət etməlidir. Bunun üçün isə əvvəlcə həmin normaların, meyarlar siste-
minin ilkin müəyyənliyi tələb olunur. 
Lakin intellektual, əxlaqi və mənəvi dəyərlər sisteminin bütün dövrlər və 
bütün xalqlar üçün standart forması və normativləri yoxdur. Yəni əvvəlcə tərbiyə 
verənin özünün meyar seçdiyi və təlqin etdiyi dəyərlər sistemi düzgün seçilməlidir. 
Bu isə artıq tərbiyə prosesinin miqyasından kənara çıxır və pedaqogikanın deyil, 
fəlsəfənin predmetinə daxildir. Təsadüfi deyildir ki, bəzi müəlliflər pedaqogikanı 
fəlsəfənin tətbiq sahələrindən biri hesab edir.
1
   
Təlim və tərbiyə ilə bağlı problemlər, anlayışlar, kateqoriyalar hər bir dövrdə 
fəlsəfənin qalxmış olduğu yeni inkişaf səviyyəsindən bir də nəzərdən keçi-
rilməlidir. Fəlsəfənin və psixologiyanın açdığı yeni imkanlar bütövlükdə düşüncə 
tərzini dəyişməklə insanın mənəvi-intellektual inkişafının da yenidən nəzərdən 
keçirilməsini tələb edir. İstər-istəməz bir sıra suallar yenidən aktuallaşır.  
Əvvəla, kim isə tərbiyə vermək haqqını necə qazanır? Sadəcə müəllim və ya 
tərbiyəçi kursunu (bakalavrdan tutmuş elmlər doktoru dərəcəsinədək) bitirib 
müvafiq diplom almaqlamı? Yoxsa doğrudandamı o indiki gəncliyin necə olmalı 
                                                 
1
 Bax, məsələn: С.И.Гессен. Основы педагогики. Введение в прикладную 
философию. М., 1995. 
 - 70 - 
olduğunu bilir və üstəlik buna necə nail olmağın da yollarını bilir?  
Həm də nəzərə alınmalıdır ki, bu bilgilərdən birincisi fəlsəfənin, ikincisi isə 
pedaqogikanın predmetinə aiddir. Deməli, tərbiyəçi bu fənlərin hər ikisini 
mükəmməl bilməlidir. Fəaliyyətinin nəticəsini yoxlamaq və düzəlişlər etmək üçün 
üstəgəl eksperimental psixologiyanı da mənimsəməlidir. Yəni tərbiyəçi olmaq 
missiyası məsuliyyətli olduğu qədər də böyük bilik və hazırlıq tələb edir. Müəllim 
isə üstəlik müəyyən bir fənni də yüksək səviyyədə mənimsəməli və üstəlik onu 
başqalarına mənimsətməyin yollarını da bilməlidir. Həm də sadəcə bilmək azdır. 
Bunun üçün böyük entuziazm, böyük daxili emosional enerji lazımdır. Maraq-
andırmaq, heyrətləndirmək, sevdirmək səriştəsi lazımdır. Bəli, müəllimlik zirvəsinə 
qalxmaq bütün bu labirintlərdən keçməyi intellektual səviyyənin və mənəviyyatın 
yüksək zirvəsini fəth etməyi tələb edir. Bax, buna görə də, müəllim adı ucadır, 
mənəviyyat və idrak yolunun zirvəsində qərar tutur. Lakin rəsmi təhsil müəssisə-
lərimizin müəllim diplomu verdiyi şəxslər bu zirvənin heç olmasa ətəyinə qədəm 
qoya bilirlərmi? Bəs, bu müəllimləri hazırlamalı olan ali məktəb müəllimləri necə. 
Onların elmi dərəcəsinə alim-pedaqoq statusuna imza atanlar necə.  
İkincisi, «tərbiyə vermək» nə deməkdir; «tərbiyə olunan» tərəfin müəyyən 
bir standarta, normaya sadəcə dəvət edilməsi, yönəldilməsi, yoxsa onun bu nor-
maya həqiqətən uyğunlaşdığına əminliklə bitən bir fəaliyyət?  
Belə bir əminlik necə yarana bilər? Təbiət elmləri cismin təsirdən əvvəlki və 
sonrakı vəziyyətini xüsusi cihazlarla ölçür və prosesin istiqamətini təyin edə bilir. 
Bəs, pedaqogika? Burada belə bir ölçmə imkanı olmadığı üçün müəyyən bir 
tərbiyəvi təsirin gözlənilən nəticə verəcəyini ancaq güman etmək olar. Axı, tər-
biyəçi nəinki təsirdən sonra, təsirdən əvvəldə öyrəncinin mənəvi-psixoloji du-
rumunu bilmir. Özü də hər gün bu durum tamamilə başqa səbəblərdən dəyişmiş ola 
bilər. Hətta təmasda olduğumuz məqamda uşağın könlündən, fikrindən nələr 
keçdiyin necə bilmək olar? Con Kabat-Zinn insanın mənəvi-psixik halını 
araşdıraraq yazır: «Əql həmişə fəaliyyətdədir; çox vaxt ya keçmişin xatirələrində, 
ya da gələcəyin xəyallarında olduğu halda, nadir hallarda indiki zamana yönəlir».
1
 
Başqa sözlə, insanın cisminin yox, diqqətinin, fikrinin harada olması əsasdır. Nə 
etməsindən daha çox, hansı motivlə etməsi, ürəyindən nə keçməsi önəmlidir.  Əbu 
Turxanın dediyi kimi, «fikrin-zikrin haradadırsa, sən də oradasan». Nə barədə 
fikirləşməsi insanın  təkcə əqlini yox, ürəyini, könlünü də nişan verir. Zikr isə 
əqidədən xəbər verir. Əgər insan əqidəlidirsə, inamı varsa, tərbiyə prosesində bu 
mütləq nəzərə alınmalıdır. Digər tərəfdən, dini inamı olan adama təsir edən bir 
dəlil, fikir, ya hədis dinsizə heç təsir etməyə də bilər. Ona görə də, tərbiyəçi 
                                                 
1
 Исцеляющие эмоции. Беседы с Далай-Ламой об осознанности, эмоциях и 
здоровье. Нижний Новгород. 2004. стр.114. 
 - 71 - 
qarşıdakını öyrətməzdən əvvəl, onu öyrənməlidir. İnsanı öyrənmək isə hansı isə 
elmi və ya peşəni öyrənməkdən qat-qat çətindir.  
Bir sözlə, uşaq taxta parçası deyil ki, onu yonub nə isə düzəldəsən. O hələ ilk 
yaranışdan proqramlaşdırılmış bir sistemdir. Gələcəkdə nə olacağı, necə olacağı 
təkcə düşdüyü mühitdən və tərbiyədən yox, həm də onun fitri payından asılıdır. 
Əgər dibindən qaynamırsa, «quyuya su tökməklə sulu olmaz». 
Uşaq özü fəal başlanğıcdır. Onu təbii varlıq kimi bir çox keyfiyyətlər səciy-
yələndirir ki, bunlardan biri də temperametrdir. «Temperament şəxsiyyətin 
formalaşması prosesində bir növ xammal kimi çıxış edir».
1
 Uşaq bir tərəfdən öz 
daxili genetik meylləri, digər tərəfdən də, yaşadığı mühitin çox müxtəlif, al-əlvan 
təsirləri ilə formalaşır. Müəllim, tərbiyəçi hər bir konkret uşaq üçün bu prosesin 
xüsusiyyətlərini bilmədən, ona müdaxilə edə bilməz. Daha doğrusu, bu mü-
daxilənin hansı istiqamətdə təsir edəcəyini müəyyənləşdirmək olmaz.  Hətta cansız 
aləmdə bir zərrəciyin başqa zərrəciyə təsirinin nəticələri birqiymətli ölçülə bilmir. 
Daha doğrusu, bu, prinsipcə mümkün deyil. Çünki qeyri-müəyyənlik prinsipi var. 
Çünki güman olunduğu kimi, zərrəciyin də iradəsi ola bilər. Bəs iradəsinə şübhə 
etmədiyimiz canlı insanlara təsirin istiqamətini  müəyənləşdirmək mümkündürmü? 
Ümumiyyətlə mümkün ola bilərmi?  
 
«Tərbiyə etmək», yoxsa insana özünü, təbiəti və cəmiyyəti dərk etməkdə 
yardımçı olmaq?! İnsanın düzgün həyat yolu seçməsi, xoşbəxt olması,  öz həyat və 
fəaliyyəti ilə başqalarının xoşbəxtliyinə mane olmaması üçün ilk növbədə yüksək 
mənəvi-intellektual səviyyə tələb olunur. Bütün konkret hallar üçün yarayan hazır 
həyat reseptləri ola bilməz. Hər bir situasiya başqasından nə ilə isə seçilir. Ona 
görə də, hər bir məqamda qərarı şəxs özü çıxarmalıdır. Bunun üçün isə geniş 
dünyagörüşü, əqidə müəyyənliyi və əxlaqi-mənəvi dəyərlər sisteminin 
mənimsənilməsi tələb olunur. 
Heç də bütün insanların fəaliyyəti nəzəri təfəkkür süzgəcindən keçirilmir və 
elmi prinsiplər əsasında ölçülüb-biçilmir. Gündəlik həyatda insanı idarə edən onun 
nəfsidir. Nəfs isə heyvani hisslərdən ali duyğularadək, instinktdən əqlədək bütöv 
bir spektri əhatə edir. Təsadüfi deyildir ki, Ş.Sührəvərdinin idrak təlimində «heyva-
ni nəfs» və «düşüncəli nəfs» arasında zövq pilləsi də dayanır ki, bu da əsasən es-
tetik hissləri ehtiva edir. Aralıq pillələrə həmçinin qavrayış və hafizə də daxildir. 
Atalar sözləri, hikmətli fikirlər, aforizmlər, hətta etika və hüquq sahələrini əhatə 
edən müddəalar anlama və hafizə səviyyəsində mənimsənilir. Lakin insanın nələri 
isə bilməsi hələ bunlara əməl edəcəyinə zəmanət vermir. İnsanın hansı vəziyyətdə 
                                                 
1
 Кэлвин С. Холл, Гарднер Линдсей. Теория личности. М., 1997,      стр. 410. 
 - 72 - 
nə kimi qərar qəbul edəcəyi, necə hərəkət edəcəyi heyvani nəfs, zövq və əql 
məqamlarından hansının üstünlük təşkil etməsindən asılıdır.  
Yalnız zövqün və ali duyğuların inkişaf etdirilməsi, nəfsin əqllə işıqlandırıl-
ması heyvani nəfsi məhdudlaşdırmağa imkan verə bilər. Con Lokk nəfsin məh-
dudlaşdırılmasını tərbiyənin mühüm şərti hesab edirdi: «Hər bir fəzilətin və 
layaqətin əsası və ali prinsipi insanın öz arzularından imtina etmək, öz istəklərinin 
əleyhinə hərəkət etmək və ancaq zəkanın göstərişlərinə əməl etmək qabiliyyətindən 
ibarətdir».
1
 
İnsanın öz istəklərinə, arzularına çata bilməməsi, bu yolda mübarizələr 
aparmağa məcbur olması bir şeydir, bu istəklərdən könüllü surətdə imtina etmək 
məcburiyyətində olması başqa şeydir. Yəni insanın istəkləri müxtəlif olur və onlar 
heç də həmişə öz aralarında uyğun gəlmir; bir istəyin həyata keçirilməsi, ancaq 
başqa bir istəkdən uzaqlaşmaq hesabına mümkün olur. Xırda hisslər, kiçik arzular 
insanı böyük ideala gedən yoldan sapdırır. Deməli, ideala gedən yolda kənardan 
maneələrlə yanaşı, daxili maneələr də vardır. Qurani-Kərimdə deyilir: «…Onlarla 
istədikləri arasında maneə yarandı».
2
  
İnsanın həyatı əqllə nəfsin mübarizə meydanına çevrilməsin deyə, o öz is-
təklərini boğmaq məcburiyyətində qalmasın deyə ilk növbədə nəfsin özünün tər-
biyə edilməsinə böyük ehtiyac vardır. Ş.Sührəvərdi «İşıq heykəlləri» əsərində 
yazır: «Nəfs bədəndən ayrı düşdükdə…hiss aləminə göstərdiyi şövqə görə əzab 
çəkir». Sührəvərdi kimi, Füzuli də nəfsin tərbiyəsinə böyük önəm verir. 
İnsanın arzu və istəkləri sağlam olduqda onlara çatmaq uğrunda mübarizə 
cəmiyyət tərəfindən müsbət qarşılanır. Heyvani nəfs isə başqalarının izzəti-nəfsini 
nəzərə almadığından, ya insan özü, ya da cəmiyyət onun realizasiyasına mane 
olmaq üçün tədbir görməli olur. Halbuki, xoşbəxtlik məhz arzu və istəyin 
reallaşdırılmasındadır. İctimai tənbehə səbəb olan, hətta hüquqa zidd gəldiyi 
hallarda cəzalandırılmaqla müşayiət olunan bir xoşbəxtlik, həqiqi xoşbəxtlik sayıla 
bilərmi? Burada, bir tərəfdən, hissi səviyyədə yaşanan «həzz», «ləzzət» və sosial 
prizmadan keçən «xoşbəxtlik» anlayışlarının fərqləndirilməsi zərurəti ortaya çıxır. 
Digər tərəfdən də, xoşbəxtliyin yalnız hissi səviyyədə yaşana biləcəyini, insanın öz 
təbii hisslərinə azadlıq verməli olduğunu iddia edən nitsşeçilik və freydizm 
fəlsəfələrini təkzib etmək üçün buddizmin və sufizmin metodoloji əsaslarına müra-
ciət etmək lazım gəlir. İstənilən halda müasir dövrdə insanın əxlaqi-mənəvi sima-
sını daha dərindən açmağa imkan verən fəlsəfi nəzəriyyələri araşdırmadan və 
onlara istinad etmədən hazırlanan tərbiyə konsepsiyaları heç bir fayda verə bilməz. 
                                                 
1
 Джон Локк. Сочинения, том 3. М., Мысль, 1988, стр. 32 
2
 Qurani-Kərim, Səbə surəsi, 54-cü ayə. 
 - 73 - 
Dünyada tarixən formalaşmış müxtəlif tərbiyə sistemləri vardır. Hər şey 
məqsəddən asılıdır: əvvəlcə müəyyənləşdirilməlidir ki, biz icraçı, yoxsa yaradıcı 
insan hazırlamaq istəyirik? Bunlardan hər birinin öz üsulları vardır. «Böyüklərin 
buyruğuna əməl edən», «sözə qulaq asan», «deyilənləri qeyd-şərtsiz yerinə yeti-
rən», nizam-intizam qaydalarını pozmayan, qoyulmuş yolla gedən və yoldan 
sapmayan tərbiyəli şəxs obrazı bizə yaxşı məlumdur. Dikbaş, «bildiyini babasına 
verməyən», böyüklərin yanında fikir söyləməkdən çəkinməyən, müəllimlərlə mü-
bahisə edən, qaydaları pozan, «ipə-sapa yatmayan» tərbiyəsiz və ya «çətin tərbiyə 
olunan» uşaq obrazı da yaxşı məlumdur.  
Lakin bu ənənəvi tərbiyə meyarlarından fərqli olaraq, Qərbdə ikinci tip 
uşaqlar özü də iki yerə bölünür. Nəzərə alınır ki, gələcəyin həm cinayətkarları, həm 
də dahiləri bunların sırasındadır. Liderlik, təşkilatçılıq keyfiyyətləri də məhz ikinci 
qrup uşaqlarda olur. Dahilik və dəlilik əlamətləri – hər ikisi əvvəlcə standartdan, 
normadan kənara çıxma kimi müşahidə olunur. Ona görə də, Qərbdə ikinci qrup 
uşaqlara daha böyük diqqət verilir. Sərbəst düşüncənin, yaradıcıllıq potensialının 
inkişafı üçün maksimum şərait yaradılır. Uşaqlara özünü realizasiya imkanı verilir. 
Onları «böyüklərin», «avtoritetlərin» qəlibinə salmaq cəhdləri göstərilmir.  
Təəssüf ki, biz Qərbdən bu mütərəqqi tərbiyə metodikasını hələ də götürmə-
mişik. Hətta «böyük-kiçik» məsələsinə görə Qərb gəncliyini tərbiyəsizlikdə ittiham 
edirik və qürrələnirik; Şərq tərbiyə sisteminin üstünlüklərindən danışırıq. Üzdə hər 
şey, doğrudan da belədir. Lakin təəssüf ki, bu yanaşmanı mütləqləşdirməklə ifrata 
vardırılan, alternativsiz meyara çevrilən bəzi adət-ənənələrin azadlığı necə 
buxovladığının fərqinə varmırıq.  
Əlbəttə, böyüklərə qulaq asmaq, icraçılıq özü də iki cür başa düşülə bilər. 
Bir var sənə düzlüyünə qəti əmin olduğun yol göstərələr, bir də var özün düşünə 
biləcəyin bir məsələdə başqasının buyruğuna əməl edəsən. İslam Şərqində icraçılığı 
mütilik kimi başa düşmək, görünür, xeyli dərəcədə İslamın mahiyyətinin düzgün 
başa düşülməməsi ilə bağlıdır. «İslam», «müsəlman», «müslüm» sözləri «itaət», 
«mütilik» mənasını verdiyindəndirmi, yoxsa Qurani-Kərimin bəzi ayələrinin düz-
gün təfsir edilməməsindəndirmi, – deyə bilmərik, amma müsəlman xalqlarının 
tərbiyə sistemində itaətkarlığın müsbət hal kimi dəyərləndirilməsi çox dərin kök 
atmışdır.  
Əslində isə islamda təlqin olunan itaət heç də total itaət deyil. Nisa surəsində 
deyilir: «Ey iman gətirənlər! Allaha, peyğəmbərə və (onlar tərəfindən) itaəti sizlərə 
vacib buyrulan ixtiyar sahiblərinə itaət edin».
1
 Lakin burada kimə və nə kimi bir 
itaətdən söhbət getdiyi həmişəmi düzgün şərh olunur?  
                                                 
1
 Qurani-Kərim. Nisa surəsi. 59-cu ayə. 
 - 74 - 
Allaha itaət etmək və onun sözlərini çatdıran peyğəmbərin dediklərinə əməl 
etmək hələ o demək deyildir ki, insan özü düşünüb-daşınmadan, kor-koranə surətdə 
hər hansı bir başqasının; yaşca böyük olanın, vəzifə və ya var-dövlət sahibinin 
buyruğuna da qeyd-şərtsiz əməl etməlidir. İqtibas gətirdiyimiz ayədə sözünə itaət 
edilməsi vacib sayılan şəxslər ancaq Allah və peyğəmbər tərəfindən buyrulmuş 
şəxslərdir ki, buraya  valideynlər və müəllimlər aid edilə bilər; o da ancaq bir şərtlə 
ki, onların dedikləri Allah kəlamına zidd olmasın. Deməli söhbət əslində yalnız 
Allaha itaətdən gedir. Əsrlər boyu din xadimləri bu ideyanı tədricən öz xeyirlərinə 
dəyişdirərək, Allah kəlamının təfsir səlahiyyətini mənimsəmiş və bununla da 
insanları özlərinə itaət etdirməyə çalışmışlar. Bu da Allah ilə insanlar arasında 
vasitəçilik institutu yaratmaqla, dinimizə xas olmayan bir cəhətdir. Görünür, itaətə 
çağırışın səhv anlaşıla bilməsini istisna etmək zərurətindəndir ki, Qurani-Kərimin 
başqa bir surəsində bu məsələ daha konkret qoyulur: «Sizin Rəbbiniz Mənəm. 
Buna görə də yalnız mənə ibadət edin».
1
   
İslam bütün insanları Allah qarşısında bərabər saydığına görə, bir insanın 
başqa bir insana itaət etməsi əslində yasaqdır. Tam tərsinə, xristianlıqda kilsə və 
din xadimləri Allah ilə insanlar arasında vasitəçilik missiyasını rəsmən üzərlərinə 
götürsələr də, bu missiyaya qarşı böyük bir etiraz dalğası da formalaşmışdı ki, bu 
da əsasən fərdi azadlıq uğrunda mübarizə kimi ortaya çıxmışdır. 
Təsadüfi deyildir ki, Qərbin ən böyük prioritetlərindən biri məhz azadlıq ide-
yasıdır. Təkcə fəaliyyətdə yox, həm də düşüncədə azadlıq! Özünü realizasiya 
hüququ, istədiyini demək, yazmaq, mövqeyini bildirmək hüququ! Biz demirik ki, 
Şərqdə azadlıq ruhu olmamışdır. Ancaq ayrı-ayrı təzahürlər olmuş, lakin ictimai 
şüurda yaşaya bilməmiş, unudulmuşdur.  
Bu gün fərdlərin hüquq və azadlıqlarından, müstəqilliyindən, fikir 
plüralizmindən, siyasi plüralizmdən məhz Qərb dünyasında danışılır. Məhz Qərb 
dünyası artıq neçə əsrdir ki, ayrıca götürülmüş insanların səadətini və xoşbəxt 
həyatını dövlətin və cəmiyyətin əsas vəzifəsi hesab edir və bu istiqamətdə 
məqsədyönlü fəaliyyət göstərir. Şərq ölkələri isə məhz insan hüquqlarının 
pozulması, fərdi azadlıqların məhdudlaşdırılması, hamının bir adamın (padşahın, 
monarxın) iradəsindən asılı vəziyyətə salınması faktlarına görə tənqid olunur. Və 
qloballaşmanın əsas pozitiv cəhətlərindən biri də bu ölkələrin sakinlərinə hüquq və 
azadlıq gətirmək, onlara azad iqtisadi rəqabətdə öz güclərini yoxlamaq şansı 
verməkdən ibarətdir.  
Bəli, Qərbi səciyyələndirən məhz onların sivil, ictimai mahiyyətli olmasıdır. 
Şərqdə isə insanlar daha çox öz mənəvi dünyaları miqyasında qapanır və 
ictimailəşməyə müqavimət göstərirlər. Belə olan halda Şərqdə fərdi azadlıq daha 
                                                 
1
 Qurani-Kərim. Əl-Ənbia surəsi. 92-ci ayə. 
 - 75 - 
güclü deyilmi? Doğrudan da, paradoksaldır. 
Qərbdə insanların fəaliyyəti də vahid ictimai prinsiplər çərçivəsində həyata 
keçirildiyindən çoxlu sayda adamlar eyni bir ideyanın reallaşdırılmasına cəlb edilə 
bilirlər. Ayrı-ayrı insanlar bütövlükdə cəmiyyətin hissələri olurlar. Bu baxımdan, 
Şərqdə cəmiyyət insanların toplusu, Qərbdə isə insanlar cəmiyyətin hissələridir. 
Hissələrin vahid strukturda birləşməsindən bütöv mükəmməl bir sistem yaranır. 
Nəticədə Qərbdə cəmiyyət toplu yox, sistemdir. Şərqdə isə fərdi dünyalar bir-birinə 
bənzər olsa belə, hər biri özündə tamamlanan sistem olduğundan, onları üzvi 
surətdə birləşdirərək vahid dayanıqlı sistem yaratmaq olduqca çətindir.  
Qərbdə ideya binanın ümumi strukturunu əks etdirir. Adamlar bu mükəmməl 
strukturun yaradılmasında vasitədir. Lakin şüurlu vasitələrdir. Şərqdə isə insanlar 
kərpicdən fərqli olaraq, müstəqil və orijinal struktura malik mükəmməl sənət 
abidələrini xatırlatdığından onlardan nə isə tikmək çox çətindir. Lakin qloballaşma 
gedir və Şərqdə də Qərbdəkinə bənzər böyük miqyaslı abidələr tikilməlidir. Şərqdə 
kərpiclər yoxdur. Ya çay daşları və daş-kəsək var, ya sal qayalar və sənət əsərinə 
çevrilmiş unikal abidələr – fərdi fəaliyyətlər var. Şərqin öz kiçik miqyaslı fərdi 
abidələrini çay daşı kimi istifadə etməyə əli gəlməsə də, qloballaşma dalğaları 
ağına-bozuna baxmır. Güclü sel fərdi özünəməxsusluqları və fərdi istiqamətləri 
aradan götürərək hamını eyni səmtə yönəldir, güclü sahə onları böyük təzyiq 
altında yapışdırır, birləşdirir. Kiçik iradələr böyük güclü bir iradənin təsir dairəsinə 
düşərək tərkisilah olunur, iradəsizləşir, mənsizləşirlər. Onlar kərpic kimi rahatca 
üst-üstə düzülə bilmədiyindən və ölçüləri də uyarsız olduğundan birləşdirici amil, 
sahə, yapışqan çox güclü olmalıdır. 
Qərb dünyası müxtəlifliyin vəhdəti kimi mövcuddur. Orada fərdi iradələr 
məhv edilmədən, fərdlərin öz təşəbbüsü ilə əlaqələndirilir, birləşdirilir. Təkcə 
fərdlərə münasibətdə yox, etnik qruplara, kiçik millətlərə münasibətdə də mədəni-
mənəvi müstəvidə müxtəlifliyin saxlanılması mövqeyindən çıxış edən Qərb dünya-
sı sosial-hüquqi müstəvidə eyniyyətin, vəhdətin tərəfdarıdır. Lakin bununla belə, 
başqa xalqlara münasibətdə hüquq bərabərliyi təlqin edən Qərb «kütləvi 
mədəniyyət» ixrac etməklə yeni müstəqillik əldə etmiş ölkələrin müstəqil mədəni-
mənəvi simasının yaranmasına mane olur. Görünür, belə güman olunur ki, mədəni-
mənəvi iradə qloballaşmaya doğru siyasi-hüquqi identifikasiya işinə mane ola bilər.     
Qloballaşma-qərbləşmə şəraitində etnik qruplar, kiçik millətlər də, bax be-
ləcə, hərəsi bir rəngə çalan çay daşları kimi qəlibə tökülərək betonlaşırlar. Fərdilik 
itir, müxtəliflik itir və dünən gözəllik sayılan özünəməxsusluq bu gün çatışmazlıq 
kimi ortaya çıxır. Bir qranit parçası, bir çay daşı kərpic və ya blok-beton kimi düz-
gün həndəsi biçimdə olmadığı üçün dəyərsizləşir, təhqirlərə məruz qalır. Onlar incə 
və mürəkkəb bir strukturda birləşərək nə isə böyük bir şey əmələ gətirə 
bilmədiyindən, sadəcə böyük bir şeyin içərisinə qatılaraq itib-batırlar.  
 - 76 - 
Bəli, hərəsi bir havaya köklənmiş müxtəlif biçimli Şərq adamlarından vahid 
layihə əsasında bütöv bir sistem yaratmağın çətinliyi Şərq adamının dəyərini aşağı 
salır. Lakin digər tərəfdən, Qərb adamının vahid bir ideyanın (konstitusiya, hüquq, 
formal məntiq və s.) qəlibindən çıxmış standart kərpic olması Şərqlinin nəzərində 
bir çatışmazlıqdır. 
Bəlkə ənənəviliyin təcəssümü olan Şərq adamlarının obrazını da elə standart 
kərpiclər daha yaxşı ifadə edə bilər? Xeyr. Bütün məsələ də burasındadır ki, kərpic 
obrazı standartlığına görə seçilməmişdir. Onlar müxtəlif ölçülərdə və formalarda 
ola bilərlər. Əsas əlamət onun düzgün həndəsi formada olması, daha doğrusu, bir-
birini tamamlaya bilməsi, üst-üstə yığıla bilməsidir. 
Çay daşları isə, əksinə, bir-birinə bənzəsə də, eyni ölçüdə olsalar da məhz 
əyri, sferik səthə görə üst-üstə yığılma üçün əlverişli deyildir. Onların hər birinin 
müstəqil kamillik əzmi (idealı) sferikliyə gətirir. Çünki kürə, Aristotelin qeyd 
etdiyi kimi, ən mükəmməl formadır. Özündə qapanan, özü bir kamil sistem olan, 
başqalarını inkar edən asket obrazıdır. Kub, paralelepiped, prizma və s. isə üst-üstə 
yığılaraq müxtəlif kombinasiyalar yaratmaq üçün daha əlverişlidir. Buradakı 
müxtəlif hissələrin hər biri müəyyən bir tamın hissəsi olduğunu dərk edir. Və öz 
mahiyyətini özündə yox, həmin tamda axtarır. Burada insan özünü cəmiyyətdə 
tapır. 
Şərqdə isə hər bir insan özünü cəmiyyətdən daha çox, özündə və ailəsində 
tapır. İnsanlar daha böyük tamın hissəsi olmaq üçün hazır deyillər. Digər insanlarla 
münasibət şəxsi münasibət müstəvisində, iki tərəfin əlaqəsi kimi qurulur. İnsanlar 
bu şəxsi münasibətləri ümummilli, ümumictimai maraqlar kontekstinə salmır, 
dövlətçilik mövqeyindən çıxış etmirlər. Belə münasibətlər şəbəkəsi hüquq 
normalarına yox, daha çox dərəcədə əxlaq və ənənəyə söykənir.  
Burada hər bir insan özü üçün lokal ictimai mühit yaratmalı və öz azadlığını 
bu mühitdaxili münasibətlər çərçivəsində ifadə etməlidir.  
Lakin bütün məsələ də elə burasındadır ki, Qərb dünyasında insanlara, 
fərdlərə hüquq və azadlıq, sərbəst yaradıcılıq imkanları, azad rəqabət şansı məhz 
cəmiyyət vasitəsilə, dövlətin, cəmiyyətin əli ilə verilir. Azad ola bilmək üçün 
əvvəlcə azadlığın bir qismindən imtina etməli, digər insanlarla kompromisə 
gəlməli, birgə fəaliyyət düsturunu qəbul etməli, özünü dövlətdən və cəmiyyətdən 
asılı vəziyyətə salmalısan. Əvəzində dövlət və cəmiyyət də sənin qalan azadlığını, 
hüquqla məhdudlaşmayan azadlığını mühafizə edir.  
İstənilən cəmiyyətdə, istənilən mühitdə heç kim mütləq azadlığa malik ola 
bilməz. Hegelin dediyi kimi, azadlıq dərk olunmuş zərurətdir. Əsas məsələ bu 
zərurətin hüdudlarını optimal şəkildə müəyyənləşdirməkdən ibarətdir. Karl Yaspers 
yazır ki, liberalizm, azadlıq və şəxslərin həyatının rəngarəngliyi – Qərb ənənəsinin 
böyüklüyüdür. (K.Yaspers bu mövqeyi həm də Maks Veberin mövqeyi kimi 
 - 77 - 
təqdim edir.)
1
 
İctimai normalara, hüquq qaydalarına hamılıqla əməl olunduqda hər bir 
adam öz fəaliyyətinin azadlıq çərçivəsini müəyyənləşdirmək imkanı qazanır. Yəni, 
qanunla məhdudlaşdırılmayan hər şey azaddır. Şərqdə isə qanuna, hüquqi 
normalara mülayim münasibət ilk baxışda fərdi azadlıq dərəcəsinin daha yüksək ol-
ması görüntüsünü yaratsa da, əslində, azad fəaliyyət meydanı şəxsi münasibətlərin və 
adət-ənənənin qoyduğu əlavə məhdudiyyətlərlə xeyli sıxışdırılır. Başqası üçün qanun iş-
ləmədikdə bu sənin də azadlığını məhdudlaşdırmış olur. Lap az sayda adamların da 
azadlıq dərəcəsinin artması və ictimai normadan kənara çıxması, zərurət sferasındakı 
qeyri-müəyyənlik, əksəriyyətin azadlıq dairəsini də hədsiz dərəcədə məhdudlaşdırmış 
olur. 
Burada saxlanma qanunu işləmir.  
Qərbdə insanların fərdiliyi, azadlığı peşə fəaliyyətində, yaradıcı əməkdə, 
iqtisadiyyatda, elmdə özünü göstərirsə, və əksinə, ictimai həyatda, hüquq 
müstəvisində hamı eyni prinsiplərə əməl edirsə, Şərqdə azadlıq iddiası çox vaxt 
məhz hüquq normalarına münasibətdə özünü göstərir. 
Qərbdə fərdi azadlıq dövlət və cəmiyyətlə vasitələnmiş olur. Fərdi iradənin 
özü ictimai şüura söykənir.    
Dövlət və cəmiyyətlə vasitələnmiş fərdi azadlıqlar!  
Müasir dövrdə Qərb idrakın, özünüdərkin elə məqamına çatıb ki, özünü 
şüurlu surətdə idarə edə bilir. Ona görə də, bir böyrəyi çatmırsa və ya xəstədirsə, 
onu sağlam bədənlərdən transfer edir. Eləcə də sağlam ruh çatmırsa, mənəviyyat 
böhranı varsa, bu problemi yüksək mənəviyyatlı cəmiyyətlər hesabına həll etmək 
təşəbbüsü göstərir. Lakin mənəviyyat böyrək deyil ki, onu kəsib götürəsən. Onu 
kopiyalamaq da mümkündür. Bu mənada Qərb dünyası Şərqdən nə isə götürürsə, 
buna heç bir etiraz ola bilməz. Lakin öz xəstə mənəviyyatını Şərqə transfer edirsə, 
o, artıq yolverilməz haldır. 
Özlərinin yaxşı hesab etdiklərini başqalarına da rəva görmək normal bir hal-
dır. Lakin başqalarına bunu güclə qəbul etdirmək cəhdləri insan azadlığı haqqında 
idealların beynəlxalq miqyasda artıq öz əksliyinə çevrilməsindən xəbər verir.  
Bəli, bu gün Qərb bizə azadlıq, insan hüquqları və demokratik dəyərlər 
transfer etmək istəyir. Biz bunu prinsipcə qəbul etsək də, rəsmən buna razılıq ver-
sək də, bu ideyaların reallaşması bir çox çətinliklərlə qarşılanır. Ən əsas maneə 
ictimai şüurdur. Tərbiyə sisteminin özünün fərqli istiqamətdə olmasıdır. Buna görə 
yeni təhsil sisteminə keçidin əsasında yeni tərbiyə sisteminə keçid dayanmalıdır. 
Lakin əvvəlcə bunun mahiyyətini dərk etmək lazımdır. 
                                                 
1
 Bax: К.Ясперс. Философская автобиография. - Западная философия: итоги 
тысятилетия, Бишкек, 1997, стр. 80. 
 - 78 - 
Bir var, kənardan verilən tövsiyələr, bir də var, özünüdərk və daxildən gələn 
istəklərin səviyyəsi, daxili nəzarətin olub-olmaması. İnsan o zaman həqiqətən xoş-
bəxt olar ki, o, məhz özünü realizasiya edir. Hər bir varlıq kimi insanın da təbiəti 
vardır. Bu, obyektiv bir mahiyyətdir. Dünyada təbiət qanunları olduğu kimi, fəzilət 
qanunları da vardır. «Təbii hüquqlar» da əslində bu qanunların tərkib hissəsidir. 
Nə qədər paradoksal görünsə də, Qərb fəlsəfəsində «təbii qanunlar» kon-
sepsiyasının müəlliflərindən biri Con Lokkdur. Həmin Con Lokk ki, sovet pe-
daqogikası ondan yalnız «ağ lövhə» təlimini götürə bilmişdir. Guya insanın öz təbii 
başlanğıcı, təbii meylləri nəzərə alınmaya da bilər. Hər şey tərbiyədən, tərbiyə 
verənlərdən asılı imiş. Lakin bu, Con Lokk təliminin bayağılaşdırılmış, vulqar 
formasıdır. «Ağ lövhə» təlimi ancaq biliklərə aiddir. Yəni insan anadangəlmə 
biliklərə malik deyil. Lakin bu, bilikləri mənimsəmək potensialı, duymaq-
qavramaq qabiliyyəti, instinktlər, heyvani nəfs, hətta əqli potensial belə əvvəlcədən 
verilmişdir. Və hər bir fərdi «tərbiyə etməzdən» əvvəl, onun təbii keyfiyyətlərini, 
özünəməxsus cəhətlərini öyrənmək lazımdır. Yəni tərbiyə öyrətməkdən yox, öyrən-
məkdən başlanır. Özü də təkcə insanın yox, bütövlükdə təbiətin, kainatın öyrənil-
məsindən. Belə ki, mənəvi qanunlar həm insan, həm də dünya miqyasında 
bərqərardır.  
Təsadüfi deyildir ki, məhz həmin Con Lokk «insan təbiəti»ni də «təbiətin 
təbiəti»nə aid edir. Təbii qanunları insana, onun mənəvi dünyasına şamil etməklə 
«tale» anlayışını da qəbul edir. Con Lokk Hippokrata istinadla yazır ki, hər bir şey 
öz taleyini yaşayır və ən kiçik və ən böyük varlıq da onun üçün müəyyənləşmiş 
qanundan kənara çıxmır. İnsan da istisna deyil. O öz təbiətinə uyğun davranış 
üsullarına malikdir.
1
  
Tale qabaqcadan müəyyənləşibsə, insanı necə istəsən, elə də tərbiyə etmək 
mümkündürmü? «Tərbiyəçinin» əsas funksiyası məhz bu taleyi oxumaqdan ibarət 
olmamalıdırmı? Onun funksiyası insanın təbii-potensial imkanlarını aşkara 
çıxarmaq və ancaq onların realizasiyasına yardımçı olmaq deyilmi? Yoxsa, bəlkə 
kimdən nə istəsən düzəltmək mümkündür? Fərdi təbii imkanları nəzərə almağın 
vacibliyini anlasaydılar, bəzi naşı pedaqoqlar və təhsil qurucuları qəhrəman olmaq 
üçün yaranandan «buyruq qulu», alim olmaq üçün yarananlardan şair, şair olmaq 
üçün yarananlardan isə mühəndis hazırlamaq məsuliyyətini üzərlərinə 
götürməzdilər. (İndi bizdə ixtisas seçilməsi ancaq «istək» əsasındadır. Bu istəyin 
yönəldilməsi, təbii istedad yönümünün müəyyənləşdirilməsi və ona bu istiqamətdə 
peşəkar tövsiyələr verilməsi işi isə təşkil olunmamışdır. Halbuki, millətin ən böyük 
potensialı fərdlərin təbii-intellektual və mənəvi potensialının düzgün yö-
nəldilməsindən asılıdır). 
                                                 
1
 Джон  Локк. Сочинения в трех томах, т. 3 М., Мысль, 1988, стр. 7 . 
 - 79 - 
Əlbəttə, Con Lokk Hippokratın tale haqqında fikirlərini mütləqləşdirmir. O, 
ictimai mühit və tərbiyəçilər üçün də yer qoyur: «Biz demirik ki, bu təbiət qanunu 
bizim ürəyimizdə cədvəl şəklində yazılmışdır və onu oxumaq olar».
1
 Daha sonra 
Con Lokk insana təbiətən verilmiş qabiliyyətlərin düzgün istifadə olunmasından, 
insanın ictimai həyatda təbii potensialının çox olduğu istiqamətə yönəldilməsindən 
danışır. 
2
 
 
Əlbəttə, hər bir xalqın adət-ənənəsi, əsrlər boyu formalaşmış əxlaqi-mənəvi 
dəyərlər sistemi vardır. Xalq pedaqogikasına üstünlük verənlər gənc nəslə ilk 
növbədə məhz milli dəyərlər sistemini mənimsətməyi tövsiyə edirlər; bu halda 
milli zövq, milli əxlaq, adət, ənənə ön plana çıxır. Lakin sənaye inqilabı və elmi-
texiniki tərəqqi şəraitində xalq pedaqogikası nə dərəcədə yetərlidir? İnsanlararası 
münasibətlər, davranış formaları ictimai-iqtisadi həyatın fövqündə, «dibçəkdə» qo-
runub saxlana bilməz. Yeni texnoloji sistemlər iş şəraitini dəyişməklə yanaşı 
məişətə, təhsilə və istənilən birgəyaşayış sahələrinə müdaxilə edir və canlı insani 
münasibətlərin texnika ilə vasitələnməsinə səbəb olur. Belə bir şəraitdə yeni mühitə 
daha çox adekvat olan müasirlik amillərini ənənəvi əxlaqi dəyərlərlə 
uyğunlaşdırmağa imkan verən yeni tərbiyə sisteminə keçid zərurəti yaranır. Qərbdə 
rasionalizm və ona alternativ olan modernist və postmodernist cərəyanlar yeni 
insan tərbiyəsinin əsasında dayanır. Rasioanlizmə alternativ axtarmaq cəhdləri də 
məhz Qərb cəmiyyəti üçün səciyyəvidir. Postmodernist təmayüllər üçün isə Şərqdə 
obyektiv zəmin yoxdur. Lakin, bununla belə, müasir görünmək istəyənlər insanlar 
Qərb incəsənətini, Qərb düşüncə tərzini mənimsəməyə çalışır. Televiziya və inter-
net də bu sahədə mühüm rol oynayır. Nəticədə rasionalizmin yüksək dərəcədə 
inkişaf etdiyi Qərb ölkələrində yaranmış alternativ düşüncə tərzi axtarışları, 
böhrandan xilas cəhdləri zəminində yaranmış «yeni kütləvi mədəniyyət» bizə 
transfer olunur. Gənclik bu «müasirliyi» qəbul etməyə çalışır. Halbuki, əsl müasir-
lik inkişafın zəruri mərhələsi kimi obyektiv surətdə, təbii yolla yaranmalıdır. 
İndi Azərbaycanda mədəni-mənəvi mühit yekcins deyil, o, bir tərəfdən, 
milli-əxlaqi dəyərlərə, digər tərəfdən, Qərbdən transfer olunmuş «kütləvi 
mədəniyyət»dən, habelə müasir texniki inkişafın həyat tərzindəki obyektiv izlə-
rindən təşkil olunmuşdur. Həm də burada sintezdən daha çox, qarışıq, eklektik bir 
cəm vardır. Tərbiyə sisteminin strukturu da buna bənzərdir. Daha doğrusu, burada 
sistemdən daha çox, qarşıdurmadan, gizli mübarizədən söhbət gedə bilər. Gəncləri-
miz, bir tərəfdən gerçəkliklə uzlaşmayan konservativ təlimlər vasitəsilə sovet 
stilində, «milli ruhda», digər tərəfdən, Qərbdən transfer olunan «modern mühitin», 
                                                 
1
 Yenə orada, səh. 9 
2
 Yenə orada, səh. 10 
 - 80 - 
«kütləvi mədəniyyətin» təsiri altında  başqa istiqamətdə, başqa ruhda tərbiyə 
olunurlar. Hansı təsir daha güclüdür? Daha doğrusu, məktəblərimiz, məqsədli 
tərbiyə prosesi mühitin qeyri-aşkar tərbiyəsini kompensasiya edə bilirmi?  Bu 
kənar təsiri neytrallaşdırmaq üçün tərbiyənin məzmununda nə kimi yeniliklər 
edilir?  
Ənənəvi tərbiyə formalarının səmərəsini azaldan, onu sıxışdıran hadisələr-
dən biri də qloballaşmadır. İndi daha heç bir xalq öz milli mənəvi mühiti ilə məh-
dudlaşa bilmir, istəsə də, istəməsə də kənardan mədəni-mənəvi müdaxilələrə məruz 
qalır. Nəzərə alınmalıdır ki, qloballaşmanın əsas silahı texnikadır. Əsasən Qərbdə 
icad edilən və bütün dünyaya ixrac olunan yeni texnika və texnologiyalar özü ilə 
bərabər fərqli ideologiya, fərqli mədəniyyət və fərqli mənəviyyat da gətirir. Bu 
prosesləri dərindən araşdırmadan, gənc nəslin formalaşmasında məqsədyönlü milli 
tərbiyədən heç də az rol oynamayan bu yeni amilləri nəzərə almadan prosesi 
nəzarətdə saxlamaq mümkün deyildir.  
 Ona görə də, biz bu bölmədə diqqəti ən çox mədəni-mənəvi mühitin elmi-
texniki və intellektual inkişaf kontekstində hansı istiqamətdə dəyişildiyini 
müəyyənləşdirməyə və tərbiyə prosesində bu yeni ictimai şəraitin təsirlərini nəzərə 
almağa çalışmışıq. 
 
Nəsihətlər, tövsiyələr üzərində qurulmuş tərbiyə sistemi ancaq ənənəvi mühit 
üçün faydalı ola bilər; o da əgər vərdişə çevrilərsə. Standartdankənar, ekstremal 
vəziyyətlərdə məhz həmin vəziyyətə uyğun optimal qərar çıxarmaq üçün mənəvi 
prinsipləri dövlətçilik təfəkkürü və ixtisas maraqları ilə eyni müstəviyə gətirmək, 
çıxarılacaq qərarın strukturana daxil etmək üçün ən əsas amil sərbəst düşüncə, 
yaradıcı təfəkkürdür. Ayrı-ayrılıqda mənəvi prinsipləri bilmək, müəyyən bir 
ixtisasa yiyələnmək, siyasi və hüquqi bilikləri mənimsəmək olar: lakin ən başlıcası, 
hər bir şəraitdə onları əlaqələndirmək, optimal sintezini yaratmaqdır. Bu isə hər 
adama müyəssər omlur. Belə bir əlaqə hiss və ya vərdiş səviyyəsində deyil, ancaq 
təfəkkür səviyyəsində yarana bilər. Ona görə də, Qərb dünyası hələ XVIII əsrdən 
təfəkkür tərbiyəsini ön plana çəkir. Con Lokk özünün məşhur «Zəkanın tərbiyəsi» 
və «Təlim haqqında» əsərlərində təlimin əsas vəzifəsi kimi təfəkkürün tərbiyəsini 
irəli sürürdü. Bu ideyanın irəli sürülməsində xronoloji baxımdan yenə də Şərq 
irəlidədir. Yəni bu fikri də İbn Sina Con Lokkdan səkkiz əsr əvvəl irəli sürmüş və 
vərdişə çevrilmiş zəkanı «bilikli qüvvə», yaxud «maddi zəka» adlandırmışdır.
1
 
Lakin əsas o deyildir ki, hansı ideya ilk dəfə hansı xalqın nümayəndəsi tərəfindən 
irəli sürülmüşdür. Əsas odur ki, bu ideyanı ilk dəfə hansı xalq tətbiq etmişdir və 
indi də tətbiq edir.   
                                                 
1
 Ибн Сина. Избранные философские произведения. М. Наука. 1980, стр.319. 
 - 81 - 
 Ənənəvi cəmiyyətdə, orta əsrlərdə formalaşmış dəyərlər sistemi sənaye 
inqilabından sonra daha yüksək dərəcədə təşkilatlanmış və yeni məzmun kəsb 
etmiş cəmiyyətlərdə özünü doğrultmur, daha doğrusu yetərli deyil. Bəs yeni 
texnogen mühitdə, informasiya cəmiyyətində, ixtisas biliklərinin maksimum 
diferensiallaşdığı bir şəraitdə əməli fəaliyyətin mənəvi prinsiplərlə uzlaşdırılmasına 
dair nə kimi normativlər, pedaqoji prinsiplər vardır? 
Bizcə, müasir şəraitdə tərbiyə məsələlərinə mədəniyyət kontekstində baxıl-
masına böyük ehtiyac vardır.

 Və hər şey təkcə davranış mədəniyyəti ilə bitmir. Biz 
tərbiyə problemini həm də siyasi mədəniyyət, hüquqi mədəniyyət, idarəetmə 
mədəniyyəti və ən başlıcası, təfəkkür mədəniyyəti konteksində araşdırmalıyıq. 
Digər tərəfdən, söz yox mühit, ictimailəşmiş nümunə daha təsirlidir. Müəyyən bir 
ideyanın əməli daşıyıcısı olan mühit və insanın bu mühitlə əks əlaqəsi isə elə 
mədəniyyətdir. Başqa sözlə, mədəniyyətin fərdi proyeksiyası da var. Amma onun 
mahiyyəti yalnız ictimai prizmadan keçdikdə, insan-mühit münasibətləri şəklində 
təcəssüm olunduqda üzə çıxır.  
 
İnsanı sadəcə öz öhdəsinə buraxmaq, düşdüyü mühitdəki axınlarla təkbətək 
qoymaq olmaz. Çünki belə mübarizədə ancaq çox böyük zəka və iradə sahibləri 
qalib gələ bilər. Əksəriyyətin isə böyük ideyaların təsir dairəsindən çıxmaq və cari 
proseslərin və meyllərin cazibəsindən qurtula bilmək üçün daimi bir köməyə, isti-
qamətləndirilməyə, yaddaşın, mənəvi öhdəliklərin və inamın müntəzəm iştirakının 
təmin edilməsinə böyük ehtiyacı var. 
İnsanın hər dəfə özündən asılı olmadan qatıldığı cari hadisələrdən, onların 
hissi-mənəvi axarından ayrılaraq özünə qayıtmasına, ali məqsədə, ilkin böyük 
ideyaya, ilahi başlanğıca qayıtmasına bir təkan lazımdır. Onu seçim qarşısında tək-
tənha buraxmaq, uzun müddət heyvani nəfsin (daxili şeytanın) və ya nəfsanə 
ictimai mühitin (xarici şeytanın) ixtiyarında qoymaq olmaz. İnsan hətta məcburiy-
yət üzündən, ictimai zəruri bir akt kimi cari hadisələrə qatılırsa, o, həmin mühitdə 
tamamilə itib-batmamalı, bir ayağı ilə böyük dünyada dayanmalıdır... 
İnsan hətta haqq-ədalət yolunu bilsə də, haqqı nahaqdan seçmək iqtidarında 
olsa da, papağını qarşısına qoyaraq haqq-hesab aparmaq üçün macal tapmaya da 
bilər, axın onu qarşısına qatıb apara bilər.  
Bir dəfə haqqı dərk etmək azdır. Çünki insan əslində müxtəlif mənəvi-
psixoloji səviyyələrdə, qatlarda olarkən onun müqavimət gücü və iradəsi də 
müxtəlif olur. İnsanın daxil olduğu hadisələrin, proseslərin cazibə qüvvəsi də 
                                                 

 Bu məsələ ilə əlaqədar Azərbayjanlı kulturoloq Fuad Məmmədovun kitabları və 
fəaliyyəti bu istiqamətdə atılan uğurlu addım hesab edilə bilər. Nəzərə alsaq ki, bizim elmi 
və ictimai gerçəklikdə tərbiyənin kulturoloji aspekti ən az işıqlandırılmış sahələrdən biridir, 
bu fəaliyyətin dəyəri daha da artmış olar. 
 - 82 - 
müxtəlif olur. (Söhbət həmin hadisələrin əsasında dayanan ideyanın və ya ictimai-
nəfsani duyğunun gücündən və cazibəsindən gedir).  
İnsana onun nə vaxtsa təmasda olduğu, şüurlu surətdə icrasına qatıldığı ali 
məqsədlə, böyük ideya ilə yanaşı həmişə fərqli istiqamətlərdə də təsirlər vardır və 
onların mühiti daha yaxın olduqda təsirləri də daha güclü olur. Belə hallarda 
mühitin yaxınlığı həlledici rol oynaya bilər. 
Müəyyən istiqamətdəki təsirin səmərəsi o zaman çox olar ki, davamlı olsun, 
müntəzəm olsun və vaxtaşırı olaraq cari situasiyalardakı təsirlərə müqavimət gös-
tərmək üçün insanı böyük ideyaya qaytarmaq təşəbbüsü göstərilsin. Fasilələrin 
müddəti fərqli ideya və əhvalın yönəminin «fokusunu» dəyişməsi üçün tələb olu-
nan vaxtdan çox olmamalıdır. Məsələn, namaz qılmaq insanın cari həyatda qa-
tıldığı hadisələrin yaratdığı hissi təsirlərdən xilas olmaq üçün, onların böyük ideya 
meyarı ilə dəyərləndirilməsi, ali hisslər süzgəcindən keçirilməsi üçün bir təkan, bir 
köməkdir.  
İnsanlar heç də hamısı öz ideyalarının maddi təcəssümü ilə məşğul olmurlar. 
Əksəriyyət kənar bir ideyanın, ictimailəşmiş və ya başqasına məxsus olan, başqası 
tərəfindən diqtə olunan bir ideyanın maddi təcəssüm zəncirində bir halqa kimi çıxış 
edirlər. Bu modeli sadə şəkildə ideyanın bilavasitə çoxlu sayda insanlara 
ötürülməsi və ya bir iyerarxiya halında, ideyanın parçalanaraq hissə-hissə 
çatdırılması şəklində təsəvvür edə bilərik.  
İctimai həyatın bütün sahələrində biz ideyalar və onların maddi təcəs-
sümündə müxtəlif nisbətlərin şahidi oluruq. Məsələn, dövlət quruculuğu sahəsində 
avtoritar və demokratik hakimiyyətlərin fərqləri bu cür yanaşma kontekstində çox 
aydın görünür. Təbiətdə səbəbiyyət zəncirinin müxtəlif halqalarından hər biri 
əslində başqa bir zəncirlə kəsişmədən mövcud ola bilmədiyi üçün, biz dünyadakı 
qanunauyğunluqları idealizasiya halında dərk etməyə çalışırıq.  
Bəli, insanların əksəriyyəti ideya müəllifi yox, icraçılardır. Lakin hər bir 
insan böyük miqyaslı ictimai proseslərdə icraçı olsa da, özünəməxsus bir miqyasda 
ideya müəllifi kimi çıxış edir. Öz ailəsi ilə bağlı, öz şəxsi həyatı ilə bağlı planlar 
cızır və onların həyata keçirilməsində bəzən üçüncü tərəflərin iştirakından istifadə 
edir. «Sən saydığını say, gör fələk nə sayır». Sən hansı isə kiçik miqyaslı bir 
ideyanı həyata keçirərkən, özünün də xəbərin olmadan başqa bir ideyanın icraçısı 
kimi çıxış etmiş olursan.  
Hər bir insan, bir tərəfdən öz həyatını özü qurur, digər tərəfdən özündən asılı 
olmayan hadisələr burulğanında naməlum hərəkətlərə qatılır.  
İnsan–mühit münasibətlərində subyekt və obyektin yeri müntəzəm surətdə 
dəyişir. Gah insan özünün hansı isə ideyasına, hansı isə planına uyğun olan 
hərəkətlər edir və mühitin də müvafiq cür dəyişməsinə səbəb olur, gah da mühit 
hansı isə ideyaya və ya plana uyğun surətdə dəyişilir və insana da təsir edir. İkinci 
 - 83 - 
halda söhbət mühiti idarə edən və ondan yüksəkdə duran bir ideyadan gedir. 
Mühitin daxilindəki insanlar mühitdən və əslində onun əsasında duran ideyadan 
asılı olur. Bu ideya hansı isə dini əqidə, milli ideologiya, dövlətin strateji inkişaf 
konsepsiyası, Konstitusiyası, qanunları ola bilər. Avtoritar rejimdə bu ideya dövlət 
başçısının və ya müəyyən bir şəhərin, rayonun, idarənin başçısının iradəsi ola bilər.  
Elə anlar da vardır ki, nə insan mühit daxilində müəyyən bir ideya ilə 
fəaliyyət göstərir, nə də mühit hansı isə fövqəlideyanın təsiri altında olur. Yəni 
insanın da hərəkəti məqsədsiz, plansız, xaotik ola bilər. Mühit də hansı isə ideyaya, 
qanuna, hüquq normalarına, adət-ənənəyə əsaslanmadıqda bir xaos, bir burulğan 
kimi ola bilər.  
Təbiət özü böyük bir mühitdir. Lakin təbiətin öz qanunları var və burada hər 
şey müəyyən qayda əsasında həyata keçir. Yəni təbiətin arxasında fövqəlideya 
dayanır. 
Bəs «ikinci təbiətin», cəmiyyətin əsasında nə kimi bir ideya dayanır? Axı, 
insan üçün mühit tək təbiətdən ibarət olmayıb, üstəgəl «ikinci təbiət», cəmiyyət 
(ictimai münasibətlər) və sosial-mənəvi mühit olmaqla daha mürəkkəb bir 
sistemdir. Burada həm təbiəti, həm də cəmiyyəti yönəldən fövqəlideyadan başqa, 
çoxlu sayda kiçikli-böyüklü insan ideyaları mövcuddur ki, onlar da mühitin ideya 
xəritəsini daha al-əlvan edir.  
Dünyanın xəritəsində müxtəlif dövlətlər vardır və onların hər birinin öz 
ideoloji sistemi, Konstitusiyası, qanunlar toplusu, adət-ənənələri mövcuddur. 
Onların hər birində müəyyən nizamnamə əsasnamə və iş planları əsasında fəaliyyət 
göstərən müəssisələr və təşkilatlar vardır. Hər bir müəssisə və təşkilatda çalışan 
insanların öz mikromühitləri və hər bir mikromühit daxilində, ailə daxilində hər bir 
insanın öz şəxsi həyatı və ideyaları vardır.  
Dünyanın bütövlükdə nə kimi bir ideyaya əsaslanması və nə kimi bir 
iradənin maddi təzahürü olması haqqında mülahizə yürütmədən, hər bir insan və 
onun konkret mühiti arasında əlaqənin daha hansı iradi aktlardan asılı olduğunu 
aydınlaşdırmağa çalışaq. 
İlk sual doğuran budur ki, insan öz şəxsi ideyası və iradəsindən asılı olmadan 
müəyyən mühit daxilində yaşayarkən, yəni özünü sadəcə mühitin dalğalarına 
atarkən, mühitin iradəsinə tabe olarkən, «palaza bürünüb elnən sürünərkən» 
həqiqətənmi xaosda yaşayır, yoxsa başqa bir qaydanı, ideyanı özü də bilmədən 
qəbul edir? 
İnsanın fəaliyyət dünyası həmişə ideyaya söykənir. Hər kəs ya özünün, ya da 
başqalarının fikrini, ideyasını həyata keçirərkən əməlinin nəticəsinin məqsədə, 
ideyaya adekvatlığını yoxlaya-yoxlaya addımlar atır. Yəni böyük ideya parçalanır, 
pillələnir və ona çatmaq yolunda atılmalı olan addımların əsasında duran kiçik 
ideyalar, kiçik məqsədlər ortaya çıxır. Bəzən də tərsinə olur. Adamların çoxu kiçik 
 - 84 - 
məqsədlərə nail olmaq üçün fəaliyyət göstərir və bu məqsədlərin toplusundan, 
cəmindən böyük məqsəd, böyük nəticə hasil olacağını güman edirlər.  
Ona görə, tərbiyənin də, özünütərbiyənin də əsısında fərdi düşüncənin, azad 
fikrin formalaşdırılması, bütün fəaliyyətlərin ideya əsasının mənimsənilməsi 
dayanır. Yəni əqli tərbiyə olmadan, təfəkkür mədəniyyəti yüksəldilmədən ictimai 
fəaliyyətin də pozitiv prinsiplər əsasında qurulması, faydalı olması mümkün deyil. 
Digər tərəfdən, şəxsiyyətin tərbiyəsi optimal ictimai mühitlə tamalanmalıdır. 
Fəlsəfənin predmeti dünyadan kənara çıxır və özünü mənəvi bir varlıq 
olaraq dünyadan ayırmış insanın dünya ilə münasibətini əks etdirir. Elm 
obyektiv dünyanı, insansız (mənsiz, mənəvi faktorsuz) dünyanı öyrəndiyi halda, 
fəlsəfə məhz insanlı dünyanı, insaniləşmiş, rəmziləşmiş dünyanı öyrənir. 
İncəsənət də dünyanı ifadə edir, bədii obrazlarla, rəmzlərlə əks etdirir. Lakin 
burada söhbət elmdəki mənada inikasdan deyil, ideya-estetik yaşantıdan gedir. 
Bütün bu sahələr insana birbaşa yox, dolayısı ilə təsir edir. Din isə insanın 
məqsədini, həyatın mənasını bilavasitə təlqin edir. Dini dəyərlərin isbata ehtiyacı 
yoxdur. Burada həqiqət hissi təcrübə, məntiqi təfəkkür və ya bədii obraz vasitəsilə 
deyil, qəlbin nuru, mənəvi işıqlanma ilə açılır.  
Fəlsəfə ilə dinin məqsədi eynidir, amma birinci idrak, ikinci inam üzərində 
qərar tutur. Məhəmməd İqbal yazır: «Din qətiyyətlə qəbul edildiyi və tam mənası 
ilə qavrandığı təqdirdə xarakter və mənliyi büsbütün dəyişdirə biləcək həqiqətlər 
sistemidir».
1
 Türk tədqiqatçısı prof. Murtaza Korlaelçi Hegelə istinadən yazır: 
«Din var olmaq üçün fəlsəfəyə möhtac deyildir. Fəqət Hegelin dediyi kimi fəlsəfə 
ruhu bilgi ilə; dini həqiqəti zəka ilə uzlaşdırmaq üçün özünü dinə qatmağa 
məcburdur».
2
 Çünki din insanın bilavasitə mahiyyətini, həyatın mənasını müəyyən 
edir. Mənəviyyatın daha zəngin, ömrün daha mənalı, zövqün daha incə olmasına 
fəlsəfə və incəsənət də təsir edir. Professor R.Aslanova yazır: «Din incəsənət və 
yaxud fəlsəfəyə nisbətən daha mürəkkəb və daha rəngarəng mənəvi hadisədir. O 
fəlsəfəyə bənzər kimi adamların bütün mənəvi-etik həyat sahəsinə daxil olaraq onu 
yüksək məna ilə zənginləşdirir»
3
.  
Ədəbiyyat və incəsənət bütün xalqın istifadəsinə verildiyi kimi, fəlsəfə də 
bütövlükdə xalqın dünyagörüşünün formalaşmasında əhəmiyyətli dərəcədə iştirak 
edir. Lakin burada fəlsəfənin iki müxtəlif səviyyəsindən söhbət getdiyi nəzərə 
alınmalıdır. Peşəkar fəlsəfə, elmi-fəlsəfi araşdırmalar təbii ki, geniş kütlələr 
üçün nəzərdə tutulmur. Lakin fəlsəfi düşüncə tərzinin, ideya-mənəvi yaşantı 
vərdişlərinin bütün insanlara aşılanması çox önəmlidir. Hər bir insan özünü 
                                                 
1
 Muhammet İkbal. İslamda Dini Düşüncənin yeniden doğuşu. İstanbul. 1984, səh.18. 
2
 Murtaza Korlaelçi. Din-felsefe etkileşimi. // Ankara Universitesi. İlahiyyat fakültesi 
dergisi. 1999, 39-cu cild, səh. 71 
3
 R.Aslanova. İslam və mədəniyyət. B., «Azərbaycan Universiteti». 2002, səh.75.   
 - 85 - 
maddi dünyadan ayırmağı, cari hadisələrin fövqünə qalxmağı, həyata böyük 
ideallar mövqeyindən baxmağı öyrənməlidir. Həm də bunu başqalarının 
nəsihətləri şəklində deyil, kənardan təsir kimi deyil, özünün fərdi mənəvi-
psixoloji yaşantısı kimi mənimsəməlidir. Bizim məqsədimiz insanlara hazır fəlsəfi 
biliklər, təlimlər öyrətmək yox, fəlsəfi düşüncə tərzini mənimsətməkdir ki, hər 
bir insan öz mənəvi-intellektual potensialının verdiyi imkan çərçivəsində 
filosoflaşa bilsin, kamilləşsin, İnsanlaşsın. Gənclərin mənəvi tərbiyəsini didaktika-
nın, pedaqogikanın öhdəsinə buraxmaq böyük sadəlövhlükdür. Əgər insanlar 
dünyanın ahəngini duya bilməsə, təbii gözəllik qarşısında heyrətlənməsə, öz daxili 
mənəvi güc qaynağını kəşf etməsə, öz mənəviyyatını dünya ilə təmasda, özünüdərk 
və refleksiya yolu ilə daim təkmilləşdirməsə, kənarda ülvi olan, gözəl olan nə 
varsa hamısının, əslində, öz daxilində olanların təzahürü, ikinci həyatı olduğunu 
dərk etməsə, yəni özünə genetik imkan şəklində təbiətən xas olan potensial 
mənəvi kamilliyi, müqəddəslik duyğusunu aktivləşdirməsə, canlandırmasa, 
özünün həyat tərzinə, fəaliyyət prinsiplərinə çevirməsə, təkcə kənar bilikləri 
öyrənməklə kifayətlənsə, insan bəlkə bilikli ola bilər, lakin kamil olmaz, alim ola 
bilər, lakin İnsan olmaz. 
Mənəvi kamilləşmə yolunun, İnsanlaşma yolunun yeganə böyük bələdçisi 
olan fəlsəfi təfəkkür tərzinə necə yiyələnmək olar? Necə etmək olar ki, uşaqlara 
fitrən xas olan fəlsəfi düşüncə qabiliyyəti, mahiyyətə varmaq, cəsarətli suallar 
vermək cəhdləri standart, normal təfəkkür qəliblərinə salınaraq sıradan 
çıxmasın, yaşlı nəslin təslimçi və praqmatik düşüncəsi uşaqların üsyankar 
idrak qanadlarını qırmasın? 
Gənclərimizin təlim-tərbiyəsini bu istiqamətdə necə yenidən qura bilərik? 
Min illər boyu ata-babalarımızdan bizə həm də genetik olaraq miras qalmış 
böyük mənəvi sərvətləri kənardan öyrənməklə yanaşı, öz daxilimizdə necə aşkar 
edə bilərik? Özümüz mənən yüksəlmədən, övladlarımızın tərbiyəsini «müasir 
tələblər səviyyəsində» necə qura bilərik? 
Bircə şeyi nəzərə almaq lazımdır ki, bu gün Avropada aşkar şəkildə etiraf 
olunsa da, olunmasa da onların qazandığı nailliyyətlərdə fəlsəfi düşüncə 
tərzinin rolu böyük olmuşdur. Təsadüfi deyil ki, hələ Siseron fəlsəfəni 
xeyirxahlığın bələdçisi, həyat müəllimi adlandırırdı. Bütövlükdə antik 
sivilizasiya fəlsəfi düşüncə üzərində qərar tutmuşdu. 
Avropanın ikinci böyük inkişaf dövrü, Renessans da fəlsəfi düşüncəyə qa-
yıdışdan başlanır. Yəni dövrün bütün siyasi-hüqüqi və mədəni-mənəvi dəyərlər 
sistemi də, demokratiya, insan haqları, beynəlxalq hüquq normaları da fransız 
maarifçi filosoflarından, Con Lokkdan, Kantdan qidalanır. Bu gün  biz bu 
dəyərlər sistemini Avropadan hazır şəkildə götürməyə çalışırıq. Bu – yaxşıdır. 
Lakin öz fəlsəfi fikir qaynaqlarımıza qayıtmaqla biz həmin dəyərlər sisteminə 
 - 86 - 
təfəkkürün təbii inkişaf yolu ilə də gəlib çıxa bilərik. Onda milli-ictimai şüurla 
demokratik dəyərlər sistemi arasında müşahidə olunan müəyyən ziddiyyətlər də 
təbii yolla aradan götürülmüş olar. 
Fəlsəfi düşüncə tərzi fərdi-mənəvi inkişaf üçün, insanın kamilləşməsi 
üçün nə dərəcədə vacibdirsə, fəlsəfi biliklər sistemi, elmi-fəlsəfi tədqiqatlar da 
cəmiyyət üçün, dövlət quruculuğu üçün, ictimai-siyasi və sosial-mədəni 
təşkilatlanma üçün bir o qədər vacibdir. 
Dövlətin, cəmiyyətin inkişaf strategiyasının elmi-fəlsəfi təməl üzərində 
qurulması zərurətini və bu baxımdan, fəlsəfi fikrin inkişafının ümummilli əhə-
miyyətini qeyd etməklə yanaşı, onun hər bir fərdin öz şəxsi və ictimai həyatını nə 
dərəcədə düzgün qura bilməsi üçün lazım olduğunu aydınlaşdırmağa çalışaq. 
Əlbəttə, həyatın axarına düşən, verilən tapşırıqları səylə yerinə yetirən, «zamanın 
nəbzini tutan», zamanla qovğaya girməyən, «palaza bürünüb, elnən sürünməyi» 
bacaran, təlimatlara vicdanla əməl edən, «normal» həyat və fəaliyyətin 
hüdudlarını aşmayan nümünəvi şəxslər, bəlkə də, hər şeyin səbəbi, mahiyyəti 
haqqında, həyatın mənası haqqında baş sındırmağa ehtiyac hiss etmirlər. 
Öz ailəsi, qohum-qardaşı, dost-tanışı ilə, iş yoldaşları ilə ünsiyyətdə olan, öz 
ev-eşiyi barədə, şəxsi əmlakını artırmaq, yaxşı yeyib-içmək, yaxşı «yaşamaq» 
haqqında düşünən, öz zəhməti və ya fərqli bacarıqları ilə pul qazanan və bu 
dünyasını təmin edən, hətta o dünya üçün də gün ağlayaraq vaxtı-vaxtında nəzir-
niyaz verən, dini mərasimlərdə iştirak edən insanlar üstəlik dünyanın dərd-
sərinidəmi çəkməlidirlər? 
Fəlsəfə «normal insanın» nəyinə lazımdır? Ümumiyyətlə, fəlsəfə hamı 
üçünmü, hər bir insanın hamının mənimsəməsi üçünmü nəzərdə tutulur? 
Belə bir fikir var ki, hamı, hətta ateistlər də, heç olmasa, ömründə bir 
dəfə – ölüm ayağında həyatın mənası haqqında, yaşadığı həyatın sonluluğu və 
sonsuz, əbədi dünya haqqında, Allah haqqında düşünür və ya düşünməsə də, bu 
mövzunun təsiri altında dərin hissiyyat keçirir. Lakin bu zaman İbn-Sinanın və 
ya Kantın fəlsəfi traktatlarını yada salmır. «Fəlsəfə» dərslərində müəllimin 
öyrətdikləri də, təbii ki, belə məqamlarda yada düşmür. Yada düşən hazır fəlsəfi 
biliklər və dini moizələr yox,  əzəli-əbədi dini-fəlsəfi suallardır. Bu suallara 
yeganə və son cavab cəhdi. 
Qalan hallarda, xüsusən «yaxşı günlərdə» əksəriyyət fəlsəfəyə, ümumiy-
yətlə, ehtiyac hiss etmir. Sərvət toplayan, yeyib-içmək, kef çəkmək haqqında 
düşünən adamların fəlsəfə nəyinə lazımdır? 
İstər-istəməz belə sual ortaya çıxır ki, fəlsəfə əgər toxlara lazım deyilsə, 
bəlkə aclara lazımdır? Xeyr, aclar məcburiyyət üzündən yemək haqqında, pul qa-
zanmaq haqqında düşünür, öz maddi həyatını təmin etmək uğrundakı ça-
balarda fəlsəfi problemlər üzərində düşünməyə, təbii ki, heç vaxt da qalmır. 
 - 87 - 
Bəs onda kim qaldı? Həyatın mənasını, millətin, xalqın, dünyanın taleyini kimlər 
düşünə bilər? Ümid yenə toxlara qalır. Lakin qarnı yox, gözü tox olanlara. Var-
dövlət tamarzısı olmayan, var-dövlət toplamaq imkanı olan, lakin bunda aludə 
olmayan, potensial şəxsi sərvətini milləti və dövləti üçün xərcləyənlərə. Dini də, 
imanı da pul olanlar yox, «pul əl çirkidir» fəlsəfəsini yaradanlara. 
Azərbaycan Dövlət Pedaqoji Universitetində dərs dediyim vaxtlarda 
marksizm-leninizm fəlsəfəsi ilə yanaşı, fürsətdən «sui-istifadə» edib həqiqi 
böyük fəlsəfəni də gənclərə çatdırdığım məqamların birində bir tələbəm 
mənə sualla müraciət etdi ki, müəllim, mən filosof olmaq istəyirəm, nədən 
başlayım? Mən ona məsləhət gördüm ki, evə qayıdan kimi özünün ən bahalı 
paltarlarını, zinət şeylərini yığıb yandırsın, sonrakı addımları isə gələn 
dərsimizdə deyərəm. Lakin gələn dərsimizdə qız əlini qaldırıb utana-utana dedi 
ki, müəllim, bilirsinizmi, mən daha filosof olmaq fikrindən daşınmışam. 
Bəli, mənim göstərdiyim yol çətin yol idi. Lakin insanı filosofluq məqamına 
yüksəldən başqa yol tanımıram. 
Mənə etiraz edib deyə bilərlər ki, axı, sizin gostərdiyiniz yol tərki – 
dünyalıqdır, asketizmdir və ən yaxşı halda, idealizmdir. Axı, bəs materializm də 
vardır, gedonizm də vardır… 
Yenə də marksizm fəlsəfəsini tədris etdiyim illər yadıma düşür. O vaxt bütün 
insanlar kimi tələbələr də özünün məhz marksist-leninçi dünyagörüşünün 
tərəfdarı, materialist olduqlarını isbat etməyə çalışırdılar. Mən isə deyirdim ki, 
isbatsız-filansız hamının materialist olduğuna inanıram. Çünki hələ dini-fəlsəfi 
düşüncə səviyyəsinə yüksəlməyənlər onsuz da materialistdirlər. Materialist 
olmaqdan asan nə var, çətini materialist olmamaqdır. Mən öz əsas vəzifəmi məhz 
idealizmi öyrətməkdə görürdüm, çünki həqiqi fəlsəfi fikir sadəlövh ma-
terialist düşüncələrin fövqünə qalxmaqla, ideya haqqındakı ilk təsəvvürlərlə 
formalaşmağa başlayır. Çətini onsuz da bu maddi dünyanın hadisələri içərisində 
itib-batan, onsuz da öz təbii-bioloji başlanğıcından ayrıla bilməyən və öz 
instinktinin, nəfsinin əsirinə çevrilən insanların ayağını yerdən üzmək, 
qanadlandırmaq, maddiyyatın fövqünə qaldırmaqdır. Və burada «Şahin 
nəğməsi» kimi əsərlər neçə-neçə fəlsəfi traktatdan daha çox kara gəlir. 
(Təəssüflər olsun ki, «proletar yazıçısı» olduğu üçün Maksim Qorkinin bu gözəl 
əsərini proqramdan çıxaranlar da tapılıbdır.) 
Əsas məsələ gənclərdə məftunluğun heyrət hissini, müqəddəslik duy-
ğusunu, ideala can atmaq əzmini formalaşdırmaqdır. Onların «İnsan mənəviyyat 
üçün yaşamalıdır»
1
, – qənaətinə gəlmələrini təmin etməkdir. 
                                                 
1
 Heydər Əliyev. Aforizmlər. Bakı, “Azərbaycan Universiteti” nəşriyyatı, 1998, səh. 108  
 - 88 - 
Fəlsəfədə mənəvi ilə maddinin qarşılaşdırılması heç də yalnız ontoloji 
kontekstdə önəmli deyil. Belə qarşıdurma insan nəfsinin strukturunda da vardır; 
ruh və maddiyyatın, əqli nəfslə heyvani nəfsin əks qütblərdə olması da ənənəvi 
səciyyə daşıyır.  
Maddiyyatı, var-dövləti, vəzifə və rəyasəti həyat amalına çevirən insanlar 
dini-fəlsəfi düşüncə qabiliyyətindən məhrum olan insanlardır.  
Öz nəfsi üzərində qələbə çala bilməyən, bu fani dünyanın nemətlərindən iki-
əlli yapışan, ən böyük hissi yaşantıları da maddi dünya ilə bağlı olan insanların 
necə dindar olduqlarını təsəvvür etmək çox çətindir. Lakin bir sıra təbiətşünas 
alimlər kimi pul hərisləri, ehtiras düşkünləri, keyf əhli də bəzən özünə dindar imici 
yaratmağa çalışırlar. Haram yolla qazanılmış pulla Həcc ziyarətinə getməyin, 
birindən rüşvət alıb başqasına sədəqə verməyin, bütün gün ərzində axşam necə 
yeyib-içəcəyini düşünərək oruc tutmağın mənası və motivi nədir? Hətta namaz 
qılanlar da, əgər hər dəfə qəlblərini təmizləyə bilmirlərsə, maddiyyata bağlılıq-
larından ayrılıb, saf, təmiz, ülvi hisslər keçirmirlərsə – sadəcə əyilib-qalxmaqda və 
əzbərlənmiş sözləri deməkdə məqsəd nədən ibarətdir? Ürəyində kin-küdurət, qəzəb 
və ya riya olmaqla, dilində Allah kəlamını zikr etməyin faydası nədir? Əslində 
ömrü boyu bu dünya üçün, maddiyyat üçün çalışaraq, qazandıqlarının kiçik bir qis-
mi ilə o dünyanı da satın almağa cəhd edənlər, əməllərində şeytana, dilində Allaha 
qulluq edənlər, görəsən nəyə bel bağlayırlar? Allahı da aldatmağa çalışırlar? 
Dini ayinlər mükəlləfiyyət kimi, yaxud sadəcə plan kimi icra oluna bilməz. 
Din insanları öz ilahi başlanğıcını dərk etməyə çağırır. Bu, təkcə islama deyil, 
bütün dinlərə və dövrlərə aiddir. 
Qədim çin fəlsəfəsi – daosizm, insanları maddi dünya ilə bağlı hər hansı bir 
fəaliyyətdən, hətta bu dünyanın qavranılması istiqamətindəki idraki fəaliyyətdən də 
uzaq olmağa, iç aləminə fokslanmağa və hələ bu dünyada ikən əbədiyyətə 
qovuşmağa səsləyir.
1
  
Orta əsrlər İslam dünyasında geniş yayılmış sufi hərəkatı və dərvişlik 
institutu da maddi dünyadan, ictimai həyatdan ayrılaraq öz mənəvi aləmini 
təkmilləşdirmək və bu yolla Allaha qovuşmaq mövqeyinin ifadəsi idi. Sufiliyin 
əsas prinsipi sadəcə olaraq həyatda mal-dövlətdən, rəyasətdən uzaq durmaq yox, 
həm də daxilən, mənən təmiz olmaq, insana öz cismani, heyvani başlanğıcını 
xatırladan hər şeydən uzaqlaşmaq, ehtiraslarını boğmaq və ancaq ilahi eşqlə 
yaşamaq idi. Bəziləri sufiliyin daosizm, buddizm və hətta xristianlıqla yaxınlığına 
istinad edərək, onu İslamın bir qolu kimi yox, az qala azadfikirliliyin və islamdan 
uzaqlaşmağın bir forması kimi anlayırlar. Elə o dövrdə də Mənsur Həllacın, 
Şihabəddin Yəhya Sührəvərdinin, E.Miyanəcinin, Nəsiminin fanatiklər tərəfindən 
                                                 
1
 Лаоцзы. Обрести себя в Дао. М., Республика, 1999, стр. 161 
 - 89 - 
edam edilməsi dinin mahiyyətindən deyil, zahiri əlamətlərindən çıxış etməyin, 
ehkamçılığın nəticəsi idi. Halbuki, Məhəmməd peyğəmbərin özünün «Ən böyük 
cihad insanın öz nəfsinə qarşı cihadıdır», yaxud «Ölməzdən əvvəl ölmək lazımdır», 
– kimi fikirləri sufizmin əsas ideyasına haqq qazandırır; lakin bir şərtlə ki, bu 
məsələdə də ifrata varılmasın. Çünki yeri gələndə nəfsini idarə etmək, maddiyyatın 
cazibəsindən ucada dayanmaq, ancaq ülvi hisslərə qulluq etmək nə dərəcədə 
yaxşıdırsa, yaşadığımız ictimai mühitə qatılmamaq, onun daha yaxşı olması üçün 
heç nə etməmək də o dərəcədə pisdir. İnsan yalnız öz mənəvi dünyasının deyil, 
cəmiyyətin də saflaşması uğrunda mübarizə aparmalıdır.                       
Əgər fani dünyadan ikiəlli yapışanlar bir cür ifrata varırlarsa, asketlər, tərki-
dünyalar da başqa cür ifrata varırlar. 
Bizcə, mənəvi kamillik heç də yalnız maddi dünyanın fövqünə qalxmaqla 
əldə edilmir. Məqsəd maddiyyata nifrət, bu dünyaya etinasızlıq deyil. Əsas məsələ 
imtina qabiliyyətinin olub-olmamasındadır. Yeri gəldi-gəlmədi, həmişə bu 
dünyadan qaçmaq əslində Allahın insan qarşısında qoyduğu vəzifələrdən də 
uzaqlaşmaq deməkdir. Ancaq özünü düşünmək, hətta bu, mənəvi kamilləşmə 
istəyindən doğsa belə, eqoizmin bir formasıdır. Halbuki biz yalnız özümüz üçün, 
öz şəxsi etiqadımız üçün deyil, həm də Allah yolunu tutan və haqqa qulluq edən 
digər insanlar üçün, onların rifahını yaxşılaşdırmaq üçün yaşayırıq. Əks təqdirdə, 
Qurani-Kərimdə dönə-dönə ehtiyacı olanlara əl tutmaq, zəkat vermək, yolunu 
azanları düz yola dəvət etmək tövsiyə olunmazdı.   
Maddiyyatla mənəviyyatın bir araya sığmadığını, cari həyata alüdə olanların 
mənən kiçildiyini iddia edənlər öz mövqeyini əsaslandırmaq üçün bir sıra hədislərə 
istinad edirlər. Belə ən gözəl hədislərdən biri aşağıdakı kimidir:  
«İki qonşu var imiş. Biri var-dövlət dalınca qaçar, qazanc üçün istənilən 
vasitəyə əl atar, yalan deməkdən, böhtan atmaqdan da çəkinməzmiş. Nə oruc tutar, 
nə namaz qılarmış. Amma var-dövləti aşıb-daşarmış. O biri qonşu isə gecə-gündüz 
ibadət edər, haqqı nahaqqa satmazmış. Amma kasıb yaşıyarmış. Bir gün o, Allaha 
sual ilə müraciət edib soruşur ki, bəs necə olur ki, ömrü boyu düz yolla getdiyi hal-
da belə kasıbdır, qonşusu isə günah sahibi olsa da var-dövlət içində yaşayır? O, öz 
aləmində bu cür vəziyyəti ədalətsizlik hesab edir. Amma Allahdan belə bir səda 
gəlir: – İstəsən, yerinizi dəyişə bilərəm. Sənin qismətini ona, onun qismətini sənə 
verərəm; sən də onun kimi yaşa və onun var-dövləti sənin olsun. Amma dindar 
adam bunu heç cür qəbul etmir. Onun istədiyi təmiz qalmaqla bərabər, var-dövlət 
sahibi olmaq idi. Amma bu cavabdan sonra, «dilini dişləyir»: «Ay dili qafil, mənim 
qismətim onunkundan uca, mənim payım onunkundan çox imiş. Heç bu cür qəlb 
rahatlığını mala- dövlətə dəyişmək olarmı? ….» 
Dünya malına göz dikməyin, var-dövlət dalınca qaçmağın mənəviyyat üçün 
çatışmazlıq olması haqqında milli ədəbiyyatımızda da az yazılmamışdır. Mal-
 - 90 - 
dövlət ilə müqayisədə həmişə əqlə, kamala, mənəviyyata üstünlük verilmişdir. Aşıq 
Ələsgər belə deyir: « Min batman zərin olunca, bir misqal kamalın ola».  
Həmişə ictimai mühitin ən böyük nöqsanlarından biri zər ilə kərəm 
arasındakı əksliyi aradan qaldıra bilməməsi olmuşdur.  Mütərəqqi cəmiyyətlərdə 
isə kamal özü var-dövlət üçün açar hesab olunur. Başqa sözlə, cəmiyyət elə ona 
görə mütərəqqi hesab olunur ki, burada rəyasət, var-dövlət, imkan ağılsızların yox, 
ağıllıların əlində olur. Yəni ağlı olan, biliyi olan, müəyyən bir ixtisasa yiyələnən 
insan üçün özünü maddi cəhətdən təmin etmək mütərəqqi cəmiyyətdə problemə 
çevrilə bilməz.    
Digər tərəfdən, hətta qabaqcadan varlı olan adam da əgər ağıllı deyilsə, özü 
mütəxəssis deyilsə və mütəxəssislərə arxalanmırsa, var-dövlətini və rəyasətini 
itirməyə məhkumdur. Çünki pulla çox şeyi satın almaq olar; amma əql-kamal, bilik 
və əməli vərdişlər pulla alına bilmir. Düzdür, naqis cəmiyyətdə belə cəhd göstərilir, 
amma onların pulla aldıqları əslində bilik yox, biliyi təsdiq edən formal sənəddir. İş 
o yerə çatır ki, vəzifəsi və pulu olan adam heç yalançı ali təhsil diplomu ilə də 
kifayətlənməyərək, elmi dərəcə də alır və rəsmən «alim» olur. Pulun yeganə meyar 
sayıldığı cəmiyyətdə belə təşəbbüslər təbiidir. Pul və rəyasətlə qazanılmış alimlik 
vəzifə tutmağa, yenə pul qazanmağa xidmət edir. Bu, əslində qanunauyğundur. 
Cəmiyyət bundan, əlbəttə, ziyan çəkir; amma ən böyük ziyan bu rəsmi «alimlərin» 
sonradan həqiqi elm adamları qarşısında maneəyə çevrilməsidir. Başqa sözlə, zər 
özünü artırmaqla kifayətlənməyərək, dönüb kərəmi də yeməyə başladıqda, misilsiz 
bir disbalans yaranır. Bu isə tsiklin tamamlanması deməkdir.   
 
Bütün cəmiyyətlərdə zənginlər və kasıblar vardır. Kapitalizm quruluşunun 
əsas ideyası da insanları kor-koranə bərabərləşdirməmək, onların öz əqli və fiziki 
potensialını reallaşdırmasına, hər kəsin cəmiyyətdə öz səriştəsinə uyğun mövqe 
tutmasına imkan verməkdir. Bəli, kapitalizm cəmiyyətinin gücü, ilk baxışda onun 
qüsuru kimi görünən bu cəhətdədir. Yəni daha qabiliyyətli olanların cəmiyyətdə 
mövqeyi, var-dövləti və fəaliyyət imkanları böyük olduğundan, cəmiyyətin inkişaf 
potensialı artmış olur. Var-dövlətin ağıllı adamda, kamal əhlində çox olmasının heç 
bir ziyanı yoxdur. Çünki bu pul, bu dövlət hansı yolla isə mütləq cəmiyyətə qayta-
rılacaqdır. Təsadüfi deyildir ki, kapitalizm cəmiyyətində kapital ilk növbədə 
istehsalın; sənayenin, təsərrüfatın inkişafına qoyulur. Böyük sənaye isə ancaq bö-
yük elm müqabilində inkişaf edə bildiyindən, kapital dolayası ilə elm və təhsilə 
sərf olunur. Vay o gündən ki, ictimai sərvətin, var-dövlətin arxasına keçməyin 
başqa yolları peyda olur. Ağılla, fərasətlə qazanılmayan pul da təbii ki, 
iqtisadiyyatın, elmin, təhsilin inkişafına yox, əyləncəyə, narkotikaya və s. sərf 
olunur ki, bu da ictimai inkişafa ləngidici təsir göstərir.   
 - 91 - 
Lakin problem bununla da bitmir. Korrupsiya vasitəsilə pul qa-zanan 
adamların əksəriyyəti savadlı adamlardır. Onlar özləri bəlkə də bu pulu pis bir işə 
xərcləməzlər. Buna heç vaxtları da qalmaz. Lakin onlar öz bisnesi ilə bilavasitə 
məşğul ola bilmədiyindən, bu varlı elitanın ətrafında yeni bir təbəqə formalaşır və 
kapital onların əlindən keçir. Buna görə də optimal ictimai təşkilatlanmanın ən 
mühüm şərtlərindən biri korrupsiya ilə mübarizə və yaradıcı əməyə, qanuni sahib-
karlıq fəaliyyətinə maneələrin aradan qaldırılmasıdır.   
Kamal əhli olmadan əli böyük pula çatanların fəallaşması cəmiyyət üçün, 
mədəniyyət və mənəviyyat üçün yaxşı heç nə vəd etmir. Bu problemin həlli üçün 
ilk növbədə zər-kamal dilemması aradan götürülməlidir.   
Görünür, məhz kapitalizmin hələ bərqərar olmadığı Şərq ölkələrində zər və 
kamal problemi həll edilə bilmədiyindəndir ki, mənəvi ilə maddi arasındakı fərqin 
qarşıdurma səviyyəsinə qaldırılması, biri artarkən o birinin mütləq azalacağı, yəni 
tərs-mütənasibliyi, hətta bunların cəminin sabitliyi haqqında fikirlər də ortaya 
çıxmışdır. Atalar da belə deyir: «Zər əhlində kərəm yoxdur, kərəm əhlində zər».  
Bu məsələnin bədii təhlili öz əksini Əbu Turxanın məşhur qıfılbəndində və 
onun açmasında da tapmışdır:  
 
Həyatda saxlanma qanunu varmı, 
Pak admı üstündür, dövlətmi, varmı? 
Biri azalanda o biri artsa,  
Məcmuyu bunların sabit qalarmı?  
 
Cavabında Əbu Turxan yeni saxlanma qanununun kəşf edilməməsini mənəvi 
sərvətin ölçülə bilməməsi və müqayisənin adekvat olmaması ilə izah edir:  
 
İsməti qismətə satanlar çoxdur, 
Kamil adamınsa, gözləri toxdur. 
Böyük kəşf olardı, amma nə yaxşı, 
Mənəvi sərvətin ölçüsü yoxdur. 
 
Beləliklə, mənəvi kamillik yolunun ancaq dərvişlikdən, kasıblıqdan keçməsi 
haqqında fikir inkar olunur. Qurani-Kərimdə də məsələ «ya bu dünya, ya o dünya» 
kimi qoyulmur. Allah istədiyi bəndələrinə hər ikisini verir. Və hər ikisinin yolu 
bilikdən, elmdən keçir. Həzrəti Məhəmməd demişdir: «Dünyanı istəyən elmə 
sarılsın, axirəti istəyən yenə elmə sarılsın».
1
 
Kasıblığın az qala dindar adamın qisməti kimi qələmə verilməsi, bu 
                                                 
1
 Bax: Jemil Sena. Hz. Məhəmmədin fəlsəfəsi. İstanbul, 1993, səh, 311. 
 - 92 - 
məqsədlə dini amildən sui-istifadə edilməsi isə, heç şübhəsiz, ya subyektiv 
mülahizələrlə əlaqədardır, ya da onun mahiyyəti düzgün təsəvvür olunmur. Bəli, 
doğrudur ki, din bir həyat tərzi kimi, səxavəti təlqin edir. Amma səxavətli olmaq, 
yardım etmək, xums-zəkat vermək üçün əvvəlcə müəyyən var-dövlət sahibi olmaq 
lazımdır. Məlum olduğu kimi, peyğəmbər özü ticarətlə məşğul olub, yəni burada 
ayıblı bir şey yoxdur. Ayıb olan əyri yolla pul qazanmaqdır. Lakin təəssüf ki, Şərq 
fəlsəfi fikrində var-dövlətə ancaq mənfi planda baxmaq ənənəsi geniş yayılmışdır. 
Hətta Qərbdə yaşayan ərəb şairi və filosofu Cübran Xəlil Cübran da bu mövqedən 
çıxış edir: «Var-dövlət insan müsibətlərinin mənbəyidir, sevgi isə səadət və 
sevincin.»
1
 Halbuki var-dövlət ancaq haram yolla qazanıldıqda və ağılla idarə edilə 
bilmədikdə müsibət törədə bilər. Onun sevgi ilə qarşılaşdırılması üçün də heç bir 
əsas yoxdur.  
Şərqdə gözəllik və sevgi maddiyatla qarşılaşdırıldığı kimi, mənəviyyat 
müstəvisində də qütbləşmə gedir. Məsələn, belə bir fikir vardır ki, kiminsə 
qismətinə zahiri gözəllik düşürsə, başqasının qismətinə mənəvi saflıq, daxili 
gözəllik düşür; və müdriklər həmişə ikinciyə üstünlük verirlər. Lakin zahiri 
gözəllik dalınca qaçanlar daha çox olur. Bu qarşılaşdırma, görünür, hər iki 
gözəlliyin eyni adamda olması ehtimalının azlığından irəli gəlir. Əlbəttə, idealda 
zahiri ilə batininin vəhdəti tərənnüm olunur. Amma bu vəhdət eyni tərtibli tərəf-
lərin vəhdəti deyil. Zahiri gözəllik olsa-olsa əsas gözəlliyin daha tez üzə çıxması 
üçün stimul ola bilər. Əbu Turxan yazır: «Zahiri və daxili gözəllik eyni vaxda 
parlaya bilməz. Əvvəlcə birincinin parıltısından ikinci gözə görünmür, amma elə 
ki, göründü, onda birincini kölgədə qoyur». Bir fərq də nəzərə alınmalıdır ki, daxili 
aləmin hüdudu olmadığından, onun tnktşaf potensialı da sonsuzdur. Digər tərəfdən 
sifət gözəlliyi mənəviyyata təsir etmədiyi halda, ruhun kamilləşməsi, xoşbəxtlik və 
sevgi duyğusu sifətdə də ifadə olunur. Sevən adamın, xeyirxah adamın, dindar 
adamın «sifətindən nur tökülür», o daha səmimi olur, daha nəcib görünür.  
Dini tərbiyə universal əqli keyfiyyətlərdən daha çox, duyğu ilə bağlıdır və 
insan Mən-inin daha dərin qatlarını ifadə etməklə yanaşı, lokal mədəni-mənəvi 
mühitlə, hətta fərdi mövcudluqla əlaqədardır. Digər dinlərdən fərqli olaraq, islam 
dini eyni zamanda bir şəriət kimi də çıxış edir və insanlara ictimai münasibətlərdə 
də bələdçi olur.    
Dini duyğu isə insani mahiyyətlə bağlı olduğu üçün daha dərin və qədim 
köklərə malikdir. C.Əfqaninin yazdığına görə, «İnsanın ilk tərbiyəsi onun dini 
tərbiyəsidir, fəlsəfi dünyagörüşü sonra yaranır».
2
 Lakin fəlsəfi düşüncənin 
formalaşmasında dini hissin böyük rolu vardır.  
                                                 
1
 Aforizmlər və hikmətli sözlər. B., Azərnəşr, 1981, səh. 125.  
2
 C.Əfqani. Seçilmiş əsərləri. (Tərtib edəni – professor Şamil Qurbanov), Bakı, 1998, 
səh. 33.  
 - 93 - 
Müasir dövrdə bəşəriyyətin əldə etdiyi ictimai təcrübə və yüksəldiyi 
intellektual səviyyədən elm, fəlsəfə, din, əxlaq və bu kimi İntellektual-mənəvi 
dəyərlər sisteminə yenidən baxılmasına, onların insan həyatında rolunun yenidən 
dəyərləndirilməsinə böyük ehtiyac vardır. 
Cəmiyyətin yüksək dərəcədə təşkilatlanmış olduğu bir şəraitdə hər bir 
insanın fərdi həyatı özündən daha çox kənar amillərdən asılı olur. İnsan hələ 
dünyaya gəlməmiş, onun yaşamalı olduğu təbii, sosial-iqtisadi və mədəni-mənəvi 
mühüt formalaşmış olur və bu mühit fərdlə müqayisədə qat-qat böyük miqyaslı 
proseslərlə bağlı olduğundan xeyli dərəcədə ətalətli və konservativ olur. Onun 
azacıq da olsa dəyişdirilməsi böyük daxili enerji tələb edir. 
Lakin bu mühiti dəyişmək lazımdırmı ?  
İnsan müəyyən zaman və məkanda dünyaya gəlir. Bu onun qismətidir. İnsan 
ya öz taleyi, qisməti ilə barışmalı və mühitə uyğunlaşmalı, ya da mühiti 
dəyişdirmək kimi çətin bir yola qədəm qoymalıdır ki, bu yol ancaq daxildən gələn 
işıqla aydınlaşa bilər.  
Mühitə qarşı dayana biləcək, ona alternativ ola biləcək yeganə mənbə 
insanın daxili mənəvi aləmidir. Lakin daxili aləm özü də mühitin təsiri ilə 
formalaşmırmı ? 
Ömür məhdud, dünya fanidir.  
İnsan ancaq çox qısa bir zaman intervalında dünyada gedən proseslərin iş-
tirakçısı olur və bir çox hadisələrin əvvəlini və sonunu görə bilmir. Ancaq baş ver-
mə müddəti insan ömrünə  nisbətən kiçik olan hadisələr bütöv halda müşahidə 
oluna bilir. Bütövün mahiyyətini dərk etmək mümkün olmadıqda, yəni insanın 
şüurlu ömrünə nisbətdə daha böyük müddətli proseslər insan üçün qaranlıq qalır. 
(Düzdür ictimai təcrübə insanın köməyinə gəlir və bəşəriyyətin tarixi hesabına öz 
ömrünü artırmağa çalışır. Yəni ömür keçmişə doğru interpolyasiya olunur. Lakin 
bu müddət də dünyanın yaşı ilə müqayisədə çox kiçik olduğundan, insan bu 
dünyada qonaq olmaq sindromundan xilas ola bilmir). 
İnsan ömrü keçmişə və gələcəyə doğru uzanaraq zamanı ehtiva etməyə 
çalışır. Bir insan ömründə mümkün olmayanı onun əvəzinə bəşəriyyət yerinə 
yetirməyə çalışır. Lakin insan ömrü bəşər tarixi müqabilində nə qədər kiçikdirsə, 
bəşər tarixi də kainat ömrü müqabilində o qədər kiçikdir.  
İnsan zaman və məkanca məhdudluğunu aradan qaldırmaq üçün sonsuzluğa, 
əbədiyyətə qatılmaq onun ayrılmaz tərkib hissəsinə çevrilmək istəyir. 
Əbədiyyət mühitdə yox, insanın içindədir. Sonsuzluq, tükənməzlik idea alə-
minə, insanın mənəvi dünyasına xasdır. Cismən məhdud olan insan mənən 
tükənməzdir.  
Əbədiyyətə qovuşmaq istəyən insan bəşər tarixinə deyil, mənəvi varlığının 
qədimliyinə  və ölməzliyinə bel bağlamalıdır.  
 - 94 - 
İnsan bədəni dünyanın, kainatın bir zərrəsi olsa da, insan ruhu dünyanı 
kainatı ehtiva etmək qüdrətində imiş. Bunu bədənə yox, ruha tapınanlar daha yaxşı 
bilirlər. Cismani ehtiyaclar üçün yox, ruhani ehtiyaclar üçün yaşıyanlar, dünyanı 
ruhun işığında seyr edənlər daha yaxşı bilirlər. 
Kimsə deyib ki, «çox oxuyan çox bilməz, çox gəzən çox bilər ». Lakin çox 
gəzənlərin çoxusu könül evindən bixəbər qalıblar. Gəzdikləri və gördükləri dünya 
özü yox, dünyanın görüntüsü olub. Dünya isə, mahiyyət isə haradasa kənarda yox, 
içəridə imiş.  
Mütləqi də, mahiyyəti də, sonsuzluğu və əbədiyyəti də insan ancaq öz iç 
dünyasında, ruhunun ənginliyində tapa bilər. Bir də öz yaxınlarında, «ruhu ruhunda 
olan» insanlarda. Fərdi ruhun aurası! Lakin mütləq ruhdan fərqli olaraq o, 
sonsuzluğa qədər yayıla bilməz. Kənara getdikcə dünya genişlənir və seyrəlir. 
Sıxlıq azalır, məsafə  artır. Sən getdikcə o səndən daha böyük sürətlə uzaqlaşır. 
(Burada nəzərə alınmalıdır ki, həndəsi yaxınlıqla mənəvi yaxınlığın müqayisəsi 
şərtidir). 
İnsan dünyadan onun nemətlərindən nə isə tapıb yeyə bilər. Nə qədər çox 
yesə də yeyə bilmədikləri daha çox olacaqdır. Qarın doyacaq, göz doymayacaqdır. 
Nə qədər pul toplasa, əmlak toplasa bunlar dünya müqabilində sonsuz, kiçik 
olacaqdır; onun gözü yenə başqalarının əlində olacaqdır. Yığdığı əmlak, var-dövlət 
onun özündən daha çox yaşayacaq, onun özünə qalmayacaqdır. Müdrüklərin 
dediyinə görə, insanın bu dünyadan aparacağı bir kəfən olacaqdar ki, əslində heç 
onu da apara bilməyəcəkdir. 
Bəs onda insan nə üçün çalışır ?  
Deyirlər ki, harada isə ikinci bir dünya, o dünya var ki, insan məhz onun 
naminə yaşamalıdır. Həmin «o dünya» sonsuz və əbədidir. İnsana bu fani dünyada 
həyat ona görə verilib ki, «o dünya»sını qazana bilsin; Ya əbədi məşəqqət, ya əbədi 
sevinc, şad-xürrəm həyat. 
Lakin başqa qisim müdriklər əbədi səadət naminə çağdaş səadətdən imtinanı 
qəbul etmirlər. Əgər bu dünyanın əsas fəaliyyət kredosu heyvani nəfs üzərində 
qələbədən naz-nemətə və ləzzətə uymamaqdan ibarətdirsə, onda bu cür könlü tox, 
gözü tox insan üçün əbədi ləzzət idealı nə dərcədə məqbuldur? 
Ömər Xəyyamlar diqqəti məsələnin məhz bu cəhətinə yönəldirdilər. Mollalar 
isə onların «o dünya» haqqındakı dini təlimə şəkk gətirdiklərini iddia edirdilər.  
Başqa qisim müdrüklər də olub ki, onlar bu dünyadakı sevinc və səadəti o 
dünyadakına qarşı qoymamış, sadəcə olaraq həqiqi böyük sevincin və sevginin 
mənasını daha düzgün müəyyənləşdirməyə, cənnətdə təsvir olunan könül ra-
hatlığını da elə bu dünyada ikən tapmağa cəhd göstərmişdilər. Bu müdriklər hə-
yatın mənasını və dünyanın mahiyyətini də kənarda fani dünyanın naz–nemətində 
deyil, öz mənəvi-ruhani varlıqlarının hikmətində, sirli-sehirli aləmində axtarmışlar. 
 - 95 - 
«Özünü dərk et», - deyən Sokrat da, «mənəm həqq, həqq məndədir», - deyən 
Həllac da, «quyuya su tökməklə, sulu olmaz», – deyən dədələr də fani dünyanın 
tərəf-müqabili kimi könül evini, mənəvi aləmi qəbul etmişlər.  
«Bu dünya»ya alternativin insanın iç aləmində axtarılması heç də «o dünya» 
ideyasının inkarı kimi anlaşılmamalıdır. Sadəcə olaraq, əzəli-əbədi olan «o 
dünya»nın əzəli-əbədi olan mənəvi aləmlə, ruhla ilişgisini anlamağa təşəbbüs 
göstərilməlidir. 
Sonsuzluğu ehtiva edəndə, kainata qovuşanda, nəhayətsiz, əzəli, əbədi dün-
yaya qovuşanda, ölümdən sonrakı ölməz həyatı da öz həyatına əlavə edəndə, 
mümkünsüzlüklər hamısı mümkün olanda... həyatın ecazkarlığı, ülviliyi artır, insan 
özünü əzəli-əbədi hesab edir, hadisələr içərisində itib-batmır, nəfsin torundan çıxır, 
yüksəlir, cılız, cari, cismani, keçici, fani həyatdan uzaqlaşaraq onun fövqündə dur-
maq, mənəviləşmək, ideallaşmaq, Allaha qovuşmaq əzmində olur! 
İnsanın qəlbi ülvi, müqəddəs bir duyğu ilə dolur, böyük Allaha pərəstiş edər-
kən, özü də qanad açır, ucalır, mənəvi dünyanın sirli-soraqlı, dərin qatlarını ehtiva 
edir.  
Fərd öz həyatı, öz hərəkətləri ilə ancaq özünü təmsil etdiyini və əgər görən, 
bilən varsa – qanun qarşısında, əgər görən, bilən yoxdursa ancaq öz vicdanı 
qarşısında cavabdeh olduğunu zənn edirsə o, ən azı eqoistdir; bu, onun fərdi 
miqyasdan milli və ümumbəşəri miqyasa çıxa bilməməsinin nəticəsidir.   
İnsan hər bir məqamda özündən başqa ailəsini, elini-obasını, millətini, 
dövlətini təmsil edir, insanlığı – bəşəriyyəti təmsil edir.  
Tək özü qarşısında deyil, tək dövlət, qanun qarşısında deyil, həm də milləti 
təmsil etməklə millət qarşısında, insanlığı təmsil etməklə bütün bəşəriyyət 
qarşısında məsuliyyət daşıyır.  
Daha böyük miqyasda və daha böyük ümumilik dərəcəsində isə insan öz 
hərəkətləri ilə Allah qarşısında məsuliyyət daşıyır.  
Dini hiss – insanın Allah qarşısında məsuliyyət hissi mərhələ-mərhələ: ailə 
qarşısında, millət qarşısında, bəşəriyyət qarşısında məsuliyyət hisslərinin davamı 
kimi ortaya çıxdıqda bu daha sadəcə hiss yox, dərk olunmuş, zəka ilə qovuşmuş bir 
hissdir.  
Tək dinlər yox, bütün əxlaqlar da yaxşılığa qarşı minnətdarlıq hissini zəruri 
hal, norma sayır.  
Kimsə əl tutanda, yaxşılıq edəndə çalışırıq ki, fürsət düşən kimi əvəzini çıx-
aq, ya da bu mümkün deyilsə, heç olmasa sözlə öz minnətdarlığımızı bildirək... 
Bəli, insan ona edilən hər kiçik yaxşılığın ünvanını axtarır, öz təşəkkürünü 
bildirməyə ehtiyac duyur. Lakin bütövlükdə həyat üçün, bu dünyanın bütün 
gözəllikləri üçün, dərk etmək, sevmək, sevilmək, quruculuq, yaradıcılıq sevincləri 
üçün kimə təşəkkür etmək lazımdır? 
 - 96 - 
İnsan dünyanın ahəngi, gözəlliyi, qanunauyğunluğu və bu qanunların 
dərkedilənliyi üçün Allaha minnətdarlığını bildirir və dini ayinlərin əksəriyyəti də 
bu minnətdarlığın ifadə edilməsidir.  
Lakin maraqlı budur ki, islam dinindəki bütün ayinlərin icrası – Allaha 
minnətdarlıq proseduraları elə qurulub ki, onlar insanın özü üçün, onun sağlamlığı 
üçün, onun daxili mənəvi sakitliyi üçün də şərt olur. Allaha dua edən, dinin 
qoyduğu qaydalar çərçivəsində fəaliyyət göstərəí èíñàí həm də öz sağlamlığına, 
fiziki və mənəvi kamilliyinə xidmət edir.  
İnsan Xaliq qarşısında əyilir, ona bəxş edilmiş bütün qabiliyyətlərə və gözəl-
liklərə görə böyük yaradana minnətdarlığını bildirir və bununla mənən yüksəlir, 
ucalır, öz nəfsi və başqaları qarşısında əyilməz olur. Təbiətdə, həyatda heç kimdən 
asılı olmadan mövcud olan ahəngi, gözəlliyi görmək, duymaq və bunäàí ìÿìíóí 
qalmaq, minnətdar olmaq ÿñëèíäÿ onları öz daxilinə köçürmək, həmin gözəllikdən, 
ahəngdən mayalanmaq deməkdir. Əslində bu dünyanın özündə də səni öyrədən, 
sənin xexirxahın olan insanlara, müəllimlərə, ustadlara münasibətdə minnətdarlıq 
və pərəstiş duyğusu insanı kiçiltmir, əksinə yüksəldir. Əks təqdirdə insan, nankor 
bir eqoistə çevrilə bilər. Təmbehə layiq olan isə, riyakarlıq və təmənnalı əyilmədir 
ki, bunlar nə dini hisslə, nə insani ləyaqətlə bir araya sığmır.      
Kənarda, başqalarında yaxşı olanları görməyən, duymayan, qiymət-
ləndirməyənlər bu yaxşılıqlardan məhrum olanlardır. Èíñàí þçöíäÿ ÿí àçû ðöøåéì 
ùàëûíäà îëìàéàíû áàøãàñûíäà äà ýþðÿ áèëìèð. 
Daxilən gözəl olmağın bir yolu var: o da xaricdəki gözəlliyi duymaq, ona 
heyran olmaq, ona qovuşmaqdır.  
Áþéöêëÿðÿ ùþðìÿò èíñàíûí þçöíÿ ùþðìÿò îëóíìàñûíûí ÿñàñûíû ãîéóð. 
Ìöäðèêëèê, ýözəllik və ahəng qarşısında diz çökməyənlər zor və hiylə qarşısında diz 
çökürlər. Böyük Allah qarşısında əyilməyənlər cismani qüvvələr qarşısında 
əyilməyə məhkumdurlar. Àëëàùà ñÿæäÿ åòìÿê, Àëëàù ãàðøûñûíäà ÿéèëìÿê 
ùàäèñÿëÿð äöíéàñûíäà ÿéèëìÿçëèéèí òÿìÿë äàøûäûð. 
Dini hissdən kənarda din yoxdur. Dinin sosial infrastrukturu hələ din deyil. 
Din – mənəviyyat hadisəsidir. 
Dinin mahiyyəti dini hisslə – Allaha inamla bağlıdır. 
Mütləqə inam yolu nisbi inamlardan keçir. 
Məhdud miqyaslı, cılız hissiyatlı, ümumiyyətlə inam hissindən məhrum olan 
adamda Allaha inam da ola bilməz. 
Mütləqə sevgi yolu nisbi sevgilərdən keçir. Sevgi hissindən məhrum olan 
adam dindar ola bilməz. 
Nisbi müqəddəslik duyğuları olmadan mütləq müqəddəslik duyula bilməz. 
İnsanın öz həyatında, fərdi mənəviyyatında müqəddəs heç bir şey yoxdursa, 
ali, ülvi, toxunulmaz heç bir şey yoxdursa – dini müqəddəslik duyğusu da 
 - 97 - 
olmayacaq. 
Bir sözlə, dini hisslər ancaq dinè məktəblər, ruhani iíñòèòóòó, məscidlər 
vasitəsilə deyil, bütövlükdə tərbiyə (ailə tərbiyəsi, dünyəvi məktəb tərbiyəsi, elm 
və incəsənətin təsiri, nəhayət, fəlsəfə) vasitəsilə formalaşır. Daha doğrusu, 
sonuncuların yaratdığı yüksək mənəvi platforma olmasa, ancaq dinin təbliği ilə dini 
hissləri təlqin etmək çox çətin məsələdir. 
Din insandan Allaha doğru aparan yolu işıqlandırmalı, bu yolun istiqamətini 
göstərən mayak olmalıdır. Nə zaman ki, din bu missiyanı unudub başqa iddialara 
düşür –  o daha artıq din olmur. 
Müasir dövrdə daha çox dərəcədə din adını mənimsəmiş psevdodinlər 
fəaliyyət göstərir. Həqiqi din təzahürlərinə çox nadir hallarda rast gəlmək olur. 
Daha doğrusu, həqiqi din əslində çox vaxt din pərdəsi altında deyil, insani 
keyfiyyət kimi təzahür edir. 
Din müasir şüur səviyyəsində, elmi idrak kateqoriyaları və metodları 
müstəvisində nəzərdən keçirildikdə, xüsusən ona çoxölçülü bir hadisə kimi 
baxıldıqda və onun sosial rakursu ilə mənəvi rakursu fərqləndirildikdə bizə “din” 
adı altında təqdim olunan mərasimlər toplusunun həqiqi dindən nə dərəcədə fərqli 
olduğu aşkara çıxır. 
Sosial prizmadan baxdıqda dinin mahiyyəti görünə bilməz və ona görə də 
ictimai bir hadisə kimi din əslində çox sönük görünür. 
Ancaq fərdi mənəvi aləmi işıqlandıran və ancaq  mənəviyyat  prizmasından 
baxdıqda üzə çıxa bilən həqiqi din, mərkəzində müqəddəslik duyğusu dayanan dini 
mahiyyət ictimai həyatda konkret hadisələrlə təzahür edir və təəssüf ki, çox vaxt bu 
hadisələr, təzahürlər dini mahiyyəti əvəz etmək, onun yerini tutmaq iddiasına düşür.   
İslam iki istiqamədə qurulub: 
1.  İnsandan Allaha – müqəddəslik duyğusu. 
2. Allahdan insana: necə yaşamağın konkret yolları (sosial rakurs, şəriət). 
İndi çox vaxt birinci unudulur və ancaq ikincidən söhbət gedir. Ali hisslərsiz, 
inamsız şəriət isə hələ din də deyil. İctimai hadisəyə çevrilmiş din artıq din deyil.    
Din kimi təqdim olunan hər hansı bir formada təşkilatlanmış və fərdi-mənəvi 
varlıqların fövqündə duran ictimai hadisə əslində yeni mahiyyət daşıyır. Fərdi 
«mən» və onun strukturuna daxil olan dini hiss hər hansı bir maddiliyin təzadı,  əks 
qütbü olmaqla hər hansı bir maddi vasitəyə qatıla bilməz.  
Əsil din bir ümumi olmaqla fərdi «mən»lərdə yaşayır. Lakin onların toplusu 
deyil. Əl-əxsus fərdlərin toplusu ola bilməz. «Dini icmalar», «dini idarələr» və 
hətta «dini dövlətlər» şəklində təqdim olunan ictimai hadisələr əslində yalnız 
insanların dini hissinə istinad edən və mahiyyətcə dinlə adekvatlığı olmayan 
hadisələrdir. Dini hiss isə müxtəlif insanlarda müxtəlif dərəcələrdə təzahür edən və 
insan mənəviyyatının təbiətlə, kainatla, dünya ilə təmas məqamını əks etdirən, son-
 - 98 - 
lunun sonsuza ötüb-keçənin, faninin əbədi, mütləq olana münasibətidir. Bu cür 
yanaşıldıqda mahiyyətcə ancaq bir dindən söhbət gedə bilər. 
Bəs onda müxtəlif dinlər nədir? Eyni mahiyyət niyə başqa-başqa formalarda 
təzahür edir? Bu müxtəliflik içərisində mahiyyət eyniliyi saxlanılırmı?  
Deyirlər ki, bütün insanlar Adəm və Həvvanın övladlarıdır. Deməli, hamısı 
eyni kökdən olmaqla qohumdurlar. Lakin bu eyni kökdən olanlar getdikcə müxtə-
lifləşərək biri-birinə qarşı çıxır və düşmənçilik yaranır. Müxtəlif dinlər də eyni 
mahiyyətin konkret təzahürləri olmalarına baxmayaraq, bəzən biri-birinə düşmən 
kəsilirlər. Əslində burada biz «din» sözünü mahiyyət yox, təzahürün ifadəsi üçün 
istifadə etdik. Çünki, müxtəlif dinlər, əslində dini hiss səviyyəsində yox, bu hissin 
nəqli ifadələrinin və bu ifadələrin ictimai səviyyədə maddiləşmiş formalarıdır.  
Məhz hissiyatın sözlərlə ifadə edilməsi, nəql olunması, heç şübhəsiz, 
hissiyatın özünə tam adekvat olmur. Hiss ilə anlayış arasındakı məsafə hər bir 
fərdin yaşadığı mühit, mənsub olduğu xalqın mifologiyası, şifahi ədəbiyyatı, həyat 
tərzi və ənənələrinə uyğun surətdə rənglənir, doldurulur. Artıq hekayət şəklində, 
hədislər şəklində üzə çıxan «kitablar», «dini əsərlər» heç də insan –  dünya 
münasibətinin, dini hissin rəngsiz, boyasız ifadəsi olmayıb, milli koloritlə, ictimai 
şüurla və onun müxtəlif formalarının təsiri ilə cilalanmış, boyanmışdır. Eyni 
mahiyyət müxtəlif təzahürlərdə üzə çıxdığından, bəzən qarşıdurmalar üçün də 
«əsas» yaranır. Halbuki, əsil məqsəd insan fikrinin hədis və hekayətlər səviy-
yəsindən elmi anlayışlar səviyyəsinə yüksəlməsi və yenidən mahiyyətə, kökə 
qayıdaraq bu mahiyyətin, bu eyniyyətin nəzəri konseptual dərkidir. Məqsəd bu 
müxtəlifliyin əsasında dayanan eyniyyətin, alt qatdakı mənanın üzə çıxarılmasıdır. 
Əsrlər boyu insan fikri bu istiqamətdə axtarışlar aparmış, insan – dünya münasibət-
lərinin nəzəri ifadəsi olan böyük fəlsəfi təlimlər yaradılmış və hadisədən ma-
hiyyətə, hissiyatdan təlimə aparan neçə-neçə yollar kəşf edilmişdir.  
Yer üzündə çoxlu sayda dinlər, təriqətlər yayılmışdır və bunlar çox vaxt 
qarşı-qarşıya qoyulur, düşmənçilik həddinə çatırlar. Çünki mahiyyəti yox, 
təzahürləri, əlamətləri ön plana çəkirlər.  
Aristotel deyir ki, nadanlar ancaq fərqi görə bilirlər, əsas mətləb isə 
ümumiliyi, eyniyyəti vəhdəti görməkdən ibarətdir.  
Məqsəd Allahı duymaqdır. İnsana müqəddəslik duyğusu, haqqı nahaqdan 
ayırmaq qabiliyyəti aşılamaqdır. 
Məqsəd haqqı bulmaqdır.  
Bütün peyğəmbərlər və bütün müqəddəs kitablar ilk növbədə bir böyük 
ideyanı - Allah ideyasını təqdim və təbliğ ebirlər.  
Müqəddəs kitablar haqqdan xəbər verir. İnsanın öz əqli və təcrübəsi ilə əldə 
etdiyi nisbi biliklərdən fərqli olaraq müqəddəs kitablar haqqı, həqiqəti ifadə edirlər. 
Lakin insan əqli müqəddəs kitabLardakı bütün hikmətləri mənimsəməkdə acizdir. 
 - 99 - 
Hər kəs ancaq öz istedadı, ona verilmiş idrak gücü çərçivəsində dərk edə bilər. Bu 
dünyanı da, müqəddəs kitabı da. 
Lakin insan iddialıdır. Öz idrakının məhdudluğundan xəbərsiz kimi davranır. 
Öz dərk etdiyini mütləqləşdirir. Bir nisbi həqiqəti başqa nisbi həqiqətlərə qarşı 
qoyur.  
İnsanlar müqəddəs kitablar arasında da fərqi görür, eyniyyəti görmür.  
Bir dinə qulluq edənlər  dinin əsl mahiyyətini ali məqsədini unudaraq  başqa 
dinlərə qarşı düşmənçilik mövqeyi tuturlar.  Hətta bir din daxilində neçə-neçə 
təriqətlərə bölünür və bir-birinə qarşı dayanırlar.  
Mahiyyətə doğru getdikcə fərqlər itir, eyniyyət qalır. Bütün ucqarlardan, 
əyalətlərdən mərkəzə doğru gələnlər bir nöqtədə birləşirlər. Dağın ətəyində bir-
birindən çox uzaqda dayananlar zirvəyə qalxdıqda yaxınlaşır, zirvədə vəhdətə 
çatırlar. Vəhdətə qovuşur. Vahidləşirlər. Vahidə qatılır, Vahiddə itirlər.  
(Lakin zirvəyə gedən yol əslində insan qəlbinin dərinliyinə gedən yoldur. 
Zirvə ucqarda yox, dərinlikdədir. Zahirdə yox, batindədir.) 
Dini təfriqələr, təriqətçiliklər mahiyyətdən uzaqlaşanda, əlamətlərə uyanda 
ortaya çıxır.  
Hər cür mərasimçilik insanın öz qəlbinin əngəlliklərində tapa bilmədiyini 
zahiri əlamətlərdə axtarmaq təşəbbüsünün nəticəsidir. 
Vahid Allaha inananlar başqalarının tanrısını fərqlimi hesab edirlər? Onda 
onların Vahidlik təsəvvürü şübhəli görünmürmü? 
Qurani-Kərimdə bütün peyğəmbərlərin təlqin etdiyi inam vahid bir ideyanın 
ifadəsi kimi dəyərləndirilir. Musaya nazil olan və İsaya nazil olan kitablar da eyni 
bir müqəddəs kitabın hissələridir. Quran onları təsdiqləyir və onlara yekun vurur. 
Və bu Yekun bütün əvvəlki kitabların mahiyyətini və əsas məzmununu ehtiva edir.  
Qurani-Kərimin bizə gəlib çatan variantı peyğəmbərin bilavasitə tələffüz 
etdiyi mətnə daha çox adekvat olduğundan və 1400 il ərzində heç bir dəyişikliyə 
məruz qalmadığından onun orijinala yaxınlıq dərəcəsi Tövrat və İncilə nisbəitən 
çox yüksəkdir. Yəni Musaya və İsaya nazil olan müqəddəs kitablar birbaşa 
köçürülmədiyindən və 100 illər ərzində təhriflərə məruz qaldığından onların ilkin 
deyim formasına-müqəddəs kitaba adekvatlıq dərəcəsi xeyli aşağıdır. Müxtəlif ver-
siyalar tam üst-üstə düşmür və bunlardan hansının orijinala daha uyğun olduğunu 
aydınlaşdırmaq çox çətindir. Bu baxımdan Quranda Musa və İsa haqqında 
deyilənlər olduqca mühüm əhəmiyyətə malikdir.  
Qurani-Kərimdə Musaya və İsaya nazil olan kitablardan danışıldıqda 
təhriflərə məruz qalmamış ilkin variant nəzərdə tutulur. Lakin Məhəmməd 
peyğəmbərin vaxtında İncilin artıq qələmə alınmış variantları var idi və xristianlıq 
bir din kimi bu təhriflər üzərində qurulmuşdu. İndi əsas məqsəd İsa peyğəmbərin 
missiyasını düzgün anlatmaq, onun statusunu, missiyasını təhrif edən, onu 
 - 100 - 
allahlaşdırmağa çalışan, qüsurlu şərhləri aradan qaldırmaq idi.  
İncil Tövratı inkar üçün deyil təsdiq üçün göndərildiyi kimi, Quran da İncili, 
təhriflərdən təmizlənmiş həqiqi İncili təsdiq edir. Əl-Maidə surəsinin 44-cü 
ayəsində Tövratın doğru yolu işıqlandırmaq üçün, 46-cı ayəsində isə İncilin Tövratı 
təsdiq etmək və yenə də doğru yolu işıqlandırmaq üçün göndərildiyi bildirilir. 48-ci 
ayədə isə Qurani-Kərimin də eyni missiya ilə nazil edildiyini bəyan edir: «Öncəki 
kitabları təsdiq üçün və onlaru qorumaq üçün biz sənə də bu kitabı nazil etdik …».  
Bu deyilənlər gənc nəsildə dini ayrı-seçkilik və düşmənçilik mövqeyinin 
aradan qaldırılması, onlara tolerantlıq hissinin təlqin olunması üçün çox 
əhəmiyyətlidir. Gənclərin məhz bu ruhda tərbiyə olunmasında bədii ədəbiyyatın da 
böyük rolu vardır. Azərbaycan klassik ədəbi irsində M.F.Axundovun, Mirzə 
Cəlilin, H.Cavıd və C.Cabbarlının əsərləri bu baxımdan xüsusi önəmə malikdir.  
Cavid milli və dini dəyərlərlə müqayisədə, ümumbəşəri dəyərlərə daha 
böyük önəm verir. Onun maarifçiliyi də, dünyəvi məktəblər uğrunda mübarizəsi 
də, bizcə, hər hansı bir millətə və dinə mənsub olmaqdan öncə, bir bəşər övlədı 
olaraq özünü dərk etməyi ön plana çəkməsindən irəli gəlir. Maraqlıdır ki, 
gəncliyində daha çox millətçi olan Cabbarlı da tədricən ümumbəşəri ideyalara 
doğru təkamül yolu geçir. «Od gəlini»ndə oxuyuruq: «Bizim üçün ərəb, fars, rum, 
yəhudi olsun – heç bir fərqi yoxdur. Bax, bu ərəbdir. Bizə azad əmək əli uzadır. O, 
bizim qardaşımızdır, Biz ərəb mötəsəmlərinə, Bağdad xilafətinə qarşı vuruşuruq. 
İki addımlığımızda Şirvan şəhriyarlığı da ona qarşı çarpışır. Lakin biz onunla 
birləşmirik. Çünki bizim üçün Şirvan şəhriyarilə Bağdadın mötəsəmləri, Bizansın 
imperatorları, Makedoniyanın iskəndərləri, Romanın qeysərləri, neronları arasında 
heç bir fərq yoxdur. Biz insan dostunun dostu, insan düşməninin düşməniyik»
1
.  
Cavid məkan və zaman müəyyənliyindən, etnik və dini mənsubiyyətindən, 
mənəvi-əxlaqi məxsusiyyətindən asılı olmadan bütün insanların eyni bir mahiyyətə 
yüksəlmək şansını qəbul edir. Məhz mAhiyyətə varanda, insani, ümumbəşəri 
keyfiyyətlər önə çıxanda üfüqi müstəvidəki fərqlər itir və insanlar ancaq vertikal 
müstəvidə, haqqa, həqiqətə yaxınlıq dərəcəsinə görə fərqlənirlər. Burada «məni hər 
kim sevirsə, yüksəlsin» («Şeyx Sənan») fəlsəfəsi rəhbər tutulur. Yaxud Cabbarlıda 
«alçaq cismani duyğuları atıb, ruhani bir yüksəkliyə varmaqdan» («Od gəlini») 
söhbət açılır. 
Həm də bu yüksəliş intellektual müstəvidən daha çox mənəvi müstəvidə 
həyata keçməlidir. Çünki allaha ancaq inanmaq, onu ancaq müqəddəslik duyğusu 
ilə dərk etmək olar. Təfəkkür, məntiq, Rasional idrak burada acizdir. Cavid bu 
ideyanı «Xəyyam»a girişdə – minacat səsi ilə belə ifadə edir:  
 
                                                 
1
 Cəfər Cabbarlı.  Seçilmiş əsərləri. Bakı, Çaşıoğlu, 2004, səh.316. 
 - 101 - 
Ey fəzalarda gülümsər əbədi şe’rü xəyal! 
O nə qüdrət, o nə hikmət, o nə ahəngü cəlal!? 
Hər dəha çırpınaraq səndə arar feyzi-kəmal, 
Yenə yox kimsədə əsla səni idrakə məcal
1
. 
 
Haqqa yaxınlaşdıqca dini fərqlər artmır, azalır. Görünür, insanın daxilən 
təmizlənməsi, yüngülləşməsi, pərvazlanması, eşqin qanadlarıyla haqqa doğru 
uçması ideyaları həm də dinlərin vəhdəti ideyasına gətirir.  
«Şeyx Sənan»da deyilir: 
 
Din bir olsaydı yer üzündə əgər, 
Daha məs’ud olardı cinsi-bəşər.
2
   
Həm də bu fikir təkcə Dərvişin dilindən eşidilmir. Şeyx Sənan islamı daha 
dərindən anladıqca xristianlığı da ehtiva etməyə çalışır: 
 
Mənə olmuş cahan pərəstişkar, 
İmdi pək başqa bir cəlalım var. 
Sanma İslamə rəhbərəm tənha, 
Peyrəvimdir xristianlar da
3
.  
 
Yaxud başqa bir yerdə Şeyx Sənan deyir:  
 
Birsə həqq, cümlə din də bir... naçar, 
Xəlqi yalnız ayırmış azğınlar...
4
 
 
Yaxud Cabbarlıda oxuyuruq: 
«Siz ey min-min qəbilələrə, millətlərə, irqlərə ayrılmış məzlum bəşəriyyət! 
Mən bu gün bütün istilalara, müharibələrə, qırğınlara, əsirliyə, köləliyə, cəbrə, 
istibdada, altunlara, hökumətlərə, qanunlara, dinlərə, allahlara, bütün əski varlığa 
qarşı üsyan bayrağı qaldırıram»
5
  
«Bu yalnız ərəblərdə deyil, yalnız burada deyil, hər yerdə belə olmuşdur. 
Bunu babillilər də belə etmişlər, yunanlar da belə etmişlər, rumlar, yəhudilər də 
belə etmişlər. İsalar, musalar, iskəndərlər, saysız-hesabsız insan qəssabları hamısı 
belə etmişlər»
6
  
Cavid də, Cabbarlı da böyük müqəddəslik duyğusundan ayrı salınmış, 
                                                 
1
 Hüseyn Cavid. Əsərləri üç cilddə. 3-cü cild, Bakı, 2003, səh.307. 
2
 Hüseyn Cavid. Əsərləri  üç cilddə. 1-ci cild, Bakı, 2003, səh. 477. 
3
 Hüseyn Cavid. Əsərləri  üç cilddə. 1-ci cild, səh. 476. 
4
 Hüseyn Cavid. Əsərləri  üç cilddə. 1-ci cild, səh. 414. 
5
 Cəfər Cabbarlı.  Seçilmiş əsərləri, səh.301. 
6
 Yenə orada,  səh.300-301. 
 - 102 - 
özgələşmiş, dinsizləşmiş, hadisələşmiş, müxtəlifləşmiş və bu müxtəlifliklərin 
qarşıdurmasını yaratmış əski dünyanın əleyhinə çıxaraq, insanın öz daxili-mənəvi 
yüksəlişinə, sevgiyə, məhəbbətə və insani məhəbbətin gücü ilə əldə edilmiş 
ümumbəşəri birliyə səsləyirdi. Dinləri birləşdirərək hamısına qarşı eyni dərəcədə 
üsyan edən Elxan əslində dinləri birləşdirərək hamısına eyni dərəcədə xidmət edən 
Şeyx Sənanın o biri qütbü deyilmi? Və qütblər eyni mahiyyətdə birləşmirmi?   
Dinlər, təriqətlər arasında fərq bir qayda olaraq hadisə, mərasim müs-
təvisində özünü göstərir. Dinin mahiyyəti isə müqəddəslik duyğusu ilə bağlıdır. Bu 
duyğu olmadıqda dini ehkamlar, dini ayinlər, dini mərasimlər əsl dini əvəz edir və 
din əvəzinə dini pərdəyə bürünmüş psevdodin yaranır ki, o da mahiyyəti etibarilə 
dinsizlikdən fərqlənmir.  
Təsadüfi deyildir ki, Cavid də, Cabbarlı da məhz «din pərdəsi»nə, «din qal-
xanı»na qarşı mübarizə aparıblar. Xəlifənin hədiyyə göndərdiyi rəqqasələrə işarətlə 
Xəyyam «Din pərdəsi altında nə xoş, incə lətifə»
1
, – deyir. Eləcə də Elxan «mən 
üzümə bir din qalxanı çəkib cahangirlərin cəlladlığını qəbul edə bilmərəm»
2
, – 
deyir.  
Caviddə də, Cabbarlıda da «din» ideyası «azadlıq» və «məhəbbət» ideyaları 
ilə qarşılaşdırılır. «Od gəlini»ndə Xürrəm diyarının mənəvi kodeksi belə səslənir: 
«Azad sevgi, azad vicdan könlümün tanrısı». Dini hiss daxili bir ehtiyac olmadıq-
da, insanın mənəvi yüksəlişindən, saflığından, paklığından, müqəddəslik səviyyəsi-
nə yüksəlmiş ali duyğularından doğmadıqda, kənardan icbari yolla təlqin edildikdə 
bu böyük azadlıq carçıları onu qəbul edə bilmirlər. Həm də bu mövqe 20-ci əsrin 
əvvəllərində meydana gəlməyərək, Şərq fəlsəfi fikrində qədim köklərə malikdir. 
Cavidin şəxsi fikirləri, böyük Ömər Xəyyamın mövqeyi ilə necə də səsləşir:  
 
«Mən ömrümü sərməst olaraq şən dilərəm, şən. 
 Bir dindəyəm, azadə bütün küfr ilə dindən.»
3
   
       
Bu misralar Ömər Xəyyamın məşhur rübaisindən tərcümə olunaraq mətnə 
daxil edilmişdir. Həmin mövqe «Xəyyam»dakı digər obrazın – Sevdanın dili ilə də 
təqdim olunur: 
 
«Bir vəhşi göyərçin kimi mən də, 
 Şən könlümü azadə dilərdim.»
4
                 
 
Bu ideyalar hələ «Şeyx Sənan»da da irəli sürülürdü. Lakin Cəfər Cabbarlı 
                                                 
1
 Hüseyn Cavid. Əsərləri 3 cilddə. 3-cü cild, Bakı, 2003, səh.361 
2
 Cəfər Cabbarlı.  Seçilmiş əsərləri, səh.292. 
3
 Hüseyn Cavid. Əsərləri 3 cilddə. 3-cü cild, səh.358. 
4
 Yenə orada, səh. 253. 
 - 103 - 
Şeyx Sənanın dinlə azadlığı uzlaşdırmaq cəhdlərini tənqid etsə də, onun «Od 
gəlini»ndəki azadlıq axtarışları da son nəticədə sadəcə dinsizlikdən deyil, nəfsin 
tərbiyəsi, mənəviyyatın yüksəlişi ideyasından bəhrələnir.  
Lakin insan azadlığının, onun yaradıcı qüdrətinin tərənnüm olunması dinə 
qarşı çıxmaq üçün heç bir əsas vermir. Çünki din də insanı bütün yaranmışların 
əşrəfi hesab edir. Bu baxımdan, müəllimlərimizin üzərinə sovet dövründə 
ədəbiyyatımıza müdaxilə etmiş və əs-lində milli mənəviyyatımıza uyğun olmayan 
insan–Allah qarşıdurmasından xilas etmək (şərhi düzgün vermək) və insanın 
mühitə qarşı mübarizədə haqqa-ədalətə tapınmasını, həm də dini hissin bir təzahürü 
kimi izah etmək vəzifəsi düşür.      
Din özü böyük tərbiyəvi gücə malik olduğu üçün, bu hissin hər hansı bir 
formada zəiflədilməsi ümumiyyətlə tərbiyə işinə də ziyan vura bilər. Bu baxımdan, 
məqsəd dini dünyagörüşü ilə fəlsəfi dünyagörüş arasındakı zahiri ziddiyyəti aradan 
qaldırmaq və gənclərin mənəvi aləminin bütövlüyünü təmin etmək olmalıdır. 
İslam aləmində fəlsəfi təlimlər bir qayda olaraq məhz mənəviyyatla bağlıdır. 
Lakin təəssüf ki, əksər hallarda söhbət ancaq insanın «iç dünyası»ndan, fərdi 
mənəvi aləmdən, nəfsin məhdudlaşdırılmasından, «nəfs üzərində qələbədən» gedir, 
cəmiyyətin özünün mənəviləşməsi prosesi, daha rahat və daha ədalətli ictimai 
mühit yaradılmasına olan zərurət isə diqqətdən kənarda qalır.   
Cəmiyyətin mənəvi simasının dəyərləndirilməsi də öz növbəsində iki yolla 
mümkündür. Birincisi, əxlaqi ideyaların fərdi şüurları fəth etməsi, kütləviləşməsi. 
İkincisi, cəmiyyətin öz strukturunun, fəaliyyət prinsiplərinin (dövlət siyasətinin, 
qanunvericiliyin, ədliyyə mexanizminin və vətəndaş cəmiyyətinin) yüksək mənəvi 
prinsiplərə uyğunlaşdırılması, yəni cəmiyyətin bir tam halında vahid mənəvi sima 
əldə etməsi. Bu iki şərtin eyni zamanda ödənmədiyi halda. Ya sağlam fərdi şüurlar 
xəstə ictimai mühitin ab havasından əziyyət çəkir, ya da cəmiyyətin gözəl 
makrostrukturu öz elementlərinin naqisliyindən (tama adekvat ola bilməməsindən) 
xəcalət çəkir, ruhsuzlaşır və deqradasiya olunur. Mənəvi idealı daha dayanıqlı 
şəkildə təcəssüm etdirən vəziyyət ictimai mühitin mənəvi siması ilə fərdi ruhların 
adekvatlığı şəraitində mümkündür. 
Təəssüf ki, Şərqdə mənəvi təkamülün ağırlığı çox vaxt fərdi ruhların üzərinə 
qoyulur və onun normal (xoşbəxt) fəaliyyəti üçün adekvat mühüt barədə söhbət 
belə getmir. Mühiti dəyişməyin yolu guya fərdləri dəyişməkdən keçirmiş. «Hamı 
hansı yolla isə yüksək mənəvi prinsipləri qəbul etməli, kamilləşməlidir.» Bunun 
üçün isə öyüd-nəsihət, təbliğat-tərbiyə, böyük-kiçik məsələsi və sair yollardan 
istifadə olunur, mürid-mürşid institutu yaradılır. Təriqətçilik baş alıb gedir.  
Biz nəyə görə hər hansı bir təriqəti və təriqətçiliyi qəbul etmirik.  
Çünki onun təməlində hansı isə «mürşid» dayanır. Əlbəttə, ata-oğul, böyük-
kiçik, ustad-şagird, müəllim-tələbə münasibətləri, o cümlədən mürşid-mürid 
 - 104 - 
münasibəti öyrənmə prosesinin əsasında dayanır. Biz təbii ki, bunların əleyhinə 
deyilik. Ancaq bir halda ki, insanların sərbəst düşüncə dairəsi məhdudlaşdırılmasın 
və heç bir fikir mütləqləşdirilməsin, icbari bir akt kimi qəbul etdirilməsin. Çünki 
mürşidi mütləqləşdirmək nəticə etibarilə Allaha şərik qoşmaq kimi bir şeydir.  
Biz nəyə görə «Allahı sevmək» ideyasının sufi versiyasını qəbul etmirik?   
Çünki Allaha üz tutmaq dünyadan üz çevirmək kimi başa düşülməməlidir.  
Çünki Allah bizim üçün yaratdıqlarında təzahür edir. Və Allah sevgisi onun 
yaratdıqlarına sevgidən keçməlidir.  
Əlbəttə, insan Allahı öz qəlbinin dərinliklərində də axtara bilər. Ancaq ona 
görə yox ki, O-nun yeri bizim qəlbimizdədir. Ona görə ki, bizim qəlbimiz də O-nun 
yaratdıqlarından biri kimi O-nun daşıyıcısıdır. 
Bütün Şərq fəlsəfəsi onun üzərində qurulub ki, Allaha qovuşmaq üçün qəlbin 
özünə konsentrasiyası, müəyyən istiqamətə yönəldilməsi, «köklənməsi» lazımdır. 
Bu, əslində meditasiyadır.    
Əbu Turxan təlimində insanın Yaradanı öz qəlbində axtarması «qısa 
qapanma effekti» kimi dəyərləndirilir. Yəni insan özü də Allahın yaratdıqlarından 
biri olduğu üçün və onun bir nişanəsini (ruh) daşıdığı üçün yolunu uzaqlardan 
salaraq Allahı harada isə uzaqda axtarmaqdansa, elə özündə, öz qəlbində axtarır və 
bu nişanəni canlandırmağa çalışır. Buna müəəssər olanlar artıq Allahı, Haqqı 
bulduğunu düşünür və «mənəm Haqq», «Haqq məndədir» deyir. 
Haqq özü və Haqqın bir nişanəsi! Sonsuz təzahürlərdən biri! Bizə ən yaxın 
olan, bizim özümüzdə, içimizdə olan! 
Lakin «Haqqın bulunması» axtarışın son məqamıdırmı? Budurmu məqsəd? 
Bəs təbiət, onun sirləri, insana verilən biliklər nə üçündür? İnsan digər məxluqat-
dan məhz şüurlu və yaradıcı varlıq kimi fərqlənmirmi? Məgər təsadüfidirmi ki, Qu-
rani-Kərimdə insana təbiətdə, təbii nemətlərdə bir əlamətin olduğu xatırladılır, mal-
darlıqdan, əkinçilikdən, insanların istifadəsində olan müxtəlif şeylərdən, gəmilər-
dən söhbət açılır. «O gecəni və gündüzü, Günəşi və Ayı sizə tabe etdi. Ulduzlar da 
O-nun əmrinə tabedir. Doğrudan da bunda ağılla düşünənlər üçün ibrətlər vardır» 
(Qurani-Kərim. Əl-Nəhl surəsi, 12-ci ayə). Yaxud: «Allah yer üzündə yaratdığı 
cürbəcür şeyləri də sizin ixtiyarınıza verdi… Görüb götürənlər üçün sözsüz ki, bun-
da da əlamətlər vardır» (Yenə orada, 13-cü ayə). «Düşünüb dərk edənlər üçün 
ibrətlər» insanın üzünü təbiətə, kainata tutmasını və ona verilən düşüncə sayəsində 
insanlıq naminə yaradıcı fəaliyyət göstərməsini də haqq işi etmirmi?  
Haqqı özündə bulan insan üçün bütün yerdə qalan dünyaya bu haqq 
meyarından baxa bilmək kimi şərəfli bir imkan açılır. Lakin Şərq adamı bununla 
işini bitmiş hesab edir. Yeni bir səviyyədə fəaliyyət (daha şərəfli bir həyat) imkanı 
açıldığı halda, insan başlanğıc məqamını son məqamla, ölümlə qarışıq salır. Və 
 - 105 - 
haqqı bulduqdan sonra bu dünyadan istəyi ölmək olur. Necə ki, Mənsur Həllac 
bunu istəyirdi!  
O, ikinci həyatını – yeni həyatını harada isə «o dünyada» axtarır. Və o 
dünyaya tələsir. Lakin hələ «o dünyaya» köçənə qədər bu ikinci – Haqqdan 
başlanan  həyatın bu dünyada yaşanması imkanını nəzərdən keçirmir. Bu, onun heç 
ağlına da gəlmir. Amma gəlməsi gərək idi! 
Əslində biz heç də insanın əvvəlcə təsəvvüf yolu ilə gedərək kamilləşməsi və 
ancaq bundan sonra cəmiyyətin fəal bir üzvü kimi elmi-praktik və sosial-siyasi 
fəaliyyətə qatılmasını nəzərdə tutmuruq. Mənəvi-əxlaqi sferada gedən təkamül elə 
lap əvvəldən intellektual və əməli fəaliyyətlə tamamlanmalıdır. Yəni insan öz 
fəaliyyətini ancaq nəfsi ilə mübarizə üzərində qura bilməz. Yaxud bu işi 
cəmiyyətin bir üzvü kimi peşə fəaliyyətindən kənarda, əlavə bir iş kimi görə 
bilməz. Əsl məqsəd yüksək mənəvi prinsiplərin məhz peşəkar ictimai fəaliyyət 
prosesində tətbiq olunması və ya daha doğrusu, formalaşmasıdır. 
Dərvişlik zəmanəsi keçmişdir. Və sufilik də müasir insanın həyat fəlsəfəsi 
olmaq şansına malik deyil. İndi sufizmi Şərq ölkələri üçün fəlsəfi baza kimi qəbul 
etmək istəyənlər, əslində özləri başqa bir həyat yaşayanlardır. Sufizmi öyən çox 
olsa da, onu qəbul edən və həyat amalına çevirən adamlar çox azdır. İstər Şərqdə, 
istərsə də Qərbdə bu mövzuda çoxlu kitablar buraxan, sanki ona böyük maraq gös-
tərən qüvvələr əslində ona daha çox bir ekzotika kimi, keçmişin parlaq bir səhifəsi 
kimi baxırlar. Amma onun bugünkü gerçək həyatla mümkün inteqrasiya variantları 
nəzərdən keçirilmir. Halbuki, məqsəd məhz bundan ibarət olmalıdır. 
İndi insan hətta təbiətə nəzərən özgələşsə də, cəmiyyətdən, ictimai 
münasibətlər sistemindən və «ikinci təbiətdən» kənarda yaşaya bilməz. Ancaq 
özünə qapanıb qala bilməz. Amma Şərqdə təbliğ və təlqin olunan əxlaqi-fəlsəfi 
doktirinalar hələ də aktuallaşdırılmamış, sosiallaşmamışdır və sanki hansı isə 
abstrakt fərdlər üçündür. Halbuki, məhz islam dini bütün dinlər içərisində daha çox 
həyatiliyi, realistikliyi, elmi axtarışlara və əməli həyata yönəli olması ilə seçilir. 
Görünür, biz öz dinimizin üstünlüklərini də kifayət qədər mənimsəyə bilməmişik.  
Yaşadığımız cəmiyyətin, sosial mühitin real əxlaqını, ictmai varlığın diqtə 
etdiyi cəhətləri nəzərə almadan, sanki hansı isə adada yaşayan insanlar üçün 
hazırlanmış mənəviyyat düsturları ancaq azman fərdlər, dahilər, fövqəl-insanlar 
üçün

  əlçatan ola bilər.  
                                                 

 Əlbəttə, «fövqəl-insan» anlayışı fərqli mənalarda başa düşülür. F.Nitsşenin 
fövqəl-insanı iblisanə bir gücə malik olduğu halda sufilərin ənəlhəqq səviyyəsinə qalxan 
insanı ilahi qüdrətə malik olur. Biri güjünü İblisdən, o birisi Allahdan, Haqqdan alır. 
Amma daha bir fərq də vardır ki, iblisanə güc üzünü bu dünyaya, İlahi qüdrət – o dünyaya 
tutur. Halbuki, əsl məqsəd məhz ilahi gücü bu dünyaya yönəltməkdən ibarətdir. 
 - 106 - 
Qərb daha realistikdir. O insana ilk növbədə yaşadığı cəmiyyətin bir üzvü 
kimi baxır. Və insanın kamilləşmə yolu onun cəmiyyətə inteqrasiyasından və 
ictimai təkamüldə iştirakından keçir. 
Əlbəttə, ictimai amili mütləqləşdirən marksizm fərdi-mənəvi keyfiyyətləri, 
individuallığı kifayət dərəcədə nəzərə almamaqla ifrat mövqe tuturdu. Amma 
cəmiyyətin, dövlətin rolunu nəzərə almadan ancaq fərdi «mən»ə istinad edən 
təlimlər də eyni dərəcədə ifratdır. Ona görə də, müasir dövrün mənəvi prinsipləri 
insan fərdiyyətinin önə çəkilməsini və onun marksizm və praqmatizm 
səviyyəsindən yüksəyə qalxmasını tələb etdiyi kimi, sufizmin, dzen-buddizmin, 
daosizmin və s. reallıqdan çox uzağa qalxmış prinsiplərinin də ictimai həyatla 
uzlaşdırılmasını tələb edir. Əslində burada söhbət hansı təlimin əxlaqi baxımdan 
daha yüksək tələblər qoymasından getmir. Söhbət daha çox dərəcədə miqyasdan 
gedir. Yəni insan nəfsinin tam məhdudlaşdırılması, onun öz heyvani 
başlanğıcından tam imtina etməsi «yüksəklik» təəssüratı yaratsa da, bu 
yüksəklikdən real həyata qayıda bilməmək bir növ Günəşə doğru uçan İkarın

 öz 
qanadlarını yandırması və ya pərvanənin özünü oda vurması kimi bir şeydir. 
Burada biz bəyənmədiyimiz marksizmin «idrakın məqsədi praktikadır» və 
«praktika idrakdan yüksəkdir» tezislərini xatırlamalı oluruq. Haqqı, ədaləti, 
həqiqəti dərk etdikdən, mənən yüksəldikdən sonra, yenidən həyata, cəmiyyətə 
qayıdıb onu da yüksəltmək üçün yollar aranmayacaqsa, bu, – ən azı eqoizmdir. 
Lakin insanın öz nəfsi üzərində qələbəsinin, fərdi-mənəvi yüksəlişin şərtləri 
və tələbləri «qayıdış yolunun» tələblərinə bənzəmir. Həyata qayıdan insan üçün 
əldə etdiyi mənəvi prinsiplər ancaq bir oriyentirdir. Bu yolda tamamilə fərqli 
qabiliyyətlər tələb olunur. Burada əxlaq yox, elm, ürək yox, baş bələdçilik edir. 
Burada yüksək mənəvi prinsiplərlə dərin elmi biliklərin, peşəkarlığın, əməli 
fəaliyyət vərdişlərinin üzvi vəhdəti tələb olunur. 
Ona görə də, biz mənəviyyat dedikdə yalnız fərdi əxlaqi-mənəvi prinsipləri 
deyil, həm də ədalət və fəzilətin bütün cəmiyyətdə bərqərar olması naminə aparılan 
sistemli, məqsədyönlü ictimai fəaliyyəti və bu işdə əsas şərt olan intellektual 
keyfiyyətləri nəzərdə tuturuq. 
Mənəviyyat fəlsəfəsi ontoloji və qnoseoloji aspektlərə də malik olmaqla 
yanaşı, daha çox dərəcədə praktik həyati missiyaya malikdir. Bu fəlsəfə klassik 
ənənələr üzərində qurulsa da, ilk növbədə müasir insana, onun real həyati 
problemlərinə yönəli olmalıdır. 
 
                                                 

 «Dedal və İkar» hekayətinə işarədir.  
 - 107 - 
 
 
 
 
MÜNDƏRİCAT 
 
 
Ön söz əvəzi: Konfrans iştirakçilarina müraciət............................................. 3 
Milli fəlsəfi fikir və milli özünüdərk ............................................................ 10 
Fəlsəfə: humanitar, ideoloci və evristik aspektlər ........................................ 29 
Fəlsəfə və təhsil ............................................................................................ 41 
Fəlsəfə və fəlsəfə tarixi milli və ümumbəşəri kontekstdə ............................ 56 
fəlsəfə tərbiyə və özünütərbiyə vasitəsi kimi ............................................... 69 
 
 
 
 
