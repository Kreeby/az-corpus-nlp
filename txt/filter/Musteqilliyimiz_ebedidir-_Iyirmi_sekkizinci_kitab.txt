  
 
 
 
 
───────────────────────────── 
MÜSTƏQİLLİYİMİZ 
ƏBƏDİDİR 
 
i y i r m i  s ə k k i z i n c ı   k i t a b 
 
iyun, 2000 - iyul, 2000 
 
 
 
 
 
 
AZƏRNƏŞR 
BAKI-2009 
               
BBK 32 
Ə 56       
 
 
 
 
Buraxılışına məsul 
akademik 
 
RAMİZ MEHDİYEV 
 
 
 
 
 
  ƏLİYEV HEYDƏR 
Ə 56  Müstəqilliyimiz əbədidir. B., Azərnəşr, 2009,  480 səh. 
 
Müasir Azərbaycan dövlətinin qurucusu, xalqımızın ümummilli lideri Heydər Əlirza oğlu  
Əliyevin çoxcildlik əsərlərinin bu cildinə 2000-ci ilin iyunundan iyul ayına qədər olan dövrdəki  
nitqləri, çıxışları, bəyanatları, müsahibələri, məktubları, müraciətləri, təbrik teleqramları və s. daxil 
edilmişdir. 
Kitabda «Xəzərneftqaz–2000» Beynəlxalq sərgi-konfransda dərin məzmunlu nitqi, Tehranda 
İqtisadi Əməkdaşlıq Təşkilatının – EKO-nun üzvü olan ölkələrin dövlət və hökumət başçılarının VI 
zirvə görüşündə, həmçinin Moskvada MDB ölkələrinin dövlət başçılarının növbəti zirvə görüşündə 
dövlət və hökumət nümayəndələri ilə apardığı dərin məzmunlu danışıqlar, nüfuzlu informasiya 
vasitələrinə verdiyi bəyanat və müsahibələr, ikitərəfli münasibətlərin  daha da möhkəmləndirilməsi və 
genişləndirilməsindən, Dağlıq Qarabağ probleminin həlli və münaqişənin nizama salınması ilə 
əlaqədar ölkəmizin prinsipial mövqeyindən bəhs edən materiallar toplanmışdır. 
  
 
 
 
 
 
 
200807651М  
0801000000
Я
−)(−
                                               BBK-32  
    
9 
 
 
 
 
 
 
                                          © Azərnəşr, 2009 
2 
 
3 
 
 
KİTABIN İÇİNDƏKİLƏR 
 
«AZƏRNEFTYAĞ» İSTEHSALAT BİRLİYİNİN İŞÇİLƏRİ ÜÇÜN TİKİLMİŞ 
YENİ YAŞAYIŞ BİNALARININ İSTİFADƏYƏ VERİLMƏSİ 
MÜNASİBƏTİLƏ KEÇİRİLƏN MƏRASİMDƏ NİTQ 
 
3 iyun 2000-ci il………………………………………………………………..……… 9 
  
İSVEÇİN KRALI ƏLAHƏZRƏT XVI KARL QUSTAVA 14 
  
İSVEÇ KRALLIĞININ BAŞ NAZİRİ ZATİ-ALİLƏRİ CƏNAB QORAN 
PERSSONA 
 
15 
  
RUSİYA FEDERAL SƏRHƏD XİDMƏTİNİN DİREKTORU, GENERAL-
POLKOVNİK KONSTANTİN TOTSKİ BAŞDA OLMAQLA NÜMAYƏNDƏ 
HEYƏTİ İLƏ GÖRÜŞDƏ SÖHBƏT 
 
 
 
5 iyun 2000-ci il……………………………………………………………………… 16 
  
BAKIDA «XƏZƏRNEFTQAZ–2000» BEYNƏLXALQ SƏRGİSİ VƏ 
KONFRANSININ AÇILIŞI MƏRASİMİNDƏ NİTQ 
 
 
6 iyun 2000-ci il.............................................................................................................. 19 
  
PORTUQALİYA RESPUBLİKASININ PREZİDENTİ ZATİ-ALİLƏRİ  
CƏNAB JORJ SAMPAYOYA 
 
25 
  
İORDANİYA ŞAHZADƏSİ HƏSƏN BİN TƏLAL İLƏ GÖRÜŞDƏ SÖHBƏT  
7 iyun 2000-ci il.............................................................................................................. 26 
  
BÖYÜK BRİTANİYANIN ŞOTLANDİYA MƏSƏLƏLƏRİ ÜZRƏ DÖVLƏT 
NAZİRİ BRAYAN VİLSON İLƏ GÖRÜŞDƏ SÖHBƏT 
 
7 iyun 2000-ci il.............................................................................................................. 28 
  
ABŞ PREZİDENTİNİN VƏ DÖVLƏT KATİBİNİN XƏZƏRİN ENERJİ 
MƏSƏLƏLƏRİ ÜZRƏ XÜSUSİ MÜŞAVİRİ CON VULF İLƏ GÖRÜŞDƏ 
SÖHBƏT 
 
7 iyun 2000-ci il.............................................................................................................. 30 
  
RUSİYANIN «SLAVNEFT» ŞİRKƏTİNİN PREZİDENTİ MİXAİL 
QUTSERİYEV İLƏ GÖRÜŞDƏ SÖHBƏT 
 
7 iyun 2000-ci il.............................................................................................................. 31 
  
ATƏT-in DEMOKRATİK TƏSİSATLAR VƏ İNSAN HÜQUQLARI 
BÜROSUNUN DİREKTORU JERAR ŞTUDMAN VƏ ONU MÜŞAYİƏT 
EDƏN ŞƏXSLƏRLƏ GÖRÜŞDƏ SÖHBƏT 
 
 
 
8 iyun 2000-ci il.............................................................................................................. 32 
  
İQTİSADİ ƏMƏKDAŞLIQ TƏŞKİLATININ (EKO-nun) ÜZVÜ OLAN 
ÖLKƏLƏRİN DÖVLƏT VƏ HÖKUMƏT BAŞÇILARININ VI ZİRVƏ 
GÖRÜŞÜNDƏ İŞTİRAK ETMƏK ÜÇÜN İRAN İSLAM RESPUBLİKASINA 
YOLA DÜŞMƏZDƏN ƏVVƏL BİNƏ HAVA LİMANINDA 
JURNALİSTLƏRİN SUALLARINA CAVAB 
 
9 iyun 2000-ci il.............................................................................................................. 35 
  
4 
 
İRANIN KOOPERASİYA NAZİRİ, İQTİSADİ, TİCARƏT VƏ MƏDƏNİ 
ƏLAQƏLƏR ÜZRƏ İRAN – AZƏRBAYCAN DÖVLƏTLƏRARASI 
MÜŞTƏRƏK KOMİSSİYASININ HƏMSƏDRİ MORTEZA HACI İLƏ 
GÖRÜŞDƏ SÖHBƏT 
 
 
 
 
9 iyun 2000-ci il............................................................................................................. 37 
  
TEHRANIN MEHRABAD HAVA LİMANINDA İRAN TELEVİZİYASINA 
QISA MÜSAHİBƏ 
 
37 
  
PAKİSTAN İSLAM RESPUBLİKASININ İCRA HAKİMİYYƏTİNİN 
BAŞÇISI PƏRVİZ MÜŞƏRRƏF İLƏ GÖRÜŞDƏ SÖHBƏT 
 
9 iyun 2000-ci il.............................................................................................................. 38 
  
ÖZBƏKİSTAN RESPUBLİKASININ PREZİDENTİ İSLAM KƏRİMOV İLƏ 
GÖRÜŞDƏ SÖHBƏT 
 
9 iyun 2000-ci il............................................................................................................. 40 
  
İQTİSADİ ƏMƏKDAŞLIQ TƏŞKİLATININ (EKO-nun) ÜZVÜ OLAN 
ÖLKƏLƏRİN DÖVLƏT VƏ HÖKUMƏT BAŞÇILARININ VI ZİRVƏ 
GÖRÜŞÜNDƏ NİTQ 
 
 
 
10 iyun 2000-ci il............................................................................................................ 43 
  
İRAN İSLAM RESPUBLİKASININ DİNİ RƏHBƏRİ SEYİD MƏHƏMMƏD 
XAMENEİ İLƏ GÖRÜŞDƏ SÖHBƏT 
 
10 iyun 2000-ci il............................................................................................................ 46 
  
İRAN İSLAM RESPUBLİKASININ PREZİDENTİ SEYİD MƏHƏMMƏD 
XATƏMİ İLƏ GÖRÜŞDƏ SÖHBƏT 
 
10 iyun 2000-ci il........................................................................................................... 47 
  
İRAN MƏSLƏHƏT ŞURASININ SƏDRİ HAŞİMİ RƏFSƏNCANİ İLƏ  
GÖRÜŞDƏ SÖHBƏT 
 
 
10 iyun 2000-ci il............................................................................................................ 48 
  
BMT BAŞ KATİBİNİN MÜAVİNİ, BU TƏŞKİLATIN VYANA ŞÖBƏSİNİN 
BAŞ DİREKTORU PİNO ARLAKİ İLƏ GÖRÜŞDƏ SÖHBƏT 
 
10 iyun 2000-ci il............................................................................................................ 49 
  
İRAN İSLAM RESPUBLİKASINA İŞGÜZAR SƏFƏR BAŞA ÇATDIQDAN 
SONRA JURNALİSTLƏRƏ QISA MÜSAHİBƏ 
 
10 iyun 2000-ci il............................................................................................................ 50 
  
RUSİYANIN MİLLİ BAYRAMI – RUSİYA FEDERASİYASININ DÖVLƏT 
SUVERENLİYİ HAQQINDA BƏYANNAMƏSİNİN QƏBUL EDİLMƏSİ 
GÜNÜ MÜNASİBƏTİLƏ TƏŞKİL OLUNMUŞ RƏSMİ QƏBULDA NİTQ 
 
12 iyun 2000-ci il............................................................................................................ 51 
  
«DİALOQ AVRASİYA» DƏRGİSİNİN TƏQDİMAT MƏRASİMİNDƏ NİTQ  
13 iyun 2000-ci il........................................................................................................... 53 
   
DAĞISTAN RESPUBLİKASI DÖVLƏT ŞURASININ SƏDRİ CƏNAB 
MƏHƏMMƏDƏLİ MƏHƏMMƏDOVA 
 
 
14  iyun  2000-ci il.......................................................................................................... 57 
  
FİLİPPİN RESPUBLİKASININ PREZİDENTİ ZATİ-ALİLƏRİ CƏNAB 
COZEF ESTRADAYA 
 
58 
  
5 
 
RUMINİYA SENATININ XARİCİ SİYASƏT KOMİSSİYASININ SƏDRİ 
GİORGİ PRİSAKARUNUN BAŞÇILIQ ETDİYİ NÜMAYƏNDƏ HEYƏTİ İLƏ 
GÖRÜŞDƏ SÖHBƏT 
 
13 iyun 2000-ci il............................................................................................................ 59 
  
RUSİYA FEDERASİYASI TƏHLÜKƏSİZLİK ŞURASININ KATİBİ VƏ ONU 
MÜŞAYİƏT EDƏN ŞƏXSLƏRLƏ GÖRÜŞDƏ SÖHBƏT 
 
 
14 iyun 2000-ci il........................................................................................................... 63 
   
BÖYÜK BRİTANİYA VƏ ŞİMALİ İRLANDİYA BİRLƏŞMİŞ KRALLIĞININ 
KRALİÇASI ÜLYAHƏZRƏT II YELİZAVETAYA 
 
66 
   
BÖYÜK BRİTANİYA VƏ ŞİMALİ İRLANDİYA BİRLƏŞMİŞ KRALLIĞININ 
BAŞ NAZİRİ ZATİ-ALİLƏRİ CƏNAB ENTONİ BLEYRƏ 
 
67 
  
«MİR» DÖVLƏTLƏRARASI TELERADİO ŞİRKƏTİNİN, RUSİYANIN 
«MAYAK» RADİOSTANSİYASININ VƏ «NEZAVİSİMAYA QAZETA»nın 
SİYASİ İCMALÇILARININ SUALLARINA CAVAB 
 
15 iyun 2000-ci il............................................................................................................ 68 
  
AZƏRBAYCAN TİBB UNİVERSİTETİNƏ   
17 iyun 2000-ci il............................................................................................................ 76 
  
DAĞISTAN RESPUBLİKASININ MÜFTİSİ ƏHMƏD HACI ABDULLAYEV 
BAŞDA OLMAQLA BU ÖLKƏNİN NÜMAYƏNDƏ HEYƏTİ İLƏ GÖRÜŞDƏ 
SÖHBƏT 
 
17 iyun 2000-ci il............................................................................................................ 77 
  
ÇUVAŞİYA RESPUBLİKASININ NÜMAYƏNDƏ HEYƏTİ İLƏ GÖRÜŞDƏ 
SÖHBƏT 
 
17 iyun 2000-ci il............................................................................................................ 80 
  
AZƏRBAYCAN TİBB UNİVERSİTETİNİN 70 İLLİYİNƏ HƏSR OLUNMUŞ 
TƏNTƏNƏLİ YUBİLEY MƏRASİMİNDƏ NİTQ 
 
19 iyun 2000-ci il............................................................................................................ 85 
   
LÜKSEMBURQUN BÖYÜK HERSOQU ƏLAHƏZRƏT JAN DÖ  
LÜKSEMBURQA 
 
90 
  
LÜKSEMBURQ HERSOQLUĞUNUN BAŞ NAZİRİ ZATİ-ALİLƏRİ CƏNAB 
JAN-KLOD YUNKERƏ 
 
91 
  
MOZAMBİK RESPUBLİKASININ PREZİDENTİ ZATİ-ALİLƏRİ CƏNAB 
COAHİM ALBERTO ÇİSSANOYA 
 
92 
  
MÜSTƏQİL DÖVLƏTLƏR BİRLİYİNİN ÜZVÜ OLAN ÖLKƏLƏRİN 
DÖVLƏT BAŞÇILARININ NÖVBƏTİ ZİRVƏ GÖRÜŞÜNDƏ İŞTİRAK 
ETMƏK ÜÇÜN MOSKVAYA YOLA DÜŞMƏZDƏN ƏVVƏL BİNƏ HAVA 
LİMANINDA JURNALİSTLƏRİN SUALLARINA CAVAB 
 
20 iyun 2000-ci il............................................................................................................ 93 
  
MOSKVADA, KREMLDƏ AZƏRBAYCAN PREZİDENTİ  
HEYDƏR ƏLİYEVİN VƏ ERMƏNİSTAN PREZİDENTİ  
ROBERT KÖÇƏRYANIN TƏKBƏTƏK GÖRÜŞÜ 
 
20 iyun 2000-ci il……………………………………………………………………… 94 
6 
 
AZƏRBAYCAN RESPUBLİKASININ PREZİDENTİ HEYDƏR ƏLİYEV, 
RUSİYA FEDERASİYASININ PREZİDENTİ VLADİMİR PUTİN, 
GÜRCÜSTANIN PREZİDENTİ EDUARD ŞEVARDNADZE VƏ 
ERMƏNİSTAN RESPUBLİKASININ PREZİDENTİ ROBERT KÖÇƏRYAN 
ARASINDA GÖRÜŞ 
 
20 iyun 2000-ci il............................................................................................................ 95 
   
RUSİYANIN TVS KANALI XƏBƏRLƏR PROQRAMININ REDAKTORU 
SVETLANA BAKULİNANIN SUALLARINA CAVAB 
 
21 iyun 2000-ci il............................................................................................................ 97 
  
RUSİYANIN TVS KANALININ «HƏQİQƏT ANI» PROQRAMININ 
APARICISI ANDREY KARAULOV İLƏ MÜSAHİBƏ 
 
21 iyun 2000-ci il............................................................................................................ 98 
  
RUSİYA FEDERASİYASININ PREZİDENTİ VLADİMİR PUTİN İLƏ 
GÖRÜŞDƏ SÖHBƏT 
 
 
22 iyun 2000-ci il............................................................................................................ 105 
  
AZƏRBAYCAN PREZİDENTİ HEYDƏR ƏLİYEV, RUSİYA PREZİDENTİ 
VLADİMİR PUTİN VƏ ERMƏNİSTAN PREZİDENTİ ROBERT 
KÖÇƏRYAN ARASINDA GÖRÜŞ 
 
22 iyun 2000-ci il............................................................................................................ 106 
  
AZƏRBAYCANLILARIN ÜMUMRUSİYA KONQRESİNİN TƏSİS 
YIĞINCAĞINDA NİTQ 
 
 
22 iyun 2000-ci il............................................................................................................ 107 
  
MOSKVADAN BAKIYA QAYIDARKƏN BİNƏ HAVA LİMANINDA 
JURNALİSTLƏRİN SUALLARINA CAVAB 
 
 
22 iyun 2000-ci il............................................................................................................ 117 
  
DÜNYA ŞÖHRƏTLİ MODELYER VALENTİN YUDAŞKİN İLƏ GÖRÜŞDƏ 
SÖHBƏT 
 
 
23 iyun 2000-ci il............................................................................................................ 118 
  
ÜMUMÇİN XALQ NÜMAYƏNDƏLƏRİ MƏCLİSİ DAİMİ KOMİTƏSİNİN 
SƏDRİ Lİ PEN İLƏ TƏKBƏTƏK GÖRÜŞDƏ SÖHBƏT 
 
23 iyun 2000-ci il............................................................................................................ 121 
  
AZƏRBAYCAN RESPUBLİKASININ NÜMAYƏNDƏ HEYƏTİ İLƏ 
ÜMUMÇİN XALQ NÜMAYƏNDƏLƏRİ MƏCLİSİ DAİMİ KOMİTƏSİNİN 
SƏDRİ Lİ PENİN BAŞÇILIQ ETDİYİ ÇİN XALQ RESPUBLİKASININ 
NÜMAYƏNDƏ HEYƏTİ ARASINDA DANIŞIQLAR 
 
23 iyun 2000-ci il............................................................................................................ 122 
  
AZƏRBAYCAN–ÇİN DANIŞIQLARI BAŞA ÇATDIQDAN SONRA BİRGƏ 
MƏTBUAT KONFRANSI 
 
23 iyun 2000-ci il............................................................................................................ 125 
  
BAKIDA ÇİN XALQ RESPUBLİKASI SƏFİRLİYİNİN YENİ BİNASININ 
ÖZÜLQOYMA MƏRASİMİNDƏ NİTQ 
 
23 iyun 2000-ci il........................................................................................................... 127 
  
7 
 
AZƏRBAYCAN PREZİDENTİ ADINDAN ÜMUMÇİN XALQ 
NÜMAYƏNDƏLƏRİ MƏCLİSİ DAİMİ KOMİTƏSİNİN SƏDRİ Lİ PENİN 
ŞƏRƏFİNƏ TƏŞKİL EDİLMİŞ RƏSMİ QƏBULDA NİTQ 
 
23 iyun 2000-ci il............................................................................................................ 128 
  
AZƏRBAYCAN RESPUBLİKASI SİLAHLI QÜVVƏLƏRİNİN ŞƏXSİ 
HEYƏTİNƏ 
 
 
24 iyun 2000-ci il ........................................................................................................... 131 
  
XALQ YAZIÇISI ELÇİNİN «AH, PARİS...PARİS...» İKİHİSSƏLİ 
KOMEDİYASINA TAMAŞA ETDİKDƏN SONRA AKTYORLARLA 
GÖRÜŞDƏ SÖHBƏT 
 
25 iyun 2000-ci il............................................................................................................ 132 
  
AZƏRBAYCAN SİLAHLI QÜVVƏLƏRİ GÜNÜNƏ HƏSR EDİLMİŞ 
TƏNTƏNƏLİ MƏRASİMDƏ NİTQ 
 
 
26 iyun 2000-ci il............................................................................................................ 137 
  
SLOVENİYA RESPUBLİKASININ PREZİDENTİ ZATİ-ALİLƏRİ CƏNAB 
MİLAN KUÇANA 
 
144 
  
RUSİYA FEDERASİYASININ VƏ MOSKVA ŞƏHƏRİNİN 
AZƏRBAYCANDA KEÇİRİLƏN MƏDƏNİYYƏT GÜNLƏRİNDƏ İŞTİRAK 
ETMƏK ÜÇÜN BAKIYA GƏLMİŞ RUSİYA NÜMAYƏNDƏ HEYƏTİNİN 
RƏHBƏRLƏRİ İLƏ GÖRÜŞDƏ SÖHBƏT 
 
26 iyun 2000-ci il............................................................................................................ 145 
  
RUSİYA KONSTİTUSİYA MƏHKƏMƏSİNİN SƏDRİ MARAT BAQLAY 
İLƏ GÖRÜŞDƏ SÖHBƏT 
 
26 iyun 2000-ci il............................................................................................................ 150 
  
MADAQASKAR RESPUBLİKASININ PREZİDENTİ ZATİ-ALİLƏRİ  
CƏNAB DİDYE RATSİRAKAYA 
 
155 
  
CİBUTİ RESPUBLİKASININ PREZİDENTİ ZATİ-ALİLƏRİ CƏNAB 
İSMAYIL ÖMƏR CELİYƏ 
 
156 
  
KANADANIN BAŞ NAZİRİ ZATİ-ALİLƏRİ CƏNAB JAN KRETYENƏ 157 
  
KANADANIN BAŞ VALİSİ ZATİ-ALİLƏRİ  CƏNAB ROMEO LÖ BLANKA 158 
  
RUSİYA NÜMAYƏNDƏ HEYƏTİ İLƏ  GÖRÜŞDƏ SÖHBƏT   
30 iyun 2000-ci il............................................................................................................ 159 
  
AZƏRBAYCANDA RUSİYA MƏDƏNİYYƏTİ GÜNLƏRİNİN TƏNTƏNƏLİ 
BAĞLANIŞI GECƏSİNDƏ MOSKVA ŞƏHƏRİ İNCƏSƏNƏT USTALARININ 
KONSERTİNDƏN SONRA YARADICI KOLLEKTİVLƏ GÖRÜŞDƏ 
SÖHBƏT 
 
30 iyun 2000-ci il............................................................................................................ 164 
  
AMERİKA BİRLƏŞMİŞ ŞTATLARININ PREZİDENTİ ZATİ-ALİLƏRİ 
CƏNAB UİLYAM C.KLİNTONA 
 
166 
   
AMERİKA BİRLƏŞMİŞ ŞTATLARININ MİLLİ BAYRAMI–
İSTİQLALİYYƏT GÜNÜ MÜNASİBƏTİLƏ ABŞ-ın AZƏRBAYCANDAKI 
SƏFİRLİYİNİN TƏŞKİL ETDİYİ RƏSMİ QƏBULDA NİTQ 
 
1 iyul 2000-ci il............................................................................................................... 167 
8 
 
BELARUS RESPUBLİKASININ PREZİDENTİ ZATİ-ALİLƏRİ CƏNAB 
ALEKSANDR LUKAŞENKOYA 
 
170 
  
FRANSA RESPUBLİKASININ PREZİDENTİ ZATİ-ALİLƏRİ CƏNAB JAK 
ŞİRAKA 
 
171 
  
ATƏT-in MİNSK QRUPUNUN NÜMAYƏNDƏ HEYƏTİ İLƏ GÖRÜŞDƏ 
SÖHBƏT 
 
 
2 iyul 2000-ci il............................................................................................................... 172 
  
Q E Y D L Ə R................................................................................................................ 177 
  
ŞƏXSİ ADLAR GÖSTƏRİCİSİ.................................................................................... 199 
  
COĞRAFİ ADLAR GÖSTƏRİCİSİ.............................................................................. 203 
 
 
9 
 
 
«AZƏRNEFTYAĞ» İSTEHSALAT BİRLİYİNİN İŞÇİLƏRİ ÜÇÜN TİKİLMİŞ YENİ YAŞAYIŞ 
BİNALARININ İSTİFADƏYƏ VERİLMƏSİ MÜNASİBƏTİLƏ KEÇİRİLƏN  
MƏRASİMDƏ NİTQ 
 
Bakı, Xətai rayonu 
 
3 iyun 2000-ci il 
 
Əziz bacılar və qardaşlar! 
Əziz neftçilər! 
Əziz dostlar! 
Mən sizin hamınızı səmimi-qəlbdən salamlayıram və  şadam ki, bu gün sizinlə görüşmək mənə nəsib 
olubdur. Azərbaycanın neft sənayesinin böyük tarixi var. Hər halda, sənaye üsulu ilə neft hasil olunmasının və 
emal edilməsinin 150 ildən artıq tarixi var. Azərbaycan neft ölkəsidir. Azərbaycanda neft sənayesini bir neçə 
nəsil yaradıb, inkişaf etdirib və bu səviyyəyə çatdırıbdır. Azərbaycanda neftçilər həmişə aparıcı qüvvə olublar. 
Neft sənayesi, xam neftin emal olunması Azərbaycanın iqtisadiyyatında həmişə çox görkəmli yer tutubdur. 
Azərbaycan öz nefti, neftçiləri, yüksək səviyyəli mütəxəssisləri ilə dünyada böyük şöhrət qazanıbdır. 
Keçmişdə bizim yaşadığımız Sovetlər İttifaqında yeni-yeni neft regionları yaranmışdı. Ancaq  təsadüfi 
deyildir ki, onların adına «İkinci Bakı», «Üçüncü Bakı», «Dördüncü Bakı»  deyirdilər. Çünki keçmiş Rusiyada, 
ondan sonra isə Sovetlər İttifaqında, demək olar ki, bütün dünyada neftin çıxarılması və hasil edilmiş neftin 
emalı təcrübəsi Azərbaycandan başlanmışdır. Ona görə də burada çox bilikli, bacarıqlı, təcrübəli mütəxəssislər – 
mühəndislər, texniklər, geoloqlar, alimlər yetişmişdir. Onlar İkinci dünya müharibəsindən sonra – 1940-cı, 
1950-ci, 1960-cı illərdə keçmiş SSRİ-nin bir çox vilayətlərində, ölkələrində – hətta uzaq Sibirə qədər – neft 
yataqlarının canlandırılması, neftin hasil edilməsi və neft məhsulları istehsal olunması işləri ilə məşğul olublar. 
Onların çoxu indi də həmin diyarlarda yaşayırlar, o yerlərin sakinləri olublar. Bu da bizi sevindirir. Ona görə ki, 
Azərbaycan xalqı, mütəxəssislərimiz elə yüksək səviyyədədirlər ki, gəlib Rusiyanın müxtəlif bölgələrində öz 
təcrübələrini tətbiq edib, insanları bu peşəyə, bu sənətə öyrədə biliblər. 
150 illik tarixdə Azərbaycan neftçilərinin yolu asan olmayıbdır. Neftin hasil edilməsinin, emalının o vaxt və 
indi hansı səviyyədə olduğunu siz də bilirsiniz və bu bütün dünyaya da məlumdur. 
Əsrin əvvəlində dünya ictimaiyyətinin, dünya biznesinin, dünya iqtisadiyyatının diqqəti buraya  cəlb 
olunduğu zaman Azərbaycanda neft hasil edib, onu emal edib xaricə göndərənlər, yəni xarici şirkətlər gəlib 
buralarda yerləşmişdilər. Təbiidir ki, o vaxt neft yataqları olan yerdə, ilk növbədə Balaxanıda, Suraxanıda və 
başqa yerlərdə, yəni Abşeron yarımadasında hasil edilirdi. O vaxt neft emal edən müəssisələr yaradılması üçün 
Bakının bu hissəsində yer seçmişdilər. Nə üçün bu hissəsində? Birincisi, o vaxtlar  burada o qədər yaşayış bina-
ları yox idi. O vaxt bu yerlər  boş idi və burada insanlar yaşamırdı. İkincisi də, bu yer dənizin sahilindədir. 
Çünki istehsal olunan neftin,  hasil edilən məhsulun nəqli və başqa yerlərə göndərilməsində dəniz nəqliyyatının 
çox böyük əhəmiyyəti vardır. Eyni zamanda, bu yer dəmir yoluna da yaxındır. 
Beləliklə, burada neft emalı zavodları yaranmışdır. Təsadüfi deyil ki, Azərbaycanda neftin hasil edilməsi və  
emalı ilə məşğul olan ilk xarici şirkətlərin başçıları – Nobel qardaşları məhz burada özlərinə malikanələr – 
bilmirəm, ona indi nə deyirlər – bağlar  düzəltmişdilər, istirahət edirdilər, yaşayırdılar. Deyəsən ona indi də 
Nobel bağı deyirlər. 
Xatirimdədir, gənclik illərimdə  mən buraya gələndə bu park «Pote Fane» parkı adlanırdı. Sonralar ona 
«Nizami  parkı» adını verdilər, indi isə dəyişdiriblər. Yenə də deyirəm, bunlar hamısı mənim xatirimdədir. 
Təbiidir ki, neft çox dəyərli bir məhsuldur, insanlar  üçün, dünya üçün çox lazımlıdır. Amma eyni zamanda 
bu elə bir məhsuldur ki, onun hasil olunması insanlara çox çətinliklər yaradır. Təbiidir ki, neftin emal olunması 
texnologiyadan, texnikadan asılıdır. Bu da çox böyük problemlər yaradır. 
Təbiidir ki, burada yaranmış emal  zavodları neft emal edirdi, neft məhsulları əldə edirdi, gəlir götürürdü, 
amma texnika və texnologiya indiki səviyyədə olmadığına görə onlar ətraf mühiti tamamilə zəhərləmişdilər. 
Ona görə də bakılılar buraya «Qaraşəhər» adı vermişdilər. 
Burada təkcə neft emal edən zavodlar yox, bir çox başqa zavodlar da var idi. Bunu bir neçə dəfə demişəm, 
mən gənclik illərində ilk dəfə Bakıda olanda – o vaxt buraya tramvay işləyirdi – tramvaya minib Nizami adına 
parka gəzməyə gəldim. Mən burada nəfəs ala bilmirdim. Çünki neft tullantıları, kükürd və başqa kimyəvi 
maddələr buranın havasını o qədər gərginləşdirmişdi ki, bu yerdə nəfəs almaq mümkün deyildi. Sonrakı illərdə 
vəziyyət bir az yaxşılaşmışdı, amma o qədər də dəyişməmişdi. 
Mən deyə bilərəm ki, Azərbaycanda neft sənayesinin tarixi bir neçə mərhələyə bölünə bilər. Birincisi keçən 
əsrin 70-ci illərindən başlamış bu əsrin 20-ci illərinə qədər olan dövrdür. İkincisi 1920-ci illərdən başlamış 
1960-cı illərin sonuna qədər olan dövrdür. Üçüncü dövr isə 1960-cı illərin sonunu, 1970-ci, 1980-ci illəri əhatə 
edir. 
10 
 
Mən bunu nə üçün belə mərhələlərə bölürəm? Çünki 20-ci illərdə Azərbaycanda neft hasilatı genişlənmişdi, 
amma neft Nobel qardaşlarının, Montaşov qardaşlarının və başqalarının tikdiyi elə o köhnə qurğularda, 
müəssisələrdə emal olunurdu, onlar dəyişilməmişdi. 
Biz Azərbaycanda neft emalı və neft məhsullarının alınması proqramını ilk dəfə 1970-ci illərdə həyata 
keçirməyə başladıq. O vaxt böyük bir proqram yaratdıq. Həmin proqrama görə, yeni, müasir texnikaya və 
texnologiyaya malik olan zavodlar yaranmalı, bütün köhnə qurğular, zavodlar  aradan çıxarılmalı idi. 
O vaxt biz birinci növbədə Keşlədə yerləşən birlikdə – indi ona «Azərneftyanacaq» birliyi deyirlər – 
«ELOU-AVT-6» qurğusunu yaratdıq. Sonra orada yüksək keyfiyyətli benzin istehsal edən riforminq qurğusunu 
yaratdıq. 
Xatirimdədir, 1975-ci ildə biz Azərbaycan iqtisadiyyatının, xüsusən sənayesinin inkişafı üçün böyük bir 
proqram tərtib  etmişdik. Təbiidir ki, Moskvanın, sovet hökumətinin qərarı olmadan onu həyata keçirmək 
mümkün deyildi. O vaxt sovet hökuməti qərar qəbul etdi və bu proqramı təsdiq etdi, onu həyata keçirmək üçün 
respublikamıza vəsait ayırdı. Həmin proqramda «Qaraşəhər»in tamamilə təmizlənməsi və bu yerdə «ELOU-
AVT-6» qurğusunun qurulması xüsusi yer tuturdu. Ondan əvvəl, keçmişdə buradakı zavod Stalinin adını daşı-
yırdı. Ona «Stalin zavodu» deyirdilər. Stalin öləndən, tənqid ediləndən sonra həmin zavoda «XXII partiya 
qurultayı zavodu» adı vermişdilər. 
Ancaq  yenə də deyirəm, həmin zavod köhnə texnologiya ilə işləyirdi. O illər mən buraya bir neçə dəfə 
gəlmişdim, bu zavodlarla tanış olurdum. Mən həmin bu əsas qurğunun – «ELOU-AVT-6» qurğusunun olduğu 
yerdən dənizə tərəf, sahilə getdim. Yer də, dənizin suyu da – hər yer qapqara hisin içərisində idi. Amma təkcə 
ora yox, bütün «Qaraşəhər» hisin içərisində idi. Bu, 1970-ci illərin əvvəllərində olubdur. Bəli, o vaxt bizim 
məqsədimiz Azərbaycanın iqtisadiyyatını, birinci növbədə neft sahəsini, neft emalı sənayesini inkişaf etdirmək-
dən ibarət idi. Bu, bir tərəfdən, emal edilən neft və neft məhsullarının keyfiyyətini, respublikamızın gəlirini 
artırmaq, ikinci tərəfdən də, ətraf mühiti təmizləmək, Azərbaycanın, Bakının bu böyük hissəsini hisdən, 
qaradan, kimyəvi maddələrdən xilas etmək məqsədi daşıyırdı. 
Beləliklə də, biz bu proqramı həyata keçirməyə başladıq. Həmin proqrama əsasən burada «ELOU-AVT-6» 
qurğusunun yaradılması nəzərdə tutulmuşdu. Bəli, o vaxtlar mən buraya tez-tez gəlirdim. Veteran Cahangir 
Quliyev buradakı çıxışında onu xatırladığını bildirdi. Həmin bu qurğunun təməlini gəlib bir yerdə qoyduq. O 
bugünkü kimi xatirimdədir. Bu təxminən  1977–1978-ci illərdə olubdur. 
1981-ci ildə biz «ELOU-AVT-6»  qurğusunu qısa müddətdə tikib istifadəyə verdik. Mən yenə də buraya 
gəldim. İndi siz toplaşdığınız kimi, o vaxt da buraya xeyli insan yığışmışdı. Biz böyük bir bayram mərasimi 
keçirdik, yeni bir müəssisənin açılışını bayram etdik. Mən bu qurğunun tikilməsində iştirak edənlərin hamısını 
təbrik etdim. Ondan sonra buraların təmizlənməsinə başlandı. 
İstehsalat Birliyinin rəhbəri buradakı çıxışında doğru xatırlatdı. Mən bu sözləri eşidəndə özümü çox xoşbəxt 
hesab edirəm. Təsəvvür edin, 25 il bundan öncə, həmin proqram təsdiq ediləndən sonra bizim yüksək səviyyəli 
bir toplantımızda mən böyük bir nitq söylədim. Mən orada dedim ki, biz bu proqramı həyata keçirəcəyik və 
bunun nəticəsində «Qaraşəhər» tamamilə təmizlənərək, orada olan bütün his, pas, qara zəhərləyici maddələr 
dağılıb gedəcək və burada ağaclar, çiçəklər, güllər əkiləcək, yaşayış binaları tikiləcəkdir. 
İnanın, mən nə qədər sevinirəm, nə qədər xoşbəxtəm ki, o vaxtdan 25 il keçəndən sonra mən o zaman 
qurduğum işlərin bəhrəsini görürəm. Təbiidir ki, bunların bəhrəsini 10 il bundan əvvəl mən burada da, Moskvada 
da işləyərkən görmüşdüm. Amma indi o vaxtdan 25 il keçibdir. «Qaraşəhər»dən bir əlamət belə yoxdur. Burada 
gözəl yaşayış evləri tikilibdir, ağaclar, çiçəklər, güllər əkilibdir, insanlar gözəl yaşayırlar. Nəhayət, burada bu cür 
gözəl yaşayış binaları tikilibdir. Təkcə bunlar deyil. İndicə deyildi ki, burada çoxlu  yaşayış evləri inşa olunubdur. Bu 
binalar nəinki təkcə keçmiş «Qaraşəhər»ə – indi «Qaraşəhər»i xatırlayanlar azdır – gözəllik verir, onlar həm də 
Bakının memarlıq simasına böyük töhfədir, paytaxtımızın memarlığını zənginləşdiribdir. Çünki bunlar 
doğrudan da gözəl binalardır və öz xarici görünüşünə, gözəlliyinə, yüksəkliyinə görə Bakının memarlıq simasını 
zənginləşdiribdir, dəyişdiribdir. 
Bu, doğrudan da çox sevindirici bir hadisədir. Buna görə də mən bu gün sizinlə görüşümdən ikiqat, üçqat 
sevinirəm. Çünki gəlib buranı, bu binaları görürəm və düşünürəm ki, bütün bunlar mənim gördüyüm işlərin 
bəhrəsidir. Bu hər bir insan üçün ən böyük xoşbəxtlikdir. 
İstehsalat Birliyinin rəhbəri Mirzəyev bu birliyin işi haqqında geniş məlumat verdi. Mənim buna əlavə 
ediləsi bir sözüm yoxdur. Ancaq onu deyə bilərəm ki,  görülən işlərdən və əldə  edilən nailiyyətlərdən çox 
məmnunam. Bu nailiyyətlərdən çox məmnunam. Bu nailiyyətlər münasibətilə sizin hamınızı ürəkdən təbrik 
edirəm. 
Biz burada yeni qurğunun – «ELOU-AVT-6» qurğusunun təməlini pak ürəklə, təmiz  qəlblə, mənəviyyatla 
qoymuşduq. Ona görə  qoymuşduq ki, birinci növbədə, burada çalışan, zəhmət çəkən insanlara xeyir gətirsin, 
ikinci növbədə, bu, Azərbaycanın iqtisadiyyatını inkişaf etdirsin, üçüncü  növbədə isə respublikamızda texnika 
və texnologiyanın səviyyəsini yuxarı qaldırsın. Bir də, ən əsası, ona görə ki, bu qurğu, emal olunan neft 
məhsulları vasitəsilə Azərbaycanın iqtisadiyyatı inkişaf etsin, xalqımızın rifah halı yaxşılaşsın. 
11 
 
Sizin birliyin nümayəndələri buradakı çıxışlarında bu birliyin, qurğunun, zavodun müəyyən bir vaxtda ağır 
vəziyyətə düşməsindən və Azərbaycanda hərc-mərclik, hakimiyyətsizlik dövründə bu böyük sənaye 
müəssisəsini ayrı-ayrı şəxslərin ələ keçirib ondan öz şəxsi məqsədləri üçün istifadə etməsindən, buranın demək 
olar ki, zibillənməsindən, çirklənməsindən danışdılar. Təbiidir ki, bütün bunlar bizim təməlini qoyduğumuz 
amallara xəyanət idi. Ancaq nə yaxşı ki, Azərbaycan artıq bunlardan xilas olubdur və siz də xilas olmusunuz. 
Verdiyiniz məlumatlara görə, siz həmin zibilləri buradan təmizləmisiniz, buranı təmiz, gözəl bir birliyə çevirmi-
siniz və belə gözəl nailiyyətlər əldə etmisiniz. 
Bu sizin zəhmətinizin nəticəsidir. Bu, eyni zamanda, paklığa, saflığa, bizim milli dəyərlərimizə, 
mənəviyyatımıza sizin sədaqətinizin nəticəsidir. Bu, eyni zamanda, çirkin işlərə, mənəviyyatsızlığa sizin 
dözməməyinizin nəticəsidir. Ona görə də sizə təşəkkür edirəm. 
Sizin nailiyyətləriniz nəyi göstərir? Ölkəmizin ağır  dövründə bir iqtisadi sistemdən başqa bir iqtisadi sistemə 
keçdiyimiz, Ermənistan silahlı qüvvələri tərəfindən Azərbaycan torpaqlarının 20 faizinin işğal olunduğu, işğal 
edilmiş torpaqlardan bir milyondan artıq vətəndaşımızın qaçqın düşüb çətin vəziyyətdə yaşadığı bir zamanda bu, 
Azərbaycan iqtisadiyyatının inkişaf etdiyini göstərir. 
Bəli, 1996-cı ildən Azərbaycan iqtisadiyyatı inkişaf dövrü keçirir. Bu inkişaf ondan ibarətdir ki,  istehsal, 
bütün sahələr inkişaf edir, bunun hesabına da insanların rifah halı yaxşılaşır. Məsələn, son illərdə sizin birlik öz 
işinin yaxşılaşdırılması, səmərəliliyinin, keyfiyyətinin artırılması, oğurluğun, əyriliyin qarşısını alması 
nəticəsində yüksək  nailiyyətlər əldə edibdir. Buna görə də sizin maaşlarınız, gəlirləriniz artıbdır, yeni binalar 
tikilib, yaşayış şəraitiniz yaxşılaşıbdır. Hər bir müəssisənin, kollektivin gördüyü belə xeyirxah işlər, bu saf əməllər 
– bunların hamısı ağır dövrdə Azərbaycanın inkişaf etməsinə kömək göstərir. 
Əziz dostlar, ona  görə də siz son illər Azərbaycan iqtisadiyyatının inkişaf etdirilməsinin iştirakçılarısınız və 
bu işdə sizin kollektivin çox dəyərli payı vardır. 
Azərbaycan müstəqil, demokratik bir dövlət kimi inkişaf edir və edəcəkdir. Azərbaycanda insanlara 
sərbəstlik yaradılıbdır. Azərbaycanda sahibkarlıq geniş yayılıbdır, özəl sektor yaranıbdır, özəlləşdirmə aparılır. 
Yəni Azərbaycanda bazar iqtisadiyyatı yaranır və inkişaf edir. Bunun nəticəsində də Azərbaycanın iqtisadiyyatı 
daha da  inkişaf edəcəkdir. 
Ölkəmizdə insanlara sərbəstlik verilibdir. Eyni zamanda, Azərbaycanda oğrulara, əyrilərə, rüşvətxorlara, öz 
xalqına, millətinə xəyanət edənlərə yer yoxdur. Bunun üçün siz də, biz də – hamımız birlikdə əl-ələ verib bu 
mənfi  hallara qarşı ciddi mübarizə aparmalıyıq, cəmiyyətimizi tamamilə təmizləməliyik, mənəviyyatımızı daha 
da pak etməliyik. Bütün rüşvətxorlara, oğrulara, insanların hüquqlarını pozanlara, xalq əmlakını dağıdanlara–
hamısına, hamısına qarşı amansız mübarizə aparmalıyıq. Bilin ki, Azərbaycan prezidenti Heydər Əliyevin 
siyasətinin əsas istiqamətlərindən biri budur və bu siyasəti həyata keçirməkdə də mən sizə arxalanıram, sizə 
ümid bəsləyirəm və sizinlə birlikdə irəli gedirəm. 
Azərbaycan bir müstəqil dövlət kimi möhkəmlənibdir. Artıq doqquzuncu ildir ki, biz müstəqil dövlət kimi 
yaşayırıq və  Azərbaycan Dünya Birliyində özünəməxsus yer tutubdur. Azərbaycana dünyanın böyük ölkələrindən 
maraq artıbdır. Burada deyildi – 1994-cü ildən başlayaraq Azərbaycanın neft yataqlarının müştərək istifadə olun-
ması üçün müqavilələr imzalanıbdır. 19 müqavilə imzalanıbdır, onlar həyata keçirilir. Neft hasilatı günü-gündən 
artır və artacaqdır. Bu, Azərbaycanı zənginləşdirəcək, Azərbaycan daha da çiçəklənəcəkdir. 
Bu qurğu – «ELOU-AVT-6» və sonra yaranan iri qurğu, bir də «Azərneftyanacaq» İstehsalat Birliyində olan 
qurğu – bunların hamısının birlikdə 22 milyon ton neft emal etməyə imkanı vardır. Amma bilirsiniz ki, biz bu gün 
ildə 9 milyon ton neft hasil edirik. Onun bir hissəsini xammal, neft kimi satırıq, qalan hissəsi də qurğularda emal 
olunur. Ancaq gələcəkdə biz bütün bu qurğuların tamamilə işlənməsinə nail olacağıq. Çünki neft hasilatı artır. 
Xammalın ixracı ilə bərabər, biz bundan sonra daha da keyfiyyətli, yüksək keyfiyyətli, dünya standartlarına cavab 
verən neft məhsulları istehsal etməliyik. Ona görə də biz bu qurğulardan gələcəkdə tam gücü ilə istifadə edəcəyik. 
Eyni zamanda gərək bu  qurğuların hamısında texnika, texnologiya daim təkmilləşdirilsin, beynəlxalq standartlara 
uyğun olaraq inkişaf etsin ki, bizim gələcəkdə də emal edəcəyimiz və əldə edəcəyimiz neft məhsulları yüksək 
keyfiyyətə malik olsun və beynəlxalq bazarda özünə yer tapsın. 
Burada birliyin baş direktoru Mirzəyevin sizin məhsullarınızın dünya sərgilərində, dünya yarışlarında yüksək 
yer alması haqqında verdiyi məlumat sevindirici haldır. Ancaq bu, ilk addımlardır. Bu istiqamətdə daha da çox 
iş görmək lazımdır ki, neft məhsulları ən yüksək keyfiyyətə malik olsun, ən yüksək standartlara cavab versin. 
Beləliklə, Azərbaycanın iqtisadiyyatı və onun mühüm bir hissəsi olan neft sənayesi böyük gələcəyə malikdir, 
böyük perspektivləri var və bunlar hamısı sizinlə, bizimlə birlikdə həyata keçiriləcəkdir. 
Dediyim kimi, Azərbaycan bir müstəqil dövlət olaraq günü-gündən möhkəmlənir və müstəqil dövlət kimi 
yaşayacaqdır. Müstəqillik tarixi nailiyyətimizdir, bizim müstəqilliyimiz əbədidir və dönməzdir. Ona görə də siz 
heç narahat olmayın.  
Buradakı çıxışlarda Amerika Konqresində hansısa dinləmələr haqqında danışdılar, kimlərinsə gedib orada 
Azərbaycanın mənafelərinin əleyhinə çıxması barədə öz nifrətlərini bildirdilər. Doğrudur, bu nifrətedicidir. 
Ancaq, eyni zamanda bu bizi narahat etmir və heç vaxt narahat edə bilməz. Dünyanın heç bir konqresi, 
dünyanın heç bir dövləti Azərbaycanın daxili işlərinə qarışa bilməz. Azərbaycan müstəqil dövlətdir. Azər-
12 
 
baycanın bütün işləri Azərbaycan dövlətinin iradəsi ilə Azərbaycanda həll olunur. Heç bir başqa ölkədə həll 
olunmur. Biz hər bir ölkə  ilə dost, mehriban əlaqələr qururuq. 
Eyni zamanda biz heç vaxt heç kəsə imkan vermərik ki, bizim müstəqilliyimizi bir balaca da olsa, necə 
deyərlər, azaltsınlar. Biz buna yol vermərik. Ona görə də o dinləmələr və eyni zamanda o dinləmələrdə 
Azərbaycana bədxah münasibət göstərən ayrı-ayrı adamların qarşısında özləri üçün hörmət qazanmaq istəyənlər 
tamamilə boş işlərlə məşğul olurlar. Azərbaycanda hansı şeyə nail olmaq istəyirsənsə, buna Azərbaycanda nail olmaq 
lazımdır, Azərbaycan xalqının iradəsi ilə nail olmaq lazımdır, müstəqil Azərbaycanda nail olmaq lazımdır. Azərbay-
canın işləri heç bir yerdə həll oluna bilməz. Bunu onlar da bilsin, siz də bilin və heç bir şeydən də narahat olmayın. 
Burada şəhid ailəsinin üzvü, gözəl bir xanım çıxış etdi, Füzuli rayonundan didərgin düşmüş soydaşımız çıxış 
etdi. Təkcə onlar yox, hamımız üçün Azərbaycanın işğal olunmuş torpaqlarının azad edilməsi, ərazi 
bütövlüyünün bərpa olunması əsas problemdir, əsas məsələdir. Bilirsiniz ki, bu sahədə biz gecə-gündüz 
çalışırıq, əlimizdən gələni edirik və bundan sonra da edəcəyik. Mən çox məmnunam ki, o şəhid ailəsinin üzvü 
burada çox dəyərli sözlər dedi. Birincisi, onu dedi ki, müharibə görməyənlər indi müharibəyə çağırırlar. Onlar 
müharibə nədir bilmirlər. Çünki onun həyat yoldaşı şəhid olubdur. İkincisi də, onu dedi ki, əgər lazım olsa, mən iki 
oğlumu da torpaqlarımızın müdafiəsi üçün döyüşlərə göndərməyə hazıram. Azərbaycan xalqını yaşadan, 
Azərbaycan xalqını yüksəldən bax, bu cür yüksək mənəviyyata malik olan insanlardır. Bunlardır, bunlardır! 
Bəli, mən də hesab edirəm ki, bu gün torpaqların sülh yolu ilə qaytarılmasına nail olmaq lazımdır. Müharibə 
etmək hər vaxt olar, hər vaxt ola bilər. Müharibənin acı-ağrısını xalqımız görübdür. Təbiidir ki, indi 
Azərbaycanın gücü o vaxtkı kimi deyil. İndi Azərbaycanın güclü ordusu var. Azərbaycanın artıq birləşmiş xalqı 
var, çox iradəli xalqı var. Ancaq yenə də bunlara baxmayaraq, məsələnin sülh yolu ilə həll olunması lazımdır. 
Biz bu yolda öz fəaliyyətimizi göstəririk və bundan sonra da göstərəcəyik. 
Mən dəfələrlə demişəm, sizin qarşınızda da deyirəm. Mənim indi həyatımın əsas məqsədi ondan ibarətdir ki, 
Azərbaycanın işğal edilmiş torpaqları azad olunsun, Azərbaycanın ərazi bütövlüyü bərpa edilsin, yerindən-
yurdundan didərgin düşmüş insanlar öz torpaqlarına qayıtsın və sülh yaransın. Ermənistan ilə Azərbaycan 
arasında sülh yaransın. Cənubi Qafqazda sülh yaransın, Qafqazda sülh yaransın ki, bundan sonra bizim 
uşaqlarımız da, nəvələrimiz də, nəticələrimiz də müharibə görməsinlər, sülh şəraitində yaşasınlar. Mən inanıram 
ki, bu yol ilə gedərək biz Ermənistan–Azərbaycan münaqişəsinin sülh yolu ilə həll edilməsinə nail olacağıq, 
işğal edilmiş torpaqlar azad olunacaq və yerindən-yurdundan didərgin düşmüş bütün insanlar öz torpaqlarına 
qayıdacaqlar.  
Mən bu gün burada çox həyəcanlıyam. Çünki mən sizə dedim – bütün bu yerlər mənim üçün doğmadır və bu 
birliyin də əsasını qoymuşam. O vaxtlar bundan ötrü çox çalışmışam. Asan deyildi. Çünki bunun üçün nə qədər 
vəsait lazım idi. Vəsaitin də hamısını Moskvadan almaq lazım idi. Sovetlər İttifaqında isə o vaxtlar belə qurğulara 
tələbat çox idi. Çünki Sibirdə neft hasilatı ildə 20 milyon ton artırdı. Bu qurğuların da hərəsinin istehsal gücü 6 
milyon ton, bir az da artıranda 8 milyon ton idi. SSRİ-də belə qurğulara nə qədər ehtiyac var idi. Amma onlara 
baxmayaraq, böyük çətinliklərlə bu iki qurğunu – həm buradakı, həm də Keşlədəki qurğunu aldıq, gətirdik qurduq və 
indi bunlar müstəqil Azərbaycana xidmət edir. 
Mən düşünürəm, əgər o vaxt bunları etməsəydik, əgər o vaxt yarada bilməsəydik, indi biz bunlarsız necə 
yaşaya bilərdik? 
Birliyin əmək veteranı, mənim dostum Cahangir Quliyev burada çox hərarətli çıxış etdi. Baxın, 40 ildir 
burada çalışır. Bura nə qədər bağlıdır! Amma o buranın ağır dövrünü də görübdür, o dövrü də yaşayıbdır. 
Həmin o hisnən nəfəs alıb, o zəhərləyici maddələrdən də nəfəs alıb, amma görünür ki, çox sağlam adamdır, 
indiyə qədər də sağlam qalıbdır, gümrah qalıbdır. Mən onun əlini sıxanda, gördüm əlimi elə sıxır ki, indi də 
gücü var. Bəlkə də burada onun kimi və mənim kimi  sevinən adam yoxdur. Çünki o, 40 ildir burada işləyir. 
Bilir ki, burada nə olub və bugünkü vəziyyətə nə cür gəlmişik. Mən də ona görə dedim ki, mən buraların əsasını, 
təməlini qoyan insanam. Ona görə də mən bu görüşdən çox sevinirəm. 
Bu evlər tikilibdir. İndi birliyin işçilərinin böyük bir hissəsi – burada dedilər – bu evlərdə yeni mənzillər 
alacaqlar. Sonra yenə tikiləcək, yenə alacaqlar. Bunlar da çox sevindirici haldır. Hər bir insan üçün mənzil 
birinci şərtdir. Mən də bu həyatı keçmişəm. Gənc vaxtımda mənim də evim yox idi, mənzilim yox idi. Mən 
Bakıda Sənaye İnstitutunda, Neft Akademiyası deyirlər – orada oxuyanda yataqxanada qalmışam. Sonra yenə 
Bakıya gələndə bir il orada-burada yaşamışam. Kirayəyə bir otaq götürüb, çətinliklə yaşadım. 
Mənim xatirimdədir, ilk dəfə 1952-ci ildə mənə  bir mənzil verdilər. Elə bil ki, mənə dünyanı bəxş etdilər. O 
vaxt mən idim, anam idi, bacılarım idi – ikiotaqlı bir mənzilə yığışdıq və özümüzü ən xoşbəxt hesab edirdik. 
Mən bu dövrü keçmişəm. Bilirəm ki, mənzil alanlar indi hansı hisslər keçirirlər. Mən onları ürəkdən təbrik edi-
rəm və təkcə onları  yox, onların dostlarını da, həmkarlarını da, sizin hamınızı təbrik edirəm. Arzu edirəm ki, 
evlər bundan sonra da verilsin, sizlərə yeni-yeni mənzillər verilsin və hər birinizin ürəyi istədiyi kimi mənzili 
olsun. 
Bu tikintilərdə Çin Xalq Respublikasının inşaatçıları da iştirak ediblər. Bu gün burada Çin Xalq 
Respublikasının səfiri çox gözəl bir nitq söylədi.  
13 
 
Çin böyük bir dövlətdir, dünyanın ən böyük dövlətlərindən biridir. İkinci dünya müharibəsindən sonra Çində  
böyük proseslər gedir, Çin Xalq Respublikası inkişaf edir, müxtəlif mərhələlərdən keçibdir. İndi onun 
iqtisadiyyatı yüksəkliklərə inkişaf edir. Əhalisi bir milyarddan artıqdır və iqtisadiyyatı da dünyanın ən böyük 
iqtisadi potensialı olan qüvvələri ilə rəqabət aparmaqdadır. Ona görə də Çin ilə Azərbaycan arasındakı əlaqələr 
həmişə dostluq xarakteri, əməkdaşlıq xarakteri daşıyıbdır və bundan sonra da belə  olacaqdır. 
Çin Xalq Respublikası səfirinin dediyi kimi, 1994-cü ildə Çinə, Pekinə öz səfərimi çox məmnunluqla 
xatırlayıram.   Bəli, o vaxt məhz mənim o səfərim  zamanı Çin Xalq Respublikasının sədri cənab Tszyan 
Tszemin ilə oranın hökumətinin başçısı –  indi parlamentin sədri cənab Li Pen ilə və başqaları ilə görüşüb bir 
çox sənədlər imzaladıq. Ondan sonrakı dövr müstəqil Azərbaycan və Çin Xalq Respublikası arasında əlaqələrin 
inkişaf  dövrü olubdur. 
Biz bu ayın 22-də Çin Xalq Respublikası parlamentinin – o, keçmiş hökumətin başçısı idi, çox hörmətli 
insandır – başçılıq etdiyi nümayəndə  heyətinin Azərbaycana rəsmi səfərə gəlməsini gözləyirik. Danışıqlar 
aparacağıq. Çox məmnunam ki, – mən hələ 1994-cü ildə onu dəvət etdim – indi o, Azərbaycana gəlir və biz bu 
əlaqələrimizi inkişaf etdirəcəyik. Bu əlaqələrin inkişaf etdirilməsi burada da öz təzahürünü tapıbdır. Çin Xalq 
Respublikası inşaatçılarının bu binaların tikintisində iştirak etməsi inşaatçıların və Çin Xalq Respublikası 
inşaatçılarının Çin–Azərbaycan dostluğunun, əməkdaşlığının inkişaf etdirilməsinə verdiyiniz töhfələrdir.  
Çin Xalq Respublikasının inşaatçılarına burada gördükləri işlərə görə təşəkkürümü bildirirəm. Əmin 
olduğumu bildirmək istəyirəm ki, bundan sonra bu nümunədən istifadə  edərək, Çin ilə Azərbaycan arasında 
olan iqtisadi əlaqələr daha da inkişaf edəcək və bütün sahələrdə bizim münasibətlərimiz, əməkdaşlığımız daha 
da yüksək səviyyələrə qalxacaqdır. 
Mən sizi bu hadisə münasibətilə bir daha təbrik edirəm.  Hər birinizə  cansağlığı, ailə səadəti arzu edirəm.  
Hamınıza – bütün Azərbaycan xalqına, Azərbaycan vətəndaşlarına sülh, əmin-amanlıq və rifah arzu edirəm. Sağ 
olun.   
14 
 
           
İSVEÇİN KRALI ƏLAHƏZRƏT  
XVI KARL QUSTAVA 
 
Əlahəzrət! 
İsveç Krallığının milli bayramı – İsveç Bayrağı  günü münasibətilə Sizə, kral ailəsinin üzvlərinə və dost 
İsveç xalqına salamlarımı və təbriklərimi yetirir, Sizə möhkəm cansağlığı və səadət, ölkənizə əmin-amanlıq və 
daimi tərəqqi arzulayıram. 
Mən Azərbaycan Respublikası ilə İsveç Krallığı arasında dostluq və əməkdaşlıq münasibətlərini yüksək qiymətləndi-
rirəm. 
İnanıram ki, qarşılıqlı səylər sayəsində ölkələrimizin əlaqələri getdikcə daha da yaxşılaşacaq, xalqlarımızın 
mənafeyinə, sülhə və sabitliyə xidmət edəcəkdir. 
 
Hörmətlə, 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri 
 
15 
 
 
İSVEÇ KRALLIĞININ BAŞ NAZİRİ  
ZATİ-ALİLƏRİ  
CƏNAB QORAN PERSSONA 
 
Hörmətli Baş nazir! 
İsveç Krallığının milli bayramı – İsveç Bayrağı günü münasibətilə Sizi və ölkənizin dost xalqını ürəkdən 
təbrik edirəm. 
Əminəm ki, ölkələrimizin dostluq və əməkdaşlıq münasibətlərinin hərtərəfli inkişafı xalqlarımızın 
mənafeyinə xidmət edəcəkdir. 
Cənab Baş nazir, Sizə möhkəm cansağlığı və səadət, İsveç xalqına sülh, əmin-amanlıq və firavanlıq 
arzulayıram. 
 
 Hörmətlə, 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri 
 
16 
 
 
RUSİYA FEDERAL SƏRHƏD XİDMƏTİNİN DİREKTORU, GENERAL-POLKOVNİK 
KONSTANTİN TOTSKİ BAŞDA OLMAQLA NÜMAYƏNDƏ HEYƏTİ İLƏ  
GÖRÜŞDƏ SÖHBƏT 
 
Prezident sarayı 
 
5 iyun 2000-ci il 
 
H e y d ə r   Ə l i y e v: Hörmətli Konstantin Vasilyeviç, hörmətli qonaqlar!  
Azərbaycanda sizi salamlayıram. Biz çoxdan görüşməmişik. Ancaq buna sizin üçün də, bizim üçün də lüzum 
var. Ona görə də mən xahiş etdim ki, gəlib bizim sərhəd qoşunları xidməti ilə danışasınız.  
K o n s t a n t i n  T o t s k i: Cənab Prezident, vaxt ayırıb nümayəndə heyətimizlə görüşdüyünüzə görə Sizə 
təşəkkür edirəm. Deməliyəm ki, biz həmkarlarımıza– Azərbaycan sərhədçilərinə böyük hörmət bəsləyirik. Sizə 
açıq deyə bilərəm ki, biz buraya yaxşı əhval-ruhiyyə ilə gəlmişik.  
Biz Sərhəd Qoşunları Komandanları Şurası çərçivəsində, ikitərəfli görüşlərimiz çərçivəsində vaxtaşırı 
görüşürük. Sərhədin birgə qorunan sahəsində vəziyyət kifayət qədər mürəkkəbdir, lakin bilirik ki, Azərbaycan 
sərhədçiləri öz vəzifələrini şərəflə yerinə yetirirlər. Sizə məlumat verməyə çox şadam ki, biz dövlət sərhədində 
yaranmış münasibətləri qiymətləndiririk. Bizim çox yaxşı, normal, işgüzar, əməli və mehriban əlaqələrimiz var.  
Biz şəxsən Sizinlə doqquz ildir görüşməmişik. 1991-ci ildə mənə Sizin tərəfinizdən Naxçıvanda qəbul 
edilmək şərəfi nəsib olmuşdu.  
H e y d ə r  Ə l i y e v: Naxçıvanda?  
K o n s t a n t i n  T o t s k i: Bəli.  
H e y d ə r  Ə l i y e v: 1991-ci ildə?  
K o n s t a n t i n  T o t s k i: Bəli, 1991-ci ildə mən Zaqafqaziya sərhəd dairəsi qərargahı rəisinin müavini 
idim. Mən Sizdə olmuşdum. Siz mənə bir çox qiymətli məsləhətlər verdiniz. O vaxtlar vəziyyət çox mürəkkəb 
idi. Siz buna çox ciddi yanaşırdınız, konkret vəzifələr qoyurdunuz. O vaxtlar bu, kifayət qədər çətin qarşılanırdı. 
İndi vaxt ötüb, biz hər şeyi dərk etdik, yaşadıq, başa düşdük ki, məhz o cür olmalı idi. Konkret ərazi var, bu xalq 
var, bu hakimiyyət var, ona görə də sərhəddə qayda-qanunu heç də təkcə Moskva yaratmalı deyildi. Siz bu fərqi 
çox dəqiq müəyyənləşdirirdiniz. Ümumdövlət miqyaslı qayda-qanun var, yerli problemlər var, bunları da nəzərə 
almaq lazımdır.  
Bu gün danışıqlar zamanı biz birgə qorunan sahədə vəziyyəti müzakirə etdik, müəyyən razılaşmalara gəldik 
ki, qarşılıqlı fəaliyyətimizi bundan sonra da inkişaf etdirmək gərəkdir. Biz bu məsələyə ancaq bu qaydada 
yanaşırıq: sərhəddə qayda-qanun nə qədər yaxşı olarsa, bu, hər iki dövlət üçün bir o qədər yaxşıdır.  
Sərhədçilərin işi yaxşı, normal, nəcib, humanitar məqsəd daşıyır. Bu iş bir-birinin əleyhinə işləməyi 
tamamilə istisna edir. Problemlər var, sərhəd sahəsi lazımi səviyyədə deyil, bizdə də, həmkarlarımızda da 
adamlar çatışmır. Lakin ən başlıcası budur ki, biz sərhəddə qayda-qanun yaradılmasına eyni dərəcədə göz 
qoyuruq.  
H e y d ə r  Ə l i y e v: Sağ olun, sizə təşəkkür edirəm. Biz əvvəllər də demişik, bu gün də deyirik ki, Rusiya 
ilə Azərbaycan arasında mehriban qonşuluq münasibətləri mövcuddur.  
"Mehriban qonşuluq münasibətləri" o deməkdir ki, hərənin öz dövləti var, hərənin öz ərazisi var, hərənin öz 
evi var, onlar qonşudurlar və bu qonşuluq mehriban xarakter daşıyır. "Mehriban qonşuluq" sözü də buradan 
yaranır. Amma Rusiya ilə bizim münasibətlərimiz heç də təkcə bu anlayışla müəyyən edilmir, Rusiya ilə 
Azərbaycan arasında münasibətlər çox geniş xarakter daşıyır. Biz bütün sahələrdə – istər siyasi, istər iqtisadi, 
istər mədəni, istərsə də elmi sahələrdə çox fəal əməkdaşlıq edirik. Təbii ki, humanitar, insani münasibətlər də 
var. Azərbaycanda çoxlu rus yaşayır, onlar Azərbaycanın yerli sakinləridir. Ancaq Rusiyada da çoxlu 
azərbaycanlı yaşayır. Doğrudur, onların az bir qismi Rusiyanın yerli sakinləridir, amma tale onları oraya 
aparmışdır və orada artıq 30, 40, 50 ildir yaşayırlar. Bəziləri isə oraya son illərdə köçüb getmişlər. Bu bir 
amildir, lakin yeganə amil deyildir.  
Biz suveren dövlətlərik. Hər bir dövlətin öz imkanları var, bununla bərabər, problemləri də var. Mal 
mübadiləsi, ticarət və şübhəsiz, insani əlaqələr sərhəd xidmətlərinin fəaliyyətini də şərtləndirir. Azərbaycanda 
sərhəd qoşunları gəncdir. Siz bilirsiniz ki, o illərdə, Sovetlər İttifaqının mövcud olduğu illərdə sərhəd 
qoşunlarında azərbaycanlılar çox az idi. Onlar oraya əsgəri xidmətə nədənsə çox az göndərilirdi.  
Mən burada, Azərbaycanda, sonra isə Moskvada işləyərkən bunun nə üçün belə olduğunu başa düşmürdüm. 
Lakin bizdə o vaxtdan bir qoca sərhədçi qalmışdır. Azərbaycanda bir neçə belə sərhədçi vardı, 70-ci illərdə mən 
onları dəstəkləməyə çalışırdım ki, sərhədin mühafizəsinə öz töhfəsini verə bilsinlər. O vaxtlar isə Azərbaycanın 
bir sərhədi vardı, o da yalnız İranla idi. Bu, Sovetlər İttifaqının sərhədi idi. İndi isə Azərbaycanın sərhədi 
böyükdür – bu sərhəd İranla, Rusiya ilə, Gürcüstanla, Ermənistanladır. Doğrudur, Ermənistanla sərhəd hərbi 
münaqişə nəticəsində pozulmuşdur. Ölkənin sərhədlərinin mühafizəsini təmin etmək üçün nə qədər qüvvə, nə 
17 
 
qədər imkan lazımdır, nə qədər kadrlar lazımdır. Bu gün onlar çatışmır və hesab edirəm ki, öz milli 
kadrlarımızın – sərhəd xidməti zabitlərinin yetişməsi üçün bizə hələ vaxt lazımdır. Əlbəttə, əsgərlər də gərəkdir, 
özü də təkcə əsgərlər yox. Xatirimdədir, o illərdə sərhəd dəstələrində zabit və əsgərlərlə yanaşı, elə adamlar da 
vardı ki, onlar bəlkə də zabit rütbəsinə malik deyildilər, amma illərlə eyni bir sahədə xidmət edirdilər. Əslində, 
yerli sakinlər idilər. Sərhəd qoşunlarında belə ənənələr olmuşdur.  
Azərbaycan Rusiya ilə ən xoş, mehriban münasibətlərə malik olaraq istəyir ki, sərhəddə də hər şey öz 
qaydasında olsun. Bizim Rusiya ilə sərhədimiz neçə kilometrdir?  
K o n s t a n t i n  T o t s k i: 375 kilometr.  
H e y d ə r  Ə l i y e v: 375 kilometr. Böyük sərhəd deyildir. İranla isə çox – 1000 kilometrdir. Yəni Rusiya 
ilə sərhəd böyük deyildir. Lakin Şimali Qafqazda vəziyyətin mürəkkəbliyi nəzərə alınarsa, ümumiyyətlə, 
Sovetlər İttifaqı dağıldıqdan və yeni müstəqil dövlətlər yarandıqdan sonra bir çox regionlarda olduqca mürəkkəb 
proseslərin getdiyi, bu proseslərin sərhədi pozan müxtəlif silahlı qrupların, cinayətkar qrupların yaranması, 
qaçaqmalçılıq, narkotiklərin daşınması və s. ilə müşayiət olunması nəzərə alınarsa, indi sərhəddə xidmət xeyli 
mürəkkəbdir.  
Sizin hamınız yəqin ki, keçmiş vaxtda da sərhəd qoşunlarında xidmət etmisiniz. O vaxtlar Sovetlər İttifaqının 
sərhədi qapalı idi – ikiqat tikanlı məftil, şumlanmış zolaq vardı. Mən bunların hamısını xatırlayıram. Hətta 
oradan tülkü də qaçsaydı, sərhədin pozulması haqqında siqnal daxil olur və bütün zastava ayağa qalxırdı. Özü də 
təkcə zastava deyil, komendatura da ayağa qalxırdı. Mən Dövlət Təhlükəsizliyi Komitəsində işləyərkən bir dəfə 
Biləsuvar rayonu ərazisində sərhəd pozulmuşdu. Güman edirdilər ki, İrandan kimsə keçmişdir. Hamını səfərbər 
etmişdilər, mən özüm bir neçə gün orada oldum. Hesab edirdik ki, hansısa casus keçmişdir. Bir neçə gündən 
sonra aydın oldu ki, kimsə bir nəfər səmti itirərək sərhədi keçmiş, sonra isə yarğana düşüb həlak olmuşdur. 
Bunu aydınlaşdırmaq üçün nə qədər vaxt lazım oldu! Mən bununla onu demək istəyirəm ki, o zaman sərhəd belə 
idi, onu son dərəcə ciddi qoruyurdular. İndi isə bu cür deyildir. Bizdə bu cür deyildir. Yəqin ki, sizdə də belə 
deyildir. Ona görə də bu, şübhəsiz ki, daha böyük səylər, daha çox qarşılıqlı fəaliyyət tələb edir.  
Mən sizdən belə bir məlumatı eşitməkdən şadam ki, sizcə Azərbaycanın sərhəd qoşunları xidməti ilə 
qarşılıqlı fəaliyyətiniz yaxşı vəziyyətdədir. Bizim sərhədçilərimiz də mənə eyni məlumatı verirlər. Bu məni 
sevindirir. Mən artıq demişəm və bu gün də deyirəm ki, əvvəla, həm siz tərəfdən, həm də biz tərəfdən sərhədin 
mühafizəsinin vəziyyətini yaxşılaşdırmaq üçün, ikincisi, əlbəttə ki, Şimali Qafqazdakı şəraiti nəzərə alaraq, heç 
bir yaraqlıları, quldurları buraxmamaq, silah keçirilməsinə və s. yol verməmək üçün biz öz tərəfimizdən müm-
kün olan hər şeyi etməliyik və edəcəyik.  
Siz 9 il bundan öncə Naxçıvandakı görüşümüzü xatırladınız. O zaman mürəkkəb dövr idi. Çox mürəkkəb 
dövr idi, ancaq siz düz dediniz, onda elə vaxt idi ki, bizim harada – Sovetlər İttifaqında və ya müstəqil dövlətdə 
olduğumuzu başa düşmürdülər. Müxtəlif qüvvələr, müxtəlif qruplar fəaliyyət göstərirdi. O zaman Azərbaycanda 
vəziyyət xüsusilə mürəkkəb idi. Siz yəqin ki, bu gün Şəhidlər xiyabanında olmusunuz. 1990-cı ildə Bakıda 
Azərbaycan xalqına qarşı böyük cinayət törədilmişdi: buraya qanunsuz olaraq qoşunlar yeridilmiş, çoxlu adamı 
məhv etmişdilər. Sonra isə Ermənistanla Azərbaycan arasında müharibə başlandı.  
Sovetlər İttifaqının rəhbərliyi bu münaqişənin həllində Azərbaycan barəsində ədalətsizlik edirdi. Bütün 
bunlar Azərbaycanda vəziyyəti son dərəcə kəskinləşdirmişdi. Burada çox mürəkkəb vəziyyət yaranmışdı. Ancaq 
biz bütün bunlara dözdük, aradan qaldırdıq. İndi artıq sərhədlər müəyyən edilmiş, normal münasibətlər 
yaranmışdır.  
Biz həmişə narahat olmuşuq və bu gün də narahatıq ki, Rusiya mətbuatında bəzən ayrı-ayrı vəzifəli şəxslərin, 
hərbçilərin dilindən çıxan belə xəbərlər verilir ki, guya terrorçular, yaraqlılar Çeçenistana, Şimali Qafqaza 
Azərbaycandan keçib gedirlər. Mən 1996-cı ili xatırlayıram, o vaxtlar belə xəbərlər, bəyanatlar çox idi. Belə 
olduqda mən general Nikolayevdən – zənnimcə o, həmin vaxt komandan idi – xahiş etdim ki, buyurun, buraya 
briqadanızı göndərin. Əvvəla, sərhəd hər iki tərəfdən – həm Azərbaycan tərəfdən, həm də Dağıstan ərazisində 
Rusiya tərəfdən qorunur. Əgər Azərbaycan öz ərazisindən nə isə buraxırsa, deməli, Rusiya sərhədçiləri heç nə 
buraxmamalıdırlar. Amma əgər Azərbaycan buraxırsa və Rusiya sərhədçiləri də buraxırsa və siz yalnız 
Azərbaycanı təqsirləndirirsinizsə, bu ədalətsizlikdir.  
Bununla belə, o vaxtlar mən dəfələrlə bəyan etmişdim: Azərbaycandan oraya nəyinsə keçdiyini sübut edən 
bir misal göstərin, bir fakt verin. Bəziləri başladılar deməyə ki, bilirsiniz, adamlar hansısa cığırlarla keçib 
gedirlər. Belə olduqda mən general Nikolayevdən briqada göndərməyi xahiş etdim. Mən general Kojevnikovu 
burada görməyə şadam. O vaxt o, kifayət qədər böyük bir briqadanın başında Azərbaycana gəlmişdi və bir neçə 
gün, məncə, təxminən bir həftə burada oldu, hər şeyi nəzərdən keçirib yoxladı, sonra biz sizinlə elə bu salonda 
görüşdük və sizdən belə bir məlumat aldım ki, bu barədə faktlar yoxdur.  
O vaxtlar ötüb keçdi, Çeçenistanda sanki sülh bərqərar edildi. Amma yeni müharibə başlandı. Yenə də 
qəzetlərdə, televiziyada ardı-arası kəsilmədən xəbərlər, informasiyalar, bəzən də Rusiya Müdafiə Nazirliyinin 
vəzifəli şəxslərinin dilindən bəyanatlar verilməyə başlandı. Mən bir neçə dəfə demişəm və bu gün də deyirəm 
ki, Şimali Qafqazda, Çeçenistanda qayda-qanun yaratmalı olan adamlar bunu indiyədək edə bilmirlər. Öz 
əməllərinə haqq qazandırmaq üçün belə bir bəhanə tapırlar ki, bəs, "yaraqlılar Azərbaycandan keçib gəlirlər". 
18 
 
1987–88-ci ildən bəri biz özümüz terrorçulardan, yaraqlılardan əzab-əziyyət çəkirik. Biz həmişə separatizmin 
əleyhinə olmuşuq. Biz heç bir separatizmi dəstəkləmirik. Əgər Rusiya separatizmə qarşı mübarizə aparırsa, 
orada terrorçular, özü də beynəlxalq terrorçular varsa, biz oraya nəyisə necə buraxa bilərik? Lap tutaq ki, 
haradansa nəsə keçibsə – təkrar edirəm, axı sərhəd keçmişdəki səviyyədə qorunmur – bu daha bizim 
sərhədçilərin günahı deyildir, Azərbaycan dövlətinin günahı deyildir. Sadəcə, təsadüfi bir haldır. Üstəlik, belə 
halları, belə faktları aşkara çıxara bilməmişlər.  
Mən bilirəm ki, Rusiya Federasiyasının sərhəd xidməti bu baxımdan ədalətli mövqe tutur. O vaxtlar general 
Kojevnikov hər şeyi nəzərdən keçirib yoxladıqdan sonra çox obyektiv nəticələr çıxardı və məncə, öz 
komandanlığına məlumat verdi. Nəhayət, bizim adamlar sizin nümayəndələrinizlə görüşürlər. Mənə də məlumat 
verilib ki, sərhəd qoşunları obyektiv mövqe tuturlar. Amma, təəssüflər olsun, Müdafiə Nazirliyindəki ayrı-ayrı 
komandirlərin obyektiv mövqe tutduqlarını deyə bilmərəm. Onlar bəzən elə yalan məlumat verirlər ki! Əgər 
onlar bununla öz acizliyini və ya köməksizliyini doğrultmaq istəyirlərsə, Rusiya ilə Azərbaycan arasında 
münasibətlərə çox böyük ziyan vurur, Rusiyada – qəzetlərdə, televiziyada ictimai rəy yaradırlar. Hər hansı bir 
general televiziya ilə çıxış edib "Azərbaycandan yaraqlılar keçir" deyən kimi ictimaiyyət buna inanır, bu bizim 
üçün xoşagəlməz vəziyyət yaradır.  
Ona görə də mən Rusiyanın və Azərbaycanın sərhəd qoşunları, komandanlığı arasında mövcud olan 
əməkdaşlıqdan razıyam. Mən buna şadam. Çalışacağam ki, bu əməkdaşlıq daha uğurlu olsun. Bununla belə, 
fürsətdən istifadə edərək, bu gün bunları deməyi lazım bildim.  
Ümumiyyətlə, sərhəd xidməti çox maraqlı, çox fəxri xidmətdir. Sərhədçi gördükdə məndə həmişə xüsusi 
hörmət hissləri yaranır. Çünki mən sərhəddə doğulmuşam və böyümüşəm. Hələ yeniyetmə çağlarımda mən 
yaşıl furajkalı sərhədçi əsgərlərin arxasınca qaçırdım. Xoşuma gəlirdi, mən onlara baxırdım. Sonra tale elə 
gətirdi ki, mən dövlət təhlükəsizliyi orqanlarında xidmət etdim. Biz hamımız – sərhəd qoşunları, başqaları 
birlikdə olurduq. Sərhəd xidmətinin inkişafı üçün mən orada da çox qüvvə sərf etmişəm.  
Azərbaycanda rəhbər işlədiyim illərdə sərhəd zastavalarını düzəltdirmişdim. Zaqafqaziya hərbi dairəsindən 
mənə tez-tez müraciət edirdilər. Ona görə müraciət edirdilər ki, Sovetlər İttifaqının Dövlət büdcəsindən 
buraxılan vəsait çatışmırdı. Mən zastavalar, sərhəd dəstələri komendantlıqları üçün yerli büdcədən, 
Azərbaycanın büdcəsindən vəsait ayırırdım. Hətta yadımdadır, bir dəfə mən bu barədə xüsusi qərar qəbul etmiş-
dim. Sərhəd zonasında olarkən zastavalara, sərhəd qoşunlarına, sərhəd dəstələrinə hökmən baş çəkirdim. Mən 
bütün sərhəd dəstələrini əzbər bilirdim. Onların tarixini də bilirəm.  
Sərhəd xidməti çox fəxri, doğrudur, həm də çox ağır və mürəkkəb xidmətdir. O illərdə, müharibə olmayan, 
hərbi əməliyyatlar olmayan dövrdə mən bizim hərbçilərlə – o vaxtlar burada çoxlu hərbçi, general vardı – 
görüşürdüm. Onlara deyirdim: bilirsiniz, siz xidmət edirsiniz, müharibə etmirsiniz, siz sakit yatırsınız, döyüşə 
getmirsiniz, döyüş əməliyyatları aparmırsınız. Sərhəd qoşunları isə həmişə ön xətdədirlər. Sərhəddə toqquşmalar 
baş verməsə də, o vaxt mövcud olmuş rejim, ciddi rejim sərhədçilərdən o dövrün digər bütün hərbi qulluqçu-
larından daha çox şey tələb edirdi. Doğrudur, indi  böyük müharibə yoxdur, amma hərbi qüvvələrin cəlb edildiyi 
bəzi münaqişələr var, o cümlədən Şimali Qafqazda. Təəccüblüdür ki, bu qədər vaxt keçib, amma bu münaqişə 
hətta hərbi qüvvənin tətbiqi yolu ilə də həll edilə bilmir. Bu, təəccüb doğurur.  
Bizim rəis mənə məlumat verdi ki, siz bəzi məsələlər barəsində fikir mübadiləsi aparmısınız. Mən onlarla da 
razıyam. Sizin mənə hansısa suallarınız varmı?  
K o n s t a n t i n  T o t s k i: Sağ olun, sualımız yoxdur. Hörmətli Heydər Əliyeviç, biz həmkarlarımızla 
bəzi məsələləri müzakirə etdik. Mən, sadəcə olaraq, prezident kimi, Sizə bir daha məlumat vermək istərdim ki, 
azərbaycanlı həmkarlarımızın fəaliyyətini müsbət qiymətləndiririk. Mən bunu heç də təkcə burada demirəm, 
sərhədin Rusiya–Azərbaycan sahəsində vəziyyəti necə gördüyümüz barədə və Azərbaycan sərhədçilərinin 
vicdanla işlədikləri barədə Vladimir Vladimiroviç Putinə iki dəfə məlumat vermişəm. Ötən ilin avqustunda Dağıs-
tanda döyüş əməliyyatları başlandığı vaxtdan bəri sərhədin mühafizəsini gücləndirmək üçün görülən tədbirlər barədə 
o vaxtlar Baş nazirə də məlumat vermişdim. Rusiya–Azərbaycan sərhədində vəziyyət haqqında Vladimir Vladi-
miroviç Putinə axırıncı məlumatım may ayında olmuşdur. Mən ona məlumat verərək bildirdim ki, Azərbaycan sər-
hədçiləri vicdanla işləyirlər, bu məsələdə bizim aramızda qarşılıqlı anlaşma var. Mən Sizə bu barədə məlumat 
vermək istəyirdim.  
H e y d ə r  Ə l i y e v: Sağ olun. 
19 
 
 
BAKIDA «XƏZƏRNEFTQAZ–2000» BEYNƏLXALQ SƏRGİSİ VƏ KONFRANSININ AÇILIŞI  
MƏRASİMİNDƏ NİTQ 
 
Bakı, İdman-sərgi kompleksi 
 
6 iyun 2000-ci il 
 
Hörmətli xanımlar və cənablar! 
Hörmətli qonaqlar! 
Mən «Xəzərneftqaz–2000» beynəlxalq sərgisi və konfransının açılışı münasibətilə sizi ürəkdən təbrik 
edirəm və sərginin, konfransın işinə uğurlar arzulayıram. 
Azərbaycan qədim neft diyarıdır. Məlumdur ki, neftin sənaye üsulu ilə istehsalının 150 illik tarixi vardır. 
Ancaq bizim sərginin – «Xəzərneftqaz» sərgisinin yeddi illik tarixi var. Yeddi il bundan öncə, müstəqil 
Azərbaycan Respublikasının neft strategiyasının həyata keçirilməsinin başlanğıcında, dünyanın iri neft şirkətləri 
respublikamıza böyük maraq göstərdiyi zaman İngiltərənin «Spirhed eksibişnz LTD» şirkəti Azərbaycan 
Ticarət–Sənaye Palatası ilə birlikdə belə bir sərginin keçirilməsi haqqında təşəbbüs irəli sürmüşlər. İlk belə sərgi 
1994-cü ildə keçirilmişdir. İndi isə bu, ənənəyə çevrilmişdir. Bu gün biz yeddinci sərginin iştirakçılarıyıq. 
Sual olunur, nə üçün keçmiş zamanlarda Azərbaycanda, Bakıda – baxmayaraq ki, dünyada çıxarılan neftin 
böyük bir hissəsi Azərbaycanda hasil edilirdi – belə sərgilər keçirilmirdi? Sual olunur, belə olan halda nə üçün 
Azərbaycan, Bakı dünyanın neft və qaz mərkəzlərindən biri kimi indiyədək bugünkü qədər tanınmamışdı? 
Bunların cavabı məlumdur: səbəbi ondan ibarətdir ki, birincisi, Azərbaycan öz dövlət müstəqilliyini əldə 
etmişdir və Dünya Birliyində özünə yer tutan müstəqil dövlət kimi, təbii sərvətlərinin sahibi olmuşdur, onlardan 
istifadə edilməsi üçün lazımi yeni tədbirlər görməyə başlamışdır. İkincisi, ondan ibarətdir ki, müstəqil 
Azərbaycan, onun dövləti öz iqtisadiyyatını inkişaf etdirmək və böyük təbii sərvətlərindən, xüsusən neft və qaz 
sərvətlərindən istifadə etmək üçün yeni neft strategiyası işləyib hazırlamış və onu həyata keçirməyə başlamışdır. 
1994-cü ildə Azərbaycan Dövlət Neft Şirkəti Azərbaycan dövlətinin neft strategiyasını həyata keçirərək 
dünyanın bir neçə böyük neft şirkəti ilə birgə Xəzərin Azərbaycan sektorundakı «Azəri», «Çıraq» yataqlarının 
və «Günəşli» yatağının dərinlikdə yerləşən hissənin müştərək işlənilməsi ilə əlaqədar ilk müqavilə imzalamışdır. 
O vaxt bu müqavilə dünyaya böyük səs salmış, geniş əks-səda doğurmuş və təsadüfi deyildir ki, «Əsrin 
müqaviləsi» adlandırılmışdır. 
Beləliklə, Azərbaycan dövlətinin neft strategiyasının həyata keçirilməsi dünyanın bir çox ölkələrinin böyük 
neft şirkətlərinin respublikamıza marağına səbəb olmuş və tarixi nöqteyi-nəzərdən qısa bir zamanda – 5–6 il 
müddətində Azərbaycan, Xəzər dənizi dünyanın ən böyük neft və qaz mərkəzlərindən birinə çevrilmişdir. 
Azərbaycan Dövlət Neft Şirkəti qısa bir zamanda dünyanın böyük neft şirkətləri ilə  19 müqavilə 
imzalamışdır və bu müqavilələrin həyata keçirilməsi üçün nəzərdə tutulmuş investisiyaların həcmi 50 milyard 
dollardan çoxdur. 
Azərbaycan dövlətinin həyata keçirdiyi neft strategiyası, cəsarətli siyasəti və əməli tədbirləri təkcə ölkəmizə 
yox, bütün Xəzər dənizi hövzəsinin böyük neft-qaz sərvətlərinin Xəzəryanı dövlətlər tərəfindən istifadə edilməsinə 
və bunun üçün də dünyanın böyük şirkətlərinin Xəzərin başqa sektorlarındakı neft və qaz yataqlarına da maraq gös-
tərməsinə səbəb olmuşdur. 
Məmnuniyyətlə qeyd edirik ki, indi Xəzərin başqa sektorlarında da – Xəzəryanı hər bir dövlət tərəfindən öz 
sektorunda – neft və qaz yataqlarının kəşfinə, axtarışına başlanmış, bir çox hallarda yaxşı nəticələr əldə 
olunmuş, əməli işlər həyata keçirilməyə başlanmışdır. Beləliklə də Xəzər dənizi hövzəsi artıq dünyanın ən böyük 
neft regionlarından birinə çevrilmişdir. 
Biz fəxr edirik ki, bu işin başlanğıcını qoymuşuq. Biz fəxr edirik ki, Xəzər dənizinin böyük neft və qaz 
sərvətlərini dünya iqtisadiyyatına, dünya ictimaiyyətinə açmışıq. Biz fəxr edirik ki, indi Xəzəryanı digər ölkələr 
– Rusiya, Qazaxıstan, Türkmənistan və İran da Azərbaycan ilə bərabər, Xəzər dənizində özlərinə məxsus olan 
sektorlarda neft və qaz yataqlarının işlənməsinə başlamışlar. 
Son illər bizim bu sahədə gördüyümüz işlər bir çox çətinliklərlə, maneələrlə rastlaşmışlar. Bir tərəfdən 
Xəzərin Azərbaycan sektorunda olan neft və qaz yataqlarına böyük neft şirkətlərinin marağı artmışdır, ikinci 
tərəfdən isə Azərbaycan iqtisadiyyatının bu cür inkişaf etməsinə mane olmaq istəyən bəzi dairələr ölkəmizdə 
guya bu qədər neftin, onun gələcəyinin olmaması haqqında müxtəlif yazılar yazmış, bəyanatlar vermiş, hətta 
ayrı-ayrı tədbirlər də görmüşlər. 
Ancaq biz öz iradəmizdən dönməmişik, apardığımız işi ardıcıl surətdə həyata keçiririk və bildiyiniz kimi, 
hazırda əməli nailiyyətlər əldə etmişik. İlk olaraq imzalanmış «Əsrin müqaviləsi» həyata keçirilərək 1997-ci ildə 
«Çıraq» yatağından bizim hamımızın gözlədiyindən də çox neft hasil edilmiş və onun ixrac olunması məsələləri 
həll edilmiş, iki ixrac neft kəməri – Bakı – Novorossiysk və Bakı – Supsa neft kəmərləri tikilmişdir. Hasil edilən 
neft bu kəmərlər vasitəsilə indi dünya bazarlarına çıxarılır. 
20 
 
Məlumdur, bunu sübut etməyə artıq ehtiyac yoxdur ki, Xəzərin Azərbaycan sektorunda böyük neft və qaz 
ehtiyatları vardır. Təbiidir ki, onlar hasil ediləcək və dünya bazarlarına çıxarılacaqdır. Bunun üçün də hələ 1994-
cü ildə əsas ixrac neft kəmərinin – Bakı – Tbilisi – Ceyhan neft kəmərinin tikilməsi haqqında qərar qəbul 
edilmişdir. 
Ötən illərdə biz, yəni Azərbaycan dövləti, Türkiyə Cümhuriyyəti, Gürcüstan və «Əsrin müqaviləsi»nin 
iştirakçısı olan digər dövlətlərin neft şirkətləri əsas ixrac neft kəmərinin – Bakı – Tbilisi – Ceyhan neft 
kəmərinin tikilməsi üçün hamımız birlikdə lazımi işlər görmüşük. Bu işlər də çox çətinliklə həyata keçibdir. 
Yenə də deyirəm, biz bu məsələdə bir çox maneələrə rast gəlmişik. Ancaq sevindirici hal odur ki, bu maneələrin 
də qarşısını ala bilmişik. Bakı – Tbilisi – Ceyhan əsas ixrac neft kəmərinin bütün sazişləri, müqavilələri artıq 
imzalanıbdır. Bu sənədlər Azərbaycan, Gürcüstan parlamentləri tərəfindən təsdiq edilibdir, yaxın günlərdə 
Türkiyə Cümhuriyyətinin parlamenti tərəfindən də təsdiq olunacaqdır. Beləliklə də biz böyük bir layihənin 
həyata keçirilməsinə başlayacağıq. 
Bildirdiyim kimi, Bakı – Tbilisi – Ceyhan əsas ixrac neft kəmərinin tikilməsi haqqında beş il müddətində 
aparılan işlər bir tərəfdən bizim iradəmizin həyata keçirilməsi ilə əlaqədar olubdursa, ikinci tərəfdən biz bu 
layihənin həyata keçirilməsinin müxtəlif istiqamətlərdən qarşısını almaq məqsədləri ilə rastlaşmışıq. 
Ancaq bu layihənin həyata keçirilməsinin ən əsas mərhələlərindən biri 1998-ci ilin oktyabr ayında Ankarada 
qəbul edilmiş bəyannamədir. Bu bəyannaməni Türkiyə Cümhuriyyətinin prezidenti, Azərbaycan 
Respublikasının prezidenti, Gürcüstan prezidenti, Qazaxıstan prezidenti, Özbəkistan prezidenti imzalamışlar. Bu 
bəyannaməyə Amerika Birləşmiş Ştatlarının Enerji naziri cənab Riçardson da öz imzasını qoymuşdur. 
İkinci həlledici mərhələ keçən ilin noyabr ayında İstanbulda ATƏT-in zirvə görüşündə yenə də Türkiyə, 
Azərbaycan, Qazaxıstan cümhuriyyətləri prezidentlərinin və Gürcüstan prezidentinin imzaladığı bəyannamə və 
eyni zamanda bu bəyannaməni Amerika Birləşmiş Ştatlarının prezidenti cənab Bill Klintonun imzalaması ol-
muşdur. 
İstanbul bəyannaməsi və İstanbulda bu barədə imzalanmış bütün sazişlər Bakı – Tbilisi – Ceyhan əsas ixrac 
neft kəmərinin tikilməsini tam təmin etmişdir. İndi əməli işlər həyata keçirilir. Bu kəmərin tikilməsi üçün bu 
yaxınlarda Azərbaycan Dövlət Neft Şirkətləri tərəfindən sponsorların konfransı keçirilibdir. Orada bu kəmər 
haqqında böyük məlumatlar verilibdir. Güman edirəm ki, bundan sonra işlər sürətlə gedəcəkdir. İnanıram ki, 
əsas ixrac neft kəməri – Bakı – Tbilisi – Ceyhan tikilib 2004-cü ildə tamamilə başa çatdırılacaq və istifadəyə ve-
riləcəkdir. 
Bəziləri belə fikirlər irəli sürürlər ki, əsas ixrac neft kəməri vasitəsilə indi ixrac ediləsi miqdarda neft yoxdur. 
Buna görə də  bəzilərı  hesab edirlər ki, bu, ümumiyyətlə, lazım deyil, digərləri isə hesab edirlər ki, bu tezdir. 
Bunlar yanlış fikirlərdir. Çünki ən ehtiyatlı, yəni minimum proqnozlara görə, Xəzər dənizinin təkcə Azərbaycan 
sektorundan 4–5 milyard ton neft hasil edilməsi gözlənilir. 
Əgər nəzərə alsaq ki, həmin sənədləri, bəyannaməni Qazaxıstan da imzalayıbdır və Xəzərin Qazaxıstan 
sektorunda böyük miqdarda neft hasil edilməsi gözlənilir, Azərbaycanda hələ bundan sonra da geniş işlər 
görüləcək – onda təsəvvür etmək olar ki, Bakı – Tbilisi – Ceyhan əsas ixrac neft kəməri nə qədər zəruridir və nə 
qədər də lazımdır. 
Alimlərimizin, mütəxəssislərimizin fikri belədir ki, Xəzər dənizində o qədər böyük neft və qaz yataqları var 
ki, hələ bu kəmərlər də yetərli olmayacaqdır. Ona görə də Azərbaycan dövləti hesab edir ki, Xəzər dənizindən 
hasil olunacaq neftin dünya bazarlarına çıxarılması üçün alternativ başqa neft kəmərləri də tikilə bilər və biz bu 
fikirlərdən də imtina etmirik. 
Xəzər hələ böyük sirlər dənizidir. Bilirsiniz ki, dörd il bundan əvvəl belə bir sərgi keçirilən zaman 
Azərbaycan Dövlət Neft Şirkəti ilə bir çox xarici şirkətlər arasında Xəzərin Azərbaycan sektorundakı «Şah-
dəniz» yatağının birgə işlənilməsi ilə əlaqədar müqavilə imzalanmışdır. Bu gün mən böyük iftixar hissi ilə sizə 
bildirirəm ki, indi bunun gözəl nəticələri vardır. Orada qazılan iki quyu «Şahdəniz» yatağından bir trilyon 
kubmetrdən artıq qaz əldə edilməsinə imkan olduğunu göstərmişdir. 
Ümumiyyətlə, bizim mütəxəssislərin proqnozları – onların proqnozları həmişə özünü doğruldubdur və mən 
çox sevinirəm ki, Azərbaycanda belə yüksək səviyyəli mütəxəssislər var – onu göstərir ki, Xəzər dənizinin 
Azərbaycan sektorundan ən azı dörd trilyon kubmetr qaz hasil edilməsi gözlənilir. İndi biz düşünürük və əməli 
tədbirlər görürük ki, hasil olunacaq qazın dünya bazarlarına ixrac edilməsi məsələsi həll olunsun. Güman edirəm 
ki, bizimlə bərabər işləyən şirkətlərlə, onların dövlətləri ilə birlikdə bunları da həll edə  biləcəyik. 
Mən Xəzərin Azərbaycan sektorunda görülmüş bu işlər haqqında sizə qısa məlumat verərək, bir tərəfdən 
istəyirəm ki, respublikamızın həm qurudakı, həm də dənizdəki neft və qaz yataqlarına maraq göstərən şirkətlər 
bundan sonra da gəlib bizimlə əlaqələr qursunlar. Eyni zamanda, mən bu fikirlərimlə Xəzəryanı başqa dövlətləri 
– Rusiyanı, Qazaxıstanı, Türkmənistanı və İranı da Xəzər dənizindəki öz sektorlarında bundan sonra daha fəal 
işləməyə həvəsləndirmək istəyirəm. 
Bilirsiniz ki, dənizdə neft və qaz axtarışı, hasil edilməsi ilə məşğul olan mütəxəssislər Azərbaycanda çoxdur. 
Biz Xəzəryanı bütün ölkələrə, qonşularımıza bu sahədə yardım göstərməyə, kömək etməyə hazırıq. 
21 
 
Son illər Xəzər dənizinin hüquqi statusu haqqında müxtəlif danışıqlar aparılıbdır. Ümumiyyətlə, 
ictimaiyyətə, dünya ictimaiyyətinə bu barədə müxtəlif fikirlər söylənilibdir. 1994-cü ildən başlayaraq Azər-
baycan Xəzər dənizinin hüquqi statusunun Xəzəryanı bütün ölkələr tərəfindən birlikdə müzakirə edilib 
müəyyənləşdirilməsinin tərəfdarı olubdur. Biz bu gün də bunun tərəfdarıyıq və hər bir müzakirəyə hazırıq. 
Hesab edirəm ki, biz bu məsələni müzakirə edib ümumi fikrə gəlməliyik, ümumi qərar qəbul etməliyik. 
Ancaq bir-birimizə mane olmaq, yaxud müxtəlif fikirlər yaymaq lazım deyildir.  
Siz son 5–6 il içərisində dünyanın böyük neft şirkətlərinin öz işlərini görmək üçün cəlb etdiyi dünyanın bir 
çox başqa şirkətlərinin Azərbaycanda uğurla, rahat, səmərəli işləməsinin şahidisiniz. 
Biz 1994-cü ildə bəyan etmişik ki, Azərbaycan dövləti bazar iqtisadiyyatı yolu ilə gedir, respublikamız öz 
iqtisadiyyatını inkişaf etdirmək üçün dünyanın bütün ölkələri ilə əməkdaşlıq qurmaq, xarici investisiyanı 
ölkəmizə cəlb etmək istəyir və bu investisiyanın Azərbaycana cəlb olunması üçün lazım olan bütün şərtlərin 
həyata keçirilməsini öz üzərinə götürür. 
Mən bu gün böyük məmnuniyyət hissi ilə deyirəm ki, biz bütün bəyanatlarımızı həyata keçirmişik, onlara sadiq 
olmuşuq. 
Hər bir xarici ölkə şirkətinin, hər bir iş adamının başqa bir ölkədə iş görməsi üçün bir neçə şərt mövcuddur. 
Onlardan birincisi bu ölkədə ictimai-siyasi sabitliyin olmasıdır. Biz Azərbaycanda ictimai-siyasi sabitliyi təmin 
etmişik. Doğrudur, bu bizim üçün asan olmamışdır. 1994-cü ildən bizimlə müştərək iş görən şirkətlər və onların 
nümayəndələri gördülər ki, sabitliyi təmin edərkən biz bir çox terror, dövlət çevrilişinə cəhd halları ilə 
rastlaşdıq. Ancaq biz bunların hamısının qarşısını aldıq, Azərbaycanı cinayətkar dəstələrdən təmizlədik, ölkə-
mizdə sağlam mühit yaratdıq və ictimai-siyasi sabitliyi tam təmin etdik. 
Biz yaxşı bilirik ki, xarici investisiyanın Azərbaycana gəlməsi üçün müvafiq qanunlar – vergi qanunu, başqa 
qanunlar lazımdır. Bu qanunlar Azərbaycana gələn hər bir investorun səmərəli işləməsi və öz işinə daim arxayın 
olması üçün şərait yaratmalıdır. Biz bu qanunları qəbul etmişik, onlar Azərbaycana gələn investorların səmərəli işləməsi 
üçün bütün imkanları yaradıbdır. Ancaq bu proses davam edir. Ölkəmizdə bundan sonra da lazım olan qanunlar qəbul 
ediləcəkdir. Mən əmin edirəm ki, biz xarici investisiyanın Azərbaycana gəlməsində çox maraqlıyıq və bunun üçün 
lazım olan hər dürlü şəraiti yaradacağıq. 
Xarici şirkətlərin, investorların Azərbaycanda neft, qaz sahələrində və başqa sahələrdə səmərəli işləməsi 
üçün bir şərt də çox böyük əhəmiyyətə malikdir. O da ondan ibarətdir ki, Azərbaycanda yüksək səviyyəli 
mütəxəssislər, mühəndislər, texniklər, təcrübəli və dənizdə ağır şəraitdə işləməyə qadir olan fəhlələrimiz vardır. 
Xarici şirkətlər ötən illərdə görüblər ki, bizim bu sahədə olan kadrlarımız yüksək standartlara cavab verirlər və 
onlarla işləmək asandır. 
Azərbaycan hüquqi, demokratik dövlətdir. Azərbaycanda demokratiyanın, qanunun aliliyinin təmin olunması 
üçün bütün işlər görülür və görüləcəkdir. Bunların özü də xarici investorların Azərbaycanda işləməsi üçün əsas 
şərtlərdən biridir. 
Beləliklə, Azərbaycan prezidenti kimi, mən bu gün yeddinci sərginin iştirakçıları qarşısında çıxış edərək 
böyük qürur hissi ilə deyirəm ki, müstəqil Azərbaycanın dövlət neft strategiyası uğurla həyata keçirilir və bu, 
Azərbaycan iqtisadiyyatının inkişaf etməsi üçün böyük imkanlar yaradır. Bu, Azərbaycanın dövlət 
müstəqilliyinin möhkəmlənməsi və daimi olması üçün çox böyük imkanlar yaradır. Bunlar hamısı bizi sizinlə 
birlikdə böyük gələcəyə aparır. 
Azərbaycanın dövlət neft strategiyasının həyata keçirilməsində, müqavilələrin imzalanmasında və həmin 
müqavilələrin əməli surətdə həyata keçirilməsində ölkəmizə gəlmiş şirkətlərlə əməkdaşlığımızı çox səmərəli 
hesab edirəm. Şübhə etmirəm ki, onlar burada böyük qonaqpərvərlik və mehribanlıq əhval-ruhiyyəsi görürlər. 
Bu əməkdaşlığımıza və Azərbaycana bu sahədə gətirdikləri yeniliklərə görə respublikamızda işləyən bütün 
xarici ölkə şirkətlərinə, vətəndaşlarına minnətdarlığımı, təşəkkürümü bildirirəm. 
Biz bu gün yeddinci sərgini keçiririk. Bu, XX əsrdə bu sahədə keçirdiyimiz son sərgidir. Biz XXI əsrə, üçüncü 
minilliyə doğru addım atırıq. Heç şübhə yoxdur ki, XX əsrin sonunda Azərbaycanın öz dövlət müstəqilliyini əldə 
etməsi və müstəqil dövlət olaraq bütün sahələrin inkişafında müvəffəqiyyətlər qazanması və xüsusən neft strate-
giyasının həyata keçirilməsində böyük nailiyyətlər əldə etməsi XXI əsrdə Azərbaycanın daha da inamla irəliləməsi 
üçün əsas yaratmışdır. 
Hörmətli dostlarımız, bizim sizinlə imzaladığımız müqavilələr və son illərdə gördüyümüz işlər XXI əsr üçün 
yaxşı əsas yaradıbdır. Bu müqavilələr XXI əsrin, gələcək nəsillərin müqavilələridir. Ümidvaram ki, gələcək 
nəsillər bizim gördüyümüz bu dəyərli işləri daha sürətlə irəli aparacaqlar. 
Biz səkkizinci «Xəzərneftqaz» sərgisini 2001-ci ildə, XXI əsrin ilk ilində keçirəcəyik. Həmin sərginin çox 
böyük əhəmiyyəti olacaqdır. İnanıram ki, o sərgi bundan da geniş, bundan da yüksək olacaqdır. 
Böyük Britaniyanın «Spirhed eksibişnz LTD» şirkətinə, Azərbaycan Ticarət və Sənaye Palatasına, bu 
sərginin hazırlanmasında zəhmət çəkmiş bütün şirkətlərə, insanların hamısına təşəkkür edirəm. Sərginin, 
konfransın işində sizə yeni-yeni uğurlar, yeni-yeni müqavilələr, yeni-yeni əməkdaşlıq arzulayıram. Sağ olun. 
 
* * * 
22 
 
 
Prezident Heydər Əliyev mərasim başa çatdıqdan sonra ekspozisiya ilə tanış oldu.  
Respublikamızın rəhbəri  Rusiyanın «LUKoyl» şirkətinin ekspozisiyası ilə tanışlıqdan, şirkətin başçısı Vahid 
Ələkbərovun qısa məlumatını dinlədikdən sonra Azərbaycan Dövlət Neft Şirkətinin pavilyonuna gəldi. ARDNŞ-
in vitse-prezidenti Xoşbəxt Yusifzadə şirkətin ekspozisiyası haqqında dövlət başçısına ətraflı məlumat verdi. 
Burada müxtəlif maketlər və sxemlərlə yanaşı, 25 il bundan öncə möhtərəm Heydər Əliyevin Neft Daşlarında 
olması, Dərin dəniz özülləri zavodunun tikintisi zamanı çəkilmiş şəkillər də nümayiş etdirilir. 
Prezident Heydər Əliyev dedi ki, həmin zavodu biz bu gün üçün tikmişik. Özümüzün pulumuz yox idi, 
Moskvadan asılı idik, oradan 400 milyon dollar vəsait aldıq. Amma indi zavodu gərək yenidən quraq, bunun 
üçün də investisiya lazımdır. O vaxt biz bu müəssisəni Xəzər dənizində böyük platformalar yaratmaq üçün 
tikirdik. Ancaq onda Sovetlər İttifaqının tərkibində idik. İndi isə bu platformalar həm Xəzərin Azərbaycan sek-
toru üçün, həm Qazaxıstan, həm Rusiya, həm Türkmənistan, həm də İran üçün lazımdır. 
Azərbaycan prezidenti «Şahdəniz» yatağında qazılmış quyuların işləməsini, Bakı–Tbilisi–Ceyhan əsas ixrac 
boru kəmərinin marşrutunu, ARDNŞ-in beynəlxalq əlaqələrini əks etdirən sxemlərə, dəniz yataqlarında seysmik 
tədqiqatlar aparmaq üçün Norveçdən alınmış yeni gəminin maketinə də maraqla baxdı. Həmin gəminin 
miniatür maketi respublikamızın rəhbərinə hədiyyə olundu. Prezident Heydər Əliyev «Kürdaşı» yatağında 
«İstiqlal» qazma qurğusu ilə qazılmaqda olan kəşfiyyat quyusu haqqında, «Çıraq-1» platformasında görülən 
işlər barədə verilən məlumatları da razılıqla qarşıladı. 
Dövlətimizin başçısı «Azərneftyağ» İstehsalat Birliyində quraşdırılmaqda olan və ildə 250 min ton istehsal 
gücünə malik bitum qurğusu barədə məlumatı dinləyərək qəti şəkildə tapşırdı ki, qurğu oktyabr ayında tam 
hazır olmalıdır. Birliyin Baş direktoru Ramiz Mirzəyev mühərrik yağları istehsal edən blokun yenidən 
qurulması layihəsi haqqında da prezidentə məlumat verərək dedi ki, bu iş başa çatdırılsa, hər il dünya standart-
ları səviyyəsində 200 min ton məhsul buraxmaq mümkün olar. Yenidənqurma işləri üçün 280 milyon dollar 
vəsait tələb olunur və indi bu istiqamətdə danışıqlar aparılır. Texniki-iqtisadi əsaslandırmalar xarici şirkətlərə 
təqdim edilmişdir. 
Prezident Heydər Əliyev 1996-cı ildə Norveçdə səfərdə olarkən Norveç hökumətinin ona hədiyyə etdiyi 
laboratoriya kompleksi barədə də Azərbaycan rəhbərinə ətraflı məlumat verilərək bildirildi ki, indi bunun köməyi ilə 
yüksək səviyyəli araşdırmalar aparılır. Qazaxıstandan, Türkmənistandan və digər yerlərdən də sifarişlər alınır. 
Gələcəkdə bu kompleksi Xəzər regionunda elmi-tədqiqat mərkəzinə çevirmək niyyəti vardır. 
Prezident Heydər Əliyev ARDNŞ-in pavilyonundan çıxarkən Fransanın ölkəmizdəki keçmiş səfiri cənab Jan 
Perrən ilə rastlaşdı, onunla səmimi görüşərək hal-əhval tutdu. 
«Eksson Mobil» şirkətinin ekspozisiyası ilə tanışlıq da maraqlı oldu. Məlumdur ki, Azərbaycanda işləyən 
xarici şirkətlər humanitar proqramlar da həyata keçirirlər. Burada respublikamızın rəhbərinə «Yer kürəsi» 
ensiklopediyasının cildlərini təqdim edərək bildirdilər ki, beş cildin hamısı çap olunub və Bakının bütün 
məktəblərinə, habelə məcburi köçkünlərin uşaqlarının oxuduqları məktəblərə paylanmışdır. 
Ekspozisiyada ötən ilin martında qaçqınların çadır şəhərciyində keçirilmiş və prezident Heydər Əliyevin də 
iştirak etdiyi toy mərasimində çəkilmiş fotoşəkillər diqqəti cəlb edirdi. Dövlətimizin başçısı bu hadisəni 
xatırlayaraq bildirdi ki, indi o qızın uşağı olub, dünən televiziyada göstərdilər. Oğlan olsa adını Heydər 
qoyacaqlarmış, amma qız olub və ona mənim mərhum xanımımın adını –  Zərifə qoyublar. 
Xəzərdəki yataqların bir neçəsinin işlənilməsinə dair layihələrdə iştirak edən «Totalfinaelf» şirkətinin 
pavilyonu ilə tanışlıq zamanı Azərbaycan prezidentinə məlumat verildi ki, üç şirkətin birləşməsindən sonra ya-
ranmış bu qurum dünyada dördüncü şirkət olmuşdur. Dənizin 120 metr dərinliyindən neft və qaz hasil etmək 
üçün Şotlandiya mütəxəssisləri tərəfindən layihələndirilmiş platformanın maketi də maraq doğurdu. 
«Azərcell» rabitə şirkəti də sərgidə öz ekspozisiyasını yaratmışdır. Burada ölkəmizin rəhbərinə məlumat 
verildi ki, şirkət dəniz yataqlarında işləyən neftçilərə də rabitə xidməti göstərir. Hazırda Azərbaycan sellülar 
rabitə sahəsində əhaliyə xidmət səviyyəsinə görə MDB ölkələri arasında birinci yerdədir. 
«Şevron» şirkətinin pavilyonu ilə tanışlıq zamanı ilk növbədə «Abşeron» yatağının qaz ehtiyatı barədə 
söhbət getdi. Bildirildi ki, gələn ilin əvvəlində burada «İstiqlal» qurğusunun köməyi ilə quyu qazılmasına 
başlanacaqdır. 
Sərgi ilə tanışlıq zamanı prezident Heydər Əliyevə ABŞ-da nəşr edilən «Azərbaycan İntərnəşnl» jurnalının 
sonuncu nömrəsi təqdim olundu. Jurnalın baş redaktoru Betti Bleyr dedi ki, əsasən Bakıya həsr edilmiş həmin 
nömrənin sonunda Azərbaycanda işləyən neft şirkətlərinin rəhbərləri, habelə xarici ölkələrin Bakıdakı səfirləri 
barədə məlumat da verilmişdir. 
Yaponiya Dövlət Neft Korporasiyasının pavilyonuna baxarkən dövlətimizin başçısı dedi ki, Yaponiya 
şirkətləri Azərbaycana gəliblər və indi işləri genişləndirmək lazımdır. Respublikamızın rəhbəri İran Neft Səna-
yesi, Mühəndislik və Tikinti Şirkətinin pavilyonuna da baxdı. Burada prezidentə İranın neftayırma zavodları 
haqqında məlumat verildi. 
Şotlandiyanın Aberdin şəhərinin bəzi şirkətləri də sərgidə təmsil olunmuşdur. Qonaqlar Aberdin və Bakının 
qardaşlaşmış şəhərlər olduğunu xatırlatdılar və prezident Heydər Əliyevin Böyük Britaniyaya rəsmi səfəri 
23 
 
zamanı Aberdinə gedə bilməməsindən təəssüfləndiklərini söylədilər. Dövlətimizin başçısı dedi ki, bəli, mən 
Edinburqda oldum, amma Aberdinə vaxt qalmadı. Bu dəfə isə gedəcəyəm. 
«Şell» şirkətinin pavilyonunda da prezident Heydər Əliyevi səmimiyyətlə qarşıladılar. Burada «Formula-1» 
yarışlarında iştirak edən «Ferrari» avtomobili də nümayiş etdirilir. «Şell» şirkəti «Ferrari» komandası ilə sıx 
əməkdaşlıq edir və qarşıdakı beş il üçün də müqavilə bağlamışdır. Şirkət komandanın maşınlarını özünün 
buraxdığı mühərrik yağları və benzinlə təmin etməklə məhsullarının yüksək keyfiyyətini nümayiş etdirir. 
Hollandiyanın bu şirkətinin Azərbaycanda işləməsi barədə söhbət zamanı prezident Heydər Əliyev dedi ki, 
mən «Şell»in ölkəmizə gəlməsini istəyirdim və məmnunam ki, gəlmişdir. Amma Hollandiya hökumətinə də deyin 
ki, Azərbaycanla işləri yaxşılaşdırsın. Sizin səfiriniz etimadnaməsini təqdim edəndə mən bunu ona da demişəm. 
Şirkətin təmsilçiləri bildirdilər ki, onlar da buna çalışırlar. 
«Bi–Pi–Amoko» şirkətinin pavilyonunda respublikamızın rəhbərinə gül dəstəsi təqdim etdilər. Şirkətin 
prezidenti Devid Vudvord «Azəri», «Çıraq» və «Günəşli» yataqlarının tam işlənilməsinə dair plan haqqında 
məlumat verərək dedi ki, bu proqramın birinci mərhələsi gələn il başlanacaqdır. Bu il isə Azərbaycan həmin 
sahədən 150 milyon dollar gəlir götürəcəkdir. 2004-cü ildən etibarən burada neft hasilatı ildə 17 milyon tona 
çatacaqdır. 
Prezident Heydər Əliyev şirkətin nümayəndələrinə xatırlatdı ki, «Çıraq» yatağından çıxan qazın bir hissəsi 
havaya buraxılır. Bu məsələdə vaxtilə səhvə yol verilib, biz qazın bir hissəsindən istifadə edə bilmirik. Mənə 
deyirlər ki, siz «Çıraq» yatağında neft hasilatını artıra bilmirsiniz, çünki onda qaz da artacaq və havaya 
buraxılacaqdır. Siz səhvinizi bilirsiniz, çünki o qədər qaz çıxacağını gözləmirdiniz. Gələcəkdə belə səhvlər 
etməyin. Mən bizim Neft Şirkətindən tələb edirəm ki, qazın sahilə çatdırılmasını təmin etsinlər. Amma xahiş 
edirəm ki, bu işi birlikdə görəsiniz. Baş nazirə də tapşırmışam. 
Daha sonra prezidentə «Şahdəniz» yatağının birinci mərhələdə işlənilməsinin konsepsiyası barədə məlumat 
verildi. Bildirildi ki, 2002-ci ilin sonunda buradan Turkiyə bazarına 5 milyard kubmetr qaz çatdırmaq istəyirlər. 
Gələcəkdə isə ildə 16 milyard kubmetr qaz ixrac etmək nəzərdə tutulur. Eyni zamanda burada yaxşı kondensat 
da çıxır. Prezident Heydər Əliyev onun ehtiyatı ilə maraqlandıqda dedilər ki, neft hesabı ilə təxminən 250 
milyon ton olar. 
Dövlətimizin başçısı gələcəkdə kondensatın sahilə çatdırılması məsələsi ilə də maraqlandı və öz tövsiyələrini 
verdi. Eyni zamanda əlavə etdi ki, qazın ixracı ilə bağlı Türkiyə ilə danışıqlar aparın və bizim tərəfimizdən də 
nə lazımdırsa edək. Şirkətin rəhbərliyi bu il Türkiyə ilə saziş imzalayacaqlarına ümidvar olduğunu söylədi. 
«Statoyl» şirkətinin pavilyonu ilə tanışlıq da maraqlı oldu. Azərbaycanda yaxşı tanınan bu şirkətin 
təmsilçiləri indi layihələrdən birinin operatoru olmaq istədiklərini vurğuladılar. Norveçin dəniz boru kəmərləri 
sistemi barədə də məlumat verildi. 
Şirkətin pavilyonundakı qeyri-adi bir eksponat dərhal diqqəti cəlb edirdi. Bu, Qarabağ ərazisində aparılmış 
arxeoloji qazıntılar zamanı aşkar edilmiş qədim baltadır. Ona bənzər qədim alətlər Skandinaviyada da 
tapılmışdır. Belə nümunələri, habelə Qobustandakı qaya təsvirlərini, rəsmləri araşdıran məşhur Norveç səyyahı 
və alimi Tur Heyerdal Azərbaycanla Norveç arasında əlaqələrin qədim tarixi, xalqlarımızın eyni kökləri oldu-
ğunu söyləyir. 
Prezident Heydər Əliyev dedi ki, bu sahədə elmi araşdırmalar aparmaq üçün gərək «Statoyl» sponsorluq 
etsin. Belə olsa, arxeoloqlardan, tarixçilərdən və etnoqraflardan ibarət yaxşı bir qrup yarada bilərik. Bunun 
cavabında Norveçin Bakıdakı səfiri cənab Olav Berstad dedi ki, belə bir  layihə var, Şəkinin Kiş kəndi 
yaxınlığında tədqiqat işləri aparılır. 
Respublikamızın rəhbəri daha sonra Türkiyə və Gürcüstanın Milli Neft şirkətlərinin, «Teksako», «Eni», «Denimeks», 
«Monkrift», «Konoko», «Slavneft» şirkətlərinin, ABŞ Ticarət Departamentinin və sərginin digər iştirakçılarının 
pavilyonları ilə də tanış oldu. «Türk Petrolları Anonim Şirkəti»nin təmsilçisi respublikamızın rəhbərinə Türkiyə 
prezidenti Əhməd Necdət Sezərin, habelə xalqımızın böyük dostu cənab Süleyman Dəmirəlin salamlarını yetirdi. 
Prezident Heydər Əliyev də onlara salam yetirməyi xahiş etdi və şirkətin Azərbaycandakı fəaliyyətini bundan sonra 
da dəstəkləyəcəyini söylədi. «Teksako»nun nümayəndələri isə enerji daşıyıcılarının nəqli məsələsinə şirkətin maraq 
göstərdiyini və gələcəkdə əsas ixrac boru kəmərindən istifadə etmək niyyətində olduğunu bildirdi. 
Dövlətimizin başçısı Gürcüstan Beynəlxalq Neft Korporasiyasının pavilyonunda Bakı–Tbilisi–Ceyhan əsas 
ixrac boru kəməri  ilə bağlı danışıqlar prosesini və sənədlərin imzalanmasını əks etdirən fotoşəkillərin 
göstərildiyi stenddə korporasiyanın başçısı Georgi Çanturiyanın xahişi ilə xatirə olaraq avtoqraf qoydu. 
Prezident Heydər Əliyev Gürcüstan televiziyası müxbirinin bu sərgi və əsas ixrac boru kəməri barədə sualına 
cavab verərək dedi:  
 Bu gün çox xoş bir gündür, çünki yeddinci dəfədir ki, biz «Xəzərneftqaz» sərgisini keçiririk. Onun necə 
nəhəng bir sərgi olduğunu görürsünüz. Mən bu gün öz çıxışımda dedim ki, indi Azərbaycan, Bakı dünyada təkcə 
neft və qaz sənayesinin mərkəzinə deyil, həm də elə bir mərkəzə çevrilmişdir ki, dünyanın şirkətləri hər il buraya 
toplaşıb öz məsələlərini müzakirə edirlər. Bakı–Ceyhana gəldikdə isə biz – Azərbaycan da, Gürcüstan da sənədləri 
ratifikasiya etmişik, bu günlərdə Türkiyə də ratifikasiya edəcəkdir. Mən indicə ABƏŞ-in prezidenti ilə danışdım, 
onlar tezliklə işə başlayacaqlar. Bir sözlə, işlər irəliləyəcəkdir. 
24 
 
ABŞ-ın məşhur «Nyu-York Tayms» və «Vaşinqton Tayms» qəzetlərinin Parisdə nəşr etdirdikləri «İntərnəşnl 
Herald Tribun» qəzetinin 2000-ci il 5 iyun tarixli nömrəsində Azərbaycana 9 səhifəlik materiallar həsr 
olunmuşdur. Nəşrin Mərkəzi Asiya və İran üzrə menecer direktoru Bican Fərəməzli sərgidə prezident Heydər 
Əliyevə məlumat verərək dedi ki, qəzetin bu nömrəsi dünyanın 185 ölkəsində 1 milyon nüsxə tirajla yayılmışdır. 
Buradakı yazılarda Azərbaycan həyatının müxtəlif sahələri əhatə olunmuşdur. Bundan əlavə, 2000-ci ilin no-
yabrında «Azərbaycana investisiyalar» mövzusunda Bakıda keçiriləcək beynəlxalq konfrans haqqında elan 
verilmişdir. 
Sərgi ilə tanışlıq başa çatdıqdan sonra prezident Heydər Əliyev «Spirhed Eksibişnz» şirkətinin icraçı 
direktoru xanım Süzan Krayça və sərginin digər təşkilatçılarına təşəkkürünü bildirdi. Dövlətimizin başçısı bütün 
sərgi boyu onunla bir yerdə olmuş Norveçin neft və energetika üzrə dövlət katibi xanım Byörd Sandala da 
minnətdarlıq etdi. Qonaq əmin olduğunu söylədi ki, Norveç şirkətləri müstəqil Azərbaycanın inkişafına öz 
töhfələrini verəcəklər. Prezident Heydər Əliyev Norveçin Baş naziri cənab Yens Stoltenberqə onun salamını 
çatdırmağı rica etdi. 
 
25 
 
 
PORTUQALİYA RESPUBLİKASININ PREZİDENTİ ZATİ-ALİLƏRİ  
CƏNAB JORJ SAMPAYOYA 
 
Hörmətli cənab Prezident!       
Portuqaliya Respublikasının milli bayramı – Portuqaliya günü münasibətilə Sizi və dost Portuqaliya 
xalqını salamlayır və ürəkdən təbrik edir, Sizə cansağlığı və səadət, xalqınıza əmin-amanlıq və uğurlar 
arzulayıram. 
Mən Azərbaycan Respublikası ilə Portuqaliya Respublikası arasında dostluq və əməkdaşlıq əlaqələrini 
yüksək qiymətləndirirəm. Əminəm ki, ölkələrimizin əlaqələri xalqlarımızın mənafeyi, sülh və tərəqqisi naminə 
hərtərəfli inkişaf edib möhkəmlənəcəkdir. 
 
Hörmətlə, 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri 
26 
 
 
İORDANİYA ŞAHZADƏSİ HƏSƏN BİN TƏLAL İLƏ GÖRÜŞDƏ SÖHBƏT 
 
Prezident sarayı 
 
7 iyun 2000-ci il 
 
H e y d ə r  Ə l i y e v: Əlahəzrət hörmətli şahzadə!  
Azərbaycana xoş gəlmisiniz, səfa gətirmisiniz! Mən sizi səmimi-qəlbdən salamlayıram. Sizin mərhum 
qardaşınızla mənim çox yaxın dostluq əlaqəm var idi. Mən kral Abdulla ilə də həm Azərbaycanda, həm də bu il 
Davosda görüşmüşəm. İndi sizin Azərbaycana gəlməyiniz də mənim üçün çox xoşdur. İordaniya ilə Azərbaycan 
arasında həmişə dostluq, qardaşlıq əlaqələri olubdur. Biz bu əlaqələri davam etdirməliyik, inkişaf etdirməliyik. 
Mən sizin bu səfərinizi məhz bu münasibətlə çox yüksək qiymətləndirirəm.  
H ə s ə n   B i n  T ə l a l: Cənab Prezident, hər şeydən əvvəl, minnətdarlığımı bildirirəm ki, Siz mənim 
mərhum qardaşım kral Hüseyn ilə yaxşı dostluq əlaqələriniz barədə dediniz. Bilirəm ki, mənim qardaşım bu 
regionun inkişafı üçün çox işlər görmüşdür və elə düşünürəm ki, biz bundan sonra da bir-birimizlə həmrəy 
olacağıq.  
Bu gün Bakıda Baş nazirin müavini ilə, eləcə də Xarici İşlər naziri ilə görüşmək imkanım olmuşdur. 
Qarşılıqlı maraq doğuran bir sıra məsələləri müzakirə etmişik. Biz qaçqınlar düşərgəsinə də getmişik.  
Ümumiyyətlə, sülh dünyanın hər tərəfinə gəlməlidir və sülh dünyanın bütün insanlarına aid olmalıdır. Biz bu 
çətin vaxtda Sizin ölkədə şəxsi liderliyinizə valeh olmuşuq. Çox sağ olun.  
H e y d ə r  Ə l i y e v: Çox sağ olun. Təşəkkür edirəm. Bəli, sülh hər yerdə olmalıdır. Tamamilə doğru 
deyirsiniz. Mən yaxşı bilirəm, mərhum kral Hüseyn Yaxın Şərqdə müharibənin dayandırılmasında və sülhün 
əldə edilməsində nə qədər böyük xidmətlər göstərmişdir.  
Siz bizim vəziyyətimizlə yaxşı tanışsınız. Ermənistanın Azərbaycana etdiyi təcavüz nəticəsində Azərbaycan 
torpaqlarının 20 faizi işğal olunubdur və bir milyondan artıq Azərbaycan vətəndaşı, azərbaycanlı, müsəlman öz 
yerindən-yurdundan didərgin düşübdür. Onların əksəriyyəti çadırlarda yaşayır. Mən çox məmnunam ki, bu gün 
siz onların yaşadığı yerə gedib baxmısınız və öz gözünüzlə görmüsünüz. İnsanlar neçə ildir ki, belə ağır şəraitdə 
yaşayırlar. Hesab edirəm ki, bizim Baş nazirin bu işlə məşğul olan müavini Əli Həsənov sizə bu barədə geniş 
məlumat veribdir.  
Ona görə biz də sülh tərəfdarıyıq. Müharibəni dayandırmışıq və məsələni sülh yolu ilə həll etmək istəyirik. 
Ancaq Ermənistan tərəfi bu məsələnin həll olunmasına hələ ki, lazımi imkanlar yaratmır və bir milyon 
azərbaycanlı da qaçqın vəziyyətində yaşayaraq, təbiidir ki, Azərbaycanda həm sosial vəziyyəti ağırlaşdırır, həm 
də ölkənin iqtisadiyyatına çox təsir edir. Əsas isə odur ki, insanlar öz yerlərindən, yurdlarından didərgin 
düşüblər, var-yoxlarını itiriblər, öz torpaqlarına dönmək arzusu ilə yaşayırlar.  
H ə s ə n   B i n   T ə l a l:  Cənab Prezident, çox sağ olun ki, qaçqınlar haqqında məlumat verdiniz. Bizi 
narahat edən ancaq Azərbaycanda qaçqınların olması problemi deyil, bizi narahat edən problem eyni zamanda 
ölkədaxili qaçqınların olmasıdır. Məlumdur ki, Azərbaycanın bir hissəsindən digər hissəsinə məcburən 
köçürülmüş insanlar vardır.  
H e y d ə r  Ə l i y e v: Azərbaycanın əsas qaçqınları elə ölkədaxili qaçqınlardır.  
H ə s ə n  B i n  T ə l a l: Bu yaxınlarda, lap tezliklə insan hüquqları normativlərinə yenidən baxılacaqdır ki, 
bu insanları bir-birindən tam ayıraq, onların arasında tam sərhəd çəkək. Yəni qaçqınlar ayrı, ölkədaxili 
köçkünlər isə ayrı. Bunların arasında sərhəd çəkmək üçün insan hüquqları normativlərinə yenidən baxacağıq. 
Elə bilirəm ki, burada biz ərazi, dərketmə baxımından və Sizin dəstəyinizlə həm bu regionda, həm də Mərkəzi 
Asiya regionunda bu sərhədi çəkə biləcəyik, bu işə yardımçı olacağıq.  
Bizim hesablamalarımıza görə, yəni BMT-nin Qaçqınlar üzrə Ali Komissarlığının hesablamalarına görə 
Qafqazda 2,8 milyon qaçqın vardır. Bu qaçqınların əsas hissəsi Azərbaycanın payına düşür. Sizə məlum olsun 
ki, mən qeyri-rəsmi məsləhətçi kimi, Ali Komissarlıqda fəaliyyət göstərirəm.  
1988-ci ildə Yaponiya parlamentində belə bir fikir söylənilmişdir ki, bu regionda, Yaxın Şərq regionunda və 
ümumiyyətlə, neft istehsal edilən ərazilərdə demoqrafik sabitlik əldə olunana qədər tam sabitlik olmayacaqdır. 
Bilirəm ki, bu regionda boru kəmərlərinin tikilməsi məsələsi gündəlikdədir. Biz bu problemlərin hamısını 
birlikdə əhatə etməliyik. Yəni su, enerji, insan problemləri. Biz bütün bu problemlərin hamısına birlikdə 
baxmalıyıq. Məlum olduğu kimi, biz elə bir ərazidə yaşayırıq ki, bu ərazi Mərakeşdən, Atlantik okeanı 
sahillərindən cənuba qədər, yəni Konqoya, Sudana qədər uzanıb gedir. Buradan isə Qafqaza, Şimali Qafqaza 
qədər gedən narahat bir regionda yaşayırıq.  
Ötən şənbə günü Əlcəzairdə ərəb ölkələrinin bir forumu açılmışdır. Əlcəzair prezidentinin rəhbərliyi altında 
keçirilmiş bu forumda ümumiyyətlə, regionda xaosa qarşı mübarizənin perspektivləri və s. məsələlər müzakirə 
olunmuşdur. Biz Lomonosov adına universitetdəki görüşlər zamanı da bu mövzuları müzakirə etmişik. Eyni za-
manda Çinin Xarici İşlər Nazirliyinin bu işlərlə məşğul olan universiteti vardır. Biz orada da bu məsələləri 
27 
 
müzakirə etmişik. Kalininqradda olarkən bu barədə danışmışıq. Ümumiyyətlə, fərqi yoxdur – bu problemlər 
böyük göllər ərazisindədir, yaxud Qafqaz ərazisindədir – regional ehtiyatların öyrənilməsi, araşdırılması və 
idarə edilməsi ilə sıx məşğul olmalıyıq.  
İkitərəfli münasibətlərə gəlincə isə, biz Azərbaycan Dövlət Neft Şirkətinin birinci vitse-prezidenti İlham 
Əliyevi öz ölkəmizdə gözləyirik. O bizim ölkəyə gələcəkdir və keçiriləcək görüşlər elə bilirəm ki, Azərbaycanın 
reallığı barədə kifayət qədər məlumat verəcəkdir. Biz bütün bu məlumatları öyrəndikdən sonra regional 
ehtiyatların idarə olunması üzrə tədbirləri daha çevik həyata keçirə biləcəyik.  
Cənab Prezident, hiss edirəm ki, azərbaycanlılar ərəb dünyasına mənsub olan ölkələri qınaya bilərlər ki, onlar 
Azərbaycana kifayət qədər fikir vermirlər, diqqət yetirmirlər. Lakin eyni zamanda bizim öz problemlərimiz o 
qədərdir ki, onların öhdəsindən gəlməkdə çətinlik çəkirik. Amma ümid edirəm ki, gələcəkdə vəziyyət yaxşı 
istiqamətə doğru dəyişəcəkdir. Çox tezliklə elə bir vaxt gəlib çatacaqdır ki, biz real iştiraka keçəcəyik və humanitar 
məsələlərdə əsl iştirakçı olacağıq.  
Bizim ölkəmizdə də yerli inteqrasiya, humanitar qanun məsələləri ön plandadır. Ona görə də elə bilirik ki, 
insanların özləri-özlərini dəyərləndirə, qiymətləndirə bilməsi olmadan cəmiyyətin inkişafı mümkün deyil.  
Cənab Prezident, qonaqpərvərliyinizə görə Sizə minnətdarlığımı bildirmək istəyirəm. Baxmayaraq ki, iş 
cədvəliniz çox gərgindir, vaxt tapıb bizimlə görüşürsünüz. Hesab edirəm ki, bundan sonra biz 1997-ci ildə islam 
ölkələrinin iştirakı ilə keçirilmiş konfransın qəbul etdiyi qərarlar əsasında, yəni insan dəyərlərinin 
qiymətləndirilməsi, islam ölkələrinin Zəkat fondunun yaradılması əsasında irəliyə gedəcəyik.  
İordaniyanın Kral həzrətləri Sizə ən səmimi salamlarını yetirir. Biz elə bilirik ki, BMT-nin Qaçqınlar üzrə 
Ali Komissarlığı bundan sonra da Azərbaycana yardım edəcəkdir, insanların dəyərinin qiymətləndirilməsi 
amilinə xüsusi fikir verəcəkdir. Çox sağ olun.  
H e y d ə r  Ə l i y e v: Sağ olun, təşəkkür edirəm. Mən sizin fikirlərinizlə tamamilə razıyam. Ancaq bütün 
bu çətinliklərə baxmayaraq, biz bir-birimizə daha da çox yardım etməliyik, bir-birimizə dayaq durmalıyıq.  
Azərbaycana etdiyiniz səfərə görə sizə təşəkkür edirəm. İlham Əliyev mütləq sizin ölkəyə gələcəkdir. Çünki 
Kral Abdulla onu dəvət edibdir və biz bütün imkanlarımızı təhlil edə biləcəyik.  
Kral həzrətlərinə mənim çox səmimi qardaş salamımı çatdırın. Sizin ölkənizə sülh, əmin-amanlıq 
arzulayıram. Birləşmiş Millətlər Təşkilatının Qaçqınlar üzrə Ali Komissarlığında apardığınız işi də çox yüksək 
qiymətləndirirəm. Bu, XXI əsrin ən böyük problemlərindən biri olaraq qalacaqdır. Sizə bu işdə uğurlar 
arzulayıram. Sağ olun.  
H ə s ə n  B i n   T ə l a l: Cənab Prezident, biz dəstəyimizi əsirgəməyəcəyik. 
28 
 
 
BÖYÜK BRİTANİYANIN ŞOTLANDİYA MƏSƏLƏLƏRİ ÜZRƏ DÖVLƏT NAZİRİ BRAYAN 
VİLSON İLƏ GÖRÜŞDƏ SÖHBƏT 
 
Prezident sarayı 
 
7 iyun 2000-ci il 
 
H e y d ə r  Ə l i y e v:  Cənab nazir, mən çox məmnunam ki, siz ilk dəfə Azərbaycana gəlmisiniz və 
"Xəzərneftqaz–2000" beynəlxalq sərgi və konfransının açılış mərasimində iştirak etmisiniz. Siz orada çıxış etdiniz 
və bu gün də görüşürük.  
Böyük Britaniyanın Azərbaycanda fəaliyyət göstərən şirkətləri çoxdur. Onlar ölkəmizdə neft-qaz sahəsində çox mü-
hüm işlər görürlər. Biz əsas məsələləri birgə həll etmişik. 1994-cü ildə imzalanmış "Əsrin müqaviləsi"ndə, "Şahdəniz" 
yatağının birgə işlənilməsi barədə müqavilədə Böyük Britaniya şirkətləri əməliyyatçı rolunu oynayır, başqa sahələrdə də 
mühüm işlər görürlər. Bizim işimizin əsas nəticələri daha çox "Britiş Petroleum" şirkətinin fəaliyyət göstərdiyi sahələr-
dədir. Ona görə də sizin Azərbaycanı ziyarət etməyiniz çox vacibdir. Güman edirəm ki, siz ölkəmizlə və Bakı şəhəri ilə 
yaxşı tanış ola biləcəksiniz.  
B r a y a n  V i l s o n: Cənab Prezident, vaxt tapıb məni qəbul etdiyinizə görə çox sağ olun. Mən bilirəm ki, 
Siz bu həftə çox məşğulsunuz. Mənə vaxt ayırdığınıza görə Sizə minnətdarlığımı bildirirəm. Biz dünən görüşsək 
də, bu gün bir daha, yenidən görüşürük.  
Deməliyəm ki, ümumiyyətlə, ölkələrimiz arasında əlaqələr hazırda əla səviyyədədir. Ümid edirəm ki, 
nazirlər səviyyəsində qarşılıqlı səfərlər siyasət, ticarət və digər sahələrdə ölkələrimizin əməkdaşlığının 
möhkəmləndirilməsinə daha çox töhfə verəcəkdir.  
Mən sərgi keçirilən sarayda bu gün səhər bir daha oldum, oranı gəzdim, Böyük Britaniya şirkətlərinin təşkil 
etdikləri stendlərə baxdım, şirkətlərimizin nümayəndələrinin hər biri ilə ayrı-ayrılıqda söhbət etdim. Onların 
əhval-ruhiyyəsi çox yaxşıdır. Həmin şirkətlərin nümayəndələri Azərbaycandakı fəaliyyətlərindən çox razıdırlar. 
Ən vacibi isə budur ki, onların fikrincə, burada öz imkanlarının artması üçün böyük potensial vardır.  
Əlbəttə, mən vətənə qayıdarkən burada gördüklərim barədə ətraflı söhbət açacağam. Böyük Britaniyanın neft və 
qaz sahəsində fəaliyyət göstərən ən kiçik və ən böyük şirkətlərini inandırmağa çalışacağam ki, onlar Azərbaycana 
gəlsinlər, buraya sərmayə qoysunlar, tərəfdaşlığı daha da genişləndirsinlər.  
Britaniya ilə Azərbaycan arasında əlaqələr hər iki tərəf üçün faydalıdır. Əlbəttə, biz britaniyalılar Azərbaycanda 
sənayenin uğurla inkişaf etməsi üçün bir çox işlər görürük. Ancaq Azərbaycan da bizim ölkədə sənayenin inkişaf 
etməsi üçün çox işlər görə bilər. Şimal dənizində çalışan şirkətlərimizin çox zəngin təcrübəsi vardır. Bizim 
şirkətlər orada uzun müddətdir ki, işləyirlər. Mənə elə gəlir ki, onlar Azərbaycana gəlməklə həm biliklərini, həm 
də təcrübələrini buraya gətirirlər, eyni zamanda yerli mütəxəssislərdən də kifayət qədər öyrənirlər.  
Yenə də deyirəm, Böyük Britaniya şirkətləri buraya gələrək öz biliklərini, təcrübələrini bölüşürlər. Eyni 
zamanda Britaniyanın buradakı şirkətlərində çoxlu azərbaycanlı çalışır, yerli kadrlar öz təcrübələrini ildən-ilə 
daha da artırırlar.  
Azərbaycanda keçirilən "Xəzərneftqaz–2000" beynəlxalq sərgi və konfransında mənim ölkəmin nazir 
səviyyəsində təmsil edilməsi onu göstərir ki, biz dünyanın bu bölgəsində ticarətə böyük əhəmiyyət veririk. 
Mənim fikrimcə, bu sərgi ölkələrimizin əlaqələrinin daha da inkişafına kömək göstərəcəkdir.  
H e y d ə r   Ə l i y e v: Mən sizin dediklərinizlə tamamilə razıyam. Birincisi, mən də hesab edirəm ki, 
Böyük Britaniya ilə Azərbaycan arasında həm siyasi, həm iqtisadi, həm də digər sahələrdə olan əlaqələr yüksək 
səviyyədədir. Biz buna çox yüksək qiymət veririk və bu əlaqələrin daha da genişlənməsinə çalışırıq.  
Xatırlayıram ki, mən 1998-ci ildə Londonda rəsmi səfərdə olarkən Baş nazir cənab Toni Bleyr ilə, bir çox 
nazirlərlə bu barədə çox ətraflı danışıqlar apardım. Həm Britaniya tərəfi, həm də Azərbaycan tərəfi eyni fikirdə 
oldu ki, Azərbaycan çox vacib coğrafi-strateji əhəmiyyətə malik bir ölkədir, onun böyük təbii sərvətləri vardır. 
Böyük Britaniyanın Azərbaycana və bütövlükdə bölgəyə olan maraqları ölkələrimiz arasındakı əlaqələrin daha 
da genişləndirilməsini tələb edir.  
Xatirimdədir, Xarici İşlər naziri cənab Robin Kukla söhbətimiz zamanı o mənə dedi ki, biz Azərbaycanda öz 
səfirliyimizi genişləndirəcəyik, işçilərin sayını artıracağıq. Çünki həm Azərbaycan, həm də Azərbaycana yaxın 
olan Mərkəzi Asiya ölkələri Böyük Britaniyanı çox maraqlandırır. Mən bu fikirlərlə tam razı olduğumu bildirdim. 
Bu doğrudan da həqiqətdir.  
1994-cü ildən sonra imzaladığımız neft müqavilələri Böyük Britaniya ilə Azərbaycanın uzunmüddətli 
əməkdaşlığının əsasını qoymuşdur. Əgər imzalanmış hər bir müqavilənin 30 illik müddəti vardırsa, hesab 
edirəm, həmin müqavilələrin tamamilə həyata keçirilməsi üçün bundan ikiqat artıq vaxt tələb ediləcəkdir. Bu 
təkcə bizim yox, bizdən sonra gələn bir neçə nəslin də vəzifəsi olacaqdır. Ona görə də Böyük Britaniya ilə 
Azərbaycan arasında əlaqələr uzunmüddətli, bəlkə də daimi xarakter daşıyır. Biz bunu bu cür anlayırıq və ona 
çox böyük əhəmiyyət veririk.  
29 
 
Mən bildirdim ki, "Əsrin müqaviləsi", "Çıraq" yatağından neftin hasil olunması, ixrac edilməsi, "Azəri" və 
"Günəşli" yataqları – bütün bunlar böyük perspektivə malikdir. "Britiş Petroleum" şirkəti orada operatorluq edir.  
Bakı–Tbilisi–Ceyhan əsas ixrac neft kəməri barədə sazişin imzalanması, danışıqlar aparılması və bu neft 
kəməri barədə sazişin Azərbaycanın və Gürcüstanın parlamentlərində təsdiq edilməsi – o bu yaxınlarda Türkiyə 
parlamentində də təsdiq olunacaq – bizim müştərək işimiz üçün daha böyük yol açır.  
Dünən Bakıda açılmış "Xəzərneftqaz–2000" sərgisindəki stendlərdə "Şahdəniz" yatağının nə qədər böyük 
potensiala malik olduğu nümayiş etdirildi. Orada bəyan olundu ki, 2002-ci ildə Türkiyəyə 5 milyard kubmetr 
qaz vermək mümkündür. Hesab edirəm bu, yaxşı fikirdir. Gərək biz bu iş üzərində birlikdə işləyək və onu 
həyata keçirək. Ola bilər, bu işdə müəyyən maneələr ortaya çıxsın, amma biz bu işi görməliyik.  
Azərbaycanda böyük neft yataqları ilə yanaşı, zəngin qaz yataqları da aşkar edilir. "Şevron" şirkətinin nümayəndələri 
dünən bəyan etdilər ki, onlar "Şahdəniz" yatağından da çox qaz ehtiyatlarına malik olan "Abşeron" yatağından yaxın za-
manlarda böyük nəticələr gözləyirlər. Bütün bunlar onu göstərir ki, bu sərvətlərin, məhsulların dünya bazarına çıxarıl-
ması haqqında tədbirləri indidən görməliyik və biz birlikdə çalışmalıyıq.  
Mən Böyük Britaniyanın həm neft və qaz sahəsində, həm də digər sahələrdə fəaliyyət göstərən şirkətlərini 
dəfələrlə Azərbaycana dəvət etmişəm. Onlar burada işləyirlər. Siz dünən dediniz ki, onların bəziləri 
Azərbaycanı tərk edirlər. Bu mənə məlum deyildir. Mən Baş nazirə göstəriş vermişəm ki, bunu araşdırsın, bu 
barədə mənə məlumat versin. Güman edirəm, belə bir hal varsa, onlar yalnız özlərinə şərait yarada bilməyən 
kiçik şirkətlərdir. Hər halda, mən bu məsələyə diqqət yetirmişəm və lazımi göstərişlər vermişəm.  
Bir sözlə, Azərbaycan ilə Böyük Britaniya arasında bütün sahələrdə əməkdaşlıq genişləndirilməlidir. Güman 
edirəm ki, dövlət naziri kimi, siz də Azərbaycanın bugünkü reallığını, "Xəzərneftqaz–2000" sərgisindəki əhval-
ruhiyyəni görüb bu sahədə öz xidmətlərinizi əsirgəməyəcəksiniz.  
B r a y a n  V i l s o n: Cənab Prezident, mən Böyük Britaniyanın Baş naziri Toni Bleyrin şəxsi salamlarını 
və minnətdarlığını Sizə çatdırmaq istəyirəm. Siz ona göndərdiyiniz məktubda oğlu olması münasibətilə onu 
təbrik etmisiniz.  
H e y d ə r  Ə l i y e v: Bəli, onun dördüncü oğlu olubdur. O çox zəngin adamdır. Hesab edirəm ki, o çox 
sevindi. Amma bu, bir insan kimi, məni də sevindirdi. Ona görə də mən onu təbrik etdim.  
Ümumiyyətlə, sizin Baş naziriniz çox mehriban adamdır. Mənim ona böyük hörmətim var. Hiss edirəm ki, 
bu hörmət ikitərəflidir.  
B r a y a n  V i l s o n: Bəli, mən də bilirəm ki, o çox gözəl bir insandır.  
Cənab Prezident, Sizin dediklərinizin hamısı ilə tam razıyam. Qeyri-neft sahəsində əməkdaşlığımızın 
genişləndirilməsi barədə Sizin dedikləriniz məni xüsusən çox ruhlandırdı. Buraya gəlməzdən əvvəl biz Ticarət 
naziri ilə nahar etdik və bu barədə söhbət apardıq. Azərbaycanın ixrac imkanlarını genişləndirmək üçün qeyri-
neft sahəsi daha da inkişaf etdirilməlidir. Mən vətənə qayıtdıqdan sonra bu işə ciddi fikir verəcəyəm ki, Böyük 
Britaniyanın müxtəlif şirkətləri Azərbaycana gəlsinlər və burada çalışsınlar.  
Cənab Prezident, mən Sizin dediklərinizi bir daha dəstəkləmək istəyirəm. Böyük Britaniya şirkətləri boru kəmərləri 
layihələrinə və Azərbaycanda hasil ediləcək neftin bu kəmərlərlə dünya bazarına çıxarılmasına xüsusi maraq göstərirlər. 
Onlar Azərbaycanda bu sahədə işə başlamaq üçün rəqabətə hazırdırlar.  
Bir daha bildirmək istəyirəm ki, biz bir-birimizə dərin hörmət bəsləyirik. Əminəm ki, bu bizim ümumi işimizin 
xeyrinədir.  
H e y d ə r  Ə l i y e v: Sağ olun.  
30 
 
 
ABŞ PREZİDENTİNİN VƏ DÖVLƏT KATİBİNİN XƏZƏRİN ENERJİ MƏSƏLƏLƏRİ ÜZRƏ 
XÜSUSİ MÜŞAVİRİ CON VULF İLƏ GÖRÜŞDƏ SÖHBƏT 
 
Prezident sarayı 
 
7 iyun 2000-ci il 
 
H e y d ə r  Ə l i y e v: Xoş gördük, sizi səmimi-qəlbdən salamlayıram. Biz dünən yaxşı bir konfrans 
keçirdik.  
C o n  V u l f:  Mən Sizi təbrik edirəm.  
H e y d ə r  Ə l i y e v: Mən də sizi təbrik edirəm. Siz də orada yaxşı çıxış etdiniz. İşlərimiz də irəli gedir.  
C o n  V u l f: Cənab Prezident, mən dünənki çıxışımda dedim, bu gün bir daha bildirmək istəyirəm ki, 
bütün bu irəliləyişlər, əldə etdiyimiz nailiyyətlər məhz Sizin liderliyiniz sayəsində mümkün olmuşdur.  
Cənab Prezident, həm prezident cənab Klinton, həm də dövlət katibi xanım Olbrayt məndən xahiş ediblər Sizə 
bir daha çatdırım ki, belə demək mümkündürsə, artıq gələn əsrin – XXI əsrin layihəsi olan Bakı–Tbilisi–Ceyhan 
layihəsi ilə bağlı Sizin xidmətlərinizi onlar olduqca yüksək qiymətləndirirlər. Biz Amerikada bunu yaxşı anlayırıq.  
Xatırlayırsınızsa, axırıncı dəfə Sizinlə görüşən zaman mən Bakıya Tbilisidən gəlirdim. O vaxt mən Tbilisidə 
prezident Şevardnadze və prezident Dəmirəl ilə görüşmüşdüm. Mən Sizinlə görüşümdə də dedim ki, hər iki 
prezident bu layihənin irəli getməsi üçün bütün məsələləri həll etdiklərini söylədilər. Yalnız bir məsələ açıq 
qalmışdı. Siz o vaxt məndən soruşdunuz ki, doğrudanmı bu belədir? Bu görüşümüzdən sonra Sizin Tbilisiyə 
səfəriniz zamanı yerdə qalmış o açıq məsələ də həll olundu. Beləliklə, bu saziş tam əldə edildi.  
Amerika Birləşmiş Ştatlarının prezidenti belə hesab edirdi ki, bu addımı atmaq Azərbaycan üçün nə qədər 
çətin olsa da, Azərbaycanın və Gürcüstanın bu cür çətin məsələlərin həllində əməkdaşlıq ruhunu qoruyub 
saxlamasının özü neft kəməri qədər əhəmiyyətli bir məsələdir.  
Cənab Prezident, əldə edilmiş nailiyyətlər, Bakı–Tbilisi–Ceyhan əsas ixrac boru kəməri barədə sazişin təsdiq 
olunması münasibətilə Sizi bir daha təbrik edirəm. Hesab edirəm ki, indi bizim qarşımızda görüləsi çoxlu işlər 
vardır.  
H e y d ə r  Ə l i y e v: Prezident Bill Klintona və dövlət katibi xanım Olbrayta mənim salamlarımı, hörmət 
və ehtiramımı çatdırmağınızı xahiş edirəm.  
Biz Bakı–Tbilisi–Ceyhan əsas ixrac boru kəməri layihəsi üzərində beş ildir ki, birgə işləyirik və onu sona 
çatdırmışıq. Təşəkkür edirəm ki, bu sahədə mənim gördüyüm işlər və göstərdiyim xidmətlər Amerika Birləşmiş 
Ştatlarının prezidenti tərəfindən yüksək qiymətləndirilibdir. Mən eyni zamanda bildirmək istəyirəm ki, əgər 
Amerika Birləşmiş Ştatlarının daimi dəstəyi olmasaydı, bu layihəni həyata keçirmək mümkün olmazdı. Siz 
dəstək vermisiniz, biz isə öz iradəmizi axıra qədər göstərmişik. Tarixi bir iş görülübdür. Mən sizinlə razıyam ki, 
bu, XXI əsr üçün böyük bir proqramdır. İndi əməli işə başlamaq lazımdır. Bu mərhələ də o qədər asan olmaya-
caqdır. Ancaq gecikməyə yol vermək olmaz.  
C o n  V u l f: Cənab Prezident, mən arzulayırdım ki, bu sazişin tam razılaşdırılmasının başa çatdırılması 
münasibətilə aprelin 28-də Vaşinqtonda keçirilən mərasimdə bütün prezidentlər iştirak etsinlər. Çünki həmin 
tədbirin özü də çox əlamətdar bir hadisə idi. Doğrudur, o vaxt biz danışıqlardan tam yorulmuşduq. Ancaq indi 
yorğunluğumuz çıxıbdır, fəal surətdə əməli işə başlamağa hazırıq.  
Mən dünənki çıxışımda onu da bəyan etdim ki, bizim Enerji nazirimiz Riçardson Sizə yeni bir məktub 
yazıbdır. Mən həmin məktubu Sizin İcra Aparatınıza bu gün axşama qədər çatdıracağam. Nazir Riçardson 
prezident Klintonun daim yadına salaraq deyir ki, həmin gün Ankarada bu işlərin sürətləndirilməsinə təkan, 
dəstək verən, bu işə kömək göstərən mən olmuşam.  
Enerji naziri cənab Riçardson bu məsələni qaldıranda prezident Bill Klintonun ona nə cavab verdiyini 
bilmirəm, amma aramızda belə bir söhbət gəzir ki, prezident bizim nazirə deyib ki, yaxşı, bütün bu işləri görən 
sən olmusansa, onda prezident kürsüsündə niyə sən yox, mən oturmuşam?  
H e y d ə r  Ə l i y e v: Təbiidir ki, nazir Riçardson 1998-ci ilin oktyabr ayında Ankarada birinci 
bəyannamənin imzalanmasında iştirak etdi. Ancaq ondan sonra çox böyük işlər görüldü. Son qərarın qəbul 
olunması isə noyabrda İstanbulda baş verdi və orada keçirilən mərasimdə prezident cənab Bill Klinton iştirak 
etdi və həmin sənədləri imzaladı.  
Əgər söhbət bu istiqamətdə gedirsə, mən deyə bilərəm ki, son nöqtəni mən qoymuşam. Tbilisidə gedib 
məsələni həll etməsəydim bu olmayacaqdı.  
C o n   V u l f: Bu doğrudur, bu həqiqətdir.   
31 
 
 
RUSİYANIN «SLAVNEFT» ŞİRKƏTİNİN PREZİDENTİ MİXAİL QUTSERİYEV İLƏ 
GÖRÜŞDƏ SÖHBƏT 
 
Prezident sarayı 
 
7 iyun 2000-ci il 
 
H e y d ə r  Ə l i y e v: Xoş gördük sizi. Dünən sərgidə biz görüşmədik, yoxsa Siz orada deyildiniz?  
M i x a i l  Q u t s e r i y e v: Səmimi qəbula görə Sizə təşəkkür edirəm. Heydər Əliyeviç. Dünən biz sərgidə 
yox idik. Sizin andiçmə mərasiminizdə Sizinlə bir neçə dəfə görüşmüşük. Onda mən Rusiya Dövlət Duması 
sədrinin müavini idim və rəsmi nümayəndə heyəti gəlmişdi.  
H e y d ə r  Ə l i y e v: Doğrudur. İndi isə siz "Slavneft"i təmsil edirsiniz?  
M i x a i l  Q u t s e r i y e v: "Slavneft" neft-qaz şirkətini.  
H e y d ə r  Ə l i y e v: Çox yaxşı. Mən sizi salamlayıram. Yaxşı sərgidir, baxmağa, tanış olmağa dəyər. Şirkətlər 
çoxlu maraqlı şeylər təqdim etmişlər. Bu artıq yeddinci "Xəzərneftqaz" sərgisidir. Artıq böyük beynəlxalq 
əhəmiyyətə malikdir.  
M i x a i l  Q u t s e r i y e v: Zənnimcə, Azərbaycan neft Məkkəsinə, regionun neft Məkkəsinə çevrilir.  
H e y d ə r  Ə l i y e v:  Məkkə yox, dünən mən çıxışımda dedim ki, artıq Azərbaycan özünü, haqlı olaraq, 
Xəzər hövzəsinin neft-qaz kompleksinin mərkəzi hesab edə bilər. Ona görə ki, biz burada müxtəlif ölkələrdən 
olan xarici şirkətlərin iştirakı ilə Xəzərdəki yataqların mənimsənilməsi sahəsində, necə deyərlər, ilk addımları 
atırıq və ötən beş ildə artıq böyük yol keçmişik. On doqquz müqavilə bağlamışıq və bəzi müqavilələr artıq öz 
nəticələrini verir. 1997-ci ildən neft çıxarırıq, onu Bakı–Novorossiysk boru kəməri vasitəsilə Rusiyaya da, 
oradan Novorossiysk limanı vasitəsilə dünya bazarlarına da ixrac edirik. Bakı–Supsa boru kəməri vasitəsilə də 
dünya bazarlarına ixrac edirik. İndi böyük qaz yatağı kəşf etmişik və təxminən 2002-ci ildə qaz ixracı üçün 
layihələr həyata keçiririk. 
 
 
32 
 
 
ATƏT-in DEMOKRATİK TƏSİSATLAR VƏ İNSAN HÜQUQLARI BÜROSUNUN DİREKTORU 
JERAR ŞTUDMAN VƏ ONU MÜŞAYİƏT EDƏN ŞƏXSLƏRLƏ GÖRÜŞDƏ SÖHBƏT 
 
Prezident sarayı 
 
8 iyun 2000-ci il 
 
H e y d ə r   Ə l i y e v: Hörmətli cənab Ştudman!  
Hörmətli qonaqlar!  
Mən sizi salamlayıram və sizi yenidən Azərbaycanda görməkdən çox məmnunam. Azərbaycan ATƏT-in 
üzvü olaraq bu beynəlxalq təşkilatla bir neçə istiqamətdə əməkdaşlıq edir. Bilirsiniz ki, bizim sizinlə ən çox 
əməkdaşlıq etdiyimiz sahə ATƏT-in Minsk qrupu vasitəsilə Ermənistan–Azərbaycan münaqişəsinin həll 
olunması məsələsidir. Bu məsələ üzrə çox görüşlər və danışıqlar keçiririk. ATƏT-in 1994-cü ildə Budapeşt 
sammitində, 1996-cı ildə Lissabon sammitində və 1999-cu ildə İstanbul sammitində bu barədə çox mühüm 
qərarlar qəbul olunub. Ancaq hələ ki, bu məsələnin həll edilməsinə nail ola bilməmişik.  
ATƏT-lə əməkdaşlığımızın mühüm bir sahəsi də sizin sahənizdir. ATƏT-in artıq burada nümayəndəliyi 
açılıbdır. Bu barədə mən verdiyim sözü yerinə yetirmişəm. Baş nazir mənə məlumat verdi ki, nümayəndəliyə 
onların xoşuna gələn yer də ayrılıbdır. Ancaq bu əməkdaşlıq daha çox sizin istiqamətinizdə – demokratiya, 
insan hüquqları, seçkilər və sair istiqamətində olacaqdır. Bu da o qədər asan sahə deyil. Ancaq hesab edirəm ki, 
biz burada çox irəliyə gedirik. Çünki burada silahlı müharibə yoxdur. Burada qanunlar var və bu qanunlara, bir 
də ki, beynəlxalq hüquq normalarına riayət edilir.  
Mən sizinlə, sizin büronuzla əməkdaşlığımızdan çox məmnunam. Hesab edirəm ki, siz Azərbaycanda 
demokratiyanın, insan azadlıqlarının, ümumiyyətlə, bütün demokratik prinsiplərin inkişaf etməsində ölkəmizə 
çox dəyərli yardım edirsiniz. Biz sizin tövsiyələrinizdən, təcrübənizdən indiyə qədər çox istifadə etmişik, bu gün 
də istifadə edirik və gələcəkdə də istifadə edəcəyik. Azərbaycana gəlməyinizə görə mən sizə təşəkkür edirəm. 
Buyurun.  
J e r a r   Ş t u d m a n:  Cənab Prezident, çox sağ olun. Bu gün Azərbaycana yenidən qayıtmağımdan mən 
şəxsi zövq duyur, Sizinlə bu görüşümdən məmnun olduğumu bildirirəm.  
Azərbaycan elə ölkələr sırasındadır ki, ATƏT ilə ölkəniz arasında bizim çox məhsuldar əməkdaşlığımız mövcuddur. 
Bu Sizin səyiniz nəticəsində mümkün olmuşdur. Mən əminəm ki, Azərbaycanda, Bakıda ATƏT-in nümayəndəliyinin 
açılması qeyd etdiyim uğurlu əməkdaşlıq istiqamətində növbəti bir addım olacaqdır. Nümayəndəliyin açılması bizim 
birgə layihələrimizin həyata keçirilməsinin sürətlənməsində, bu layihələrin daha yaxından izlənilməsində öz önəmli 
rolunu oynayacaqdır.  
Bu gün mən Azərbaycanda olmağımdan xüsusilə məmnunam. Çünki məlumdur ki, indi sizin parlament 
"Mərkəzi Seçki Komissiyası haqqında" qanunvericilik aktını müzakirə etməkdədir. Xatırlayırsınızsa, əvvəllər də 
bu qanunun müzakirəsində müəyyən çətinliklər olmuşdu və biz öz təkliflərimizi, tövsiyələrimizi vermişdik. Hesab 
edirik ki, Azərbaycanda seçki ilə əlaqədar elə qanunlar qəbul olunmalıdır, Mərkəzi Seçki Komissiyasının tərkibi 
elə müəyyənləşdirilməlidir ki, seçki qanunvericiliyi müxalifət ilə iqtidarın məsuliyyəti bölüşdürməsinə imkan 
yaratmış olsun və bu qanunvericilikdə mövcud reallıqlar öz əksini tapmış olsun. Bizdə olan məlumata görə, mən 
anlayıram ki, qanun layihəsinin son variantı parlamentə təqdim olunubdur. Biz bu qanun layihəsini irəliyə doğru 
atılmış və çox nəzərəçarpacaq dərəcədə böyük addım hesab edirik. Şəxsən mən hesab edirəm ki, bu qanun layihəsi 
beynəlxalq standartlara, ATƏT-in standartlarına tamamilə cavab verir. Ona görə də ümidvaram ki, bu qanun 
layihəsi qəbul olunacaqdır. Həmin qanun tam kamil qanun olmasa da, hamını tamamilə razı salmasa da, ümidvarıq 
ki, bu qanun qəbul ediləcəkdir.  
Mən bu gün səhər həm Yeni Azərbaycan Partiyası tərəfindən, həm də bəzi müxalifət partiyaları tərəfindən 
tənqidi fikirlərlə də qarşılaşmışam. Amma tərəflər arasında vasitəçilik təcrübəm mənə onu deməyə əsas verir ki, 
əgər vasitəçi hər iki tərəfdən eyni dərəcədə tənqidə məruz qalırsa, onda hesab etmək olar ki, o bu işi düzgün 
görmüşdür. Hər halda, hesab edirəm ki, bu yeni qanun parlament seçkiləri ilə əlaqədar daha yeni və daha yaxşı 
hüquqi əsas yaradacaqdır.  
Biz Azərbaycana və ölkənizin rəsmi dairələrinə gələcəkdə də yardım etməyə hazır vəziyyətdə dayanmışıq. 
Tezliklə biz başqa bir önəmli qanun üzərində birgə işə başlayacağıq ki, bu da seçkilər haqqında qanundur. Biz sizə 
həm yardım göstərəcək və həm də müşahidə edəcəyik ki, bütün seçki komissiyaları əməli fəaliyyət göstərsinlər. Biz 
onların işini də müşahidə edəcəyik.  
Cənab Prezident, Siz bizimlə razı olarsınız – hamımız onda maraqlıyıq ki, elə bir sistem formalaşsın və əməli 
surətdə həyata keçmiş olsun ki, orada hər iki tərəf öz məsuliyyətini dərk etsin və bu məsuliyyəti həyata keçirə 
bilsin.  
Hər halda, bir daha bildirirəm ki, bu, hökumət tərəfindən çox cəsarətli addımdır və biz hökumət 
nümayəndələrinin bu məsələlərin müzakirəsində etdikləri güzəştləri və tutduqları mövqeləri yüksək qiymət-
33 
 
ləndiririk. Onu da qeyd etmək istəyirəm ki, müxalifət partiyaları da bizim ekspertlərimizin iştirakı ilə aparılan 
müzakirələrə işgüzar və ciddi münasibət göstəriblər. Bütün bunları birlikdə götürdükdə hesab edirik ki, 
demokratik sistemlərin islahatlarının həyata keçirilməsi istiqamətində ölkəniz çox doğru addım atmışdır.  
Bu fürsətdən istifadə edərək həmçinin çox önəmli, mühüm hesab etdiyimiz başqa bir məsələ ilə də əlaqədar 
öz təşəkkürlərimizi Sizə bildirmək istəyirik. Bu da Beynəlxalq Qızıl Xaç Cəmiyyəti ilə Azərbaycan arasında 
imzalanmış sənəddir. Biz bu sənədi yüksək qiymətləndiririk.  
Biz Azərbaycanda demokratik islahatların aparılması, sivil cəmiyyət quruculuğu və uzunmüddətli, dayanıqlı, 
etibarlı demokratik cəmiyyət qurulması, demokratiyanın inkişaf etdirilməsi sahəsində əməkdaşlığımızı bundan 
sonra da davam etdirmək arzusundayıq.  
Fürsətdən istifadə edərək, mən həmçinin regionda mövcud olan münaqişənin aradan qaldırılması üçün 
şəxsən Sizin tərəfinizdən göstərilən səylərin müvəffəqiyyətlə başa çatmasını arzuladığımı bildirmək istəyirəm.  
Demək istəyirəm, hamı yaxşı anlayır ki, bu sahədəki problem, yəni münaqişədən doğan problem "Mərkəzi 
Seçki Komissiyası haqqında" qanunun qəbul olunmasından və ona güzəştin əldə edilməsindən daha çətin və 
mürəkkəb bir problemdir. Çox sağ olun.  
H e y d ə r   Ə l i y e v: Sağ olun, təşəkkür edirəm. Bizim işimiz haqqında dediyiniz çox əhəmiyyətli, dəyərli 
sözlərə görə, sizin fikirlərinizə görə təşəkkür edirəm. Mən sizinlə ötən görüşlərimdə də bildirmişdim, bu gün də 
bəyan edirəm ki, Azərbaycan dövləti 1995-ci ildə qəbul olunmuş Konstitusiya əsasında demokratiya yolu ilə 
getməyi özünün əsas məqsədi hesab edir. Əgər bizim belə fikrimiz, belə istəyimiz, belə arzumuz olmasaydı, 
1995-ci ildə bu Konstitusiyanı qəbul etməzdik. Siz onu da bilirsiniz ki, Konstitusiya komissiyasının sədri mən 
idim. Demək, bu bizim qəlbimizdən gələn fikirlərdir, dövlət quruculuğunda tutduğumuz siyasi yoldur. Biz bunu 
edirik ona görə yox ki, kiməsə xoş gəlsin, kimdənsə bir "əla" qiymət alaq, yaxud da ki, "yaxşı" qiymət alaq. 
Bunu edirik ona görə ki, biz bu yolu Azərbaycanın bir müstəqil dövlət kimi inkişaf etməsində yeganə yol hesab 
edirik.  
Başqa gənc, müstəqil dövlətlərdən fərqli olaraq biz bunları Ermənistan–Azərbaycan münaqişəsinin mövcud 
olduğu bir halda, Azərbaycan torpaqlarının 20 faizi işğal altında olduğu, bir milyon azərbaycanlının öz 
ölkəsində köçkün, qaçqın vəziyyətinə düşüb çadırlarda yaşadığı bir vaxtda edirik. Bu bizim prinsipial mövqeyi-
mizdir. Amma bu, geniş məfhumdur – bu, parlament seçmək, yaxud da seçki aparmaq deyildir. Bu həm 
plüralizmdir, həm insan azadlığıdır, həm mətbuat azadlığıdır, həm də sosial-iqtisadi və siyasi islahatların apa-
rılmasıdır.  
Ötən beş il ərzində biz bu sahədə çox iş görmüşük. Azərbaycanın dövlət quruculuğu prosesi çox uğurla irəli 
gedir. Böyük islahatlar – iqtisadi islahatlar, siyasi islahatlar, sosial islahatlar aparmışıq. Məhz bunların nəticəsidir 
ki, Azərbaycan artıq ağır vəziyyətdən çıxıbdır və indi sabit, iqtisadi cəhətdən inkişaf edən dövlətdir. Əgər bütün 
bunların hamısını kompleks şəklində, bizim Konstitusiyanın əsasında, qanunlarımız əsasında aparmasaydıq, 
bunlara nail ola bilməzdik.  
Bu gün biz Avropa Şurasına qəbul olunmaq ərəfəsindəyik və üzərimizə öhdəliklər də götürmüşük. Bu 
öhdəlikləri də yerinə yetirəcəyik. Əgər biz bu yolla getmək istəməsəydik, Avropa Şurasına daxil olmaq bizim 
nəyimizə lazımdı – oturardıq, işlərimizi özümüz bildiyimiz kimi aparardıq, bir çox belə problemlərlə 
rastlaşmazdıq. Yəni Avropa Şurasına daxil olmaq bizim üçün "bal yemək" deyil, öz üzərimizə yeni öhdəliklər gö-
türmək deməkdir. Biz bunları dərindən dərk edirik.  
Ona görə də həm əməli işlər görürük, həm də ki, irəliyə gedirik. Hər halda, Azərbaycan MDB ölkələri içərisində 
sosial-iqtisadi inkişafına görə indi birinci yerlərdə durur. Amma bu ölkələrin heç birinin torpaqlarının 20 faizi işğal 
altında deyildir, bu ölkələrin heç birinin bir milyon qaçqını yoxdur. Mən dünən Birləşmiş Millətlər Təşkilatının 
Qaçqınlar üzrə Ali Komissarlığının məsləhətçisi olan İordaniya şahzadəsi ilə danışırdım. Onda çox geniş məlumatlar var 
– Qafqazda 2 milyon 800 min qaçqın vardır. Bunun bir milyonu Azərbaycandadır.  
Siz bilirsiniz ki, Ermənistan–Azərbaycan münaqişəsindən başqa, Azərbaycan nə qədər gərgin, nə qədər çətin 
daxili proseslər də keçiribdir. 1992-ci ilin fevral ayında Azərbaycanda hakimiyyət dəyişibdir, 1993-cü ilin iyun 
ayında hakimiyyət yenidən dəyişibdir. Azərbaycanın vətəndaş müharibəsi vəziyyətində olduğu vaxtdan bu günə 
kimi  yeddi il keçir. Bu gün iyun ayının 8-dir. Mən 1993-cü il iyun ayının 9-da Naxçıvandan Bakıya gəlmişəm. 
Amma iyunun 8-də hələ Naxçıvanda idim. Bir neçə gün idi ki, mənimlə danışıqlar gedirdi. Məni Bakıya dəvət 
edirdilər, mən isə gəlmək istəmirdim. Sadəcə, hesab edirdim ki, mən, bir vətəndaş kimi, öz xalqım qarşısında 
xidmətlərimi göstərmişəm, bundan sonra daha özümü əziyyətə salmamalıyam.  
Məni Bakıya dəvət etmək üçün nə qədər adamlar – buranın ağsaqqalları, alimləri, ziyalıları Naxçıvana 
gəlmişdilər. O cümlədən, bu gün radikal müxalifətdə duran, Azərbaycanın o vaxtkı başçıları – keçmiş prezident, 
keçmiş parlament sədri, keçmiş Baş nazir Naxçıvana mənə dəfələrlə zəng etdilər, elçilər göndərdilər, təyyarələr 
göndərdilər ki, mən Bakıya gəlim. Nəhayət, iyun ayının 9-da mən Bakıya gəldim. Burada vətəndaş müharibəsi 
gördüm. Ona görə də məcbur oldum, iyun ayının 15-də Azərbaycan parlamentinin sədri vəzifəsini öz üzərimə 
götürdüm. Ondan sonrakı dövr də sizə məlumdur. Burada bir neçə dəfə dövlət çevrilişinə cəhdlər olubdur, terror 
hadisələri olubdur.  
34 
 
Mən bunları xatırlayıram ona görə ki, bir daha siz də biləsiniz ki, Azərbaycan MDB-nin başqa dövlətlərindən 
tamamilə fərqlidir – onların nə qonşuları ilə müharibəsi olubdur, nə də daxildə dövlət çevrilişinə bu qədər 
cəhdlər və vətəndaş müharibəsi olubdur. Amma bu şəraitdə biz əvvəldən – 1993-cü ildə mən prezident 
seçiləndən – elan etdim ki, Azərbaycan demokratiya yolu ilə gedir və bizim başqa yolumuz yoxdur.  
İndi müxalifət hesab edir ki, "Azərbaycan iqtidarı demokratiya yolu ilə getmir". Bu onların fikridir. Bizdə fikir 
azadlığıdır. Amma Azərbaycan əhalisinin əksəriyyəti belə fikirdə deyildir. Ona görə kim nə istəyir, onu da deyə 
bilər. Amma reallıq göz qabağındadır. Biz ölkəmizi məhz bu istiqamətdə apardığımıza görə də sizinlə olan 
əməkdaşlığımızı çox yüksək qiymətləndiririk. Demokratik cəmiyyət, demokratik dövlət quraraq hesab etmirik 
ki, biz hər şeyi bilirik. Bu, kitabları oxumaqla hasil olan bir şey deyil. Kitablarda yazılanlar ayrıdır, həyat isə 
tamam başqa şeydir. Həyat təcrübə ilə bağlıdır: dünya təcrübəsi, Avropa təcrübəsi – bunlar da sizdə akumul-
yasiya olubdur. Ona görə də biz sizinlə əməkdaşlığa xüsusi əhəmiyyət veririk. Ancaq mən həmişə demişəm və 
bu gün də deyirəm: lazımdır ki, bu əməkdaşlıq həm səmimi olsun, həm də bizim işlərimizə daim obyektiv 
münasibət göstərilsin.  
Əgər biz "dörd" qiymət alırıqsa, "beş" qiymət iddiasında deyilik. İstəyirik ki, bizə layiq olduğumuz "dörd" 
qiymət verilsin. Amma "dörd" qiymətə layiq olanda, onun əvəzinə "üç", yaxud "iki" qiymət veriləndə, əlbəttə 
ki, biz narazı oluruq.  
İndi Azərbaycan seçkilər ərəfəsindədir. "Mərkəzi Seçki Komissiyası haqqında" qanun layihəsi barədə sizin 
fikirlərinizi mən məmnuniyyətlə qəbul edirəm. Biz çalışmışıq ki, bu qanun həm demokratik olsun, həm də 
müxalifətin bu seçkilərdə iştirakını təmin etmək üçün onların da tələbləri, fikirləri orada öz əksini tapsın. Ancaq 
təəssüf ki, onların iştahları çox böyükdür. Onlar istəyirlər ki, hər şey arzuladıqları kimi olsun. Bəzən belə çıxır 
ki, iqtidar üçün qanun çərçivəsi var, amma müxalifət üçün qanun çərçivəsi yoxdur. Bu da ədalətsizlikdir. Amma 
siz görürsünüz ki, biz bu çətinlikdən çıxırıq, siz qeyd etdiyiniz kimi, güzəştlərə gedirik. Bu barədə bir az sonra 
mən sizinlə danışacağam. Bizim məqsədimiz odur ki, seçki komissiyası haqqında elə bir qanun qəbul edilsin ki, 
həmin seçki komissiyası seçkiləri ədalətli, normal həyata keçirə bilsin.  
Sizin məsləhətlərinizin də bəzilərini biz qəbul edə bilməmişik. Heç müxalifət də sizin məsləhətlərinizin heç 
birini qəbul etmək istəmir. Buna görə də onlar özlərinə xüsusi status almaq istəyirlər. Amma mən hesab edirəm 
ki, sizin köməyinizlə biz ortaq bir məxrəcə gələ biləcəyik.  
Bizim gördüyümüz işlərə verdiyiniz yüksək qiymətə görə sizə bir daha təşəkkür edirəm. Sizi əmin edirəm ki, 
biz sizinlə daim əməkdaşlıq edəcəyik. Sizin təcrübənizdən, məsləhətlərinizdən daim istifadə edəcəyik. Sizin 
obyektiv münasibətinizə daim ümidlər bəsləyirik.  
J e r a r   Ş t u d m a n:  Cənab Prezident, çox sağ olun.  
35 
 
         
İQTİSADİ ƏMƏKDAŞLIQ TƏŞKİLATININ (EKO-nun) ÜZVÜ OLAN ÖLKƏLƏRİN DÖVLƏT 
VƏ HÖKUMƏT BAŞÇILARININ VI ZİRVƏ GÖRÜŞÜNDƏ İŞTİRAK ETMƏK ÜÇÜN İRAN 
İSLAM RESPUBLİKASINA YOLA DÜŞMƏZDƏN ƏVVƏL BİNƏ HAVA LİMANINDA 
JURNALİSTLƏRİN SUALLARINA CAVAB 
 
9 iyun 2000-ci il 
 
S u a l: Cənab Prezident, Azərbaycan iqtisadi əlaqələrinin genişlənməsinə kömək edən bu cür 
görüşlərdə iştirakınızı necə qiymətləndirirsiniz? 
C a v a b: Mən bunu həmişə yaxşı qiymətləndirmişəm. Mən Azərbaycanın nəinki iqtisadi sahədə, bütün 
sahələrdə əlaqələrinə kömək edən hər bir görüşü qiymətləndirirəm və belə görüşlərdə Azərbaycanın, xüsusən 
Azərbaycan prezidentinin iştirak etməsini də ən vacib məsələlərdən biri hesab edirəm. Ona görə də mən həmişə 
belə beynəlxalq, yaxud regional görüşlərə gedirəm və orada Azərbaycanın mövqelərini müdafiə etməyə 
çalışıram. 
S u a l: Cənab Prezident, EKO təşkilatının işini fəallaşdırmaq üçün Azərbaycanın hansı təklifləri 
vardır? 
C a v a b: Təklifimi orada deyəcəyəm, eşidərsiniz. 
S u a l: Cənab Prezident, Transxəzər qaz kəməri ilə əlaqədar Siz Türkmənistan prezidenti ilə 
görüşəcəksinizmi? 
C a v a b: Türkmənistan prezidenti ilə yəqin ki, görüşəcəyəm. Ancaq Transxəzər qaz kəməri bizim işimiz 
deyildir. Türkmənistan öz qazını Türkiyəyə satmaq istəyir. Azərbaycan burada tranzit ölkəsidir. Ona görə də, ola 
bilər, biz bu məsələyə razı olaq və ya razı olmayaq. Amma yenə deyirəm, qazı satan Türkmənistandır, alan da 
Türkiyədir. Əgər Türkmənistan satırsa, Türkiyə də alırsa, bizdən xahiş ediblər ki, bu qaz kəmərinin 
Azərbaycandan, Xəzər dənizindən keçməsinə razılıq verək, biz də buna razılıq vermişik. Bu onların işidir. 
Amma bu məsələ gecikibdir. Bunu kim gecikdirir? Onlar gecikdirirsə, bu onların öz işidir. Azərbaycanın bu 
barədə təşəbbüs göstərməyinin heç bir əhəmiyyəti yoxdur. Amma onlar bu məsələni nə vaxt həll etmək istəsələr, 
söz vermişik ki, biz bu sahədə əməkdaşlıq edəcəyik. 
S u a l: Cənab Prezident, Siz Mahir Cavadov məsələsinə toxunmusunuz. Bu səfəriniz zamanı onunla bağlı 
bir məsələ müzakirə edəcəksinizmi?  
C a v a b: Bilirsən, Mahir Cavadov elə bir şəxs, adam deyildir ki, mən onu müzakirə edim. Srağagün mən bu 
məsələyə ona görə toxundum ki, 1995-ci ildə Mahir Cavadovla birlikdə Azərbaycanda dövlət çevrilişinə cəhd 
göstərən Avstriya vətəndaşı Kənan Gürəl o vaxt həbs olunmuşdu. Mən onu əfv etdim. Bir müddət deyirdilər ki, 
o xəstədir. Sonra Avstriya hökuməti, burada Avstriyanı təmsil edən Almaniya səfiri də bizə bir neçə dəfə 
müraciət etmişdi. 
Amma ən əsası odur ki, Kənan Gürəl bir neçə dəfə mənə müraciət yazıbdır. Yazıbdır ki, mən səhvimi başa 
düşmüşəm, səhv etmişəm, məni bağışlayın. Yəni o, əfv olunmağı barədə bir neçə dəfə müraciət yazıbdır. Mən 
də onun müraciətini, eyni zamanda Avstriya hökumətinin öz vətəndaşlarına göstərdiyi münasibəti nəzərə alaraq 
onu əfv etdim. 
Mən Kənan Gürəli əfv etdikdən sonra Almaniya səfiri ilə görüşümdə dedim ki, görürsünüz, Avstriya kimi 
mütərəqqi, demokratik bir ölkə aparıb cinayətkara sığınacaq verdi, amma Azərbaycanın dövlətçiliyinə qəsd 
edən, çevrilişə cəhd göstərən, Azərbaycan prezidentinə terror etmək istəyən adamı biz indi burada əfv edirik. 
Görün, humanistlik harada daha çoxdur. 
S u a l: Cənab Prezident, ayın 28-də Azərbaycanın Avropa Şurasına qəbulu məsələsinə baxılacaqdır. 
Avropa Şurasına qəbul olunmaq Azərbaycana nə verə bilər? 
C a v a b: Ay qardaş, ay oğul, biz üç ildir ki, orada namizədik. Üç ildir söhbət gedir ki, biz bu şuraya üzv 
qəbul olunaq. Əgər bu bir şey verməyəcəksə, onda biz üç ildir niyə belə can qoyuruq, cəfakeşlik edirik? 
Təbiidir ki, bu, Azərbaycana çox şey verəcəkdir. Çünki biz Avropa ölkəsiyik, Avropa qitəsində yerləşirik. 
Avropa dəyərləri Azərbaycanda bizim milli-mənəvi dəyərlərimizlə bərabər, necə deyərlər, kök salıbdır. Amma 
mən onu da xüsusi bildirmək istəyirəm ki, Azərbaycan xalqının öz tarixi, öz milli mədəniyyəti, mentaliteti, 
milli-mənəvi dəyərləri vardır. Biz hansısa bir ölkəyə xoş gəlmək üçün bu milli-mənəvi dəyərlərimizdən heç vaxt 
imtina edə bilmərik. 
Eyni zamanda, dünyada ümumbəşəri dəyərlər vardır. Azərbaycan olaraq biz, xalqımız bu il yox, keçən il yox, 
hələ XIX əsrdən  ümumbəşəri dəyərlərə tədricən – böyük sürətlə olmasa da – başlamışıq. Artıq XX əsrdə bu 
ümumbəşəri dəyərləri öz milli-mənəvi dəyərlərimizlə sintez edərək, Azərbaycanda xüsusi bir əxlaqi-mənəvi 
dəyərlər forması yaratmışıq. 
Biz həm Avropa qitəsindəyik, həm də ümumbəşəri Avropa dəyərlərindən bəhrələnirik, demokratiya, hüquq, 
bazar iqtisadiyyatı yolu ilə gedirik. Ona görə də nə üçün biz bu təşkilatdan kənarda qalaq? Onlar da istəyirlər ki, 
36 
 
biz bu təşkilatda olaq. Çünki onlar istəyirlər ki, bütün Avropanı əhatə etsinlər. Biz də bunu istəyirik. Amma bu 
nə verəcək – onu gələcək göstərəcəkdir.  
S u a l: Cənab Prezident, Təbrizdə Azərbaycan konsulluğunun açılması məsələsini İranda müzakirə 
edəcəksinizmi? 
C a v a b: Bilirsiniz ki, biz bu məsələni çoxdan qaldırmışıq. Amma nə olacaq – onu deyə bilmərəm. 
S u a l: Cənab Prezident, ikitərəfli görüşlərinizdə Qafqazda Təhlükəsizlik və Əməkdaşlıq Paktı 
məsələsi barədə müzakirələr aparacaqsınızmı? 
C a v a b: Bilirsiniz ki, mən ATƏT-in İstanbul zirvə görüşündə Qafqazda Təhlükəsizlik və Əməkdaşlıq 
Paktı barədə təklif irəli sürmüşəm. Ondan sonra Türkiyənin prezidenti hörmətli Süleyman Dəmirəl də təxminən 
bu fikirlərlə əlaqədar səkkiz ölkəyə məktublar göndərmişdi ki, Qafqazda Sülh, Təhlükəsizlik və Əməkdaşlıq 
Paktı olsun. Biz bunun təşəbbüskarıyıq. Ancaq onu həyata keçirmək bir çox şərtlərdən, birinci növbədə, 
Ermənistan–Azərbaycan münaqişəsinin sülh yolu ilə aradan qaldırılmasından asılıdır. Əgər bunlar mümkün 
olarsa, Qafqazda Təhlükəsizlik və Əməkdaşlıq Paktını yaratmaq mümkündür. 
S u a l: Cənab Prezident, Ermənistan – Azərbaycan münaqişəsi məsələsi orada qaldırılacaqmı? 
C a v a b: Bilirsiniz ki, biz Ermənistan – Azərbaycan münaqişəsi məsələsini hər yerdə qaldırırıq və 
qaldırmalıyıq. Ümumiyyətlə, Azərbaycan təmsilçilərinin, o cümlədən siz jurnalistlərin ən böyük çatışmazlığı 
ondan ibarətdir ki, Azərbaycan Ermənistanın təcavüzü altına düşübdür, torpaqlarımızın 20 faizi işğal edilibdir, 
bir milyondan çox azərbaycanlı öz ölkəsindən qaçqın düşübdür, ağır şəraitdə yaşayır, ancaq Azərbaycanın bu 
vəziyyəti dünyada hələ indiyə qədər olduğu kimi məlum deyildir. Ermənistan təbliğatı güclüdür, əlbəttə ki, 
Ermənistanın imkanları da çoxdur, çünki onların hər yerdə lobbiləri vardır. Amerikada oturan ermənilər hər gün 
müzakirə edirlər ki, Dağlıq Qarabağ necə olacaq, Ermənistan necə olacaq? Ermənistanın rəhbərləri bunu heç o 
qədər müzakirə etmirlər, amma Amerikada, Fransada, başqa ölkələrdə, elə Moskvada oturan ermənilər bunu 
edirlər. Bu münaqişə hələ ki, həll olunmayıbdır, ona görə də bu mövzu çox aktual, vacib mövzudur. Bu 
məsələni heç vaxt unutmaq olmaz və kiçikdən böyüyə qədər hamı – jurnalist də, dövlət məmuru da, yaxud 
dövlət xadimi də, siyasi xadim də – kim olursa-olsun, bu məsələni hər yerdə, həmişə deməlidir ki, nəhayət, 
dünya ictimaiyyəti obyektiv məlumat ala bilsin. 
S u a l: Cənab Prezident, İrana nə vaxt rəsmi səfər edəcəksiniz? 
C a v a b: Baxaq, görək. 
S u a l: Cənab Prezident, İranda yaşayan azərbaycanlıların hüquqları ilə bağlı məsələ Azərbaycan – 
İran münasibətlərində əks olunubmu? Vilayət Quliyev Amerikada səfərdə olarkən bu barədə bəyanat 
vermişdi. 
C a v a b: Bilirsiniz, Vilayət Quliyev nə deyib – mən bilmirəm. Azərbaycanda bir məsəl var: «Özünə umac 
ova bilməyən, başqasına əriştə kəsmək istəyir». Bilirsiniz bunun mənası nədir? Bizim özümüzün, bir milyondan 
çox azərbaycanlının hüquqları tapdalanıbdır. Azərbaycan ərazi bütövlüyünün pozulması ilə əlaqədar bu dəqiqə 
dunyada ən ağır vəziyyətdə olan bir ölkədir. 
Biz bu problemlərimizi həll etməliyik. Yoxsa sən istəyirsən burada Filippinin, yaxud da İndoneziyanın 
məsələsini həll edəsən. Bəzi adamlar populist fikir söyləyərək deyirlər ki, İranda azərbaycanlıların hüquqları 
tapdalanıbdır. Qoy o adamlar gedib desinlər ki, Azərbaycanda azərbaycanlıların hüquqları tapdalanıbdır. Bunlar 
kənarda qalıb, başlayıblar ki, orada azərbaycanlıların hüquqları tapdalanıbdır. İranda bizdən sayca bir neçə dəfə çox 
azərbaycanlı var və orada azərbaycanlılar dövlətdə, parlamentdə, hökumətdə təmsil olunublar. Özləri bilirlər ki, 
onların hüquqları tapdalanıb, yaxud tapdalanmayıbdır və necə bilirlər, o cür də hərəkət etməlidirlər. Biz başqa 
ölkənin işinə qarışmamalıyıq. Bizim də ölkənin işinə heç kəs qarışmamalıdır. Biz İranın daxili işinə qarışmamalı-
yıq. Biz İranla dostluq, əməkdaşlıq münasibətləri yaratmalıyıq. 
Lazımi qədər təfəkkürü olmayan bəzi adamlar öz şəxsi populist niyyətlərinə görə bu işdə Azərbaycana zərbə 
vururlar. Sən də bu sualı verməklə onu göstərirsən. Gəl sən də, mən də, hamımız yığışaq, müstəqil 
Azərbaycanda olan azərbaycanlıların hüquqlarını qoruyaq və ölkəmizi bu ağır vəziyyətdən çıxaraq. Yoxsa, öz 
ölkən ağır vəziyyətdədir, düşmüsən ki, Təbrizdə nə var, nə bilim, Ərdəbildə nə var. Bu onların öz işidir.  
J u r n a l i s t: Xarici İşlər naziri belə bəyanat vermişdi. 
H e y d ə r   Ə l i y e v: Xarici İşlər naziri əgər bunu deyibsə, düz deməyibdir. 
S u a l: Cənab Prezident, bu səfər zamanı neft və qaz sahəsində əməkdaşlıq barədə bir məsələ 
müzakirə ediləcəkmi? 
C a v a b: Nə olacağını bilmirəm. Sağ olun. 
 
 
 
 
 
 
 
37 
 
 
İRANIN KOOPERASİYA NAZİRİ, İQTİSADİ, TİCARƏT VƏ MƏDƏNİ ƏLAQƏLƏR ÜZRƏ  
İRAN – AZƏRBAYCAN DÖVLƏTLƏRARASI MÜŞTƏRƏK KOMİSSİYASININ HƏMSƏDRİ 
MORTEZA HACI İLƏ GÖRÜŞDƏ SÖHBƏT 
 
9 iyun 2000-ci il 
 
Tehran, 
Mehrabad hava limanı 
 
M o r t e z a   H a c ı: Cənab Prezident, ölkəmizə xoş gəlmisiniz! Sizi görməyimizdən çox şadıq və 
özümüzə gözaydınlığı veririk. 
H e y d ə r   Ə l i y e v: Sağ olun, təşəkkür edirəm. Mən də çox məmnunam. Gəlmişəm və sizinlə yenidən 
görüşürük. 
M o r t e z a   H a c ı: Allaha çox şükür! Səfəriniz rahat keçəcəkdir. 
H e y d ə r   Ə l i y e v: Burada rahatdır. Elə bir narahatlıq yoxdur. 
M o r t e z a   H a c ı: İnşallah, burada olduğunuz vaxt Sizin üçün rahat, xatirəli və yaddaqalan olacaqdır. 
H e y d ə r   Ə l i y e v: İnşallah, mən də belə düşünürəm. 
M o r t e z a   H a c ı: Arzu edirəm ki, burada daha çox qalasınız. Sizinlə bir yerdə olmaq çox şərəflidir. 
H e y d ə r   Ə l i y e v: Mən sonra İrana rəsmi səfərə gələcəyəm, burada çox qalacağam. 
M o r t e z a   H a c ı: Biz bu səfəri çoxdan gözləyirik. İrana səfərinizin böyük əhəmiyyəti vardır. 
H e y d ə r   Ə l i y e v: Elə mən də çoxdan gözləyirdim. 
M o r t e z a   H a c ı: Mənə belə söyləyirlər ki, Siz İrana sentyabrda rəsmi səfərə gələcəksiniz. 
H e y d ə r   Ə l i y e v: Bəli. 
M o r t e z a   H a c ı: Cənab Prezident, Sizə bir daha «xoş gəlmisiniz!» deyirəm. 
H e y d ə r   Ə l i y e v: Sağ olun. 
 
                                        * * * 
  
TEHRANIN MEHRABAD HAVA LİMANINDA 
İRAN TELEVİZİYASINA QISA MÜSAHİBƏ 
 
S u a l: Cənab Prezident, Siz EKO üzvü olan ölkələrin dövlət və hökumət başçılarının VI zirvə 
toplantısına xoş gəlmisiniz! EKO-nun zirvə görüşündə iştirak edən dövlətlərə və Xəzər dənizi ətrafında 
yaşayan xalqlara ürək sözünüz nədir? 
H e y d ə r   Ə l i y e v: Mən birinci növbədə İran xalqına, İran vətəndaşlarına səmimi salamlarımı yetirirəm, 
dərin hörmət və ehtiramımı bildirirəm. İran hökumətinə, İran dövlətinə də öz dərin ehtiramımı bildirirəm. 
Bura gələn ölkələr müsəlman ölkələridir. Ona görə də bütün müsəlmanlara da öz hörmətimi bildirirəm və 
hamısına sülh, əmin-amanlıq, rifah arzulayıram. Arzulayıram ki, İslam Birliyi daha da güclü olsun, daha da 
möhkəm olsun. 
EKO təşkilatında iştirak edənlərin çoxu Xəzəryanı ölkələrdir. Rusiyadan başqa, beş Xəzəryanı ölkədən dördü 
burada təmsil olunur. Ona görə də mən Xəzəryanı ölkələrə arzulayıram ki, onlar daha da sıx, səmimi və 
mehriban əməkdaşlıq etsinlər.  
 
 
 
38 
 
 
PAKİSTAN İSLAM RESPUBLİKASININ İCRA HAKİMİYYƏTİNİN BAŞÇISI PƏRVİZ 
MÜŞƏRRƏF İLƏ GÖRÜŞDƏ SÖHBƏT 
 
9 iyun 2000-ci il 
 
Tehran, 
Azərbaycan prezidentinin iqamətgahı 
 
H e y d ə r   Ə l i y e v: Sizi, Pakistan hökumətinin başçısını səmimi-qəlbdən salamlayıram, xoş gördük. 
P ə r v i z   M ü ş ə r r ə f: Cənab Prezident, Sizə çox təşəkkür edirəm. Sizinlə görüşməkdən məmnunluq 
duyduğumu bildirirəm. Biz Azərbaycan ilə daha sıx münasibətlər qurmaq, əməkdaşlığımızı daha da 
genişləndirmək əzmindəyik və Ermənistan–Azərbaycan, Dağlıq Qarabağ münaqişəsində Azərbaycanın 
mövqeyini tamamilə dəstəkləyirik. 
Cənab Prezident, Kəşmir məsələsində Pakistana daim dəstək verdiyinizə görə öz növbəmizdə biz də Sizə 
təşəkkürümüzü bildiririk. 
Mənimlə görüşmək üçün vaxt ayırdığınıza görə Sizə bir daha minnətdarlıq edirəm. Mən Sizinlə çox 
məhsuldar bir görüş keçirmək və danışıqlar aparmaq arzusundayam. 
H e y d ə r   Ə l i y e v: Çox sağ olun. Sizə təşəkkür edirəm. Mən də sizinlə görüşməyimdən çox 
məmnunam. 
Pakistan ilə Azərbaycan arasında çox yaxşı dostluq əlaqələri vardır. Pakistan bizim üçün dost bir ölkədir. 
Azərbaycan öz dövlət müstəqilliyini əldə edən zaman respublikamızın müstəqilliyini tanıyan ilk dövlətlərdən biri 
də Pakistan olmuşdur. 
Ermənistan – Azərbaycan, Dağlıq Qarabağ münaqişəsi ilə əlaqədar bəyanatınıza görə mən sizə bir daha təşəkkür edi-
rəm. Bu münaqişə başlayandan Pakistan Azərbaycanı həmişə dəstəkləyibdir. Buna görə sizə təşəkkür edirəm. Biz də 
Kəşmir problemi ilə əlaqədar sizi həmişə dəstəkləmişik və bu gün də dəstəkləyirik. 
Hesab edirəm ki, Azərbaycan–Pakistan əlaqələri ötən illərdə xeyli inkişaf edibdir. Pakistanın Azərbaycanda, 
Azərbaycanın isə Pakistanda səfirliyi vardır. Mən sizin ölkənizdə rəsmi ziyarətdə olmuşam. Sizin ölkənin 
keçmiş prezidenti Faruq Leqari isə vaxtilə Azərbaycana rəsmi səfərə gəlmişdi. Yəni belə yüksək səviyyədə 
görüşlərimiz olubdur. İndi sizinlə, Pakistanın hökumət başçısı ilə yenidən görüşmək mənim üçün çox xoşdur. 
Hesab edirəm ki, bizim əməkdaşlığımız bundan sonra daha da sürətlə inkişaf etməlidir. 
Bilirsiniz ki, Ermənistan silahlı qüvvələri tərəfindən Azərbaycan torpaqlarının 20 faizi işğal olunmuş, bir 
milyondan çox vətəndaşımız öz yerindən-yurdundan silah gücünə zorla çıxarılmışdır. Təcavüzkar Ermənistanın dünya 
ictimaiyyətinin tələblərinə, ən nüfuzlu beynəlxalq təşkilatlardan biri olan BMT-nin qətnamələrinə məhəl qoymadığını 
da bildirirəm.  
P ə r v i z   M ü ş ə r r ə f: Mən də Ermənistanın Azərbaycana qarşı təcavüzünün cinayət olduğunu bildirirəm. Biz 
Azərbaycan Respublikasının Dağlıq Qarabağ üzərində suverenliyini tanıyırıq. 
 
* * *  
Görüşdən sonra Pakistan İslam Respublikası İcra Hakimiyyətinin başçısı Pərviz Müşərrəfin jurnalistlərin 
suallarına cavabı 
 
S u a l: Cənab Müşərrəf, Azərbaycan barədə nə deyə bilərsiniz? 
C a v a b: İstərdim sizinlə türk dilində danışım, amma türkcə o qədər də yaxşı danışa bilmirəm. 
Azərbaycanın problemləri barədə bizim məlumatımız vardır. Biz Azərbaycanla birik, Pakistan Azərbaycanı 
özünə qardaş sayır.  
S u a l: Siz həmişə Azərbaycanla əlaqələrə can atırsınız, amma iş adamlarınız bizim ölkəyə az gəlirlər. 
Bu nə ilə əlaqədardır? 
C a v a b: Mən prezident Heydər Əliyev ilə bu barədə söhbət etdim. Şübhəsiz, mən bu məsələlərə bir daha 
qayıdacağam və Azərbaycan ilə Pakistan arasındakı əlaqələrin genişləndirilməsinə xüsusi diqqət yetirəcəyəm. 
Hesab edirəm ki, siyasi və iqtisadi sahələrdə əməkdaşlıq olarsa, bundan daha səmərəli istifadə etmək 
mümkündür. 
Həm Ermənistan – Azərbaycan, Dağlıq Qarabağ münaqişəsində, həm də Kəşmir məsələsində bizim 
mövqelərimiz eynidir. Ona görə də hesab edirəm ki, iqtisadi sahədə də əməkdaşlığımızı artırmaq və daha sıx 
təmaslar qurmaq üçün heç bir maneə yoxdur. Biz bunu inkişaf etdirməliyik. 
S u a l: Bir vaxt Azərbaycan neftinin İran vasitəsilə Pakistana ötürülməsinə dair layihə var idi. Bu layihə 
ilə bağlı danışıqlar apardınızmı? 
C a v a b: Səmimi deyim ki, bu barədə söhbətimiz olmadı. Amma mən bu imkanların araşdırılmasını istərdim. 
Azərbaycan ilə Pakisan arasında neft və qaz sahəsində əlaqələrin daha da genişləndirilməsini istərdim. 
39 
 
S u a l: Ermənistana müəyyən təzyiqlər göstərməyə Pakistanın imkanı varmı? 
C a v a b: Sizə səmimi cavab verim ki, Ermənistanla bizim elə bir münasibətimiz yoxdur və onlara təzyiq 
imkanlarımız azdır. Bundan əlavə, biz tamamilə Azərbaycanın tərəfindəyik. Ona görə mən yalnız arzu edərdim 
bizdə əlavə imkanlar olsun ki, sizin dediyiniz kimi, Ermənistana təzyiq göstərə bilək.  
S u a l: Azərbaycanla Pakistan arasında hərbi sahədə əməkdaşlıq mümkündürmü? 
C a v a b: Hər zaman mümkündür. Azərbaycan bizim qardaşımızdır. Məhz ona görə də biz Azərbaycan ilə 
mütləq bütün sahələrdə əməkdaşlıq edib daha da yaxınlaşmaq arzusundayıq.  
S u a l: Azərbaycan prezidenti Heydər Əliyev barədə nə deyə bilərsiniz? 
C a v a b: Azərbaycan Prezidenti böyük liderdir. Mən onunla görüşməkdən, tanış olmaqdan məmnun qaldım, 
onunla fikir mübadiləsi aparmağa şad oldum. O, Azərbaycanın qarşılaşdığı problemləri tam təfərrüatı ilə mənə 
izah etdi, anlatdı. Xüsusilə, Ermənistan – Azərbaycan, Dağlıq Qarabağ münaqişəsi ilə əlaqədar məndə dolğun 
təsəvvür yaratdı. Mən prezidenti əmin etdim ki, biz Azərbaycanla əməkdaşlığımızı davam etdirəcəyik və bütün 
siyasi məsələlərdə Azərbaycanı dəstəkləyəcəyik. 
S u a l: Siz Ermənistan – Azərbaycan, Dağlıq Qarabağ münaqişəsinin sülh yolu ilə, yoxsa hərbi yolla 
həllini mümkün hesab edirsiniz? 
C a v a b: Mən bu barədə şərh etmək istəmirəm. Bu, Azərbaycanın seçimidir. Lakin biz Azərbaycanla birik. 
Çünki həm hüquq normaları, həm də ədalət Azərbaycanın tərəfindədir. 
S u a l: Rusiya Pakistanı Çeçenistana yardım göstərməkdə ittiham edir. Bu barədə sizin fikriniz 
necədir? 
C a v a b: Rəsmi səviyyədə heç bir dəstək yoxdur. Pakistan Çeçenistana yardım göstərmir. Biz dünyanın hər 
yerində insan haqlarının pozulmasına qarşı çıxırıq. Şübhəsiz ki, hər iki tərəfdən insanların tələf olması, orada 
zərərli hadisələrin baş verməsi bizi narahat edir. Ona görə də Pakistan münaqişədə iştirak edən bütün tərəfləri, o 
cümlədən Rusiyanı bu məsələni siyasi yolla həll etməyə çağırır. 
 
 
 
 
 
 
40 
 
 
ÖZBƏKİSTAN RESPUBLİKASININ PREZİDENTİ  
İSLAM KƏRİMOV İLƏ  
GÖRÜŞDƏ SÖHBƏT 
 
9 iyun 2000-ci il 
 
Tehran, 
Azərbaycan prezidentinin iqamətgahı 
 
Azərbaycan Respublikasının prezidenti Heydər Əliyev İran İslam Respublikasında işgüzar səfəri zamanı 
iyunun 9-da Özbəkistan Respublikasının prezidenti İslam Kərimov ilə görüşmüşdür. 
Dövlətimizin başçısı Heydər Əliyev prezident İslam Kərimovu səmimiyyətlə salamladı, onunla şəxsi dostluq 
münasibətlərinin olduğunu nəzərə çarpdırdı, Özbəkistan ilə Azərbaycan arasında əlaqələrin sürətlə inkişaf 
etməsini müsbət qiymətləndirdi. 
Respublikamızın rəhbərinə təşəkkürünü bildirən, ölkələrimizin əməkdaşlığının daha da genişlənməsində və 
möhkəmlənməsində dövlətimizin başçısının böyük rolu olduğunu qeyd edən prezident İslam Kərimov prezident 
Heydər Əliyevin uzaqgörən siyasətinin regionun bütün ölkələri üçün böyük əhəmiyyət daşıdığını vurğuladı. O, 
prezident Heydər Əliyevə xüsusi hörmət və ehtiram bəslədiyini söyləyərək, bütün beynəlxalq və regional 
təşkilatlarda Azərbaycanın ədalətli mövqeyini bundan sonra da dəstəkləyəcəklərini bildirdi. Mühüm coğrafi-
strateji ərazidə yerləşən Azərbaycanın tarixi İpək yolunun bərpası sahəsindəki fəaliyyətini dəyərləndirən 
prezident İslam Kərimov dedi ki, iqtisadiyyatın dirçəldilməsi, xarici investisiyanın respublikaya cəlb olunması 
və digər sahələrdə prezident Heydər Əliyevin gördüyü tarixi işlər yaxın gələcəkdə Azərbaycanı dünya 
miqyasında nüfuzlu bir ölkəyə çevirəcəkdir. 
Prezident Heydər Əliyev səmimi sözlərə görə dost ölkənin rəhbərinə dərin minnətdarlığını bildirdi, 
respublikamızda həyata keçirilən islahatlardan, Ermənistan – Azərbaycan münaqişəsinin sülh yolu ilə aradan 
qaldırılması üçün aparılan danışıqlardan ətraflı bəhs etdi.  
GUÖAM çərçivəsində əlaqələrin perspektivlərini müzakirə edən dövlət başçıları bu təşkilat daxilində 
əməkdaşlığın daha da möhkəmləndirilməsinin xüsusi əhəmiyyət daşıdığını bildirdilər. 
EKO çərçivəsində və digər beynəlxalq təşkilatlarda da birgə əməkdaşlığın faydalı olacağına inam 
bəslədiklərini söyləyən prezidentlərin fikrincə, xalqlarımız və ölkələrimiz arasında mövcud olan tarixi, mədəni 
əlaqələr müstəqil dövlətlərimizi bir-birinə daha da yaxınlaşdırır, bütün sahələrdə əməkdaşlığın güclənməsinə 
əsaslı zəmin yaradır. 
Səmimilik və mehribanlıq şəraitində keçən görüşdə tərəfləri maraqlandıran bir sıra digər məsələlər barədə 
də fikir mübadiləsi aparıldı.  
 
                                           * * *  
Görüşdən sonra Azərbaycan prezidenti Heydər Əliyevin və Özbəkistan prezidenti İslam Kərimovun 
jurnalistlərin suallarına cavabı 
 
S u a l: Son vaxtlar GUÖAM xətti ilə görüşlər azalmışdır. Bu nə ilə bağlıdır? 
İ s l a m   K ə r i m o v: Zənnimcə, belə qənaət üçün heç bir əsas yoxdur. GUÖAM ən əvvəl iqtisadi 
əlaqələri, ilk öncə, kommunikasiya əlaqələrini genişləndirmək, möhkəmlətmək, inkişaf etdirmək məqsədi 
daşıyan təşkilat kimi yaradılmışdır. Allah Azərbaycanı elə bir mövqedə yerləşdirib ki, o, sadəcə, nəinki bütün 
kommunikasiyaları birləşdirir, həm də Şərqlə Qərbi birləşdirir. Odur ki, kimlərsə Mərkəzi Asiya ilə müna-
sibətlərə malik olmaq istəsə, fərqi yoxdur, onlar bizə müraciət etməyə və ya Bakı vasitəsilə bizimlə əlaqə yarat-
mağa məcburdurlar. Bu mənada obyektiv surətdə şərait elədir ki, nə rəhbərin, nə də ictimaiyyətin iradəsindən 
asılı olmayaraq, biz həmin sırf coğrafi-siyasi, coğrafi münasibətləri hansısa daim işləyən əlaqələr formasında 
təşkil etməyə, üstəlik, normallaşdırmağa borcluyuq. 
Ona görə də GUÖAM barədə söhbət gedəndə, mən, təəssüflər olsun, sizə açıqca deməliyəm ki, GUÖAM-ı 
möhkəmlətməkdənsə, onun haqqında daha çox danışırlar. Ona görə ki, Özbəkistanın GUÖAM-ın tərkibinə daxil 
olması haqqında biz hələ Vaşinqtonda sənəd imzalayarkən belə bir fikir irəli sürülmüşdü ki, GUÖAM hansı 
təşkilat formalarına malikdir? Siz Heydər Əliyeviçdən soruşsanız, o da sizə deməyəcəkdir. GUÖAM-ın 
fəaliyyətini təmin edə biləcək təşkilat strukturu əslində heç cür formalaşdırılmayıb. Hər şey elə qurulmuşdur ki, 
kimsə təşəbbüs göstərir, təşkilatın üzvü olan dövlətlər sırasından kimlərsə, bax, bu təşəbbüs əsasında toplaşırlar. 
Bütün bu cür beynəlxalq strukturlarda qəbul edildiyi kimi, hətta katiblik və ya hansısa daimi fəaliyyət göstərən 
icraiyyə komitəsi də yoxdur. Ona görə də bunun səbəbi barədə sual və başqa suallar veriləndə, mən əks sual 
verərdim: Bəs, GUÖAM hansısa bir dövlətlərarası struktur kimi təşkil ediləcək, yoxsa sözdə mövcud olacaq? 
Ən başlıcası, bu təşkilatın əsas məqsəd və vəzifələrini, perspektiv vəzifələrini müəyyənləşdirəcək hansısa 
41 
 
nizamnamə sənədlərini qəbul etmək lazımdır. Odur ki, əgər öz sualınızı mənə verirsinizsə, sizə deməliyəm ki, 
Özbəkistanın bu təşkilatdan yayınması və ya özünü kənara çəkməsi barədə söhbət üçün heç bir əsas görmürəm. 
Hiss edirəm ki, sualınıza cavab verdim. 
H e y d ə r   Ə l i y e v: Mən İslam Əbdüqəniyeviçin dediklərinin hamısını təsdiqləyirəm. 
İ s l a m   K ə r i m o v: Siz hətta əlavə də edə bilərsiniz. 
H e y d ə r   Ə l i y e v: Siz elə müfəssəl danışdınız ki, əlavə etmək mənim üçün çətindir. Vaxtı çox almaq 
istəmirəm, sizin dedikləriniz hamısı doğrudur. Prezident İslam Kərimovun dediyi kimi, GUÖAM məhz həmin 
məqsəd üçün yaradılmış təşkilatdır. Amma təəssüf ki, biz hələ təşkilatlana bilməmişik. Bununla bərabər, 
hamının təşkilatlanmaq və işi təsadüfdən-təsadüfə, kimsə təşəbbüs göstərəndə deyil, planlı surətdə aparmaq 
üçün katiblik və ya icra orqanı şəklində həqiqətən daim fəaliyyət göstərən orqan yaratmaq arzusu var. Mənə elə 
gəlir ki, bu bizim, necə deyərlər, ümumi problemimizdir və hesab edirəm ki, – prezident Kərimovun dediklərini 
mən də təsdiqləyirəm – bunun üçün əlavə tədbirlər görməliyik.  
S u a l: Cənab Heydər Əliyev, biz tarixə varmamalıyıq. Lakin 1992-ci ildə Azərbaycanla Özbəkistan 
arasında münasibətlər yaxşı deyildi. Heydər Əliyeviç hakimiyyətə gələn kimi Özbəkistanla Azərbaycan 
arasında çox yaxşı münasibətlər yarandı. İstərdim deyəsiniz ki, sizin aranızda yaxşı münasibətlər var. 
Sizi nə kimi səciyyəvi xüsusiyyətlər yaxınlaşdırır? 
İ s l a m   K ə r i m o v: Deyərdim ki, siz nəinki, sadəcə olaraq, çox tutumlu sual verdiniz, həm də elə bir 
sual verdiniz ki, o, təkcə azərbaycanlıların deyil, özbəklərin də fikirlərində, şüurlarında həmişə dolanmalıdır. 
Təəssüf ki, biz hamımız adi işlərlə, gündəlik problemlərlə, ən əvvəl məişət problemləri ilə məşğul olaraq, ən 
yaxın – dünənki günümüzü unuduruq. Siz, həqiqətən, haqlısınız – əgər 91-ci, 92-ci, 93-cü illərdən danışsaq, 
onda görərik, iş elə gətirmişdi ki, sizə məlum olan Elçibəyin – bu gün onu Türkiyədə çox yaxşı qəbul edirlər, bu 
bizə qətiyyən aydın deyil, mən bunu da demək istəyirəm, bilmirəm, kiminsə xoşuna gələcək, kiminsə xoşuna 
gəlməyəcəkdir, lakin bu mənə, sadəcə olaraq təəccüblü görünür – rəhbərliyi altında Azərbaycan bir vaxtlar çox 
şeylər etmişdir. Mən onun siyasətindən danışmaq istəmirəm, onun Azərbaycan üçün siyasətini qiymətləndirmək 
fikrindən uzağam. Əlbəttə, əgər o hansısa bir partiya, yaxud hansısa bir hərəkata rəhbərlik edirsə, deməli, onun 
Azərbaycanda öz tərəfdarları var, onun yolu ilə gedənlər də var. 
Lakin Özbəkistan barəsində elə hərəkətlərə yol verilmişdi, yaxud hər halda, elə hallar olmuşdu ki, bunlar bizi 
– Özbəkistanı Azərbaycandan əslində uzaqlaşmağa vadar edirdi. Bu faktdır və ondan heç yana qaça bilməzsən. 
Bu, dünənki tariximizdir. Bir daha təkrar edirəm, Azərbaycan hökumətinin, ümumiyyətlə, sizə məlum olan 
Elçibəyin başçılıq etdiyi Azərbaycan rəhbərliyinin hərəkətlərinin səbəbləri bizə qətiyyən aydın deyildi. Sadəcə 
olaraq, başa düşmək çətin idi ki, o nəyə əsaslanır, onun nə kimi prinsipləri var, ümumiyyətlə, nə istəyir. Bir daha 
deyirəm, mən təfsilata varmaq istəmirəm, onun Azərbaycan tarixində nə kimi iz qoymasından danışmaq 
istəmirəm, bu mənə aid məsələ deyildir, yalnız fikrimi Özbəkistan və Azərbaycanın qarşılıqlı münasibətləri 
barədə sualınız üzərində cəmləşdirərək, sizin sözlərinizi təsdiqləmək istəyirəm. Bəli, bu olmuşdur. 
Heydər Əliyev gələndən sonra da, açığını deyəcəyəm, bizdə nəinki, sadəcə olaraq, yadlaşma, həm də inciklik 
vəziyyəti davam edirdi. İki pambıqçılıq respublikası olan biz bu qədər oxşar xüsusiyyətlərimiz, təkcə tarixi 
yaxınlığımız deyil, həm də hər cəhətdən yaxınlığımız və qohumluğumuz olduğu halda, bizə yaxın, doğma xalq 
olduğu halda nə üçün Azərbaycan birdən-birə hər şey etməyə başladı ki, qarşıdurma, sadəcə, ziddiyyətlər deyil, 
məhz qarşıdurma yaratsın. 
Bizdə inciklik hissi vardı. Qoy Heydər Əliyeviç inciməsin, onu hələ çox-çox illər əvvəl tanımağıma, uzun 
müddət mənə əl uzatmasına baxmayaraq, mən uzun zaman özümü Azərbaycana gəlməyə məcbur edə bilmədim, 
çünki bu hisslər məndə qalmaqda idi. Aydın deyil, o illərdə belə şeyə nə üçün yol verilmişdi. 
Lakin buna baxmayaraq, Heydər Əliyevin xidmətini qeyd etməliyəm. O, qətiyyətli adamdır, əzmkar 
adamdır, Azərbaycanın mənafeyi onun üçün hər şeydən vacibdir. Mən bunu bir dəfə demişəm və bir daha təkrar 
etmək istəyirəm. Azərbaycan xalqının rifahı, xoşbəxtliyi, əmin-amanlığı onun üçün hər şeydən irəlidir. Gərək ki, 
bunu siz, xalq, Azərbaycanın nümayəndələri məndən yaxşı bilirsiniz. Kim bunu bilmirsə, qoy ən yaxın 
tariximizə bir daha nəzər salsın və müqayisə etsin. Ona görə demək istəyirəm: bu gün özbək və Azərbaycan 
xalqlarının, dövlətlərimizin, ən başlıcası isə, biz rəhbərlərin dostluğu büsbütün Heydər Əliyevin təşəbbüsü və 
xidmətidir. Bu gün sizdə bəzi hadisələr baş verir, müxtəlif çıxışlar olur və biz onların barəsində eşidirik, bunlar 
dövlətin, demokratiyanın təşəkkülü və digər proseslərin getdiyi dövrdə normal hallardır. Ona görə də, zənnimcə 
xalq daim başa düşür, elə çərçivələr var ki, ondan kənara çıxmaq olmaz. Bütün bunlarla belə, mən sadəcə olaraq 
demək istəyirəm ki, gərək ayıq olasan, 92-ci ilin Azərbaycanına nəzər salasan və nəinki bugünkü, həm də 
sabahkı Azərbaycana baxasan. 
Bu baxımdan mən ürəkdən həsəd aparıram, o mənada həsəd aparıram ki, Azərbaycanın sabahkı gününə 
nəzər salsaq, görərik ki, onun nə qədər yaxşı perspektivləri var. Nə qədər müqavilələr imzalanıb və şübhəsiz ki, 
onlar Azərbaycan iqtisadiyyatının çox sürətli inkişafını təmin etməli və Azərbaycanı firavan dövlətlər sırasına 
çıxarmalıdır. Mən çox da təmtəraqlı ifadələr işlətmirəm, lakin bu gün Azərbaycandakı problemləri də məhz 
Azərbaycana artıq gəlməkdə olan sərmayələr həll edəcəkdir. Lakin ən başlıcası isə, əminəm ki, bu gün Azərbay-
42 
 
                                                
can çox zəngin dövlətlərin, çox güclü dövlətlərin diqqət mərkəzindədir. Ona görə də mən Azərbaycanın bu 
potensialına və sabahkı gününə həsəd aparmaya bilmərəm. Sualınıza cavab verərək bunları demək istəyirdim. 
H e y d ə r   Ə l i y e v: Bilirsiniz, bu barədə bir neçə kəlmə deməyə bilmərəm, çünki sual verildi və 
prezident İslam Kərimov ətraflı cavab verdi. Mən deməliyəm ki, Azərbaycana məhz elə münasibət göstərmək 
üçün Özbəkistanın, onun prezidentinin tam əsası vardı. Bu, o vaxtlar, 91-ci, 93-cü illərdə baş vermişdir. 
Bilirsiniz, xalqlar əsrlər boyu dostluq edirlər, bu dostluğu möhkəmlətmək də olar, uzun illər, onilliklər 
ərzində yaranmış bu dostluğu hansısa düşünülməmiş hərəkətlərlə və ya hansısa səhvlərlə, yaxud, çox güman,  
qərəzli, anlaşılmaz addımlarla pozmaq, ona ləkə salmaq, bəlkə də hətta Azərbaycanla Özbəkistan arasında 
münasibətlərin  o vaxtkı vəziyyətinə gətirib çıxarmaq da olar. 
Ancaq demək olar, Elçibəyin kimliyi hamıya bəllidir. O, məsələn, təkcə Özbəkistan barəsində deyil, başqa 
ölkələr barəsində də belə hərəkət edirdi. Dövlət fəaliyyəti sahəsində təcrübəsi, biliyi ilə yox, təsadüfən prezident 
olaraq Azərbaycanı vətəndaş müharibəsinə gətirib çıxarmışdı. Azərbaycanlılar buradadırlar, nəinki 
azərbaycanlılar, Özbəkistan nümayəndələri də bilirlər ki, ölkə vətəndaş müharibəsi həddinə gəlib çıxmışdı. Bu 
müharibə başlayanda və o öz həyatı üçün təhlükə hiss etdikdə Bakıdan xəlvəti qaçıb getdi və doğulduğu dağ 
kəndində dörd il gizləndi. Azərbaycanda vəziyyət sabitləşdikdə isə o, dağlardan enib yenidən fəaliyyətə başladı. 
Bax, o belə adamdır. Əgər sən prezidentsənsə və vətəndaş müharibəsi başlayıbsa və buna təqsirkar sənsənsə, 
bunun üçün məsuliyyət daşımalısan. Sən xalqla birlikdə olmalısan, prezident  vəzifəsini tutaraq fərarilik 
etməməlisən. Görünür, dünyada belə nümunə tapmaq hələ çətindir. Buna görə də o, nəinki Özbəkistanla 
Azərbaycan arasında münasibətlərə ziyan vurmuşdur, həm də öz adamları, öz dəstəsi ilə Azərbaycanın iqtisadiy-
yatına da, ictimai-siyasi həyatına da çox böyük ziyan vurmuşdur. Onun vurduğu bu ziyanın nəticələrini ləğv 
etmək üçün biz bir çox işlər işləməli olduq. Mən prezident olduqda isə, əlbəttə, Özbəkistanla Azərbaycan 
arasında bu cür münasibətləri təsəvvür etmək çətin idi. Ona görə də bu mənada İslam Kərimovu başa düşürdüm. 
Mən hesab edirəm ki, o haqlı idi. Çünki bu dövrlərdə Özbəkistanla Azərbaycan arasında mövcud olmuş 
münasibətləri birdən-birə bir nəfər o dərəcədə korlamışdı ki, etimadsızlıq hissləri yaranmışdı. Buna görə də 
İslam Kərimov haqlı idi.  
Mənim vəzifəm isə bu münasibətləri bərpa etməkdən və əvvəlki səviyyəyə qaldırmaqdan ibarət idi. 
Gördüyünüz kimi, indi xalqlarımız arasında, dövlətlərimiz arasında və iki prezident arasında gözəl münasibətlər 
var. Siz hamınız bilməlisiniz ki, dövlətlərin liderlərindən çox şey asılıdır. Demokratiya da gərəkdir, qalan hər 
şey də. Amma bir dövlət üçün layiqli lider lazımdır və şəxsiyyət lazımdır. Bax, Özbəkistanda şəxsiyyət, lider 
İslam Kərimovdur. 
Mən nə üçün istəyirdim ki, münasibətlərimiz bərpa edilsin? Əvvəla, ona görə ki, Özbəkistanla Azərbaycan 
arasında 91–93-cü illərdə olmuş münasibətlərin qalması mənim üçün məqbul deyildi. İkinci isə, bilirdim, 
Moskvadan Özbəkistana çox böyük hücumlar edilən və əslində xalqı gözdən salmağa, respublikanı nüfuzdan 
salmağa cəhdlər göstərilən o ağır şəraitdə İslam Kərimov ayağa qalxdı və hər şeyə – hələ Sovetlər İttifaqı 
dövründə baş vermiş bütün ədalətsizliyə qarşı çıxdı və mərdlik nümayiş etdirdi və bu mərdlik qarşısında hamı geri 
çəkildi. 
Buna görə də o, Sovetlər İttifaqı dövründə də Özbəkistanı ağır vəziyyətdən əslində xilas etmiş bir şəxsiyyətdir 
– mən o zaman Moskvada yaşayır və işləyirdim, Sovetlər İttifaqının mərkəzi hökuməti tərəfindən Özbəkistana 
qarşı, başa düşürsünüzmü, xalqa qarşı nələr edildiyini bilirdim. Xalq əslində gözümçıxdıya salınmışdı.  
Bu, əslində soyqırımı idi. Mən bunu Özbəkistanda çıxış edərkən demişdim və bu gün də ürək ağrısı ilə xatır-
layıram. Siyasi Büronun üzvü olaraq mən Siyasi Büronun iclaslarına gəlirdim, iclaslar məhdud dairədə, 10–11 
adamın iştirakı ilə qapalı şəkildə keçirilirdi və Qorbaçov günaşırı məsələ qaldırırdı: Özbəkistanda filankəs 
rüşvətxordur, Özbəkistanda korrupsiya var və sair. Liqaçov isə hər dəfə siyahı çıxararaq deyirdi ki, Ryazandan, 
Bryanskdan, Oryoldan, Tambovdan, Yaroslavdan 20 nəfər – raykomların adi təlimatçıları və ya icraiyyə 
komitələrinin işçiləri var, rayonların, şəhərlərin və vilayətlərin rəhbəri vəzifəsinə göndərirlər. 
Özbəkistan bax, belə ağır vəziyyətdə idi. Təəssüf ki, Rəşidovun vəfatından sonra rəhbərliyə gəlmiş şəxslər 
buna nəinki mane ola bilmədilər, hətta kömək edirdilər. Bir nəfər, iki nəfər – onların familiyaları məlumdur. 
Nəhayət, öz xalqını müdafiə etməyə qadir olan bir insan meydana çıxdı. O indi də, ağır şəraitdə öz xalqının 
müdafiəsində möhkəm dayanmışdır. Vəziyyət ağırdır, hər halda, Orta Asiyanın cənubunda baş verən hadisələr 
hamıya məlumdur. 
Ona görə də, əlbəttə, bir azərbaycanlı kimi, Azərbaycan xalqının nümayəndəsi kimi, mən özbək xalqına da 
və bu insana, şəxsiyyətə də xoş hisslər bəsləmişəm və bəsləyirəm. 
İ s l a m   K ə r i m o v: Sağ olun. * 
 
* Azərbaycan prezidenti Heydər Əliyevin iyunun 9-da Türkmənistan prezidenti Saparmurad Niyazov İranın 
Kooperasiya naziri, iqtisadi, ticarət və mədəni əlaqələr üzrə İran-Azərbaycan dövlətlərarası müştərək komissiyasının 
həmsədri Morteza Hacı, İranın Kənd Təsərrüfatı naziri İsa Kələntəri və Tikinti, Şəhərsalma naziri Əli Əbdüləlizadə ilə də 
görüşü olmuşdur.  
43 
 
                                                                                                                                                                      
 
İQTİSADİ ƏMƏKDAŞLIQ TƏŞKİLATININ (EKO-nun) ÜZVÜ OLAN ÖLKƏLƏRİN DÖVLƏT 
VƏ HÖKUMƏT BAŞÇILARININ VI ZİRVƏ GÖRÜŞÜNDƏ NİTQ 
 
10 iyun 2000-ci il 
 
Tehran, 
«Hafiziyyə» kompleksi 
 
Hörmətli cənab sədr! 
Hörmətli dövlət və hökumət başçıları! 
Xanımlar və cənablar! 
İcazə verin, İqtisadi Əməkdaşlıq Təşkilatının üzvü olan dövlətlərin başçılarının şəxsində VI zirvə 
görüşünün bütün iştirakçılarını, eləcə də bugünkü görüşdə iştirak edən bir sıra nüfuzlu təşkilatların nümayən-
dələrini salamlayım. 
Mən səmimi qəbula, bizim nümayəndə heyətinə göstərilən xoş münasibətə və qonaqpərvərliyə, sammitin 
işinin konstruktiv və səmərəli olması üçün yaradılmış şəraitə görə İran İslam Respublikasının prezidenti zati-
aliləri cənab Seyid Məhəmməd Xatəmiyə və İran İslam Respublikasının hökumətinə təşəkkür edirəm. 
Zati-aliləri! 
Bu gün bütün fəaliyyət sahələrində qloballaşma prosesinin müdaxilə etdiyi bir vaxtda ayrı-ayrı ölkələrin 
qarşılıqlı əlaqələr qurmadan inkişafını təsəvvür etmək çətindir. Ona görə də, fikrimcə, qloballaşma və qarşılıqlı 
əlaqə şəraitində İqtisadi Əməkdaşlıq Təşkilatının inkişafında mühüm amil böyük əhəmiyyət kəsb edə bilər: 
birincisi, hər bir ölkənin inkişafı üçün İqtisadi Əməkdaşlıq Təşkilatının rolunun güclənməsi; ikincisi, İqtisadi 
Əməkdaşlıq Təşkilatı ilə digər beynəlxalq və regional təşkilatlar arasında daha sıx və qarşılıqlı faydalı əlaqələrin 
qurulması zərurətdir. 
Bunları nəzərə alaraq, ölkələrimiz həm İqtisadi Əməkdaşlıq Təşkilatı çərçivəsində qurulan münasibətlərin 
səmərəliliyinin artırılmasına, həm də müxtəlif beynəlxalq və regional təşkilatlarla əməkdaşlığın dərinləşməsinə 
çalışmalıdırlar. 
İqtisadi Əməkdaşlıq Təşkilatının bir sıra beynəlxalq qurumlarla, o cümlədən maliyyə təşkilatları ilə 
getdikcə inkişaf edən əlaqələrini yalnız alqışlamaq olar. Xüsusilə də onun Beynəlxalq Yenidənqurma və 
İnkişaf Bankı, Asiya İnkişaf Bankı, İslam İnkişaf Bankı, BMT-nin Asiya və Sakit Okean üzrə İqtisadi və 
Sosial Komissiyası, Ümumdünya Ticarət Təşkilatı, Ümumdünya Səhiyyə Təşkilatı, BMT-nin Narkotik Vasitələrə 
Nəzarət üzrə Proqramı və s. bu kimi qurumlarla əməkdaşlığı bizim regionun iqtisadi və geosiyasi əhəmiyyə-
tinin artmasını təsdiq edir. Bu həm də İqtisadi Əməkdaşlıq Təşkilatı tərəfindən geniş miqyaslı işlərin həyata 
keçirildiyini göstərir. 
İqtisadi Əməkdaşlıq Təşkilatının digər beynəlxalq təşkilatlarla əlaqələrinin inkişafı məsələsi ilə bağlı qeyd 
etmək istəyirəm ki, Azərbaycan bu işə öz töhfəsini verməyə hazırdır. Xüsusilə də biz üzv dövlət kimi, İqtisadi 
Əməkdaşlıq Təşkilatı ilə Qara Dəniz İqtisadi Əməkdaşlıq Təşkilatı arasında qarşılıqlı əlaqələrin qurulması sahə-
sində öz köməyimizi göstərə bilərik. Bu məqsədlə hər iki təşkilatın baş katiblərinin Bakıda görüşünün 
keçirilməsini təklif edirik. Hesab edirəm ki, belə bir görüş İqtisadi Əməkdaşlıq Təşkilatı və Qara Dəniz İqtisadi 
Əməkdaşlıq Təşkilatının gələcək əməkdaşlığı üçün ilkin zəmin yarada bilər. 
Zati-aliləri!  
Azərbaycan İqtisadi Əməkdaşlıq Təşkilatının üzvü olan dövlətlər arasında qarşılıqlı əməkdaşlığın 
möhkəmləndirilməsində və bu təşkilat çərçivəsində həyata keçirilən mühüm iqtisadi layihələrdə, o cümlədən 
nəqliyyat, ticarət, energetika və telekommunikasiya sahələri üzrə layihələrdə iştirak etməyə hazırdır. 
Azərbaycan İqtisadi Əməkdaşlıq Təşkilatının üzvü olan ölkələrlə ticarət və investisiya sahəsində sıx 
əməkdaşlıq edir. Belə ki, təşkilatın üzvləri olan İran və Türkiyə Azərbaycanın ticarət sahəsində əsas portnyor-
larıdır. Bu sahədə əməkdaşlığın daha da inkişaf etdirilməsini nəzərə alaraq, biz İqtisadi Əməkdaşlıq Təşkilatının 
üzvü olan ölkələr arasında ticarət maneələrinin tədricən aradan qaldırılmasını, iqtisadiyyatın daha geniş 
miqyasda liberallaşdırılmasını istəyirik. 
Biz İqtisadi Əməkdaşlıq Təşkilatının üzvü olan ölkələr arasında qarşılıqlı investisiya qoyuluşlarının 
һəvəsləndirilməsini zəruri һesab edirik. Azərbaycan Respublikası adından deyə bilərəm ki, ölkəmizdə xarici 
investorların fəaliyyəti üçün zəruri olan bütün addımlar atılıbdır. İqtisadi islaһatların qanunvericilik bazasının 
formalaşdırılması, iqtisadiyyatın liberallaşdırılması və özəlləşdirmənin һəyata keçirilməsi xarici kapitalın 
ölkəmizə cəlb edilməsi üçün əlverişli şərait yaradır. 
 
Səmimilik və dostluq şəraitində keçən görüşlərdə ölkələrimiz arasında əməkdaşlığın daha da inkişaf etdirilməsi, 
dövlətlərarası müştərək komissiyanın fəaliyyətinin gücləndirilməsi və bir sıra digər məsələlər barədə fikir mübadiləsi 
aparıldı. 
44 
 
Biz İqtisadi Əməkdaşlıq Təşkilatı regionundan olan bütün investorları Azərbaycan iqtisadiyyatının müxtəlif 
saһələri üzrə layiһələrin maliyyələşdirilməsində fəal iştirak etməyə dəvət edirik. Eyni zamanda İqtisadi 
Əməkdaşlıq Təşkilatı çərçivəsində dövlətlərarası regional iqtisadi proqramların işlənib һazırlanmasını məqsədə 
uyğun һesab edirik. Bu, regionda iqtisadi əlaqələri daһa da genişləndirməyə və qarşılıqlı faydalı əməkdaşlığı 
möһkəmləndirməyə xidmət edə bilər. 
Azərbaycan üçün Xəzər dənizinin neft yataqlarının işlənilməsi böyük əһəmiyyət kəsb edir. Bu gün inamla 
söyləmək olar ki, regionda enerji ehtiyatlarının işlənilməsi prosesi dönməz xarakter almışdır. Eyni zamanda, 
Azərbaycanın enerji sektorunun timsalında kapitalın və istehsalın beynəlmiləlləşməsi baş verir. Enerji eһtiyatlarının 
işlənilməsi və dünya bazarlarına nəql edilməsi üzrə geniş miqyaslı layihələrdə bir çox ölkələrin tanınmış şirkətlərinin 
iştirakı deyilənlərə əyani sübutdur. 
Bizim ölkəmiz və regionun bütün ölkələri üçün 1997-ci ildə şimal marşrutu üzrə Bakı–Novorossiysk və 
1999-cu ildə qərb marşrutu üzrə Bakı–Supsa neft kəmərinin işə düşməsi müһüm əһəmiyyətə malikdir. 
Bakı–Ceyһan əsas ixrac neft kəməri layiһəsinin tezliklə gerçəkləşməsi bizim ölkələrin iqtisadi inkişafına və 
onların dünya iqtisadi sisteminə inteqrasiyasında əvəzolunmaz rol oynayacaqdır. Eyni zamanda һesab edirəm ki, 
Xəzər dənizi regionundakı zəngin neft və qaz eһtiyatlarının işlənilməsi və bu məһsulların dünya bazarlarına 
çıxarılması üçün alternativ yolların yaradılmasına eһtiyac vardır. 
Bu gün Xəzər dənizi һövzəsində neft və qaz eһtiyatlarının işlənilməsi saһəsində Xəzəryanı dövlətlər (Rusiya, 
Azərbaycan, Qazaxıstan, Türkmənistan, İran) böyük işlər aparırlar. Lakin biz һesab edirik ki, bu regionun enerji 
eһtiyatlarından daһa səmərəli istifadə etmək üçün Xəzəryanı dövlətlər Xəzər dənizinin һüquqi statusunu müəy-
yən etməlidirlər. Azərbaycan bunun üçün lazım olan müzakirələrin aparılmasına və nəһayət, bu məsələnin һəlli 
üçün zəruri addımların atılmasına һazırdır. Bu, region ölkələri arasında iqtisadi inteqrasiyanı daһa da gücləndirə 
bilər. 
Hörmətli sədr! 
Real və potensial imkanları nəzərə alaraq, İqtisadi Əməkdaşlıq Təşkilatının üzvü olan ölkələr bir tərəfdən öz 
məһsullarını ixrac etmək, digər tərəfdən isə tranzit ölkə rolunda çıxış etməklə regionda geniş nəqliyyat şəbəkələrinin 
inkişafına böyük diqqət yetirməlidirlər. Bu saһədə iqtisadi əməkdaşlıq təşkilatı regionu üçün böyük İpək yolunun 
bərpası və Avropa – Qafqaz – Asiya dəһlizinin inkişafı tarixi əһəmiyyət kəsb edir. 
Böyük İpək yolunun bərpası üzrə 1998-ci ilin sentyabrında Bakıda 32 dövlətin və 13 beynəlxalq təşkilatın 
iştirakı ilə beynəlxalq konfrans keçirilmişdir. Bu konfransda 12 dövlət tərəfindən «Avropa – Qafqaz – Asiya 
dəһlizinin inkişafı üzrə beynəlxalq nəqliyyat һaqqında çoxtərəfli əsas saziş» imzalanmışdır. Onlardan altısı 
İqtisadi Əməkdaşlıq Təşkilatının üzvüdür. Beynəlxalq konfransda qəbul edilmiş һüquqi sənədlər qüvvəyə 
minmiş, Bakıda TRASEKA layiһəsi üzrə katiblik yaradılır və yaxın günlərdə fəaliyyətə başlayacaqdır. 
Fikrimcə, Avropa ilə Asiyanı birləşdirən tarixi İpək yolunun bərpası üzrə proqramda regionun iri 
dövlətlərindən biri olan İranın fəal iştirak etməsi çox vacibdir. Biz bu məsələdə qonşu dövlətə hər cür dəstək 
verməyə hazırıq. 
Bu genişmiqyaslı layihənin həyata keçirilməsi Avropa – Qafqaz – Asiya nəqliyyat dəhlizi üzərində yerləşən 
ölkələrin təbii ehtiyatlarından və iqtisadi potensialından daha səmərəli istifadə olunması, ticarət və iqtisadi 
əməkdaşlığın genişləndirilməsi üçün zəruri baza yaradır, eyni zamanda həmin ölkələrin dünya təsərrüfat sisteminə 
inteqrasiya olunması prosesini gücləndirir. 
Mən inamla qeyd etmək istəyirəm ki, əsrlər boyu iqtisadiyyatın, mədəniyyətin, elmin və sivilizasiyaların 
qarşılıqlı zənginləşməsinə kömək etmiş böyük İpək yolu bu gün də onun üzərinə qoyulan ümidləri 
doğruldacaqdır. Bu layihənin gerçəkləşməsi ticarət-iqtisadi, mədəni əlaqələrin inkişafına səbəb olacaq və 
inteqrasiya proseslərində katalizator rolunu oynayacaqdır. Nəzərdə tutulan proqramın həyata keçirilməsində 
bütün maraqlı ölkələr fəal iştirak etməlidirlər. Belə ki, nəqliyyat sahəsinin ahəngdar işindən bizim ölkələrin 
sosial-iqtisadi inkişafı əhəmiyyətli dərəcədə asılıdır. 
Hörmətli sədr! 
Hörmətli görüş iştirakçıları! 
Yeni minilliyin başlanğıcında bəzi dövlətlər arasında münasibətlər və bir sıra dövlətlərdə daxili vəziyyət çox 
mürəkkəb dövrünü yaşayır. Bu yeni şəraitdə biz həm qlobal, həm də regional miqyasda sülhün, inamın, 
sabitliyin və təhlükəsizliyin möhkəmləndirilməsini təmin etmək məqsədi ilə real addımlar atmalıyıq. 
Bu baxımdan, Cənubi Qafqazda sülhün və əmin-amanlığın təmin edilməsi məqsədi ilə xüsusi pakt 
imzalanması təşəbbüsünü irəli sürmüşük. Belə bir paktın imzalanması regionda münaqişələrin həllinə, sülhün və 
sabitliyin möhkəmlənməsinə güclü təkan verə bilər. Bu məsələdə regionda mühüm rol oynayan İranın iştirakını 
zəruri hesab edirik. Azərbaycan üçün bu məsələ böyük əhəmiyyət kəsb edir. Sizə məlum olduğu kimi, öz 
müstəqilliyinin ilkin dövrlərində Azərbaycan ciddi siyasi və iqtisadi sarsıntılar keçirmişdir. Bu hər şeydən əvvəl 
qonşu Ermənistanın Azərbaycana hərbi təcavüzü ilə bağlı olmuşdur. Nəticədə, ölkə ərazisinin 20 faizi 
Ermənistan silahlı qüvvələri tərəfindən işğal olunmuş, bir milyon azərbaycanlı doğma yaşayış yerlərindən zorla 
çıxarılmış və öz ölkəsində qaçqın vəziyyətinə düşmüşdür. Bütün bunlar ölkədə həyata keçirilən hüquqi, iqtisadi 
islahatların sürətinə mənfi təsir göstərmişdir. 
45 
 
Azərbaycan Ermənistanla sülhə nail olmaq və əməkdaşlıq etmək niyyətindədir. Lakin bu əməkdaşlıq 
Azərbaycanın ərazi bütövlüyü bərpa edildikdən, qaçqınlar öz daimi yaşayış yerlərinə qayıtdıqdan sonra olar 
bilər. Azərbaycan Dağlıq Qarabağa Azərbaycan Respublikası tərkibində ən yüksək özünüidarəetmə statusu 
verməyə hazırdır. Bizim bu mövqeyimiz Avropada Təhlükəsizlik və Əməkdaşlıq Təşkilatına üzv olan ölkələrin 
başçılarının 1996-cı ildə Lissabonda keçirilmiş sammitində münaqişənin sülh yolu ilə həlli üçün əsas olan üç 
məlum prinsipdə öz əksini tapmışdır. Dünya ölkələrinin birgə səyləri Ermənistana sübut etməlidir ki, 
münaqişənin Ermənistan və Azərbaycanın ərazi bütövlüyünü qarşılıqlı surətdə tanımaq əsasında sülh yolu ilə 
həll edilməsinə alternativ yoxdur.  Onu da nəzərə almaq lazımdır ki, möhkəm sülh əldə edildikdən sonra geniş 
əməkdaşlıq üçün imkanlar yaranacaqdır. Bununla bağlı, İqtisadi Əməkdaşlıq Təşkilatının üzvü olan dövlətlərin 
başçılarının köməyinə biz ümid bəsləyirik. 
Son olaraq onu qeyd etmək istəyirəm ki, bu görüş yaxın gələcəkdə regionun inkişafı üçün dəqiq hədəflər 
müəyyən edəcək və İqtisadi Əməkdaşlıq Təşkilatının bütün istiqamətlər üzrə ardıcıl inkişafı üçün şərait 
yaradacaqdır. 
Diqqətinizə görə təşəkkür edirəm. 
46 
 
 
İRAN İSLAM RESPUBLİKASININ DİNİ RƏHBƏRİ SEYİD MƏHƏMMƏD XAMENEİ İLƏ  
GÖRÜŞDƏ SÖHBƏT 
 
Tehran 
 
10 iyun 2000-ci il 
 
S e y i d   M ə h ə m m ə d   X a m e n e i: Ölkəmizə xoş gəlmisiniz, cənab Prezident. Sizinlə görüşümdən 
olduqca  məmnunam. Bizim ölkələrimiz və xalqlarımız tarixən bir-biri ilə qırılmaz tellərlə bağlıdır. Mən əminəm ki, 
bu bağlılıq əbədi olacaqdır. 
H e y d ə r   Ə l i y e v: Xoş sözlərinizə görə təşəkkür edirəm. Sizinlə olan əvvəlki görüşlərimiz həmişə 
əhəmiyyətli olub. Belə yüksək səviyyəli görüşlər ölkələrimiz arasındakı əlaqələrin daha da möhkəmləndiril-
məsində mühüm rol oynayır.  
Məlumatınız olsun ki, Ermənistan–Azərbaycan, Dağlıq Qarabağ münaqişəsinin sülh yolu ilə nizama salınması 
sahəsində xeyli işlər görülmüşdür. Bu münaqişənin indiyə qədər aradan qaldırılması bölgədəki digər ölkələr 
üçün də daim təhlükə mənbəyidir. 
Ermənistanın haqsız ərazi iddiaları və təcavüzü nəticəsində Azərbaycan torpaqlarının 20 faizi işğal edilmiş, 
bu torpaqlardan bir milyondan çox vətəndaşımız öz doğma yerindən-yurdundan silah gücünə zorla çıxarılmış və 
yeddi ildən bəri çadırlarda ağır vəziyyətdə yaşayır. Dünya ictimaiyyətinin gözü qarşısında baş verən bu haq-
sızlıqlara dost və qonşu İranın həssaslıqla yanaşması, regional təhlükəsizliyin təmin olunmasına öz töhfəsini 
verməsi olduqca vacibdir. 
S e y i d   M ə h ə m m ə d   X a m e n e i: Cənab Prezident, Azərbaycanın qarşılaşdığı problemlərin həllinə 
İran bundan sonra xüsusi diqqət yetirəcək.  Müstəqil Azərbaycan Respublikası ilə bütün sahələrdə əməkdaşlığın 
daha da inkişaf etdirilməsi İran İslam Respublikası üçün böyük əhəmiyyət daşıyır. Mən əminəm Xəzərin hüquqi 
statusu Xəzəryanı dövlətlərin iştirakı ilə tezliklə tənzimlənəcəkdir. 
H e y d ə r   Ə l i y e v: Mən, həmçinin ona da əminəm ki, Azərbaycan – İran münasibətlərində danışıqlar 
vasitəsilə həll edilməsi mümkün olmayan heç bir problem yoxdur. 
S e y i d   M ə h ə m m ə d   X a m e n e i: Elədir, cənab Prezident. Sözsüz ki, biz bütün problemlərimizi 
həll etməyə çalışacağıq. Bu ilin sentyabr ayında İrana yeni  rəsmi səfəriniz zamanı bir sıra  digər məsələlər 
haqqında da müzakirələri davam etdirəcəyik. 
 
47 
 
 
İRAN İSLAM RESPUBLİKASININ PREZİDENTİ SEYİD MƏHƏMMƏD XATƏMİ İLƏ  
GÖRÜŞDƏ SÖHBƏT 
 
Tehran 
 
10 iyun 2000-ci il 
 
S e y i d   M ə h ə m m ə d   X a t ə m i: Cənab Prezident, xoş gəlmisiniz! 
Əlbəttə, biz gözləyirik – yəqin ki, İrana geniş bir səfəriniz olacaqdır. Amma İqtisadi Əməkdaşlıq Təşkilatının 
zirvə görüşünün Sizin iştirakınızla keçirilməsi bu iclası daha da gözəlləşdirdi. İnanıram ki, bu iclasın keçirilməsi 
EKO-nun üzvü olan dövlətlərin hamısı üçün çox xeyirli və bərəkətli olacaqdır. Ümidvaram ki, xalqlarımız və 
dövlətlərimiz arasında olan tarixi, mədəni əlaqələr bizi daha da yaxınlaşdıracaq və əmin-amanlığın təmin 
edilməsi bir çox sahələrdə əməkdaşlığın güclənməsinə zəmin yaradacaqdır. 
Sizə bir daha «Xoş gəlmisiniz!» deyirəm. Eyni zamanda, Sizi müşayiət edən nümayəndə heyəti də xoş 
gəlibdir. 
H e y d ə r   Ə l i y e v: Təşəkkür edirəm, cənab Prezident. Mən dünən, bu gün Tehranda olmağımdan çox 
məmnunam, çünki İran  üçün darıxmışam. Mən də belə fikirdəyəm ki, gərək İrana geniş bir səfərim olsun. 
Nəzərdə tuturam ki, əgər sizin tərəfdən buna etiraz etməsələr, sentyabr ayında bu səfərin vaxtını 
müəyyənləşdirmək olar. 
Ancaq indi EKO təşkilatının toplantısına gəlmək, İranı görmək, bu təşkilatın zirvə toplantısında iştirak etmək 
və sizinlə görüşmək mənim üçün çox əhəmiyyətlidir. 
Mən istəyirəm EKO təşkilatının zirvə görüşünün çox müvəffəqiyyətlə, uğurla, yüksək səviyyədə keçməsinə 
görə Sizi bir daha təbrik edim. Mən bu görüşü indiyə qədər olan sammitlərlə müqayisə etmək istəmirəm. Ancaq 
bu görüş, bu sammit çox gözəl keçdi. Sizin rəhbərliyiniz, liderliyiniz və Sizin ətrafınızda olan dövlət 
adamlarının  çalışması bu sammitin uğurla keçməsini təmin edibdir. 
Mən  ölkələrimiz arasındakı tarixi qonşuluq münasibətlərini yüksək qiymətləndirirəm, iqtisadi, ticarət və 
mədəni əlaqələr üzrə İran – Azərbaycan dövlətlərarası müştərək komissiyasının işinin daha da canlandırılması 
məsələləri barədə ətraflı fikir mübadiləsi aparıldı. 
Ölkəmiz üçün ən ağrılı problem olan Ermənistan–Azərbaycan münaqişəsinin sülh yolu ilə aradan 
qaldırılması üçün ATƏT-in Minsk qrupu çərçivəsində və birbaşa danışıqlar aparılır, bir milyondan çox 
azərbaycanlı qaçqın və məcburi köçkün yeddi ildən bəri çadırlarda ağır vəziyyətdə yaşayır. 
S e y i d   M ə h ə m m ə d   X a t ə m i:  Ermənistan–Azərbaycan, Dağlıq Qarabağ münaqişəsinin sülh yolu 
ilə ədalətli həllinə İran da tərəfdardır. Azərbaycanın ərazi bütövlüyünü və haqq işini dəstəkləyirik. 
Qafqazda sülhün və əmin-amanlığın bərqərar olması mühüm əhəmiyyət daşıyır. Xəzər dənizinin statusu,  
tarixi keçmiş nəzərə alınmaqla, mehriban qonşuluq prinsipləri əsasında, sahilyanı dövlətlərin iqtisadi mənafeləri 
və təhlükəsizliyi gözlənilməklə müəyyənləşdirilməlidir. 
Cənab Prezident! Sizin İrana qarşıdakı rəsmi səfəriniz ölkələrimiz arasındakı münasibətlərin inkişafında 
xüsusi rol oynayacaq. Mən də Sizin ölkənizi görmək arzusundayam. 
 
 
48 
 
 
İRAN MƏSLƏHƏT ŞURASININ SƏDRİ  
HAŞİMİ RƏFSƏNCANİ İLƏ  
GÖRÜŞDƏ SÖHBƏT 
  
Tehran 
 
10 iyun 2000-ci il 
 
R ə f s ə n c a n i:  Xoş gəlmisiniz, cənab Prezident! İrana gəlişinizdən son dərəcə məmnunam. 
EKO-nun VI zirvə görüşündə Sizin nitqinizi böyük diqqətlə dinlədim. Əmin olduğumu bildirirəm ki, bu 
zirvə görüşü iştirakçı ölkələr arasında bütün sahələrdə əlaqələrin daha da möhkəmlənməsində mühüm rol 
oynayacaqdır. 
Sizin Azərbaycan – İran əməkdaşlığının inkişaf etdirilməsində  göstərdiyiniz səylər məmnunluq doğurur. 
Sizin rəhbərliyiniz ilə Azərbaycanda hüquqi, demokratik dövlət quruculuğu sahəsində görülən işləri böyük 
maraqla izləyirik.  
H e y d ə r   Ə l i y e v: Cənab sədr! Sizin göstərdiyiniz qonaqpərvərlikdən və EKO-nun VI zirvə görüşünün 
təşkilindən razıyam. EKO-nun fəaliyyətini və onun beynəlxalq təşkilatlarla, maliyyə qurumları ilə yaratdığı 
əlaqələri yüksək dəyərləndirirəm. 
Müstəqillik yolu ilə inamla irəliləyən Azərbaycan Respublikasında islahatlar uğurla həyata keçirilir, hüquqi 
dövlət quruculuğu, cəmiyyətin demokratikləşdirilməsi sahəsində işlər  görülür. Ölkəmiz üçün ən ağrılı problem 
olan Ermənistan – Azərbaycan münaqişəsinin sülh yolu ilə aradan qaldırılmasında ATƏT-in səylərinə 
Azərbaycan böyük ümidlər bəsləyir. Dost və qonşu İran bölgədə təhlükəsizliyin təmin edilməsinə daha 
həssaslıqla yanaşacaqdır. 
Cənab Rəfsəncani, əminəm ki, yeddi ildən bəri çadırlarda ağır şəraitdə yaşayan qaçqınlara İran dövləti 
bundan sonra da kömək göstərəcək. Sizin uzaqgörən siyasətiniz sayəsində Ermənistan – Azərbaycan 
münaqişəsinin tezliklə sülh yolu ilə həll ediləcəyinə əminəm. Həm də əminəm ki, Azərbaycan – İran 
əlaqələrinin daha da genişləndirilməsi bölgədə vəziyyətin sabitləşməsinə kömək edəcəkdir. 
 
 
 
49 
 
 
BMT BAŞ KATİBİNİN MÜAVİNİ, BU TƏŞKİLATIN VYANA ŞÖBƏSİNİN BAŞ DİREKTORU  
PİNO ARLAKİ İLƏ  
GÖRÜŞDƏ SÖHBƏT 
 
Tehran 
 
10 iyun 2000-ci il 
 
A r l a k i: Xoş gördük, cənab Prezident! BMT ilə Azərbaycan arasındakı əlaqələrin hazırkı 
vəziyyətindən mən çox razıyam. 
EKO-nun VI zirvə görüşündə  Sizin nitqinizi böyük diqqətlə dinlədim. Sizin İqtisadi Əməkdaşlıq Təşkilatı 
çərçivəsində əlaqələrin daha da inkişaf etdirilməsi barədə fikirlərinizi  və irəli sürdüyünüz təklifləri yüksək 
dəyərləndirirəm. 
Narkomanlığa qarşı mübarizənin daha da gücləndirilməsi üçün EKO ilə BMT arasında əməkdaşlığın daha da 
genişləndirilməsinin böyük əhəmiyyəti var. Əfqanıstanda narkotik vasitələrin qanunsuz istehsalı və 
dövriyyəsinin son dərəcə geniş miqyas alması məni çox narahat edir. 
H e y d ə r   Ə l i y e v: Hörmətli cənab Arlaki! 
Dünyanın ən nüfuzlu beynəlxalq təşkilatlarından biri olan Birləşmiş Millətlər Təşkilatı ilə əlaqələrin daha da 
möhkəmləndirilməsinə Azərbaycan böyük diqqət yetirir. Narkomanlığa və narkobiznesə qarşı respublikamızda 
daim ciddi mübarizə aparılır. 
Mən istərdim ki, bütün bunları siz öz gözlərinizlə görəsiniz. Buna görə də mən sizi Azərbaycana səfərə dəvət 
edirəm. 
A r l a k i: Çox sağ olun, cənab Prezident! Dəvətinizi məmnuniyyətlə qəbul edirəm. 
H e y d ə r   Ə l i y e v: Biz Azərbaycan ilə BMT arasında münasibətlərin daha da möhkəmləndirilməsi üçün 
böyük səylər göstərməliyik. 
 
50 
 
 
İRAN İSLAM RESPUBLİKASINA İŞGÜZAR SƏFƏR BAŞA ÇATDIQDAN SONRA 
JURNALİSTLƏRƏ QISA MÜSAHİBƏ 
 
Tehran,  
Mehrabad hava limanı 
 
10 iyun 2000-ci il 
 
S u a l: Cənab Prezident, EKO ölkələrinin dövlət və hökumət başçılarının zirvə toplantısında 
keçirilən tədbirlər barədə nə deyə bilərsiniz? 
C a v a b: Tədbirlər çox oldu. Bu tədbirləri indi qısa vaxtda, iki dəqiqə içərisində demək olmaz. Çox 
tədbirlər var. Biz çalışırıq, hər ölkə – həm İran, həm Azərbaycan, həm də EKO-nun başqa üzvləri çalışırlar ki, 
öz iqtisadiyyatını gücləndirsinlər. Sağ olun. 
51 
 
 
RUSİYANIN MİLLİ BAYRAMI – RUSİYA FEDERASİYASININ DÖVLƏT SUVERENLİYİ 
HAQQINDA BƏYANNAMƏSİNİN QƏBUL EDİLMƏSİ GÜNÜ MÜNASİBƏTİLƏ TƏŞKİL 
OLUNMUŞ RƏSMİ QƏBULDA NİTQ 
 
Rusiyanın Azərbaycandakı səfirliyi 
 
12 iyun 2000-ci il 
 
Hörmətli cənab səfir! 
Hörmətli xanımlar və cənablar! 
Sizi Rusiya Federasiyasının milli bayramı – Rusiya günü münasibətilə ürəkdən təbrik edirəm. Bütün 
rusiyalılara sülh, firavanlıq və səadət arzulayıram. 
Rusiya ilə Azərbaycan arasında münasibətlər çox qədim, zəngin tarixə malikdir. Bu tarixdə parlaq, gözəl 
səhifələrlə yanaşı, faciəli səhifələr də var. Lakin buna baxmayaraq, Rusiya ilə Azərbaycan arasında, rus və 
Azərbaycan xalqları arasında münasibətlər həmişə inkişaf etmiş və hər iki xalqa, hər iki dövlətə fayda 
gətirmişdir. Biz Rusiya ilə bütün tarix boyu olmuş münasibətlərimizi yüksək qiymətləndiririk. 
On doqquzuncu və iyirminci əsrlər tariximizdə ən səmərəli dövrdür. Həmin dövrdə Rusiya ilə Azərbaycan arasında, 
xalqlarımız arasında münasibətlərdə böyük dəyişikliklər baş vermişdir. Biz bir dövlətin tərkibində idik və bundan çox 
şey qazanmışıq. Azərbaycan xatırlayır və heç zaman unutmayacaq ki, Azərbaycan xalqı – öz milli, mənəvi dəyərlərinə 
sadiq qalmaqla yanaşı – məhz  Rusiya, rus mədəniyyəti vasitəsilə dünya mədəniyyətinin ümumbəşəri, Avropa 
dəyərlərinə də qovuşmuşdur. Azərbaycanda elm, təhsil, mədəniyyət Rusiya mədəniyyətinin böyük təsiri altında, ən  
başlıcası isə, rus xalqının elm, mədəniyyət xadimlərinin köməyilə inkişaf etmişdir. 
Rus dili Azərbaycanda elmin, mədəniyyətin və təhsilin inkişafında böyük rol oynamışdır. On doqquzuncu və 
iyirminci  əsrlərdə Azərbaycan xalqı dünya elminə və bəşəriyyətin bütün nailiyyətlərinə məhz rus dili vasitəsilə 
geniş yol tapmışdır. 
Bir çox onilliklər ərzində rus alimləri, rus mütəxəssisləri iqtisadiyyatın inkişafında, sənayenin 
yaradılmasında, iqtisadi potensialın möhkəmlənməsində Azərbaycana olduqca böyük kömək göstərmişlər. 
Bütün bunlar keçmişə aiddir və biz bunu lazımınca qiymətləndiririk. Azərbaycan xalqı bunu heç zaman 
unutmayacaqdır və yüksək dəyərləndirir. 
Sovetlər İttifaqının mövcud olduğu dövrdə biz bir dövlətin tərkibində idik. Əlbəttə, bu ideologiya, bu quruluş 
artıq tarixdə qalmışdır. O vaxtlar nə qazandığımızı, nə itirdiyimizi tarix müəyyənləşdirəcəkdir. Hər halda, 
itkilərlə bərabər, istər rusiyalılar, istərsə də azərbaycanlılar çox şey əldə etmişlər. 
1991-ci ildə Sovetlər İttifaqı dağıldı, Azərbaycan  öz dövlət müstəqilliyinə qovuşdu. Rusiya da suveren 
dövlət – Rusiya dövləti oldu. Dünyada yeni dövlətin – demokratik Rusiyanın, demokratik dəyişikliklər həyata 
keçirmək, dünya iqtisadiyyatı ilə sıx inteqrasiya etmək, dünya və Ymumavropa sivilizasiyasının bir hissəsi 
olmaq üçün bütün tədbirləri görməyə çalışan və  görən Rusiyanın yaşamağa başladığı vaxtdan doqquz il 
ötmüşdür. 
Bəli, həqiqətən, Sovetlər İttifaqı dağıldıqdan sonra ölkələrimizdə heç də hər şey rəvan getməmişdir. 
Rusiyanın öz problemləri, Azərbaycanın isə öz problemləri vardı. Problemlərdən, çətinliklərdən danışsaq, onda 
görərik ki, bunlar Rusiyadakına nisbətən Azərbaycanda daha çox olmuşdur və bu gün də çoxdur. Amma 
başlıcası bu deyildir. Başlıcası odur ki, Rusiya da, Azərbaycan da demokratiya yolu ilə, azadlıq yolu ilə, 
demokratik islahatların – siyasi, sosial və iqtisadi islahatların həyata keçirilməsi yolu ilə gedir. Müasir mərhə-
lədə əməkdaşlığımızın əsasını da bu müəyyənləşdirir. 
Bu illərdə suveren Rusiya ilə müstəqil Azərbaycan arasında münasibətlər əməkdaşlığımızın möhkəmlənməsi 
və  inkişafı, genişlənməsi istiqamətində tədricən təşəkkül tapmışdır. Bəli, burada da problemlər yox deyildir. 
Ancaq başlıcası budur ki, Rusiya da, Azərbaycan da bütün mövcud imkanlardan istifadə edərək, dövlətlərarası 
münasibətləri möhkəmlətmək və inkişaf etdirmək, iqtisadi əməkdaşlığı genişləndirmək məqsədi güdür. Bunun 
üçün isə imkanlar olduqca çoxdur. 
Azərbaycan Rusiya ilə  Azərbaycan arasında dostluğu, əməkdaşlığı və mehriban qonşuluğu özü üçün 
olduqca böyük strateji əhəmiyyətə malik çox mühüm məsələ hesab edir. Odur ki, biz münasibətlərimizi inkişaf 
etdirmək, möhkəmləndirmək, genişləndirmək yolu ilə getmək üçün tədbirlər görürük. Son vaxtlar Rusiyada baş 
verən proseslər müsbət proseslərdir və Rusiyanın demokratik dövlət kimi inkişafında yeni mərhələlər açır. 
Rusiyada hakimiyyət dəyişdikdən və Vladimir Vladimiroviç Putin Rusiya Federasiyasının prezidenti 
seçildikdən sonra Rusiya dövlətçiliyinin möhkəmlənməsi və MDB ölkələri ilə də, başqa ölkələrlə də daha sıx, 
daha mehriban, daha səmimi münasibətlər qurulması sahəsində tədbirlər sürətlə həyata keçirilir. 
Bu proseslər bizdə dərin məmnunluq hissləri doğurur, təbii ki, ən əvvəl Rusiya ilə bağlı böyük ümudlər yaradır. Biz 
Rusiyanı böyük dövlət kimi görmək istəyirik. Rusiya həmişə böyük dövlət olmuşdur. Ona görə də biz Rusiyanı demok-
52 
 
ratiya yolu ilə, azadlıq yolu ilə gedən, keçmişdə olmuş hər hansı ambisiyalardan və  iddialardan uzaq böyük dövlət kimi 
görmək istəyirik. 
Hazırda Rusiyada baş verən proseslər bizdə rəğbət hissləri oyadır və Rusiya ilə Azərbaycan arasında 
dövlətlərarası münasibətlərin möhkəmlənməsi və  əlaqələrimizin genişlənməsi üçün böyük imkanlar açır. Biz 
Rusiyadan çox şey gözləyirik, ona görə ki, Rusiya ilə keçmişdə də iqtisadi cəhətdən bağlı idik, insani əlaqələr də 
güclü idi və çox geniş olaraq qalır. Elm, mədəniyyət, təhsil sahələrində də ümumi cəhətlərimiz çoxdur, bir çox 
cəhətlər də  var ki, onlar artıq çulğaşıb və onları qırmaq mümkün deyil və qırmaq da lazım deyildir. Çünki onlar 
sabah da, gələcəkdə də həm rusiyalılara, həm də azərbaycanlılara öz xidmətini göstərəcəkdir. 
Rusiya Ermənistan – Azərbaycan, Dağlıq Qarabağ münaqişəsinin dincliklə  nizama salınması üçün yaradılmış 
ATƏT-in Minsk qrupunun həmsədridir. Sizə  məlumdur ki, hələ 1988-ci  ildə Ermənistan tərəfindən Azərbaycana 
qarşı hərbi təcavüz nəticəsində meydana gələn bu münaqişə Azərbaycana, elə Ermənistanın özünə də olduqca 
böyük ziyan vurmuşdur. Çox qanlar tökülmüş, çox itkilər olmuşdur, başlıcası isə, Azərbaycan ərazisinin 20 faizi 
Ermənistan silahlı birləşmələri tərəfindən işğal edilmiş, bir milyondan çox azərbaycanlı öz daimi yaşayış 
yerlərindən didərgin salınmışdır və onlar artıq neçə illərdir çadırlarda olduqca ağır şəraitdə yaşayırlar, Azərbay-
canın ərazi bütövlüyü pozulmuşdur. 
Keçmişdə Sovetlər İttifaqına daxil olmuş bütün xalqları birləşdirən böyük dövlət kimi, Rusiyaya biz həmişə 
böyük ümidlər bəsləmişik. Biz ümid etmişik və bu gün də ümid edirik ki, Rusiya bu münaqişənin həllində 
mühüm rol oynamalıdır. Məlumdur ki, altı il öncə Ermənistanla Azərbaycan arasında atəşkəs haqqında saziş əldə 
edilmişdir, müxtəlif formatlarda danışıqlar aparılır. Amma danışıqlar Rusiyanın, Birləşmiş Ştatların və  Fransanın 
başçılıq etdikləri ATƏT-in Minsk qrupunda daha çox gedir. Çox görüşlər, çox danışıqlar, çox variantlar olmuşdur. 
Amma məqsədə nail  ola bilməmişik. Bununla əlaqədar Azərbaycan ağır vəziyyətdədir. Təbiidir ki, bütün bunlar 
nəinki Azərbaycanda, həm də Cənubi Qafqazda, eləcə də bütün Qafqazda vəziyyəti mürəkkəbləşdirir. 
Qafqaz dünyanın bir çox ölkələrinin diqqətini çəkən regiondur. Qafqaz bir çox onilliklər, yüzilliklər ərzində 
Rusiya ilə bağlı olmuş regiondur. Ona görə  də Rusiya hər şeydən öncə  həvəs göstərməlidir ki, Qafqazda, o 
cümlədən Cənubi Qafqazda sülh və əmin-amanlıq və müstəqil dövlətlərin suveren inkişafı, fəal əməkdaşlığı, 
xüsusən iqtisadi əməkdaşlığı üçün imkanlar olsun. Biz bu gün də ümid edirik ki, Rusiya, Amerika Birləşmiş 
Ştatları və Fransa başda olmaqla, ATƏT-in Minsk qrupu münaqişəni tamamilə aradan qaldıracaq, Azərbaycanın 
işğal altındakı torpaqlarının azad olunmasını, Azərbaycanın ərazi bütövlüyünün bərpasını və yaşayış yerlərindən 
qovulmuş azərbaycanlıların öz yurdlarına qayıtmasını təmin edən tədbirlər görəcəkdir. Bu yerlərin dağıdılma-
sına, talan edilməsinə baxmayaraq, insanlar öz doğma torpaqlarında yaşamaq istəyirlər. 
Hesab edirəm ki, indi, Vladimir Vladimiroviç Putin prezident vəzifəsinə seçildikdən sonra və Rusiya 
rəhbərliyində bir çox dəyişikliklərdən sonra Amerika Birləşmiş Ştatları, Fransa və ATƏT-in Minsk qrupunun 
digər üzvləri ilə birlikdə Rusiyanın bu münaqişənin həllində öz rolunu, çox mühüm rolunu oynaması üçün real 
imkanlar açılır. Biz buna ümid bəsləyirik. Biz buna bel bağlayırıq. 
Moskvada prezident Vladimir Putinlə mənim görüşlərim zamanı bu məsələ bizim diqqət mərkəzimizdə 
olmuşdur. Çünki Rusiya ilə Azərbaycan arasında dostluq  münasibətlərinin daha da inkişaf etməsi, 
möhkəmlənməsi də xeyli dərəcədə bu məsələnin həllindən  asılıdır. Biz, Azərbaycan xalqı isə Rusiya ilə, rus 
xalqı ilə dostluq, özü də ən möhkəm, ən yaxşı dostluq olmasını istəyirik. Bundan ötrü isə gərək Qafqazda sülh 
olsun, Qafqazda əmin-amanlıq olsun, Ermənistanla Azərbaycan arasında münaqişə sülh yolu ilə aradan 
qaldırılsın. 
İndi Rusiya dövləti, suveren dövlət kimi, çox böyük perspektivlərə malikdir. Ona görə ki, çox geniş ərazisi, 
böyük insan ehtiyatları, çox zəngin təbii sərvətləri, böyük intellektual və iqtisadi potensialı olan ölkə – Rusiya 
iqtisadi cəhətdən inkişaf etmiş ölkələrlə bir sırada dünya dövləti ola bilər və bütün beynəlxalq həyatda öz rolunu 
oynaya bilər. Biz bunu istəyirik, çünki Rusiyanın ətrafındakı bütün ölkələrdə də demokratiyanın, azadlığın 
inkişafı üçün bunun böyük əhəmiyyəti olacaqdır. Bunun Qafqazda da, Rusiyanın cənub həndəvərində yerləşən 
digər ölkələrdə də  sülhün və əmin-amanlığın bərpası üçün böyük əhəmiyyəti olacaqdır. 
Bu gün, bayram günü rusiyalılara ilk öncə səadət, firavanlıq, həyat sevinci, bütün çətinliklərin aradan 
qaldırılmasını arzulamaq istəyirəm. Mən Rusiya Federasiyasının dövlətinə, Rusiyanın prezidenti hörmətli 
Vladimir Vladimiroviç  Putinə başladığı yeni Rusiya siyasətinin həyata keçirilməsi sahəsindəki fəaliyyətində 
uğurlar arzulamaq istəyirəm. 
Sizi bayram  münasibətilə bir daha təbrik edirəm, rus xalqına, bütün rusiyalılara dərin hörmət bəslədiyimi 
bildirirəm və Rusiyanın bütün vətəndaşlarına sülh, xoşbəxtlik və firavanlıq diləyirəm. Bayramınız mübarək! 
53 
 
                                                
 
«DİALOQ AVRASİYA» DƏRGİSİNİN  
TƏQDİMAT MƏRASİMİNDƏ NİTQ∗ 
 
«Gülüstan» sarayı 
 
13 iyun 2000-ci il 
 
Hörmətli xanımlar və cənablar! 
Hörmətli qonaqlar! 
Mən sizi bu gün bu əlamətdar hadisə – «Dialoq Avrasiya» dərgisinin, jurnalının təqdim olunması 
münasibətilə ürəkdən təbrik edirəm. Bu dərgiyə uzun ömür və daim uğurlar arzulayıram. 
Bu gün dərginin təqdimat mərasimində Türkiyədən Azərbaycana gəlmiş hörmətli qonaqlarımız –yazıçılar, 
qəzetçilər, alimlər, ziyalılar bu salondadırlar. Mən sizin hamınızı səmimi-qəlbdən salamlayıram. Azərbaycana 
xoş gəlmisiniz, səfa gətirmisiniz! 
Belə bir dərginin meydana çıxması böyük və çox əhəmiyyətli təşəbbüsdür. Buradakı çıxışlardan mən 
anladım ki, bu fikir çox illər öncə meydana gəlmiş bir fikirdir, bu dərgini təsis edənlərin, onun arzusunda 
olanların qəlblərindəki fikirdir. Onların çalışmaları nəticəsində, nəhayət, belə bir dərgi yaranıbdır. 
Mən bunu əlamətdar hadisə hesab edirəm. İnanıram ki, «Dialoq Avrasiya» dərgisi Avropa ilə Asiya arasındakı 
əlaqələrin inkişaf etməsinə, Avropa və Asiyanın bir-birinə qovuşmasına yardım edəcəkdir. 
Son illər dünyada çox böyük və siyasi əhəmiyyətli proseslər gedir. Bunların əsasını təşkil edən qloballaşma 
prosesidir. Qloballaşma ilk növbədə iqtisadi, ticarət nöqteyi-nəzərindən meydana gəlibsə, ancaq «qloballaşma» 
geniş məfhumdur. Bunu biz belə anlayırıq, belə qəbul edirik. «Qloballaşma» o deməkdir ki, ölkələr, xalqlar, 
millətlər bir-biri ilə daha da yaxınlaşmalı, əlaqələri  inkişaf etdirməlidirlər. «Qloballaşma» o deməkdir ki, 
dünyada daimi sülh, əmin-amanlıq yaranmalıdır, hərbi münaqişələrə son qoyulmalıdır, gələcəkdə baş verə 
biləcək hansısa bir münaqişənin qarşısı alınmalıdır, bundan sonra heç bir müharibəyə yol verilməməlidir. XX 
əsrin sonunda bəşəriyyət bu əsrdə gördüyü dəhşətləri nəzərə alaraq, başa çatmaqda olan bu əsrin bir tərəfdən, 
bəxş etdiyi elmi-texniki  tərəqqini, ikinci tərəfdən, bu əsrin bəşəriyyətə, xüsusən Avropa və Asiyaya gətirdiyi 
faciələrin hamısını nəzərə alaraq artıq dərk edibdir ki, XX əsrin nailiyyətlərindən bütün bəşəriyyət  XXI əsrdə 
bəhrələnməlidir. Amma XX əsrin faciələrinə, müharibələrinə, qırğınlarına son qoyulmalıdır, artıq onlar XXI 
əsrə keçməməlidir. 
Biz Azərbaycanda XXI əsri məhz bu duyğularla, fikirlərlə qarşılayırıq və istəyirik belə olsun. Ona görə də 
bir müstəqil dövlət kimi, bu prosesdə öz yerimizi tapmağa çalışırıq, öz töhfəmizi vermək istəyirik. 
Bütün bunlar başqa vasitələrlə yanaşı, birinci növbədə dialoqdan asılıdır. Dialoq həm xalqların, millətlərin 
daha da dürüst, daha da düzgün, daha da obyektiv göstərilməsi, yazılması üçün lazımdır. Dialoq həm də 
ölkələrin, xalqların, millətlərin bir-biri ilə əməkdaşlıq etməsi və bunun nəticəsində dunyada sülhün yaranması 
üçün lazımdır. Ona görə də sizin «Dialoq Avrasiya» dərginiz dünyada qarşıda duran bu qloballaşma vəzifəsinin 
bir hissəsini təmin edə bilər. Yəni ona öz xidmətini göstərə bilər, payını verə bilər. Avropa–Asiya Yer kürəsinin 
şərqinin əksər hissəsini təşkil edir. 
Təbiidir ki, İspaniya da, Portuqaliya da Avropaya aiddir, Yaponiya, Çin də Asiyaya. Eyni zamanda 
İndoneziya da, Filippin də – bunların hamısı Asiya qitəsinə aiddir. Bu  qitə Yer kürəsində dünya əhalisinin çox 
hissəsini özündə təmsil edən bir qitədir. Əhalinin əksər hissəsi dünyanın bu hissəsində yaşayır. 
Dünyada gedən böyük proseslər, həm qədim tarix, həm də yeni tarix əsasən bu qitələrdə yaranıbdır. Şərqdə, 
Avropada – Qərbi Avropada, Şərqi Avropada, Yaxın Şərqdə, Uzaq Şərqdə, demək olar ki, ən qədim dövlətlər, 
xalqlar, mədəniyyətlər mövcuddur. Ona görə də Avropa–Asiya dialoqu çox geniş bir anlayışdır. Bu gün bizim 
gördüyümüz dərginin əhatə etdiyindən qat-qat genişdir. Ona görə  də «Dialoq Avrasiya» deyəndə, mən bu gün 
belə başa düşdüm ki, siz Avropanın və Asiyanın müəyyən bir hissəsini nəzərə alırsınız. Bu da yəqin ki, 
məqsədəuyğundur. Çünki dünyanın hamısını qucaqlamaq mümkün deyildir. Dünyanın yarısını da qucaqlamaq 
mümkün deyil. 
Əgər həqiqətən sizin bu dərgidə – bu gün birinci nömrəni mən artıq vərəqlədim – göstərilən ölkələr arasında 
dialoq yarana bilsə, bunun özü böyük bir hadisə olacaqdır, ümumiyyətlə, Avrasiya məkanında dialoqun daha 
geniş mənada yaranmasına xeyir edəcəkdir. 
Mən belə anlayıram ki, burada bu işin əsas təşəbbüskarı Türkiyə ziyalıları, alimləri, yazıçıları, qəzetçiləri və 
Azərbaycan yazıçıları, ziyalıları, alimləridir. Eyni zamanda, artıq görünür ki, başqa ölkələr də bu dərgidə təmsil 
olunublar. Bu onu göstərir ki, siz həqiqətən məyyən bir çərçivəni əhatə etmisiniz. Bu, çox sevindirici haldır. Bu 
 
      ∗ Mərasimdə Türkiyə Qəzetçilər və  Yazarlar Vəqfinin sədri Harun Tokak həmin Vəqfin 2000-ci il üçün təsis etdiyi 
mükafatı – üzərində prezident Heydər Əliyevin portreti olan çini vazanı və Türkiyənin prezidenti Süleyman Dəmirəlin 
məktubunu dövlətimizin başçısına təqdim etdi. 
54 
 
gün bunun özəyini təşkil edən Türkiyə və Azərbaycandır. Xüsusən onu qeyd etmək lazımdır ki, bu, birinci 
növbədə Türkiyə Cümhuriyyətinin, onun alimlərinin, ziyalılarının təşəbbüsünün nəticəsidir. Şəxsən mən bunu 
qiymətləndirirəm. 
Vaxtilə, Sovetlər İttifaqı dağılandan, bu ittifaqa daxil olan cümhuriyyətlər müstəqilliyini əldə edəndən sonra 
məhz Türkiyə Cümhuriyyətinin və mərhum prezident Turqut Özalın və Türkiyənin doqquzuncu prezidenti 
Süleyman Dəmirəlin təşəbbüsü ilə Türkdilli Dövlətlər Birliyi yaranmışdır. Ötən dövrdə bu birlik çox iş  
görmüşdür. Bilirsiniz ki, bu birliyin dövlət başçılarının son görüşü bu ilin aprel ayında Azərbaycanda 
keçirilmişdir. Aprel ayında Azərbaycanda «Kitabi-Dədə Qorqud»un 1300 illik yubileyini hamımız birlikdə qeyd 
etdik. Onlar bir-biri ilə bağlıdır. 
Çünki, əgər Türkdilli Dövlətlər Birliyi 1992-ci ildə yaranıbsa, bunun tarixi çox azdır. Amma bizim 
birliyimiz, bizim tarixi  köklərimiz böyük tarixə malikdir. Bu köklər çox dərindir. Bu köklər «Kitabi-Dədə 
Qorqud»dur. Ancaq «Kitabi-Dədə Qorqud» da bunun bir mərhələsidir. Bizim xalqlarımızın tarixi «Kitabi-Dədə 
Qorqud»un  1300 illik tarixindən də qat-qat qədimdir, qat-qat çoxdur. Ancaq hər halda, «Kitabi-Dədə Qorqud» 
bütün dünyaya onu nümayiş etdirdi ki, bizim xalqlarımız qədim mədəniyyətə, ədəbiyyata, dilə malik olan 
xalqlardır. Bizim xalqlarımızın kökü birdir. Heç də təsadüfi deyil ki, «Kitabi-Dədə Qorqud» türkdilli ölkələrdə 
eyni səviyyədə tanınır. Biri ona «Kitabi-Dədə Qorqud» deyir, o birisi «atam Qorqud» – hərə bir cür deyir. 
Türkdilli dövlətlərə mənsub olan hər bir xalq deyir ki, bu mənimdir. Bu da təbiidir. Bu həm mənimdir, həm də 
hamımızındır. Çünki hər kəs nəyinsə ona mənsub olduğunu dərk edə bilməsə, onun eyni zamanda qardaşına 
mənsub olduğunu dərk edə bilməz. Ona görə «Kitabi-Dədə Qorqud» hamımızındır, bütün türkdilli dövlətlərin, 
türkdilli millətlərin milli və əvəzedilməz bir sərvətidir. 
Ancaq bu proseslərin inkişaf etməsində mən yenə də Türkiyənin rolunu xüsusi qeyd edirəm. Bu da təbiidir. 
Çünki biz dövlət müstəqilliyimizi cəmi 8–9 il bundan öncə əldə etmişik. Amma Türkiyə Cümhuriyyəti 1923-cü 
ildə yaranıbdır. O, böyük Atatürkün rəhbərliyi altında və onun iradəsi ilə yaranan bir dövlətdir. Ancaq ondan 
öncə Osmanlı imperatorluğunun 700 illik tarixi var. Osmanlı imperatorluğunun dünya tarixində rolu və dünya 
mədəniyyətinə, dünya elminə verdiyi pay həddindən çox böyükdür. Türkiyənin o böyük tarixi keçmişi, həm də 
1923-cü ildə Osmanlı imperatorluğu dağıldığı zaman böyük qüdrət göstərərək öz torpaqlarını qoruyub, 
imperatorluğun külləri içində cümhuriyyət yaradıb xalqı tərəqqi yolu ilə aparması və indi dünyada böyük 
dövlətlərdən biri olması bizim hamımız üçün böyük dayaq olmuşdur. 
Ona görə də biz, yəni yeni müstəqillik əldə etmiş xalqlar birləşərkən Türkiyənin təşəbbüsü, bu dövlətin 
köməyi, Türkiyənin bu işdə fəaliyyəti, təbiidir ki, əsas rol oynamışdır. 
Güman edirəm ki, sizin dərginiz bu prosesin daha da inkişaf etməsinə kömək edəcəkdir. Ancaq bu, işin bir 
hissəsidir. Dərgi öz qarşısında daha geniş məqsədlər qoyubdur. Hesab edirəm ki, onlar da təqdirəlayiqdir. 
Avrasiya məkanı tarixi əlaqələr nöqteyi-nəzərindən böyük tarixə malikdir. Bu baxımdan bizim son illər 
qədim İpək yolunun bərpası ilə məşğul olmağımız da məhz Avrasiya dialoqunu, Avrasiya Birliyini yaratmaq 
məqsədini daşıyır. «Qədim İpək yolu» deyəndə bəzən onu daha çox ticarət vasitəsi kimi anlayırlar. Amma 
əslində qədim İpək yolu bəlkə də əsasən ticarət üçün yaranaraq, eyni zamanda bu yolun üzərində yerləşən 
ölkələrin və onların əhatəsində olan dövlətlərin, xalqların mədəniyyətinin inkişaf etməsi üçün, bir-biri ilə əlaqə 
yaradaraq hər birinin əldə etdiyi nailiyyətlərdən bəhrələnməsi üçün çox böyük rol oynamışdır. Ona görə də indi 
biz qədim İpək yolunu bərpa edərkən, birinci növbədə kommunikasiyaların yaranması və bu kommunikasiyalar 
vasitəsilə ticarət əlaqələrinin yaranması məqsədlərini qarşımıza qoyuruq. Çünki bunlar çox vacibdir. İqtisadiy-
yat, ticarət, mal mübadiləsi hər şeyin əsasını təşkil edir. Ancaq bunlar istər-istəməz, xalqların mədəniyyətinin, 
elminin bir-birinə daha da qovuşması üçün böyük imkanlar yaradacaqdır. Ona görə də biz böyük İpək yolunun 
bərpası, yaranması üçün başqa dövlətlərlə birlikdə son illər çox iş gördük. 
Bilirsiniz ki, böyük  İpək yolunun bərpası ilə əlaqədar 1998-ci ilin sentyabr ayında Bakıda, məhz bu salonda 
beynəlxalq konfrans keçirdik. 32 ölkənin nümayəndələri və 13 beynəlxalq təşkilatın təmsilçiləri bu konfransın 
iştirakçıları idi. 9 ölkədən nümayəndə heyətlərinə dövlət başçıları – prezidentlər rəhbərlik edirdilər. 
TRASEKA proqramı – qədim İpək yolu eyni şeydir. Biz qədim İpək yolunun və Avropa Birliyi tərəfindən 
irəli sürülmüş TRASEKA proqramının həyata keçirilməsi üçün böyük saziş imzaladıq. Bu sazişin, bu proqramın 
həyata keçirilməsinin mərkəzi də məhz Azərbaycan, Bakıdır. Onun daimi katibliyi Azərbaycanda yerləşir və bu-
rada həmin daimi katiblik bütün bu işlərin həyata keçirilməsi ilə məşğul olacaqdır. 
Siz öz dərginizlə bu böyük İpək yolunun bir qismini əhatə edirsiniz. Beləliklə, öz qarşınızda qoyduğunuz 
məqsədlərə nail olursunuz, böyük iş görürsünüz. Amma eyni zamanda, bu böyük proqramın, məhz qloballaşma 
prosesi ilə əlaqədar olan bu böyük proqramın həyata keçirilməsinə də xidmət edirsiniz. 
«Dialoq Avrasiya» dərgisinin birinci nömrəsində bir neçə ölkə, bəzi adət-ənənələr haqqında məlumatlar 
vardır. Məni çox sevindirən Novruz  bayramı haqqındakı məqalələr oldu. Nə üçün? Çünki Novruz bayramı 
qədim zamanlardan Azərbaycan xalqının ən istəkli bayramı olmuşdur. Doğrudur, sovet hakimiyyəti vaxtında 
buna məhdudiyyət qoyulmuşdu. O mənada ki, bu, bir ictimai məna, xarakter daşıyan bayram kimi qeyd 
olunmurdu. Ancaq hər bir azərbaycanlı ailəsi Novruz bayramını qeyd edirdi və bizim üçün o bayramdan əziz 
55 
 
bayram heç vaxt olmayıbdır. Amma mən sonralar hiss etdim ki, bizim türkdilli başqa ölkələrdə Novruz bayramı 
Azərbaycanda olduğu kimi qeyd edilmir. 
Bəzilərində də heç qeyd edilmir. Məsələn, bizim qardaş Türkiyədə Novruz bayramı qeyd edilmir. 
Xatirimdədir, bir-iki il bundan öncə Türkiyədən bura mənim qonaqlarım gəlmişdi. Elə oldu ki, onların gəlişi 
Novruz bayramı gününə düşdü. Novruz bayramı şənliklərini, buradakı kütləvi mərasimləri, hər bir 
azərbaycanlının bu bayramı nə qədər qiymətləndirdiyini görənlər mənim dostum, qardaşım Süleyman Dəmirələ 
bunların hamısını danışandan sonra o demişdi ki, bəs biz indiyə qədər niyə bu bayramı belə qeyd etmirik? 
Türkiyədə də Novruz  bayramını qeyd etməyə başlamışlar. Amma  hələ zəif qeyd edirlər. Mən bunu 
dostlarımıza açıq demək istəyirəm. Təbiidir ki, bununla heç kimə heç bir şeyi calamaq istəmirəm. Ancaq bu 
bizim bütün xalqlarımızın qədim bayramıdır.  
Orta Asiya ölkələrində də Novruz bayramı Azərbaycanda olduğu kimi qeyd edilmirdi. Amma indi ara 
açılmış, bir-birimizlə əlaqələrimiz genişlənmişdir. Sovet ideologiyasının məhdudiyyətləri üzərimizdən 
götürülmüşdür. Mən televiziya ilə baxıram, görürəm ki, Novruz bayramı Özbəkistanda çox geniş qeyd olunur. 
Orta  Asiyanın başqa ölkələrinin bəzisində az, bəzisində çox qeyd olunur. 
Mən gördüm ki, siz Türkmənistanda Novruz bayramının necə keçirilməsini dərgidə yazmısınz. Sizin bu 
dərginiz vasitəsilə xalqlar bir-birinin keçmiş adət-ənənələrini daha da yaxından tanıyacaqlar, biləcəklər. Amma 
keçmişdə ayrılıq ona səbəb olmuşdu ki, biz bunları bilmirdik. Bir də ki, əvvəllər birlik yaradan belə vasitələr də 
yox idi. İndi ölkələrimiz arasında əvvəlki ayrılıq yoxdur, yəni sədlər götürülübdür. Amma eyni zamanda, indi 
belə bir dərgi vasitəsilə siz bunu yayacaqsınız. Bütün  ölkələrdə hamı biləcəkdir ki, Novruz bayramı nədir. 
Güman edirəm ki, həmin Novruz bayramını Azərbaycanda olduğu kimi qeyd edəcəkdir. 
Məni bağışlayın, amma mən bu gün iftixar hissi ilə deyirəm ki, Novruz  bayramı Azərbaycanda qeyd edilən 
kimi indiyədək heç bir yerdə keçirilməyibdir. Yəni bizim xalqımız bu adət-ənənəni saxlayıbdır. 
İndi dərgidəki bu  məqalələrə baxanlar sadəcə olaraq, bir o qədər dərindən fikir vermirlər. Mən gördüm  ki, 
jurnalın nə qədər böyük əhəmiyyəti var. Ancaq bu hələ başlanğıcdır, ilk addımdır. Təbiidir ki, siz bu təşəbbüslə 
böyük bir yol açmısınız. Əgər siz bu yolla uğurla gedə bilsəniz, çox işlər görə biləcəksiniz. 
Mən bir məsələni  də aydınlaşdırmaq istəyirəm. Bilmirəm, siz bu dərgini ictimai, elmi, mədəni dərgi kimi 
təsis etmisiniz, yaxud bunun müəyyən siyasi xarakteri də var. Özünüz üçün bunu da araşdırmalısınız. Əgər siz  
çoxlu mövzu götürsəniz, mənə belə gəlir ki, bu bir qədər çətinliklər yarada bilər. Çünki mən dərgiyə baxdım – 
Qırğızıstanda siyasi partiyalar haqqında yazı  vermisiniz. Deməli, bu, siyasi məsələdir. Mən heç bir şey demək 
istəmirəm. Dərgiyə yalnız bu gün ötəri olaraq baxmışam. Dərginin yaranmasından da mənim heç xəbərim yox 
idi. Mən bunu sizə tam etiraf edirəm. Amma sadəcə olaraq, sual edirəm, özünüz müəyyən edəsiniz ki, doğrudan 
da əgər bu lazımdırsa, edin. İndi heç bir şeyə məhdudiyyət yoxdur, mətbuat azadlığı, fikir azadlığı, söz 
azadlığıdır, hər şey azaddır. Əgər siyasət məsələləri də olacaqsa, bu da ola bilər. 
Ancaq yox –  dərgi daha çox elmi, mədəni, ictimai  xarakter daşıyacaqsa, bu başqa məsələ. Yenə də 
bildirirəm – mən sadəcə olaraq, sizə öz fikrimi deyirəm, heç bir təklif də vermirəm, bunu sizə sadəcə olaraq, 
düşünmək üçün deyirəm. 
Siz burada mənə ödül verdiniz. Ancaq düzü, heç düşünmürdüm ki, siz mənə belə bir mükafat verəcəksiniz. 
Əgər siz Türkdilli Dövlətlər Birliyinin, xüsusilə Türkiyə ilə Azərbaycan arasında əlaqələrin inkişaf 
etdirilməsində mənim xidmətlərimi  qiymətləndirmisinizsə, çox sağ olun, təşəkkür edirəm. Ancaq bu barədə 
mənim gördüyüm iş, apardığım siyasət dövlətimizin xarici siyasətinin üstün istiqamətidir. Artıq yeddi ildir ki, 
mən Azərbaycanın dövlət başçısı, prezidenti kimi, bu siyasəti aparıram. Özü  də burada hörmətli dostumuz dedi 
ki, bu mükafatın təqdim edilməsi Milli Qurtuluş günü ərəfəsindədir. 
Bu gün iyun ayının 13-dür. Həqiqətən, yeddi il bundan öncə iyun ayının 13-də mən burada vətəndaş 
müharibəsinin qarşısının alınması ilə məşğul idim. Məhz bu gün mən vətəndaş müharibəsi baş vermiş Gəncə 
şəhərinə getdim. Ağır günlər idi, qardaş qanı tökülürdü, insanlar bir-birini qırırdılar. Getdim odun-alovun 
içərisinə və Azərbaycanın ağır vəziyyətini görərək iyun ayının 15-də məsuliyyəti öz üzərimə götürmək qərarını 
qəbul etdim, razılıq verdim və məni  Azərbaycan parlamentinin – Milli Məclisin sədri seçdilər. İki gün ondan 
sonra prezidentimiz qeyb oldu. Ona görə də o gündən mən Azərbaycanda prezident səlahiyyətlərini öz üzərimə 
götürməyə məcbur oldum. 
O vaxtdan da mən Azərbaycanın dövlət başçısıyam. O gündən mən dövlət başçısı kimi, Türkiyə ilə  
Azərbaycan arasında əlaqələrin inkişaf etdirilməsini ölkəmizin xarici siyasətinin əsas, üstün istiqaməti kimi 
qarşıma qoymuşam və bunu ardıcıl surətdə həyata keçirirəm. Bu da təsadüfi deyil. Birincisi, bu bizim tarixi 
köklərimizlə, keçmişimizlə bağlıdır. İkincisi, Türkiyə ilə Azərbaycan arasında XX əsrdə də elə dövrlər olmuşdur 
ki, Türkiyə Azərbaycana böyük yardımlar etmişdir. 
Bizim tarixi köklərimiz, adət-ənənələrimiz, eyni dildə danışmağımız, yəni eyni dilə mənsub olmağımız, 
bütün başqa amillər və Türkiyənin Azərbaycanı Qafqazda özü üçün böyük dayaq hesab etdiyinə görə və 
Türkiyənin də Azərbaycan üçün böyük dayaq olduğuna  görə mən bu siyasəti aparmışam və aparıram. 
Bilirsiniz ki, Azərbaycanın 10–12 il bundan əvvəl başlanmış ağır bir problemi Ermənistanın Azərbaycana 
təcavüzüdür, bunun nəticəsində Azərbaycan torpaqlarının bir qisminin işğal olunması, həmin torpaqlardan bir 
56 
 
milyon azərbaycanlının zorla çıxarılmasıdır. O vaxtdan, yəni Ermənistanın Azərbaycana təcavüz etdiyi 
zamandan, hələ Azərbaycan Sovetlər İttifaqının tərkibində olmasına baxmayaraq, Türkiyənin ictimaiyyəti, türk 
xalqı və dövləti Azərbaycanın bu vəziyyətində ölkəmizə dayaq olmuş və Azərbaycanın haqq işini müdafiə et-
miş, bizimlə bir yerdə olmuşdur. Bu sahədə  Azərbaycanla belə əlaqə saxlayan ikinci bir dövlət yoxdur. Təbiidir 
ki, bu da təsadüfi hal deyildir, yəni xalqlarımız arasında əsrlər boyu yaranmış münasibətlərin nəticəsidir. Bu, 
təkcə ölkə liderlərinin, dövlətlərin və hökumətlərin iradəsi deyil. Bu, xalqlarımızın iradəsidir. Xalqların iradəsi 
də dövlətlərin, hökumətlərin iradəsində öz əksini tapır. 
Azərbaycan dövlət müstəqilliyi əldə etdikdən sonra ötən illərdə biz Türkiyə ilə əlaqələrimizdə böyük 
nailiyyətlər əldə etmişik.  
Bizim insanlarımız sovet hakimiyyəti dövründə  Türkiyə həsrəti ilə yaşayırdılar. Türkiyədə də başqa yerlərə 
nisbətən, daha çox Azərbaycana diqqət yetirirdilər. Təsadüfi deyil ki, böyük Mustafa Kamal Atatürk demişdi ki, 
«Azərbaycanın ələmi bizim ələmimizdir, Azərbaycanın sevinci bizim sevincimizdir». Bu sözlər həm Türkiyənin 
dövlət başçıları tərəfindən, həm də mənim tərəfimdən dəfələrlə təkrar olunubdur. Ancaq elə bu sözlər onu 
göstərir ki, hələ o vaxt – bu sözlər 1930-cu ildə deyilibdir – Türkiyə Azərbaycan haqqında düşünübdür, ölkəmiz 
və xalqımız haqqında düşünübdür. Deməli, bizim xalqlarımız daim bu həsrətlə yaşayıblar və nəticədə də bir-
birinə qovuşublar. 
Türkiyə Cümhuriyyəti 1923-cü ildən bu günədək böyük yol keçmiş və böyük nailiyyətlər əldə etmişdir. Mən 
Türkiyə Cümhuriyyəti yaranmasının 75-ci ildönümü mərasimində böyük iftixar hissi ilə iştirak etdim. Bu 
cümhuriyyətin yaranması, inkişaf etməsi və bu gün dünyanın böyük dövlətlərindən biri  olması xalqın iradəsidir, 
xalqın unudulmaz lideri böyük Mustafa Kamal Atatürkün xidmətləridir. Ona görə də Türkiyədə olduğu kimi, 
Türkiyə Cümhuriyyətinin yaranmasını və Mustafa Kamal Atatürkün xidmətlərini Azərbaycanda da yüksək 
qiymətləndirirlər. 
Mən çox sevinirəm ki, burada qeyd olunduğu kimi, keçən il mənə Mustafa Kamal Atatürkün adını daşıyan 
sülh mükafatı – ödülü verildi. 
Mustafa Kamal Atatürk demişdir: «Yurdda sülh, cahanda sülh». O, bax, bu sözlərlə sülh uğrunda mübarizə 
aparmışdı. Onun adını daşıyan mükafatın mənə verilməsi, təbiidir ki, Azərbaycan–Türkiyə, Türkiyə–
Azərbaycan dostluğuna, qardaşlığına verilən yüksək qiymətdir. Burada mənim də xidmətlərim qeyd olunubsa, 
mən bunu özüm üçün şərəf hesab edirəm. 
Ancaq yenə sizin dərginin məzmununa qayıtmaq istəyirəm. Dərginiz təkcə türkdilli dövlətləri, Türkiyə və 
Azərbaycanı yox, geniş bir ərazini əhatə edir. Arzu edirəm ki, dərginiz nəzərdə tutduğunuz həmin ölkələr 
arasında fikir mübadiləsini, tarixi keçmişi və bu günü doğrudan da yaxşı təsvir edə bilsin. Bunların hamısı bizim 
bu məkanda xalqları bir-biri ilə daha da yaxınlaşdıracaq, birləşdirəcək, sülhə, əmin-amanlığa xidmət edəcəkdir. 
Güman edirəm ki, gələcəkdə  dərgi təkcə türk və rus dillərində yox, başqa dillərdə də çıxacaqdır. 
Mən başa düşürəm ki, rus dili türkdilli dövlətlər və başqa dövlətlər üçün elə bir dildir ki, biz bunu bilirik. Ona 
görə də dərgi rus və türk dillərində nəşr olunur. Amma gələcəkdə hər bir  xalqın dilində nəşr edilərsə, bu daha da 
yaxşı olar. Bilmirəm, bəlkə siz də bu barədə düşünəsiniz: əgər mənim bu fikrim sizin üçün faydalı olarsa, qəbul 
edəsiniz, faydalı olmasa – yox. 
Bir sözlə, doğrusu, bu gün səhər mənə deyəndə ki, məni belə bir tədbirə dəvət ediblər, işim də çoxdur, çox 
tərəddüd edirdim – gələcəyəm, yaxud gələ bilməyəcəyəm: bura nəyə gəlirəm, bu dərgi nədir? Ona görə də 
götürüb dərgi ilə müəyyən qədər tanış olmağa məcbur qaldım. Ancaq indi görürəm ki, doğrudan da sizin 
dəvətiniz təkcə sizin üçün yox, mənim üçün də faydalı imiş. Çünki gəlib həm sizinlə görüşdüm, həm də bu 
münasibətlə bəzi fikirlərimi sizə çatdırdım. 
Sizə bu yolda bir daha uğurlar, hamınıza cansağlığı, səadət arzulayıram. Sağ olun. 
57 
 
  
DAĞISTAN RESPUBLİKASI DÖVLƏT 
ŞURASININ SƏDRİ  
CƏNAB MƏHƏMMƏDƏLİ MƏHƏMMƏDOVA 
 
Əziz Məhəmmədəli Məhəmmədoviç! 
Sizi əlamətdar yubileyiniz – anadan olmağınızın 70 illiyi münasibətilə ürəkdən təbrik edirəm. 
Siz uzun illər qardaş Dağıstana rəhbərlik edərək, müdrik və uzaqgörən siyasətinizlə xalqınızı inamla inkişaf 
və tərəqqi yolu ilə aparırsınız. 
Azərbaycan və Dağıstanı çoxəsrlik qardaşlıq və mehriban qonşuluq telləri bağlayır. Xalqlarımızın böyük 
sərvəti olan dostluğu bütün Qafqazda sülh və sabitlik işinə xidmət edir. 
Bizim qarşılıqlı hörmət, etimad və səmimiyyət hisslərinə əsaslanan şəxsi münasibətlərimizi yüksək 
qiymətləndirirəm. 
Əziz Məhəmmədəli Məhəmmədoviç, Sizə möhkəm cansağlığı, səadət və dövlət fəaliyyətinizdə uğurlar 
arzulayıram. 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 14 iyun 2000-ci il 
58 
 
 
FİLİPPİN RESPUBLİKASININ PREZİDENTİ 
ZATİ-ALİLƏRİ 
CƏNAB COZEF ESTRADAYA 
 
Hörmətli cənab Prezident! 
Filippin Respublikasının milli bayramı – Müstəqillik  günü münasibətilə Sizi və dost Filippin xalqını 
ürəkdən təbrik edir, Sizə cansağlığı və səadət, xalqınıza sülh və tərəqqi arzulayıram. 
Ümidvaram ki, ölkələrimiz arasında dostluq və əməkdaşlıq əlaqələri xalqlarımızın mənafeyi naminə daha da 
inkişaf edəcəkdir. 
 
Hörmətlə, 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri 
59 
 
 
RUMINİYA SENATININ XARİCİ SİYASƏT KOMİSSİYASININ SƏDRİ GİORGİ 
PRİSAKARUNUN BAŞÇILIQ ETDİYİ NÜMAYƏNDƏ HEYƏTİ İLƏ GÖRÜŞDƏ SÖHBƏT 
 
Prezident sarayı 
 
13 iyun 2000-ci il 
 
H e y d ə r  Ə l i y e v:  Azərbaycana xoş gəlmisiniz! Rumıniya ilə Azərbaycan arasındakı əlaqələr 
dostluq və çox geniş əməkdaşlıq xarakteri daşıyır. Biz bu əməkdaşlığı daha da genişləndirmək, inkişaf etdirmək 
əzmindəyik.  
Mən vaxtilə Rumıniyada rəsmi səfərdə olmuşam. Doğrudur, bu, beş il bundan öncə olubdur. Prezident cənab 
Emil Konstantinesku 1998-ci ildə Azərbaycanda rəsmi səfərdə olubdur. Biz hər iki səfər zamanı ölkələrimiz 
arasında mühüm sənədlər imzalamışıq.  
Böyük İpək yolunun bərpası ilə əlaqədar, TRASEKA proqramının həyata keçirilməsi ilə əlaqədar 1998-ci 
ilin sentyabr ayında Azərbaycanda böyük beynəlxalq konfrans olmuşdur. Bu beynəlxalq konfransda da 
Rumıniyanın prezidenti hörmətli Emil Konstantinesku nümayəndə heyətinə başçılıq edirdi və biz bərabər burada 
çox geniş müzakirə apardıq və çox əhəmiyyətli ümumi sənəd imzaladıq.  
İndi mənim qarşıda duran vəzifəm ondan ibarətdir ki, prezident Emil Konstantineskunun dəvəti ilə sizin 
ölkəyə yenidən səfərə gəlim. Mən bu vəzifəmi yerinə yetirəcəyəm. Bu yaxın günlərdə səfirlə görüşəcəyəm. 
Onunla bu məsələni müzakirə edib, yəqin ki, hər iki tərəf üçün mümkün olan vaxtı müəyyən edəcəyik.  
Mən bir dəfə görüşdə sizin səfirə dedim ki, gəlmisən, burada səfirlik edirsən, amma görünmürsən. O da 
mənə dedi ki, siz görünmürsünüz. Dedim, sən məni televiziyada görürsən, amma sən gəl ki, mən də səni görüm. 
Burada yaxşı səfiriniz vardır, güman edirəm ki, bu yaxın günlərdə görüşüb bir çox məsələləri müzakirə 
edəcəyik.  
Hörmətli senatorlar, sizin bu səfəriniz, təbii ki, Rumıniya-Azərbaycan əlaqələrinin inkişaf etməsində mühüm 
əhəmiyyətə malikdir. Bilirəm ki, az da olsa Azərbaycan ilə tanış oldunuz. Milli Məclisdə çox səmərəli 
danışıqlarınız, görüşləriniz olubdur. Milli Məclisin sədri deyir ki, hətta bu gün parlamentin iclasında da 
olmusunuz. Bu çox yaxşı haldır. Baş nazir ilə də görüşmüsünüz. Güman edirəm, Azərbaycan ilə daha da geniş 
tanış olmaq üçün hələ imkanınız vardır. Sizi bir də salamlayıram.  
G i o r g i  P r i s a k a r u: Cənab Prezident, mən hər şeydən əvvəl, bu gün bizi qəbul etdiyinizə görə Sizə 
dərin minnətdarlığımı ifadə etmək istəyirəm. Sizi əmin edirəm ki, bütün nümayəndə heyəti üçün, eləcə də bizim 
səfirimiz üçün bu çox böyük bir şərəfdir.  
Cənab Prezident, icazə verin bizim prezidentimiz cənab Emil Konstantineskunun hərarətli salamlarını, eyni 
zamanda onun bu il ərzində Sizi Rumıniyada görmək ümidində olduğunu Sizə çatdırım. Amma Siz sözə 
başlayanda bizə çox xoş bir xəbər verdiniz.  
H e y d ə r  Ə l i y e v: Mən bildim ki, siz onu deyəcəksiniz.  
G i o r g i  P r i s a k a r u: Cənab Prezident, bu təklifi qəbul etdiyiniz üçün Sizə dərin minnətdarlığımı 
bildirirəm. İnanın ki, Rumıniya Sizə çox xoş qəbul hazırlayacaqdır. Yeri gəlmişkən deməliyəm ki, Sizin qeyd 
etdiyiniz beş il bundan əvvəlki səfəriniz zamanı rumın xalqı Sizi doğrudan da hərarətlə və çox dostcasına qəbul 
etmişdi.  
H e y d ə r  Ə l i y e v: Doğrudur, mən onu çox böyük minnətdarlıq hissi ilə xatırlayıram.  
G i o r g i  P r i s a k a r u: Cənab Prezident, ümumiyyətlə, Siz Rumıniyada çox tanınan bir şəxsiyyətsiniz. 
Siz Azərbaycan xalqının səadəti və gələcəyi uğrunda nə etmisiniz, nə edirsiniz və nə edəcəksiniz – bütün 
bunlara görə xalqımız Sizi çox yaxşı tanıyır. Buna görə də Sizi Rumıniyada qarşılamaq, qəbul etmək bizim üçün 
bir daha böyük şərəf olacaqdır. Əlbəttə, Sizin – Azərbaycan prezidentinin Rumıniya prezidenti ilə görüşməsi də 
bizim üçün böyük şərəf olacaqdır. Cənab Prezident, məsləhət görərdim ki, bir qədər tələsəsiniz. Çünki noyabr 
ayında Rumıniyada seçkilər olacaqdır.  
H e y d ə r  Ə l i y e v: Nə seçkiləri?  
G i o r g i  P r i s a k a r u: Həm ümumi seçki, həm də prezident seçkisi olacaqdır.  
H e y d ə r  Ə l i y e v: Noyabr ayında?  
G i o r g i  P r i s a k a r u: Bəli. Ona görə də biz çox ümid edirik ki, Siz noyabr ayından əvvəl gələcəksiniz.  
H e y d ə r  Ə l i y e v: Yaxşı ki, bunu dediniz.  
G i o r g i  P r i s a k a r u: Cənab Prezident, mən Sizə cənab İon İliyeskunun da ən xoş salamlarını 
çatdırmaq istəyirəm. O, Rumıniyanın keçmiş prezidenti olmuşdur, 1995-ci ildə Sizi Rumıniyada qarşılamışdı. O 
mənim də üzv olduğum partiyanın rəhbəridir. Cənab İliyesku Azərbaycana gəlməyimdən xəbər tutanda məndən 
çox xahiş etdi ki, onun ən xoş və hərarətli salamlarını Sizə çatdırım.  
Cənab Prezident, Siz çox haqlı olaraq qeyd etdiniz ki, biz Azərbaycana Milli Məclisin dəvəti ilə gəlmişik. 
Bizim çox maraqlı bir proqramımız oldu. Ümumiyyətlə, bu səfərimizlə, təvazökarlıqla desək, iki ölkə arasında 
60 
 
əməkdaşlığın genişlənməsinə kiçik xidmətimizi göstərdik. Əlbəttə, bizim bu səfərimiz ölkələrimiz arasında 
əməkdaşlığın genişləndirilməsinə təsir edəcəkdir.  
Əlbəttə, çox yaxşı bilirik ki, Rumıniya ilə Azərbaycan arasında münasibətlərin genişlənməsi üçün əsas baza, 
zəmin dövlət başçılarının bir-birinə, yəni ölkələrə səfərləri ilə qoyulmuşdur.  
Lakin bununla belə, fikirləşirik ki, parlamentlər də – onların üzvlərinin hamısını xalq seçmişdir – bu 
əlaqələrin inkişaf etməsinə öz kiçik xidmətlərini göstərirlər. Əlbəttə, biz parlament diplomatiyasına, ümumi 
diplomatiyaya, Sizin apardığınız siyasətə rəqib kimi yox, onu tamamlayan bir forma kimi baxırıq.  
Bu səfərimiz üçün hazırlanmış proqram – onu Sizin parlamentdəki həmkarlarınız hazırlamışlar – hər iki ölkə 
arasındakı əlaqələr, münasibətlər haqqında geniş fikir mübadiləsi aparmaq imkanı verir. Bu söhbətlərin, 
danışıqların, fikir mübadiləsinin nəticəsində biz Sizin ölkənizin müstəqillik qazandıqdan sonra əldə etdiyi gözəl 
nailiyyətlərlə tanış olduq.  
Cənab Prezident, mənə bunları bildirmək çox xoşdur ki, Rumıniya Azərbaycanın müstəqilliyini tanıyan ikinci 
dövlət olmuşdur. Onu da özümüzdə bir daha təsdiq etdik ki, hər iki ölkədə baş verən proseslər, gedən islahatlar bir-
birinə çox oxşayır.  
Ümumiyyətlə, biz Sizin Avropada tanınmaq, ona yaxınlaşmaq əzminizi yüksək qiymətləndiririk. Rumıniya 
Avropa ölkəsidir. Demək istəyirəm ki, biz Azərbaycanı Avropa ölkəsi kimi qəbul edirik. Cənab Prezident, bu 
fürsətdən istifadə edərək Sizə bildirmək istəyirəm ki, Rumıniya Azərbaycanın Avropa Şurasına daxil olması 
prosesində özünün bütün dəstəyini göstərəcəkdir. Biz dünən parlamentin rəhbərləri ilə bu barədə ətraflı 
söhbətlər apardıq. İndidən Sizi əmin edə bilərəm ki, Avropa Şurasında təmsil olunmuş Rumıniya deputatları 
orada bütün proseslərdə, yəni Avropa Şurasının Parlament Assambleyasında Azərbaycanı dəstəkləyəcəklər. 
Bununla belə, Rumıniya həm də Sizin ölkənizin müstəqilliyinin möhkəmləndirilməsi yolunda göstərdiyiniz 
güclü, qətiyyətli səyləri dəstəkləyir, ölkənizin ərazi bütövlüyünün qorunması üçün göstərdiyiniz səyləri 
dəstəkləyir və ümumiyyətlə, ölkənizdə tamamilə sabit iqtisadi inkişafa nail olmaq səylərinizi dəstəkləyir.  
Cənab Prezident, deməliyəm ki, ölkələrimiz arasında siyasi əlaqələr həddindən artıq yüksək səviyyədədir. 
Əminəm ki, Sizin Buxarestə səfəriniz bu siyasi əlaqələri daha da möhkəmləndirəcəkdir. Əlbəttə, bununla 
bərabər, həm də iqtisadi əməkdaşlığımıza yeni məzmun verəcəkdir.  
Biz hökumət nümayəndə heyəti deyilik. Buna baxmayaraq, Siz də yaxşı bilirsiniz ki, iqtisadi əməkdaşlığın 
səviyyəsi bizim üçün də böyük əhəmiyyət kəsb edir. İkitərəfli iqtisadi əməkdaşlığımızın ümumi həcmi aramızda 
olan münasibətlərin, yəni siyasi münasibətlərin səviyyəsinə gəlib çata bilmir.  
Cənab Prezident, icazə versəydiniz bir neçə məsələ haqqında öz fikrimi bildirərdim. Bu mənim əlimə 
düşmüş çox nadir bir imkandır. Ona görə də bu nadir fürsətdən istifadə edərək, bir neçə məsələni diqqətinizə 
çatdırmaq istəyirəm.  
Birincisi, ümumiyyətlə, bunun ətrafında araşdırmalar apararaq, bu sahədə vəziyyəti qiymətləndirərək 
Azərbaycanın Rumıniyada səfirliyinin açılması məsələsinə baxmaq lazımdır. Əminəm ki, belə bir hadisə baş 
verərsə, Azərbaycanın Rumıniyada səfirliyi açılarsa, bu, iki ölkə arasında əlaqələrin müsbət istiqamətdə daha da 
inkişaf etməsinə və ümumiyyətlə, bütün sahələrdə əlaqələrin inkişafına kömək edəcəkdir.  
İkincisi, ümumiyyətlə, neftin ixracı sahəsində əməkdaşlıq etmək məsələsidir. Bilirəm ki, Siz neftin ixracı ilə 
bağlı qərar qəbul etmisiniz və bu qərar neftin Bakı–Tbilisi–Ceyhan boru kəməri ilə ixrac edilməsini nəzərdə 
tutur. Bizim xahişimiz və arzumuz ondan ibarətdir ki, bəlkə Siz gələcək fəaliyyətinizdə neftin ixracının həm də 
Konstansa şəhəri vasitəsilə realizə edilməsini nəzərdə tutasınız. Siz bir dəfə belə bir ifadə işlətmisiniz ki, hamı 
üçün neft olacaqdır. Elə ona görə də belə qərara gəldik ki, həm Bakı–Tbilisi–Ceyhan kəməri üçün neft olacaq, 
həm də Konstansa vasitəsilə neft ixrac etmək mümkün olacaqdır.  
Dostum cənab səfir mənə deyir ki, söhbət zamanı azərbaycanlı professor, mütəxəssis ona demişdir ki, 
təxminən 2004-cü ildə Azərbaycan Qərbə il ərzində 100 milyon ton neft ixrac edə biləcəkdir.  
H e y d ə r  Ə l i y e v: 100 milyon ton?  
G i o r g i  P r i s a k a r u: Bir qədər dəqiqləşdirim ki, yəni 100 milyon ton neft bu regiondan Azərbaycan 
vasitəsilə keçə biləcəkdir. Əlbəttə, burada Azərbaycan nefti əsas olacaqdır. Cənab Prezident, ümid edirəm ki, bu 
neftdən bir hissə də Konstansanın payına düşə bilər. Çünki Rumıniya üçün iki yol vardır: Konstansadan Dunay 
çayı ilə yuxarıya və oradan da Şimal dənizinə gedən boru xətti. Bu yolun uzunluğu 1700 kilometrdir. Başqa bir 
boru kəməri də var ki, o da Triyest şəhərinə qədər gedir. Əminəm ki, belə bir layihənin həyata keçirilməsi 
ölkələrimiz arasındakı münasibətlərin son dərəcə inkişaf etməsinə çox təsir göstərəcəkdir.  
Cənab Prezident, nəhayət, üçüncüsü ondan ibarətdir ki, hər iki ölkənin neft sahəsində müəyyən ənənələrə 
malik olduğu bütün dünyaya məlumdur. İnsanlar, nümayəndələr var ki, Rumıniyaya birinci dəfə gəldilər və 
Rumıniyada neft qurğularını gördülər. Mən isə onları birinci dəfə Xəzər dənizində gördüm. Yəqin Siz yaxşı 
bilirsiniz və məlumdur ki, Rumıniyanın həm neft avadanlığı ilə bağlı çox böyük imkanları və həm də 
mütəxəssisləri vardır.  
Əlbəttə, biz bu nöqteyi-nəzərdən Azərbaycan Neft Akademiyası ilə Rumıniyanın Ployeşti Neft Universiteti 
arasındakı  əməkdaşlığı alqışlayırıq. Mənə belə gəlir ki, bizim bu sahədə çox səmərəli əməkdaşlığımız ola bilər. 
Ümumiyyətlə, Sizi əmin edirəm ki, Rumıniya Azərbaycan üçün Avropaya daxil olmağa bir qapı ola bilər.  
61 
 
Cənab Prezident, bütün bunlarla bərabər, Sizin dəstəyinizə ümid bəsləyərək, münasibətlərimizin inkişafı 
barəsində özümü nikbin hesab edirəm.  
H e y d ə r  Ə l i y e v: Mən təşəkkür edirəm ki, prezident cənab Konstantinesku sizin vasitənizlə mənə salam 
göndəribdir. Xahiş edirəm, mənim də salamlarımı, ən xoş arzularımı prezident cənab Konstantineskuya 
çatdırasınız. Mən məmnunam ki, bizim aramızda çox yaxşı münasibətlər yaranıbdır. Biz beynəlxalq təşkilatların 
toplantılarında tez-tez mehribancasına, dostcasına görüşürük, söhbət edirik. Bir daha deyirəm, mən sizin 
prezidentin dəvətini qəbul etmişəm, yaxşı ki, onun vaxtını mənə anlatdınız. Mən çalışacağam ki, sizin ölkədə 
seçkilər olana qədər bu səfəri mütləq həyata keçirim.  
Keçmiş prezident cənab İon İliyeskudan gətirdiyiniz salamlar da məni çox sevindirdi. Bizim onunla çox 
yaxşı dostluğumuz və əməkdaşlığımız olubdur. Məlumdur ki, Çauşesku hakimiyyəti yıxılandan sonra 
Rumıniyada mövcud olan ağır, çətin bir zamanda İon İliyesku çox böyük xidmətlər göstərmişdir. Biz beynəlxalq 
təşkilatların toplantılarında onunla da çox görüşmüşük. Mən onun dəvəti ilə Rumıniyada ilk dəfə rəsmi səfərdə 
olmuşam. Mənim dəvətimlə isə o, Azərbaycana rəsmi səfərə gəlmişdi. Xahiş edirəm, mənim salamlarımı və ən 
xoş arzularımı ona çatdırasınız. Çatdırın ki, o, ürəyi istədiyi vaxt Azərbaycanda mənim qonağım ola bilər.  
Siz bir neçə məsələyə toxundunuz. Rumıniyada Azərbaycan səfirliyinin açılması çox zəruridir. Biz bunu 
istəyirik. Prezident cənab Emil Konstantinesku ilə bizim bu barədə söhbətimiz olubdur ki, Rumıniya 
Azərbaycanda, Azərbaycan isə Rumıniyada səfirlik açsın. Rumıniya bu vəzifəni yerinə yetirir və bu ölkənin 
səfiri artıq bir neçə aydır ki, Azərbaycandadır. Biz də çalışacağıq ki, Rumıniyada səfirliyimiz açılsın. Əlbəttə, 
Azərbaycan Rumıniyaya nisbətən kiçik bir ölkədir. Ölkəmizin iqtisadi imkanları da hələ məhduddur.  
Siz Bakıda Azərbaycanın bir tərəfini görürsünüz, amma ikinci tərəfini görmürsünüz. O da ondan ibarətdir ki, 
Azərbaycan torpaqlarının 20 faizi Ermənistan silahlı qüvvələrinin işğalı altındadır. Bir milyondan çox 
vətəndaşımız işğal olunmuş torpaqlardan zorla çıxarılıbdır. Onlar yeddi-səkkiz ildir ki, çadırlarda yaşayırlar.  
Biz Ermənistan–Azərbaycan münaqişəsini sülh yolu ilə həll etmək istəyirik. Ancaq təəssüf ki, Ermənistanın 
qeyri-konstruktiv mövqeyinə görə buna nail ola bilmirik. Mən yaxşı bilirəm ki, Rumıniya Azərbaycanın 
müstəqilliyini tanıyan ilk ölkələrdən biridir. Sizin bəyanatınız da bizim üçün əhəmiyyətlidir ki, Rumıniya 
Azərbaycanın ərazi bütövlüyünü dəstəkləyir. Bu təkcə Azərbaycan üçün yox, hər bir ölkə üçün, Rumıniya üçün 
də lazımdır. Biz də Rumıniyanın ərazi bütövlüyünü dəstəkləyirik.  
Məlumdur ki, sizin ölkədə də macar azlıqları tərəfindən bəzi problemlər olmuşdu. Mən çox şadam ki, siz bu 
problemi sülh yolu ilə həll etmisiniz.  
G i o r g i  P r i s a k a r u:  Biz ikitərəfli bir saziş bağlamışıq.  
H e y d ə r  Ə l i y e v: Bilirəm, cənab Konstantinesku mənə bu barədə danışıbdır. Görürsünüz, siz saziş 
bağlamısınız, amma bizdə 12 il bundan öncə müharibə başlayıbdır, indi də qurtara bilmirik.  
Bəyanatınıza görə mən sizə bir daha təşəkkür edirəm. Ümid edirəm ki, siz bundan sonra da bu mövqedə 
dayanacaqsınız.  
Azərbaycan Avropa ölkəsidir. Birincisi, ona görə ki, biz Avropa qitəsindəyik. İkincisi, ona görə ki, Avropa 
dəyərləri artıq Azərbaycanın həyatında çox böyük kök salıbdır. Azərbaycanda öz milli-mənəvi dəyərlərimizlə 
bərabər, Avropa dəyərləri də mənimsənilir, qavranılır. İndi Azərbaycan demokratiya, iqtisadi islahatlar, bazar 
iqtisadiyyatı yolu ilə gedərək özünün ümumbəşəri dəyərlərə və xüsusən Avropa dəyərlərinə sadiq olduğunu bir 
daha göstərir. Ona görə də biz Avropa Şurasına daxil olmaq istəyirik.  
İndi Azərbaycanda elələri var, deyirlər ki, bu Avropa Şurası bizə nəyə lazımdır? Çünki Avropa Şurasında 
Azərbaycana bal paylamırlar, əksinə, çox dəyərli tələblər irəli sürürlər. Amma biz özümüzü Avropadan ayıra 
bilmərik.  
Mən təşəkkür edirəm, siz bəyanat verdiniz ki, bu ayın 28-də Avropa Şurasının Parlament Assambleyasında 
Azərbaycanın Avropa Şurasına qəbul olunması məsələsi müzakirə ediləcəkdir. Bəyanatınızı qəbul edərək, mən 
belə düşünürəm ki, sizin ölkənin orada olan deputatları Azərbaycana səs verəcəklər.  
Siz neft məsələsinə də toxundunuz, Konstansa haqqında danışdınız. Birincisi – mən bildirdim – biz burada 
böyük İpək yolunun bərpası və Avropa Birliyinin TRASEKA proqramının həyata keçirilməsi ilə məşğuluq. 
Rumıniya və xüsusən, onun böyük liman şəhəri olan Konstansa İpək yolunun bərpasında çox mühüm rol 
oynayır. Ona görə də bizim bu sahədə əməkdaşlığımızın böyük gələcəyi var. Siz doğru dediniz ki, Dunay çayı 
ilə Avropanın şimal nöqtəsinə qədər bu yolu davam etdirmək olar.  
Mən bir neçə il bundan öncə Almaniyada səfərdə olduğum zaman federal kansler Helmut Kol ilə danışıq 
apararkən istəyirdim ona da bu məsələni bildirəm ki, Azərbaycandan, Gürcüstandan, Qara dənizdən, 
Konstansadan, sonra isə Dunay çayı ilə gəlib Almaniyadan daha şimala keçib getmək olar. Keçmişdə, bir neçə 
əsr bundan öncə Qərblə Şərq arasında ticarət əlaqələrində bu yoldan istifadə edilibdir.  
Konkret neft məsələsinə gəldikdə isə, mən demişəm və yenə də deyirəm – Azərbaycanda neft çoxdur və çox 
olacaqdır. Biz Bakı–Tbilisi–Ceyhan əsas ixrac neft kəmərinin inşasına hələ indi başlayırıq. Biz keçən ilin aprel 
ayında Bakı–Supsa neft kəmərini istifadəyə verdik. Bakı nefti ilə doldurulmuş tankerlər oradan bir sıra ölkələrə 
gedir, bu il daha da çox gedəcəkdir. Ona görə də, yenə də deyirəm, bu işdə Konstansa limanından istifadə etmək 
mümkündür. Bakı–Supsa kəməri gələcəkdə daha da genişlənəcəkdir.  
62 
 
Azərbaycan kimi, Rumıniya da qədim neft ölkəsidir. Siz Ployeşti Universiteti ilə Azərbaycan Dövlət Neft 
Akademiyası arasındakı əlaqələrə toxundunuz. Mənim yaxşı xatirimdədir, İkinci dünya müharibəsindən sonra 
Sovetlər İttifaqı ilə Rumıniya arasında o vaxt dostluq əlaqələri var idi. Təxminən 1940-cı illərin axırında, 1950-
ci illərin əvvəlində Azərbaycanın çoxsaylı mütəxəssisləri gedib bir neçə il Ployeştidə neft mədənlərində 
işləmişdilər. Bunlar da bizim ölkələrimiz arasındakı keçmiş əlaqələri göstərir.  
Vaxtilə Piteşti və Sumqayıt şəhərləri arasında çox sıx əlaqələr qurulmuşdu. Sizin Piteşti şəhəriniz kimya 
şəhəridir, Azərbaycanda da Sumqayıt kimya şəhəridir. Yenə də deyirəm, vaxtilə bu şəhərlər arasında sıx 
əlaqələr yaranmışdı və mən bütün bunların iştirakçısı olmuşam.  
Beləliklə, hesab edirəm ki, bütün sahələrdə, xüsusən neft sahəsində bizim əlaqələrimiz inkişaf etməlidir. Biz 
öz tərəfimizdən bunun üçün tədbirlər görəcəyik. Baxaq görək, bəlkə də mənim Rumıniyaya rəsmi səfərimə 
qədər hansısa bir konkret məsələni həll etmək mümkün oldu.  
Mən bilirəm, Konstansa–Triyest neft kəməri vardır. Bu neft kəmərindən istifadə olunması məsələsini məhz 
İtaliyanın Azərbaycanda geniş fəaliyyət göstərən "ENİ-ACİP" şirkəti irəli sürübdür. Onlar neftin Triyestdən 
İtaliyaya gətirilməsini nəzərdə tutublar. Görürsünüz, bütün variantlar mənə məlumdur. Biz bunların hər biri 
haqqında düşünürük.  
Mən bir daha çox məmnunam ki, siz gəldiniz, görüşdük. Yenə də təkrar edirəm ki, Azərbaycan ilə Rumıniya 
arasında sıx dostluq və əməkdaşlıq mövcuddur. Ölkələrimizin parlamentləri də bu əlaqələrin inkişaf 
etdirilməsinə öz xidmətlərini göstərməlidirlər. Təşəkkür edirəm ki, siz bunu edirsiniz.  
G i o r g i  P r i s a k a r u: Cənab Prezident, biz bilirik ki, vaxtınız çox azdır. Biz bundan sui-istifadə etmək 
istəmirik. Mən bizə vaxt ayırdığınıza və dediyiniz sözlərə görə Sizə dərin minnətdarlığımı bildirirəm. Mən onu 
da təsdiq etmək istəyirəm ki, bizim xalqlarımız öz problemlərinə, həyatlarında baş vermiş ictimai-siyasi 
proseslərə, hətta təfəkkür tərzinə görə də bir-birinə oxşayırlar. Rumıniya Avropa Şurasına daxil olmaq istəyəndə 
bizdə də deyənlər olub ki, Avropa Şurası bizə lazımdır, yoxsa yox? Mən Sizinlə tam razıyam ki, "Avropa" 
deyəndə dəyərlər məcmusu nəzərdə tutulmalıdır. Çünki indi proseslər elə xarakter almışdır ki, hazırda dünyada 
təcrid olunmuş şəkildə yaşamaq mümkün deyildir. Buna görə də biz bir dəyərlər sistemində birləşməliyik və 
yaşamalıyıq.  
Cənab Prezident, mən Sizə dərin minnətdarlığımı bildirirəm və Sizi Rumıniyada gözləyirik.  
Cənab Prezident, icazə verin mən Rumıniyanın həyatı əks olunmuş bu fotoalbomu Sizə təqdim edim. Siz 
Rumıniyanı çox yaxşı tanıyırsınız. Bu fotoalbom Rumıniyada gördüyünüz yerlərin bəzilərini Sizə bir daha 
xatırladacaqdır.  
H e y d ə r  Ə l i y e v: Çox sağ olun.  
 
 
63 
 
 
RUSİYA FEDERASİYASI TƏHLÜKƏSİZLİK ŞURASININ KATİBİ VƏ ONU MÜŞAYİƏT 
EDƏN ŞƏXSLƏRLƏ GÖRÜŞDƏ SÖHBƏT 
 
Prezident sarayı 
 
14 iyun 2000-ci il 
  
H e y d ə r  Ə l i y e v:  Hörmətli Sergey Borisoviç, hörmətli qonaqlar, mən sizi ürəkdən salamlayıram, 
Azərbaycana gəlişinizə şadam. Şadam ki, bu gün artıq sizin görüşləriniz, danışıqlarınız olmuşdur. Bütün 
bunların Rusiya–Azərbaycan münasibətlərinin daha da inkişaf etməsi üçün böyük əhəmiyyəti var. Bu günlərdə 
biz sizinlə birlikdə Rusiya gününü qeyd etdik. Rusiya səfirliyində çoxlu adam vardı, bina kifayət etmədi, ona 
görə də bütün ərazi adamla dolu idi. Elə bu faktın özü burada Rusiyaya necə böyük maraq göstərildiyinə sübut-
dur. Təbii ki, Rusiyanın olduqca çox dostları var, onlar bu bayrama dəvət edilmişdilər. Azərbaycan ilə Rusiya 
arasında münasibətlər mehriban, xoş, yaxşıdır. Mən bayramda çıxış edərkən demişdim və bu gün də demək 
istəyirəm ki, biz bu münasibətlərin daha yaxşı olacağına böyük ümidlər bəsləyirik.  
Biz bütün sahələrdə – iqtisadi, mədəni, elmi sahələrdə münasibətlərimizi inkişaf etdirmək üçün böyük 
potensiala malikik. Odur ki, bu potensialdan istifadə etməliyik. Hesab edirəm ki, Rusiyada hakimiyyətin 
dəyişməsindən, Vladimir Vladimiroviç Putinin Rusiya prezidenti seçilməsindən və Rusiyanın rəhbər 
orqanlarının tərkibində bir çox dəyişikliklər olandan sonra Rusiya üçün də, Rusiya–Azərbaycan münasibətləri 
üçün də yeni, çox mühüm mərhələ başlanır.  
Biz son vaxtlar Rusiya prezidentinin və hökumətinin həyata keçirdikləri tədbirləri müşahidə edirik və 
görürük ki, Rusiya prezidenti Rusiya dövlətçiliyinin möhkəmlənməsi, qayda-qanun yaradılması, demokratiyanın 
inkişafı və iqtisadi islahatların aparılması üçün tədbirlər görür və bütün bunlar bizim hamımız üçün strateji 
vəzifədir. Rusiya böyük dövlətdir, 1991-ci ildə Rusiyanın suverenliyi elan edilmişdir. Sovetlər İttifaqı 
dağılandan sonra biz də müstəqilliyimizə nail olduq. Rusiya və Azərbaycan vaxtilə yaşadığımız sistemdən uzaq-
laşaraq, demokratiya, demokratik inkişaf yolu, bazar iqtisadiyyatı yolu seçmişlər. Əlbəttə, Rusiyada bu 
istiqamətdə çox işlər görülmüşdür. Bütün sahələrdə böyük potensialı nəzərə alınmaqla, Rusiya qalan dövlətlər 
üçün, o cümlədən bizim üçün də nümunə ola bilər. Ona görə də Rusiya tarixinin yeni mərhələsində hər şey – 
həm Rusiya dövlətçiliyinin möhkəmlənməsi, qayda-qanun yaradılması, həm də demokratiyanın inkişafı, bütün 
demokratik dəyərlərin möhkəmlənməsi eyni vaxtda və daha intensiv surətdə irəliləyəcəkdir.  
Biz Rusiyanı həmişə azad, demokratik, demokratik dəyərlərə sadiq olan ölkə kimi görmək istəyirik, onu 
nəzərdə tuturam ki, bu, Rusiya ilə Azərbaycan arasında bərabərhüquqlu münasibətlər, mehriban qonşuluq, 
dostluq münasibətləri üçün yaxşı zəmin ola bilər. Təkrar edirəm, Rusiya ilə Azərbaycan arasında münasibətlərin 
inkişaf potensialı çox böyükdür. Yeri gəlmişkən, bu ay, məncə, ayın 26-da Azərbaycanda Rusiya mədəniyyəti 
günləri keçiriləcəkdir. Son illər biz Azərbaycanda da, Moskvada da belə günləri dəfələrlə keçirmişik. Söz 
düşmüşkən, onlar olduqca faydalıdır. Sovetlər İttifaqının tərkibində olduğumuz illərdə respublikalar arasında 
belə günlər keçirirdik. Xatirimdədir, 1972-ci ildə çox böyük bayram–Azərbaycanda Rusiya mədəniyyəti günləri 
oldu. Adamlar bunu o vaxt da çox yaxşı qarşılayırdılar, xüsusən indi də – biz artıq müxtəlif dövlətlərdə olduğu-
muz vaxtda da yaxşı qarşılayırlar. Buna görə də biz bu günləri necə lazımdırsa keçirəcəyik, sonra yəqin ki, 
Rusiyada, Moskvada Azərbaycan mədəniyyəti günləri olacaqdır.  
Bizim mədəni əlaqələrimiz, insani əlaqələrimiz, elm, təhsil xətti ilə əlaqələrimiz çox sıxdır. İqtisadi 
münasibətlər də inkişaf edir. İndi bizdə özəl sektor üstün yer tutur. Buna görə də sahibkarlar, biznesmenlər 
arasındakı ticarət, şübhəsiz, böyük əhəmiyyətə malikdir. Rusiyadan Azərbaycana və Azərbaycandan Rusiyaya 
çoxlu mallar aparılır, hərçənd Azərbaycandan daha çox məhsul, xüsusən meyvə, tərəvəz aparmaq olar. İndi 
bizdə çoxlu meyvə var, özü də bunlar olduqca dadlıdır. Bilirsiniz, Avropa ölkələrində olanda görürsən ki, 
mehmanxanalarda həmişə çox gözəl meyvələr satılır, çiyələk hər yerdə belə gözəldir, amma onu yeyəndə 
bilmirsən ki, bu çiyələkdir, yoxsa nədir. Deyirlər ki, çiyələyin tez yetişməsi, qəşəng görünməsi üçün hansısa 
gübrələrdən istifadə edirlər. Amma insan üçün vacib olan bu deyil, vacib olan budur ki, dadlı və faydalı olsun. 
Bax, belə dadlı və faydalı meyvə, tərəvəz Azərbaycanda olduqca çoxdur. Odur ki, əgər əlaqələrimizi – nəqliy-
yat, ticarət və başqa əlaqələrimizi yaxşılaşdırsaq, onda meyvə, tərəvəz və digər bütün kənd təsərrüfatı məhsulları 
ilə təchizat sarıdan Rusiyaya böyük xidmət göstərə bilərik.  
Rusiyadan da bizə çoxlu məhsul – taxıl da, digər mallar da, ət də gətirilir. Azərbaycanda hətta "Borodinski" 
çörəyi, Moskva sosiskası, kolbasası da satırlar. Adamlar onları alırlar, çünki "Borodinski" çörəyinə də, Moskva 
kolbasasına da öyrəşmişlər, mən hələ "Stoliçnaya" arağını demirəm.  
Ona görə də mənə elə gəlir ki, indi biz münasibətlərimizin daha da inkişaf etməsi üçün yeni, fəal addımlar 
atmalıyıq. Bununla əlaqədar, hesab edirəm sizin Azərbaycana səfərinizin böyük əhəmiyyəti var. Bir daha demək 
istəyirəm ki, bu, Rusiya Təhlükəsizlik Şurası katibinin belə heyətdə ilk səfəridir. Hələ belə şey olmayıbdır. 
64 
 
                                                
Doğrudur, müstəqillik dövründə buraya, təəssüf ki, belə yüksək səviyyədə səfər – məsələn, Rusiya 
prezidentinin, Rusiya Baş nazirinin səfəri də olmayıbdır. Ən yüksək səviyyəli səfər nazirin səfəri olubdur.  
Mən Rusiya prezidenti Vladimir Vladimiroviç Putini Azərbaycana rəsmi səfərə dəvət etmişəm. Bu gün bir 
daha həmin dəvəti sizə çatdırıram və ümidvarıq ki, biz cari ildə Vladimir Vladimiroviç Putinlə Azərbaycanda 
görüşə biləcəyik. Amma məsələ təkcə bununla bitmir. Haqqında danışdıqlarımın – münasibətlərimizin 
inkişafında yeni mərhələnin sadəcə sözlər deyil, konkret işlər olması üçün, bunu qarşılıqlı fayda məqsədi ilə 
həyata keçirə bilməyimiz üçün digər görüşləri, digər səfərləri də həyata keçirmək mümkündür.  
S e r g e y  İ v a n o v (Rusiya Təhlükəsizlik Şurasının katibi): Hörmətli Heydər Əliyeviç, dediyiniz sözlərə 
görə, nümayəndə heyətimizi qəbul etməyə vaxt tapdığınıza görə çox sağ olun. Biz bunu çox yüksək 
qiymətləndiririk və rusiyalılar üçün əlamətdar bir gündə səfirliyimizə getməyə imkan və vaxt tapdığınıza, tarixə 
də, ənənələrə də, bugünkü günə də ehtiramınızı ifadə etdiyinizə görə də Sizə bir daha öz minnətdarlığımızı 
bildiririk. Biz bu addımı dərin rəmzi mənalı və əsrlər boyu birlikdə yaşayan və birlikdə, yanaşı yaşayacaq qonşu 
xalqlarımızın münasibətlərinin hərtərəfli inkişafına yönəldilmiş addım kimi qiymətləndiririk. Axı Rusiyada 
hamı nahaq yerə demir ki, Bakı dünyanın ən beynəlmiləl şəhərlərindəndir, burada rusiyalılar özlərini həmişə 
evdəki kimi hiss edirlər, Bakı buxtasının gözəlliyindən feyziyab ola bilər, dənizin sahili boyunca gəzişə, təəssüf 
ki, keçmiş SSRİ-nin bir sıra ərazilərindən fərqli olaraq, özlərini burada arxayın hiss edə bilərlər. Mən bunu 
Təhlükəsizlik Şurasının katibi olduğuma görə demirəm, sadəcə olaraq, həyat göstərir.  
Biz, həqiqətən, hansısa sıçrayışlar, hansısa süni addımlar atmaq əhval-ruhiyyəsində deyilik. Hesab edirik ki, 
xalqlarımızın heç bir problemi, heç bir mübahisəli məsələsi yoxdur, onların ümumi sərhədi ilə yanaşı, ümumi 
mədəniyyəti, dili də var, biz bunu da yüksək qiymətləndiririk. Buradakı soydaşlarımızın vəziyyəti, rus dili ilə 
bağlı vəziyyət yaxşıdır, rus dili Bakının küçələrində açıqca səslənir – bu bizim üçün xoşdur – bunu dəstəkləmək 
və münasibətləri inkişaf etdirmək lazımdır.  
Sizin iqtisadiyyat barədə dediklərinizlə mən tamamilə razıyam. Bəli, bizdə azad bazar var, bizdə özəl 
kommersantlar ticarətlə fəal məşğuldurlar. Bunu ancaq alqışlamaq olar. Lakin bununla bərabər, elə mümkün 
layihələr var ki, heç bir sahibkar məhsulun həcmlərinə, vəzifələrin mühümlüyünə görə bu layihələrə girişə 
bilməz. Mən Rusiya dövlətinin, icra hakimiyyəti orqanlarımızın rolunu onda görürəm, onlar şirkətlər və ya 
adamlar arasında deyil, dövlətlər arasında ciddi, tammiqyaslı ticarətin inkişafına kömək edə bilərlər.  
Siz kənd təsərrüfatını tamamilə haqlı olaraq xatırladınız, Azərbaycan torpağının zəngin, çox dadlı 
nemətlərindən danışdınız. Həqiqətən, Avropada pomidor nəinki süni surətdə yetişdirilir, həm də hökmən eyni 
ölçüdə olmalı, standart Avropa qutusuna uyğun gəlməlidir. Bilmirəm, sizdə necədir, Rusiyada isə, hər halda, hamı 
istəyir, vərdiş edib ki, pomidor iri də ola bilər, xırda da. Eləcə də gilas, bir çox digər meyvələr də.  
Bu gün biz Ramiz Ənvəroviçlə saziş imzalamağı planlaşdırırıq.* Fikrimcə və nümayəndə heyətimiz də hesab 
edir ki, bu, iki dövlətin təhlükəsizliyi kimi belə incə, ciddi sahədə də əməkdaşlığın inkişafı yolunda mühüm 
addımdır. Bizim burada da bir çox ümumi vəzifələrimiz var – mən həm ümumi təhlükələri, həm də 
xalqlarımızın əmin-amanlıq, sakit şəraitdə yaşaması üçün, müharibələrin, münaqişələrin, terrorizmin, 
mütəşəkkil cinayətkarlığın olmaması üçün bu təhlükələri dəf etmək, birlikdə işləmək kimi ümumi arzunu 
nəzərdə tuturam. Təəssüf ki, qloballaşma, zamanın yeni cərəyanları nəinki yeni nemətlər, həm də yeni təhlükə 
gətirmişdir, elə bir təhlükə ki, hələ bu yaxınlarda, vahid Sovet İttifaqının tərkibində olarkən biz onu heç təsəvvür 
edə bilməzdik. Təsəvvürümüzə gətirə bilməzdik ki, terrorizm problemi, narkotik maddələrin yayılması 
problemi, mütəşəkkil cinayətkarlıq, dünyada hər il çox böyük məbləğdə, milyardlarla dollar məbləğində ziyan 
vuran kompüter cinayətləri qarşımıza tam kəskinliyi ilə çıxacaqdır. Ola bilsin ki, indi bu problem bizə hələ 
birbaşa gəlib çıxmayıb, bizi öz alovlarına bürüməyib, bizə toxunmayıbdır. Lakin hesab edirəm ki, biz gələcək 
barəsində düşünməliyik və başqalarının səhvlərindən indidən ibrət götürməli və müvafiq nəticələr çıxarmalıyıq.  
Heydər Əliyeviç, Siz tamamilə doğru dediniz ki, nəinki mənim səfərim, həm də buraya planlaşdırılmış 
səfərlərin və Azərbaycanın nazirlərinin, hakimiyyət orqanlarının yüksək vəzifəli nümayəndələrinin Rusiyaya 
səfərləri – biz onlara hazırlaşırıq – zənnimcə, münasibətlərimizi bir neçə il əvvəl olduğuna nisbətən keyfiyyətcə 
yeni səviyyəyə çıxarmağa qadirdir. MDB-nin bir çox digər ölkələrindən fərqli olaraq, bizdə iqtisadi səpkili heç 
bir maneə yoxdur. Mən xüsusi nəzərə çatdırmaq istərdim ki, bu gün Azərbaycan yeganə MDB ölkəsidir ki, onun 
Rusiyaya heç bir borcu yoxdur. Əksinə, Rusiyanın Azərbaycana borcu, doğrudur, kiçik məbləğdə borcu var. 
Borc olmayan hallarda iqtisadi əməkdaşlığı möhkəmlətməkdən danışmaq həmişə asandır, bizi keçmişin heç bir 
yükü geri çəkmir. Bu, mühüm cəhətdir.  
Biz nəinki yüksək səviyyədə, həm də regioanlar səviyyəsində əlaqələri də alqışlayırıq. Bu gün mən eşidib 
məmnun oldum ki, Sverdlovsk vilayətinin qubernatoru Rossel buraya gəlmiş, Azərbaycandan kənd təsərrüfatı 
məhsullarının alınması haqqında konkret danışıqlar aparmışdır. Bu, düzgün addımdır. Əlbəttə, bu məhsullar 
yəqin ki, əsasən Moskvaya, Peterburqa göndərilməlidir  
 
* Görüşdə Azərbaycan Respublikasının Prezidenti yanında Təhlükəsizlik Şurası ilə Rusiya Federasiyasının 
Təhlükəsizlik Şurası arasında əməkdaşlıq haqqında protokol imzalandı. 
65 
 
Onlar əsasən sahibkarlar tərəfindən gətirilir. Sizi əmin edə bilərəm ki, hazırda Moskvada çoxlu kiçik 
Azərbaycan restoranları, kafeləri var, bunlarda qəlyanaltı etmək, sizin xörəklərin dadına baxmaq da 
mümkündür. Biz bunu bəyənirik. Lakin Rusiya çox böyük ölkədir. Buna görə də əgər Azərbaycanın məhsulları 
Sibirə də, Uzaq Şərqə də göndərilərsə, zənnimcə bu, düzgün istiqamətdə atılmış addım olar. Xoşdur ki, 
Rusiyanın ayrı-ayrı regionlarının nümayəndələri, qubernatorları da bu məsələyə diqqət yetirirlər.  
Qısa çıxışıma yekun vuraraq demək istəyirəm ki, biz bütün istiqamətlər üzrə – istər siyasi, istər iqtisadi, istər 
hərbi, istərsə də mədəni sahədə münasibətləri inkişaf etdirməyə hazırıq. Mədəniyyət də vacibdir. Xalqların, 
xüsusən də belə çoxəsrlik mədəniyyəti və ənənələri olan xalqlarımızın mədəniyyəti və qarşılıqlı anlaşması, 
qarşılıqlı surətdə zənginləşməsi olmadan böyük tərəqqiyə ümid bəsləmək olmaz. Yaxşı ki, bizim insanlar bir-
birinə qonaq gedib-gəlirlər. Rusiyada da milyonlarla azərbaycanlı yaşayır. Biz buna həmişə şadıq, çalışacağıq 
ki, onlar torpağımızda heç bir anlaşılmazlıqdan, heç bir hadisədən qanqaralığı çəkməsinlər. Biz çalışacağıq ki, 
münasibətlərimiz daim möhkəmlənsin. Çox sağ olun.  
H e y d ə r  Ə l i y e v: Biz bu baxımdan yekdilik. Ona görə də heç bir problem yoxdur. İndi protokolu 
imzalamaq olar.  
S e r g e y   İ v a n o v: Mən Ramiz Ənvəroviçi bu il ərzində Moskvaya cavab səfərinə dəvət edirəm. Biz 
ekspertlər səviyyəsində operativ rejimdə daim informasiya mübadiləsi edəcəyik. Şəxsi müdaxiləmiz lazım 
olduqda isə, biz də buna operativ surətdə qoşulmağa hazırıq. Zənnimcə, bu il Ramiz Ənvəroviç Moskvaya gələ 
bilər. Üstəlik, bunu eşidəndə bir qədər təəccübləndim ki, 1991-ci ildən bəri o, Moskvada bir dəfə də olmayıbdır. 
1991-ci ildən bəri Moskva çox dəyişibdir. Ayrı-ayrı rayonları hətta tanımaq olmur.  
H e y d ə r  Ə l i y e v: Bəli, o, Moskvaya bu şəhəri görmək üçün deyil, sizinlə görüşmək, fikir mübadiləsi 
aparmaq, başlıcası isə, təcrübə öyrənmək üçün getməlidir. Əlbəttə, bu baxımdan sizin böyük təcrübəniz var. 
Odur ki, sizin təcrübənizdən istifadə etmək bizim üçün vacibdir. Bir sözlə, mən bu dəvəti alqışlayıram.  
S e r g e y   İ v a n o v: Biz təcrübəmizi bölüşməyə hazırıq. Pis nəticələri də.  
H e y d ə r  Ə l i y e v: Bu səhvləri bilmək, etməmək üçün, bir də pisin hər yerdə olduğunu bilmək üçün pisi 
də görmək lazımdır. Yoxsa bəzilərinə elə gəlir ki, bir yerdə hər şey yaxşıdır, başqa yerdə isə hər şey pisdir. 
Təəssüf ki, müxtəlif beynəlxalq təşkilatlarda belə ustalar var.  
S e r g e y   İ v a n o v: Heydər Əliyeviç, əlbəttə, biz Sizin MDB sammitinə səfərinizi səbirsizliklə 
gözləyirik.  
H e y d ə r  Ə l i y e v: Bəli, mən tezliklə, iyunun 20-də Moskvada olacağam. Ayın 21-də dövlət başçılarının 
görüşü var. Mən prezident Vladimir Vladimiroviç Putinlə xüsusi görüşə ümid bəsləyirəm.  
S e r g e y   İ v a n o v: Bu görüşə o da hazırlaşır, onu səbirsizliklə gözləyir. Çox sağ olun.  
66 
 
 
BÖYÜK BRİTANİYA VƏ ŞİMALİ İRLANDİYA BİRLƏŞMİŞ KRALLIĞININ KRALİÇASI 
ÜLYAHƏZRƏT II YELİZAVETAYA 
 
Ülyahəzrət! 
Böyük Britaniya və Şimali İrlandiya Birləşmiş Krallığının milli bayramı – Kraliçanın təvəllüdü günü 
münasibətilə Sizi və kral ailəsinin üzvlərini, bütün dost Britaniya xalqını səmimi-qəlbdən təbrik edir, Sizə 
cansağlığı və səadət, ölkənizə sülh, əmin-amanlıq və daimi çiçəklənmə arzulayıram. 
Mən Azərbaycan Respublikası ilə Böyük  Britaniya və Şimali İrlandiya Birləşmiş Krallığı arasında 
əməkdaşlığın inkişafına böyük əhəmiyyət verirəm. Biz Britaniya xalqının dünyada demokratiyanın bərqərar 
olmasına verdiyi töhfələri, habelə Azərbaycanın beynəlxalq mövqeyinin möhkəmlənməsində Böyük Britaniya 
Krallığının dəstəyini yüksək qiymətləndiririk. 
Əminəm ki, ölkələrimizin dostluq və əməkdaşlıq münasibətləri xalqlarımızın mənafeyi, ümumi sülh və 
əmin-amanlıq naminə inkişaf edib dərinləşəcəkdir. 
 
Dərin hörmət və ehtiramla, 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri 
67 
 
  
BÖYÜK BRİTANİYA VƏ ŞİMALİ İRLANDİYA BİRLƏŞMİŞ KRALLIĞININ BAŞ NAZİRİ 
ZATİ-ALİLƏRİ CƏNAB ENTONİ BLEYRƏ 
 
Hörmətli cənab Baş nazir! 
Böyük Britaniya və Şimali İrlandiya Birləşmiş Krallığının milli bayramı – Kraliçanın təvəllüdü günü 
münasibətilə sizə və dost Britaniya xalqına səmimi təbriklərimi yetirir, Sizə cansağlığı və uğurlar, ölkənizə 
əmin-amanlıq və daha böyük tərəqqi arzulayıram. 
Böyük Britaniyanın bütün sahələrdə əldə etdiyi nailiyyətlər bizi sevindirir və Sizin rəhbərliyinizlə Britaniya 
xalqı öz inkişaf yolunda bundan sonra da uğurla irəliləyəcəkdir. 
Biz Böyük Britaniya və Şimali İrlandiya Birləşmiş Krallığı ilə hərtərəfli əməkdaşlıq əlaqələrinin daha da 
inkişaf etməsinə böyük əhəmiyyət veririk və bunu yüksək qiymətləndiririk. 
Əminəm ki, ölkələrimiz arasında sıx əməkdaşlıq Azərbaycanda demokratik cəmiyyət qurulmasına, geniş 
siyasi və iqtisadi islahatlar aparılmasına, regionda və ümumən dünyada sülhün və sabitliyin təmin olunmasına 
xidmət edəcəkdir. 
 
Dərin hörmət və ehtiramla, 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri 
 
 
 
 
 
 
68 
 
                                                
 
«MİR» DÖVLƏTLƏRARASI TELERADİO ŞİRKƏTİNİN, RUSİYANIN «MAYAK» 
RADİOSTANSİYASININ VƏ «NEZAVİSİMAYA QAZETA»nın SİYASİ İCMALÇILARININ 
SUALLARINA CAVAB* 
 
15 iyun 2000-ci il 
 
A p a r ı c ı: Bu gün Azərbaycan prezidenti Heydər Əliyev "Mir" Dövlətlərarası Teleradio Şirkətinin 
Azərbaycan milli nümayəndəliyinə gəlmişdir. Bakı–Moskva birbaşa telekörpüsü olmuşdur. Prezident Heydər 
Əliyev Rusiya jurnalistlərinin suallarına cavab vermişdir. O, "Mir" DTRŞ-nin Azərbaycan milli 
nümayəndəliyinin yaradıcı kollektivi ilə görüşmüş, xatirə şəkli çəkdirmişdir.  
"Mir" Teleradio Şirkəti Azərbaycan nümayəndəliyinin həyatında daha bir fərəhli hadisə baş vermişdir: 
nümayəndəliyin direktoru Davud İmanov Müstəqil Dövlətlər Birliyinin informasiya məkanının formalaş-
masına görkəmli töhfəsinə görə "Dostluq ağacı" medalı ilə təltif edilmişdir. Bildiyiniz kimi, "Mir" DTRŞ-nin 
Azərbaycan milli nümayəndəliyinin işindən məqsəd bugünkü Azərbaycanın həyatı haqqında obyektiv, hərtə-
rəfli informasiyanı bütün postsovet məkanının sakinlərinə çatdırmaqdan ibarətdir.  
A p a r ı c ı (oğlan): Məhz bu məqsədlə biz görkəmli siyasətçiləri, alimləri və mədəniyyət xadimlərini 
telekörpülərə tez-tez dəvət edirik.  
A p a r ı c ı (qız): Moskva ilə indiki telekörpünün qonağı Azərbaycan prezidenti Heydər Əliyevdir.  
A p a r ı c ı (oğlan): Biz sizə proqramın bu buraxılışına birlikdə baxmaq imkanı veririk.  
A p a r ı c ı: Günortanız xeyir, hörmətli televiziya tamaşaçıları. Biz – "Mir" Dövlətlərarası Teleradio 
Şirkəti, "Mayak" radiostansiyası və "Nezavisimaya qazeta" MDB ölkələrinin prezidentləri ilə görüşləri da-
vam etdiririk. Bugünkü qonağımız Azərbaycan Respublikasının prezidenti Heydər Əlirza oğlu Əliyevdir. 
Günortanız xeyir, Heydər Əliyeviç.  
H e y d ə r  Ə l i y e v: Salam.  
A p a r ı c ı: Çoxsaylı suallarımıza başlamazdan əvvəl, icazənizlə, Sizi və Azərbaycan xalqını təbrik 
edək, ən xoş arzularımızı bildirək – firavanlıq, sülh və tərəqqi diləyək. İyunun 21-də Moskvada birlik 
ölkələri dövlət başçılarının növbəti görüşü keçiriləcəkdir. Sizin MDB-də inteqrasiya proseslərinin ünva-
nına söylədiyiniz tənqidi qeydlər kifayət qədər geniş məlumdur. İcazənizlə, bilmək istərdik, Azərbaycanın 
türkdilli dövlətlərlə daha yaxın əlaqələr yaratmaq baxımından xarici siyasətinin fəallaşması bununla izah 
edilmirmi?  
H e y d ə r  Ə l i y e v: Bəli, mən həqiqətən, MDB-nin fəaliyyəti barəsində tənqidi qeydlər söyləmişəm. 
Lakin bununla yanaşı, hesab edirəm ki, indi, Rusiyada rəhbərlik dəyişdikdən, Vladimir Vladimiroviç Putin 
prezident seçildikdən sonra birliyimiz öz həyatının və öz fəaliyyətinin ikinci mərhələsinə başlayır. Hər necə olsa 
da, MDB-də əsas rolu Rusiya oynayır. Bizim əldə etdiyimiz nəticələr də Rusiyanın birlik işlərini nə dərəcədə daha 
mütəşəkkil aparmasından asılıdır. Ona görə də mən ümid edirəm, kifayət qədər yaxşı ümid bəsləyirəm ki, iyunun 
21-də Moskvada yaxşı görüş olacaq və bu, MDB-nin fəaliyyətinin səmərəliliyini daha da yüksəltməyin 
bünövrəsini qoyacaqdır.  
S u a l : Heydər Əliyeviç, sual "Mayak" radiosundandır. Məlum olduğu kimi, Azərbaycan MDB-nin 
kollektiv təhlükəsizlik müqaviləsindən çıxmışdır. Lakin birliyimizin sərhədlərindəki hadisələr göstərmiş-
dir ki, narkotik maddələrin qanunsuz dövriyyəsi, beynəlxalq terrorizm, əhalinin qanunsuz miqrasiyası 
kimi hallarla birgə mübarizə aparmaq daha asandır. Necə bilirsiniz, Azərbaycanın bu müqaviləyə qayıt-
ması üçün imkanlar varmı və Azərbaycan qayıtmaq istəyirmi?  
C a v a b: Başa düşürsünüz ki, bunlar müxtəlif məsələlərdir. Kollektiv təhlükəsizlik haqqında müqavilənin 
öz təyinatı var. O ki qaldı terrorizmlə, narkotiklərlə və digər bu cür hallarla mübarizəyə, biz bu baxımdan 
həmişə birlikdəyik. Məsələn, Rusiya Təhlükəsizlik Şurasının katibi Sergey İvanov bu günlərdə burada oldu və 
biz onunla həmin məsələləri müzakirə etdik, hətta dünən Rusiyanın və Azərbaycanın təhlükəsizlik şuraları 
arasında məhz bu məqsədləri nəzərdə tutan protokol da imzalandı. Ona görə də burada heç bir ziddiyyət yoxdur. 
Biz bütün bu cür hallarla mübarizədə birlikdəyik.  
S u a l: Azərbaycanın Avropa Şurasına daxil olması barəsində Qərbin mövqeyinin müəyyən qədər 
dəyişməsi ilə bağlı Sizdən soruşmaq istərdim. Bu proses ləngiyir, ümumiyyətlə, Azərbaycanla Avropa 
Şurası arasında danışıqların indiki vəziyyətini necə qiymətləndirirsiniz və Azərbaycan üçün bu təşkilata 
daxil olmağın perspektivlərini nə cür proqnozlaşdırırsınız?  
C a v a v : Biz hesab etmirik ki, bu barədə Qərbin mövqeyi dəyişilibdir. Sadəcə, hazırlıq prosesi gedir ki, 
iyunun 28-də Avropa Şurası Parlament Assambleyasının sessiyasında Azərbaycanın və Ermənistanın Avropa 
Şurasına artıq qəti şəkildə, tamhüquqlu üzv kimi daxil olmaları məsələsinə baxılsın. Romada Siyasi Komitənin 
 
* Bu söhbətin videoyazısı iyunun 20-də  Rusiya İctimai Televiziyası (ORT) ilə göstərilmişdir. 
69 
 
iclası keçirilib və o, Azərbaycanın Avropa Şurasının tamhüquqlu üzvü seçilməsini Parlament Assambleyasına 
birmənalı şəkildə tövsiyə etmişdir. Biz bu barədə hansısa dəyişiklik görmürük.  
S u a l : Heydər Əliyeviç, Siz ATƏT-in İstanbul zirvə görüşündə Qafqazda kollektiv təhlükəsizlik 
sistemi yaradılması ideyasını irəli sürmüsünüz. Sizcə, indinin özündə bu sahədə hansısa real addımlardan 
danışmaq olarmı?  
C a v a v : Bilirsiniz, Cənubi Qafqazda təhlükəsizlik haqqında məsələ çox vacibdir. Məsələn, keçən ilin 
noyabrında ATƏT-in İstanbul zirvə görüşündə Azərbaycan bütün Qafqazda təhlükəsizlik, sülh və sabitlik paktı 
yaradılması təşəbbüsü ilə çıxış etdi və əlaqədar ölkələri belə bir paktı birgə işləyib hazırlamağa dəvət etdi. 
Sonralar bəzi başqa dövlətlərdən də bu cür təkliflər daxil oldu.  
Biz hesab edirik ki, bu mümkündür. Ancaq bundan ötrü prinsipial məsələləri, ilk öncə Ermənistanla 
Azərbaycan arasındakı münaqişəni həll etmək lazımdır. Məlumdur ki, hələ 1988-ci ildə başlamış bu münaqişə 
Azərbaycana çox ağır zərbə vurub və biz onun çox acı nəticələrini hiss edirik. Azərbaycan ərazisinin 20 faizi 
Ermənistan silahlı birləşmələri tərəfindən işğal olunubdur. Bir milyon azərbaycanlı öz yaşayış yerindən zorla 
qovulub, artıq 7–8 ildir onlar çadırlarda ağır şəraitdə yaşayırlar. Ona görə də Qafqazda kollektiv təhlükəsizlik 
haqqında paktın yaradılmasına gəlib çatmağın vacib şərti ən əvvəl Ermənistan–Azərbaycan münaqişəsinin 
həllidir. Bəs bundan ötrü nə lazımdır? Altı il bundan öncə biz atəşkəs haqqında sazişə nail olmuşuq. İndi 
müharibə getmir. Amma biz sülhə də nail olmamışıq. Bundan ötrü isə Ermənistan silahlı qüvvələri Azərbaycan 
ərazilərindən çıxmalı, yurd-yuvasından didərgin salınmış insanlar öz yerlərinə qayıtmalıdır – baxmayaraq ki, 
orada hər şey dağıdılıb, talan edilib – heç olmasa insanlar öz yerlərinə qayıtsınlar – Azərbaycanın ərazi bütöv-
lüyü bərpa olunmalıdır. Belə olan halda, əlbəttə ki, Qafqazda kollektiv təhlükəsizlik paktı yaratmaq üçün böyük 
imkanlar açılır. Ona görə də bunsuz heç bir paktdan söhbət gedə bilməz.  
Biz nikbinik, hesab edirik ki, bunu etmək mümkündür, buna nail olmaq olar.  
S u a l: Heydər Əliyeviç, bununla əlaqədar "Mayak" radiosundan bir sual. Azərbaycanın hakimiyyət 
orqanları, rəsmi Bakı Ermənistan ərazisində Rusiya hərbi bazalarının olması ilə bağlı dəfələrlə narahat-
lıqlarını bildirmişlər. Sizin mövqeyiniz indi necədir və həmin bazaların olması Rusiya ilə Azərbaycan 
arasında münasibətlərə nə cür təsir göstərə bilər? Sağ olun.  
C a v a v : Bu barədə mənim mövqeyim dəyişməyibdir. Birincisi, bütün dünyaya bəllidir, Moskva 
mətbuatında da yaxşı məlumdur – hələ 1997-ci ildə Rusiyanın hakimiyyət orqanları aşkar etmişdilər ki, 
Rusiyanın Müdafiə Nazirliyi əvvəlki üç il ərzində Ermənistana qanunsuz olaraq, gizli surətdə bir milyard 
dollarlıqdan artıq silah, döyüş sursatı, hərbi texnika vermişdir. Biz bu məsələni qaldırdıq, Rusiya prezidenti 
Yeltsinin səviyyəsində Rusiya rəhbərliyi ilə müzakirə etdik, mən özüm onunla bu barədə bir neçə dəfə danış-
dım. Mən bu məsələni MDB ölkələri dövlət başçılarının iclasında qaldırdım.  
Materiallar araşdırılmaq üçün Rusiya Federasiyasının Prokurorluğuna verildi. Amma sonra Rusiyanın, 
Azərbaycanın və Ermənistanın birgə komissiyası yaradıldı. Biz bu komissiyanın işində fəal iştirak edirdik. 
Sonra isə bu komissiya da fəaliyyətini dayandırdı. Odur ki, biz bundan narahatıq, çox narahatıq. Bu birincisi.  
İkincisi, əlbəttə, biz hesab etmirik ki, Ermənistan kimi kiçik bir ölkənin ərazisində bu qədər Rusiya 
qoşunlarının saxlanmasına ehtiyac var. Bunun məqsədi bizə aydın deyildir. Hərçənd, bəzi izahatlar var. Amma 
mənə elə gəlir ki, bu izahatlar inandırıcı deyildir. Bəlkə də kiməsə elə gəlir ki, bu, Cənubi Qafqazda 
sabitləşdirici amildir. Ancaq biz hesab edirik ki, əksinə, bu, sabitliyi pozan amildir. Biz əvvəlkitək öz 
mövqelərimizdə dayanmışıq.  
S u a l: Heydər Əliyeviç, indi çoxları deyir ki, Dağlıq Qarabağ üstündə münaqişənin nizama 
salınmasına dair həlledici, qəti saziş bu il imzalana bilər. Siz Ermənistan prezidenti Köçəryanla bir neçə 
dəfə görüşmüsünüz. Ancaq ATƏT-in Minsk qrupunun vasitəçiliyi son vaxtlar yenidən fəallaşmışdır. 
Təəssüflər olsun ki, indi Moskva bu qrupun tərkibində heç də ən fəal rol oynamır. Dünən, yoxsa 
srağagün, ümumiyyətlə, bu günlərdə Vaşinqton Dağlıq Qarabağda və onun ətrafında mümkün ərazi 
mübadiləsinə dair yeni plan irəli sürmüşdür. Necə bilirsiniz, Qarabağ prosesi nə vaxt başa çatacaq və 
doğrudanmı bu il hansısa bir həlledici irəliləyiş gözləmək olarmı?  
C a v a b: İlk öncə demək istəyirəm ki, sualınızda kifayət qədər düzgün olmayan informasiya var. 
Rusiyanın, Amerika Birləşmiş Ştatların və Fransanın başçılıq etdikləri ATƏT-in Minsk qrupu fəaliyyət göstərir 
və fəaliyyət göstərməkdə davam edir. Ermənistan prezidenti Robert Köçəryanla Azərbaycan prezidenti arasında 
bilavasitə görüşlər ötən ilin təxminən aprelində başlamışdır. Sonra bizim daha bir neçə görüşümüz oldu. Lakin 
bu, ATƏT-in Minsk qrupunun fəaliyyətini əsla istisna etmirdi. Sadəcə olaraq, həmsədrlər bizim danışıqlarımızın 
nəticələrini almaq üçün öz işlərini bir qədər ləngitməyi lazım bilmişlər. Biz danışıqlar aparmışıq, görüşmüşük və 
hər ikimiz bu fikirdə olmuşuq ki, məsələni, nəhayət, sülh yolu ilə həll etmək lazımdır və onu uzatmaq olmaz. 
Ermənistan prezidenti də, mən də bu məsələnin həlli üçün şərt kimi istər Azərbaycan tərəfindən, istərsə də 
Ermənistan tərəfindən qarşılıqlı kompromisin olmasını müəyyənləşdirdik. Biz bu məsələləri kompromis 
çərçivəsində daha konkret şəkildə müzakirə etdik.  
Lakin Ermənistanda baş vermiş hadisələr, yəni oktyabrın 27-də Yerevanda terror aktı, parlamentdə çoxlu 
adamın, Ermənistan parlamentinin sədrinin də, Baş nazirin də, deputatların da öldürülməsi, təbii olaraq, 
70 
 
Ermənistanda vəziyyəti dəyişdirdi. O vaxtdan bəri bizim şəxsi əlaqələrimiz, yəni prezident Robert Köçəryanla 
mənim aramda bilavasitə görüşlər yarımçıq qalmışdır.  
Ancaq bu o demək deyil ki, danışıqlar tamamilə gündəlikdən çıxır. Hesab edirəm ki, danışıqlara yenidən 
başlana bilər və başlanacaqdır, biz yəqin ki, yaxın vaxtlarda, Moskvada olarkən görüşə biləcəyik. Amma 
bununla yanaşı, Minsk qrupu, daha doğrusu, Minsk qrupunun həmsədrləri də işləmişlər. Bilirəm ki, bu 
yaxınlarda onlar Cenevrədə görüşmüş, nəinki münaqişənin nizama salınması məsələlərini, hətta nizamasalma 
haqqında saziş əldə olunduqdan sonra iqtisadi problemlərin həlli məsələlərini də müzakirə etmişlər. Yəni belə 
bir saziş əldə olunduqdan sonra işğal altındakı ərazilər azad edilməli, kommunikasiyalar bərpa olunmalıdır. Bu 
isə külli məbləğdə maliyyə vəsaiti tələb edən olduqca böyük işdir. Buna görə də Minsk qrupunun həmsədrləri 
həmin məsələni Cenevrədə Avropanın və Amerika Birləşmiş Ştatlarının müxtəlif maliyyə mərkəzləri ilə 
müzakirə etmişlər. İşlər bax, belədir. Hesab etmirəm ki, kimsə irəlidədir, kimsə geridədir. Məsələn, mən hesab 
edirəm ki, Minsk qrupu, həmsədrlər fəaliyyətini gücləndirməlidirlər, lakin bununla yanaşı, əlbəttə, Ermənistan 
prezidenti ilə Azərbaycan prezidenti arasında bilavasitə görüşlər yenidən başlamalıdır.  
S u a l: Heydər Əliyeviç, icazə verin, diqqətinizi Azərbaycanın və Gürcüstanın ikitərəfli münasibətləri 
sahəsinə yönəldim. Azərbaycan Bakı–Tbilisi–Ceyhan boru kəməri ilə neftin tranziti üçün öz tarif payını 
güzəştə getmişdir. Axı bu heç də az pul deyildir. Hər halda, bu addıma səbəb nə idi və Azərbaycan rəh-
bərliyi burada nəyi əsas tutmuşdur?  
C a v a b: Bilirsinizmi, Gürcüstan bizə dost ölkədir, qonşudur. Onların böyük iqtisadi çətinlikləri var. 
Doğrudur, iqtisadi çətinliklər bizdə də az deyildir. Bir milyondan çox azərbaycanlı, respublikamızın vətəndaşı öz 
yaşayış yerlərindən didərgin salınıb və yeddi-səkkiz ildir çadırlarda yaşayır, işləmir. Təsəvvür edirsinizmi, bu, digər 
MDB ölkələri kimi, öz həyatının keçid mərhələsində olan Azərbaycan üçün necə ağır iqtisadi yükdür. Amma buna 
baxmayaraq, biz görürük ki, Gürcüstanda iqtisadi vəziyyət bizdəkindən də pisdir.  
Ancaq biz Bakı–Tbilisi–Ceyhan neft kəmərinin inşasına dair danışıqlar apardıq, saziş imzaladıq. Sonra bəzi 
kommersiya məsələlərini həll etmək lazım idi. Gürcüstan kommersiya məsələlərinə dair bəzi təkliflər irəli sürdü. Bu 
təkliflər müzakirə olundu və razılaşdırıldı. Amma sonra ortaya tariflər məsələsi çıxdı. Yəni söhbət ondan gedirdi ki, 
Azərbaycana və Türkiyəyə düşməli olan tariflərlə müqayisədə Gürcüstanın tariflərini qaldırmaq lazımdır. Bu 
məsələni tənzimləmək üçün biz onu müzakirə etdik və dost qonşu Gürcüstana kömək göstərməyi qərara aldıq və 
öz tariflərimizi güzəştə getdik. Bilmirəm, onlar nə qədərdir, məncə, onları bir qədər şişirdirlər. Lakin onlar hər 
nə qədər olsa da, biz güzəşt etdik və hesab edirəm ki, düz iş gördük.  
S u a l: Heydər Əliyeviç, sual yenə "Mayak" radiosundandır. Siz dəfələrlə demişsiniz ki, respublikanın 
gələcəyini, onun iqtisadi dirçəlişini neft sahəsinin dirçəlişi ilə bağlayırsınız. Bakı–Ceyhan neft kəməri 
barədə konkret sual var. Məsələ bundadır ki, indi bəzi kütləvi informasiya vasitələri bir sıra məqalələr 
dərc edib ki, guya xarici sərmayədarlar bu layihəyə pul qoymağı səmərəsiz və məqsədəuyğun olmayan bir 
iş hesab etmişlər. Bu nə dərəcədə həqiqətə uyğundur? Necə bilirsiniz, respublikanın neft sahəsinin 
dirçəlişi ilə bağlı ümidlər nə dərəcədə əsaslıdır? Sağ olun.  
C a v a b: Bilirsiniz ki, yazılar müxtəlifdir, o cümlədən Rusiya mətbuatında da, Qərb mətbuatında da. Lakin 
bu müəlliflərdən hər biri öz məqsədlərini güdür və onların çoxu reallıqdan uzaqdır.  
Əvvəla, Bakı–Ceyhan boru kəməri Xəzər hövzəsindən, ilk növbədə, Xəzər dənizinin Azərbaycan 
sektorundan neftin dünya bazarlarına ixracı üçün vasitədir. Biz çox böyük miqdarda neft gözləyirik. Buna görə 
də bizim dünya bazarlarına çıxışlarımız olmalıdır. Biz bir neft kəməri – Bakı–Novorossiysk neft kəmərini 
çəkmişik, bu boru kəməri ilə neft ixrac edirik. Digər neft kəməri, Bakı–Supsa – Supsa Gürcüstanın Qara 
dənizdəki limanıdır – boru kəməri ilə də neft göndərilir. Ancaq böyük neft, çox böyük neft gözlənilir. Odur ki, 
bu iki neft kəməri onu nəql etmək iqtidarında olmayacaqdır. Buna görə də biz lap əvvəldən, hələ beş il öncə, 
indi "Əsrin müqaviləsi" adlandırılan ilk böyük müqaviləni imzalayarkən məhz bu müqavilədə əsas ixrac boru 
kəmərinin tikintisi nəzərdə tutulmuşdu. Müxtəlif müzakirələrdən sonra müəyyən edildi ki, bu neft kəmərinin 
Tbilisidən keçərək Aralıq dənizi sahilindəki Ceyhan limanınadək çəkilməsi daha məqsədəuyğundur.  
Buna görə də artıq hər şey həll edilmişdir. Əgər Xəzər dənizində neftin az olduğuna və ya, məsələn, onun 
Azərbaycana bəs etməyəcəyinə şübhə etsəydik – bu boru kəməri isə ildə təxminən 50–60 milyon ton neft 
vurmalıdır – onda biz niyə bu qədər vaxt ərzində həmin neft kəməri ilə məşğul olur və vaxtımızı niyə sərf edirik. 
Əlbəttə, bir tərəfdən, müxtəlif yazılarla belə bir fikir yaratmağa çalışırlar ki, Xəzər dənizində guya bu qədər neft 
yoxdur. Digər tərəfdən isə, bu fikri mücərrədləşdirərək həmin neft kəmərinin səmərəsizliyindən danışırlar.  
Deməliyəm ki, yeri gəlmişkən, siz də bilməlisiniz ki, ümumiyyətlə, Xəzərdəki bütün neft yataqlarını hələ 50 
il bundan əvvəl ilk öncə Azərbaycan geoloqları, alimləri, neftçiləri kəşf etmişlər və indi də kəşf edirlər.  
Buna görə də Azərbaycanda bu sahədə kifayət qədər elmi potensial da, texniki potensial da var. Azərbaycan 
Xəzər dənizinin ortasında, sahildən 100 kilometr aralıda yerləşən Neft Daşlarında hələ 50 il bundan əvvəl neft 
çıxarmağa başlamışdır. Buna görə də biz Xəzər dənizinin, xüsusən Xəzərin Azərbaycan sektorunun imkanlarına 
yaxşı bələdik.  
Məsələn, alimlərimizin proqnozları – bunlar isə həmişə doğru çıxır – göstərir ki, təkcə Azərbaycan 
sektorunda təxminən 4–5 milyard ton neft, təqribən 4 trilyon kubmetr qaz var. Şübhəsiz, biz bunların 
71 
 
hamısından istifadə etməli, bunların hamısını ixrac etməli, bunların hamısını dünya bazarlarına çatdırmalıyıq. 
Buna görə də biz, bir tərəfdən, yataqların işlənilməsi ilə məşğul olur və hətta gözlədiyimizdən də artıq nəticələr 
əldə edirik. Digər tərəfdən isə, əlbəttə, necə ixrac etmək barədə düşünməliyik. Bir yataq, sonra daha bir yataq 
kəşf etdik və gördük ki, gözlənildiyindən bir neçə dəfə artıq qaz ehtiyatı var. Lakin bu qazı da ixrac etmək 
lazımdır. Respublikamıza bu qədər qaz gərək deyildir.  
Buna görə də guya Xəzər dənizində bu qədər neft olmadığı barədə, Bakı–Ceyhan boru kəmərinin 
səmərəsizliyi və kimlərinsə imtina etdiyi və ya şəkk-şübhə gətirdiyi barədə hər cür mülahizələr həqiqətə uyğun 
deyildir.  
S u a l: Heydər Əliyeviç, Siz "Xəzər dənizinin Azərbaycan sektoru" dediniz. Elə ola bilməzmi ki, 
Xəzərin Azərbaycan sektorunda neft və qazın proqnozlaşdırılan ehtiyatları mübahisə obyekti olsun, 
çünki Xəzər dənizinin yeni statusu məsələsi indiyədək həll edilməyibdir. Danışıqlar gah gedir, gah da 
getmir. Rusiya xüsusi mövqe tutur, bəzi məsələlərdə Türkmənistan da ona qoşulur, Qazaxıstan da öz 
spesifik mövqeyini qədərincə dəqiq müəyyənləşdiribdir. Siz bu barədə, Xəzər dənizinin hüquqi siması 
barədə nə düşünürsünüz?  
C a v a b: Hər şeydən əvvəl demək istəyirəm ki, biz Xəzər dənizinin Azərbaycan sektorunda neft və qaz 
yataqlarının işlənilməsi ilə məşğul oluruq. Azərbaycan sektoru nə deməkdir? Hələ 1970-ci ildə, Xəzər dənizi 
tamamilə Sovetlər İttifaqına məxsus olan dövrdə sovet hökuməti Xəzər dənizinin mineral ehtiyatlarının məhz 
işlənilməsi üçün sektorlar müəyyən etmişdi. Bax, biz öz işimizi bu sektorun hüdudları daxilində aparırıq. Biz bu 
sektorun sərhədindən kənara çıxmırıq. Üstəlik, əgər Xəzər dənizinin ümumi ərazisindən danışmalı olsaq, onda 
görərik ki, bu sektor digər Xəzəryanı ölkələrin malik olduqları sektorlardan kiçikdir. Ona görə də bizim burada 
təhlükəmiz yoxdur.  
Xəzər dənizinin hüquqi statusuna gəldikdə isə, biz lap əvvəldən belə bir mövqedəyik ki, Xəzər dənizinin 
hüquqi statusunu bütün Xəzəryanı dövlətlərlə birlikdə müəyyən etmək lazımdır. Lakin bütün bəla ondadır ki, 
əvvəla, müxtəlif ölkələr müxtəlif təkliflər irəli sürürlər. İkincisi, müzakirə etmək, hamı üçün məqbul formul və ya 
məqbul qərar tapmaqdan ötrü bir yerə toplaşmaq heç cür mümkün olmur. Biz bəyan etmişik və mən bu gün də bəyan 
edirəm – biz Xəzər dənizinin hüquqi statusu məsələsinin müzakirəsinə hazırıq və bu məsələdə, əlbəttə, beynəlxalq 
dəniz hüququ, təcrübə, praktika və digər hüquqlar əsasında fəal iştirak etməyə hazırıq. Biz buna hazırıq. Əgər məsələ 
indiyədək həll edilməyibsə, bu, Azərbaycanın təqsiri deyildir.  
S u a l: Heydər Əliyeviç, indi bir az başqa mövzuya keçək. Əlbəttə, bu gün hamını maraqlandırır ki, 
yeni prezidentlə əlaqədar Azərbaycanın və Rusiyanın münasibətləri neçə inkişaf edəcəkdir? Vladimir 
Putinə Sizin münasibətiniz necədir və Siz yeni Rusiyanın yeni Azərbaycanla münasibətlərinə hansı ümid-
lər bəsləyirsiniz?  
C a v a b: Bilirsiniz, Azərbaycanın Rusiyaya münasibəti həmişə ən xoş və ən səmimi olmuşdur. Əgər bu 
baxımdan hansısa qeyri-müntəzəmlik olubsa, sizə deməliyəm ki, bu, Azərbaycanın təqsiri üzündən olmayıbdır. 
Məncə bunu Rusiyanın indiki rəhbərliyi də başa düşür. Ona görə də başlıca məsələ budur ki, Rusiyaya 
münasibətimiz yaxşıdır, dostcasınadır, biz Rusiya ilə hərtərəfli münasibətlərə malik olmaq, əməkdaşlıq etmək 
və ənənəvi dostluğu möhkəmlətmək və inkişaf etdirmək istəyirik. Yeri gəlmişkən, bu dostluq Azərbaycan cə-
miyyətində indi də qalmaqdadır.  
Rusiyanın yeni prezidenti Vladimir Vladimiroviç Putinə gəldikdə isə, hesab edirəm ki, Rusiyada hakimiyyət 
dəyişdikdən sonra, Vladimir Vladimiroviç Putin prezident seçildikdən sonra nəinki Azərbaycanla Rusiya 
arasında münasibətlərin yaxşılaşması və inkişaf etməsi üçün, həm də, bayaq dediyim kimi, MDB-nin 
səmərəliliyinin yüksəldilməsi üçün böyük imkanlar açılır. Konkret danışmalı olsaq, mən buna böyük ümidlər 
bəsləyirəm.  
Yeri gəlmişkən, dünən mən Rusiya Təhlükəsizlik Şurasının katibi Sergey İvanovla görüşdüm və bu məsələ diqqət 
mərkəzimizdə oldu. Biz belə bir yekdil fikirdə olduq ki, indi münasibətlərimizin möhkəmlənməsi və inkişafı üçün 
fəal addımlar atmalıyıq. Mən şəxsən prezident Vladimir Vladimiroviç Putinə böyük ümidlər bəsləyir və hesab edirəm 
ki, o, indi Rusiyanın özündə də, Rusiyanın hüdudlarından kənarda da çox düzgün siyasət aparır.  
S u a l: Heydər Əliyeviç, əvvəla, Rusiya ilə Azərbaycanın əməkdaşlığının zəruriliyi barədə xoş sözlərə 
görə sağ olun. Bu cür bəyanatlar hər iki tərəfdən dəfələrlə verilmişdir. Lakin o da məlumdur ki, son 
vaxtlar Azərbaycan Şimali Atlantika bloku ilə, NATO ilə ən sıx, mümkün qədər sıx münasibətlər yarat-
mağa çalışan respublikalar qrupuna qoşulmuşdur. Bu isə yəqin ki, Moskvada kifayət qədər qanuni 
narahatlığa, qanuni ehtiyatlı reaksiyaya, hətta deyərdim, ehtiyatlı anlaşılmazlıq reaksiyasına səbəb ola 
bilər. Necə hesab edirsiniz, bu, Rusiya–Azərbaycan münasibətlərinə nə dərəcədə real təsir göstərə bilər və 
sizcə, Azərbaycanla NATO arasında münasibətlərin perspektivləri necədir? Sağ olun.  
C a v a b: Bilirsiniz, bu da müxtəlif kütləvi informasiya vasitələrinin və müxtəlif icmalçıların, jurnalistlərin 
yaydıqları uydurmadır. Digər ölkələr kimi, eləcə də Rusiya kimi, biz də NATO-nun "Sülh naminə tərəfdaşlıq" 
proqramında iştirak edirik. Həmin proqramda iştirak edən bütün ölkələrin müdafiə nazirləri bu yaxınlarda Brüsselə 
toplaşmışdılar. Rusiyanın Müdafiə naziri İqor Sergeyev, Azərbaycanın Müdafiə naziri, Ermənistanın Müdafiə naziri 
və başqa ölkələrin Müdafiə nazirləri də orada idilər. Axı siz nə üçün belə hesab edirsiniz ki, Rusiya Müdafiə nazirinin 
72 
 
proqramda iştirak etməsi və Brüsseldə bütün NATO ölkələrinin Müdafiə nazirləri ilə görüşməsi normaldır, 
mümkündür, amma Azərbaycan nazirinin də bu işdə iştirak etməsi isə hansısa şübhə doğurur? Yoxsa elə hesab edirsi-
niz ki, Rusiya bunu etməlidir, başqa ölkələr isə etməməlidir?  
Ona görə də, məncə, Rusiya rəhbərliyinin özündə bunu düzgün başa düşürlər. Təkrar edirəm, yalnız ayrı-ayrı 
jurnalistlər, kütləvi informasiya vasitələri bu məsələni, sadəcə olaraq tamamilə əsassız surətdə şişirdirlər.  
S u a l : Sağ olun. Heydər Əliyeviç, məlumdur ki, Çeçenistan böhranı ilə əlaqədar Moskvanın və Bakının 
münasibətləri rəvan deyildir. Moskvada kifayət qədər sabit belə bir rəy var ki, bu böhranın müəyyən 
dövrlərində rəsmi Bakı qiyamçıların sərhədi icazəsiz keçməsinə, döyüş sursatı göndərilməsinə barmaqarası 
baxmışdır. Çeçenistan məsələsi barədə Sizin mövqeyiniz indi necədir və bununla əlaqədar Qafqazda 
təhlükəsizlik planı, yaxud təhlükəsizlik paktı, sabitlik paktı çərçivəsində Rusiya–Azərbaycan 
münasibətlərinin nizama salınmasına necə baxırsınız?  
C a v a b: Bilirsiniz, mən sizinlə qətiyyən razı deyiləm. Yeri gəlmişkən, çox təəssüflənirəm ki, "Nezavisimaya 
qazeta" həqiqətə əsla uyğun gəlməyən məqalələri və heç bir əsası olmayan hər cür uydurmaları tez-tez dərc edir. Bu 
isə Azərbaycanın Rusiya ilə münasibətlərinin möhkəmlənməsinə xidmət etmir, əksinə, bu münasibətlərə xələl gətirir. 
Çeçenistan məsələsində Rusiya ilə Azərbaycan arasında problemlər yoxdur. Konkret bir fakt. Rusiya Federal Sərhəd 
Xidmətinin rəhbəri Totski bu yaxınlarda burada olmuşdur. O bizim sərhədçilərlə görüşdü və sonra biz onunla 
görüşdük. O bütün jurnalistlərin yanında, bütün mətbuatın yanında açıq bəyan etdi ki, Dağıstanda Rusiya ilə 
Azərbaycan arasında sərhədi – bu bizim əsas sərhədimizdir, Çeçenistanla sərhədimiz yoxdur – qoruyan Rusiya 
sərhədçilərinin Azərbaycanla bağlı heç bir məsələsi, heç bir problemi yoxdur, onlarda heç bir fakt yoxdur.  
Təkrar edirəm, dünən mən Rusiyanın təhlükəsizlik katibi Sergey İvanovla görüşdüm. O da deyir ki, bizim heç bir 
iddiamız   yoxdur, heç bir məsələmiz yoxdur. Doğrudan da yoxdur. 
Heç olmasa bir fakt göstərin ki, Azərbaycan hansısa yaraqlını öz ərazisindən buraxmışdır və ya hansısa yaraqlıya 
yardım göstərmişdir və s. Biz əvvəlki müharibə dövründə də qəti şəkildə bəyan etmişik və bu gün də bəyan edirik ki, 
Azərbaycan separatizmin əleyhinə çıxmışdır və çıxır. Azərbaycan artıq 12 ildir erməni separatizmindən əzab-əziyyət 
çəkən ölkədir. Ona görə də biz hər hansı formada separatizmi dəstəkləyə bilmərik. Ona görə də biz heç vaxt heç bir 
yardım göstərməmişik, heç vaxt heç bir fakt olmayıbdır. Bu, sadəcə, uydurmadır, Rusiya ilə Azərbaycan arasında 
münasibətləri pisləşdirmək istəyən qüvvələrin göstərdikləri cəhdlərdir. Odur ki, mən sizin dediklərinizin hamısını 
rədd edirəm, eləcə də Rusiya mətbuatında bu barədə dərc olunan, bəzən radio, televiziya ilə yayımlanan bütün məlu-
matları, o cümlədən də "Nezavisimaya qazeta"da gedən yazıları qəti şəkildə rədd edirəm.  
S u a l: Heydər Əliyeviç, mən Sizinlə ancaq qismən razılaşmağa məcburam, çünki Bakının özündə Sizə 
bir çox müxalif siyasətçilər Azərbaycanda çeçenlərə, çeçen yaraqlılarına yardım göstərilməsindən, o 
cümlədən həm silah sarıdan, həm də adamlar sarıdan yardım göstərilməsindən danışırlar. Bu, təəssüflər 
olsun, faktdır. Bunun onların tərəfindən təbliğat olması və ya söhbətin hər hansı real şeylərdən getməsi başqa 
məsələdir.  
Lakin sərhəd məsələsinə qayıdaraq Sizdən soruşmaq istərdim. Rusiya ilə Azərbaycan arasındakı 
sərhəddə viza rejiminin tətbiq edilməsi haqqında hazırda iki ölkənin Xarici İşlər nazirlikləri arasında 
danışıqlar gedir. Məlumdur ki, Rusiyada daimi yaşayan çoxlu Azərbaycan vətəndaşı var. Bu adamlar 
Rusiyada qazandıqları böyük məbləğdə pulu ailələrinə, doğma və yaxın adamlarına göndərirlər. Bu, 
Azərbaycan üçün ciddi problemdir. Burada, Moskvada düşünüldüyü kimi, əgər belə bir viza rejimi 
tətbiq edilərsə, Siz bu barədə nə deyə bilərsiniz?  
C a v a b: İlk öncə, sizin bəlanız məhz bundadır ki, siz bizim müxalifətçilərin yazılarından istifadə edir və 
bundan nəticələr çıxarırsınız. Suala məhz özünüz çox yaxşı cavab verdiniz. Burada bizim müxalifət iqtidara, o 
cümlədən də prezidentə qara yaxır, hər gün müxtəlif şeylər uydurur. Bizdə mətbuat azadlığı, söz azadlığı var, 
heç kimə heç nəyi qadağan etmirik. Azərbaycanda müxalifətə məxsus saysız-hesabsız qəzetlər var və təsəvvür 
edin, elə olur ki, bir gündə bir qəzetdə Azərbaycan prezidentinin əleyhinə beş və ya on məqalə dərc edilir. 
Əlbəttə, onlar Rusiya ilə Azərbaycan arasında münasibətləri gərginləşdirmək istəyirlər. Yeri gəlmişkən, sizin 
istinad etdiyiniz, materiallarından istifadə etdiyiniz müxalifət qəzetləri Rusiya ilə Azərbaycan arasında dostluq 
mövqeyində heç zaman dayanmamışlar. Onların böyük əksəriyyəti həmişə antirusiya əhval-ruhiyyəsində 
olmuşdur. Ona görə də mən təəssüflənirəm ki, siz bu müxalifət qəzetlərinin materiallarından istifadə edərək 
nəticələr çıxarırsınız. Bu birincisi. Mən sizdən xahiş edirəm ki, buna, hər halda, diqqət yetirəsiniz.  
İkincisi, viza rejimi barəsində. Mən, hər halda, yenə də Rusiyanın Təhlükəsizlik Şurasının katibi Sergey 
İvanovla dünənki söhbətimizə istinad edirəm. Bəli, nə vaxtsa deyilmişdir ki, Rusiya ilə Gürcüstan və 
Azərbaycan arasında viza rejimi olacaqdır. İndi Azərbaycan ilə Rusiya arasında viza rejimi məsələsi gündəlikdə 
yoxdur. Ona görə də bu bizi narahat etmir. O ki qaldı Rusiyada yaşayan azərbaycanlılara, onların bir çoxu 
Rusiya vətəndaşıdır. Şübhəsiz ki, Rusiya çoxmillətli dövlətdir və orada bir çox millətlərin nümayəndələri 
yaşayır. Elə isə bəs niyə azərbaycanlılar yaşaya bilməzlər? Onlar orada onillərlə yaşayırlar.  
Əlbəttə, orada müvəqqəti yaşayan adamlar da var. Bu da normal haldır, Avropa dövlətləri arasında tamamilə 
adi, normal haldır. Ona görə də Rusiya ilə Azərbaycan arasında viza rejimi məsələsi gündəlikdə durmur.  
73 
 
A p a r ı c ı: Mən aparıcı hüququndan istifadə edərək, belə dərin, ciddi söhbətə görə Sizə çox sağ olun 
demək istərdim. Bu gün biz ilk mənbə ilə təmasda olmaq üçün çox nadir imkan qazandıq. Buna görə də 
demək istərdim ki, biz Müstəqil Dövlətlər Birliyi ölkələrinin prezidentlərini söhbətə dəvət etmək üçün bu cür 
proqramlar silsiləsini doğrudan da nahaqdan açmamışıq. Onu açmaqda məqsədimiz budur ki, bu dövlətlərin 
prezidentləri, rəhbərləri auditoriyanı genişləndirmək imkanına malik olsun, təbii ki, birlik dövlətlərində 
hazırda həqiqətən mövcud olan problemlər barədə məlumatı tamaşaçılara çatdırmaq, bu barədə söhbət et-
mək imkanlarını genişləndirə bilsinlər.  
Əlbəttə, bununla əlaqədar məndə daha bir sual yaranır. Heydər Əliyeviç, məlumdur ki, bir zamanlar, 
sovet sosialist dövləti vaxtında Siz onun rəhbərlərindən biri idiniz, jurnalistlərə tez-tez kömək edirdiniz. İndi 
bu barədə böyük minnətdarlıqla danışan şahidlər də var. Bir halda ki, söhbətimiz belə məcraya yönəldi, necə 
bilirsiniz, bu gün nə etmək lazımdır ki, bizim ümumi informasiya məkanımız həqiqətən formalaşsın və daha 
səmərəli, doğru-düzgün, səhih olsun?  
C a v a b: İlk öncə, özümün bəzi fikirlərimi söyləmək üçün bu gün əldə etdiyim imkana görə mən də sizə 
təşəkkür etmək istəyirəm. Yeri gəlmişkən, deməliyəm ki, məni bu verilişə dəvət edəndə, gəlib-gəlməmək barədə 
qəti qərarım yox idi, çünki işlərim olduqca çoxdur. Amma indi, necə deyərlər, yəqin etdim ki, aşkar söhbət 
aparmaq, sizin belə kəskin, açıq suallarınızı eşitmək və öz mövqeyimi şərh etmək üçün bu görüş nə qədər 
gərəkli imiş. İnanın ki, dediklərimin hamısı tamamilə doğrudur və həqiqətə tam uyğundur.  
Jurnalistlərə münasibətimə gəldikdə isə, bəli, şadam ki, insanlar bunu unutmayıblar və bu gün siz də 
xatırladınız. Azərbaycanda mən hələ Azərbaycan Kommunist Partiyası Mərkəzi Komitəsinin birinci katibi 
işləyərkən jurnalistlərlə çox fəal əlaqələr saxlayırdım. Onu da bilirsiniz ki, o vaxtlar mən korrupsiyaya qarşı, bütün 
mənfi hallara qarşı da fəal mübarizə aparırdım. Amma bu bizim Kommunist Partiyasında çox da dəstəklənmirdi, 
çünki o vaxtlar belə bir fikir vardı ki, bilirsinizmi, biz gərək öz nöqsanlarımızı üzə çıxarmayaq, ona görə ki, kapitalist 
dünyası bundan öz təbliğatında bizə qarşı istifadə edəcəkdir. Mən isə onlara həmişə deyirdim ki, kapitalist dünyası 
hər şeyi bilir və əgər nöqsanlarımızı özümüz üzə çıxarsaq və onları aradan qaldırsaq, bununla bu təbliğatçıların bizə 
qarşı mövqelərini zəiflətmiş olarıq. Ona görə də mən jurnalistlərlə sadəcə əlaqə saxlamaqla kifayətlənmir, bu cür 
tənqidi materiallarla, tənqidi məqalələrlə çıxış edən jurnalistləri daha çox həvəsləndirirdim. Mən bunu Moskvada da 
davam etdirir və dəstəkləyirdim, qəzetlərə də, jurnallara da müsahibələr verirdim. Xatırlayıram, mən jurnalistlərlə çox 
yaxşı ünsiyyətdə idim. Fürsətdən istifadə edərək, demək istəyirəm ki, bəzi jurnalistlər sonralar – mən Sovetlər 
İttifaqının rəhbərliyindən getdikdə və bir vaxtlar haqsız təqiblərə məruz qaldığım zaman mənim barəmdə ədalətsiz 
materiallar dərc etdilər.  
Amma həyat kimin – həmin məqalələri konyunktur surətdə uydurub yazan bu böhtançıların, yoxsa Əliyevin 
haqlı olduğunu göstərdi. Əliyev ömrünün bu ağır illərini Moskvada da, Bakıda da, üç il blokadadakı 
Naxçıvanda da yaşadı. Əliyev bu gün də öz xarakteri ilə həmin Əliyevdir. Doğrudur, əlbəttə, indi ideologiya 
tamamilə dəyişmişdir, mən kommunist ideologiyasından, sosialist sistemindən imtina etmişəm və Azərbaycanda 
demokratik dövlət qururam. Lakin sualınızdan istifadə edərək, bu barədə demək istədim.  
Mən jurnalistlərə bu gün də böyük hörmətlə yanaşıram və istəyirəm ki, jurnalistlər bütün məsələlərin 
həllində dövlətə, cəmiyyətə, insanlara fəal kömək etsinlər. Amma indiki hətta həddən-ziyadə mətbuat azadlığı bəzən 
ayrı-ayrı jurnalistlər tərəfindən deformasiya edilir. O mənada ki, bir növ yarış gedir – gerçəkliyə uyğun gəlməyən uy-
durma materialları mümkün qədər daha çox dərc etmək və sair. Mən bunu Rusiya mətbuatının səhifələrində də 
müşahidə edirəm, buna, dediyim kimi, Azərbaycanda da yol verilir. Bununla belə, jurnalistlərin əməyi ağırdır. Mən 
həmişə xarici ölkələrə səfərlərim zamanı daha çox jurnalist, özü də müxtəlif baxışlı jurnalistlər aparmağa çalışıram ki, 
onlar hər şeyi görsünlər və necə lazımdırsa işləyə bilsinlər. Budur, bu gün siz – "Mayak" radiostansiyasının, 
"Nezavisimaya qazeta"nın və "Mir" Teleradio Şirkətinin jurnalistləri mənimlə söhbət edirsiniz. Ayrı-ayrı mülahizələr 
və ya məqalələr barəsində indi söylədiyim tənqidi fikirlərdən asılı olmayaraq, bu görüşə görə sizə təşəkkür edirəm və 
bütün jurnalistlərə çətin işlərində uğurlar arzulayıram.  
A p a r ı c ı: Gözəl sonluqdur. Heydər Əliyeviç, bu görüşə görə, bu söhbətə görə bir daha çox sağ olun. 
Sizi bayram münasibətilə bir daha təbrik edirik, Azərbaycana tərəqqi, şəxsən Sizə cansağlığı arzulayırıq 
və ümid edirik ki, bizim bu görüşümüz sonuncu olmayacaqdır. Sizə ən xoş arzularımızı bildiririk. Bir 
daha sağ olun.  
H e y d ə r  Ə l i y e v: Mən sizin hamınıza cansağlığı, firavanlıq və uğurlar arzulayıram. Sağ olun. 
 
    * * * 
Müsahibədən sonra Heydər Əliyev "Mir" Dövlətlərarası  
Teleradio Şirkəti Azərbaycan milli nümayəndəliyinin işi ilə  
tanış oldu 
 
H e y d ə r  Ə l i y e v: Mən sizi, nümayəndəliyin əməkdaşlarını təbrik edirəm. Mən "Mir" televiziya 
proqramını yarandığı ilk gündən dəstəkləmişəm və bu gün də dəstəkləyirəm.  
74 
 
MDB məkanında bəziləri təcrid olunmuşlar və buna görə də, məsələn, Özbəkistanda, Qazaxıstanda nələr baş 
verdiyini, Azərbaycanda nələr baş verdiyini çox vaxt bilmirlər. Bu baxımdan "Mir" televiziya proqramının böyük 
əhəmiyyəti var. Buna görə də mən onu dəstəkləmişəm və bu gün də dəstəkləyirəm. Gördüyünüz işlərlə siz öz 
respublikanıza xidmət edirsiniz, çünki sizin məqsədiniz, vəzifəniz, bu imkan vasitəsilə, üstəlik, Sİ-EN-EN ilə 
əməkdaşlıq edərək, Azərbaycan haqqında həqiqəti, xüsusən Ermənistanla Azərbaycan arasında münaqişə ilə əlaqədar 
həqiqəti insanlara çatdırmaqdan ibarətdir. Təəssüf ki, artıq 10 ildən çox keçsə də, biz Azərbaycan haqqında həqiqəti 
bütün dünyada və hətta əsas dövlətlərdə də – Avropa ölkələrində, Birləşmiş Ştatlarda hamıya çatdıra bilməmişik.  
Dünən mən İtaliya nümayəndəsini qəbul edirdim və ona Azərbaycanın dövlət müstəqilliyinə qovuşduğu 
andan bəri necə ağır yol keçdiyindən danışdıqda – yeri gəlmişkən, Azərbaycandakı kimi ağır vəziyyət heç bir 
MDB ölkəsində olmayıbdır, baxmayaraq ki, Sovetlər İttifaqının dağılması ilə əlaqədar müstəqilliyi biz hamımız 
eyni vaxtda əldə etmişik – bütün bunları sxematik şəkildə danışdıqda, o çox təəccübləndi və eyni zamanda 
sevindi ki, belə bir məlumat aldı. Təsəvvür edirsinizmi, özü də o, İtaliya Xarici İşlər nazirinin müavinidir. O ki 
qaldı sadə insanlara...  
Ermənilərin bütün ölkələrdə çox böyük diasporu var, özü də o çox fəaldır. Siz yəqin bilirsiniz ki, erməni 
diasporu Ermənistanın mənafelərinin müdafiəsi baxımından Ermənistanda və Dağlıq Qarabağda yaşayan 
ermənilərin özündən də fəaldır. O daha fəaldır, daha mürtəcedir. Onlar, bir tərəfdən, həqiqətə uyğun olmayan 
informasiya alır, digər tərəfdən isə, bunu sadəcə olaraq, uydururlar. Azərbaycan haqqında elə xəbərlər yayırlar ki, 
başqaları fikirləşir ki, Azərbaycan hansısa geridə qalmış bir ölkədir, az qala vəhşilər ölkəsidir və sair. Ermənilər özləri 
Azərbaycana hücum etmişlər, özləri ərazimizi işğal etmişlər, amma ardı-arası kəsilmədən car çəkirlər ki, "görür-
sünüzmü, yazıq ermənilər müsəlmanların əhatəsindədir, orada az qala tələf olurlar, az qala məhv edilirlər" və sair.  
Buna görə də, ümumiyyətlə, xüsusən də Ermənistanla Azərbaycan arasındakı münaqişə ilə əlaqədar çox iş 
görmək lazımdır. Ümumiyyətlə, Azərbaycan haqqında həqiqəti bacardıqca daha çox yaymaq gərəkdir. Məsələn, siz 
MDB çərçivəsində işləyirsiniz. Ermənistanda vəziyyət, Gürcüstanda vəziyyət, Azərbaycanda vəziyyət, digər yerlər-
dəki vəziyyət tamamilə müxtəlifdir. Bir milyon qaçqınımız olmasına baxmayaraq, ərazimizin 20 faizinin işğal 
edilməsinə baxmayaraq, bizim iqtisadi vəziyyətimiz bütün MDB ölkələrindəkinə nisbətən daha yaxşıdır, şərait də, 
yaşayış da yaxşıdır. Bunu elə İtaliyanın həmin nümayəndə heyəti də, dünən Rusiya Təhlükəsizlik Şurasının katibi də 
dedilər. Onlar şəhərdə olmuşlar və deyirdilər ki, sizdə adamlar gündüz də, gecə də necə sərbəst gəzirlər. Ancaq siz 1991-
ci ili xatırlayırsınız, axı siz bu gün doğulmayıbsınız, 1992-ci ili, 1993-cü ili, 1994-cü ili xatırlayırsınız. Siz ki 
xatırlayırsınız, insanlar o vaxt necə yaşayırdılar, indi necə yaşayırlar. Mən maddi vəziyyəti demirəm. Hərçənd, 
bütövlükdə bu da ümumən yaxşılaşmışdır, bəlkə də adamlara lazım olan qədər olmasa da, hər halda, yaxşılaşmışdır. 
Ancaq ən başlıca məqsədə – əmin-amanlığa, sabitliyə nail olmuşuq, insanlar rahat istirahət edə bilir, sərbəst gəzə bilir, 
asudə yaşaya bilirlər. Əvvəlki vəziyyət yoxdur, ona görə də bu həqiqəti bacardığınız yerlərə çatdırmaq lazımdır.  
"Mir" Dövlətlərarası Teleradio Şirkəti Azərbaycan milli nümayəndəliyinin direktoru  D a v u d  İ m a n o v   
xoş sözlərə görə dövlətimizin başçısına təşəkkür edərək dedi:  
Bu gənclər Azərbaycanın mənafelərini təmsil edir, onun simasını Azərbaycanın hüdudlarından uzaqlarda 
canlandırır, dünyanın yüzlərlə ölkəsinə verilişlər yayır, Sİ-EN-EN şirkəti ilə çox sıx işləyir, süjetlər hazırlayırlar, yəni 
heç bir əhəmiyyətli hadisəni diqqətsiz buraxmır, işıqlandırırlar. Biz 600 saatdan çox efirdə olmuşuq, hazırda birlik 
ölkələrində aparıcı yerlərdən birindəyik. 5 nəfər qızıl medalla mükafatlandırılmış, 7 nəfər fəxri fərmanla təltif 
olunmuşdur, ən mötəbər teleforumlarda iştirak edirlər. Ötən il 250 televiziya şirkətinin təmsil edildiyi teleforumda 
bizim şərəfimizə beş dəfə himnimiz səsləndi. İndi yenə də çox mötəbər teleforumda iştirak edəcəyik. Zənnimcə, 
bizim işlərimiz böyük diqqətə layiqdir.  
Kollektiv heç bir istirahət günü olmadan, gündə 18 saat işləyir. Ona görə də Azərbaycanın böyük və çox geniş 
mənzərəsini, rəngarəngliyini layiqincə təqdim edir. Kollektiv çox yekdil, bacarıqlı, ən əsası isə cavandır.  
H e y d ə r  Ə l i y e v: Burada kollektiv sabitdirmi?  
D a v u d   İ m a n o v: Təsadüfi adamlar yoxdur.  
H e y d ə r  Ə l i y e v: Təsadüfilik mənasında yox, o mənada ki, bizim kütləvi informasiya orqanlarında 
bəzən bir kollektivdən başqasına keçirlər.  
D a v u d  İ m a n o v: Kollektivin bir müsbət cəhəti var – məncə, ümumiyyətlə, işçilərimiz böyük 
vətənpərvərdirlər. Deyim nəyə görə. Adamlarımızda pula görə yox – baxmayaraq ki, əmək haqqı çox yüksək deyil və 
digər şirkətlər öz tərəflərinə cəlb edirlər – vətənpərvərlik ruhu hər şeydən yüksəkdir. Demək olar ki, qənimətçilik 
meylləri yoxdur. Adamlar kifayət qədər vicdanlı və yüksək dərəcədə mütəşəkkildirlər. Təkcə ötən il Sİ-EN-EN-də 83 
materialımız gedib, yəni adamlarımız dünya standartları səviyyəsində işləyirlər. Bir materialımızı da geri 
qaytarmayıblar, materiallarımız isə çox ağrılı mövzulara dair, ancaq problemlərimiz – qaçqınlar, işğal barədə haray 
çəkən materiallardır. Biz gündəlik canlı efirdə ağrılı məsələlərimizdən danışırıq. Bununla Ermənistanı əsəbiləşdiririk, 
nə etməli, məsələnin mahiyyəti belədir.  
H e y d ə r  Ə l i y e v: Ermənistan bizim torpaqlarımızı işğal etmişdir, nəyə görə əsəbiləşir, biz onları 
sığallamalıyıq? Başa düşürsünüzmü, hətta Azərbaycanın sakinləri, insanların mütləq əksəriyyəti çadır şəhərciklərində 
olmayıblar, qaçqınların hansı şəraitdə yaşadığını görməyiblər. Oturublar Bakıda, normal yaşayırlar, qaçqın isə necə 
yaşayır... Ancaq mən bunları dəfələrlə görmüşəm. Qaçqın düşərgəsində olduqdan sonra oranı normal vəziyyətdə tərk 
75 
 
etmək mümkün deyildir. Xaricdə isə bu barədə səthi təsəvvür var, heç bilmirlər. Amma hərdənbir olurlar. Məsələn, 
hansısa əcnəbi, hansısa konqresmen və daha kimsə gəlir. Çoxları oraya getmək istəmir, çünki bir-iki günlüyə gəlir, 
özlərinə əziyyət vermək istəmirlər. Lakin kimlərisə yola gətiririk, bəzən öz təşəbbüsləri ilə gedirlər. İnsanların yaşa-
dıqları çadır düşərgələrində olandan, onları görəndən sonra göz yaşı ilə qayıdırlar. Odur ki, bunların hamısını 
göstərmək lazımdır. Bu reallıqdır. Bizə heç nəyi şişirtmək lazım deyildir. Azərbaycanın reallığı, nailiyyətlərimiz – 
iqtisadiyyatın inkişafı, ictimai-siyasi sabitlik, əmin-amanlıq normal həyat yaradılması baxımından reallıqdır. Əzab-
əziyyət çəkdiyimiz, faciəli hissəni də göstərmək lazımdır. Doğrusunu deyim ki, əgər bizim bu problemimiz 
olmasaydı, Azərbaycan bundan da yüksəyə qalxardı.  
Dünən İvanov televiziya ilə bəyan etmişdir: "Bu, keçmiş Sovetlər İttifaqının yeganə respublikasıdır ki, 
Rusiyaya borcu yoxdur". Bütün digər ölkələrin Rusiyaya borcu var, bizim borcumuz yoxdur. Amma borcumuz 
vardı, özü də çox idi. Yadımdadır, 1993-cü ildə mən Azərbaycanın rəhbəri olanda, biz 1993–1994-cü illərdə 
bütün borcları ödədik. Əksinə, indi onlar bizə borcludurlar. Məgər bu, göstərici deyil? Siz isə deyirsiniz ki, 
MDB ölkələri arasında o qədər borcu olanlar var ki, hətta rəqəm deməyə də utanırsan. Bu bizim reallıqdır, bizim 
müxalifətdə olan adamlar bu reallığı görür, yaratdığımız asudə cəmiyyətdə yaşayırlar.  
Mən ona deyəndə ki, bizdə bu barədə heç bir məlumat yoxdur və Rusiya Çeçenistanla əlaqədar bizə qarşı heç 
bir iddia irəli sürməyib, Rusiya jurnalisti deyir ki, sizin müxalifət qəzetləri belə yazır. Ona necə cavab verdiyimi 
də eşitdiniz: elə olur ki, bir gündə bir qəzetdə prezident Əliyevə qarşı 10 məqalə verilir, siz də bu yazıları əsas 
götürürsünüz. Onlar, sadəcə olaraq, Rusiya ilə Azərbaycan arasında münasibətləri pozmaq istəyirlər. Çünki nə 
qədər pis olsa, onlara bir o qədər yaxşıdır. Əslində onların mütləq əksəriyyəti Rusiyanın əleyhinə çıxan 
adamlardır.  
Yaxşı, sizə uğurlar arzulayıram.  
76 
 
 
   AZƏRBAYCAN TİBB UNİVERSİTETİNƏ    
 
Hörmətli müəllimlər!  
Əziz tələbələr!  
Respublikamızın ilk ali tibb təhsili ocağı – Azərbaycan Tibb Universitetinin 70 illiyi münasibətilə sizi, 
ölkəmizin bütün səhiyyə işçilərini səmimi-qəlbdən təbrik edirəm.  
Bakı Dövlət Universitetinin fakültəsi kimi fəaliyyətə başlayan və 1930-cu ildə müstəqil ali təhsil müəssisəsinə 
çevrilən Azərbaycan Tibb Universiteti ölkəmizdə tibb elminin və səhiyyənin inkişafında misilsiz xidmətlər 
göstərmişdir. Mübaliğəsiz demək olar ki, universitetin fəaliyyətinin 70 ili Azərbaycanda tibb elminin və səhiyyə 
sisteminin təşəkkül tapıb inkişaf etməsi yolunu əks etdirən mühüm bir dövrdür. Ölkəmizi yüksək ixtisaslı tibb 
kadrları ilə təmin edən bu təhsil mərkəzi tarixi bir missiyanı uğurla yerinə yetirmiş və qısa müddət ərzində Azər-
baycanda insan sağlamlığının keşiyində duran böyük həkimlər ordusu yaranmışdır. Yarandığı ilk illərdən respub-
likada tüğyan edən yoluxucu xəstəliklərin, epidemiyaların qarşısının alınmasında, əhali arasında sanitariya maarifi 
işinin gücləndirilməsində tibb universiteti əvəzsiz rol oynamışdır.  
Azərbaycanda tibb elminin inkişafında universitetinizin xidmətləri yüksək qiymətə layiqdir. Milli tibb 
kadrlarının hazırlanması üçün əsas təhsil mərkəzi olmaqla yanaşı, universitet ciddi elmi nailiyyətləri ilə 
ölkəmizdə və onun hüdudlarından kənarda nüfuzlu elm mərkəzi kimi də yaxşı tanınır. Bu gün respublikamızın 
tibb profilli elmi-tədqiqat institutlarının əksəriyyətinin fəaliyyəti Azərbaycan Tibb Universiteti ilə sıx bağlıdır.  
Təhsil, elm və təbabəti öz fəaliyyətində üzvi şəkildə birləşdirən universitetdə çalışanların əksəriyyəti müəllim, alim 
olmaqla yanaşı, həm də ölkə səhiyyəsinin müxtəlif sahələrində aparıcı qüvvə hesab olunurlar. Həkim andına sadiq, öz 
peşəsinə sıx bağlı olan bu vətənpərvər insanların səyləri nəticəsində ölkəmizdə səhiyyənin inkişafı yolunda böyük 
uğurlar əldə edilmişdir.  
Azərbaycan Tibb Universitetinin dünyanın tanınmış tibb və səhiyyə mərkəzləri ilə əməkdaşlığı son illərdə xeyli 
genişlənmişdir. Universitetin müəllimləri Azərbaycanın dövlət müstəqilliyinin verdiyi geniş imkanlardan səmərəli 
istifadə edərək öz xarici həmkarları ilə müştərək tədqiqat işləri aparmaqla, tibbin və səhiyyənin aktual problemlərinə 
həsr olunmuş müxtəlif forumlarda fəal iştirak etməklə, beynəlxalq təşkilatların, assosiasiyaların rəhbər orqanlarına 
seçilməklə öz beynəlxalq əlaqələrini daha da möhkəmləndirirlər. Bununla da onlar ölkəmizin dünya elminə və 
mədəniyyətinə daha yaxından qovuşması işinə öz töhfələrini verirlər.  
Bu yubiley günlərində Azərbaycanda ilk ali tibb təhsili ocağının bünövrəsini qoymuş, onun ərsəyə çatmasında, inki-
şaf etməsində mühüm rol oynamış görkəmli alim və pedaqoqların xidmətlərini yüksək qiymətləndirərək əmin 
olduğumu bildirirəm ki, siz universitetin adını həmişə uca tutacaq, müstəqil Azərbaycanın tərəqqisi naminə ölkəmizdə 
tibbin və səhiyyənin daha da inkişafı üçün əlinizdən gələni bundan sonra da əsirgəməyəcəksiniz.  
Sizə – universitetin müəllim və tələbələrinə, məzunlarına, respublikamızın bütün səhiyyə işçilərinə böyük 
uğurlar diləyir, hər birinizə cansağlığı və xoşbəxtlik arzulayıram.  
 
HEYDƏR ƏLİYEV  
Azərbaycan Respublikasının Prezidenti  
 
Bakı şəhəri, 17 iyun 2000-ci il 
 
 
 
 
77 
 
 
DAĞISTAN RESPUBLİKASININ MÜFTİSİ ƏHMƏD HACI ABDULLAYEV BAŞDA 
OLMAQLA BU ÖLKƏNİN NÜMAYƏNDƏ HEYƏTİ İLƏ GÖRÜŞDƏ SÖHBƏT 
 
Prezident sarayı 
 
17 iyun 2000-ci il 
 
H e y d ə r  Ə l i y e v: Sizi Azərbaycanda salamlamağa şadam, xoş gəlmisiniz. Şadam ki, 
respublikamıza təşrif gətirmisiniz. Bilirəm ki, sizin burada maraqlı, yaxşı görüşləriniz olmuşdur. Şadam ki, 
bu gün sizinlə görüşmək imkanına malikəm.  
İndi bizim dinimiz – islam dini hər bir xalqın, hər bir millətin sıx birləşməsində və ümumiyyətlə, bütün dünyada, 
eləcə də yaşadığımız məkanda müsəlmanların sıx birləşməsində böyük rol oynayır. Qafqazda müsəlmanlar əhalinin 
əksəriyyətini təşkil edirlər və buna görə də ruhani xadimlərimizin, din xadimlərimizin fəaliyyəti bu keçid dövründə 
xalqlarımız üçün, ölkələrimiz üçün böyük əhəmiyyətə malikdir.  
Konkret olaraq bizim görüşümüzə gəldikdə, bunun xüsusilə böyük əhəmiyyəti var, ona görə ki, Dağıstan və 
Azərbaycan bir-birindən ayrılmaz anlayışlardır. Doğrudur, biz müxtəlif dövlətlərdə yaşayırıq. Azərbaycan müstəqil 
dövlətdir, Dağıstan Respublikası Rusiya Federasiyasının tərkibindədir. Bu da aydın və təbiidir. Bununla belə, 
sərhədlərimiz şərtidir, ona görə ki, biz əsrlər boyu birlikdə yaşamışıq, aramızda heç bir sərhəd olmayıbdır. 
Azərbaycanda Dağıstanın müxtəlif millətlərinə mənsub çox adam var, Dağıstanda isə çoxlu azərbaycanlı yaşayır. 
Ona görə də biz çox qaynayıb-qarışmışıq və Azərbaycanda qətiyyən başa düşə bilməzsən ki, kim azərbaycanlıdır, 
kim ləzgi, kim avar, kim qumuq, kim lakdır, çünki onların hamısı bir-birilə son dərəcə qaynayıb-qarışmışdır. Lakin 
bütün bunun əsasını, əlbəttə, din, bizim dini mənsubiyyətimiz, məhz köklərimiz – həm mənəvi, həm tarixi 
köklərimiz, həm də, təbii ki, dinlə bağlı köklərimiz təşkil edir.  
Buna görə də müsəlmanların Qafqaz Birliyi çərçivəsində, o cümlədən Dağıstanın və Azərbaycanın din 
xadimləri arasında əməkdaşlıq ölkələrimiz, xalqlarımız arasında dostluğun daha da möhkəmlənməsi üçün, bir 
çox yüzilliklər ərzində təşəkkül tapmış əlaqələrin daha da möhkəmlənməsi üçün, eləcə də ölkələrimizin inkişaf 
etməsi, bu keçid dövrünü asanlıqla adlaya bilməsi üçün, eyni zamanda Dağıstanda da, Azərbaycanda da, bütün 
Qafqazda da sülh, əmin-amanlıq, firavanlıq olması üçün çox böyük əhəmiyyətə malikdir. Bilirəm ki, Qafqaz 
müsəlmanlarının şeyxülislamı, hörmətli Allahşükür Paşazadə də, siz, Dağıstanın müftisi də, Azərbaycanın və 
Dağıstanın din xadimləri də çox fəal əlaqələr saxlayır və yaxşı əməkdaşlıq edirsiniz. Mən bunu alqışlayır, 
dəstəkləyirəm. Əmin ola bilərsiniz ki, Azərbaycanın prezidenti kimi, mən bu əməkdaşlığın daha da dərinləşməsi, 
daha da genişlənməsi üçün indiyədək olduğu kimi, bundan sonra da hər şeyi edəcəyəm.  
Dağıstan Dövlət Şurasının sədri Məhəmmədəli Məhəmmədovun bu yaxınlarda 70 yaşı tamam oldu. Mən onu 
yubileyi münasibətilə təbrik etdim və bu məqsədlə Baş nazir Artur Rasizadəni göndərdim ki, Dağıstanın rəhbəri 
kimi, bir şəxsiyyət kimi ona, eyni zamanda bütün Dağıstan xalqına hörmətimi ifadə edim.  
Bu konkret olaraq dostluğumuza, özü də digər xalqlar arasında mövcud olan dostluqdan xeyli dərəcədə fərqlənən 
dostluğa dəlalət edir. Biz bu dostluğu qiymətləndiririk. Ancaq dostluq elə şeydir ki, əvvəla, o daim inkişafdadır və 
onun daim möhkəmləndirilməsinə ehtiyac var. Biz hər iki tərəfdən bu istiqamətdə nə qədər çox fəaliyyət göstərsək, 
dostluğumuz bir o qədər möhkəm olacaq və müxtəlif vaxtlarda dostluğumuza ziyan vurmağa can atmış və bəlkə indi 
də can atan ayrı-ayrı bədxahlara bir o qədər yer olmayacaqdır. Mən sizi bir daha salamlayıram və Dağıstanla 
Azərbaycan arasında bütün sahələrdə münasibətlərin daha da inkişaf etməsi və möhkəmlənməsi, xalqlarımız arasında 
dostluğun möhkəmlənməsi naminə sizin və şeyxülislamın, Dağıstanın və Azərbaycanın din xadimlərinin gördükləri 
işləri yüksək qiymətləndirirəm.  
Mən Dağıstanın əvvəlki müftisi ilə görüşmüşəm. Onun qətlə yetirilməsindən, həyatdan getməsindən çox 
məyus oldum. O çox ağıllı insan, çox gözəl insan idi. Mən onunla bir neçə dəfə görüşmüşdüm və o vaxtlar biz 
bəzi məsələləri, o cümlədən də dağıstanlıların Həccə getməsi, Məkkəni ziyarət etməsi üçün Azərbaycan 
tərəfindən kömək göstərilməsi məsələlərini müzakirə etmişdik. Biz bunu etmişik, edirik və edəcəyik. Lakin 
təkcə bunlar deyil. O, həqiqətən, layiqli müfti idi. Amma heyif ki, həyatdan getdi, özü də belə faciəli şəkildə.  
Ə h m ə d   H a c ı  A b d u l l a y e v:  Bizimlə görüşməyə vaxt tapdığınıza görə Sizə minnətdarıq – bilirik ki, 
Siz çox məşğulsunuz – ona görə də Sizə çox minnətdarıq, çox sağ olun. Sizi Azərbaycanın rəhbərliyinə 
qayıtmağınızın yeddi illiyi münasibətilə təbrik etmək istərdik. Azərbaycan Respublikasında əmin-amanlıq və sabitlik 
məhz bununla bağlıdır. Bu əmin-amanlıq və sabitlik təkcə Azərbaycan xalqı üçün deyil, Dağıstan xalqı üçün də 
vacibdir, çünki qonşuya pis olanda, onun yanında yaşayana da yaxşı ola bilməz. Buna hazırda Çeçenistanda baş 
verən hadisələr də sübutdur. Orada vəziyyət pis olduqda, yaxınlıqda yaşayan dağıstanlılar üçün və hətta sizin üçün də 
çətin ki, yaxşı olsun. Buna görə də biz Sizə minnətdarıq və Azərbaycan xalqının tərəqqisi naminə Sizə uzun ömür 
arzulayırıq.  
Sizin dediklərinizi də qeyd etmək istərdim. Deyəsən, bir növ, təkrar edirəm ki, Azərbaycan və Dağıstan 
xalqları arasında qardaşlıq mövcuddur. Çünki qohumluq münasibətləri var – burada dağıstanlılar yaşayırlar, 
78 
 
orada isə azərbaycanlılar. Buna görə də belə düşünür və hiss edirəm ki – indiyədək eşitmişdim, indi isə 
tamamilə yəqin etdim – Azərbaycan və Dağıstan xalqları arasında necə böyük qarşılıqlı hörmət mövcuddur. 
Bəzi adamlar deyirlər, istəyirlər ki, arada ədavət, ixtilaf olsun – belə şey yoxdur və olmayacaq, biz buna yol 
vermərik. Çünki arada sərhəd olsa da, ürəklər arasında sərhəd ola bilməz. Bu ən başlıcasıdır. Bizi birləşdirən 
əsas cəhət vahid dinimiz, islam dinidir. Biz hər yerdə və hər zaman eşitmişik ki, islam dini insanları bir-birindən 
ayırmır, əksinə, birləşdirir. Elə buradaca nəzərə çatdırmaq istəyirəm ki, bizim bir çox alimlərimiz Azərbaycanda 
təhsil almışlar. Bu da sübut edir ki, inşallah, bu xalqlar arasında ziddiyyətlər olmayacaqdır.  
Azərbaycan və Dağıstan xalqları arasında qardaşlığın dirçəldilməsinə və möhkəmləndirilməsinə ruhani 
liderlər tərəfindən şeyxülislam Paşazadə və rəhmətlik müfti Səid Məhəmməd başlamışlar. Siz özünüzün onunla 
bir neçə görüşünüzdən danışdınız, amma təəssüf ki, belə oldu... İnşallah, biz onun başladığı işi davam 
etdirəcəyik.  
Bizim Həcc ziyarətimiz. Bütün Dağıstan xalqı bunu etiraf edir, Azərbaycan xalqına çox minnətdarıq, Sizin 
sayənizdə bütün bu işlər gedir.  
Əlbəttə, mən çox danışmayacağam. Məsələləri, xüsusən də dinlə bağlı məsələləri şeyxülislam Paşazadə ilə 
həll edirik, amma bilirik ki, o da bu məsələləri Sizin vasitənizlə həll edir.  
H e y d ə r  Ə l i y e v:  Dövlət məsələlərini. Dini məsələləri onun özü həll edir. Dövlətlə bağlı məsələləri, 
şübhəsiz, prezident vasitəsilə həll etmək lazım gəlir.  
Ə h m ə d  H a c ı   A b d u l l a y e v: Biz Sizin dəstəyinizi dərhal hiss edirik. Sizə təşəkkür edirik və 
arzulayırıq ki, dostluğumuz daha da möhkəmlənsin. İnşallah, belə olacaqdır.  
H e y d ə r  Ə l i y e v: Xoş sözlərə görə sizə təşəkkür edirəm. Hesab edirəm ki, sizin dedikləriniz və mənim 
dediklərim eynidir. Mən bir daha deyirəm, əmin ola bilərsiniz ki, Dağıstanla Azərbaycan arasında dostluğun 
Azərbaycan üçün üstün əhəmiyyəti, müstəsna dərəcədə üstün əhəmiyyəti var. Biz istəyirik ki, bütün Qafqazda 
əmin-amanlıq olsun. Əlbəttə, Çeçenistandakı hadisələr bizi həm çox narahat, həm də çox məyus edir. Amma biz 
istəməzdik ki, orada müsəlmanlar, hər halda, belə vəziyyətdə olsunlar. Amma eyni zamanda məlumdur ki, 
burada təqsir kimdədir, niyə belə olmuşdur. Ancaq bu da təbiidir ki, Çeçenistan hadisələri ətrafda, xüsusən də 
onlar sizin bəzi rayonlarınıza daxil olduqda Dağıstanda vəziyyətə müəyyən dərəcədə pozucu təsir göstərmişdir. 
Buna görə də biz istəyirik ki, belə olmasın. Ən əvvəl istəyirik ki, Dağıstanda sakitlik olsun, Dağıstana yaxşı 
olsun, orada kriminal hallar az olsun, adamlar rahat yaşasınlar. Çünki bayaq dediyim kimi, tarixi birliyimiz, 
yaxınlığımız kimi, Dağıstan bizim üçün böyük əhəmiyyətə malikdir. Digər tərəfdən isə, Dağıstan elə bir 
respublikadır ki, biz onun vasitəsilə Rusiya ilə əlaqə saxlayırıq. Deməli, Rusiyanın bir hissəsi olan Dağıstan 
bizim üçün həm də Rusiyadır. Ona görə də Dağıstanda əmin-amanlığın olması dağıstanlıların özləri üçün də, 
bizim üçün də, əlbəttə, Şimali Qafqaz üçün də böyük əhəmiyyətə malikdir.  
Şadam ki, son vaxtlar sizdə vəziyyət yaxşılaşıb, daha sabit olub, amma istərdik ki, bundan da yaxşı olsun. 
Siz Azərbaycanda sabitlikdən danışdınız. Bəli, 7 il bundan əvvəl burada vəziyyət dəhşətli idi, siz yəqin ki, 
bilirsiniz. Yəqin o vaxtlar Dağıstanda düşünürdülər ki, nə üçün Azərbaycanda belə hadisələr baş verir? Bütün bu 
gərginliyi aradan qaldırmaq, axı artıq vətəndaş müharibəsinin getdiyi, adamların bir-birini qırdığı bir vaxtda bu 
vəziyyətdən çıxmaq heç də asan deyildi. Bununla yanaşı, Ermənistan silahlı qüvvələri belə qeyri-sabit daxili 
vəziyyətdən istifadə edərək, getdikcə daha çox torpağımızı tuturdular. Onlar torpaqlarımızın 20 faizini işğal 
etmiş və bu yerlərdən bir milyon adamı qovub didərgin salmışlar. Amma biz iki ildə – 1993-cü, 1994-cü illərdə və 
hətta 1995-ci ildə vəziyyəti sabitləşdirməyə müvəffəq olduq. İndi gördüyünüz kimi – siz yəqin ki, bir neçə gündür 
buradasınız – xalq rahat yaşayır. O quldur dəstələri yoxdur, o qanunsuz silahlı dəstələr yoxdur. Ümumiyyətlə, yeri 
gəlmişkən, deyim ki, ən aşağı səviyyədə cinayətkarlıq bizdədir. Axı MDB üzrə statistika var. Məsələn, statistikaya 
görə, bilmirəm necə hesablayırlar, hər min nəfər, yoxsa yüz nəfər hesabı ilə götürdükdə, respublikamız ən birinci 
yerdədir, yəni ölkə əhalisinin ümumi sayına nisbətdə cinayətlərin sayının azlığına görə birinci yerdədir.  
Bununla yanaşı, biz hesab etmirik ki, hər şey normaldır, yox, hələ çox iş görmək lazımdır. Ən başlıcası, əldə 
edilmiş nə varsa, hamısını qoruyub saxlamaq gərəkdir. Bu da xüsusi səylər tələb edir. Diqqəti, necə deyərlər, bir 
qədər zəiflədən kimi öz niyyətlərini həyata keçirmək istəyən cinayətkar qüvvələr peyda olur. Əlbəttə, biz – Azərbay-
canla Dağıstan bununla da əlaqədar bir-birimizlə bağlıyıq, ümumiyyətlə, biz hamımız Şimali Qafqazla, oradan o yana 
isə Rusiya ilə bağlıyıq. Mən hələ onu demirəm ki, Ermənistanla əlaqədar vəziyyətimiz ağırdır. Doğrudur, atəşkəs əldə 
etmişik, müharibə yoxdur, bununla bərabər, biz, necə deyərlər, əldə silah qarşı-qarşıya durmuşuq. Gürcüstan, İran da 
qonşularımızdır, qonşumuz çoxdur, ona görə də bir ölkədəki sabitliyin digər ölkənin sabitliyi üçün əhəmiyyəti var.  
Ancaq bizi ilk növbədə Qafqazda vəziyyət maraqlandırır və bizim üçün Şimali Qafqaza qapı Dağıstandır. 
Ona görə də bu məsələləri birlikdə həll edəcəyik, birlikdə möhkəmləndirəcək, möhkəmləndirəcək, 
möhkəmləndirəcəyik. Odur ki, siz nəinki ziyarətə getməkdə, həm də bütün digər məsələlərdə bizim 
köməyimizə, dəstəyimizə həmişə ümid bəsləyə bilərsiniz. Respublikamızın qapıları açıqdır: buyurun, nə qədər 
istəyirsiniz zəvvar toplayın, qoy insanlar öz arzularını həyata keçirsinlər, çünki 70 il ərzində belə imkan yox idi. 
Mən özüm 1994-cü ildə Səudiyyə Ərəbistanına getdim, o müqəddəs yerləri ziyarət etdim. Prezident kimi, mənə 
adi zəvvarların buraxılmadığı yerdə olmağa icazə verdilər. Məsələn, şeyxülislam neçə dəfə orada olub, onu 
Kəbədəki həmin otağa, Kəbənin içərisinə buraxmayıblar. Mənə isə prezident kimi, istisna etdilər, məni oraya 
79 
 
buraxdılar və mənimlə gedənlərin də hamısı oraya daxil oldu. Bu hər bir müsəlmanın arzusudur və elə etmək 
lazımdır ki, o bu arzusunu yerinə yetirə bilsin. Ona görə də bu baxımdan kömək göstərmək ən nəcib işdir. Biz 
bu işi görəcəyik.  
Sağ olun, sizə ən xoş arzular diləyirəm.  
S ü l e y m a n   X a p p a l a y e v  (Dağıstan Respublikasının milli məsələlər və xarici əlaqələr nazirinin 
birinci müavini): Mənə çıxış etmək imkanı verdiyinizə görə sağ olun. İcazə verin, Məhəmmədəli 
Məhəmmədoviçin tapşırığı ilə Sizi rəhbərliyə qayıdışınızın yeddinci ildönümü, Azərbaycanda sülhün və əmin-
amanlığın bərpa olunması münasibətilə təbrik edim.  
Bizi həqiqətən çoxəsrlik dostluq telləri bağlayır. Bu dostluq din birliyinə, dil birliyinə əsaslanır. Mənim 
qızım burada, Bakıda ərdədir. Azərbaycanda vəziyyət istər-istəməz məni həmişə maraqlandırır. Başa düşürəm, 
Azərbaycanda da belədir. Ola bilməz ki, qonşuya pis olduqda, sənə yaxşı olsun – belə olmur. Bilirik, Dağıstana 
müsibət üz verdikdə siz çox həyəcan keçirirdiniz. 7 il əvvəl Azərbaycanda vətəndaş müharibəsi gedəndə 
Dağıstanda biz bu barədə bilirdik.  
Hesab edirik ki, dostluğumuzun əməli işlərlə möhkəmlənməsi üçün respublika prezidenti kimi, Sizin 
göstərdiyiniz səylərə, Dağıstan Dövlət Şurasının sədri kimi, Məhəmmədəli Məhəmmədoviçin göstərdiyi səylərə 
indi əslində din xadimləri də qoşulmuşlar.  
İslamın 1400 illiyi münasibətilə şənliklər olacaq, Dərbənddə şənliklər olacaq, bu şənliklərdə prezidentimiz 
Vladimir Putin də iştirak edəcəkdir, çünki islam təkcə Şimali Qafqazda deyil, həm də bütün Rusiyada 
yayılmışdır. Düşünürəm ki, bununla əlaqədar Dağıstanın və Azərbaycanın ilahiyyatçı alimlərinin də, dünyəvi 
alimlərinin də ünsiyyəti daha da genişlənəcəkdir. Bütün bunlar dostluğumuzun və qarşılıqlı münasibətlərimizin 
gələcəkdə də möhkəmlənməsinə kömək edəcəkdir.  
H e y d ə r  Ə l i y e v: Mən sizinlə razıyam. Xahiş edirəm Məhəmmədəli Məhəmmədoviçə mənim qardaş 
salamımı, ən xoş arzularımı yetirin. Onun 70 yaşı tamam oldu, mən isə ondan yaşlıyam. Arzu edirəm ki, onun 
Dağıstanda məşğul olduğu işlərlə məşğul olmağa çox-çox illər imkanları olsun və Dağıstandakı bütün bu 
çətinlikləri aradan qaldıra bilsin. Yeri gəlmişkən, deməliyəm ki, mən onu çoxdan tanıyıram və aramızda çox 
yaxşı, dostcasına münasibətlər var və mən onu Dağıstanın çox layiqli rəhbəri hesab edirəm. Dağıstan kimi 
respublikaya rəhbərlik etmək olduqca çətindir. Ona görə ki, dünyada Dağıstan kimi ölkə yoxdur, orada nə qədər 
millət var. Siz özünüz deyirsiniz ki, otuz, yaxud qırx millət var, dünyada belə ölkə yoxdur. Odur ki, bu, 
ümumiyyətlə, heyrətamiz haldır. Qafqaz ümumən çoxmillətli məkandır, lakin Dağıstan Qafqazda xüsusi yer 
tutur. Siz yəqin bilirsiniz ki, bir vaxtlar, İkinci dünya müharibəsi dövründə Dağıstana Azərbaycandan olan Əziz 
Əliyev rəhbərlik edirdi.  
S ü l e y m a n  X a p p a l a y e v: Üzr istəyirəm, məsələ bundadır ki, Əziz Məmmədkərimoviçin Dağıstan 
Vilayət Partiya Komitəsinin birinci katibi işlədiyi illərdə mənim atam Vilayət Partiya Komitəsində mətbuat 
sektorunun müdiri idi. Əziz Məmmədkərimoviç ona – gənc şairə Sergey Yeseninin şeirlər kitabını hədiyyə 
edərkən demişdir: "Sən onu tanımalısan". Əziz Əliyevin anadan olmasının 100 illiyi ilə əlaqədar kitab nəşr 
etdirməyə müvəffəq olduğuma görə xoşbəxt idim.  
H e y d ə r  Ə l i y e v: Sağ olun. O mənə çox danışmışdı. O orada Böyük Vətən müharibəsinin ən ağır 
dövründə olmuşdu, almanlar artıq Mozdokda idilər. Onu oraya Dağıstan Respublikasına başçılıq etməyə 
göndərmişdilər və o özünün bu vəzifəsini yerinə yetirdi. Bilirəm ki, dağıstanlılar onu indiyədək xatırlayır və çox 
yüksək qiymətləndirirlər. Onun 100 illiyini biz Azərbaycanda da, Dağıstanda da birlikdə qeyd etdik. Amma 
bilirsiniz ki, o, dünyasını dəyişmişdir, mənim həyat yoldaşım da dünyasını dəyişibdir. O mənim həyat 
yoldaşımın atası idi. Dağıstanın rəhbəri olduğu illərdə oranın həyatındakı o çətin illər barədə mənə çox 
danışmışdı. Deyirdi ki, kəndləri gəzib dolaşmışdır. İndi Botlix rayonu deyirlər. O, Botlix rayonundakı ucqar 
kəndlər barədə mənə danışmışdı, onların bir neçəsinin adı yadımda qalmışdır. Bu rayon yadımdan çıxmışdı, 
lakin Çeçenistan hadisələri ilə əlaqədar bu adı – Botlix adını eşitdikdə yadıma düşdü. Bu, neçə-neçə illər əvvəl, 
yəqin 40 il bundan əvvəl olubdur. O mənə danışırdı ki, ucqar kəndlərə gedir, adamlarla görüşür və onlara belə 
bir inam aşılayırdı ki, müdafiə etmək, qorumaq lazımdır. Buna görə də Dağıstan qorundu və Dağıstan xalqının 
taleyi Şimali Qafqazda çeçenlərin, inquşların və başqa xalqların taleyi kimi olmadı.  
Ona görə mənim Dağıstanla ailəvi əlaqəm də böyükdür. Sonra isə, mən Azərbaycanın rəhbəri olduqda 
Dağıstanın bütün rəhbərləri ilə – Daniyalovla da, Umaxanovla da dostluğumuz olmuşdur. Lakin Umaxanovdan 
sonra orada başqa adamlar meydana gəldilər. Mən artıq Moskvada olarkən onlar yanıma gəlirdilər, 
dağıstanlılara kömək edirdim. Mən Siyasi Büronun üzvü, Nazirlər Soveti sədrinin birinci müavini idim və bir 
dağıstanlı gələn kimi – bu, adətən, birinci rəhbər işçi olurdu – mənə deyirdilər ki, o sizinlə görüşmək istəyir. Mən 
bütün işləri təxirə salıb onu qəbul edir və bir çox məsələləri həll edirdim. Bir sözlə, Dağıstan, qalan hər şeydən əlavə, 
mənim qəlbimdə doğmadır, doğma diyar, doğma yerdir. Buna görə də sağ olun və bütün Dağıstan xalqına, 
Məhəmmədəli Məhəmmədova bir daha və bir daha salam göndərmək istəyirəm. Onu bir daha təbrik edirəm.  
Sonra Dağıstan nümayəndə heyətinin üzvləri dövlətimizin başçısına xatirə hədiyyəsi təqdim etdilər və 
yadigar üçün şəkil çəkdirdilər.  
80 
 
 
ÇUVAŞİYA RESPUBLİKASININ  
NÜMAYƏNDƏ HEYƏTİ İLƏ  
GÖRÜŞDƏ SÖHBƏT 
 
Prezident sarayı 
 
17 iyun 2000-ci il 
 
H e y d ə r  Ə l i y e v: Sizi, Uzaq və Yaxın Çuvaşiyadan gəlmiş qonaqları salamlayıram. Aramızdakı 
məsafə sanki uzaqdır, amma bununla yanaşı, biz bir-birimizə çox yaxınıq. Deyə bilmərəm ki, bu məsafə 
uzaqdır. Şadam ki, siz Azərbaycana gəlmisiniz. Bilirəm ki, siz burada artıq neçə gündür qonaqsınız, həyatımızla 
tanış olursunuz, münasibətlərimizi inkişaf etdirirsiniz. Bütün bunlar çox xoşdur, ən başlıcası isə bizim hamımız 
üçün çox faydalıdır. Kimin harada olduğunu bilmədiyimiz vaxtlar artıq arxada qalmışdır. İndi biz bir-birimizi 
axtarıb tapmalı, yaxınlaşmalı, öz tariximizi bərpa etməliyik. Odur ki, bu baxımdan siz yaxşı təşəbbüs göstərir-
siniz. Mən sizi salamlayıram.  
M i ş ş i   Y u x m a (xalq yazıçısı, akademik): Heydər Əliyeviç, ilk öncə, yenicə keçən bayram – 
Azərbaycanın Milli Qurtuluş günü münasibətilə Sizi çuvaş xalqı, Rusiyanın sayca üçüncü xalqının milli hərəkatı 
adından təbrik etmək istəyirəm. Biz onu heç də təkcə Azərbaycanın qurtuluş günü hesab etmirik, bu bütün türk 
dünyasının qurtuluş günüdür. Biz Sizi bütün türk dünyasının lideri hesab edirik.  
Çuvaşlar və bütün Çuvaşiya Sizi xatırlayır, Çuvaşiyaya səfərinizi həmişə xoş sözlərlə yada salırlar. Sizin 
səfəriniz 1986-cı il iyunun 5–7-də olmuşdur.  
H e y d ə r  Ə l i y e v: Siz hətta günləri də xatırlayırsınız. Mən günləri unutmuşam. Bu, 1986-cı ildə 
olubdur.  
M i ş ş i  Y u x m a: O vaxt çox yaxşı – günəşli, gözəl günlər idi. Mən bunu bir də ona görə xatırlayıram ki, 
o vaxt Siz küçələrdə şəhər sakinləri ilə görüşürdünüz. Siz adamlarla görüşən belə yüksək vəzifəli ilk rəhbər 
idiniz. Ona görə də biz bunu çox yaxşı yadda saxlamışıq.  
Siz mağazalara, bazarlara baş çəkirdiniz. Küçələrdən birində adamlara dediniz: yaxın gəlin, söhbət edək. 
Mən birinci irəli çıxdım, Siz əlimi sıxıb soruşdunuz: siz kimsiniz? Dedim ki, yazıçıyam. Familiyamı dedim – 
çuvaş türkü Mişşi Yuxma. Siz mənə təəccüblə və hörmətlə baxdınız. Biz söhbət etdik. Mən heyran qalmışdım, 
necə suallar verirdiniz, bu suallar qəlbimi riqqətə gətirir və sevindirirdi. Sonra dostlarım, respublikanın 
rəhbərləri soruşurdular: O səni haradan belə yaxşı tanıyır? Cavab verirdim: axı biz onunla köhnə dostlarıq. O 
vaxtlar Aleksandr Semyonoviç Çeboksarı şəhərinin meri idi.  
A l e k s a n d r   N i k i t i n (Çuvaşiya Respublikası Turizm və Servis İnstitutunun rektoru): O vaxtlar biz 
təmizliyi təmin edirdik, çalışırdıq ki, hər yer tərtəmiz, yollar qaydasında olsun. Sizin gəlişinizə hazırlaşırdıq, 
sənaye traktorları zavodunu, pambıq-parça kombinatını sizin gəlişiniz münasibətilə hazırlayırdıq – orada sosial 
xarakterli problemlərimiz vardı.  
M i ş ş i   Y u x m a: Traktor zavoduna kömək etdiyinizə görə biz Sizə çox minnətdarıq. Onda Siz dediniz: 
bu elə bir zavoddur ki, onu dirçəltmək və tikib başa çatdırmaq lazımdır. Siz subsidiya almağa kömək etdiniz. Bu 
traktor zavodu məhz Sizin sayənizdə, necə deyərlər, ayağa qaldırıldı. Biz bütün bunları çox yaxşı xatırlayırıq. 
İndi bizim Çeboksarı traktorları, xüsusən də kanalqazan maşınlarımız başqalarından heç də pis deyildir. Bütün 
bunlar Sizin sayənizdə olmuşdur. Sizin səfərinizi, traktor zavodunda söylədiyiniz sözləri, çıxışınızı hamı xatırlayır. 
Biz həmçinin minnətdarıq ki, Siz bizim pambıq- parça kombinatının sosial problemlərinin həllinə də kömək etdiniz. 
Şəhərdə hər üç qadından biri bu kombinatda işləyirdi. Ona görə də Sizin köməyiniz hər bir ailəni əhatə etdi. Sizin 
ağac əkdiyinizi də xatırlayırıq. Heydər Əliyeviç, Sizin sözlərinizi xatırlayırıq, dediniz ki, şəhərimiz gözəldir, amma 
həmişəyaşıl ağaclar – küknar ağacları əkmək lazımdır. Yoxsa ki, payızda yarpaqlar tökülür və qışda ağaclar qara 
kölgələr kimi durur. Əkdiyiniz o gözəl ağac həmin vaxtdan bəri qol-budaqlı olmuşdur – əliniz yüngüldür – biz hətta 
bu ağacın şəklini xüsusi olaraq çəkib gətirmişik və şəkilləri Sizə bağışlamaq istəyirik.  
H e y d ə r  Ə l i y e v: Necə də xoşdur. Bir baxın, ağac necə də böyüyüb. Sözün düzü, düşünmürdüm ki, bu ağac 
hələ də yaşayır. Mən çox səfərlərdə olmuşam, çox ağac əkmişəm, ona görə də bilmirəm, onlar harada yaşayır, harada 
yaşamır.  
M i ş ş i  Y u x m a: Çuvaş və rus dillərində yazılmış lövhəcik bu ağacın üstündə qalmaqdadır. Bu ağaca 11 
nömrəli məktəbin şagirdləri qulluq edirlər.  
A l e k s a n d r  N i k i t i n: Yanında da respublikamızın iftixarı olan kosmonavt Andrian Qriqoryeviç 
Nikolayevin əkdiyi ağac var.  
H e y d ə r  Ə l i y e v: Çox xoşdur. Siz mənə çox gözəl hədiyyə etdiniz.  
M i ş ş i   Y u x m a: Heydər Əliyeviç, mənə tapşırılmışdır ki, bu sözləri deyim: Sizin səfəriniz bizim üçün 
bir də ona görə əlamətdar idi ki, Siz xalqla ünsiyyət nümunəsi göstərmiş olan ən yüksək vəzifəli ilk rəhbər 
81 
 
idiniz. Onda biz başa düşdük ki, müdrik rəhbər xalqla, sadə insanla danışmağı həmişə bacarır. Siz çox gözəl 
nümunə göstərdiniz və buna görə Sizə çox minnətdarıq.  
İndi isə ağaclar barəsində. Bu, küknar ağacları xiyabanıdır. Xalq arasında onu Əliyev xiyabanı adlandırırlar və 
düşünürəm ki, gələcəkdə bu xiyaban belə də adlandırılacaqdır. Gözəl səslənir. O vaxtlar sizin məsləhətiniz sayəsində 
bir çox küçələrdə cökə ağacları əvəzinə həmişəyaşıl ağaclar əkməyə başladılar.  
H e y d ə r  Ə l i y e v: Bəli, küknar həmişəyaşıl ağacdır. Mən bunu həmişə təbliğ edirəm. Sizin iqliminiz 
bunun üçün çox münasibdir. Amma bizim iqlim, Bakının iqlimi – siz yəqin ki, diqqət yetirdiniz – çox sərtdir. 
Burada ağac çox çətin bitir. Sizdə ağacı əkdikdən sonra çox da sulamaq lazım deyil, çünki kifayət qədər rütubət 
var, ağac böyüyəcək. Bizdə isə ağacın böyüməsi üçün ona azı bir neçə il qulluq etmək gərəkdir. Siz indi yəqin 
görürsünüz ki, şəhərdə olduqca çoxlu həmişəyaşıl ağaclar var, bunlar şam ağaclarıdır. Siz hava limanından 
gələrkən yol boyu ağaclar gördünüz – ora sanki meşədir. Halbuki siz neft mədənlərindən keçib gedirsiniz. 
Məsələn, təxminən 30 il əvvəl orada bir dənə də ağac yox idi. Mən Azərbaycanın rəhbəri olduqdan sonra biz, əvvəla, 
bu yolu çəkdik. İkincisi, mən Bakı şəhərini yaşıllaşdırmaq proqramını irəli sürdüm – təkcə dövlətin imkanları ilə 
deyil, həm də adamların, hər bir müəssisənin imkanları ilə yaşıllaşdırmaq. Buna görə də mən hər bir neftçıxarma 
idarəsini məcbur edir, onlara sahə verir, deyirdim: bax, bu sənin sahəndir, sən burada ağac əkməli, onu sulamalı və 
böyütməlisən.  
Mən uzun müddət Bakıda olmadım. Bilirsiniz ki, getmişdim, burada uzun müddət olmadım. Qayıtdıqda 
gördüm ki, bu ağaclar artıq böyüyübdür. Mən artıq yeddi ildir buradayam. Bu yeddi ildə hava limanına və ya 
prospektlərlə bir yana getdikdə bu ağaclara baxıram və qəlbim sevinc hissi ilə dolur. Bilirsinizmi, həmişəyaşıl 
ağaclar əkmək yaxşıdır. Deyirlər ki, küknar da bitir, amma gec böyüyür. Hərçənd bizdə bəzi yerlərdə küknar da 
əkiblər və bu ağaclar yaxşı bitir.  
O vaxtlar demişdim ki, burada, bizim bu binanın – yeri gəlmişkən, onu da mən tikdirmişəm – qarşısında 
hökmən küknar ağacları əksinlər. Məsələn, Moskvada, Lenin mavzoleyinin qarşısındakı küknar ağacları mənim 
xoşuma gəlirdi. Dedim ki, hökmən küknar ağacı əkmək lazımdır. Mənə dedilər ki, yox, burada çətindir, bitməyə-
cəkdir. Əkdilər, indi bitibdir. Özü də indi yanıma gəlib deyirlər ki, bu ağaclar bir-birini sıxışdırır, kimsə onların 
bəzisini oradan çıxarıb, başqa yerdə əkmək istəmişdir. Mən dedim: yox, onlara toxunmaq olmaz. Amma buna 
baxmayaraq, bizdə bizim Bakı iqlimi şəraitində ağac əkmək çətindir. Sizdə isə Allahın özü kömək edir. 
M i ş ş i   Y u x m a: Bizdə tuya ağacı da bitir. Elə küçələr var ki, onların hərəsində 15–20 tuya bitmişdir. 
Bütün şəhər Sizin sözlərinizi nəzərə aldı və ağac əkməyə başladı. 
H e y d ə r   Ə l i y e v: Çox xoşdur, mən şadam. Mən orada olanda Vilayət Partiya Komitəsinin katibi… 
M i ş ş i   Y u x m a: O vaxtlar Baranovski idi. Heydər Əliyeviç, onu da demək istəyirəm ki, Çeboksarıda 
birinci görüşümüzdən sonra Sizinlə görüşməyi çox arzu edirdim. Nəhayət, 1998-ci ildə Ankarada mən türk 
dünyası qarşısında xidmətlərə görə mükafata layiq görüldüm. Mənə dedilər ki, Heydər Əliyev də bu cür 
mükafatla təltif edilmişdir, mükafatı almağa birlikdə gələcəksiniz. Sizinlə görüşəcəyimdən çox sevinirdim. 
Çuvaşiyada yaşayan azərbaycanlılar – onlar təxminən iki min nəfərdir – bunu eşitdikdə töhfələr toplayıb dedilər: 
bunları Heydər Əliyeviçə, sevimli prezidentimizə hökmən çatdırın. Mən getdim, amma təəssüf ki, Siz orada 
deyildiniz. Belə olduqda möhtərəm Süleyman Dəmirələ dedim: bilirsinizmi, Çuvaşiyada yaşayan 
azərbaycanlılar Heydər Əliyeviçə hədiyyə göndəriblər. Mən nə edim? O dedi: İndi səfiri çağırarıq. Sonra 
fikirləşərək dedi: Mən hörmətli Heydər Əliyevlə daha tez görüşəcəyəm, hədiyyəni ona özüm verərəm. Bir 
müddətdən sonra Bakıdan müxbir zəng vurub deyir: Süleyman Dəmirəl sizin töhfələrinizi təqdim etdi, özünüz 
haqqında danışın. Mənim üçün çox xoş oldu, mən çox şad oldum. 
H e y d ə r   Ə l i y e v: Çox sağ olun. Bilirsiniz, siz keçmişlə bağlı mənə maraqlı çox şeyləri xatırlatdınız. 
Həyat ağırdır, hər şeyi yadda saxlaya bilmirsən. Ümumiyyətlə, mənim yaddaşım, şükürlər olsun, çox yaxşıdır. 
Mən hər şeyi xatırlayıram. Amma o qədər iş, gündəlik qayğılar var, işdən baş açıb keçmişdə olanları yada 
salmağa heç olmasa bir saat vaxt tapmırsan. Bax, sizinlə görüş kimi, belə görüşlər olduqda, keçmişlə bağlı 
nəyisə xatırlamağa başladıqda mənə çox xoş olur. Siz öz söhbətinizlə məni çox sevindirdiniz. Mən Çeboksarını  
xatırlayıram, respublikanızı xatırlayıram, o vaxtlar mən sizə təsadüfən gəlməmişdim. Elə deyildi ki, məni  kimsə 
göndərmişdi. Mən Tatarıstana da, sizin respublikanıza da, digər türkdilli respublikalara da, məsələn, 
Başqırdıstana da səfər etmişdim. 
Rusiya böyükdür, Sovetlər İttifaqı da böyük idi. Mən Siyasi Büronun üzvü, Nazirlər Soveti sədrinin birinci 
müavini idim. Ölkəyə çox səfərlər edirdim. Amma ən çox Rusiyanı gəzməyə çalışırdım. Çünki digər ittifaq 
respublikaları mənə tanış idi. Volqaboyu, bizim türkdilli respublikalar məni xüsusilə cəlb edirdi. Ona görə də 
imkan düşən kimi sizə gəldim. Yadımdadır, axşam sizin milli ansambl konsert verdi. Mən sizin rəqslərinizi, 
mahnılarınızı xatırlayıram. Sizdə hər şey rus dilində idi. 
M i ş ş i   Y u x m a: Bizdə Çuvaşiya Akademik Dram Teatrı var. O, yalnız çuvaş dilində fəaliyyət göstərir. 
H e y d ə r   Ə l i y e v: Onda da çuvaş mahnıları oxuyurdular. Mən çuvaş dilini məhz orada, bu konsert 
zamanı hiss etdim – mahnıları da çuvaş dilində oxuyurdular, ifa edilən rəqslər də çuvaş rəqsləri idi. Mən milli 
geyimi də gördüm. 
82 
 
M i ş ş i   Y u x m a: Hörmətli Heydər Əliyeviç, Sizin Çeboksarıya gəlişinizdən sonra Azərbaycanla 
əlaqələrimizi möhkəmlətmək üçün nə etmək barədə çox düşündük. Odur ki, şəhərimizin ən yaxşı küçələrindən 
birinə böyük Azərbaycan şairi Nizaminin adını verdik. 
A l e k s a n d r  N i k i t i n:  Şəhərin yeni meri Sizə çatdırmağı xahiş etdi ki, Nizami küçəsi nəinki şəhərin 
ən yaxşı küçəsi olacaq, həm də biz hər şey edəcəyik ki, orada Nizaminin büstü qoyulsun.  
M i ş ş i  Y u x m a: Biz büstü qoyduqdan sonra Çeboksarıdakı Azərbaycan cəmiyyəti ilə birlikdə hər il 
Nizami küçəsi bayramı keçirəcəyik. Azərbaycan cəmiyyəti yaradılan vaxtdan bəri hər il Novruz bayramını 
keçiririk. Bu bayramı qədimlərdə Çuvaşiyada da keçirirdilər, lakin sonralar unudulmuşdur.  
H e y d ə r  Ə l i y e v: Bu yaxınlarda Türkiyə və Azərbaycan yazıçıları burada "Dialoq Avrasiya" jurnalı 
nəşr etməyə başlamış və onun təqdimatına məni də dəvət etmişdilər. Siz orada oldunuzmu?  
M i ş ş i  Y u x m a: Orada idik, Sizin çıxışınızı dinlədik.  
H e y d ə r  Ə l i y e v: Mən Azərbaycan dilində danışırdım. Jurnalda Novruz bayramı haqqında iki 
məqalənin olması məni sevindirdi. Mən orada dedim ki, Novruz bizim bütün xalqlarımızın qədim bayramıdır. 
Bəzi xalqlar onu unudublar. Azərbaycanlılar isə unutmayıblar. Mən orada dedim ki, Novruz bayramı 
Azərbaycanda keçirilən kimi heç yerdə keçirilmir. Biz müstəqil dövlətlər olduqdan sonra isə Novruzu 
Özbəkistanda, Türkmənistanda da keçirməyə başladılar. Məsələn, Türkiyədə bu bayramı keçirmirdilər. Lakin iki 
il bundan əvvəl Türkiyə nümayəndə heyəti Novruz günlərində burada idi. Onlar mənimlə birlikdə şəhərdə, 
şənliklərdə oldular. Onlar bütün bunları görüb prezident Süleyman Dəmirələ danışdılar. O da dedi: bəs nə üçün 
biz bu bayramı keçirmirik? İndi bu bayramı Türkiyədə daha geniş keçirməyə başlamışlar. Bu, həqiqətən, 
xalqımızın ən qədim bayramıdır. Deməli, siz o təqdimatda idiniz, şadam ki, məni dinlədiniz.  
A l e k s a n d r  N i k i t i n: Cənab Hidayət Orucov yanımızda oturmuşdu və o bizə çox şeyi tərcümə etdi.  
M i ş ş i   Y u x m a: Onunla dostlaşmağımıza çox şadıq. O öz xalqının, türk dünyasının böyük 
vətənpərvəridir, gözəl şairdir. O bizi dəstəkləyir, bizə kömək edir.  
H e y d ə r  Ə l i y e v: Mənə xoşdur ki, siz "Dədə Qorqud"un 1300 illiyində olmusunuz. Bu çox yaxşıdır. 
Bizim Polad Bülbüloğlu, TÜRKSOY-un sədri bu yaxınlarda mənə dedi ki, Çuvaşiyada TÜRKSOY-un növbəti 
iclası keçirilmişdir. O orada idi, onu yenidən TÜRKSOY-un sədri seçdilər. TÜRKSOY çox mühüm rol oynayan təşkilatdır. Çünki 
indi xalqlarımızın tarixi köklərinin bərpası ən çox mədəniyyət, ədəbiyyat, tarix vasitəsilə həyata keçirilməlidir. Biz, türkdilli 
dövlətlərin liderləri də görüşürük. Bu görüşlərdə daha çox iqtisadiyyat, siyasət məsələləri olur, siyasət isə bəzi 
ölkələrdə qıcıqlanma doğurur: yeni blok yaradılır və sair. Xeyr, heç bir yeni blok yoxdur. Amma iş 
xalqlarımızın mədəniyyətinin, elminin, tarixinin, tarixi köklərinin xətti ilə görüldükdə, burada qəbahətli bir şey 
yoxdur. Əksinə, bu ən başlıcasıdır. İqtisadiyyat hər yerdə iqtisadiyyatdır – sizdə traktor zavodu, pambıq-parça 
kombinatı, bizdə isə neft, maşınqayırma zavodları var. Özü də indi, elmi-texniki tərəqqidə belə böyük sıçrayış 
edildiyi bir vaxtda. Ancaq mədəniyyəti, dili, adət-ənənələri artıq heç kim dəyişə bilməz. Elm, texnika nə 
dərəcədə inkişaf etsə də, nə kimi sıçrayışlar edilsə də, hətta Marsa uçsalar da, xalqların qədim ənənələri heç vaxt 
ləğv oluna bilməz.  
Sizə deyim ki, sovet dövründə burada, Azərbaycanda az-az adam bilirdi ki, çuvaşlar türkdilli xalqdır. 
Tatarıstanı tanıyırdılar, Başqırdıstanı tanıyırdılar, çuvaşların türkdilli xalq olduğunu isə bilmirdilər. 
Azərbaycanda ayrı-ayrı tədqiqatçılar bilirdilər, xalq isə bilmirdi. Mən isə bilirdim, ona görə də sizə gəlmişdim.  
M i ş ş i  Y u x m a: Biz Sizin dəstəyinizi yadda saxlayaraq, tariximizin qaytarılması üzərində işləməyə 
başladıq. Məsələn, bu yaxınlarda mənim "Qədim çuvaşlar" kitabım çapdan çıxdı. Biz əslində tarixi xalqımıza 
qaytardıq. İndi bu işi davam etdirərək, dünyanın türkdilli xalqları ədəbiyyatlarının antologiyasını hazırlamağa 
başlamışıq ki, hər bir çuvaş oxusun, qalan türkdilli xalqları tanısın. Azərbaycan ədəbiyyatı ilə əlaqədar maraqlı bir 
hadisə oldu. Orada biz hər bir xalq haqqında tarixi məlumat, 15 yazıçı haqqında məlumat verməyi qərara almışdıq. 
Azərbaycan ədəbiyyatına dair bölməyə 15 nəfər heç cür yerləşmirdi. Heç olardımı ki, Füzulini daxil edəsən, Sabiri 
yox, Rəsul Rzanı necə daxil etməyəsən? Qərara aldıq ki, hər ədəbiyyatdan 18 nəfər daxil edək. Çox çalışdıq, yenə 
də bir şey çıxmadı. İndi Azərbaycan ədəbiyyatı sayəsində hərədən 20 nəfər daxil etdik.  
H e y d ə r  Ə l i y e v: Bilirsinizmi, mən hələ onda görürdüm, hiss edirdim ki, bu türkdilli respublikalarda, 
müsəlman respublikalarında güclü assimilyasiya gedir. Mən Çeboksarıda olanda Vilayət Partiya Komitəsinin 
birinci katibi ilə danışdım, əlbəttə, çox ehtiyatla danışırdım, ona görə ki, bilmirdim, kim necə başa düşəcəkdir. 
Amma mən ona eyham etdim ki, əlbəttə, rus dili bizim hamımız üçün gərəkdir, bu dil olmadan bizim sovetlər 
ölkəsində həyat ola bilməz, ancaq bununla yanaşı, hər bir xalq öz dilini qorumalıdır. Mən ona bəzi 
məsləhətlərimi verdim. Aydındır, siz Rusiyanın mərkəzindəsiniz. Bəs indi siz öz dilinizdə məktəbləri bərpa 
edirsinizmi?  
M i ş ş i  Y u x m a: Bərpa etmişik, özü də təkcə Çuvaşiya Respublikasında deyil, hətta onun hüdudlarından 
kənarda – Samara vilayətində, Tatarıstanda, Başqırdıstanda da.  
H e y d ə r  Ə l i y e v: Siz dediniz ki, çuvaşlar Rusiyanın sayca üçüncü xalqıdır. Bu belədir?  
M i ş ş i   Y u x m a: Bəli, 3 milyon çuvaş var.  
H e y d ə r  Ə l i y e v: Mən bilirəm ki, ikinci yerdə tatarlardır.  
83 
 
M i ş ş i  Y u x m a: Tatarlardan sonra bizik. Çuvaşlar çox möhkəm tarixi kökləri olan böyük xalqdır. Sizin 
Çeboksarıya gəlişiniz, Sizin sözləriniz, xoş münasibətiniz, köməyiniz və yüksək vəzifəli rəhbərin, türk mənşəli 
rəhbərin gəlişi bizim üçün olduqca böyük rol oynadı.  
H e y d ə r  Ə l i y e v: Mən bunu hiss etdim. Çünki çar Rusiyası dövründə də, Sovetlər İttifaqı dövründə də 
bizim xalqlarımızdan Kremldə belə yüksək səviyyəli bir nəfər də olmayıbdır.  
A l e k s a n d r  N i k i t i n: Kirilenko olubdur.  
H e y d ə r  Ə l i y e v: Kirilenko kimdir? O ukraynalıdır. Mən bizim xalqlarımızdan, türkdilli xalqlardan, 
müsəlmanlardan danışıram.  
M i ş ş i   Y u x m a: Heydər Əliyeviç, o vaxt mən deyəndə ki, çuvaş–türkəm, Siz mənə elə məhəbbətlə 
baxdınız. Bu məni ruhlandırdı, mən milli hərəkata başçılıq etdim. Biz çox böyük bir təşkilat yaratdıq. Bütün 
bunlar Sizin sayənizdə olmuşdur. Bunu təkcə mən yox, dostlarım da başa düşürlər. Ona görə də bütün bu 
reallıqları nəzərə alaraq, biz bir yerə toplaşdıq və böyük mütəfəkkirimiz, yeni yazıçımızın, Simbirsk çuvaş mək-
təbinin yaradıcısı, əslində millətimizin xilaskarı olmuş İvan Yakovlevin adını daşıyan Ümumçuvaşiya Milli 
mükafatına Sizin namizədliyinizi rəsmən irəli sürdük. Biz 27 nəfərdən – aparıcı yazıçılarımızdan, alimlərimizdən, 
ictimai xadimlərimizdən ibarət bir heyətdə toplaşdıq və məni sevindirən o oldu ki, təqdimatı oxuyub, hörmətli 
Heydər Əliyeviçin namizədliyini irəli sürdükdə, komissiyanın bütün üzvləri ayağa qalxdı. İndi Sizin icazənizlə, 
Heydər Əliyeviç, mən ayağa qalxıb diplomda yazılanları oxumaq istəyirəm.  
H e y d ə r  Ə l i y e v: Buyurun.  
M i ş ş i  Y u x m a: "Diplom nömrə 25. Çuvaş xalqının dirçəlməsi naminə böyük fədakar fəaliyyətinə görə 
və çuvaş xalqının da aid olduğu türk xalqlarının milli oyanışı və dirçəlişi işində görkəmli xidmətlərinə görə, 
onların dostluğunun, qardaşlığının, mehriban qonşuluğunun və həmrəyliyinin genişlənməsinə və 
möhkəmlənməsinə çox böyük töhfəsinə görə, türk dünyası xalqlarının elminin, mədəniyyətinin və maarifçilik 
fəaliyyətinin tərəqqisinə olduqca böyük şəxsi töhfəsinə görə, öz türk köklərimizin dərindən öyrənilməsi yoluna 
sönməz məşəl tutduğuna görə 1999-cu ilin İvan Yakovleviç Yakovlev adına Ümumçuvaşiya Milli Mükafatı 
Azərbaycan Respublikasının prezidenti Heydər Əlirza oğlu Əliyevə verilir. Komissiyanın sədri Yuxma, katibi 
Qavrilova".  
H e y d ə r  Ə l i y e v: Sağ olun.  
M i ş ş i  Y u x m a: Hörmətli, bizim hamımızın sevimlisi Heydər Əliyeviç, icazə verin, bu ən yüksək 
mükafatımızın diplomunu Sizə təqdim edim. Döş nişanını, İvan Yakovlevin büstünü, xatirə hədiyyələrini, 
Çuvaşiyada nəşr olunan qəzetləri, nəvəniz – balaca Heydər üçün hədiyyələri də təqdim edirəm.  
Eyni zamanda Ümumçuvaşiya İctimai Mədəniyyət Mərkəzinin vitse-prezidenti xanım Roze Şevlebi çuvaş 
dilində yazdığı "Uşaqlığımın bağı" kitabını və mənim «İrs» kitabımı da Sizə təqdim edirəm.  
H e y d ə r  Ə l i y e v: Çox sağ olun. Mən heç vaxt bu qədər hədiyyə qəbul etməmişəm. Sizdə nə qədər 
azərbaycanlı yaşayır?  
A q i l  Ə l i y e v (Çuvaşiya–Azərbaycan Dostluq Cəmiyyətinin prezidenti): 1500-dən çox, təxminən iki min.  
H e y d ə r   Ə l i y e v: Normal yaşayırsınız?  
A q i l   Ə l i y e v: Bəli, hər şey yaxşıdır.  
A l e k s a n d r  N i k i t i n: Onun ofisi bizim ictimai mədəniyyət mərkəzimizdədir. Biz birlikdə işləyirik.  
H e y d ə r  Ə l i y e v: Çox sağ olun. Mənə yetirdiyiniz diqqətə görə sizə çox təşəkkür edirəm. İlk öncə bu 
yüksək mükafata görə. Mənim fəaliyyətimi, mənim xidmətlərimi belə yüksək qiymətləndirdiyinizə görə və 
bütün digər hədiyyələrinizə görə sizə təşəkkür edirəm. Ən başlıcası budur ki, siz gəlmisiniz, biz söhbət etmək, 
keçmişi xatırlamaq, gələcək barəsində düşünmək imkanı qazandıq. Bir daha təkrar edirəm, 1986-cı ildə mən 
qəlbimin hökmü ilə Çuvaşiyaya gəldikdə məni, təbii olaraq, traktor zavodu da, pambıq-parça kombinatı da, bir 
çox başqa şeylər də maraqlandırırdı. Biz orada fəalların böyük bir yığıncağını keçirdik. Mən bu yığıncaqda çıxış 
etdim. Əslində sizin bütün respublikanız oraya toplaşmışdı. Mən küçələri gəzdim – mənim xarakterim belədir. 
Ola bilsin ki, bu o vaxtlar bir qədər təəccüblü görünürdü. Çünki o vaxtlar Sovetlər İttifaqının rəhbərləri belə 
hərəkət etmirdilər, belə şeyləri özlərinə rəva bilmirdilər. Amma mənim xarakterim belədir. Mən həmişə, burada 
da, Moskvada da işləyəndə küçələrdə, mağazalarda, meydanlarda insanlarla birbaşa ünsiyyətdən çox şey 
öyrənirdim. Başlıcası isə, məni sizdə cəlb edən bu idi ki, Çuvaşiya mənim üçün doğma ölkədir, çuvaşlar mənim üçün 
doğma xalqdır.  
Təkrar edirəm, o vaxtlar bütün bunlar üçün, təəssüflər olsun, imkan yox idi. Sovetlər İttifaqı dağılan kimi biz bu 
ideologiyadan xilas olduq, bir baxın, xalqınız öz zəngin tarixini, zəngin mədəni dəyərlərini, öz dövlətçiliyini bərpa 
etmək üçün qısa müddətdə nə qədər işlər görmüşdür. Halbuki o vaxtlar çuvaş dövlətçiliyindən heç danışmaq da 
mümkün deyildi. Yalnız onu deyirdilər ki, çuvaşlar Oktyabr inqilabından sonra təhsil almışlar və sair. Halbuki türk 
xalqlarının, o cümlədən də çuvaş xalqının necə qədim, zəngin tarixi, zəngin sivilizasiyası var. Mən şadam ki, sizdə 
dirçəliş prosesi gedir. Əlbəttə, Azərbaycanda biz çox şeyi qoruyub saxlamışıq, heç nəyi itirməmişik. Amma buna 
baxmayaraq, indi biz tamam başqa şəraitdə, müstəqillik şəraitində yaşayırıq.  
84 
 
M i ş ş i  Y u x m a: Heydər Əliyeviç, biz Qobustanda olduq, Yanardağı gördük. Biz çox ümidvarıq ki, 
kitablarımız burada Azərbaycan dilində nəşr olunacaqdır. Biz özümüz də Azərbaycan kitablarını tərcümə etmək 
istəyirik.  
H e y d ə r  Ə l i y e v: Çox yaxşı. Sizə təşəkkür edirəm. Sağ olun. Ən əvvəl çuvaş xalqına, respublikanızın 
bütün vətəndaşlarına, rəhbərlərinizə salam çatdırın. Sizdə prezident Fyodorovdur, o, Rusiyada tanınmış adamdır. 
Axı Ədliyyə naziri olubdur. O özünün ictimai və dövlət fəaliyyəti ilə tanınmışdır. Sizdə kosmonavt da var. Əsli-
nə qalsa, ruslardan və ukraynalılardan başqa, digər xalqlardan kosmonavtlar az idi. Əvəzində, çuvaşlar 
kosmonavt verə bildilər. Hətta azərbaycanlılar da kosmonavt verə bilmədilər, amma çuvaşlar verdilər. Sizin 
çoxlu uğurlarınız var. Mən buna şadam. Hesab edirəm ki, indi, respublikanız öz milli xüsusiyyətinə, milli döv-
lətçiliyinə nail olduqdan sonra sizi qarşıda hələ çox nailiyyətlər gözləyir. Sizə uğurlar arzulayıram, yenə də 
gəlin.  
 
 
 
 
 
 
 
85 
 
 
AZƏRBAYCAN TİBB UNİVERSİTETİNİN 
70 İLLİYİNƏ HƏSR OLUNMUŞ TƏNTƏNƏLİ 
YUBİLEY MƏRASİMİNDƏ NİTQ 
 
19 iyun 2000-ci il               
  
Hörmətli xanımlar və cənablar!  
Hörmətli professorlar, müəllimlər!  
Əziz tələbələr!  
Mən sizi və sizin simanızda Tibb Universitetinin bütün müəllim və tələbə kollektivini, ölkəmizin bütün 
səhiyyə işçilərini Azərbaycan Tibb Universitetinin 70 illik yubileyi münasibətilə ürəkdən təbrik edirəm və 
universitetə yeni-yeni uğurlar arzulayıram.  
Azərbaycan Tibb Universitetinin, Tibb İnstitutunun – vaxtilə ona hətta "medinstitut" deyirdilər, demək, 
onun üç adı xatirimizdədir – böyük tarixi vardır. O öz əsasını 1919-cu ildə yaranmış Bakı Dövlət 
Universitetindən götürmüşdür. Yəni hazırlanmış həkim, müəllim kadrlarının, müəyyən qismi tibb sahəsində 
olan alimlərin gücü, onların imkanları ilə nəhayət, 1930-cu ildə Azərbaycanda Tibb İnstitutu yarandı. 1990-cı 
ildə isə bu Tibb institutuna universitet adı, statusu verdilər.  
Bu, böyük tarixdir. Tibb universiteti ötən 70 il ərzində çox böyük, şərəfli yol keçibdir, Azərbaycan xalqına, 
respublikasına, millətimizə əvəzsiz xidmətlər göstəribdir.  
XX əsrdə həyatın bütün sahələri – təhsil, elm güclü inkişaf etməyə başlayıbdır. Bu, Azərbaycana da aiddir. 
Xüsusən, 1918-ci ildən etibarən Azərbaycanda da milli elmin, təhsilin, bütün sahələrdə milli kadrların 
yaranması prosesi başlayıbdır. Doğrudur, bu o qədər də asan keçməyibdir. Çünki hansısa bir sahədə kadrlar, 
mütəxəssislər yetişdirmək üçün gərək onları hazırlayan, bilik nöqteyi-nəzərindən onlardan yüksək səviyyədə 
duran kadrlar, müəllimlər, insanlar olsun. Ancaq Azərbaycanda onlar az olub. Az olmalarına baxmayaraq, çox 
işlər görüblər.  
1919-cu ildə Bakı Dövlət Universitetində tibb fakültəsi yarananda orada təxminin 20, yaxud 30 nəfər 
müdavim var idi. Xatirimdədir, 1930-cu ilə qədər orada 1500-ə qədər həkim, səhiyyə işçisi hazırlanmışdı. 
Ancaq 1930-cu ildə Azərbaycan xalqı, respublikası özünün xüsusi ali tibb müəssisəsini yaratmaq imkanı əldə 
etdi və bunu da yaratdı.  
Bunlar hamısı keçmişdə qalıbdır. Ancaq bunlar bizim tariximizin çox parlaq səhifələridir. Qeyd etdiyim 
kimi, 70 il ərzində bu universitet xalqımıza əvəzsiz xidmətlər göstəribdir.  
XX əsr hər bir sahədə böyük inqilablar əsridir. "İnqilab" deyəndə təkcə siyasi inqilab nəzərdə tutulmur, elmdə, 
texnikada, təhsildə, mədəniyyətdə, hər bir sahədə inqilab deməkdir. Siyasi inqilab bir hakimiyyəti, yaxud bir siyasi 
sistemi devirir, başqasını yaradır. Bu, məhdud anlayışdır. Ancaq geniş mənada inqilab eyni zamanda təkamül 
xarakteri daşıyır.  
Bax, bu inqilabın, prosesin içərisində Azərbaycan xalqı da öz yerini tapıbdır. Azərbaycan xalqının əsrin 
əvvəlindəki gününü xatırlayın. İndi biz XX əsrin son ilini yaşayırıq. Tarixi nöqteyi-nəzərdən 100 il böyük bir 
zaman deyildir. Təqvim üzrə bəşəriyyətin 2000 illik tarixi var. Amma bu 2000 il sadəcə, müəyyən bir nöqtədən 
götürülür. Lakin bəşəriyyətin, insanın, Yer kürəsində yaşayan insanların on min illərlə tarixi vardır. Ona görə də 
tarixi baxımdan 100 il böyük bir zaman deyildir. Amma 100 il müddətində dünyada o qədər dəyişikliklər 
olubdur ki, bunlar ondan öncəki bütün 1900 il ərzində əldə edilən nailiyyətlərdən qat-qat üstündür.  
Bilirsiniz ki, Yer kürəsində çox insanlar yaşayır. Kimlərsə bu sıçrayışın, yaxud da inkişafın ön cərgəsində, 
kimlərsə onların arxasınca gedibdir – mən xalqları, millətləri deyirəm, – kimlərsə də hələ çox geri qalıbdır. Bu 
gün biz iftixar hissi ilə deyə bilərik ki, Azərbaycan xalqı geri qalmayıbdır. Azərbaycan xalqı irəlidə gedən 
xalqların arxasınca gedərək, bəşəriyyətin əldə etdiyi elmi, texniki nailiyyətlərdən istifadə etməyə çalışıbdır, 
bunun üçün də birinci növbədə öz milli təhsilini yaradıbdır. Bu, XX əsrdə bizim əldə etdiyimiz ən böyük nailiy-
yətdir. Çünki əgər xalqımız təhsillənməsəydi, savadlanmasaydı, nəhayət, Azərbaycanın özünün milli ali təhsil 
müəssisələri – institutları, universitetləri yaranmasaydı, indi biz müstəqil dövlət olaraq bu cür böyük imkanlara 
malik ola bilməzdik.  
Ali təhsil və onunla bağlı olaraq elm, mədəniyyət vəhdət təşkil edir. Azərbaycan xalqı XX əsrdə bu 
istiqamətlərdə çox irəliyə gedib, çoxlu nailiyyətlər əldə edibdir. İndi biz müstəqil dövlət olaraq, heç bir şeydən 
çətinlik çəkmirik. Yəni dövlət quruculuğunda, iqtisadiyyatda və başqa sahələrdə bizim çox çətinliklərimiz, 
problemlərimiz vardır. Amma insan amili, insanın biliyi nöqteyi-nəzərindən bizim çətinliyimiz yoxdur.  
Bizim hər sahədə yüksək səviyyəli kadrlarımız var, hətta bəlkə də həddindən çoxdur. Təbiidir ki, onların 
hamısının səviyyəsi bir deyildir. Bu da təbii bir haldır, çünki mənə elə gəlir, hamının bir səviyyədə olması 
mümkün deyildir. Təkcə adına görə yox, həm böyük, həm orta, həm də kiçik alim vardır. Alim olmaq üçün 
birincisi, gərək fitri istedada malik olasan. İkincisi, gərək fitri istedadından istifadə edib, seçdiyin sənəti sevəsən 
86 
 
və həmin elm sahəsini mənimsəmək üçün fədakarlıq göstərəsən. Üçüncüsü, gərək sən öz üzərində daim 
işləyəsən və bunların nəticəsində də böyük alim, müəllim ola bilərsən.  
Bütün bunlar isə hər bir şəxsə mənsub olmur. Ona görə də xalqın içərisindən çox görkəmli şəxsiyyətlər – 
alimlər, müəllimlər çıxır, qalan bütün hissəni təhsilləndirir, insanlara elm öyrədir, onların inkişaf etməsinə səbəb 
olur.  
Azərbaycan üçün təhsil və elm sahələri içərisində ən əhəmiyyətli sahə tibb, səhiyyə sahəsidir. Mən bununla 
onu demək istəmirəm ki, digər sahələr vacib deyildir. Bunu niyə vurğulayıram? Çünki Yer kürəsinin zənginliyi 
birincisi, onun təbiəti, faunası və florasıdır, ikincisi isə, başqa planetlərdən fərqli olaraq Yer kürəsində yaşayan 
insanlardır. İnsanlar yaşayır, həyat sürür, yaşamaq, yaxud başqa məqsədlərə nail olmaq üçün zəhmət çəkir. Məhz bu 
insanlar əsrlər, minilliklər boyu cəmiyyəti inkişaf etdiriblər. İnsanların fədakarlığı nəticəsində cəmiyyət böyük elmi 
tərəqqiyə nail olubdur. İndi, bizim əsrdə elmi-texniki tərəqqi o qədər yüksək səviyyəyə çatıbdır ki, təsəvvür etmək 
mümkün deyildir ki, bundan sonra nə olacaqdır. Amma olacaqdır. İnsanın zehni, beyni, bacarığı bizim təsəvvür etdi-
yimizdən də qat-qat çox güclüdür. Ona görə biz də, gələcək nəsillər də daha yeni, böyük hadisələrin şahidi olacağıq.  
Yer kürəsindəki insanların hərəsi öz fəaliyyətini bir sahədə göstərir. Hər bir sahə lazımdır. Amma özünü 
həkim sənətinə, insanların sağlamlığına, səhhətinə həsr edənlər ən qiymətli insanlardır. Çünki hər bir sahədə 
işləyən insan canlı bir orqanizmdir. Bu canlı orqanizm nə qədər sağlam olsa, öz sahəsində o qədər də yeni 
ixtiralar edəcək, nailiyyətlər qazanacaq və cəmiyyəti irəli aparacaqdır. Demək, insan sağlamlığı ən əsas 
amillərdən biridir. Ona görə də mən belə hesab edirəm ki, həkimlik sənəti, yəni insanın sağlamlığının qorunması 
və müxtəlif xəstəliklərdən xilas edilməsi, onun daha da çox yaşaması üçün çalışan sahə tibb, səhiyyə sahəsidir. 
Mən bunu heç bir kitabdan oxumamışam və heç kimin fikrini demirəm. Bu mənim şəxsi fikrimdir, amma o 
həqiqətdir. Çünki həkim, tibb işçisi – lap kiçikdən başlayaraq yuxarıyadək – öz həyatını, biliyini, bacarığını 
insanların sağlamlığına sərf edir. Dünyada ən sağlam adam da həkimə möhtacdır. Ona görə ki, onu həm 
xəstəlikdən müalicə etsin, həm də sağlamlığının səviyyəsini müəyyənləşdirsin. Təsadüfi deyildir ki, səhiyyə 
sahəsində ən əsas istiqamətlərdən biri insanların vaxtaşırı profilaktikadan keçirilməsidir. Doğrudur, bu çox 
böyük proqramdır.  
Xatırlayıram ki, mən 1983–1984-cü illərdə Moskvada işləyərkən, Siyasi Büronun üzvü, Nazirlər Soveti 
sədrinin birinci müavini olarkən səhiyyə sahəsinə də rəhbərlik edirdim. Onda biz Sovetlər İttifaqı əhalisinin ildə 
bir dəfə mütləq profilaktikadan keçməsi proqramını irəli sürdük. Bu çox ağıllı və dəyərli bir fikir idi. Biz onun 
üzərində işləməyə başladıq və müəyyən işlər də gördük. Bu o qədər ağır, çətin işdir ki, o vaxt onu təmin etmək, 
demək olar ki, mümkün deyildi. Bu indi də mümkün deyil. Amma vaxt gələcək, bu mümkün olacaqdır. Çünki 
cəmiyyət inkişaf etdikcə, səhiyyənin imkanları artdıqca, təbiidir ki, buna da nail olmaq mümkündür. Ancaq mən 
onu demək istəyirəm ki, hətta hər bir sağlam insanın sağlamlığının səviyyəsini vaxtaşırı yoxlamaq zərurəti onu 
yenə də həkimin yanına, səhiyyə müəssisəsinə – poliklinikaya, ambulatoriyaya, xəstəxanaya aparır.  
Mən bunların hamısını deyərək, öz ixtisasınızın, sənətinizin, peşənizin və fəalliyyət göstərdiyiniz sahənin 
insan cəmiyyəti üçün nə qədər əhəmiyyətli olduğunu sizə çatdırmaq istəyirəm. Güman edirəm, bunları bilirsiniz, 
ancaq yəqin ki, onları məndən eşitmək sizin üçün xoş olardı.  
Azərbaycanda tibbi ali təhsilin yaranması və inkişaf etməsi tarixi bir hadisədir. Biz onu yüksək 
qiymətləndirməliyik. Təsəvvür edin, 70 il ərzində Tibb Universiteti 50 mindən artıq həkim hazırlayıbdır. Başqa 
ölkələrlə müqayisə etsək, bəlkə də bizdə insanların sayına nisbətdə həkimlərin sayı müəyyən qədər daha çoxdur. 
Bunun eybi yoxdur, yaxşı olar ki, çox olsun, amma az olmasın.  
50 min həkimin hər biri nə qədər insana şəfa veribdir, onların sağlamlığının təmin olunmasına yardım 
göstəribdir, onları müxtəlif xəstəliklərdən, çox vaxt ölümdən xilas edibdir. Bu nə qədər böyük, şərəfli vəzifədir!  
Mən yenə də deyirəm ki, Tibb Universiteti Azərbaycanın başqa ali təhsil müəssisələri ilə müqayisədə xüsusi 
yer tutur. Mən başqa ali təhsil müəssisələrinin – universitetin, institutun fəaliyyətini, yaxud cəmiyyət üçün 
əhəmiyyətini bununla azaltmaq istəmirəm.  
Azərbaycanda tibbi ali təhsil Tibb Universitetində cəmlənibdir. Ötən 70 ildə burada çox iş görülübdür, tibb 
sahəsində böyük alimlər hazırlanıbdır. Ən əsası odur ki, bizim universitetimiz təşkil olunaraq, həm özü üçün 
yüksək səviyyəli müəllim, professor kadrları, həm də səhiyyə üçün ali təhsilli çoxlu kadr hazırlayıbdır. Biz 
bunları çox yüksək qiymətləndirməliyik. Azərbaycan prezidenti kimi, mən bunu xüsusi qeyd etmək istəyirəm.  
Bizə qonşu, bənzər ölkələr vardır. Bəzən düşünürdük ki, onlardan hansılarsa bizdən irəlidədir. Ancaq 
Azərbaycanda Tibb Universiteti yarananda onların heç birində belə universitet yox idi. Doğrudur, bunu da qeyd 
etmək lazımdır ki, respublikamıza bənzər bəzi ölkələrdə bizdən xeyli sonra yaranmış səhiyyənin səviyyəsi daha 
da yüksəkdir. Birincisi, onlar dünya texnikasının və texnologiyasının imkanlarına daha tez qoşulublar, 
bunlardan istifadə edirlər, beləliklə də, daha tez inkişaf ediblər. Yəni həmin ölkələrdə səhiyyə gec yaranıb, 
amma bizdən irəli gedibdir. Bunu da etiraf etmək lazımdır. Lakin eyni zamanda, Azərbaycan Tibb Universiteti 
bu ölkələrdəki tibb universitetlərindən daha əvvəl yaranıbdır. Bu onu göstərir ki, Azərbaycanda cəmiyyət, 
dövlət, hökumət bu sahənin vacib olduğunu dərk edibdir və onun yaranması üçün lazımi tədbirlər görübdür. 
Ancaq qüsurumuz ondan ibarətdir ki, son illərin müxtəlif problemləri ilə əlaqədar bizim səhiyyəmizdə 
87 
 
cərrahiyyə əməliyyatları, yaxud insanları müxtəlif ağır xəstəliklərdən müalicə etmək üçün imkanlarımız baş-
qalarına nisbətən aşağı səviyyədədir.  
Mən inanıram ki, bu boşluq da aradan qaldırılacaqdır. Mən inanıram ki, mütəxəssislərimiz, alimlərimiz, səhiyyə 
işçilərimiz, müxtəlif sahələrdə çalışan yüksək səviyyəli həkimlərimiz, təbiidir ki, bizim köməyimizlə və özünüzün 
fədakarlığınızla gəlib həmin səviyyəyə çatacaqlar. Bu lazımdır.  
Bəzi xəstəlikləri müalicə etdirmək üçün indi Azərbaycandan bir çoxları müxtəlif xarici ölkələrə gedirlər. 
Doğrudur, bu təkcə bizə aid deyildir. Məsələn, qonşu Türkiyədə yüksək səviyyəli tibb universitetləri var, orada hər 
bir cərrahiyyə əməliyyatını, yaxud başqa əməliyyatları yüksək səviyyədə keçirirlər. Ancaq Türkiyədə də bəzi 
insanlar bu əməliyyatları aparmaq üçün, hətta geniş bir müayinədən keçmək üçün Amerikaya, Almaniyaya və 
yaxud başqa ölkələrə gedirlər. Bu da təbiidir.  
Ancaq bəzi vətəndaşlarımız müxtəlif xəstəliklərdən xilas olmaq üçün başqa ölkələrə getmək məcburiyyəti 
qarşısında qalırlar. Kimin imkanı yoxdursa, bunu edə bilmir. Bu bizim çatışmazlığımız, boşluğumuzdur. Biz bu 
boşluğu doldurmalıyıq. Bunu doldurmaq üçün də iki əsas vasitə vardır. Bunlardan birincisi, maddi-texniki baza 
yaratmaqdır. Təbiidir ki, bu daha çox özümüzdən asılıdır. İkincisi isə, müxtəlif sahələrdə çalışan tibb 
mütəxəssislərimiz gərək öz fəaliyyətlərini indi gördükləri işlərlə məhdudlaşdırmasınlar, dünyanın elmi nailiy-
yətlərinin hamısı ilə yaxşı tanış olsunlar. Belə olduqda, biz hər bir mütəxəssisin imkanını ölkəmizin imkanları 
ilə birləşdirərək Azərbaycan səhiyyəsinin səviyyəsini daha da yüksəklərə qaldıra bilərik.  
Mən Tibb Universitetinin 50-ci ildönümü münasibətilə keçirilən mərasimdə də sizinlə bir yerdə idim. İndi 
Tibb Universitetinin 70 illik yubileyi qeyd olunur. Ancaq təkcə yubileyə yox, 70 illik tarixə müəyyən qədər 
nəzər salsaq, mən 30 ildən artıqdır ki, sizinlə bir yerdəyəm və Azərbaycanın rəhbəri kimi, keçmişdə də, indi də 
Tibb Universitetinə öz qayğımı, diqqətimi həmişə göstərmişəm.  
Biz Tibb Universitetinin 50 illiyini təntənə ilə qeyd etdik. O vaxt mənim heç ağlıma gəlməzdi ki, 20 ildən 
sonra universitetin yubileyinin keçirilməsində yenə də iştirak edəcəyəm. Çünki gələcəkdə nə olacağını insan heç 
vaxt bilmir. Mən isə heç vaxt heç bir şeyi planlaşdırmamışam. Əgər nəzərə alsaq ki, ondan sonra başıma çoxlu 
bəlalar gəlibdir, ona görə də sizinlə yenidən görüşmək və Tibb Universitetinin 70 illik yubileyində sizinlə 
birlikdə olmaq mənim üçün böyük xoşbəxtlikdir.  
Biz 50 illik yubileyi keçirəndə də Tibb İnstitutunun müəllimlərinin, professorlarının böyük bir hissəsini o 
vaxtkı imkanlara görə təltif etdik. İndi 70 illik yubileyinizdə də mən sizə məlum olan fərmanları vermişəm, 
böyük bir dəstəni dövlət mükafatları ilə təltif etmişəm və sizə təbrik məktubu göndərmişəm. Yəqin 
düşünürdünüz ki, sizə təbrik məktubu göndərmişəm və bununla da öz münasibətimi bildirmişəm. Bu təbrik 
məktubu iki gün bundan öncə mətbuatda dərc olunubdur. Bilmirəm, siz məni dəvət edirdiniz, yaxud etmirdiniz, 
amma sonra mən düşündüm ki, işimin nə qədər çox olmasına baxmayaraq – həqiqətən, bugünkü iş proqramım 
çox gərgindir, amma hansı gün gərgin deyil, onu bilmirəm. Sabah səhər də mən Moskvaya gedirəm və ona görə 
də bu gün əvvəlki günlərə nisbətən çox işlər görmək lazımdır – mən qərar qəbul etdim ki, gəlib sizinlə görüşüm, 
məktubda göstərdiyim fikirlərdən əlavə, bəzi fikirlərimi də sizə çatdırım.  
50 illik yubileyi keçirəndə, o zaman orada bizim bir çox hörmətli professorlarımız, alimlərimiz iştirak 
edirdilər. Ancaq onların bir qismi bu 20 il ərzində həyatlarını dəyişibdir. Mən çox məmnunam ki, uzun illər, on 
illərlə Tibb İnstitutunda, Universitetində fəaliyyət göstərən adamlar bu gün yenə də burada işləyirlər və 
universitetin çox hörmətli, qocaman alimləridir, müəllimləridirlər. Mən öz fərmanlarımla onların bir qismini 
təltif etmişəm. 
Nazir İnsanov, rektor Əmiraslanov tibb təhsilinin yaranmasında əməyi olan və Tibb İnstitutuna rəhbərlik 
etmiş bəzi böyük şəxsiyyətləri burada xatırladılar. Bəli, onlar hamısı böyük hörmətə layiqdirlər. Amma bu 
siyahını  daha da genişləndirmək olar. Çünki xatirimdədir, 1920-ci illərdən başlayaraq, 1930-cu, 1940-cı, 1950-
ci, 1960-cı illərdə, 1970-ci illərdə də tibb sahəsində həqiqətən çox görkəmli alimlərimiz olubdur. Onların 
əksəriyyəti Tibb İnstitutunda işləyiblər. 
Əgər 1940-cı, 1950-ci, 1960-cı,1970-ci illəri xatırlasaq, Tibb İnstitutunun alimləri, müəllimləri o illər bizim 
Azərbaycan ziyalılarının böyük və hörmətli bir hissəsini təşkil edirdilər. Təbiidir ki, hər bir sahədə bizim 
ziyalılarımız, professorlarımız var. Onlar hər sahədə hörmətlidirlər. Ancaq tibb sahəsində olan alimlər, 
professorlar daha da çox  tanınıblar. Yəqin ki, onlar, birincisi, özlərinin şəxsi çəkilərinə görə, ikincisi isə, insanları 
müalicə etdiklərinə görə tanınırdılar. Çünki riyaziyyatçı da, bioloq da, neftçi də, kimyaçı da, tarixçi də, ədəbiyyatçı da 
– hamı, nəhayət, həkimin yanına gəlir. Ona görə də tibb alimləri həmişə  çox böyük hörmətə malik idilər və çox tanı-
nırdılar. Mən bu gün onların hamısının xatirəsini böyük minnətdarlıqla yad edirəm. Biz onları heç vaxt 
unutmamalıyıq. 
Mən Azərbaycana rəhbərlik etdiyim zaman Tibb İnstitutuna uzun illər – 11 il Zəhra xanım Quliyeva 
rəhbərlik  edibdir. Hesab edirəm ki, o bu instituta əvvəlki rektorların hamısından çox rəhbərlik edibdir. Ona görə 
də hesab edirəm ki, bu gün onun adını çəkmək çox lazımdır. O, vaxtilə universitetə rəhbərlik edib, bu gün də 
universitetin kollektivinin üzvüdür. Hətta böyük fəaliyyətinə görə biz onu Azərbaycanın Qadın Problemləri üzrə 
Dövlət Komitəsinin sədri təyin etmişik və qadın hərəkatını daha da genişləndirmək istəyirik. 
88 
 
Səhiyyənin bir xüsusiyyəti də odur ki, burada çoxlu qadınlar çalışır. Doğrudur, mən bir az təəccüb edirəm ki, 
bu salonda kişilər qadınlardan çoxdur. Yəqin ki, rektor burada qadınlara müəyyən qədər ayrı-seçkiliklə yanaşır. 
Çünki səhiyyədə və ümumiyyətlə, tibb elmində, təhsilində qadınların sayı kişilərdən çoxdur. Gərək ki, səhiy-
yədə çalışanların 60 faizdən çoxu qadınlardır. Mənə elə gəlir ki, bu da təsadüfi deyil. Çünki  qadın daha  zərif 
məxluqdur və o, xəstəyə daha çox mehribanlıq göstərə bilir. 
Bilirsiniz, həkimlik elə bir sənətdir ki, bəzən həkim biliyindən, dərmanından, müəyyən aparatlarından daha 
çox, öz münasibəti, mehribanlığı, istiqanlılığı, diqqəti ilə xəstəni daha tez müalicə edir. Bu isə qadınlarda 
kişilərdən daha çoxdur. Buna görə də mən tibb sahəsində, o cümlədən Tibb Universitetində fəaliyyət göstərən 
qadınların hamısını xüsusi salamlayıram və onları xüsusi təbrik edirəm. 
Bu gün siz gözəl bir salona toplaşmısınız. Bir neçə vaxt bundan öncə biz bu yeni korpusun açılışında birlikdə 
iştirak etdik. Mən yenə də keçmişi xatırlayıram. 1960-cı illərə qədər Azərbaycan Tibb İnstitutu rəhbərliyinin 
oturduğu əsas yer Korqanov küçəsindəki ikimərtəbəli bina idi. Yaşlı adamlar yəqin ki, bunu xatırlayırlar. Mən 
həmin binada olmuşam. İkimərtəbəli həmin balaca binada rektor, prorektor, bəzi işçilər otururdu və belə xüsusi 
korpuslar yox idi. Birinci, ikinci korpuslar 1960-cı illərin əvvəllərində yaranmağa başladı. Biz xüsusən 1970-ci 
illərdə Tibb İnstitutunun, Universitetinin maddi-texniki bazasının inkişaf etdirilməsi, yaranması, genişləndiril-
məsi üçün böyük bir proqram yaratdıq. Həmin bu yeni korpus da, salon da o proqramda öz əksini tapmışdı.  
Xatirimdədir, bu binanın layihəsini bizim ən hörmətli memarımız Mikayıl Hüseynov tərtib etmişdi. Bilirsiniz 
ki, o, Azərbaycanda bir nömrəli memardır, respublikamızın ən gözəl memarlıq abidələrini yaradandır. Elə bu 
salon da onun layihəsi əsasında tikilibdir. O bu layihənin müəllifidir.  
Mən xatırlayıram – Azərbaycan Tibb İnstitutu, Universiteti maddi-texniki təminat nöqteyi-nəzərindən 
haradan haraya gəlibdir. Bunlar çox lazımdır. Çünki həm müəllimlər, həm də tələbələr üçün lazımi şərait 
yaradılmalıdır və bu şərait də yaradılıbdır. Ancaq məsələnin ikinci tərəfi də var. Bəzən görürsən, vəsait də 
ayırırsan, layihə də, başqa şeylər də var. Ancaq bunu vaxtında təmin edənlər az olur, yaxud bu işə fikir 
vermirlər. Mən çox məmnunam ki, indi, bizim həyatımızın keçid dövründə həmin layihələr həyata keçirilir.  
1970-ci illərdə biz nə qədər yaşayış evləri, inzibati binalar tikdirdik. İndi Bakıda, təkcə Bakıda yox, 
Azərbaycanın hər yerində belə binalar vardır. Mən bəzən düşünürəm – əgər biz o vaxt bunları yüksək sürətlə 
yaratmasaydıq, indi müstəqil Azərbaycan hansı vəziyyətdə olardı? O vaxt biz çox şeylər yaratdıq, amma bir hissəsi 
də yarımçıq qaldı. O cümlədən, burada da bir çox binalar yarımçıq qalmışdı. Yenə də deyirəm, həyatımızın iqtisadi 
cəhətdən çətin bir dövründə həm Səhiyyə Nazirliyi, həm də rektorluq tərəfindən bu layihələrin həyata keçirilməsinə 
böyük diqqət göstərilməsi yüksək qiymətə layiqdir. Mən bunu xüsusi qeyd edirəm.  
Əziz dostlar, yenə də deyirəm, əvvəlcə mən bu gün buraya gəlmək fikrində deyildim. Amma sonra 
düşündüm və hesab etdim ki, mütləq gəlib sizinlə görüşməliyəm. Gəlməyimə də çox şadam – həm sizi, həm bu 
yeni salonu gördüm, həm də keçmişimizi birlikdə xatırladıq. Keçmişi heç vaxt unutmaq olmaz, keçmişə qara 
yaxmaq olmaz. Keçmişi qiymətləndirmək lazımdır. Həyatımızın hər mərhələsində çox parlaq səhifələr də, eyni 
zamanda qara səhifələr də var. Elə Tibb İnstitutunun bu 70 illik tarixində hər şey gözəl deyil.  
Yenə də tarixə qayıtmaq istəyirəm. Məsələn, 1930-cu, 1940-cı, 1960-cı, 1970-ci illərdə Tibb İnstitutu, onun 
müəllimləri çox yüksək hörmətə malik idi. Ancaq təəssüflər olsun ki, sonra, 1980-ci illərdə və 1990-cı illərin 
əvvəllərində bu institutda xoşagəlməyən çoxlu çirkin işlər də olmuşdur. Bu bayram günündə mən bunları demək 
istəmirdim. Amma bunu deməsəm, insanlar özləri üçün nəticə çıxarmazlar. O dövrdə burada rüşvətxorluq 
çiçəklənmiş və yüksəklərə qalxmışdı. Hətta o vaxt Moskvada yaşayırdım, mənə xəbərlər gəlirdi ki, Azərbaycan 
Tibb İnstitutunda olan rüşvətxorluq heç yerdə yoxdur. Bu da var, bu da həqiqətdir.  
Ümumiyyətlə, bizim ali məktəblərdə, institutlarda həm çox gözəl işlər, həm əyintilər, rüşvətxorluq, həm də 
mənəvi çatışmazlıqlar olubdur. Bilirsiniz ki, biz bunlarla mübarizə aparırdıq. Xüsusən, 1970-ci illərdə, mən 
Azərbaycana rəhbərlik etdiyim zaman həyatımın böyük bir hissəsini Azərbaycanda mənəvi dəyərlərin qorunub 
saxlanmasına, insan mənəviyyatının paklığına, təmizliyinə həsr etmişdim. Çünki mənəviyyat insana xas olan 
xüsusiyyətlərin hamısından yüksəkdir. Nə qədər böyük alim olursansa-ol, nə qədər böyük mütəxəssis olursansa-ol, nə 
qədər böyük dövlət xadimi olursansa-ol, əgər mənəviyyatca şikəstsənsə, sənin heç bir qiymətin yoxdur.  
Mənəviyyat ən yüksək insani keyfiyyətdir. İnsanlar mənəviyyatı əsrlər boyu qoruyub saxlayıblar. Bu heç də 
o demək deyil ki, keçmiş zamanlarda hamı yüksək mənəviyyata malik olub, amma mənəviyyatsızlar olmayıbdır. 
Yox. İnsan cəmiyyəti belədir ki, mənəviyyatlı ilə mənəviyyatsız arasında daim mübarizə gedir. Çünki 
mənəviyyatsızlıq cəmiyyətə zərbələr vurur, insanları pozur. Amma mənəviyyat insanları yüksəldir. 
Mənəviyyatlı çalışır ki, mənəviyyatsızlıq olmasın. Ancaq bu çətindir, ağırdır. Eyni zamanda, hər bir şəxs 
düşünməli, dərk etməlidir ki, onun üçün bu dünya daimi deyil. Bu dünya heç kim üçün daimi deyildir. Hamı bu 
dünyaya gəlir, hamı bu dünyadan gedir. Biri çox yeyir, biri az yeyir. Birinin var-dövləti çox olur, o birininki az 
olur. Amma hamının yeri oradadır və orada da hamı bərabərdir. O dünyada hamı bərabərdir.  
Ona görə də bu dünyada yaşayan insanlar birinci növbədə yüksək mənəviyyata malik olmalıdırlar və bunu 
qorumalıdırlar. Çünki həyatda belə amillər var ki, bəzən insanları özlərinin xəbəri olmadan da düz yoldan 
çəkirlər. Ona görə də onlar özlərini qorumalıdırlar.  
89 
 
Həkim yüksək mənəviyyata malik olmalıdır. Təsadüfi deyil ki, heç bir sahədə "Hippokrat andı" kimi and 
yoxdur. Hansı bir mütəxəssis, mühəndis ali təhsilini qurtarandan sonra and içir ki, "Mən yaxşı mühəndis 
olacağam". Hansı bir aqronom and içir ki, "Mən yaxşı aqronom olacağam". Ancaq həkim and içir. And içir ki, 
"Mən bu şərəfli peşəmə sədaqətlə xidmət edəcəyəm".  
Mən bunu keçmişdə də demişəm, bu gün də deyirəm. Bu mənim həyatımın kredosudur: mənəviyyat insanı 
yüksəldir, mənəviyyatsızlıq alçaldır. Təəssüflər olsun ki, bizim Tibb Universitetinin tarixinin müəyyən 
mərhələlərində belə hallar olubdur. Xüsusən, 1980-ci illərin ikinci yarısında bu, dəhşətli vəziyyətə gəlib 
çıxıbdır.  
İndi yaxşı korpuslarınız, binalarınız var, bundan sonra da yaxşıları olacaqdır. Bunlar hamısı olacaqdır. 
Amma yüksək mənəviyyatı təmin etmək ancaq sizdən, hər bir kəsdən asılıdır. Eyni zamanda hər bir kollektiv 
rəhbərindən asılıdır. İstər kiçik və istər böyük kollektivin rəhbəri gərək nümunə olsun. O, gərək mənəviyyat, 
paklıq, düzlük nümunəsi olsun. Əgər bu belə olmasa, o öz tabeliyində olan insanlardan mənəviyyat tələb edə 
bilməz – onun buna sadəcə, mənəvi haqqı olmayacaqdır. İnsan üçün dünyada mənəvi haqqı daimi saxlamaq 
böyük bir şeydir. Əgər sənin mənəvi haqqın varsa, sən başqasına deyə bilərsən ki, yolundan çıxmısan. Əgər 
sənin mənəvi haqqın varsa, sən tabeliyində olan adama deyərsən ki, düz yolla get, əyrilik, rüşvətxorluq etmə, 
dövlətin malını dağıtma, əxlaqsızlıq etmə. Bunun üçün mənəvi haqq olmalıdır.  
Mən arzu edirəm ki, siz, bütün səhiyyə işçiləri birincisi, yüksək mənəviyyata malik olasınız, ikincisi də, hər 
bir kollektiv rəhbərinin, hər bir insanın alnı açıq, mənəvi hüququ olsun.  
Əziz dostlar!  
Mənim sizə deyəcəyim sözlər bu qədər. Mən sizi bir daha ürəkdən təbrik edirəm. Sizin hamınıza cansağlığı 
arzu edirəm. Hamınıza hər yerdə işlərinizdə uğurlar, ailənizə səadət arzulayıram. Sağ olun. 
 
90 
 
 
LÜKSEMBURQUN BÖYÜK HERSOQU 
ƏLAHƏZRƏT  
JAN DÖ  LÜKSEMBURQA 
 
Əlahəzrət! 
Lüksemburq Hersoqluğunun milli bayramı–Böyük Hersoqun təvəllüdü günü münasibətilə Sizə, hersoq 
ailəsinin bütün  üzvlərinə və dost Lüksemburq xalqına səmimi salamlarımı və təbriklərimi yetirir, Sizə 
cansağlığı və səadət, ölkənizə əmin-amanlıq və daimi tərəqqi arzulayıram. 
Ümidvaram ki, Azərbaycan Respublikası ilə Lüksemburq arasında dostluq və əməkdaşlıq münasibətləri 
xalqlarımızın mənafeyi naminə inkişaf edib genişlənəcəkdir. 
 
Hörmət və ehtiramla, 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri 
 
 
 
 
91 
 
 
LÜKSEMBURQ HERSOQLUĞUNUN BAŞ NAZİRİ  
ZATİ-ALİLƏRİ  
CƏNAB JAN-KLOD YUNKERƏ 
 
Zati-aliləri! 
Lüksemburq Hersoqluğunun milli bayramı–Böyük Hersoqun təvəllüdü günü münasibətilə Sizi və dost 
Lüksemburq xalqını ürəkdən təbrik edir, Sizə cansağlığı və səadət, ölkənizə daimi tərəqqi və firavanlıq 
arzulayıram. 
Ümidvaram ki, qarşılıqlı səylərlə Azərbaycan Respublikası ilə Lüksemburq Hersoqluğu arasında dostluq və 
əməkdaşlıq əlaqələri getdikcə genişlənərək xalqlarımızın rifahının yüksəlməsinə, ölkələrimizin tərəqqisinə 
xidmət edəcəkdir. 
 
Hörmətlə,  
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri 
 
92 
 
 
MOZAMBİK RESPUBLİKASININ PREZİDENTİ 
ZATİ-ALİLƏRİ  
CƏNAB COAHİM ALBERTO ÇİSSANOYA 
 
Hörmətli cənab Prezident! 
Mozambik Respublikasının milli bayramı – Müstəqillik günü münasibətilə Sizi və dost Mozambik xalqını 
səmimi- qəlbdən təbrik edir, Sizə cansağlığı və səadət, ölkənizə sülh, tərəqqi və firavanlıq arzulayıram. 
Əminəm ki, Azərbaycan Respublikası ilə Mozambik Respublikası arasında dostluq və əməkdaşlıq əlaqələri 
xalqlarımızın rifahının yüksəlməsi naminə getdikcə inkişaf edib genişlənəcəkdir. 
 
Hörmətlə,  
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri 
 
93 
 
    
MÜSTƏQİL DÖVLƏTLƏR BİRLİYİNİN ÜZVÜ OLAN ÖLKƏLƏRİN DÖVLƏT 
BAŞÇILARININ NÖVBƏTİ ZİRVƏ GÖRÜŞÜNDƏ İŞTİRAK ETMƏK ÜÇÜN MOSKVAYA 
YOLA DÜŞMƏZDƏN ƏVVƏL BİNƏ HAVA LİMANINDA JURNALİSTLƏRİN SUALLARINA 
CAVAB 
 
20 iyun 2000-ci il 
 
 
S u a l: Cənab Prezident, sammitdə hansı məsələlər müzakirə ediləcək və bu səfər zamanı ikitərəfli 
görüşləriniz nəzərdə tutulubmu?  
C a v a b: Bu sammitdə müzakirə olunacaq məsələlər artıq məlumdur. Bunlar bir neçə məsələdən ibarətdir. 
Azad ticarət zonası yaratmaq məsələsi sammitin gündəliyində çoxdan durur. Biz onu qəbul etmişik, amma bəzi 
ölkələr qəbul etməyiblər. Bu məsələyə xüsusən Rusiyanın müxtəlif etirazları var idi. Ola bilər ki, bunlar aradan 
götürülsün. İndi əsas məsələ budur. Gündəlikdə beynəlxalq terrorizmə qarşı mübarizə və digər məsələlər də 
vardır. Hər halda, bu məsələlər müzakirə olunduqdan sonra siz onları biləcəksiniz.  
Eyni zamanda, ikitərəfli görüşlər də nəzərdə tutulubdur. Mən bu gün Ermənistan prezidenti Robert 
Köçəryanla, sonra Rusiya prezidenti Vladimir Putinlə görüşəcəyəm. Rusiya prezidenti Vladimir Putin, 
Ermənistan və Azərbaycan prezidentləri arasında üçtərəfli görüş də ola bilər. Daha sonra dördtərəfli – 
Rusiyanın, Gürcüstanın, Azərbaycanın və Ermənistanın prezidentləri arasında Qafqaz məsələləri ilə əlaqədar 
görüş keçirilə bilər. Əsas məsələlər bundan ibarətdir.  
S u a l: Cənab Prezident, viza rejiminin tətbiq olunması güman edilir. Bu məsələyə yenidən baxılması 
barədə Rusiya Xarici İşlər Nazirliyinin bəyanatı yayılıbdır. Viza rejiminin tətbiq olunması haqqında 
məsələ sammitdə müzakirə ediləcəkmi?  
C a v a b: Bu məsələ sammitdə müzakirə olunmayacaqdır. Əgər Rusiya belə bir təşəbbüs irəli sürürsə, yəqin 
ki, bu məsələ hər bir ölkə ilə konkret müzakirə ediləcəkdir. Mən hesab etmirəm ki, Rusiya birdən-birə bütün 
ölkələrə viza rejimi qoysun.  
S u a l: Cənab Prezident, Bakı–Tbilisi–Ceyhan əsas ixrac neft kəməri barədə sənədlər Türkiyə Böyük 
Millət Məclisində hələ indiyədək ratifikasiya edilməyibdir. Bu barədə nə deyə bilərsiniz?  
C a v a b: Bilirsiniz ki, onların öz daxili işləri, komissiyaları var. Hər bir parlamentin öz qaydası vardır. Hər 
halda, biz də, gürcülər də bunu tez etdik. Mənim xəbərim var, bu məsələ Türkiyə parlamentinin 
komissiyalarından keçir. Burada heç bir problem yoxdur, sadəcə, prosedur məsələləri vardır.  
S u a l: Hörmətli Prezident, dördtərəfli görüşdə Qafqazda təhlükəsizlik və əməkdaşlıq paktı reallaşa 
bilərmi?  
C a v a b: Bilirsinizmi, mən bir neçə dəfə demişəm – Qafqazda təhlükəsizlik və əməkdaşlıq paktı çox 
mürəkkəb məsələdir. Biz bu paktın əldə olunması üçün çox işlər görməliyik və addımlar atmalıyıq. Yəqin ki, 
gördüyümüz bu işlər bizi həmin pakta doğru aparır. Ancaq bu nə vaxt olacaq – məlum deyildir. İndi bu məsələni 
konkret müzakirə etmək mümkün deyildir.  
Başqa sözünüz varmı?  
S u a l: Cənab Prezident, Ermənistan–Azərbaycan, Dağlıq Qarabağ münaqişəsinin həlli barədə yeni 
təkliflər gözləyirsinizmi?  
C a v a b: Axı siz niyə belə suallar verirsiniz? Bizim gecə-gündüz məşğul olduğumuz məsələ elə 
Ermənistan–Azərbaycan münaqişəsinin həlli məsələsidir. Hansı yeni təkliflər gözləyirik? Ola bilər məndə, 
yaxud başqasında, üçüncüsündə bir təklif olsun. Yəni sualları verəndə bir az düşünün. Çünki, başa düşürsünüz, 
vaxtı boş keçirməməliyik.  
S u a l: Cənab Prezident, viza rejimi tətbiq olunarsa, azad ticarət zonası yaradılmasının əhəmiyyəti 
qalacaqmı?  
C a v a b: Yəqin ki, bunlar bir-biri ilə uzlaşdırılacaqdır. Amma bundan çox qorxmayın. Sağ olun.  
 
     ∗ ∗ ∗  
 
Azərbaycan Respublikasının prezidenti Heydər Əliyev iyunun 20-də günortadan sonra Kremlə gəldi. 
Burada, Kremlin binalarından birində yerləşən kitabxanada dövlətimizin başçısını Kremlin bərpasına həsr 
olunmuş kitabla və dövlət başçılarının bu kitabxanada keçirdikləri görüşləri, digər tədbirləri əks etdirən 
fotoşəkillərdən ibarət albomla tanış etdilər. Heydər Əliyev bu nəşrlərə maraqla baxaraq dedi ki, Moskva Kremli 
bərpa olunduqdan sonra gözəl görünür. 
 
 
94 
 
 
MOSKVADA, KREMLDƏ AZƏRBAYCAN PREZİDENTİ 
HEYDƏR ƏLİYEVİN VƏ ERMƏNİSTAN PREZİDENTİ 
ROBERT KÖÇƏRYANIN TƏKBƏTƏK GÖRÜŞÜ 
  
        20 iyun 2000-ci il 
 
Görüşdə Ermənistan-Azərbaycan, Dağlıq Qarabağ münaqişəsinin sülh yolu ilə həll olunması məsələsi 
barədə ətraflı müzakirə aparan prezidentlər tam sülh əldə edilənədək atəşkəs rejiminin saxlanılmasının 
zəruriliyini vurğuladılar.  
ATƏT-in və onun Minsk qrupu həmsədrlərinin Ermənistan–Azərbaycan münaqişəsinin sülh yolu ilə aradan 
qaldırılması sahəsində fəaliyyətini nəzərdən keçirən dövlət başçıları Minsk qrupu çərçivəsində və birbaşa 
aparılan danışıqların bundan sonra da davam etdirilməsinin vacib olduğunu bildirdilər.  
Prezidentlər Ermənistan–Azərbaycan, Dağlıq Qarabağ münaqişəsinin sülh yolu ilə aradan qaldırılması üçün 
hər iki tərəfin milli mənafelər naminə konstruktiv mövqe tutmasının və qarşılıqlı kompromislərə getməsinin lazım 
olduğunu bir daha nəzərə çatdırdılar.  
 
    
 
95 
 
                                                
  
AZƏRBAYCAN RESPUBLİKASININ PREZİDENTİ 
HEYDƏR ƏLİYEV, RUSİYA FEDERASİYASININ 
PREZİDENTİ VLADİMİR PUTİN, GÜRCÜSTANIN 
PREZİDENTİ EDUARD ŞEVARDNADZE VƏ 
ERMƏNİSTAN RESPUBLİKASININ PREZİDENTİ 
ROBERT KÖÇƏRYAN ARASINDA GÖRÜŞ* 
 
Moskva, Kreml 
 
20 iyun 2000-ci il 
  
Dövlət başçıları ilə yenidən görüşündən məmnun olduğunu bildirən Rusiya prezidenti Vladimir Putin onları 
səmimiyyətlə salamladı.  
Cənab Putin sülhün, sabitliyin və təhlükəsizliyin bərqərar olmasının vacibliyindən söz açaraq bölgənin 
problemlərinin tezliklə aradan qaldırılması zəruriliyini, bölgədə mövcud olan münaqişələrin həllində qarşılıqlı 
səylərin artırılmasının, əlaqələrin və əməkdaşlığın gücləndirilməsinin əhəmiyyətini vurğuladı.  
Öz ölkəsinin Cənubi Qafqazda sülhün və əmin-amanlığın bərqərar edilməsində böyük marağı olduğunu 
görüş iştirakçılarının nəzərinə çatdıran cənab Putin münaqişələrin tezliklə həlli üçün Rusiyanın bütün 
imkanlardan istifadə edəcəyini söylədi.  
Azərbaycan prezidenti Heydər Əliyev regional problemlərin həllində belə görüşlərin əhəmiyyətini və 
vacibliyini qeyd etdi. Prezident Heydər Əliyev Azərbaycanın ən ağrılı problemi olan Ermənistan–Azərbaycan, 
Dağlıq Qarabağ münaqişəsi nəticəsində ölkəmizin ərazisinin 20 faizinin işğal olunduğunu, bir milyondan çox 
soydaşımızın doğma yurd-yuvasından didərgin düşərək hələ də çadır şəhərciklərində dözülməz şəraitdə yaşadı-
ğını bir daha görüş iştirakçılarının nəzərinə çatdırdı.  
Azərbaycan prezidenti ATƏT-in Minsk qrupunun həmsədrlərindən biri kimi, Rusiyanın bu münaqişənin sülh 
yolu ilə həllində səylərinin daha da artırılmasının vacibliyini xüsusi qeyd etdi.  
Belə bir tərkibdə görüşün təşkilinə görə minnətdarlığını bildirən Gürcüstan prezidenti Eduard Şevardnadze 
Cənubi Qafqazdakı münaqişələrin xüsusiyyətlərinə və onların həlli yollarına toxunaraq Gürcüstan–abxaz 
münaqişəsini bir dövlət daxilindəki münaqişə kimi səciyyələndirdi.  
Münaqişələrin həllində Rusiyanın rolu barədə Azərbaycan prezidenti Heydər Əliyevin fikri ilə şərik 
olduğunu bildirən cənab Şevardnadze belə görüşlərin ardıcıl surətdə keçirilməsinin məqsədəuyğunluğunu qeyd 
etdi.  
Ermənistan prezidenti Robert Köçəryan regionda əmin-amanlığın bərqərar edilməsində marağı olan 
Rusiyanın bu münaqişələrin həlli sahəsində imkanlarının yüksək olduğunu nəzərə çatdırdı.  
Görüşün gedişindən və aparılan fikir mübadiləsindən razılıqla söhbət açan Rusiya prezidenti Vladimir Putin 
regiondakı münaqişələrin həlli sahəsində siyasi səviyyədə görülən işlərlə yanaşı, humanitar və digər sahələrdə 
əməkdaşlığın da vacib olduğunu vurğuladı.  
Cənubi Qafqaz regionundakı münaqişələrin sülh yolu ilə tezliklə aradan qaldırılması, regional 
təhlükəsizliyin, o cümlədən beynəlxalq terrorizmə qarşı mübarizə sahəsində əməkdaşlığın möhkəmləndirilməsi 
sahəsində, humanitar və digər sahələrdə qarşılıqlı fəaliyyətin inkişaf perspektivlərindən danışan prezidentlər 
dörd ölkənin başçılarının belə bir görüşünün əhəmiyyətini və bu formatda müzakirələrin ardıcıl surətdə davam 
etdirilməsinin zəruriliyini yekdilliklə qeyd etdilər.  
 
Görüşün sonunda Azərbaycan Respublikası, Rusiya Federasiyası, Gürcüstan və Ermənistan respublikaları 
dövlət başçılarının qəbul etdikləri birgə bəyanat 
 
Azərbaycan Respublikasının, Rusiya Federasiyasının Gürcüstanın və Ermənistan respublikalarının dövlət başçıları 
Cənubi Qafqazdakı münaqişələrin sülh yolu ilə aradan qaldırılması məsələlərinə, regional təhlükəsizliyin möhkəm-
ləndirilməsi problemlərinə, o cümlədən beynəlxalq terrorizmə qarşı mübarizədə, habelə humanitar sahədə və digər 
sahələrdə əməkdaşlığa dair apardıqları fikir mübadiləsini faydalı hesab etmişlər.  
Dövlət başçıları ikitərəfli və çoxtərəfli əlaqələr yaradılması sahəsində konkret təklifləri nəzərdən keçirməyə 
hazır olduqlarını bildirmişlər ki, bu da regionda münaqişələrin həllinə kömək göstərməlidir.  
Onlar bu çərçivədə görüşlərin davam etdirilməsinə tərəfdar olduqlarını bildirərək, Cənubi Qafqazdakı 
münaqişələrin aradan qaldırılmasının sürətləndirilməsinə kömək edən Dünya Birliyinin və beynəlxalq təşkilatların 
təşəbbüslərini bəyənmişlər.  
 
       * Görüşdə Azərbaycan, Rusiya və Ermənistanın Xarici İşlər nazirləri də iştirak edirdilər. 
96 
 
Dövlət başçıları şərtləşmişlər ki, belə görüşlər ildə azı iki dəfə keçiriləcək və bir qayda olaraq, MDB Dövlət 
Başçıları Şurasının iclasları ilə eyni vaxta düşəcəkdir.  
Bu görüşlər zamanı tərəflər rus əlifbasına uyğun olaraq növbə ilə sədrlik edəcəklər.  
Görüşlərin hazırlanması, o cümlədən onların gündəliyinin razılaşdırılması və əldə edilmiş razılaşmaların 
həyata keçirilməsinin monitorinqi dövlətlərin Xarici İşlər nazirliklərinə həvalə olunur.  
 
Moskva şəhəri, 20 iyun 2000-ci il  
 
 
 
97 
 
 
RUSİYANIN TVS KANALI XƏBƏRLƏR PROQRAMININ  
REDAKTORU SVETLANA BAKULİNANIN  
SUALLARINA CAVAB 
  
Moskva, 
Vorobyovı Qorı 
 
21 iyun 2000-ci il 
 
S u a l: Siz MDB ölkələri dövlət başçılarının yüksək səviyyədə bugünkü görüşünün yekunlarını necə 
qiymətləndirirsiniz? Sizcə, əldə edilmiş razılaşmalarda ən mühüm, ən çox nikbinlik doğuran cəhət nədir?  
C a v a b: Mən görüşdən çox məmnunam. Məsələ bundadır ki, hər şey müqayisədə qiymətləndirilir. Biz 
müntəzəm olaraq ildə bir-iki dəfə yığışırıq. İndiki görüş əvvəlkilərdən köklü surətdə fərqlənir. Onunla fərqlənir 
ki, əvvəla, dövlət başçılarının qapalı iclasında əsas məsələlər barəsində fikir mübadiləsi aparılması üçün kifayət 
qədər imkan var idi və gözəl şərait yaradılmışdı. Hərə öz fikrini söyləyirdi. Bu, əvvəllər də olmuşdur və bu gün 
də oldu. Amma sərbəstlik, demokratiklik indi daha çox hiss edilir.  
Gündəlikdəki bütün məsələlər müzakirə və qəbul olundu. Əgər kimsə hansısa məsələdə bitərəf qalırsa, bu 
tamamilə normal haldır. Hökm deyil ki, hamı bütün məsələlərdə yekdil olsun. Bu normaldır. Əgər hamı 
razıdırsa, onda imzalayırlar.  
Biz digər müstəqil dövlətlərin paytaxtlarında da MDB sammitlərinə toplaşmışıq. Amma ən çox Moskvaya 
toplaşmışıq. Bu da təbiidir, Müstəqil Dövlətlər Birliyi Dövlət Başçıları Şurasının sədri həmişə Rusiya prezidenti 
olur. Hərçənd biz dəfələrlə demişik ki, beynəlxalq rotasiya praktikasına uyğun olaraq hər dəfə onu dəyişmək 
gərəkdir. Ancaq sonra hər dəfə ümumi rəyə gəlirdik ki, yox, qoy, Rusiya prezidenti Dövlət Başçıları Şurasının sədri 
olsun. Ona görə də, təkcə buna görə yox, eyni zamanda nəzərə alaraq ki, Rusiya MDB-də böyük sanbala malikdir, 
Rusiyadan və Dövlət Başçıları Şurasının sədrindən çox şey asılıdır – indi sədr Vladimir Vladimiroviç Putindir.  
Siz – rusiyalılar artıq özünüz də bilirsiniz ki, onun iş üslubu da, özü də, fəaliyyəti də Rusiyanın dövlət 
həyatına, siyasi həyatına nə isə yeni, ümidverici bir şey kimi daxil olmuşdur. Bu bizim bugünkü görüşümüzdə 
də öz əksini tapmışdır. Əslində, dünən bizim fərdi görüşlərimiz və ya ikitərəfli, üçtərəfli görüşlərimiz oldu. Bu 
gün qapalı iclasda ümumi görüş oldu, sonra geniş iclas – əvvəlcə mətbuatın iştirakı ilə açıq, sonra da mətbuatsız 
qapalı iclas keçirildi.  
Sonra isə – bu artıq bir ənənədir – nahar olur. Əvvəlki vaxtlarda nahar təntənəli olurdu, gah qranovit 
palatada, gah da qəbullar evində hamı toplaşırdı. Bu dəfə isə dövlət başçıları ayrıca nahar etdilər. Məsələ heç də 
naharın ayrıca olmasının yaxşılığında deyildir, ondadır ki, yalnız dövlət başçılarının əyləşdikləri süfrə arxasında 
da iclasda aparılmış söhbət davam etdirildi.  
Ümumiləşdirsək, onda demək olar ki, bütün bunlar müəyyən dərəcədə belə hesab etməyə əsas verir ki, MDB 
səmərəli orqana çevrilir, birliyimiz səmərəli orqana çevrilir və MDB-nin fəaliyyəti məsələlərin həllinə 
yönəldilmiş daha işgüzar xarakter alır.  
S u a l: Siz dəqiqləşdirə bilərsinizmi, nə kimi razılaşmalar imzalandı? Sizin hansı təklifləriniz 
bəyənildi?  
C a v a b: Hesab edirəm ki, buna lüzum yoxdur. Hər halda, deyə bilərəm ki, mən ümumən çox məmnun 
qaldım. 
98 
 
 
RUSİYANIN TVS KANALININ «HƏQİQƏT ANI» PROQRAMININ APARICISI ANDREY 
KARAULOV İLƏ MÜSAHİBƏ 
 
Moskva,  
Vorobyovı Qorı 
 
21 iyun 2000-ci il 
 
A n d r e y  K a r a u l o v: Zati-aliləri, bu gün məhz  TVS kanalını şərəfyab etdiyinizə görə Sizə 
təşəkkürümü bildirirəm. Heydər Əliyeviç, biz bir-birimizi çoxdan və yaxşı tanıyırıq, ona görə də yəqin, 
xalqlarımızı nəyin yaxınlaşdırdığını və birləşdirdiyini deməyə ehtiyac yoxdur. Bəs bu gün Rusiya ilə 
Azərbaycanı ayıran nədir? Nə kimi problemlər həll edilməyibdir?  
H e y d ə r  Ə l i y e v: Əvvəla, mən sizinlə görüşməyimə şadam. Bəli, biz bir-birimizi çoxdan, 10 ildən 
artıqdır tanıyırıq. Mən Moskvanı düz 10 il əvvəl iyun ayında tərk etdim. Bir həftədən, bəlkə də on gündən sonra 
siz mənim dalımca Naxçıvana gəlib çıxdınız, mən orada üç il sürgün vəziyyətində yaşadım. Bu gün sizinlə 
görüşə gələrkən mən rəhmətlik bacımın həmin kiçik evində sizinlə həyətdə oturub söhbət etməyimizi xatırladım.  
A n d r e y  K a r a u l o v: Naxçıvanda gecələr yaxşı idi. Mənə elə gəlir ki, o dövr vahid ölkəmizin 
respublikaları arasında münasibətlər üçün daha səmimi vaxt idi.  
H e y d ə r  Ə l i y e v:  Bilirsinizmi, məsələ nədədir, axı biz bir dövlətdə, bir ölkədə yaşayırdıq.  
S u a l: Bu gün isə Azərbaycan NATO-ya daha yaxındır, nəinki Moskvaya.  
C a v a b: Səhv edirsiniz. Bunu açıqlamaq lazımdır. 90-cı ili yadınıza salın. O il bizim üçün necə ağır il idi. 
1990-cı ilin yanvarı, yanvarın 19-dan 20-nə keçən gecə. Mən yanvarın 20-də axşam sizə zəng vurdum. Biz 
sizinlə yanvarın 21-də gündüz saat 12-də Azərbaycanın Moskvadakı Daimi Nümayəndəliyinin yanında 
görüşdük. Yadınızdadır, necə ağır vaxt idi, qoşun yeridilməsi, adamların gülləbaran edilməsi ilə əlaqədar 
insanlar necə fəryad qoparır, necə ağlayırdılar.  
S u a l: Siz o vaxtdan bəri Qorbaçovla görüşməmisiniz?  
C a v a b: Xeyr, görüşməmişik, görüşmək arzum da yoxdur. Görünür, kimsə ona nəsə çatdırmışdı. Bunun 
həqiqətə nə dərəcədə uyğun olub-olmadığını bilmirəm. O ki qaldı onun təəssüflənməsinə, bunun artıq heç bir 
əhəmiyyəti yox idi.  
S u a l: Heydər Əliyeviç, doğrudanmı Azərbaycan bizim hərbçiləri, o zaman Qorbaçovun və Yazovun 
əmrini yerinə yetirənləri heç vaxt bağışlamayacaq?  
C a v a b: Bilirsinizmi, bağışlamaq geniş anlayışdır. Əgər adamlar cinayət törədibsə, mühakimə olunubsa və 
cəzalarının müəyyən hissəsini çəkibsə, mən onları bağışlayıram və ya amnistiya elan edirəm, bu amnistiyaya 
əsasən onlar azadlığa buraxılırlar. Yəni, əslində onları bağışlayırlar və ya bağışlamırlar, bir sözlə, əfv edirlər. Bu isə 
elə bir cinayətdir ki, onu heç vaxt bağışlamaq olmaz. Bu, vəhşicəsinə törədilmiş cinayətdir. Bu iş üzrə istintaq 
indiyədək qurtarmayıb və ya ümumiyyətlə, çoxdan dayandırılmışdır. Buna görə də bu cinayətdə kimlərin təqsirkar 
olduğu hüquqi cəhətdən müəyyənləşdirilməyib, siyasi, mənəvi günahkar isə məlumdur. Ona görə də söhbət məhz bu 
kateqoriyadan gedir.  
S u a l: Heydər Əliyeviç, o vaxtlar səslər eşidilirdi ki, Rusiya, Moskva Azərbaycanı özündən həmişəlik 
uzaqlaşdırmışdır. Bu gün biz həmin siyasətin acısını çəkmirikmi?  
C a v a b: Bilirsiniz, ümumiyyətlə, biz çox şeyin, bütövlükdə Qorbaçovun siyasətinin acısını, özü də təkcə 
Azərbaycana münasibətdə deyil, ümumən o düşünülməmiş siyasətin acısını çəkirik. Əlbəttə, onun özü və çoxları 
hesab edir ki, o, Sovetlər İttifaqını demokratikləşdirməyə, islahat keçirməyə çalışırdı. Əslində isə mən onunla 
birlikdə Siyasi Büronun üzvü idim, o nə etdiyini özü də bilmirdi. Gəmi yerindən tərpənib istiqamət götürəndə 
hara getdiyini, hansı koordinatla getdiyini və haraya çatacağını bilir. Bəzən də elə olur ki, gəmi dənizdə üzür, kom-
pası da yoxdur, heç bir koordinatı da, külək haraya aparsa, oraya da gedib çıxacaqdır. O, təxminən belə vəziyyətdə 
idi. Ona görə də çox ziyan vurdu. Azərbaycana gəldikdə isə, şübhəsiz ki, Azərbaycanın 20 yanvar yarası çox 
ağırdır.  
S u a l: Heydər Əliyeviç, bu, həqiqətən, dəhşətli günahdır,o vaxtlar Müdafiə naziri Yazovun, DTK-nın 
ordu generalı Babkovun və o vaxtkı Daxili İşlər naziri Bakatinin və əlbəttə, Qorbaçovun əmrini yerinə 
yetirməyə məcbur olan zabitlərimizin dəhşətli günahı idi. Digər tərəfdən, hər halda, zaman irəli gedir və 
mənim sevimli şəhərim olan Bakıda Birləşmiş Ştatların nüfuzunun necə gücləndiyini müşahidə etmək 
bizə çox ağır gəlir. Bu gün Amerikanın Bakıdakı səfirliyində nə qədər adam var, 200 nəfərdən çoxdur?  
C a v a b: Əvvəla, sizin ifadənizi bir qədər dəqiqləşdirmək istəyirəm. Əsgərlərin günahı. Şübhəsiz, onlar öz 
əsgəri vəzifələrini yerinə yetirirdilər. Əlbəttə, vəhşilik göstərmişlər. Amma başlıca təqsirkarlar onlar deyillər. 
Başlıca təqsirkarlar bunu burada, Moskvada planlaşdıranlardır. Mən Sovet İttifaqı Kommunist Partiyasının rəh-
bərlərini nəzərdə tuturam. Başlıca təqsirkarlar bunu onlarla birlikdə planlaşdırıb həyata keçirən Azərbaycanın 
rəhbərləridir. İstəmirəm ki, on il keçəndən sonra birtərəfli qiymət verilsin. Onlar da təqsirkardır, Azərbaycanın o 
99 
 
vaxtkı rəhbərləri də. Onlar da, bunlar da. O ki qaldı Amerika Birləşmiş Ştatlarının Azərbaycandakı səfirli-
yindəki əməkdaşların sayına, deyin görək Moskvadakı səfirlikdə nə qədərdir?  
A n d r e y  K a r a u l o v: Az deyildir. Amma bizim Azərbaycandakı nümayəndəliyimizin əməkdaşları 
xeyli azdır. Bakıda bizim diplomatlarımız Amerika diplomatlarından qat-qat azdır.  
H e y d ə r  Ə l i y e v: Bəs onların daha çox olmasını kim qadağan edir? Axı heç kəs məhdudiyyət qoymur.  
A n d r e y  K a r a u l o v: Biz istəyirik ki, ölkələrimiz arasında ticarət genişlənsin. Azərbaycan sərhəddəki 
gömrük rüsumlarının götürülməsi təklifini irəli sürür və bir növ, azad zona yaratmaq istəyir. Amma bu bizə, 
Rusiyaya sərfəli deyildir.  
H e y d ə r  Ə l i y e v: Andrey, əvvəla, mən bir daha təkrar edirəm, səfirlik əməkdaşlarının sayı hələ heç 
nəyi müəyyənləşdirmir. Məsələn, biz müstəqil dövlətik. İstəyirik ki, bir çox ölkələrdə səfirliyimiz olsun. Ona 
görə yox ki, onlar başqalarına nisbətən bizə yaxındır, məhz ona görə ki, biz, sadəcə, dünyada daha böyük 
əlaqələrə malik olmaq istəyirik. Məsələ bundadır ki, haqqında qərar qəbul etdiyimiz səfirlikləri açmağa maliyyə 
imkanlarımız yoxdur. Biz bu qərarı həyata keçirə bilmirik. Bu, maliyyə imkanları ilə bağlıdır. Siz də bilin, bütün 
ictimaiyyət də bilsin ki, heç kim heç nəyi əsla məhdudlaşdırmır, ümumiyyətlə, heç bir kvota yoxdur. Rusiya 
səfirliyi istəyir günü bu gün 100 əməkdaşa, diplomata malik olsun, hökumətimizdə heç kəs deməyəcəkdir ki, nə 
üçün? Demək istəyirəm ki, biz hətta orada nə qədər əməkdaş olduğunu bilmirik, bununla maraqlanmırıq, bunun 
bizə dəxli yoxdur. Bu, Rusiyanın öz işidir. Bu birincisi.  
İkincisi isə, siz azad ticarət zonasından danışdınız. Yeri gəlmişkən, həmin məsələ bu gün sammitdə müzakirə 
edilmiş əsas məsələlərdən biri idi. Bu məsələ hələ 1994-cü ildə gündəlikdə dururdu. Onu əsasən qəbul etmişdik, 
amma tamamilə yox. Məsələn, biz onu həm qəbul, həm də ratifikasiya etmişik. Lakin indi az qala ondan imtina 
etmək prosesi gedir. Rusiya prezidenti bu gün bəyan etdi ki, söhbət həmin qanunda hansısa istisnalardan gedir. Bəli, 
bəzi məsələlər Rusiya üçün, bir sıra digər məsələlər isə, ola bilsin, başqaları üçün sərfəli deyildir. Biz Azərbaycan 
olaraq bunda təkid etmədik. Amma elə ölkələr var ki, onların buna çox ehtiyacları var. Məsələn, Ukrayna, Qazaxıstan 
və bəzi başqaları. Ona görə də bu məsələ, misal üçün, bizim Rusiya ilə qarşılıqlı münasibətlərimizə təsir göstərən bir 
məsələ deyildir.  
S u a l: Ukrayna neftin haqqını tam ödəyirmi?  
C a v a b: Ukrayna neftin haqqını bizə tam ödəyir.  
S u a l: Bəs nə üçün Ukrayna Rusiyaya qazın haqqını tam yox, heç ona yaxın olan həcmdə də ödəmir?  
C a v a b: Siz bunu Ukraynadan soruşun. Bunu məndən niyə soruşursunuz?  
S u a l: Mən bu sualı Leonid Kuçmaya hökmən verəcəyəm. Qəribə vəziyyət alınır. MDB ölkələri 
arasında münasibətlər, həqiqətən, tərəfdaşlıq münasibətləridir. Söhbət Rusiyadan, böyük qardaşdan 
getdikdə, haqqı ödəməmək, pulu verməmək, təxirə salmaq, restrukturlaşdırmaq və ya nə isə başqa bir 
şey düşünüb tapmaq olar. Bununla da Rusiya pul itirir. Heydər Əliyeviç, nə üçün belədir? Siz təcrübəli 
adamsınız, izah edin.  
C a v a b: Andrey, mən Rusiyanın daxili işlərinə qarışmaq istəmirəm.  
A n d r e y  K a r a u l o v: Bu bizim yox, MDB-nin işləridir.  
H e y d ə r  Ə l i y e v : Bilirsinizmi, MDB-də hər bir ölkə öz mənafelərini qoruyur. MDB SSRİ deyil, o, 
ittifaq yox, birlikdir. Odur ki, hər bir ölkə öz mənafelərini müdafiə edir. Yeri gəlmişkən, Andrey, mən sənə 
deməliyəm ki, Rusiya Təhlükəsizlik Şurasının katibi Sergey İvanov bu yaxınlarda bizdə, Bakıda olmuşdur. O, 
mətbuat nümayəndələrinin yanında bəyan etdi ki, Azərbaycan MDB-də yeganə ölkədir ki, onun Rusiyaya borcu 
yoxdur.  
S u a l: Biz hamımız bilirik ki, digər MDB ölkəsinin, yeri gəlmişkən, Sizin qonşunuz olan ölkənin 
prezidenti ilə müqayisədə prezident Əliyevlə dialoq aparmaq qat-qat asandır. Amma buna baxmayaraq, 
siz də təkid edirdiniz ki, Azərbaycan ərazisində bizim hərbçilər olmasın. Heydər Əliyeviç, bu məgər 
pisdir?  
C a v a b: Əvvəla, necə yəni təkid edirdik – Rusiyanın yox, Sovetlər İttifaqının hərbçilərinin çıxmasını təkid 
edirdik. Azərbaycan öz müstəqilliyini bəyan etdikdən az sonra Sovetlər İttifaqının hərbi qulluqçuları 
Azərbaycanı tərk etdilər. Yəni, bizim qarşımızda belə bir məsələ durmurdu.  
S u a l: Bəs sərhədlər?  
C a v a b: Sərhədlər də. Sərhədçilər də tərk etdilər.  
S u a l: Bəs niyə, Heydər Əliyeviç?  
C a v a b: Necə niyə, tərk edib getdilər. Onda Sovetlər İttifaqı idi. Siz müxtəlif şeyləri dolaşdırırsınız. Biri var 
Sovetlər İttifaqı, biri də var Rusiya. Bunlar heç də eyni şey deyildir. Sizsə onları eyniləşdirmək istəyirsiniz. Bəli, 
Sovetlər İttifaqı dövründə biz bir dövlətdə idik. Ona görə də hər şey vahid idi. Sovet İttifaqı dağılandan sonra isə 
hamı bir-birindən ayrıldı. Sərhədçilər haradasa qaldılar. Məsələn, hazırda Ermənistanın Türkiyə, İran ilə sərhədini 
Rusiya sərhədçiləri qoruyurlar. Rusiya Federal Sərhəd Qoşunları Xidmətinin direktoru cənab Totski bu yaxınlarda 
Bakıda oldu. Mən ondan soruşdum ki, siz, məsələn, Ermənistanda nə qədər sərhədçi saxlayırsınız. Dedi ki, üç min 
nəfər. Bu sizin işinizdir, Rusiya dövlətinin işidir. Siz niyə orada sərhədçilər saxlayırsınız? Sizin özünüzün qayğıla-
100 
 
rınız kifayət edir. Belə isə siz nə üçün başqa ölkədə sərhədçilər saxlayırsınız? Amma bu, hər halda, 
Ermənistanın işidir, Rusiyanın işidir.  
A n d r e y  K a r a u l o v: Heydər Əliyeviç, icazə verin, Sizə etirazımı bildirim. Bu günlərdə Bakı–Moskva 
qatarından 40 nəfər hindlini düşürmüşlər – Sizə bu barədə bəlkə də məlumat verməyiblər. Hərbi qədd-qamətli 
olan bu hindlilər guya Peterburqa getmək istəyirdilər. Sərhədçilərimiz yoxlayıb görüblər ki, Peterburqda belə 
xidmət, belə firma yoxdur. Demə, onlar Çeçenistana gedirlərmiş. Türkiyədən keçib Azərbaycana və oradan da 
Rusiyaya gəlirdilər.  
H e y d ə r  Ə l i y e v: Tamamilə yalan məlumatdır. General Totski Azərbaycanda mətbuat 
nümayəndələrinin yanında tam qətiyyətlə bəyan etdi ki, Rusiya sərhəd xidmətlərinin Azərbaycana qarşı heç bir 
problemi, heç bir iddiası, heç bir məsələsi yoxdur. Bütün bunlar uydurmadır. Bütün faciə bundadır ki, kütləvi 
informasiya vasitələrində – Andrey, görürəm ki, sən də belə olmusan, mən səni əvvəllər belə bilmirdim – 
Azərbaycana qarşı yönəldilmiş olduqca çox yalan məlumat var. Heç yerdə heç bir hindlini, heç bir ərəbi tutub saxla-
mayıblar.  
Onu da nəzərə alın ki, axı Rusiya ilə sərhədimiz iki tərəfdən qorunur: Azərbaycan tərəfdən Azərbaycan 
sərhədçiləri, digər tərəfdən isə Rusiya sərhədçiləri qoruyurlar. Bir sözlə, ikiqat sərhəd var. Əgər Azərbaycan 
sərhədçiləri nəyisə, kimisə buraxarlarsa, Rusiya sərhədçiləri onları buraxmamalıdır. Nəhayət, bizim sərhəddən 
Çeçenistanadək arada Dağıstan da var, yeri gəlmişkən, orada Rusiyanın çox böyük miqdarda müxtəlif növ qoşunları 
yerləşir. Onlar oradan buraxmamalıdırlar. Televiziya ilə, müxtəlif qəzetlərdə isə bəyan edirlər ki, "Azərbaycan ərazisi 
vasitəsilə Çeçenistana yaraqlılar keçirlər". Mən hiss edirəm ki, bu, ağ yalandır, böhtandır və uydurma məlumatdır. 
Ona görə ki, Rusiyanın heç bir xidməti – sərhəd və ya digər xidməti bizə bir dənə belə fakt təqdim etməyibdir.  
S u a l: Cənab Prezident, xahiş edirəm deyəsiniz, son vaxtlar Sizin sərhədçilər Türkiyə ilə Azərbaycan 
arasında sərhəddə nə qədər narkotik maddə aşkara çıxarmışlar?  
C a v a b : Andrey, bilirsən, mənə elə gəlir ki, sən bütün bu məsələləri, hər halda, tamamilə düzgün təsəvvür 
etmirsən. Artıq bu gün mən sənə deyə bilərəm ki, MDB-nin iclasında Tacikistan prezidenti belə bir məsələni 
həyəcanla qaldırdı ki, Əfqanıstandan Tacikistan ərazisi vasitəsilə tonlarla narkotik maddələr gəlir. Ona görə də 
kömək göstərmək, tədbirlər görməyi çox xahiş etdi, çünki özləri heç nə edə bilmirlər. Əlbəttə, onların sərhəd 
xidməti gəncdir. Əslinə baxsan, orada bütün sərhədi Rusiya Sərhəd Qoşunları qoruyurlar. Rusiya mətbuatına 
yaxşı məlumdur ki, indi Avropa narkotik maddələrlə əvvəlkinə nisbətən daha çox təchiz edilir və bu maddələrin 
90 faizindən çoxu Avropaya Əfqanıstandan – Tacikistan, Rusiya vasitəsilə göndərilir. Əfqanıstanda artıq 
narkobiznesi yaratmışlar. Onlar bunun hesabına yaşayırlar. Bir tərəfdən, onlar bunun hesabına çox böyük 
məbləğdə pul qazanırlar, digər tərəfdən isə, görünür onların digər məqsədləri – başqa ölkələrin xalqlarına ziyan 
vurmaq məqsədləri də var. Ona görə də siz ünvanı dəyişik salırsınız.  
A n d r e y   K a r a u l o v: Heydər Əliyeviç, mən bütün bu sualları Sizə heç də təsadüfən ünvanlamıram. 
Siz və bəlkə, bir də Mintimer Şaymiyev müsəlman dünyasında, gördüyümüz sərhədlərdə ən nüfuzlu şəxslərsiniz 
desəm, səhv etmərəm. Biz çox istərdik ki, dostlarımızın, bütün ömürləri boyu Sovet İttifaqına, eləcə də Rusiyaya 
həqiqətən xidmət etmiş olan adamların səsi Çeçenistan hadisələrində var güclə səslənsin. Başa düşürəm ki, hətta Siz 
də Çeçenistan kampaniyasını dayandırmağa qadir deyilsiniz. Başa düşürəm ki, Rusiyada biz Sizə nə kömək üçün, nə 
məsləhətlər üçün müraciət etməmişik, Sizə, məsələn, Mərakeş məliki kimi vasitəçi olmağı təklif etməmişik. Amma 
bilirəm ki, xalq diplomatiyası, qeyri-rəsmi əlaqələr, qeyri-rəsmi görüşlər nə deməkdir. Rusiyada biz Nobel Sülh 
Mükafatına məhz sizin namizədliyinizin irəli sürülməsinin mümkünlüyü barədə xəbəri böyük məmnunluqla 
qarşıladıq. Heydər Əliyeviç, öz müsəlmanlarımızla münasibətləri qaydaya salmaqda bizə kömək edin. Çünki bu 
gün vəhhabilik...  
H e y d ə r  Ə l i y e v: Andrey, əzizim, mən görürəm ki, sən Azərbaycandan çoxdan uzaqlaşmısan və heç də 
dəqiq məlumata malik deyilsən. Mən çox təəssüflənirəm, ona görə ki, məncə, sən bizim – şəxsən mənim, 
xalqımızın böyük dostusan. Azərbaycanda səni çox gözəl tanıyır və qiymətləndirirlər, ona görə ki, sən 
Azərbaycan üçün ağır bir zamanda, 1990-cı ilin yanvar hadisələrində yeganə jurnalist idin ki, öz kameranla 
Azərbaycanın Daimi Nümayəndəliyinə gəlmişdin və sair. Bunu çox yaxşı xatırlayır və qiymətləndirirlər. Amma, 
görünür, sənin məlumatın çox da dəqiq deyil, Çeçenistan hadisələri barədə o qədər də dəqiq məlumatın yoxdur. 
Azərbaycan bu barədə öz rəyini dəfələrlə bəyan etmişdir. Bu nədən ibarətdir? Biz, ümumiyyətlə, separatizmin, 
xüsusən də təcavüzkar separatizmin əleyhinəyik. Siz gözəl bilirsiniz ki, keçmiş Sovetlər İttifaqının xalqları və 
keçmiş Sovetlər İttifaqının respublikaları arasında hamıdan çox əziyyət çəkən Azərbaycan, Azərbaycan xalqı 
olub – 12 ildir ki, erməni separatizmindən əzab-əziyyət çəkir.  
Bilirsiniz ki, separatizmin müxtəlif rəngi yoxdur, separatizm separatizm olaraq qalır. Azərbaycan xalqı üçün 
çox ağır faciəyə gətirib çıxaran Dağlıq Qarabağ, Ermənistan–Azərbaycan münaqişəsi deyilən münaqişənin 
səbəbi məhz erməni separatizmi olmuşdur. Azərbaycan ərazisinin 20 faizi Ermənistan silahlı birləşmələri 
tərəfindən işğal olunmuşdur, bir milyondan çox azərbaycanlı öz yaşayış yerlərindən didərgin salınmışdır və 
onlar artıq 7–8 ildir çadırlarda yaşayırlar və biz bu münaqişəni indiyədək həll edə bilmirik. Bu nəyin nəticəsində 
olmuşdur? Separatizm nəticəsində. Dağlıq Qarabağ Azərbaycanın tərkibində muxtar vilayət idi. Bu muxtar 
vilayət 1923-cü ildən mövcud idi. Dağlıq Qarabağ əhalisi – ermənilər və azərbaycanlılar orada əsrlərdən bəri 
101 
 
yaşayırlar. Hətta XIX əsrdən bəri. Doğrudur, ermənilər oraya köçürülüb gətirilmişlər. Yeri gəlmişkən, sizin 
bilməyiniz üçün deyim ki, ermənilər oranın aborigen, yerli sakinləri deyillər. Ermənilər oraya Rusiyanın 
İrandakı səfiri Qriboyedov tərəfindən təxminən 170–180 il əvvəl köçürülmüşlər. Çünki təqribən 1980-ci illərdə 
ermənilərin özləri Dağlıq Qarabağda İrandan bu torpaqlara köçüb gəlmələrinin 150 illiyini qeyd etmiş, hətta bu 
münasibətlə abidə də ucaltmışdılar. Yəni onlar bu yerlərin əzəli sakinləri deyillər. Buna baxmayaraq, çar imperiyası 
dövründə bu imperiya insanları istədiyi kimi məskunlaşdırırdı. Belə olmuşdur. Amma insanlar normal yaşayırdılar. 
Doğrudur, münaqişələr baş verirdi, amma sonra onlar sakitləşirdi.  
1988-ci ildə bu münaqişə meydana çıxdı. Bu, Dağlıq Qarabağ ermənilərinin separatizmi, lakin o vaxtlar 
Azərbaycan kimi, hələ Sovetlər İttifaqının müttəfiq respublikası olan Ermənistan tərəfindən idarə edilən və həm də 
Sovetlər İttifaqının rəhbərliyi, xüsusən Qorbaçov tərəfindən dəstəklənən separatizmdir. Biz bu separatizmdən əzab-
əziyyət çəkirik. Məgər biz separatizmi dəstəkləyə bilərikmi? Biz dəfələrlə təkid etmişik ki, MDB sənədlərində 
yazılsın: separatizm əleyhinə mövqe. Amma Ermənistan çıxarır. Çıxarmasa da yazır ki, sənədi qeyd-şərtlə imzalayır: 
Ermənistan bu ifadə ilə razı deyildir.  
Bir sözlə, Çeçenistanda bu cür separatizm var, yəni insanlar Rusiya Federasiyasının bir hissəsini ondan 
ayırmaq və müstəqilliyə nail olmaq istəyirlər. Dağlıq Qarabağda ermənilər də belə edir, müstəqillik istəyirlər. 
Hərçənd, müqayisə etsək görərik ki, burada fərq var. Çeçenlər də Rusiyanın yerli sakinləridir, amma onların öz 
müstəqil ölkəsi yoxdur. Ermənilərin isə öz ölkəsi var. Yəni, hər bir ölkənin sərhədlərinin pozulmazlığını nəzərdə 
tutan 1975-ci il Helsinki aktına nəzər salsaq, görərik ki, orada xalqın öz müqəddəratını təyin etmək amili də var. 
Ancaq erməni xalqı öz müqəddəratını çoxdan müəyyən etmişdir, çünki erməni xalqı Ermənistan Respub-
likasının simasında öz dövlətinə malikdir. Çeçen xalqının isə öz dövləti yoxdur, çeçen xalqı Rusiya Federasiya-
sının subyekti kimi, Rusiyanın tərkibində yaşayır. Lakin mən bununla onlara haqq qazandırmıram. Sadəcə 
olaraq, separatizmin fərqini – oradakı və burada olan separatizm arasındakı fərqi sizə bir balaca aydınlaşdırmaq 
istəyirəm. Bununla belə, orada da separatizm var, burada da. Biz separatizmin əleyhinəyik, biz terrorizmin 
əleyhinəyik, biz ekstremizmin əleyhinəyik, biz təməlçiliyin əleyhinəyik, biz vəhhabiliyin əleyhinəyik. Siz 
bunların nə olduğunu bilmirsiniz, ona görə də mənə belə suallar verirsiniz...  
S u a l: Yox, əsla yox, Heydər Əliyeviç, mən başqa bir məsələni nəzərdə tuturam. Axı Sizə sirr deyil, 
elə bizə də sirr deyildir ki, Dağlıq Qarabağda münaqişə meydana çıxdıqda Amerikadakı, bütün dünyada-
kı erməni icmalarının pulları haraya axmağa başladı. O vaxtlar onlar qondarma "Dağlıq Qarabağ 
Respublikası"nın "prezidentinə", erməni diasporuna kömək edirdilər. Bu gün Çeçenistana axan pullar 
haradan gəlir? Ən əvvəl islam dünyasından – Pakistandan, Səudiyyə Ərəbistanından, Türkiyədən. Mən isə 
bilirəm ki, Heydər Əliyeviç Əliyevin Türkiyənin o vaxtkı prezidenti Dəmirəl ilə, Səudiyyə Ərəbistanının məliki 
ilə, Pakistanla və başqaları ilə gözəl şəxsi münasibətləri var. Sözümün canı bunda deyildir. Əgər Siz liderlər, 
müsəlman dünyasının real liderləri – Əliyev, Dəmirəl və başqaları normal bir şəraitdə oturub vəhhabizmə 
"yox" desəydiniz, onda belə beynəlxalq dəstək olmazdı. Heydər Əliyeviç, mən haqlı deyiləm?  
C a v a b: Andrey, sən haqlı deyilsən! Vəhhabilik çox qorxulu təriqətdir və dünyanın müxtəlif regionlarına 
nüfuz edir. Əlbəttə, o, əsasən, Səudiyyə Ərəbistanından başlayır. Bəs vəhhabilik Şimali Qafqaza necə keçmişdir? 
İndi bunu demək mənə çətindir. Mən, sadəcə, bu məsələ ilə məşğul olmamışam. Vəhhabilikdən biz də qorxuruq. 
Amma indi vəhhabilik Əfqanıstanda başlıca qüvvədir. Əgər siz müsəlman dünyasının liderlərindən danışmaq 
istəyirsinizsə, bilməlisiniz ki, müsəlman dünyasının liderlərinin çoxu Mərkəzi Asiyadadır. Çünki vəhhabiliyin 
vətəni ora – Əfqanıstandır. Orada isə artıq 20 ildir müharibə, daxili müharibə gedir. Lakin orada təkcə 
vəhhabilik deyil, bir çox ölkələr, həm də Qərb ölkələri tərəfindən dəstəklənən bir çox başqa şeylər də var.  
Sovetlər İttifaqının mövcud olduğu və sovet rəhbərliyi Əfqanıstanda şahı devirməyi və orada sosialist dövləti 
qurmağı qərara aldığı dövrdə müharibə başlandı. Onda kimlərin arasında qarşıdurma baş verdi? Sovet İttifaqı ilə 
Babrak və sonra isə Nəcibulla quruluşuna müxalif liderləri dəstəkləyən Amerika Birləşmiş Ştatlarının simasında 
Qərb dünyası arasında. O vaxtlar həmin liderlərin arxasında Amerika Birləşmiş Ştatları, digər Qərb ölkələri və 
əlbəttə, Pakistan dururdu. İndi nə Sovetlər İttifaqı var, nə də Əfqanıstanda sosializm qurmaq istəyən qüvvələr. Onlar 
öz aralarında vuruşurlar. Ona görə də vəhhabilik əsasən orada kök salmışdır. Yeri gəlmişkən, təsəvvür edirsinizmi, 
əgər keçmiş Sovetlər İttifaqı məkanındakı ölkələri götürsək, görərik ki, vəhhabilik Mərkəzi Asiyada yayılmışdır. O 
oraya daxil olmuşdur. Özü də qəribədir. Tutalım, Dağıstanda da vəhhabiliyin izləri var. Amma vəhhabilik orada 
özünə, hər halda, Çeçenistandakı qədər yer tapmamışdır.  
Ona görə də sənin mülahizələrin səhvdir ki, Əliyev müsəlman dünyasının lideridir. Əsla belə deyildir. Əliyev 
Azərbaycanın lideridir. Əgər mənim, məsələn, Türkiyənin sabiq prezidenti Dəmirəl ilə yaxşı münasibətlərim 
varsa, bu o demək deyil ki, mən həmin məsələni həll edə bilərəm. Yeri gəlmişkən, Dəmirəl ilə söhbət zamanı 
onlar da vəhhabiliyin əleyhinə çıxdılar. Siz Türkiyəni nəzərdə tutursunuz, amma bilmək lazımdır ki, indi 
Türkiyə Avropa ölkəsidir. Türkiyə bütün Avropa strukturlarının üzvüdür. Türkiyə NATO-nun üzvüdür. İndi 
Türkiyə Avropa Birliyinə qəbul olunmağa çalışır. Türkiyə özünü bundan tamamilə təmizləmək istəyir.  
S u a l: Heydər Əliyeviç, Azərbaycan NATO-ya qəbul olunmağa çalışır?  
H e y d ə r  Ə l i y e v: Sən, ümumiyyətlə, nə üçün belə sual verirsən? Belə sual üçün əsas varmı?  
102 
 
A n d r e y  K a r a u l o v: Çünki bizim qəzetlərdə, təəssüflər olsun, çox şəkk-şübhə var ki, – doğru olub-
olmadığını bilmirəm – Azərbaycan yaxın beş ildə NATO-nun üzvü ola bilər, bu isə münasibətlərimizi 
yaxşılaşdırmaz.  
H e y d ə r  Ə l i y e v: Andrey, mən yenə də çox təəssüflənirəm ki, sən Azərbaycandan uzaqlaşmısan.  
A n d r e y  K a r a u l o v: Mən yox, mənim həmkarlarım.  
H e y d ə r  Ə l i y e v: Bu böhtançı, yalan xəbərlərə inanırsan, inanırsan. Bilirsən, mən lap təngə gəlmişəm, 
Rusiya qəzetlərini daha oxumuram, çünki orada, demək olar, hər gün Azərbaycan haqqında belə məqalələr 
verilir. Mən bu barədə öz fikrimi Rusiyanın keçmiş rəhbərliyinə də, indiki rəhbərliyinə də bildirmişəm. Onlar 
mənimlə razıdırlar ki, bu, Rusiyanın mövqeyi deyildir. Yeri gəlmişkən, bunu mənə bu gün sən də xatırlatdın, 
mən bizim bu məhdud çərçivəli iclasımızda susdum. Amma bir çox dövlət başçıları Rusiyanın kütləvi 
informasiya vasitələrindən – qəzetlərdən, televiziyadan gileyləndilər, demək olar, hamı gileyləndi.  
A n d r e y  K a r a u l o v: Onların hamısının səsini birdəfəlik kəsmək lazımdır.  
H e y d ə r  Ə l i y e v: Prezident Putin dedi ki, bu, Rusiya dövlətinin mövqeyi deyildir. Yeri gəlmişkən, qısa 
mətbuat konfransı olanda – yəqin onu göstərəcəklər – məncə, o, hətta bu məsələyə toxundu. Yəni o dedi ki, 
kütləvi informasiya vasitələri vəziyyəti daha obyektiv işıqlandırmalıdır. Odur ki, sənin suallarının mahiyyətcə 
əsası yoxdur.  
S u a l: Heydər Əliyeviç, şadam ki, Siz bunların hamısına aydınlıq gətirdiniz, buna görə çox sağ olun. 
Mən sual verdikdə, o demək deyildir ki, bütün bu cəfəngiyata inanıram. Amma istəyirəm ki, qonşumuzun 
səsi həqiqətən eşidilsin və çox yaxşıdır ki, bütün suallara məhz prezident cavab verir. Əgər olarsa, daha 
iki-üç sual verim.  
Ayrı-ayrı generallarımızın Ermənistana pulla silah satdıqları məlum olduqda, bunu Rusiyada bir 
çoxumuz hiddətlə qarşıladıq. Bu, narazılıq doğurdu. Digər tərəfdən, bizi – Rusiyanı Xəzər neftinin 
müqəddəratı narahat edir. Bilirəm ki, indi Rusiyanın Azərbaycana neft sarıdan iddiaları yoxdur. Amma, 
Heydər Əliyeviç, mən əmin deyiləm ki, illər keçdikdən sonra Rusiyada bu iddialar meydana 
gəlməyəcəkdir. Mən haqlıyam?  
C a v a b: Yaxşı sualdır. Bax, indi sən yaxşı sual verdin. Birinci sual Rusiya generalları, təkcə ayrı-ayrı 
generallar barəsində deyil, Rusiyanın Müdafiə Nazirliyi barəsindədir. Yeri gəlmişkən, 1997-ci ildə bu fakt 
Rusiyanın dövlət orqanlarının özləri tərəfindən, əvvəla, Prezident Aparatında, Nəzarət İdarəsində aşkara 
çıxarıldı, sonra isə, məncə, Dövlət Dumasının Müdafiə Komitəsində sənədlər əsasında açıqlandı. Deyilirdi ki, 
əvvəlki üç ildə, yəni Ermənistanla Azərbaycan arasında müharibə gedən illərdə Rusiyanın Müdafiə Nazirliyi 
qeyri-qanuni, qeyri-leqal və pulsuz olaraq Ermənistana bir milyard dollarlıq silah, hərbi texnika və döyüş sursatı 
vermişdir.  
A n d r e y   K a r a u l o v: Görünür, rüşvət vermişdilər.  
H e y d ə r  Ə l i y e v: Yəqin rüşvətə görə vermişdilər. Bir halda ki, pulsuzdur, deməli, rüşvət almışdılar. 
Əlbəttə, bundan sonra biz öz işimizə başladıq. Bizim bütün bunlar barəsində indiyədək sənədlərimiz var və bu 
sənədləri Moskvada olan sənədlərə əlavə olaraq təqdim etdik. Bunun müqəssirləri var və onlar orada, 
Ermənistanda böyük məbləğdə rüşvət almışlar. Biz bu məsələni prezident Boris Yeltsinin qarşısında qaldırdıq. 
Mən onun yanında oldum. Xatirimdədir, mən Parisdə idim, orada Rostropoviçin 70 illiyini qeyd edirdik, ertəsi 
gün isə burada dövlət başçılarının iclası oldu. Mən axşam Yelisey sarayında idim, gecə ikən oradan yola 
düşdüm ki, səhər saat 10-da Kremldə olum. Bundan sonra mən bu məsələni dövlət başçılarının iclasında 
qaldırdım. Sonra prezident Yeltsinlə görüşümüz oldu. O dedi ki, bəli, düzdür, mən bundan hiddətlənmişəm, 
bunu araşdırmaq və lazımi tədbirlər görmək barədə göstəriş vermişəm.  
Biz çox sevindik. Bizdən də əlavə materiallar istədilər. Biz bu materialları buraya göndərdik, prokurorluqda 
təhqiqata başladılar. Sonra isə 1997-ci ilin yayında mən prezident kimi, Rusiyaya rəsmi səfərə gəldim. Bu, 
1997-ci il iyulun 3-də oldu. Mən həmin məsələni qaldırdım. Amma Boris Nikolayeviç başqa cür danışır. 
Gördüm ki, deyir, bəli, biz baxırıq və sair. Dedim, yox, bu işə aydınlıq gətirmək lazımdır. Belə olduqda o dedi, 
bilirsiniz, axı deyirlər ki, Sovet İttifaqı dağılarkən Azərbaycanda Ermənistana nisbətən daha çox silahlar qalmış-
dır. Mən dedim, hörmətli Boris Nikolayeviç, bunun digərinə nə dəxli var? Əvvəla, Siz bütün bunları haradan de-
yirsiniz? İkincisi isə, Siz mənə düzünü deyin, mən hesab edirəm ki, bu düzgün məlumat deyildir. Siz hətta mənə 
bu məlumatın düzgün olmadığı barədə sübutlar da təqdim etsəniz, məgər bu, daha Sovetlər İttifaqının silahından 
deyil, Sovetlər İttifaqının süqutundan sonra Rusiyada qalmış silahdan bir milyard dollar məbləğində 
Ermənistana qeyri-leqal, qeyri-qanuni, pulsuz silah verməyə əsas verirmi? Belə çıxır ki, 1992-ci ildə bölgü 
zamanı nə isə ədalətsizliyə yol verilmişdi. Siz bunun hesabına Ermənistanın silah cəbbəxanasını bu yolla qeyri-
leqal surətdə doldurmaq istəyirsiniz. Axı bunda əsla məntiq yoxdur. Bizim çox kəskin söhbətimiz oldu və onda 
o, təklif verməyə məcbur oldu: gəlin, bu məsələni araşdırmaq üçün üçtərəfli komissiya yaradaq.  
Mən isə deyirəm, yenə də başa düşmürəm – yarım il əvvəl siz bütün bu işi etiraf etdiniz və onun araşdırılması 
barədə göstəriş verdiniz. Baş prokurorluq bu təhqiqatla məşğuldur. Demək olar, hər şey sübuta yetirilmiş, təqsirkarlar 
müəyyənləşdirilmişdir – bu, Zaqafqaziyadakı qoşunların komandanıdır. O, Tbilisidə otururdu, bundan əvvəl isə 
Yerevanda idi, bütün bunlar müəyyən edilibdir. İndi isə deyirsiniz, gəlin komissiya yaradaq. Deyirəm, nədən ötrü? 
103 
 
Yox, gəlin komissiya yaradaq. Deyirəm, bilirsiniz ki, məni 1995–96–97-ci illərdə baş vermiş hadisələr 
maraqlandırır, sizi isə 92-ci ildə olmuş hadisələr. Gəlin əvvəlcə bir, sonra isə digər məsələni araşdıraq. Yox, o, 
dediyinin üstündə durdu. Üçtərəfli komissiya yaratdıq, biz Rusiya hökuməti sədrinin birinci müavini Serovu 
dəvət etdik, lakin Ermənistan bu komissiyada iştirak etməkdən boyun qaçırdı. Bu komissiya iki-üç dəfə toplaşdı, 
amma heç nə etmədi. Bununla belə, 92-ci ildə keçmiş Sovetlər İttifaqı silahlarının müttəfiq respublikalar 
arasında bölüşdürülməsinin Ermənistana qeyri-leqal, qeyri-qanuni silah verilməsinə, hər halda, heç bir dəxli 
yoxdur.  
Yeri gəlmişkən, 1992-ci il haqqında. 1992-ci ildə, Sovetlər İttifaqı artıq dağıldıqdan sonra Daşkənddə MDB 
dövlətləri başçılarının görüşü keçirilirdi. Orada kvotalar müəyyənləşdirilirdi ki, kim nə qədər silaha, xüsusən 
tanka və sairəyə malik ola bilər. O vaxtlar Azərbaycanda daxili mübarizə getməsi, çevrilişlə əlaqədar – bu, 
1992-ci ilin mayında olmuşdur  – oraya hansısa ikinci dərəcəli adam və Rusiyanın sabiq Müdafiə naziri 
Qraçovla sövdələşmiş, həmçinin prezident olmağa can atan başqa bir adam da getmişdi. Bizə məlumdur ki, o 
vaxt Qraçov ona demişdi ki, siz bu bölgü ilə razılaşın – yeri gəlmişkən, belə bir bölgü Avropada adi silahlar 
haqqında müqaviləyə uyğun olan kvotaya görə Azərbaycanın ziyanına idi – biz sizə prezident olmağa kömək 
edərik. O da həmin sənədi imzalamışdır.  
Odur ki, sualınız mənə tarixin çox ciddi səhifələrini açmağa imkan verir. Buna görə də həmin məsələ 
indiyədək həll edilməyib, adamlar cəzalandırılmayıb, heç bir iş görülməyibdir. Bu isə bizə Rusiyanın Müdafiə 
Nazirliyinə və bütövlükdə Rusiyaya qarşı iddialar irəli sürməyə əsas verir. Bir sözlə, bu, birinci sual barədə.  
S u a l: Bəs prezident Putin bu iddialardan xəbərdardırmı?  
C a v a b: Xəbərdardır.  
İkinci sual Xəzər nefti barədədir. Bilmirəm, bu suala hansı tərəfdən yanaşım. Burada Rusiya ilə Azərbaycan 
arasında fikir ayrılıqları yoxdur. 1994-cü ildə biz xarici sərmayələri cəlb etməyə başladıq. İlk böyük müqavilə Xəzər 
dənizinin Azərbaycan sektorundakı neft yataqlarının işlənilməsi üçün bağlandı.  
Azərbaycan sektoru nə deməkdir? 1970-ci ildə Xəzər dənizində neft hasilatı artmağa başladıqda Sovetlər 
İttifaqının Nazirlər Soveti Xəzərin sektorlara bölünməsi haqqında qərar qəbul etdi. Prinsipcə, hətta bundan sonra 
da bu məsələ ilə Azərbaycanın neft sənayesi təşkilatları məşğul olurdu. Ona görə ki, bildiyiniz kimi, 50 il bundan 
əvvəl, yeri gəlmişkən, dünya praktikasında ilk dəfə olaraq, Azərbaycan neftçiləri Xəzərin dibindən neft çıxarmağa 
başladılar – orada Neft Daşları adlanan dəniz şəhəri var, sahildən təxminən 100 kilometr məsafədə yerləşir. O ili 
unutmaq olmaz. Lakin sonra Xəzər dənizində neft hasilatı artırıldı, bundan sonra isə dünya praktikası çox sürətlə 
irəlilədi, dənizlərdə neft çıxarılmağa başlandı. Məsələn, Böyük Britaniya və ya Norveç Şimal dənizində cəmi 30 
ildir neft çıxarırlar. Özü də böyük dərinlikdən. Nə qədər çıxarırlar? Təkcə Norveç 150 milyon ton neft hasil edir.  
O vaxtlar mən burada, Moskvada işləyirdim və bilirdim ki, bunun da səbəbləri var, çünki Tümendə olduqca 
çox neft vardı və bu neftin hasilatı daha ucuz başa gəlirdi. Sovetlər İttifaqında neft hasilatının illik artımı 
təxminən 20 milyon təşkil edirdi. Sovetlər İttifaqı bütövlükdə ildə 600 milyon tondan çox neft çıxarırdı və yeri 
gəlmişkən, bu, Sovetlər İttifaqının sabit valyuta əldə etməsi üçün əsas ixrac məhsulu idi. Ona görə də sovet 
hökuməti Xəzər dənizindəki yataqlarla daha ciddi məşğul olmağa vəsait ayırmırdı.  
Azərbaycan müstəqil dövlət olduqda isə qarşıya belə bir məsələ çıxdı: nə etməli? Biz bilirik ki, orada zəngin 
neft və qaz yataqları var. Bizim özümüzün vəsaitimiz yoxdur. Hətta vəsaitimiz olsa belə, hazırda dünya 
praktikasının, yəni dünyanın iri neft şirkətlərinin malik olduqları texnologiyalar, texnika Azərbaycanda yoxdur. 
Bəs nə etməli? Deməli, xarici sərmayədarları və suyun çox dərinliklərindən neft çıxarmaq təcrübəsinə, müasir 
texnikaya və texnologiyalara malik iri xarici şirkətləri cəlb etmək lazımdır.  
Biz 1994-cü ilin sentyabrında ilk müqaviləni bağladıq. Yeri gəlmişkən, bu müqavilədən sonra Azərbaycanda 
böyük siyasi hadisələr baş verdi. Çünki müxtəlif qüvvələr bunu istəmirdilər. Bundan bir gün sonra bizdə DTK-
nın daxili həbsxanasından iri dövləti cinayətkarlar qaçırıldı. Yeri gəlmişkən, sonra onların hamısı, Rusiyaya 
getdi və burada gizləndilər. 10 gündən sonra Azərbaycanda terror aktları törədildi – parlament sədrinin müavini 
və prezidentin yanında Xüsusi İdarənin rəisi öldürüldü. O vaxt mən Amerika Birləşmiş Ştatlarında idim. 
Bundan 3–4 gün sonra sizin tanıdığınız polkovnik Surət Hüseynov tərəfindən dövlət çevrilişi cəhdi oldu. Bütün 
bunlar həmin müqavilə imzalandıqdan sonra baş verdi.  
O vaxtlar biz bunun çox ağır nəticələrinə məruz qaldıq. Həmin vaxtdan bəri biz öz sektorumuzda işləyirik. 
Amma elə onda Xəzər dənizinin hüquqi statusunu müəyyənləşdirmək məsələsi dururdu. Çünki artıq onda xarici 
sərmayədarlar Azərbaycana gəlmişdilər – söz düşmüşkən, onlar bundan sonra Qazaxıstan sahillərinə, Türkmə-
nistan sahillərinə də gəldilər – hər bir Xəzəryanı ölkənin harada neft çıxara biləcəyini yəqinləşdirməsi üçün 
Xəzər dənizinin hüquqi statusunu müəyyənləşdirmək məsələsi qarşıya çıxdı. Amma bu məsələ indiyədək həll 
edilməyibdir.  
Yeri gəlmişkən, biz birinci müqaviləni imzalayarkən Rusiyanın iri neft şirkəti olan "LUKoyl" şirkətini cəlb 
etmişdik. Yəni biz Rusiyasız heç nə etməmişdik. Orada təxminən 10 şirkət var, onlar müxtəlif miqdarda paya 
malikdirlər. "LUKoyl" şirkətinin bu müqavilədə 10 faiz payı var. "LUKoyl" sonrakı müqavilələrdə də hökmən paya və 
hətta bir yatağa malikdir. Yeri gəlmişkən, 1997-ci ilin iyununda mən burada, Kremldə olarkən "LUKoyl" ilə Azərbaycan 
Dövlət Neft Şirkəti arasında müqavilə imzalandı, bu müqavilədə biz Xəzər dənizinin Rusiya sektoruna bitişik olan öz 
104 
 
sektorumuzun şimal hissəsindəki bir yatağın işlənilməsi üçün bütün operatorluğu "LUKoyl"a verdik. Ortaya məsələlər 
çıxmadı, problemlər yoxdur, heç bir sual yoxdur.  
S u a l: Heydər Əliyeviç, bu o deməkdirmi ki, ümumiyyətlə, Rusiya ilə Azərbaycan arasında heç bir 
problem yoxdur?  
C a v a b: Yox, problemlər var.  
S u a l: Ən başlıca problem?  
C a v a b: Bilirsinizmi, bizim üçün ən başlıca problem Ermənistanla Azərbaycan arasında münaqişənin sülh 
yolu ilə həll olunmasından, Azərbaycanın işğal altındakı ərazilərinin Ermənistan silahlı qüvvələrindən azad 
edilməsindən, qaçqınların – insanlar öz dövlətində, öz ölkəsində qaçqın olmuşlar, çadırlarda yaşayırlar – öz yaşayış 
yerlərinə qayıtmasından ibarətdir. Yeri gəlmişkən, həmin ərazilərdə hər şey yerli-dibli dağıdılmış və qarət edilmişdir. 
Bu adamların əvvəlki yaşayış yerlərinə qayıtmasından sonra orada normal həyatın bərpa edilməsinə azı 10–15 il 
lazımdır, özü də buna vəsait olarsa. Çünki buna olduqca böyük məbləğdə vəsait lazımdır.  
S u a l: Rusiya isə yalnız vasitəçi rolunu oynayır, mən düzmü başa düşdüm?  
C a v a b: Rusiya ATƏT-in Minsk qrupunun digər həmsədrləri Birləşmiş Ştatlar və Fransa ilə birlikdə 
vasitəçi rolu oynayır. Lakin Rusiya bu məsələdə Birləşmiş Ştatlara, Fransaya və digər ölkələrə nisbətən həmişə 
daha fəal rol oynamışdır. Rusiya bu münaqişənin həlli üçün böyük imkanlara malikdir. Yeri gəlmişkən, dünən 
biz Kremldə bu mövzuda söhbət etdik. Mən əvvəlcə Ermənistan prezidenti Robert Köçəryanla təkbətək 
görüşdüm. Sonra biz – prezident Vladimir Putin, prezidentlər Köçəryan və Əliyev üçlükdə görüşdük. Biz məhz 
bu məsələni müzakirə etdik.  
S u a l: Hansı qərarı qəbul etdiniz?  
C a v a b: Hələlik qərar yoxdur. Biz sadəcə olaraq müxtəlif variantları müzakirə edirik.  
S u a l: Amma ermənilər bu variantları müzakirə edirmi, yəni dialoqa getməyə hazırdırlar?  
C a v a b: Bizdə dialoq çoxdan gedir. Xüsusən də Azərbaycan və Ermənistan prezidentləri arasında dialoq 
1999-cu ilin təxminən əvvəllərindən gedir.  
S u a l: Necə bilirsiniz, bu münaqişə nə vaxt həll ediləcəkdir?  
C a v a b: Ermənilər konstruktiv mövqe tutanda. Çünki ermənilərin, Ermənistanın tələb etdikləri beynəlxalq 
hüquqa tamamilə ziddir. Ermənilər Dağlıq Qarabağ üçün dövlət müstəqilliyi statusu tələb edirlər. Bundan ötrü onlar 
Dağlıq Qarabağdan əlavə, Dağlıq Qarabağ vasitəsilə Ermənistana dəhliz də tələb edirlər – bu, iri Laçın rayonudur. 
Onlar bunun müqabilində Dağlıq Qarabağa daxil olmayan, Dağlıq Qarabağ ətrafında yerləşən işğal edilmiş 
Azərbaycan rayonlarını tərk etməyə razıdırlar. Necə deyərlər, əngəl də bax, bundadır. Axı bu qanunsuzdur. Bu, 
beynəlxalq hüquqa ziddir. Azərbaycanın ərazi bütövlüyü pozulmuşdur, Azərbaycan sərhədlərinin toxunulmazlığı 
pozulmuşdur. Lakin bu de-faktodur. De-yure isə biz bununla razılaşa bilmərik. Ermənilər bunu tələb edirlər. Biz bəzi 
kompromislər təklif edirik. Onların da bu barədə hansısa təklifləri var. Lakin biz razılığa gəlməkdən hələlik 
uzağıq.  
A n d r e y  K a r a u l o v: Heydər Əliyeviç, mənim yoldaşım, çox sevilən insan – Artyom Borovik həlak 
olduqda Siz başsağlığı teleqramı göndərdiniz. Teleqramı qəzetlərimiz dərc etdi. Digər həmkarlarınızdan fərqli 
olaraq, Siz yeganə prezident idiniz ki, həmin gün susmağı lazım bilmədiniz, onun valideynlərinə, həyat 
yoldaşına təsəlliverici sözlər deməyi lazım bildiniz. Belə anlarda nədənsə çox aydın şəkildə anlayırsan ki, 
həqiqətən, ölkələrimiz arasında belə münasibətlər, heç zaman qırılmayacaq belə tellər mövcuddur. Adam istəyir 
ki, sammitdə məsələlər ildən-ilə çoxalmasın, əksinə, azalsın. Bu baxımdan Sizin rolunuz böyükdür.  
H e y d ə r  Ə l i y e v: Bilirsinizmi, tellər olduqca çoxdur. Sizin xatırlatdığınız fakt bir çox faktlardan 
biridir. Mən Artyom Boroviki çox təcrübəli, çox fəal, çox cəsarətli jurnalist kimi tanıyırdım. Yeri gəlmişkən, bir 
jurnalist kimi o da, başçılıq etdiyi jurnalist təşkilatları da Rusiyanın demokratikləşdirilməsində çox böyük rol 
oynamışlar. Mən ona buna görə hörmət edirdim. O, Azərbaycanda bir neçə dəfə olmuşdu, mən onunla görüşüb 
söhbət etmişdim. Bu mənim üçün hər cəhətdən maraqlı idi. Ona görə də mən onun həlak olmasını, əlbəttə, ürək 
ağrısı ilə qarşıladım. Odur ki, teleqram göndərərək öz münasibətimi bildirdim.  
Tellər olduqca çoxdur, lap çoxdur. Amma gərək bu tellərə hər iki tərəfdən hörmətlə, xeyirxahlıqla yanaşılsın. 
İlk növbədə Rusiya tərəfindən. Rusiya böyük ölkədir. Böyük  xalqdır. Azərbaycan isə kiçik ölkədir və xalqı da 
sayca çox deyildir. Gördüyünüz kimi, vəziyyətimiz necə müxtəlifdir. Azərbaycanda belə bir məsəl var: bizə 
tərəf bir addım atsalar, əvəzində biz iki addım atarıq. Amma biz irəliyə doğru deyil, əksinə, geriyə addım 
atıldığını gördükdə, əlbəttə, geriyə addım atmırıq, sadəcə olaraq yerimizdə dururuq.  
A n d r e y  K a r a u l o v: Çox sağ olun, Heydər Əliyeviç. 
 
105 
 
 
RUSİYA FEDERASİYASININ PREZİDENTİ  
VLADİMİR PUTİN İLƏ  
GÖRÜŞDƏ SÖHBƏT 
 
Moskva, Kreml 
 
22 iyun 2000-ci il 
 
V l a d i m i r   P u t i n:  Xoş gəlmisiniz, cənab Prezident! Müstəqil Dövlətlər Birliyi ölkələri dövlət başçılarının 
zirvə görüşündə Sizin iştirak etmənizdən çox məmnun oldum. MDB mexanizminin təkmilləşdirilməsi barədə Sizin 
fikirlərinizi bir daha yüksək dəyərləndirirəm. 
H e y d ə r   Ə l i y e v: Səmimi sözlərinizə görə Sizə təşəkkürümü bildirirəm. Müstəqil Dövlətlər Birliyi 
ölkələri dövlət başçılarının daha səmərəli keçmiş budəfəki sammitində iqtisadiyyat, regional təhlükəsizlik və 
strateji sabitlik sahəsində əməkdaşlığın daha da möhkəmləndirilməsi və inkişaf etdirilməsi yollarının 
müəyyənləşdirilməsinə dair müzakirələrdən razı qaldım. 
V l a d i m i r   P u t i n: Müstəqil Dövlətlər Birliyinin fəaliyyəti və perspektivləri haqqında ətraflı fikir 
mübadiləsi aparmaq çox vacibdir.  
H e y d ə r   Ə l i y e v: Mən də əminəm ki, Müstəqil Dövlətlər Birliyinin üzvü olan ölkələrin bütün 
sahələrdə qarşılıqlı surətdə faydalı əlaqələri  bundan sonra daha da genişlənəcək və möhkəmlənəcəkdir. 
V l a d i m i r   P u t i n: Ölkələrimizin ənənəvi dostluq  və mehriban qonşuluq münasibətlərindən mən çox 
razıyam. Biz bundan sonra da siyasət, iqtisadiyyat, mədəniyyət, elm və digər sahələrdə əməkdaşlığın daha da 
dərinləşməsinə nail olmalıyıq. 
H e y d ə r   Ə l i y e v: Bu gün bizim ölkəmiz üçün ən ağrılı problem Ermənistan – Azərbaycan, Dağlıq  
Qarabağ münaqişəsidir. 12 ildən bəri davam edən münaqişə nəticəsində Azərbaycan torpaqlarının 20 faizi işğal 
olunmuş, bir milyondan çox vətəndaşımız yerindən-yurdundan zorla qovularaq çadırlarda ağır şəraitdə yaşayır. 
Bu münaqişənin sülh yolu ilə aradan qaldırılması üçün ATƏT-in Minsk qrupu çərçivəsində və birbaşa 
danışıqlar aparılır. Minsk qrupu həmsədrlərinin, o cümlədən Rusiya Federasiyasının bu sahədə səylərinin 
artırılmasına ehtiyac duyulur. 
Mən inanıram ki, ölkələrimizi maraqlandıran bir sıra digər məsələlər kimi, bu ağır problem də nəhayət ki, öz 
obyektiv həllini tapacaqdır. 
106 
 
 
AZƏRBAYCAN PREZİDENTİ HEYDƏR ƏLİYEV, RUSİYA PREZİDENTİ VLADİMİR PUTİN 
VƏ ERMƏNİSTAN PREZİDENTİ  
ROBERT KÖÇƏRYAN  
ARASINDA GÖRÜŞ 
 
Moskva, Kreml 
 
22 iyun 2000-ci il 
 
Azərbaycan Respublikasının prezidenti Heydər Əliyev, Rusiya Federasiyasının prezidenti Vladimir Putin 
və Ermənistan Respublikasının  prezidenti Rober Köçəryan arasındakı görüşdə Ermənistan – Azərbaycan, 
Dağlıq Qarabağ münaqişəsinin sülh yolu ilə tezliklə həll edilməsi sahəsində qarşıda duran məsələlər ətraflı 
müzakirə olundu.  
Ermənistan–Azərbaycan, Dağlıq Qarabağ münaqişəsinin sülh yolu ilə aradan qaldırılması sahəsində görülən 
işləri nəzərdən keçirən və bu istiqamətdə səylərin daha da  gücləndirilməsinin vacib olduğunu nəzərə çatdıran 
prezidentlər tam sülh əldə edilənədək atəşkəs rejiminin qorunub saxlanması üçün bütün lazımi tədbirlərin 
görülməsinin zəruriliyini yekdilliklə təsdiq etdilər. 
Dövlət başçıları münaqişənin sülh yolu ilə tənzimlənməsi sahəsində ATƏT-in Minsk qrupu çərçivəsində aparılan 
fəaliyyətin bundan sonra da davam etdirilməsinin vacib olduğunu vurğuladılar. 
Regionda sülhün və sabitliyin yaradılmasında Rusiyanın böyük marağını nəzərə çatdıran prezident Vladimir Putin 
ATƏT-in Minsk qrupunun həmsədrlərindən biri kimi, Rusiyanın nizamasalma prosesində səylərini daha da artırmaq 
əzmində olduğunu bildirdi. 
Söhbət zamanı nizamasalma prosesinin irəliləməsi üçün belə görüşlərin əhəmiyyəti bir daha vurğulandı. 
107 
 
 
AZƏRBAYCANLILARIN ÜMUMRUSİYA KONQRESİNİN TƏSİS YIĞINCAĞINDA 
NİTQ 
 
Moskva, 
Azərbaycan Respublikasının səfirliyi 
 
22 iyun 2000-ci il 
 
Əziz həmvətənlər! 
Əziz bacılar, qardaşlar, dostlar! 
Çox məmnunam ki, bu gün mənə sizinlə görüşmək nəsib olubdur. Sizin hamınızı səmimi-qəlbdən 
salamlayıram. Sizin simanızda Rusiyada yaşayan bütün azərbaycanlıları, hər bir azərbaycanlını ürəkdən 
salamlayır, hamınıza cansağlığı, işlərinizdə uğurlar, ailələrinizə səadət arzu edirəm. 
Mən hiss etdim ki,  burada toplaşanların əksəriyyəti daha çox rus dilində danışır, rus dilini başa düşür. Ona 
görə bu  gün məqsədim ondan ibarətdir ki, siz mənim sözlərimin hamısını olduğu kimi anlaya biləsiniz. 
Azərbaycan dili bizim ana dilimiz, doğma dilimizdir, müstəqil Azərbaycanın dövlət dilidir. Bu dili, yəni anadan 
gələn dili hər bir azərbaycanlı  bilməlidir. Ancaq eyni zamanda, mən bilirəm ki, Rusiyada yaşayan 
azərbaycanlılar, yaxud da Azərbaycanın özündə yaşayan azərbaycanlılar uzun illər olan ənənəyə görə rusca 
təhsil alıblar, ailələrində də daha çox rusca danışıblar. Ona görə də öz dillərini bilməkdən bir az qüsurları var. 
Azərbaycan dövlət müstəqilliyini əldə edəndən sonra Azərbaycan dili dövlət dili elan olundu. Bundan 
doqquz il keçir. İndiyə qədər də Azərbaycanda, Bakıda azərbaycanlılar var, hətta dövlət işində çalışan 
azərbaycanlılar var ki, bizim müxtəlif iclaslarda, toplantılarda xahiş edirlər ki, öz fikirlərini daha dəqiq ifadə 
etmək üçün onlara imkan verilsin rus dilində danışsınlar. Mən isə neçə dəfə onları xəbərdar etmişəm ki, sizə bir 
az da vaxt verirəm, ancaq əgər o müddətdə də öz ana dilinizi, dövlət dilinizi öyrənə bilməsəniz, bundan sonra 
dövlət işini tərk edəcəksiniz. Ondan sonra hansı dildə danışırsınız-danışın. 
Amma bu sizə aid deyil, Azərbaycanda yaşayan və dövlət işində çalışan azərbaycanlılara aiddir. Eyni 
zamanda, burada məndən öncə çıxış edənlər də, xüsusən professor Məmməd Əliyev dedi ki, harada olursan-ol, 
hansı məmləkətdə, hansı xalqın içində yaşayırsan-yaşa – öz kökünü unutmamalısan. Öz dilini nəinki 
unutmamalısan – bilməlisən, öz adət-ənənələrini nəinki bilməlisən–bunlara həmişə riayət etməli, bunları 
qorumalısan, saxlamalısan. 
Ancaq mən hesab etmirəm ki, indi biz burada hamının qarşısında belə tələblər qoymalıyıq. Yox. Biz 
müstəqilliyi yeni əldə etmişik. Həm Azərbaycanda yaşayan bir çox azərbaycanlılar, həm də Azərbaycandan 
kənarda, o cümlədən Rusiyada yaşayan azərbaycanlılar rus dilini həmişə əsas dil hesab ediblər. Ona görə də qısa 
bir müddətdə bunu dəyişdirmək mümkün deyildir. 
Ancaq hər kəs harada yaşayır-yaşasın – təkcə Rusiyada yox, lap Avstraliyada, yaxud da, nə bilim, Cənubi 
Afrikada yaşasa da – gərək nəinki öz dilini unutmasın, onu həmişə bilsin. 
Mən Azərbaycanda dəfələrlə çıxış edib demişəm və bunu sizə də deyirəm: mən istəyirəm ki, azərbaycanlılar 
– bunu xüsusən gənclərə ünvanlayıram – rus dilini də, ingilis dilini də, fransız dilini də, alman dilini də, ərəb 
dilini də, ispan dilini də yaxşı, təmiz bilsinlər. Amma Azərbaycan dilini də yaxşı bilsinlər. İnsan nə qədər çox dil 
bilsə, o qədər də zəngindir. Təkcə bir dillə yaşayan adam indiki, müasir dünyada, bütünlüklə bir-biri ilə əlaqədə olan 
dünyada, təbiidir ki, çətinlik çəkər. 
Bunları nəzərə alaraq, sizə hörmət edərək mən çıxışımın sonrakı hissəsini  rus dilində davam etdirəcəyəm. 
Əziz dostlar, həmvətənlərim! 
Mən bugünkü görüşə şadam və sizi, sizin simanızda Rusiyada yaşayan bütün azərbaycanlıları bir daha 
salamlayıram. 
Şadam ki, indi Rusiyada Azərbaycanı layiqincə təmsil edən azərbaycanlılar yaşayırlar. Bununla əlaqədar, hər 
iki amil – azərbaycanlıların sayı da əhəmiyyətlidir. Lakin bununla yanaşı, Rusiya cəmiyyətində artıq müəyyən 
yer tutan azərbaycanlılar özlərinin fəaliyyəti – elmi, mədəni, kommersiya və ya hər hansı digər fəaliyyətilə 
azərbaycanlıların nəyə qadir olduqlarını, Azərbaycan xalqının nəyə qadir olduğunu göstərirlər. 
Xalqımız istedadlı, bacarıqlı xalqdır. Xalqımızın bütün tarixi buna parlaq sübutdur. Lakin mən Azərbaycanda 
işlədiyim əvvəlki vaxtlarda həmişə  demişəm və bu, onda da mənim  qəti inamım  olmuşdur və bu gün də 
əminəm ki, öz ərazisinin hüdudları, sərhədləri daxilində qapanıb qalan heç bir xalq bütün dünya ictimaiyyətinin, 
bütün dünya sisteminin sürəti ilə inkişaf edə bilməz. Yəni, mən həmişə milli məhdudluq hisslərinin əleyhinə 
olmuşam. Bəzən adamlar burada ziddiyyət görürlər, yəni, məsələn bizdə, Azərbaycanda keçmiş vaxtlarda  da elə 
adamlar olmuşlar və bu gün də elə adamlar var ki, deyirlər yox, filankəs azərbaycanlıdırsa, onun hər şeyi azərbaycan-
sayağı olmalıdır. Bəli, əgər o, anadan azərbaycanlı doğulmuşsa, onun hər şeyi üçün azərbaycanlılıq xasdırsa, başlıcası 
isə  onun damarlarından azərbaycanlı qanı axırsa, onu daha heç cür dəyişdirmək olmaz – o, azərbaycanlı kimi 
düşünür, onun qəlbi azərbaycanlı qəlbidir. Lakin əgər o yalnız öz  kəndində yaşasa, oxusa, inkişaf etsə və öz 
108 
 
kəndindən uzağı görməsə, öz genetik dahiliyinə baxmayaraq, çətin ki, çox şeyə nail olsun. Yeri  gəlmişkən, güman 
edirəm dünyada elə adamlar var ki, onlar öz genlərinə görə çox qabiliyyətli doğulurlar və öz inkişafında dahi ola 
bilərlər, lakin yalnız ona görə dahi olmurlar ki, doğulduqları yerin, yaxud yaşadıqları ölkənin hüdudlarından 
kənara çıxmırlar. 
1970-ci illərdə mən Azərbaycanın rəhbəri işləyərkən – bilirsiniz ki, mən 1969-cu ildə Azərbaycanın rəhbəri 
seçildim və 1982-ci ilin axırlarınadək bu vəzifədə çalışdım, sonra Moskvaya işləməyə getdim – bu prinsipləri əsas 
tutaraq, bəzən hətta inzibati qaydada çalışırdım ki, gənclərimiz – əlbəttə, artıq 50,60,70 yaşında  olan adama deyə 
bilməzdim ki, dur Moskvaya və Sibirə, yaxud harasa get – cavanlarımız, gənclərimiz təhsil almaq üçün hökmən 
Sovetlər İttifaqının başqa respublikalarına getsinlər. O vaxtlar bizim Sovetlər İttifaqından, yəni Sovetlər İttifaqının 
hüdudlarından başqa, ayrı imkanlarımız yox idi. Siz yəqin xatırlayırsınız ki, mən bir çox adamları mütəşəkkil 
surətdə Moskvaya, Leninqrada, nəinki Rusiyanın, Ukraynanın, eləcə də digər müttəfiq respublikaların şəhərlərinə 
təhsil almağa göndərirdim – bəlkə də bu adamlardan kimlərsə burdadır – yadınızda olar. Özü də mən bunu güzəştli 
şərtlərlə edirdim. 
Azərbaycan bu baxımdan böyük güzəştlərə nail olmuş yeganə respublika idi. 1970-ci ildən başlayaraq, mən 
Azərbaycanın hüdudlarından kənara, ən əvvəl Rusiyaya, ən əvvəl Moskvaya, Leninqrada, digər iri ali təhsil 
mərkəzlərinə, elm mərkəzlərinə, mədəniyyət mərkəzlərinə daha çox azərbaycanlı göndərilməsini qarşıya bir 
vəzifə olaraq qoydum. 
Əvvəl mənə belə böyük kvota vermirdilər. Yüz adama razılıq verdilər, həm də adam istədiyi yerə özü də 
gedə bilərdi, bu baxımdan Sovetlər İttifaqında heç bir məhdudiyyət yox idi. Amma iş burasındadır ki, hər bir ali 
məktəbdə müsabiqə olurdu. Azərbaycanlı gənclər isə çox vaxt bu müsabiqədən keçə bilmirdilər. Bir tərəfdən, biz 
etiraf edirik ki, məsələn, bəzi gənc azərbaycanlıların orta məhsili elə yüksək səviyyədə  deyil ki, onlar Moskva 
Universitetində müsabiqədən keçə bilsinlər. Digər tərəfdən, çox istedadlı gənclər vardı, amma onlar rus dilini kifayət 
qədər bilmirdilər, doğrudur, riyaziyyatı yaxşı bilirdilər və Moskva Universitetində imtahan verən hər hansı abitu-
riyentlə yarışa girə bilərdilər, amma rus dilini kifayət qədər bilmirdilər. Əlbəttə, onlar bundan ziyan çəkirdilər. 
Buna görə də o vaxtlar mən Azərbaycan gənclərinin Sovetlər İttifaqının ali məktəblərinə müsabiqədənkənar 
qəbul edilməsi hüququnu aldım. Əvvəlcə 100 yer verdilər, artıq 1978–79-cu illərdə isə bu kvotanı 800 nəfərə 
çatdıra bildim. Özü də bu iş məndən ötrü o dərəcədə mühüm idi ki, respublika rəhbəri üçün bəlkə də daha vacib 
sayılan bütün digər vəzifələrimlə yanaşı, bununla özüm məşğul olurdum. 
Bilirsinizmi,  gah oraya köçdüyümə, gah buraya köçdüyümə görə, keçmişimə aid bir çox şeylər arxivimdə 
qalmayıbdır, bəzən hər şeyi saxlamağa imkanım olmurdu və sadəcə, yerim olmadığımdan ləğv edirdim. Amma 
hər il Sovetlər İttifaqının müxtəlif şəhərlərinə müsabiqədənkənar göndərilən bu gənclərin jurnalları isə 
arxivimdə  qalmışdır. İndi siz mənim arxivimə baxsanız görərsiniz ki, hansı rayondan, hansı şəhərdən olan hansı 
adam hansı ildə hansı instituta qəbul edilmişdir. Onların arasında layiqli insanlar çox olmuşdur. 
Mən bunu nə üçün edirəm? Əvvəla, açığını deyək, Moskva Universitetinin təhsil səviyyəsi Bakı 
Universitetinin təhsil səviyyəsindən qat-qat yüksəkdir. O vaxtlar da belə olmuşdur, indi də belədir. Mən bir misal 
çəkdim, bir çox digər misallar da çəkmək olar. İkincisi, bəzi ixtisaslar üzrə bizdə, sadəcə olaraq, ali təhsil yox idi. 
Deməli, bu profil üzrə mütəxəssislər hazırlamaq üçün digər respublikaların ali məktəblərinin imkanlarından istifadə 
etmək lazım idi. Üçüncüsü isə, mən məhz ona çalışırdım ki, adamlar öz qınından çıxsınlar. Başa düşürsünüzmü, 
adamlar bu milli məhdudluq dairəsini qırsınlar, daha geniş məkana çıxsınlar, başqaları ilə ünsiyyətdə olsunlar. Bu 
istəsən də, istəməsən də insanı heç olmasa rus dilini öyrənməyə vadar edirdi, çoxları isə burada, Moskvada, 
Leninqradda, başqa şəhərlərdə rus dili ilə yanaşı, ingilis dilini də, ayrı dilləri də öyrənirdilər. 
Yeri gəlmişkən, mən bununla hər il məşğul olurdum və Moskvada təhsil alan  tələbələri bir neçə dəfə buraya, 
daimi nümayəndəliyə toplamışdım. Ancaq sonra onların sayı o qədər artdı ki, burada daha yer olmadı. 
Xatirimdədir, o vaxtlar biz Tver bulvarındakı teatra – yeni Moskva Bədaye Akademik Teatrına keçdik, hamını 
oraya topladıq və mən Moskvanın rəhbərindən tutmuş, bütün Moskva rəhbərliyini, Ali Təhsil nazirini və 
komsomolun mərkəzi komitəsinin rəhbərliyini və sair, Sov.İKP MK-nın işçilərini, məsul işçiləri dəvət etdim. 
Orada görüş oldu. Yeri gəlmişkən, görüşün rəsmi hissəsindən sonra onlara hansısa çox yaxşı bir tamaşa 
göstərdilər. 
Mən bunu nə üçün xatırlayıram? Cəbrayıl rayonunun – bu, Azərbaycanın dağlıq rayonudur – ucqar 
kəndindən olan dördüncü kurs tələbəsi çıxış etdi. Biz onu buraya göndərəndə rus dilini, demək olar, bilmirdi və 
ya pis bilirdi. O çıxış etdi, rus dilində yaxşı danışdı və məhz ona görə çıxış etdi ki, qiymətlərinin hamısı əla idi. 
Mənim etdiyim işlərin nə demək olduğunu elə bu misal əsasında görə bilərsiniz. Mən bu gəncə baxanda 
sevincdən gözlərim az qala yaşardı. Elə sevinirdim ki. Belələri isə çoxdur. Əgər hər il orta hesabla 800 adam 
göndərirdiksə, indi hesablayın görün, on beş ildə nə qədər adam göndərmişdik. 
O vaxtlar məqsədim bu idi ki, onlar belə yüksək təhsil aldıqdan, o vaxtkı ümumsovet mühitinə – Moskva, 
Leninqrad və ya Kiyev mühitinə uyğunlaşdıqdan sonra Azərbaycana həm daha savadlı, həm daha yüksək 
mədəniyyətli, həm də daha geniş dünya görüşünə malik adamlar kimi qayıtsınlar. Güman edirdim ki, onların bir 
qismi qayıtmayacaqdır. Nəyə görə? Ona görə ki, Moskvada yaşamaq onun xoşuna gələcək, qoy Moskvada yaşasın. 
Hər hansı bir qızla tanış olub, ona evlənəcək, nə olsun, bu da yaxşıdır, qoy öz həyatını istədiyi kimi qursun. Sonra 
109 
 
belə də oldu – onların bir qismi qayıtmadı, bir qismi qayıtdı. Buna görə də mənim göndərdiyim və hər halda, özümə 
doğma bildiyim adamların çoxu Rusiyanın və keçmiş Sovetlər İttifaqının müxtəlif regionlarında yurd saldılar, uğurla 
yaşayırlar və ailə qurublar. 
Mən tarixə bu ekskursu belə  bir fikrə yaxınlaşmaq üçün etdim ki, ümumiyyətlə, hər bir xalqın öz vətəni var. 
Bizim vətənimiz Azərbaycandır, o bizim doğma torpağımızdır. Bu vətən nə dünən, nə də bu gün meydana 
gəlibdir. Bu vətən çoxəsrlik tarixə malikdir, bu vətən çoxəsrlik zəngin mədəniyyətə malikdir, bu vətəndə çox zəngin 
ənənələri, adətləri, öz xarakteri olan xalq yaşayır. Bu, xalqın xüsusiyyətidir, millətin xüsusiyyətidir. Bu olmasa, millət 
də olmaz. Millət isə olmasa, insan nə dərəcədə ağıllı olsa da, hər halda, naqis insandır. Ona görə də bizim vətənimiz 
Azərbaycandır. Bəli! Amma vətənimizi intellektual baxımdan daha zəngin, iqtisadi cəhətdən daha zəngin etmək üçün 
və vətənimizin daha çox tanınması üçün, vətənimizin dünyada hər yerdə məşhur olması üçün insanlar vətənin hü-
dudlarından uzaqlara getməli və istədikləri yerdə məkan  salmalı, istədikləri yerdə yaşamalı, istədikləri yerdə 
işləməlidir, ancaq vətənlə əlaqələri kəsməməli, vətəni unutmamalı və öz milli köklərini unutmamalıdırlar. 
İndi Rusiyada çoxlu azərbaycanlı yaşayır. İndi daha Sovetlər İttifaqı yoxdur. Biz müstəqil dövlətik və yeri  
gəlmişkən, deməliyəm ki, müstəqillik xalqımızın ən böyük tarixi nailiyyətidir. Biz artıq çoxdan, bir çox əsrlər 
boyunca öz dövlət müstəqilliyimizə malik deyildik. Müstəqilliyə nail olmaq–bu hadisəni lazımınca qiymətlən-
dirmək çətindir. Budur, indi biz artıq müstəqil dövlətin nümayəndələri kimi, artıq öz dövləti olan Azərbaycan 
xalqının nümayəndələri kimi, Moskvada da, Vaşinqtonda da, Parisdə də, Brüsseldə də və ya hər hansı digər 
şəhərdə də görüşürük və bu dövlətin Dünya Birliyində, Birləşmiş Millətlər Təşkilatında, bir çox digər bey-
nəlxalq təşkilatlarda öz yeri vardır. Bu çox böyük tarixi nailiyyətdir.  
Dünən burada Mustəqil Dövlətlər Birliyinin növbəti sammiti keçirildi. Bəli, mən burada işləmişəm, mən 
Sovetlər İttifaqının rəhbərlərindən biri olmuşam. Yeri gəlmişkən, Azərbaycan xalqının bütün tarixi ərzində mən 
Sovetlər İttifaqı kimi böyük fövqəldövlətin rəhbərliyində olmaq şərəfinə layiq görülmüş yeganə azərbaycanlı 
idim. Bəli, mən burada, Azərbaycanda çox yüksək vəzifələr tutmuşam. Amma indi Azərbaycan prezidenti 
olaraq, mən bunu keçmişdə malik olduqlarımın hamısından yüksək hesab edirəm. 
Mən Sov.İKP MK Siyasi Bürosunun üzvü olmuşam, SSRİ Nazirlər Soveti sədrinin birinci müavini olmuşam, 
mən Sovetlər İttifaqının bir neçə rəhbərindən biri olmuşam, mən Kremldə otururdum, Kremldə işləyirdim. İndi isə 
Kremlə başqa dövlətin prezidenti kimi gəlirəm. 
Ona görə də xalqımızın, ölkəmizin müstəqilliyi böyük işdir. Müstəqil Dövlətlər Birliyinə daxil olan 
bərabərhüquqlu 12 dövlət kimi, dünən biz birliyimizin məsələlərini müzakirə etdik. Sonra isə görüşlər, ayrı-ayrı 
prezidentlər arasında ikitərəfli görüşlər və Rusiya prezidenti ilə görüşlər keçirildi. Bu gün mənim çox uzun sürən 
bir görüşüm oldu. Görüşdən çıxanda məni müşayiət edən şəxslər dedilər ki, siz Rusiya prezidenti Vladimir 
Vladimiroviç Putinlə bir saat qırx dəqiqə söhbət etdiniz. Yeri gəlmişkən, biz ayrılarkən mən ona dedim ki, indi 
də Azərbaycan icmasının nümayəndələri ilə görüşə gedirəm, səfirin mənə  bildirdiyinə görə, onlar Rusiya 
Federasiyasının 50 vilayətindən gəliblər. O sizə salam yetirməyi xahiş etdi. 
Təkrar edirəm, Rusiyada çoxlu azərbaycanlı yaşayır. Onların hamısı – bəlkə küçə süpürən də, bazarda  alver 
edən də, elmin və ya mədəniyyətin ən yüksək zirvəsində olan da, böyük kommersant olan da bizim üçün doğma 
adamlardır. Çünki onların hamısı bizim adamlarımızdır. Mən də Azərbaycan prezidenti olaraq, hər bir 
azərbaycanlını özüm üçün əziz adam bilirəm. 
Rusiyada nə qədər azərbaycanlı olduğunu söyləmək mənim üçün çətindir. Bəziləri deyirlər, onlar bir 
milyondur, başqaları deyir ki, iki milyondur. Məncə, heç kim dəqiq hesablamayıbdır. Amma, hər halda, mən belə 
təsəvvür edirəm ki, azərbaycanlıların bir qismi buradadır, onlar müxtəlif səbəblərə görə çoxdan Rusiyada məskən 
salmış, öz yerlərini tutmuşlar və elmdə, təhsildə, səviyyədə, mədəniyyətdə, kommersiya strukturlarında çalışırlar, 
hətta dövlət qulluğunda olanlar da  var – mən burada dövlət qulluğundakı bir neçə adamla rastlaşdım, sevindim – 
müxtəlif sahələrdə – çoxları istehsalatda işləyirlər. Elə götürək Ulyanovskı, orada cəmiyyət var, bilmirəm, burada o 
cəmiyyətin nümayəndələri var, ya yox. Onlar orada böyük cəmiyyət yaratmışlar və bir neçə dəfə Bakıya gəlmişlər və 
mən hətta Rusiyadakı Azərbaycan icmasından ilk dəfə hədiyyəni  – Ulyanovsk avtomobil zavodunun avtobusunu on-
lardan almışdım. Onlar bu avtobusu Bakıya gətirərək mənə bağışlamışlar. Təbii ki, mənim avtobusa ehtiyacım 
yoxdur. Mən onu bu avtobusa ehtiyacı olanlara bağışladım. 
Məsələn, mən bunu müsbət amil hesab edirəm. Azərbaycanda bizim bəzi adamlar – bədxahlar da, 
müxalifətdən olanlar da – bunu xüsusilə şişirdirlər. Deyirlər ki, görürsünüzmü, «Azərbaycandan iki milyon 
azərbaycanlı çıxıb getmişdir, Rusiyada yaşayır. Ona görə ki, Azərbaycanda yaşamaq çox ağırdır». Müxalifət 
bizi bunda təqsirləndirmək istəyir. Yaxşı, Rüstəm İbrahimbəyova Azərbaycanda yaşamaq ağır idi, yoxsa, 
məsələn, Fərman Salmanova Azərbaycanda yaşamaq ağır idi, yaxud Məmməd Əliyevə Azərbaycanda yaşamaq 
ağır idi? Onlar burada öz layiqli yerini tapmışlar və buna ancaq sevinmək lazımdır. 
Məsələn, bu gün səfir bildirdi ki, Rüstəm İbrahimbəyov, Məmməd Əliyev burada işləyərək Rusiya 
Federasiyasının dövlət mükafatına layiq görülmüşlər. Bu bizim üçün şərəfdir, buna sevinmək lazımdır. 
Yeri gəlmişkən, mən bu imkandan istifadə edərək, sizi səmimi-qəlbdən təbrik edirəm və istəyirəm ki, 
mükafatlar daha çox olsun. Rusiyada iki milyon, milyon yarım, bir milyon azərbaycanlının olması müsbət 
amildir. Azərbaycanda kifayət qədər adam var. Odur ki, narahat olmayın, buna görə Azərbaycan boşalmaz. 
110 
 
Çünki bizdə ərazi böyükdür, doğum da yüksəkdir. Ona  görə də Azərbaycanda kifayət qədər adam var. Mən 
bununla demək istəmirəm ki, köçüb gedin. Yox. Lakin kim getmək istəyirsə, qoy getsin. Bəziləri müvəqqəti ola-
raq işləməyə gedir, digərləri məskən salaraq burada yaşayır, amma vətəni unutmur, gəlirlər, Nizami küçəsində 
və ya bulvarda gəzir, öz cavanlığını xatırlayır, qohumları ilə ünsiyyətdə olurlar və sair. Bəli, elə kontingent də 
var ki, onlar pul qazanmağa gedirlər, çoxları bazarlarda çalışır, burada da qəbahətli bir şey yoxdur.  
Bilirsiniz ki, 70–80-ci illərdə, bəlkə də bir az əvvəlki illərdə Türkiyədə iqtisadi vəziyyət çətin olduğundan bir 
çox türklər Almaniyaya getmişdilər. Almaniyanın isə məhz işçi qüvvəsinə ehtiyacı var idi. Lakin Almaniyada – 
mən o vaxtkı Qərbi Almaniyanı nəzərdə tuturam – həyat səviyyəsi yüksək, çox yüksək olduğuna görə, çox da 
ixtisaslı olmayan belə işlər üçün onların öz adamları çatışmırdı. Buna görə də bu onlar üçün hətta sərfəli idi. Deməli, 
öz vətənində, Türkiyədə özləri üçün lazımi iş tapa bilməyən türklər pul qazanmağa Almaniyaya gedir və orada pul 
qazanaraq ailələrini dolandırırdılar. Almaniya isə özü üçün lazımi işçi qüvvəsini artırırdı. İndi Almaniyada üç milyon 
türk yaşayır və Almaniya parlamentində vaxtilə Almaniyaya pul qazanmağa getmiş türklərdən deputatlar var. 
Təfsilata varıb deməyəcəyəm ki, indi Almaniya türklərin gözləndiyindən də çox olmasından narahatdır. Bu başqa 
məsələdir, bunlar təfərrüatdır və görünür, açıqlamağa lüzum yoxdur. Amma mən bilirəm. 
Yaxud yadımdadır, məsələn, Yuqoslaviyadan da Almaniyaya çoxlu adam işləməyə gedirdi. Bizdə Sovetlər 
İttifaqı idi və  sosialist düşərgəsi idi. Lakin bayaq dediyim kimi, mən Sovetlər İttifaqının rəhbərlərindən biri 
idim, problemlərlə, xarici işlərlə, o cümlədən sosialist ölkələri birliyinin, sosialist düşərgəsinin möhkəmlənməsi 
ilə də məşğul olurdum. Mən Yuqoslaviyaya getmiş və rəhbərlərlə görüşmüş, Sovetlər İttifaqı ilə Yuqoslaviya 
arasında qarşılıqlı münasibətlər barədə söhbət etməli olmuşdum. O vaxtlar bizim ən mürəkkəb münasibətlərimiz 
məhz Yuqoslaviya ilə idi. Elə olurdu ki, biz saatlarla müzakirə, mübahisə edirdik, əlbəttə, bu zaman bizdə, sovet 
rəhbərliyində olan nəzəriyyəni əsas tuturduq. Mən onları qınayaraq deyirdim ki, bu nə olan işdir, siz, sizin 
vətəndaşlarınız Almaniyaya gedirsiniz, adamlarınız qara fəhləlik edir, başqa ideologiyanın təsiri altına düşürlər 
və sair və sair. Mən onları qınayırdım, onlar isə mənə deyirdilər, yoldaş Əliyev, Siz səhv edirsiniz, heç də belə 
şey yoxdur, bu hətta yaxşıdır. Onların Almaniyada işləməsi hesabına hər il banklarımıza ehtiyac duyduğumuz, 
milyardlarla ölçülən sabit valyuta daxil olur. Bu, bir tərəfdən. Digər tərəfdən isə, onlar orada işləyir, pul 
göndərir və ya özləri ilə ailələrinə pul gətirirlər və ailələri yaxşı yaşayır. 
Mən sizə keçmiş tarixdən, sosializm və kapitalizm düşərgələrinin olduğu dövrdən iki fakt gətirmək 
istəyirəm. Mən indi heç bir eynilik aparmaq istəmirəm. Sadəcə, bu faktları xatırlayaraq və hər halda, böyük 
siyasi fəaliyyət təcrübəsinə malik olaraq, məsələn, mən bizdə müxalifətin daim dediyi bu sözlərə fikir vermirəm 
ki, «görürsünüz, Azərbaycanda vəziyyət necə pisdir, insanlar çıxıb gedir, iki milyon azərbaycanlı Rusiyada 
yaşayır». Əgər Rusiyada hətta üç milyon azərbaycanlı yaşasa, bu pis deyildir. Azərbaycanda insanlar kifayət 
qədərdir. Mən istəmirəm ki, biz Rusiyaya ekspansiya təşkil edək. Şübhəsiz ki, bu hər bir kəsin fərdi arzusudur, 
heç kim heç nə təşkil etmir. Mənim təşkil etdiyim yeganə şey gəncləri Rusiyaya təhsil almağa göndərməyim 
olmuşdur. Bundan savayı heç nə təşkil etməmişəm və bu gün də etmirəm. 
Deyirlər ki, burada bazarlarda çoxlu azərbaycanlı var. Bunun nəyi pisdir? Mən yenə keçmişi xatırlayıram. Mən 
Azərbaycanın rəhbəri işləyəndə deyirdilər ki, azərbaycanlı möhtəkirlər Moskvaya gedir, gül alveri edir və möhtəkirliyi 
yayırlar. Təbii ki, bu mənə toxunurdu. Bu gün isə kommersant nüfuzlu adamdır, amma o zaman möhtəkir adlanırdı. 
Təbiidir, biz həmin sistem, həmin ideologiya çərçivəsində yaşayırdıq. Mən iki-üç dəfə Azərbaycandan böyük 
milis briqadaları göndərmişdim ki, Moskvanın bazarlarında azərbaycanlıları tutsunlar, onlar möhtəkirlər kimi, 
azərbaycanlıların adını  batırmasınlar. Başa düşürsünüzmü? Sonra isə Moskvanın bəzi rəhbərləri mənə zəng 
edirdilər ki, siz nə üçün bunu edirsiniz? Yaxşı, deyək ki, siz onların əlindən hər şeyi aldınız. Axı burada bütün 
bunlar moskvalılara lazımdır. Biz 8 martda qadınlarımıza gül bağışlamalıyıq, eləcə də hansısa başqa bir 
bayramda – siz nə üçün bizi bu imkandan məhrum edirsiniz? 
Yaxud da mən Moskvada işləyəndə Rusiyanın bəzi vilayətlərinə gedərkən hökmən bazarlara baş çəkirdim – 
bu mənim adətim idi. Əlbəttə, mən özüm üçün nə isə almaqdan ötrü bazara yalnız cavanlığımda getmişəm. 
Rəhbər vəzifədə olanda isə bazarlara, sadəcə, əhval-ruhiyyəni bilmək üçün gedirdim. Obyektiv əhval-ruhiyyəni 
bazarda həmişə daha çox bilmək olur. Rusiyanın vilayətlərinə gedir və bazarlara baş çəkirdim. Bəzi vilayət 
partiya komitələrinin birinci katibləri hətta təəccüblənirdilər ki, Əliyev nə istəyir, bazara nə üçün gedir. O, 
yüksək istehsalatı göstərmək üçün məni zavoda dartır. Mən isə deyirəm ki, oraya gedəcəyəm, amma yolüstü 
bazara da baş çəkək, görək nə var. Yeri gəlmişkən, mən orada da alver edən azərbaycanlıları görürdüm. 
Ürəyimdə mən də düşünürdüm ki, onlar həqiqətən bizi gözdən salırlar, möhtəkirliklə məşğul olurlar. 
Psixologiya belədir. Amma mən hesab edirəm ki, bu həmin sistemin, həmin münasibətin məhsulu idi. 
Ticarət isə hər yerdə ticarətdir. Biri supermarketdə alver edir, digəri dükanda, üçüncüsü bazarda–hər yerdə 
alver edirlər. Əgər bazar olmasa, həyat da olmaz. Onlar məhz ən çalışqan insanlardır. Moskvada – mən burada 
neçə illər yaşamışam – qışda, iyirmi dərəcə şaxtada bazarda  piştaxta arxasında bir neçə saat ayaq üstə dayanıb 
nə isə satmaq çox ağır zəhmətdir. Nə üçün hesab etməliyik ki, onlar bizi gözdən salan insanlardır? Yox! 
Bir dəfə Yuri Lujkov  Bakıya gəlmişdi. Mən ona dedim ki, xahiş edirəm, «Qafqaz millətindən olan şəxslər» 
ifadəsinə son qoyun. Əvvəla, bu təhqiramizdir. Qafqaz millətindən olan şəxslər nə deməkdir? Qafqaz təkcə 
bizim regionun deyil, dünyanın gözəl bir guşəsidir. Qafqaz bir çox görkəmli insanların vətənidir. Qafqaz bir çox 
111 
 
qəhrəmanların vətənidir. Siz nə istəyirsiniz? Onlar Qafqaz millətindən olan şəxslərə cinayətkarlar, hansısa 
oğrular, fırıldaqçılar damğası vurmuşdular. Mən rəsmi surətdə etiraz etdim və bizdə sarayda Rusiya 
Federasiyasının mədəniyyət günləri keçirilərkən o,  çıxış etdi və mən də çıxış etdim, bu barədə açıq danışdım.  
Ona görə də həmin insanlar da bizim  həmvətənlərimiz, doğmalarımızdır. O ki qaldı cinayətlərə, cinayətlər 
bazarda  da törədilir, küçədə də törədilir, ən nüfuzlu yerdə də törədilir. Əsla hesab etmək olmaz ki, əgər o, 
bazarda alver edirsə, deməli, cinayətkardır. Mən ona görə bu mövzuda bir qədər çox danışdım ki, deyəm – hər 
bir zəhmət şərəflidir. Rusiyada işləyən və öz ailəsini saxlayan, pul qazanan və eyni zamanda bu və ya digər 
regionun həyatında iştirak edən azərbaycanlı ləyaqətli adamdır və biz onun mənafelərini müdafiə etməliyik, onu 
həmişə həmvətənimiz saymalıyıq. 
İndi isə azərbaycanlıların ünsiyyəti barədə. Təəssüf ki, biz bir çox digər məsələlərdə olduğu kimi, bu 
məsələdə də geri qalmışıq. Rusiyada azərbaycanlılar sayca sanki az deyildirlər, odur ki, onlar gərək 
birləşəydilər, sıx birləşəydilər, necə deyərlər, bir-birilə daha yaxından bağlı olardılar, bir-birinə daha çox kömək 
edəydilər – bir-biri ilə ünsiyyətdə olmaq öz vətənini unutmamağa kömək edir. Məsələn, Novruz bayramında 
plov bişirirlər, hamı oturub birlikdə yeyir və ya bir-birini dəvət edirlər. Yaxud, məsələn, bir-birinə qonaq gedir, 
təbrik edir, üstəlik hədiyyələr, paxlava və ya şəkərbura verirlər – bu da ünsiyyət vasitəsidir. 
Yəni mən belə düşünürəm və hamı da bu fikirdədir ki, harada yaşayırlarsa yaşasınlar, azərbaycanlılar bir-biri 
ilə bağlı olmalı, bir-biri ilə əlaqə saxlamalıdırlar. Əvvəla, bu, dilimizin, ənənələrimizin, adətlərimizin qorunub 
saxlanmasına kömək göstərəcəkdir. İkincisi, bu hər bir azərbaycanlıya kömək edəcəkdir. Azərbaycanlının 
başına bir iş gəldikdə, başqası ona kömək edəcəkdir. Əlbəttə, onun rus və ya yəhudi, yaxud hər hansı başqa 
millətdən olan dostu var, o da  dostdur və ona kömək edəcəkdir. Amma hər halda, azərbaycanlı doğmadır, adət-
ənənəsinə görə də, xasiyyətinə görə də ona həmişə yaxındır. 
Buna görə də istərdim ki, Rusiyada yaşayan azərbaycanlılar bir-biri ilə səmimi münasibətlərdə olsunlar. Bu 
isə Rusiyanın müxtəlif regionlarında icmalar yaradılması ilə mümkündür. Mən eşidəndə ki, Rusiyanın 50 
vilayətində formalaşmış icmalar var və bu icmaların nümayəndələri mənimlə göruşmək üçün buraya, Moskvaya 
gələ bilərlər, bu məni çox sevindirdi. Rusiyada çoxlu azərbaycanlı olduğu məlumdur. Təkrar edirəm, mən buna 
müsbət yanaşıram. Lakin bizdə mütəşəkkillik çatışmırdı, ünsiyyət çatışmırdı, əgər indi bu məsələ həll edilmişsə, 
bu çox yaxşıdır, çox xoşdur. 
Bilirsiniz ki, biz, təəssüflər olsun, Ermənistanla qonşuluqdayıq, onunla dostluğumuz heç cür baş tutmur. Siz 
Ermənistanla Azərbaycan arasında münasibətlərin tarixini bilirsiniz, azərbaycanlılar sülhsevər xalqdır, 
azərbaycanlılar başqa xalqlara heç zaman pis münasibət bəsləməyiblər. Bizdə tolerantlıq, xalqımızın dini 
dözümlülüyü yüksək səviyyədədir. Biz günahkar deyilik ki, ermənilər – əlbəttə, onların hamısı deyil, ancaq 
təcavüzkar separatçılar və ya ekstremistlər və sair – müxtəlif vaxtlarda müxtəlif münaqişələri qızışdırmış və 
nəhayət, 1988-ci ildə Dağlıq Qarabağ Muxtar Vilayətini qoparıb özlərinə birləşdirmək üçün birbaşa hücuma 
keçmişlər. 
Dağlıq Qarabağ münaqişəsi də bundan başlamışdır. O, indiyədək davam edir və biz bu münaqişəni heç cür 
həll edə bilmirik. Biz əvvəllər də bilirdik. Ancaq bu münaqişə yarandıqdan sonra biz bu barədə daha çox 
məlumat almağa başladıq, yəni ki, bir görün, ermənilər müxtəlif ölkələrdə necə mütəşəkkildir, bir-biri ilə necə 
yaxındır, necə güclü icmaları var. Məsələn, siyasətlə və dövlət fəaliyyəti ilə uzun illər məşğul olmuş adam kimi, hətta 
mən də bunun belə olduğunu əvvəllər bu dərəcədə təsəvvür etmirdim. Xatirimdədir, Ermənistan – Azərbaycan 
münaqişəsi yenicə başlanmışdı və Qorbaçov Amerika Birləşmiş Ştatlarına ilk səfərə getmişdi, sovet mətbuatında 
xəbər verdilər ki, orada o, erməni icmasının nümayəndələri ilə görüşübdür. Siz yəqin ki, xatırlayırsınız. Sən 
onda, məncə, deputat idin. Onlar Qorbaçova hansısa bahalı bir hədiyyə, daha doğrusu, Raisa Maksimovnaya 
bahalı hədiyyə verdilər. Bu bizdə hiddət doğurdu. Bəli, hiddət doğurdu. Çünki Sovetlər İttifaqının dövlət başçısı 
olan Qorbaçov ermənilərə də, azərbaycanlılara da eyni münasibət göstərməli idi. Yeri gəlmişkən, dünən mən bir 
televiziyaya müsahibə verdim və bunu bir daha dedim. Əgər 1988-ci ildə Qorbaçov və onun ətrafındakılar 
düzgün mövqe tutsaydılar, bu münaqişə  belə şəkil almazdı və bu qədər itki olmazdı, Ermənistan da,  
Azərbaycan da bugünkü kimi belə düşmənçilik münasibətində olmazdı. Bunun təqsirkarlarından biri o və o 
vaxtkı sovet rəhbərliyidir. 
Bununla yanaşı, Amerikada Azərbaycan icmasının yalnız planı vardır. Yox, burada artıq azərbaycanlıları 
təqsirləndirmək olmaz, çünki ermənilər artıq bir çox əsrlər ərzində bütün dünyaya səpələnmişlər. İndi dünya 
bizim hamımızın üzünə açıqdır, biz hər yerə gedib-gəlirik, məsələn, görürük ki, Amerika Birləşmiş Ştatlarında 
erməni icması üzvlərinin sayına görə böyük deyildir – orada ermənilər bir milyondan artıq deyil – amma onların 
icması çox güclüdür. Onun hansı yeri tutduğunu demək istəmirəm, hər halda, yəhudi və ya yunan icmalarından 
sonra ilk yerlərdən birini erməni icması tutur, onun konqresə təsiri var. 
1992-ci ildə Amerika Konqresində Azərbaycan barəsində açıq-aşkar ədalətsiz qərar, ayrı-seçkilik qərarı qəbul 
edildi. Bu qərarda guya  o vaxtlar Azərbaycanın Ermənistanı blokadaya alması ilə əlaqədar Amerika hökuməti 
tərəfindən Azərbaycana hər hansı yardım göstərilməsinin qadağan olunması nəzərdə tutulur. Bunu erməni diasporu 
və ermənipərəst konqresmenlər etmişlər. Bu gün də Amerika parlamentində olduqca çox ermənipərəst konqresmenlər 
112 
 
var. Son illər biz böyük çətinliklə, gərgin əmək sayəsində – konqresmenlərin müəyyən hissəsi heç də 
azərbaycanpərəst olmadılar, yox – onlara sadəcə olaraq izah etdik və onlar obyektiv mövqelərdə durdular. 
Mən prezident Klintonla dəfələrlə görüşmüşəm. O mənə demişdir ki, bəli, 1992-ci ildə «Azadlığı dəstəkləmə 
aktı»nın 907-ci maddəsinə Azərbaycan barəsində tətbiq edilmiş düzəliş ədalətsizdir və onu götürmək lazımdır. 
Bu, 1997-ci ilin avqustunda mən Vaşinqtonda rəsmi səfərdə olarkən hətta Ağ evdə bizim birgə bəyanatımızda 
da yazılmışdır. Amma o bunu edə bilmir, çünki erməni diasporu çox güclüdür və ermənipərəst konqresmenlər 
mane olur, bunu etməyə imkan vermirlər. 
Mən sizə hətta belə bir əhvalatı danışım. Braunbək adlı bir senator var, ümumiyyətlə, bu məsələnin ədalətli 
həllini istəyir. Konqresmen Kinq bir dəfə 907-ci maddənin ləğvi haqqında təklif verdi, səsə qoydular, amma 
keçmədi. Sonra senator Braunbək böyük İpək yolunun bərpasına dair proqram irəli sürdü. Əgər Konqres bu 
proqramı qanun şəklində qəbul edirsə, deməli, yollar açılır, lakin 907-ci maddə ləğv edilmir, amma bu 
maddənin bir çox qadağaları avtomatik surətdə götürülür. Ancaq erməni diasporu Konqresdəki öz tərəfdarları 
vasitəsilə bu qanuna da mane oldu, halbuki onun çox böyük əhəmiyyəti  vardı. 
Başa düşürsünüzmü, onlar nəinki Amerikada və Fransada, eləcə də Rusiyada, hər hansı digər ölkədə – daha 
haralarda  yoxdular – hər yerdə var və hər yerdə də mütəşəkkildirlər, hər yerdə məktəbləri var. Məsələn, 
Amerikada onlar Amerika cəmiyyətinə tamamilə daxil olmuşlar. Bu yaxınlarda prezident Klinton erməni 
icmasına məktub göndərdi və Amerika Birləşmiş Ştatlarının iqtisadiyyatının və mədəniyyətinin və s. inkişafında 
onların xidmətlərini qiymətləndirdi. Onlar yığcam yaşadıqları yerlərdə məktəblərə, kilsəyə, bir çox digər şeylərə 
malikdirlər. Siz bilirsiniz, bəzi ştatlarda, məsələn, Nyu-Cersidə, Massaçusetsdə və digər ştatlarda, o cümlədən 
Los-Anceles şəhərində daha yığcam yaşayırlar və sair. Lakin onlar başqa yerlərdə də, hər yerdə yaşayırlar. 
Təkrar edirəm, bu proses heç də bir əsr ərzində getməmişdir. Mən bunu bir misal olaraq deyirəm. Bir amil 
bizim əleyhimizədir, çünki onlar müxtəlif ölkələrdə imkanlara malik olduqlarına görə, bu münaqişə ilə əlaqədar 
məsələnin beynəlxalq təşkilatlar vasitəsilə ədalətlə həll edilməsinə imkan vermirlər. Bu bizim üçün zərərlidir. 
Amma bununla yanaşı, biz müxtəlif ölkələrdəki erməni diasporu ilə heç nə edə bilmirik. 
Bu, ermənilərin milli mənafeləri baxımından çox gözəldir. Amma gərək biz də öyrənək. Təkrar edirəm, mən 
xəyaldan, xülyadan uzağam ki, biz buna qısa vaxtda, bir onillik ərzində nail ola bilərik. Lakin qarşımıza məqsəd 
qoysaq, bunu edə bilərik. Buna görə də icma olduqda, bu icma bir yerə toplaşır, şükürlər olsun ki, Rusiyanın müxtəlif 
vilayətlərində yaşayan azərbaycanlılar kasıb deyillər, normal yaşayırlar, birinin imkanı böyükdür, digərinin imkanı 
azdır, buna baxmayaraq, normal yaşayırlar, onlar dili öyrənmək üçün bazar günü məktəbləri yarada bilərlər. Onlar öz 
milli musiqisini, milli incəsənətini təbliğ etmək üçün müxtəlif dərnəklər yarada bilərlər. Onlar haradasa toplaşıb, 
ibadət etmək üçün məscid tikdirə bilərlər. Bilirsiniz ki, sovet ideologiyası dövründə biz mənəvi dəyərlərdən məhrum 
idik. Təkcə biz yox – Sovetlər İttifaqında hamı məhrum idi. Amma indi görün, Rusiyada  pravoslav kilsəsi, yaxud da, 
məsələn, başqa xalqların kilsələri necə gücə malikdir. 
Ümumiyyətlə, biz öz mənşəyimizi, öz milli mənşəyimizi və dini mənşəyimizi heç vaxt unutmamalıyıq. Bəli, 
əcdadlarımız islamı hələ VII əsrdə qəbul etmişlər. İslam bir çox yüzilliklər ərzində xalqımızın həyatının mənəvi 
əsası olmuşdur. Biz başqa dinə tapına və ya onu qəbul edə bilmərik. Əlbəttə, bizim Azərbaycanda üç konfessiya 
– müsəlman, islam, pravoslav xristian və yəhudi konfessiyaları var. Yeri gəlmişkən, çoxları təəccüblənir ki, 
Azərbaycanda üç konfessiya belə dostcasına fəaliyyət göstərir. Biz məhz belə xalqıq, təkrar edirəm, biz başqa 
dinlərə dözümlüyük, lakin, bununla bərabər, milli adətlərimizin, milli mərasimlərimizin ən mühüm mənbələrin-
dən biri olan öz dinimizi unutmamalıyıq. 
Buna görə də icmanın böyük əhəmiyyəti var. Əgər icmalar həqiqətən formalaşıbsa, əgər bu icmalar bundan 
sonra da inkişaf edəcəksə, əgər hər bir icma öz sıralarından ən nüfuzlu adamları irəli sürəcəksə, bu adamlar 
təşkilat işi ilə məşğul olacaqlarsa və qalanları bu rəhbər işçiyə və ya bu rəhbərlərə hörmət edəcəklərsə, onlarla 
hesablaşacaqsa, onda, əlbəttə, açığını deyəcəyəm, Rusiyadakı Azərbaycan icmaları qısa müddətdə çox şeyə nail 
ola bilərlər. 
Əlbəttə, bütün bunlar Rusiya qanunları çərçivəsində olmalıdır, bütün bunlar Rusiyanın bu və ya digər 
regionunun inkişafı naminə olmalıdır. Mən əvvəldə dedim ki, burada Rusiya vətəndaşlığı olan azərbaycanlılar 
da var. Bu çox gözəldir. Rusiya çoxmillətli ölkədir. Bizdə, Azərbaycanda hazırda 150 mindən çox rus yaşayır. 
Onların hamısı Azərbaycan vətəndaşlığına malikdir. Onlar bizim vətəndaşlarımızdır və heç bir ayrı-seçkilik 
yoxdur, heç bir. 
Deməliyəm ki, bilirəm, onlar bir prezident kimi, mənə çox hörmət edirlər, mənim ən fəal tərəfdarlarım, 
seçicilərimdir. Siz yəqin ki, bilirsiniz, çünki 1989–1990-cı illərdə və s. hüquqlarının pozulmasına görə rusların 
bir hissəsi, hər halda, Azərbaycandan getmişdir. Lakin – yeri gəlmişkən, özünütərif olmasın, məni  düz başa 
düşün – mən Azərbaycan rəhbərliyinə qayıtdıqdan sonra bir çox ruslar qayıtdılar. Onlar  mənimlə hər dəfə 
görüşərkən çox təşəkkür edirlər, çünki yaxşı yaşayırlar. Onlar Azərbaycanın vətəndaşlarıdır. Rusiya vətəndaşları 
olan azərbaycanlılar var, bu çox yaxşıdır. Rusiya vətəndaşları olan azərbaycanlılar Rusiyanın dövlət qulluğunda, 
elmi, mədəniyyət, kommersiya sahələrində və digər sahələrdə işləyirlər. Ancaq azərbaycanlı olduqlarını 
unutmur və Azərbaycan haqqında düşünür, öz milləti haqqında düşünür, öz xalqı haqqında düşünürlər. 
113 
 
Bu yaxınlarda gedənlərin isə Rusiya vətəndaşlığı yoxdur, onlara da həyan olmaq lazımdır və qətiyyən yol 
vermək olmaz ki, onların hüquqları tapdalansın. Çünki onlar azərbaycanlıdır. Onlardan kimsə Rusiya vətəndaşı 
olarsa, qoy olsun. Kimsə Azərbaycan vətəndaşlığını saxlamaq istəyir. Bizdə də, Azərbaycanda da Rusiya 
vətəndaşı olan ruslar var – heç bir problem yoxdur. Bəziləri də var ki, onlar azərbaycanlı deyil, başqa millətlərə 
mənsubdur və digər  ölkələrin vətəndaşlarıdır, onların da problemləri yoxdur. 
Yəni indi biz azərbaycanlıları ayırmamalıyıq ki, filankəs Rusiya vətəndaşıdır, filankəs Rusiya vətəndaşı deyil 
– hamı azərbaycanlıdır. Rusiya vətəndaşları daha böyük imkanlara malikdirlər, istər Azərbaycan icmalarının 
dəstəklənməsi üçün, istərsə də Rusiya vətəndaşlığı olmayan azərbaycanlıların mənafelərinin müdafiəsi üçün 
onlar Rusiyanın müvafiq dövlət strukturlarından daha çox istifadə edə bilərlər. 
Əlbəttə, Rusiya ilə Azərbaycan arasında qarşılıqlı münasibətlərin bizim üçün böyük əhəmiyyəti var. Bu təkcə 
sizin üçün deyil, Azərbaycanın bütün əhalisi üçün, bütün vətəndaşlarımız üçün də böyük əhəmiyyətə malikdir, 
çünki siz Rusiyada yaşayırsınız. 
Sizə deyə bilərəm ki, Azərbaycan Rusiya ilə dostluq münasibətlərinin inkişafında və möhkəmlənməsində 
qəti mövqe tutur. Mən bunu dəfələrlə – Rusiyadan gələn müxtəlif nümayəndə heyətləri ilə görüşlər zamanı da, 
keçmiş vaxtlarda Rusiya rəhbərləri ilə görüşlərim zamanı da demişəm. Bu yaxınlarda, ayın 12-də Rusiyanın 
Respublika günü qeyd olundu. Mən Rusiyanın Azərbaycandakı səfirliyinə getdim və orada nitq söylədim. Mən 
bu barədə çox dəqiq danışdım. 
Bu gün prezident Vladimir Vladimiroviç Putinlə çox ətraflı söhbətimiz oldu. Bayaq dediyim kimi, biz bir 
saat 40 dəqiqə  söhbət etdik və bu söhbət əsasən münasibətlərimizin bundan sonra necə inkişaf etdirilməsinə 
həsr olundu. Prezident Vladimir Vladimiroviç Putin Rusiya – Azərbaycan münasibətlərinin inkişafına çox 
böyük əhəmiyyət verir və bunu ürəkdən istəyir. Biz fikir mübadiləsi apardıq. Dedim ki, buna mən də böyük 
əhəmiyyət verirəm. Mən dünən bizim iclasımızda da, bu gün də dedim ki, Azərbaycan 200 ildir Rusiya ilə 
bağlıdır. Əlbəttə, biz öz qədim keçmişimizlə fəxr edirik, öz qədim mədəniyyətimizlə fəxr edirik, öz milli 
ənənələrimizlə fəxr edirik, ancaq  bununla yanaşı, biz heç vaxt unutmamalıyıq ki, XIX–XX əsrlərdə Azərbaycan 
ümumbəşəri dəyərlərə,  Avropa dəyərlərinə məhz Rusiya vasitəsilə, Rusiya mədəniyyəti vasitəsilə, rus təhsili 
vasitəsilə qovuşmuşdur. 
Axı Rusiya da bir çox əsrlər əvvəl belə Rusiya olmayıbdır. Rusiya, məsələn, XIX əsr və ya XVIII əsrdə 
özünün Avropa ilə fəal əlaqələri, yəni milli Rusiya xüsusiyyətlərinin Avropa, Qərb xüsusiyyətləri ilə sintezi 
sayəsində belə olmuşdur. Biz isə bu yolu Rusiya vasitəsilə XIX əsrdə də, XX əsrdə də keçmişik, məhz ona görə 
ki, ziyalılarımızın ən yaxşı nümayəndələri Rusiyada təhsil almışlar. Doğrudur, onların bəziləri Qərb ölkələrində, 
məsələn, Almaniyada, Fransada və başqa ölkələrdə, digərləri isə Rusiyada təhsil almışlar və bütün bu təhsili öz 
xalqına gətirmişlər. Elmimiz, ali təhsilimiz artıq XX əsrin əvvəllərindən başlayaraq məhz Rusiya mədəniyyəti 
ilə yaxınlığımız sayəsində inkişaf etmişdir. 
Elə bizim Üzeyir Hacıbəyovu götürün. O öz məzmununa görə sırf milli adamdır, nəinki bir bəstəkar kimi, 
həm də bir ictimai xadim, bir mütəfəkkir kimi, Azərbaycan millətinin fəxridir. O, Rusiya təhsili almışdır – Qori 
seminariyasında, sonra Peterburq Konservatoriyasında oxumuşdur və onun Allah vergisi olan genetik 
göstəriciləri, istedad və bacarığı belə güclü inkişaf tapmışdır, çünki  o, rus  dilini, rus ədəbiyyatını, bunun 
vasitəsilə  isə Qərb mədəniyyətini öyrənmiş və əsrimizin əvvəllərində elə böyük əsərlər yaratmışdır ki, bu 
əsərlərlə Azərbaycanın neçə-neçə nəsilləri, neçə-neçə gələcək nəsilləri fəxr edəcəkdir. 
Biz bu barədə çox danışa bilərik. Bu mədəniyyətdən nə əldə etdiyimizi söyləmək üçün mən sizə yalnız bir 
faktı xatırlatdım. Əlbəttə, bu  tarixdə kədərli səhifələr də var, faciəli səhifələr də. Lakin bununla bərabər, biz 
gərək həmişə çətin yola yekun vuraq, görək nə itirmişik, nə əldə elmişik. Hər halda, çox şey əldə etmişik. 
Ona görə də keçmiş tariximizi nəzərə alaraq, coğrafi mövqeyimizi nəzərə alaraq deməliyik ki, artıq indi bir 
müstəqil dövlət kimi, biz Rusiya ilə dostluq münasibətlərinə məhkumuq. Bu, Rusiyanın da, Azərbaycanın da 
xeyrinədir. Bu gün biz prezident Vladimir Vladimiroviç Putinlə bu baxımdan yekdil olduq. Ona görə də 
Azərbaycan icmaları kimi, siz də Rusiyada yaşayaraq, Rusiyada işəyərək, müxtəlif fəaliyyətlə məşğul olaraq 
Rusiya ilə Azərbaycan arasında dövlətlərarası münasibətlərin daha da möhkəmlənməsinə və inkişaf etməsinə öz 
töhfənizi verə bilərsiniz. 
Yəqin ki, sizi Ermənistanla Azərbaycan arasında münaqişə problemi də maraqlandırır. Siz bilirsiniz, bu 
münaqişə 1987-ci ilin axırlarında–1988-ci ilin əvvəllərində başlanmışdır. Obyektiv və subyektiv səbəblərə görə 
indi biz belə bir vəziyyətdəyik. Lakin 1994-cü ilin mayında, altı ildən bir qədər əvvəl mən qərar qəbul etdim və 
Ermənistanla biz sülh danışıqları aparılması üçün atəşkəs haqqında razılığa gəldik. Çünki hərbi əməliyyatlar 
aparmaqla, müharibə etməklə yanaşı, eyni zamanda məsələnin nizama salınması yollarını axtarıb tapmaq çox 
çətin idi. 
Biz bu işlə o vaxtdan bəri məşğul oluruq. Doğrudur, çətindir, çox çətindir. Nəyə görə? Təkrar edirəm, 
müxtəlif səbəblərə görə. İndi mən təfərrüata varmaq istəmirəm, burada bizim də təqsirimiz çoxdur. Ancaq 
bununla bərabər, Azərbaycana nisbətən Ermənistana daha böyük yardım göstərən bəzi ölkələr, o cümlədən də 
onda Sovetlər İttifaqının rəhbərliyindəki bəzi qüvvələr də birtərəfli mövqe tuturdular, məhz Sovetlər İttifaqının 
rəhbərliyi Azərbaycan barəsində qeyri-obyektiv,  ədalətsiz mövqe tutmuşdu. Buna görə də elə oldu ki, 
114 
 
ərazimizin 20 faizi erməni silahlı qüvvələrinin işğalı altındadır, bir milyondan çox azərbaycanlı öz yaşayış 
yerlərindən didərgin salınmışdır, ağır  şəraitdə, əksəriyyəti də çadırlarda yaşayır. 
Sülh danışıqları apardığımız bu illər ərzində, xüsusən də Azərbaycan prezidenti ilə Ermənistan prezidenti 
arasında bir neçə bilavasitə görüşün keçirildiyi axırıncı, 1999-cu ildə biz çox şeyləri sınaqdan çıxardıq. Biz 
haradasa mövqelərimizi yaxınlaşdırmağa başladıq. Amma hansı əsasda? Əlbəttə, məsələ Ermənistanın qeyri-
konstruktiv mövqeyi üzündən həll olunmur. Ermənistanın fikrincə, onun işğal etdiyi ərazi – «Dağlıq Qarabağ 
onlara məxsusdur və bu əzəli erməni torpağıdır», halbuki bu, həqiqətə qətiyyən uyğun deyil, uydurmadır. Amma 
onlar nəinki Dağlıq Qarabağın ərazisinin, həm də Dağlıq Qarabağ ətrafındakı 7 rayonu – yalnız 
azərbaycanlıların yaşadıqları rayonları işğal etmişlər. 
Münaqişə başlanmazdan əvvəl Dağlıq Qarabağda əhalinin nisbəti belə idi – 30 faiz azərbaycanlılar, 70 faiz 
ermənilər, qalan bütün rayonların əhalisi isə yüz faiz azərbaycanlılardan ibarət idi. Yeri gəlmişkən, münaqişənin 
başlanması ərəfəsində Dağlıq Qarabağda cəmi 170 min əhali vardı. Bir sözlə, bizim Ağdam rayonunda bütün 
Qarabağda olduğu qədər əhali yaşayırdı. Bir diqqət yetirin, bu qədər qan tökülməsini və belə ağır vəziyyətə 
gətirib çıxaran, hazırda dünyada ən mürəkkəb, çətin münaqişələrdən biri sayılan bu münaqişə nəyə görə 
yaranmışdır. 
Əlbəttə, Ermənistan öz inadında, öz qeyri-konstruktivliyində müxtəlif ölkələrdəki bəzi tərəfdarlarına, 
müxtəlif ölkələrin dövlət qurumlarında sözü keçən diaspora da arxalanır. Ona görə də bu çox çətindir, başa 
düşün, son dərəcə çətindir. Əgər bu kimlərəsə adi görünürsə, onlar yanılırlar. Bəzən deyirlər ki, Əliyev nə üçün 
bu məsələni indiyədək həll etmir və ərazilərimizi azad etmir və s. 
Mən demişəm və sizə də deyirəm ki, bu məsələnin həlli ilə gecə də, gündüz də məşğulam. Vaxtımın xeyli 
hissəsi bir çox çətinlikləri olan dövlətimizin digər məsələləri, problemləri ilə yanaşı, buna həsr edilir. Lakin 
bununla belə, istəmirəm ki, siz bədbinliyə qapılasınız. Hesab edirəm ki, biz bu məsələnin həlli yolunu tapacağıq. 
Amma burada qarşılıqlı kompromislərsiz keçinmək olmaz. Hər iki tərəfdən kompromislər olmalıdır. Biz 
Ermənistan prezidenti ilə təxminən bu barədə danışdıq. Srağagün biz – Ermənistan prezidenti və Azərbaycan 
prezidenti burada görüşdük. Sonra üç prezidentin – Rusiya, Azərbaycan, Ermənistan prezidentlərinin görüşü 
keçirildi. Bundan sonra dörd prezidentin – Rusiya, Gürcüstan, Azərbaycan, Ermənistan prezidentlərinin görüşü 
oldu. 
Biz ilk iki görüşdə Ermənistanla Azərbaycan arasında münaqişənin həlli məsələlərini müzakirə etdik, üçüncü 
halda, dörd prezident görüşdükdə isə Zaqafqaziyada, Cənubi Qafqazda əməkdaşlığın mümkünlüyü məsələlərini 
müzakirə etdik. Elə bu gün prezident Vladimir Vladimiroviç Putinlə də uzun sürən görüşüm zamanı söh-
bətimizin xeyli hissəsi məhz bu məsələyə, bu mövzuya həsr olundu. Ümidvaram ki, Vladimir Vladimiroviç 
Putin bu məsələ ilə bundan belə daha fəal məşğul olacaq, buna daha böyük  diqqət yetirəcəkdir. Mən bunu, hər 
halda, bu gün hiss etdim. 
İndi mən sizə heç bir vəd vermirəm. Amma, hər halda, bu bizim ağrımız, əzab-əziyyətimiz, müsibətimizdir. 
Keçmişdə Sovetlər İttifaqına daxil olmuş və müstəqilliyə qovuşmuş respublikalardan heç biri Azərbaycan kimi 
belə vəziyyətə düşməmişdir. Ermənistan da münaqişədədir, amma Ermənistanın bir qarış da ərazisi işğal 
olunmayıbdır. Gileylənir ki, bilirsinizmi, Azərbaycandan olan qaçqınların müəyyən bir hissəsi Ermənistandadır. 
Əvvəla, bu ermənilər olduqca azdır. İkincisi isə, onların əksəriyyəti Ermənistandan getmişdir. Yeri gəlmişkən, 
Ermənistandan olduqca çoxlu adam köçüb gedir, onlar Rusiyada, Qərb ölkələrində, Amerikada məskən salırlar. 
Bizim azərbaycanlılar isə, məsələn, Ağdam rayonundan, Füzuli rayonundan, Cəbrayıl rayonundan, Zəngilan 
rayonundan, Qubadlı rayonundan, Laçın rayonundan, Kəlbəcər rayonundan olan azərbaycanlılar Rusiyaya 
getməyəcək, Amerikaya getməyəcək, Fransaya getməyəcək, heç yana getməyəcəklər. Xalqımızın psixologiyası 
belədir. Onların hər biri öz kəndinə, öz doğma torpağına, öz əcdadlarının məzarları yanına qayıtmaq istəyir. 
Mən də bu cür mövqe tuturam. Biz buna nail olmalıyıq və nail olacağıq! 
Nəhayət, demək istəyirəm ki, hesab edirəm bundan sonra  sizin üçün – nəinki sizin üçün, eləcə də Rusiyada 
yaşayanların hamısı üçün – daha yaxşı və daha asan olacaqdır. Çünki Rusiya Federasiyasının rəhbərliyində 
böyük dəyişikliklər baş  vermişdir, yeni prezident seçilmişdir. Deməliyəm ki, Vladimir Vladimiroviç Putin çox 
layiqli insandır. Gördüyünüz kimi, qısa müddətdə Rusiya üçün daxili həyatda da, xarici siyasətdə də çox işlər 
görmüşdür. Onun planları, niyyətləri, başlıcası isə fəallığı – həm siyasi fəallığı, həm də dövlət fəallığı, 
səmimiliyi belə söyləməyə əsas verir ki, Rusiya da son illər düşdüyü bu ağır vəziyyətdən çıxacaqdır. Rusiya 
demokratik ölkə kimi inkişaf edəcəkdir. Əgər Rusiya inkişaf edərsə, deməli, sizin hər birinizin həyatında da, 
fəaliyyətində də uğurlar olacaqdır. Deməli, Rusiya ilə Azərbaycan arasında münasibətlərimiz daha yaxşı 
olacaqdır. Bir sözlə, bu, nəinki bu gün, həm də son vaxtlar – Vladimir Vladimiroviç Putinin seçilməsindən əvvəl 
də və xüsusən o, prezident seçildikdən sonra da çıxardığım nəticədir. Yeri gəlmişkən, o bilir ki, Rusiyada 
yaşayan azərbaycanlıların mütləq əksəriyyəti ona səs vermişdir. Buna görə mən sizə minnətdaram. 
Mən artıq dedim ki, azərbaycanlılar Rusiyada müxtəlif sahələrdə işləyir və müxtəlif yerlərdə yaşayırlar. 
Əlbəttə, bizim üçün elmdə işləyən də, təhsildə, mədəniyyətdə, səhiyyədə, humanitar sahələrdə çalışanlar da, 
kommersiya, ticarət sahəsində çalışanlar da vacibdir. İndi Azərbaycan da, Rusiya da  demokratiya, bazar 
115 
 
iqtisadiyyatı yolu ilə gedirlər. Odur ki, bazar iqtisadiyyatı ölkələrimizin inkişafının əsasını təşkil edir. Biz 
Azərbaycanda bazar iqtisadiyyatının inkişafını təmin edən çoxlu islahatlar həyata keçiririk.  
Mən istəyirəm ki, Rusiyada Rüstəm İbrahimbəyov, Fərman Salmanov, Məmməd Əliyev, Müslüm Əliyev, 
Müslüm Maqomayev və bir çox başqaları kimi görkəmli elm, mədəniyyət, təhsil xadimlərimiz olsun. Onların 
hamısının adını çəkməyə imkanım yoxdur. Mən istəyirəm ki, Rusiyada böyük kapitala malik, geniş kommersiya 
fəaliyyəti ilə məşğul olan azərbaycanlı iri kommersantlar, nüfuzlu kommersantlar olsun. Çünki indi bu, bazar 
iqtisadiyyatının əsasını təşkil edir. 
Ancaq eyni zamanda, bunlar hamısı qanun çərçivəsində, Konstitusiya çərçivəsində, Rusiyada mövcud olan 
qaydalar çərçivəsində olmalıdır. Azərbaycanlılar, ümumiyyətlə, zirək xalqdır. Yeri gəlmişkən, deyəndə ki, 
Rusiyanın və Moskvanın bazarlarında çoxlu azərbaycanlı var, eyni zamanda deyirlər ki, azərbaycanlılar, ümu-
miyyətlə, əsrlər boyu ticarətlə məşğul olmuşlar. Bəli, ticarət keçmiş zamanlarda çox şərəfli peşə idi. 
«Arşın mal alan»ı yadınıza salın: Soltan bəy – Gülçöhrənin atası söhbət edəndə deyirdi ki, «doxturdu-
moxturdu, incinardı-mincinardı – bunlar heç nədir, əsas tacirdir». Bu da təsadüfi deyil. Üzeyir Hacıbəyov bu 
əsəri gərək ki, 1913-cü ildə yazıbdır. Amma mən Soltan bəy kimi fikirləşmirəm. Bütün  peşələr hörmətlidir. 
Xalqı daha da yüksəklərə qaldıran həmişə alimlər, mədəniyyət xadimləri, böyük ictimai xadimlər, böyük 
ziyalılar olubdur. Məsələn, biz tariximizdən danışanda görürük – nə qədər şahlarımız olub, onların hamısı 
yaddan çıxıbdır. Amma deyirik – Nizami, Füzuli, Nəsimi, Mirzə Fətəli Axundov, Sabir, yaxud da başqaları. 
Əlbəttə ki, xalqın mədəni səviyyəsini göstərənlər həmişə ziyalılar olubdur. Mən istərdim ki, burada bizim 
ziyalılar yaxşı inkişaf etsinlər. Amma bütün Dünya Birliyinin gələcəyi bazar iqtisadiyyatı ilə əlaqədar olduğuna 
görə, mən istərdim ki, bizim çox gözəl azərbaycanlı kommersantlarımız da olsunlar. Onlar öz fəaliyyətləri ilə 
həm özlərinə xeyir gətirə bilərlər, həm də öz sərvətləri ilə bizim icmaların yaşamasına, inkişaf etməsinə kömək 
göstərə bilərlər. 
Nəhayət, bir fikri də bildirmək istəyirəm. Bilirsiniz, hansı millətdən soruşsan, deyəcək ki, bizim 
bədbəxtliyimiz ondadır ki, içimizdə dedi-qodu var, birlik yoxdur. Düzdür, hər bir millətin içərisində belə 
proseslər var. Amma ədalət naminə demək lazımdır ki, bəzi millətlər var, onlarda şəxsi münasibətlər, dedi-qodu 
olsa da, ancaq prinsipial məsələlərdə birlik var. Ancaq bəzilərində isə parçalanma meylləri çox güclüdür. 
Gəlin açıq etiraf edək ki, bizim millətimizdə parçalanma meylləri güclüdür. Əgər bu parçalanma meylləri 
olmasaydı… Nə üçün, azərbaycanlılar ermənilərdən acizdirlərmi? Əgər vuruşa, döyüşə qalsa, azərbaycanlı heç 
vaxt ermənidən aciz olmayıbdır. Ancaq niyə belə olubdur? Çünki azərbaycanlılar daxildə başladılar bir-birini 
didməyə, hakimiyyət mübarizəsi aparmağa. Bunun nəticəsində də ermənilər birləşdilər, gəlib Azərbaycanın 
torpaqlarını işğal etdilər. 
Baxın – 1988-ci ildə Ermənistan –Azərbaycan münaqişəsi başlandı. Azərbaycana neçə nəfər rəhbərlik etdi? 
Mən buraya gələndən sonra Kamran Bağırovu seçmişdilər – düzdür, mən də seçmişdim. Hadisələr başlayan 
kimi onu çıxartdılar, göndərdilər Vəzirovu. Cəmisi ilyarım işlədi, amma torpağı müdafiə etmək əvəzinə, 
münaqişəni aradan götürmək əvəzinə daxildə intriqa ilə məşğul olmağa başladı. İlyarımdan sonra xalq onu 
götürüb atdı. Ondan sonra Mütəllibov gəldi, iki il işləyə bilmədi – yenə də daxili hakimiyyət mübarizəsi. Ondan 
sonra Xalq Cəbhəsi gəldi, bir il işlədi – yenə də hakimiyyət mübarizəsi. Başa düşürsünüzmü? Prezident olmayanda 
ayrı-ayrı şəxslərin prezidentin fəaliyyətini həyata keçirdiyini də  götürsək, 1988-ci ildən 1993-cü ilə qədər 
Azərbaycana altı nəfər rəhbərlik edibdir. 
1993-cü ildə məni Azərbaycana dəvət edəndə Azərbaycan vətəndaş müharibəsi içərisində idi. Əzizlərim, 
bilin, sizin çoxunuz uzaqdasınız, görməmisiniz, bilməmisiniz – vallah-billah, Azərbaycan dağılırdı. Məni 
Naxçıvandan Bakıya dəvət eləyəndə gəlmək istəmirdim. Baxmayaraq ki, yol yox idi, təyyarə yox idi, nə qədər 
adam gəlirdi. Hər təyyarədə bizim ağsaqqal adamlardan, ziyalılardan 20–30-u gəlirdi ki, «Heydər Əliyev, 
Azərbaycan dağılır, Bakıya gəl». 
Getmirdim. Ona görə yox ki, mən Azərbaycanı sevmirəm. Çünki bilirsiniz, mənə qarşı  ədalətsizliklər çox 
olmuşdu. Mən də insanam, daş, dəmir deyiləm ki, insanam! Ona görə də mən incimişdim, getmirdim. Deyirdim 
ki, doğulduğum yerə gəlmişəm, elə orada da həyatımı sona verəcəyəm. Bu mənim qəti fikrim idi. 
Dörd gün mənimdə danışıqlar oldu, dörd gün Bakıdan mənim dalımca təyyarə göndərdilər – getmədim. 
Həmin Əbülfəz Elçibəy gündə üç-dörd dəfə telefon edirdi. Baxmayaraq ki, ondan qabaq hətta Naxçıvanda 
mənim yaşamağıma imkan yaratmırdılar, orada mənə qarşı terror təşkil edirdilər. 
Gəldim. Azərbaycan dağılırdı. Nə çətinliklərlə Azərbaycanı o vəziyyətdən çıxardım. Nə ilə rastlaşdım? 
Onunla rastlaşdım ki, bu onunla, o bununla vuruşur, bilmirsən ki, silahlı qüvvələr haradadır, hansı dəstə kimin 
əlindədir. Bundan da istifadə edərək ermənilər irəliləyirdilər. 
Nəhayət, vəziyyəti bir az sabitləşdirdik. 1994-cü ilin oktyabrında Surət Hüseynov dövlət çevrilişinə cəhd göstərdi. 
Xatirinizdədir, mən televiziya ilə xalqa müraciət etdim, xalq gəldi. Onda mənim silahlı qüvvəm, heç bir şeyim 
yox idi. 
Altı ay keçəndən sonra OMON, həm də özbaşına yox, ayrı-ayrı ölkələrin xüsusi xidmət orqanlarının və Xalq 
Cəbhəsinin bəzi nümayəndələrinin iştirakı ilə çevriliş etmək istədi. Onun da qarşısını aldıq. 
116 
 
Sonra mən Rumıniyadan qayıdarkən prezidentin təyyarəsini raketlə vurmağa cəhd göstərdilər. Məni Allah 
qorudu, sadəcə, külək o tərəfdən əsdi, təyyarə raket olan yerdən yox, bu tərəfdən endi. 
Kuçma ilə biz gedəndə körpünü partlatmaq istədilər. Sabunçu körpüsü var, bizim keçməyimizdən iki saat 
qabaq onun altından iki yüz kiloqram trotil tapdılar. Təsəvvür edin, əgər o  partlasaydı, təkcə körpü yox, 
ətrafdakı bütün evlər dağılacaqdı. 
Belə bir həyat keçirmişik, başa düşürsünüzmü? Amma vəziyyəti sabitləşdirmişik. Hazırda Azərbaycan sabit, 
güclü ölkədir. Azərbaycanın daxili sabitliyini pozmaq üçün  heç kəs heç bir şey edə bilməz. Ona görə də 
Azərbaycanın daxilində birlik olmalıdır. 
Təbiidir, demokratiyadır, müxalifət də var, olmalıdır – bunsuz demokratiya ola bilməz. Ancaq demokratiya 
normal olmalıdır, müxalifət normal olmalıdır. Müxalifət hakimiyyət uğrunda normal mübarizə aparmalıdır, amma 
böhtanla, yalanla, iftira ilə məşğul olmamalıdır. 
Azərbaycanın xaricində olan azərbaycanlılar da birləşməlidir. Nəyin naminə? Müstəqil Azərbaycanın 
naminə. Əgər  yeddi ildə biz Azərbaycanı o bəlalardan çıxarıb bu vəziyyətə çatdırmışıqsa, beş-on azərbaycanlı 
burada, Moskvada yığışsın, qruplaşsın, nə bilim, iyirmi azərbaycanlı orada yığışsın, qruplaşsın, onu dəstəkləsin, 
bunu dəstəkləsin, bizim içərimizdə olan hakimiyyət mübarizəsini burada, Moskvada da başlasınlar – bu 
yarayırmı? Yaramaz! 
Kim həqiqi azərbaycanlıdırsa, kim öz torpağını, valideynini sevirsə, indi onun üçün bir Azərbaycan var, bir 
Azərbaycan torpağı var və Azərbaycan dövləti var, Azərbaycanın prezidenti var! Əmin ola bilərsiniz ki, 
Azərbaycanın bu prezidenti son nəfəsinə qədər Azərbaycanın müstəqilliyini, daxili sabitliyini qoruyacaq, 
Azərbaycanın iqtisadiyyatını inkişaf etdirəcək və ən əsası, Ermənistan–Azərbaycan münaqişəsinin sülh yolu ilə 
həll edilməsinə nail olacaqdır. Dedim ki, nəfəsim nə qədər ki, gəlir. Amma hamı bilsin, burada olmayanlar da 
bilsin – Heydər Əliyevin nəfəsi güc gəlir, güclü gəlir və hələ on illərlə də gələcəkdir! 
Əziz dostlar, mən bilmirəm, sizin nə qədər vaxtınızı aldım. Bu gün işim çoxdur, buradan hava limanına 
gedirəm. Mən çox məmnunam ki, sizinlə görüşdüm. Hamınıza cansağlığı arzu edirəm. Azərbaycanı unutmayın, 
vətəninizə gəlin-gedin. Nə qədər çox gəlib-getsəniz, mənim dediyim sözlərin də bir o qədər şahidi olacaqsınız, 
onları təsdiq eləyəcəksiniz. Sağ olun. 
 
117 
 
 
MOSKVADAN BAKIYA QAYIDARKƏN  
BİNƏ HAVA LİMANINDA  
JURNALİSTLƏRİN SUALLARINA CAVAB 
 
22 iyun 2000-ci il 
 
S u a l: Cənab Prezident, MDB barədə dəfələrlə tənqidi mülahizələr söyləmisiniz, MDB-nin 
fəaliyyətsizliyini tənqid etmisiniz. MDB-nin bu sammitindən sonra Sizin mövqeyinizdə hansısa bir 
dəyişiklik baş veribmi? Ümumiyyətlə, bu sammitdə hansısa ümidverici dəyişikliklər oldumu?  
C a v a b: Bilirsiniz, mən həqiqətən tənqid etmişəm. Ola bilər, sabah yenə də nəyisə tənqid edim. Amma bu 
o demək deyil ki, biz MDB-dən imtina etmişik. Mən orada da dedim, – dövlət başçılarının Moskvada qapalı 
iclası var idi – başqa yerlərdə də demişəm. Mən bu gün Rusiyanın 50 vilayətindən gəlmiş Azərbaycan 
icmalarının nümayəndələri ilə görüşdüm, orada da dedim. Cənab Putinlə mənim bu gün 1 saat 40 dəqiqəlik 
görüşümüz oldu. Rusiyanın rəhbərliyindəki çox böyük dəyişikliklərə və Rusiya MDB-də əsas aparıcı dövlət 
olduğuna görə indi bu tənqidlər artıq arxada qalıbdır. İndi ümidlər var. MDB-ni təkcə mən tənqid etməmişəm, 
onu hamı tənqid edib. Mənə elə gəlir ki, bu ümidlərin çoxu doğrula bilər.  
MDB ölkələri dövlət başçılarının budəfəki iclası daha səmərəli keçdi. Məsələn, biz, dövlət başçıları qapalı 
iclasda 2 saat çox sərbəst, geniş və müstəqil müzakirələr apardıq. Yəni o, formal xarakter daşımadı ki, kimsə 
hansı sənədisə hazırlayıb, gətirib ortaya qoyub, kim istəyir, kimsə istəmir.  
Sonra Moskva televiziyası məndən bir müsahibə götürdü. Mən onlara da dedim. MDB-nin zirvə 
görüşlərindən sonra, adətən, yemək verirlər. Bunlar hamısı protokol xarakteri daşıyır. Hamı, bütün nümayəndə 
heyətləri bir yerə yığışır. Amma bu dəfə fərqli nə idi? Dövlət başçıları Kremldə ayrıca bir salonda, nümayəndə 
heyətlərinin başqa üzvləri isə digər bir yerdə toplaşmışdılar. Bu da doğrudur. Çünki bizə əsasən yemək lazım 
deyil, fikir mübadiləsi lazımdır. Biz orada da təxminən 2 saata qədər olduq, yenə də fikir mübadiləsi getdi.  
Bunlar hamısı onu göstərir ki, indi MDB səmərəli ola bilər. Belə ümidlər var. Mən arzu edirəm ki, bu 
ümidlər doğrulsun.  
S u a l: Cənab Prezident, səfər zamanı keçirdiyiniz digər görüşlər barədə nə deyə bilərsiniz?  
C a v a b: Bilirsiniz, görüşlər çox olubdur. Onlar haqqında indi danışsam, vaxtı çox aparar. Bizim dövlət 
televiziyası bunların hamısını verəcəkdir, yəqin ki, bu görüşlərin hamısı sizə məlum olacaqdır. Görüşlərin 
hamısı yaxşı olubdur.  
Yenə də deyirəm, bu gün xüsusən, Vladimir Putinlə görüşdük. Məsələn, dünən bütün ölkələrin prezidentləri 
görüşürdülər. Ancaq cənab Putinlə danışdıq ki, mən onunla bir az geniş söhbət etmək istəyirəm. Ona görə də belə 
razılığa gəldik ki, bu gün görüşək. Bütün prezidentlərin hamısı onunla görüşüb getdilər. Mən isə bu gün orada 
qaldım. Qalmağıma səbəb elə bu və Rusiyadakı Azərbaycan icmalarının nümayəndələri ilə görüş idi.  
Bizim bugünkü görüşümüz çox uzunmüddətli, çox əhəmiyyətli və çox da səmərəli oldu. Bu görüş məndə çox 
böyük ümidlər yaradır.  
Bilirsiniz ki, Robert Köçəryanla təkbətək görüşüm oldu. Sonra Robert Köçəryan, Heydər Əliyev, Vladimir 
Putin görüşü oldu. Sonra dörd ölkənin – Cənubi Qafqazın üç ölkəsinin və Rusiyanın prezidentlərinin görüşü 
keçirildi.  
Başqa ölkələrin prezidentləri ilə də söhbətlərim olubdur. Təbiidir ki, danışmaq, hansısa məsələləri müzakirə 
etmək üçün orada böyük imkanlar var idi. Mən həmin imkanların hamısından istifadə etdim. Sağ olun. 
      
  
 
118 
 
 
DÜNYA ŞÖHRƏTLİ MODELYER VALENTİN YUDAŞKİN İLƏ GÖRÜŞDƏ  
SÖHBƏT 
 
Prezident sarayı 
 
23 iyun 2000-ci il 
 
H e y d ə r  Ə l i y e v: Şadam ki, siz buraya gəlmisiniz. İndi moda xüsusi əhəmiyyətə malikdir və modanın 
həmişə əhəmiyyəti olubdur, amma indi onun xüsusi əhəmiyyəti var. Azərbaycanlılar da modadan geri qalmaq 
istəmirlər. Buna görə də sizin buraya gəlişinizin, məncə, böyük əhəmiyyəti olacaqdır.  
V a l e n t i n  Y u d a ş k i n: Çox məşğul olduğunuza baxmayaraq, bizi qəbul etdiyinizə görə Sizə hədsiz 
minnətdaram. Biz Sizi Moskvada gördük, mənim təcrübəmə inanın, Siz ən eleqant prezidentlərdən birisiniz. Mən 
bunu kənardan görmüşəm – biz Moskvadan təyyarə ilə əslində eyni vaxtda yola düşdük.  
H e y d ə r  Ə l i y e v: Mən dünən axşamdan xeyli keçmiş qayıtdım. Siz də?  
V a l e n t i n  Y u d a ş k i n: Biz bir az əvvəl gəldik. Bilirdik ki, Siz gəlirsiniz. Düşünürəm ki, hər şey 
uğurlu keçdi. Mən Bakıda artıq ikinci dəfəyəm. Biz Mədəniyyət naziri ilə çox söhbət etmişik, Azərbaycanda 
Rusiya günləri ərəfəsində – bu gələn həftə başlayır – bizim teatr burada ilk elçidir, bunu təşkil edənlərə 
təşəkkürümü bildirirəm. Bakını görmək çox xoşdur. Biz təyyarə ilə gələrkən şəhərin necə dəyişdiyini, 
böyüdüyünü gördük, olduqca çox yeni tikililər var.  
H e y d ə r  Ə l i y e v: Siz burada axırıncı dəfə nə vaxt olubsunuz?  
V a l e n t i n  Y u d a ş k i n: İki il əvvəl. İki ildə böyük dəyişikliklər baş veribdir. Çox xoşdur ki, moda 
vahid olur və ünsiyyətə kömək edir. Biz əvvəllər fransızlardan ayrı düşmüşdük, lakin indi biz, şübhəsiz ki, 
birlikdəyik.  
H e y d ə r  Ə l i y e v: Sovetlər İttifaqı dövründə bizim öz modamız, onların öz modası vardı. Amma buna 
baxmayaraq, əksəriyyət, hər halda, Avropa modasından istifadə etməyi üstün tuturdu. Əlbəttə, fərq böyük idi. 
Ancaq indi, siz doğru deyirsiniz, biz hamımız birlikdəyik – Rusiyada da, başqa ölkələrdə də, keçmiş Sovetlər 
İttifaqı ərazisindəki müstəqil dövlətlərdə də artıq bu sahə əhəmiyyət kəsb edir və ictimaiyyətdə maraq doğurur. 
Sovet dövründə Moskvada moda nümayiş etdirilərkən ona ancaq sayseçmə adamlar maraq və həvəs 
göstərirdilər. Yadımdadır, mən Moskvada yaşayarkən "Burda moden" jurnalının baş redaktoru ilk dəfə oraya 
gəlmişdi. Bu həmin dövr idi ki, Sovetlər İttifaqında müəyyən proseslər baş verirdi. Xatirimdədir, İttifaqlar 
evində "Burda moden" moda nümayiş etdirirdi, adamlar oraya can atırdılar, oraya gedə bilənlər də oldu, 
bilməyənlər də və sair. Mən həmin "Burda moden" jurnalını götürüb baxdım. İndi "Burda moden" daha elə 
geniş şöhrətə malik deyildir. Nəyə görə? Ona görə ki, o vaxt bu bizdə yox idi və lakin birdən peyda oldu. Bu 
jurnalı əldə etmək üçün böyük canfəşanlıq göstərilirdi.  
V a l e n t i n  Y u d a ş k i n: Ona görə ki, orada ülgülər vardı, adamlar paltarı özləri tikirdilər. Burada 
çoxlu fabrik var. Səfərimin bir məqsədi də bu fabriklərə baxmaqdır. Hazırda biz öz istehsalımızı bütün dünyada 
yerləşdiririk. Burada köhnə məktəbin qalması çox vacibdir. Burada çox yaxşı keyfiyyətli parçalar var. Biz Sizin 
gənc dizaynerlərinizi Moskvaya dəvət edirik.  
H e y d ə r  Ə l i y e v: Bu çox yaxşıdır. Doğrudur, modelyerlər modanı icad edirlər, bəzən nümayiş 
etdirirlər, amma sonra harada geyirlər, kim geyir – biz bunu görmürük. Mənim ailəmdə qızım, nəvəm, gəlinim – 
şübhəsiz ki, onlar cavan adamlardır – bununla maraqlanırlar və hətta mən Yudaşkindən savayı ayrı modelyerləri 
tanımırdım. Amma onların vasitəsilə Versaçeni, Valentinonu da tanıdım.  
V a l e n t i n  Y u d a ş k i n: Dior.  
H e y d ə r  Ə l i y e v: Dior köhnə modelyerdir. Məsələn, cavanlar isə hesab edirlər ki, Dior, Pyer Karden – 
bunlar artıq keçmişdə qalmışdır.  
V a l e n t i n  Y u d a ş k i n: Keçmişsiz gələcək olmur.  
H e y d ə r  Ə l i y e v: Bəli, buraya Pyer Kardenin kostyumları gəlib çıxanda hamı fikirləşirdi ki, ilahi, Pyer 
Karden. Ancaq mən bəzən mağazalarda Pyer Kardenin kostyumlarını görürəm – bunlar ya əvvəlki şöhrətini 
itirib, yaxud da keyfiyyətini pisləşdiriblər.  
V a l e n t i n  Y u d a ş k i n: Keyfiyyətini pisləşdirməyiblər, sadəcə, saxta mallar olduqca çoxdur. Eyni şey 
musiqi aləmində, kompakt disklər sahəsində də baş verir. Əgər bu sahədə hələ hansısa hüquqlara əməl olunursa, 
moda sahəsində vəziyyət çox mürəkkəbdir.  
H e y d ə r  Ə l i y e v: Bəli, saxtakarlıq. Mən bilmirdim ki, saxtakarlıqla məşğul olurlar.  
V a l e n t i n  Y u d a ş k i n: Düyməni bir balaca dəyişdilərsə, bunun saxta mal olduğunu sübut etmək 
çətindir. Çindən, Türkiyədən, Hindistandan çoxlu saxta mal gəlir. Bir sözlə, bu bizim üçün əsas problemdir. 
Amma mən burada, sizin şəhərdə çoxlu firma mağazaları gördüm.  
H e y d ə r  Ə l i y e v: Burada? Onlar malları əsasən Avropadan gətirirlər?  
119 
 
V a l e n t i n  Y u d a ş k i n: Bəli, bunlar həqiqi firma məhsullarıdır. Bu gün biz parfümeriya mağazasında 
olduq, yüksək keyfiyyətli məhsullar gördük. Çoxlu yeni mağazalar yaranıb və iki il ərzində çox böyük yüksəliş 
olduğu görünür.  
H e y d ə r  Ə l i y e v: Siz iki il ərzindəki yüksəlişin dinamikasını görürsünüz. Bu yaxşıdır. Əlbəttə, mən 
çox az görürəm, çünki məni həmişə ümumi göstəricilər maraqlandırır. Gəzmək, baxmaq üçün, sadəcə, imkan 
yoxdur. Halbuki, həvəs var.  
V a l e n t i n  Y u d a ş k i n: Heydər Əliyeviç, həddən çox restoran, kafe var və adam bir gün ərzində daha 
çox şey görmək istəyir.  
H e y d ə r  Ə l i y e v: Bəli, mən də maşında işə gedir və işdən qayıdıram. Bir vaxtlar, on beş il əvvəl, xaricə 
gedib-gəlmək məhdud idi. Adamlar gedirdilər və mən də Avropa ölkələrində olmuşdum, açıq havada kafeləri 
görmüşdüm, bütün bunlar xoşuma gəlmişdi. İndi isə bunlar Bakıda çoxdur, bəlkə də həddən çoxdur. Hansı küçə ilə 
gedirəmsə, hər yerdə görürəm.  
V a l e n t i n  Y u d a ş k i n: Ən başlıcası odur ki, milli kolorit qalır, Rusiyadakı kimi Avropaya aludəçilik 
yoxdur. Hər halda, burada milli kolorit, musiqi, rəng qorunub saxlanır. Bu çox vacibdir. Bu gün bizə milli 
musiqinin yeni səpkidə improvizə edildiyi disk bağışladılar. Bu, gənclər üçün maraqlıdır. Bu da vacibdir.  
H e y d ə r  Ə l i y e v: Bilirsiniz, bir halda ki, biz sizinlə görüşürük və söhbət edirik, demək istəyirəm – 
tarixən elə olub ki, hər bir xalqın öz geyim forması olmuşdur. İndi dünyada qəbul edilmiş geyim forması isə 
Avropada yaranmışdır. Bununla belə, keçmiş zamanlarda, neçə-neçə əsrlər bundan əvvəl çox gözəl şəxsi geyim 
formaları olub və indi də tətbiq edilə bilər. Həmin geyimi indi biz ancaq teatrda və ya kinoda görürük. Məsələn, 
hansısa tarixi mövzuda film çəkirlər, onda sən bunu görürsən. Xüsusən də qadın paltarından söhbət düşəndə – 
çünki kişi geyimi dəyişmişdir – qadın modasından söhbət gedəndə, məsələn, bizdə köhnə fotoşəkillərdə və ya 
rəssamlarımızın əsərlərində – yeri gəlmişkən, bizim yaxşı teatr rəssamlarımız olub, onlar müxtəlif tamaşalar, 
xüsusən də keçmiş tariximizə aid tamaşalar üçün eskizlər veriblər – bunlar qalmışdır. Azərbaycanda gözəl, çox 
gözəl qadın geyimi olmuşdur. Təkrar edirəm, indi onu yalnız bizim filmlərdə və tamaşalarda görmək müm-
kündür.  
Mən 70-ci illərdə burada, Azərbaycanda işləyərkən məndə belə bir fikir yaranırdı – niyə də təklif edilməsin ki, 
qadınlarımız Avropa geyimləri ilə yanaşı, öz milli paltarımızı da geysinlər? Axı öz milli geyimimiz çox gözəldir. Onu 
modernləşdirmək olar. Elə rəsmlərdə – rəssamlarımızın əsərlərində gördüyüm qadınların da geyimi çox qəşəngdir və 
bundan niyə istifadə edilməsin? Onda dünyada rəngarənglik olar. Yoxsa ki, indi təkcə Avropa  modasını əsas götür-
müşlər. Şəxsən mən azərbaycanlı kişilərin keçmiş vaxtlarda geyindikləri paltar formasına qayıtmaq istəməzdim. 
Qadın geyiminin isə çox gözəl və cürbəcür olduğunu, zənnimcə, bilirsiniz–kataloqlar, kitablar var. Mən hətta bir dəfə 
rəhmətlik həyat yoldaşıma təklif etdim ki, gəl, qızımıza belə kostyum tikdirək və qoy onu geyib bizimlə birlikdə bir 
yerə getsin, bəlkə bununla başqalarına nümunə göstərərik və onlar da belə edərlər. Amma baş tutmadı. 
V a l e n t i n   Y u d a ş k i n: İndi qadınlar çox sərbəstdirlər. Onların hamısı bizneslə, işlə məşğuldur, vaxtı 
yoxdur. Onlar teatra da ofisdə geydikləri paltarda getmək istəyirlər. Həyat çox dəyişmişdir. Amma elə axşamlar 
var ki, onda gərək milli paltar geyəsən. Keçmiş Sovet İttifaqı respublikalarının milli geyimlərinin sərgisini 
keçirmək, bu geyimləri orada nümayiş etdirmək üçün Ermitajla, onun direktoru Piotrovski ilə razılığa gəlmişik. 
Çünki bir çox əcnəbilər milli paltarı ümumən yaxşı qəbul edirlər. Məsələn, Ukrayna, özbək naxışlarını. Belə 
geyimləri daha çox nümayiş etdirmək lazımdır. Ola bilsin, biz bu cür geyimlərdən bezmişik, çünki bu geyimləri 
böyük konsertlərdə tez-tez görmüşük. Vaxt gələcək modelyerlər öz işlərində bunlardan istifadə edəcəklər. Bu 
gün biz kolleksiyaya baxdıq və gördük ki, oradakı modellərdə milli naxışlardan, bəzəklərdən, rənglərdən geniş 
istifadə edilmişdir. 
H e y d ə r   Ə l i y e v: İndi mən daha bir prosesi müşahidə edirəm, xüsusən də Avropada, Amerikada, 
görürəm ki, əvvəla, geyim çox sadələşmişdir. İkincisi isə, keçmişdə gördüklərimiz indi yoxdur. Tutalım teatra 
gedirsən, deməli, sən hökmən teatra layiq geyinib-keçinməlisən. Hesab edirəm ki, bu baxımdan keçmiş 
zamanlar daha maraqlı idi. Teatra hər hansı paltarda getmək olmazdı. Elə götürək XIX əsrin rus və ya Avropa 
kübar cəmiyyətlərini və sair. Sovet dövründə hətta biz, o vaxtın cavanları, bir və ya iki kostyumumuz olsa da, 
axşamlar teatra, kinoya getməyə hazırlaşarkən – cavanlığımda mənim cəmi bir bayırlıq, bir də iş kostyumum vardı və 
mən iş kostyumunda işə gedirdim, bayırlıq kostyumu isə bayram günlərində, yaxud teatra gedəndə geyinirdim – hər 
halda, əynimizi dəyişirdik. O vaxtlar imkanlar məhdud idi. İndi isə imkanlar geniş, qeyri-məhduddur, amma adamlar 
hesab edirlər ki, onlar küçəyə çıxanda, mağazaya gedəndə necə geyinirlərsə, teatra gedəndə də eləcə geyinə bilərlər. 
Bu belədir və mənim xoşuma gəlmir. Hər halda, teatra və yaxud hər hansı başqa bir tədbirə, ya da ad gününə gedəndə 
gərək müvafiq surətdə geyinəsən. Belə olmasa, onda moda nəyə lazımdır? Cins paltarı götürək, hamı geyir. Gəlin 
görək, hamı teatra da, işə gedəndə də, gecə də cins paltar geysə… 
V a l e n t i n  Y u d a ş k i n: Hər şey bəsitləşibdir, hamı yaşamağa tələsir. Bax, hər şey də bu qaça-qaça 
görə baş verir. İndi vaxt sürətlə ötüb keçir. Əvvəllər biz faksın nə olduğunu bilməzdik, poçtu gözləyərdik, 
xəbərləri gözləyərdik. İndi isə informasiyanı kompüterdən bir saniyəyə alırıq. Sonra nə olacaq, bəlli deyil. 
Modada da belədir. Əvvəllər moda illər boyu təşəkkül tapırdı, indi isə altı aya hər şey dəyişir, formalar əvəz-
lənir.  
120 
 
H e y d ə r  Ə l i y e v: Bilirsinizmi, elə bir böyük fərq yoxdur. Nəyisə bir balaca dəyişdirib deyirlər ki, bu, 
təzə modadır. Yaxşı ki, bizdə, kişilərdə bu sabitdir. Qadınları isə başa düşmürsən, bilmirsən ki, nə nə vaxt 
dəyişilir.  
V a l e n t i n  Y u d a ş k i n: Hava dəyişən kimi dəyişir. Heç nəyin dəyişməməsi üçün mən Sizə bizim 
firmanın qalstukunu bağışlamaq istəyirəm.  
H e y d ə r  Ə l i y e v: Sağ olun. Siz qalstuk da buraxırsınız?  
V a l e n t i n  Y u d a ş k i n: Bəli.  
H e y d ə r  Ə l i y e v: Mən qalstuklara biganə deyiləm. Yaxşı, gözəl qalstukdur. Bu sizin firmanın qalstukudur. 
Qalstuklar dəyişir, köynəklər dəyişir. Bəlkə də kimsə buna fikir vermir, amma bəzən yaxşı pislə əvəzlənir. Amma nə et-
mək olar, modadır, gərək ona uyğun geyinəsən. Bu baxımdan mən mühafizəkar deyiləm, amma özümün müəyyən 
üslubum var. Bəli, öz üslubum var və mənə elə gəlir ki, o həmişə müasir görünür.  
V a l e n t i n  Y u d a ş k i n: Bayaq dediyim kimi, Siz çox yaraşıqlı kişisiniz.  
H e y d ə r  Ə l i y e v: Biz kişilər belə sürətlə dəyişən moda ilə çətin ki, ayaqlaşaq. Qadınlara isə bu 
gərəkdir. Gəlişinizə görə sizə bir daha təşəkkür etmək istəyirəm, siz bizə kömək edəcəksiniz. Mən ciddi şəkildə 
hesab edirəm ki, ölkəmiz, müstəqil dövlətimiz bu istiqamətdə də öz yerini tutmalıdır. Görürsünüz, nə qədər 
kafelər, restoranlar, mağazalar tikilib, çox şey dəyişibdir, çoxlu tikinti var. Odur ki, gərək bu işdə də eyni 
proseslər baş versin. Mən sizin buraya səfərinizi dəstəkləyirəm. Fatma xanım mənə dedi ki, bu gün siz çoxlu 
yeni moda nümunələri nümayiş etdirəcəksiniz. Yəqin ki, böyük maraq var. Sizə uğurlar arzulayıram. Mən isə bu 
axşam Çin nümayəndə heyəti ilə olacağam.  
V a l e n t i n  Y u d a ş k i n: Sağ olun ki, çox məşğul olsanız da, bizi qəbul etməyə vaxt tapdınız. Mən çox 
şadam.  
121 
 
 
ÜMUMÇİN XALQ NÜMAYƏNDƏLƏRİ MƏCLİSİ  
DAİMİ KOMİTƏSİNİN SƏDRİ  
Lİ PEN İLƏ TƏKBƏTƏK  
GÖRÜŞDƏ SÖHBƏT 
 
Prezident sarayı 
 
23 iyun 2000-ci il 
 
H e y d ə r   Ə l i y e v: Xoş gəlmisiniz, cənab Li Pen. Dəvəti qəbul edərək respublikamıza rəsmi səfərə 
gəldiyinizə görə Sizə təşəkkürümü bildirirəm. 
Azərbaycan ilə ÇXR arasında qarşılıqlı surətdə faydalı əlaqələrin daha da inkişaf etdirilməsi hər iki tərəf 
üçün çox əhəmiyyətlidir.  
Dünyanın zəngin tarixə, böyük intellektual və iqtisadi potensiala malik iri ölkəsi olan Çinə 1994-cü ildə 
rəsmi səfərimi məmnunluqla xatırlayıram. Beynəlxalq həyatda mühüm rol oynayan, respublikamızın dövlət 
müstəqilliyini birincilər sırasında tanımış və onunla diplomatik münasibətlər yaratmış bu ölkə ilə əlaqələrin 
sıxlaşdırılmasına Azərbaycan həmişə xüsusi maraq göstərir.  
Azərbaycan öz müstəqilliyini əldə etdikdən sonra ölkələrimizin əməkdaşlığı ardıcıl surətdə möhkəmlənir. 
Ümumçin Xalq Nümayəndələri Məclisi Daimi Komitəsinin sədri olan Sizin respublikamıza rəsmi səfəriniz 
dövlətlərimiz arasında münasibətlərin inkişafında yeni mühüm hadisədir.  
Bazar münasibətləri, demokratik inkişaf yolunu seçmiş müstəqil Azərbaycan Respublikasında hüquqi, 
demokratik, dünyəvi dövlət quruculuğu sahəsində həyata keçirilən tədbirlərdən, islahatların müvəffəqiyyətlə 
aparılması nəticəsində uğurlar əldə olunmuşdur. Azərbaycan dünyanın bütün ölkələri ilə öz münasibətlərini 
suverenlik, qarşılıqlı surətdə faydalı əməkdaşlıq prinsipləri əsasında, dostluq zəminində qurur, öz 
iqtisadiyyatının dünya iqtisadiyyatı ilə bağlanmasına xüsusi əhəmiyyət verir.  
Ermənistanın Azərbaycana təcavüzü on iki ildən bəri davam edir. Ermənistan silahlı qüvvələri tərəfindən 
ölkəmizin ərazisinin 20 faizi işğal olunmuş, bir milyondan çox vətəndaşımız yerindən-yurdundan zorla 
çıxarılaraq çadırlarda ağır vəziyyətdə yaşayır. 1994-cü ildə atəşkəs rejimi əldə olunmuşdur. Bu münaqişənin 
sülh yolu ilə aradan qaldırılması sahəsində ATƏT-in Minsk qrupu böyük fəaliyyət göstərir. Ermənistan 
prezidenti ilə apardığım birbaşa danışıqlar hələ ki, müsbət nəticə verməmişdir.  
L u   P e n: Azərbaycana rəsmi səfərə dəvət olunduğuma görə Sizə, cənab Prezident, minnətdarlıq edir və 
Sizinlə görüşdən hədsiz məmnunluq duyuram. 
Zəngin iqtisadi potensiala malik olan ölkənizlə bütün sahələrdə əlaqələrin daha da genişləndirilməsinə daim 
xüsusi diqqət yetirirəm. 
Sizin uzaqgörən siyasətiniz  sayəsində demokratik inkişaf yolu ilə inamla addımlayan müstəqil Azərbaycan 
Respublikasında qazanılmış nailiyyətləri görməkdən çox məmnunam. Ermənistan–Azərbaycan münaqişəsinin sülh 
yolu ilə, beynəlxalq normalara uyğun surətdə tezliklə aradan qaldırılmasına ÇXR tərəfdardır. Hər bir dövlətin ərazisi 
müqəddəs və toxunulmazdır. Biz bu mövqeni əsas tutaraq, Azərbaycanın ərazi bütövlüyünü dəstəkləyirik, bundan 
sonra da dəstəkləyəcəyik.  
H e y d ə r   Ə l i y e v: Biz sizin dostluğunuza əminik. Mən həmçinin əminəm ki, Azərbaycan ilə Çin 
arasında siyasət, iqtisadiyyat, mədəniyyət və digər sahələrdə əlaqələr daha da inkişaf etdiriləcək, beynəlxalq 
təşkilatlarda ölkələrimizin əməkdaşlığı genişləndiriləcəkdir. 
122 
 
 
AZƏRBAYCAN RESPUBLİKASININ NÜMAYƏNDƏ HEYƏTİ İLƏ ÜMUMÇİN XALQ 
NÜMAYƏNDƏLƏRİ MƏCLİSİ DAİMİ KOMİTƏSİNİN SƏDRİ Lİ PENİN BAŞÇILIQ ETDİYİ 
ÇİN XALQ RESPUBLİKASININ NÜMAYƏNDƏ HEYƏTİ ARASINDA DANIŞIQLAR 
 
Prezident sarayı 
 
23 iyun 2000-ci il 
 
H e y d ə r  Ə l i y e v: Cənab sədr, Çin Xalq Respublikasından gəlmiş hörmətli qonaqlar, dostlar!  
Ümumçin Xalq Nümayəndələri Məclisi Daimi Komitəsinin sədri cənab Li Penin dünən Azərbaycana rəsmi 
səfəri başlanmışdır. Bu səfər mənim dəvətimlə həyata keçirilir və şadam ki, cənab Li Pen hələ 1994-cü ildə 
etdiyim dəvəti gerçəkləşdirməyə imkan tapmışdır və indi Azərbaycandadır, biz onunla ünsiyyətdə olmaq 
fürsətinə malikik. Cənab Li Pen, mən sizi, nümayəndə heyətinizin üzvlərini Azərbaycanda səmimi salamlayıram 
və burada olmağınızdan böyük məmnunluq duyduğumu bildirirəm.  
Bilirəm ki, dünən parlamentimizdə görüşləriniz olubdur, siz şəhərimizlə bir az tanış ola bilmisiniz. Bu gün 
bizim məhdud heyətdə çox maraqlı söhbətimiz oldu. Söhbət əsasən Çin–Azərbaycan münasibətlərinə aid idi, 
amma bununla yanaşı, biz tarixlə və müasir beynəlxalq vəziyyətlə bağlı bəzi məsələlərə də toxunduq.  
Çin dünyanın böyük ölkəsidir, onun zəngin tarixi mədəniyyəti, zəngin tarixi var və indi iri bir dövlət olaraq 
çox böyük intellektual və iqtisadi potensiala malikdir, beynəlxalq həyatda mühüm rol oynayır. Çin Xalq 
Respublikasının yaranması dünya miqyasında olduqca böyük tarixi əhəmiyyətə malik hadisə idi. Çin Xalq 
Respublikası 50 ildən çoxdur yaşayır, inkişaf edir və Çin getdikcə daha böyük uğurlar qazanır.  
Azərbaycan gənc müstəqil dövlətdir. Biz dövlət müstəqilliyini Sovetlər İttifaqının süqutu ilə əlaqədar 
1991-ci ildə əldə etmişik və bunu öz xalqımız üçün tarixi hadisə bilirik. Biz həm Sovetlər İttifaqının 
süqutunu, həm də onun tərkibinə daxil olmuş bir çox xalqların, o cümlədən də Azərbaycan xalqının qazandığı 
azadlığı, müstəqilliyi tarixi hadisə hesab edirik. Biz müstəqil dövlətin təşəkkülü mərhələsini yaşayırıq, öz yo-
lumuzla – demokratiya yolu ilə, iqtisadi islahatlar aparılması, dövlətçiliyimizin möhkəmləndirilməsi yolu ilə 
gedirik. İndi biz artıq inanırıq ki, Azərbaycan həmişə müstəqil dövlət olacaqdır. Biz dövlət müstəqilliyini 
həmişə qoruyacağıq və onun bir daha itirilməsinə heç zaman yol verməyəcəyik.  
Müstəqil dövlət olaraq Azərbaycan dünyanın bütün ölkələri ilə öz münasibətlərini sülhsevərlik, qarşılıqlı 
surətdə faydalılıq, əməkdaşlıq, dostluq şərtləri əsasında qurmağa çalışır. Həm də biz bu siyasətdə Çin Xalq 
Respublikası ilə münasibətlərimizə çox böyük əhəmiyyət veririk. Biz şadıq ki, Çin Azərbaycanın dövlət 
müstəqilliyi elan edilən kimi onu birincilər sırasında tanımış ölkələrdən biridir. O vaxtdan bəri bizim aramızda 
diplomatik münasibətlər yaradılmışdır, indi Azərbaycanın Çində səfirliyi və Çinin Azərbaycanda səfirliyi var. 
Bu gün biz Çinin Azərbaycandakı səfirliyinin yeni, daha doğrusu, ilk binasının bünövrəsini birlikdə qoyacağıq. 
Son illər münasibətlərimiz yüksələn xətt üzrə inkişaf edir. Mən 1994-cü ildə Çin Xalq Respublikasının sədri 
cənab Tszyan Tszemin dəvəti ilə Çinə rəsmi səfərə getdim. Cənab Tszyan Tszeminlə də, o vaxtlar Nazirlər 
Şurasının sədri, sadəcə desək, Baş nazir vəzifəsini tutan bizim hörmətli qonağımız cənab Li Penlə də yaxşı 
görüşlər, söhbətlər oldu. Bu görüşlər, söhbətlər məndə dərin təəssürat doğurdu. Lakin Çinə səfərin özü, Çinin 
müasir həyatı ilə, xüsusən iqtisadiyyatın sürətli inkişafı ilə, Çinin özünün milli mənafelərini, özünün milli spesi-
fikasını əsas tutaraq həyata keçirdiyi islahatlarla tanışlıq mənə böyük təsir bağışladı. Biz Şanxaya da getdik. Ən 
başlıcası isə, Çin səddində olduq və mən onun ən yüksək nöqtəsinə qalxdım. Deyirlər ki, onun ən yüksək 
nöqtəsinə qalxmaq heç də hamıya müyəssər olmur. Elə mənim bəzi yol yoldaşlarım da yarı yolda qaldılar. 
Amma mən qarşıma məqsəd qoydum və ona nail oldum.  
O vaxtdan, 1994-cü ildən bəri bizim münasibətlərimiz daha fəal olmuşdur. Bu gün biz hərtərəfli əməkdaşlıq, 
xüsusən iqtisadi əməkdaşlıq mövqeyində dururuq. Ancaq bununla bərabər, biz şübhəsiz ki, beynəlxalq hüquqa 
aid prinsipial məsələlərdə də bir-birimizi dəstəkləyirik. Belə prinsiplərdən biri hər hansı dövlətin ərazi 
bütövlüyü və onun sərhədlərinin pozulmazlığı prinsipidir. Məhz bu mühüm beynəlxalq prinsipdə Çinin də, 
Azərbaycanın da ciddi problemləri var. Bu, Çində Tayvan problemidir, cənab Li Pen, sizə ətraflı izah etdiyim 
kimi, Azərbaycan isə 1988-ci ildən Ermənistanın təcavüzündən – ölkəmizin ərazisinin bir hissəsi olan Dağlıq 
Qarabağı qoparmaq məqsədi ilə başladığı təcavüzdən əziyyət çəkir. Bu təcavüz müharibəyə gətirib çıxarıb və 
Azərbaycanın ərazi bütövlüyü pozulmuşdur, Azərbaycan ərazisinin 20 faizi Ermənistan silahlı qüvvələrinin 
işğalı altındadır və bir milyon azərbaycanlı öz yaşayış yerlərindən qovulub və onlar bütün Azərbaycan 
ərazisində məskunlaşıblar, böyük əksəriyyəti çadırlarda çox ağır şəraitdə yaşayır.  
Biz bütün beynəlxalq təşkilatlarda, beynəlxalq xarakterli bütün sənədlərdə Çin Xalq Respublikasının ərazi 
bütövlüyünü daim dəstəkləyirik, Tayvanın Çin Xalq Respublikasına tamamilə məxsus olduğunu və Çin Xalq 
Respublikasının öz torpağına olan hüququnu tanıyırıq. Mən sizə böyük minnətdarlıq hissi ilə bir daha deyirəm 
ki, Çin, Çin Xalq Respublikası Azərbaycanın öz ərazi bütövlüyünə, sərhədlərinin pozulmazlığına olan 
hüququnu, yəni Ermənistanla Azərbaycan arasında münaqişədə Azərbaycanı tamamilə dəstəkləyir. Biz minnət-
123 
 
darıq ki, siz bu prinsipi daim müdafiə edirsiniz və bununla da öz ərazi bütövlüyümüzü bərpa etməkdə, işğal 
olunmuş ərazilərimizi Ermənistan silahlı qüvvələrindən azad etməkdə, qaçqınları öz yaşayış yerlərinə 
qaytarmaqda və müstəqil Azərbaycanın Birləşmiş Millətlər Təşkilatı tərəfindən müəyyənləşdirilmiş 
sərhədlərinin pozulmazlığına nail olmaqda bizə kömək göstərirsiniz.  
Mən sizi bir daha salamlayır və sözü sizə verirəm.  
L i  P e n: Cənab Prezident, dəvətinizə görə, Azərbaycan Respublikasına gəlmək barədə Sizin şəxsi 
dəvətinizə və Azərbaycan Respublikası parlamentinin dəvətinə görə çox sağ olun. Biz həmkarlarımızla çox 
razıyıq ki, buraya gələ və yeni Azərbaycana baxa bildik.  
1991-ci ildə Sovet İttifaqı dağıldıqdan sonra Çin Azərbaycanın müstəqilliyini dərhal tanıdı və onunla 
diplomatik əlaqələr yaratdı. O vaxtdan bəri ikitərəfli münasibətlər kifayət qədər uğurla inkişaf edir. 1994-cü ildə 
cənab Əliyev Çinə rəsmi səfərə gəldi, ÇXR-in sədri Tszyan Tszeminlə bir sıra mühüm sənədlər imzaladı və 
bundan sonra ikitərəfli münasibətlərimiz daha yaxşı inkişaf edir.  
Məhdud dairədə yenicə başa çatan danışıqlarda biz Sizinlə bir çox məsələlər barəsində fikir mübadiləsi 
apardıq və indi mən aşağıdakı üç bənd üzərində dayanmaq istərdim. Əvvəla, Çin Azərbaycanla bütün sahələrdə 
– siyasi, iqtisadi, mədəni və digər sahələrdə dostcasına əməkdaşlıq münasibətlərini bundan sonra da inkişaf 
etdirməyə hazırdır. Biz hesab edirik ki, Azərbaycan nəinki mühüm coğrafi mövqeyə, həm də zəngin neft-qaz 
ehtiyatlarına malikdir. Buna görə də Azərbaycanın, Azərbaycan iqtisadiyyatının olduqca böyük perspektivləri 
var.  
İkincisi, Çin beynəlxalq aləmdə birqütblü dünya əvəzinə, çoxqütblü dünya formalaşdırılması uğrunda çıxış 
edir. Hesab edirik ki, bu bütün dünyada sülhün inkişafı üçün daha faydalı və sərfəlidir.  
Üçüncüsü, Çin hesab edir ki, hər bir xalqın, hər bir dövlətin özü üçün inkişaf yolu, ideologiya və din seçmək 
haqqı var. Başqa ölkələrin buna qarışmağa haqqı yoxdur. İndi müasir dünyada iddia edirlər ki, insan hüquqları 
dövlətin suverenliyindən üstündür. Biz hesab edirik ki, bu olduqca səhv iddiadır. Çünki bu bəzi dövlətlərin digər 
ölkələrin daxili işlərinə qarışması üçün bəhanə olardı.  
Hər bir dövlətin ərazisi müqəddəs və toxunulmazdır. Biz bu mövqeyi əsas tutaraq, Azərbaycanın ərazi 
bütövlüyünü dəstəkləyirik. Bu yaxınlarda Çin Xarici İşlər Nazirliyinin bəyanatı yayılmışdır. Bəyanatda deyilir 
ki, Çin Dağlıq Qarabağda keçirilmiş qanunsuz seçkiləri tanımır. Əlbəttə, biz həmçinin ümid edirik ki, Dağlıq 
Qarabağ münaqişəsi BMT Təhlükəsizlik Şurasının qətnamələrinə müvafiq surətdə həll oluna bilər. Siz indicə 
dediniz ki, BMT Təhlükəsizlik Şurasının bir çox qətnamələri yerinə yetirilmir.  
Bu gün biz Sizinlə Çinin Azərbaycandakı səfirliyi üçün binanın bünövrəsinin qoyulması şənliklərində iştirak 
edəcəyik. Bu, ikitərəfli münasibətlərimizin gələcək inkişafının daha bir rəmzidir.  
Bir daha çox sağ olun. İndicə mən ÇXR sədri Tszyan Tszeminin çox böyük salamını Sizə yetirdim.  
H e y d ə r  Ə l i y e v: Sağ olun, hörmətli cənab Li Pen. Dəyərli sözlərinizə görə sizə təşəkkür edirəm. Bir 
çox məqamlarda bizim mövqelərimiz uyğun gəlir. Mən onların üzərində dayanmaq istəmirəm. Çin Xalq 
Respublikasının sədri cənab Tszyan Tszemindən mənə salam yetirdiyinizə görə sizə təşəkkür edirəm. Xahiş 
edirəm, mənim atəşin, səmimi salamımı da cənab Tszyan Tszeminə yetirəsiniz və ona bildirəsiniz ki, artıq indi 
mən onun Azərbaycana səfərini gözləyirəm. Siz sözünüzün üstündə durdunuz və gəldiniz, o isə hələlik borclu 
qalır. O öz borcunu yerinə yetirməlidir. Sizinlə Azərbaycanda görüşümüz, Pekində sizin hamınızla mənim 
görüşlərim və cənab sədr Tszyan Tszeminin buraya səfəri Azərbaycan–Çin münasibətlərinin daha da 
genişlənməsinə kömək edəcəkdir.  
Siz tamamilə haqlısınız ki, dövlətlərin bir-birinin daxili işlərinə qarışmaması beynəlxalq hüququn ən başlıca 
prinsipidir və heç kimin bir-birinin daxili işlərinə qarışmağa ixtiyarı yoxdur. Siz tamamilə haqlısınız ki, hər bir 
xalq, hər bir ölkə xalqın getməli olduğu yolu özü seçir və heç kəs bu xalqa onun hansı yolla getməli olduğunu 
kənardan zorla qəbul etdirməməlidir. Bizim bu cür uyğun gələn bir çox ümumi baxışlarımız var və biz bir-
birimizi hər cəhətdən dəstəkləməli, münasibətlərimizi inkişaf etdirməliyik. İqtisadi münasibətlərimizin inkişafı 
üçün böyük imkanlar var. Siz Azərbaycanda böyük neft və qaz ehtiyatları olduğunu dediniz, bu ehtiyatlar həqi-
qətən var. Amma dostluğumuzun daha da inkişaf etdirilməsinin çox mühüm vasitəsi tarixi böyük İpək yolunun 
bərpasından ibarətdir.  
Böyük İpək yolunun bərpası XXI əsrin nəhəng proqramıdır və bu proqram Çinin iştirakı olmadan həyata 
keçirilə bilməz. Çünki biz İpək yolundan danışarkən bilirik ki, ipək çox qədim zamanlardan Çindən gətirilirdi, 
deməli, bu yolu Şərqdən Qərbə məhz Çin açmışdı. Çin ipək istehsal edərək, onu həmin uzun yol ilə Avropaya 
aparırdı. Beləliklə, ipək yolu yaranmışdı. Bir sözlə, biz o qədim zamanlara qayıdacağıq və indi 
münasibətlərimizi yeni şəraitdə inkişaf etdirəcək, bu proqramı birlikdə həyata keçirəcəyik.  
Cənab Li Pen, sözümün sonunda demək istəyirəm ki, siz Azərbaycanda ilk dəfə deyilsiniz. Siz hələ tələbə 
olarkən respublikamıza gəlmiş, Mingəçevirdə su elektrik stansiyasının tikintisində iştirak etmisiniz, sizin gözəl 
xatirələriniz var. İndi sizin buraya səfərinizi mingəçevirlilər böyük maraqla izləyir, sizə salam göndərirlər. 
Hesab edirəm ki, sizin onların nümayəndələri ilə görüşməyə və bu mövzuda daha ətraflı danışmağa imkanınız 
olacaqdır.  
L i  P e n: Bu gün nahardan sonra biz onlarla görüşəcəyik.  
124 
 
H e y d ə r  Ə l i y e v: Sağ olun. Çində görüşlərimiz haqqında kitabı – "Azərbaycan–Çin: dostluq sərhədlər 
aşır" kitabını təntənəli surətdə sizə təqdim etmək istəyirəm. Kitab Azərbaycan dilindədir. Burada olduqca çox 
materiallar, o cümlədən sizinlə bizim Pekində görüşümüz barədə material var. Mən bu kitabı sizə təqdim 
edirəm. Etirazınız yoxdursa, kitabdan nümayəndə heyətinizin üzvlərinə də paylayardım.  
L i  P e n: Sağ olun. Biz də Sizin üçün hədiyyə gətirmişik. 
  
 
 
125 
 
 
AZƏRBAYCAN–ÇİN DANIŞIQLARI BAŞA ÇATDIQDAN SONRA BİRGƏ MƏTBUAT 
KONFRANSI 
 
23 iyun 2000-ci il 
 
H e y d ə r  Ə l i y e v:  Hörmətli cənab Li Pen!  
Çin Xalq Respublikasından gəlmiş hörmətli qonaqlar, dostlar!  
Mən sizi bir daha salamlayıram. Mətbuata bildirmək istəyirəm ki, bu gün bizim çox yaxşı görüşümüz 
oldu. Biz əvvəlcə təkbətək, sonra nümayəndə heyətlərinin iştirakı ilə görüşdük. Dünən cənab Li Penin Bakıda, 
xüsusən parlamentdə çoxsaylı görüşləri olub və suallarınıza cavab vermək üçün bu gün buraya sizin yanınıza, 
mətbuat nümayəndələrinin yanına gəlmişik. Üç sual planlaşdırılıb, onları kimə istəyirsinizsə, ona da verin.  
S u a l: Hörmətli cənab Li Pen, mənim sualım sizədir. Siz Azərbaycanla Çin arasında münasibətlərin 
indiki vəziyyətini necə qiymətləndirirsiniz və ikitərəfli əlaqələri genişləndirməyin və dərinləşdirməyin 
perspektivləri barədə nə düşünürsünüz?  
L i  P e n: Demək lazımdır ki, hazırda Çin–Azərbaycan münasibətləri yüksələn xətt üzrə inkişaf edir. 
Xüsusən 1994-cü ildən, respublikanızın prezidenti cənab Əliyev Çin Xalq Respublikasına rəsmi səfər etdikdən 
və ÇXR sədri Tszyan Tszeminlə bir sıra müxtəlif sazişlər imzaladıqdan sonra, demək olar ki, ikitərəfli 
münasibətlərimizin daha da dərinləşməsinin möhkəm bünövrəsi qoyulmuşdur. Qəti əminəm ki, mənim 
Azərbaycana indiki səfərim Çin ilə Azərbaycan arasında dostluğun və əməkdaşlığın inkişafına yeni təkan 
verəcək və ikitərəfli münasibətlərimizi yeni səviyyəyə qaldıracaqdır.  
S u a l: Cənab Prezident, biz çox yaxşı bilirik ki, Siz yeni İpək yolunun yaradılması haqqında təklif 
irəli sürmüsünüz. Böyük İpək yolunun dirçəldilməsi sahəsində Çin ilə Azərbaycan arasında əməkdaşlığın 
konkret layihələrindən danışa bilərdinizmi? Siz bu yolun dirçəldilməsinin perspektivlərini qısaca təsvir 
edə bilərdinizmi?  
H e y d ə r  Ə l i y e v: Yaxşı sualdır. Sağ olun. Bəli, həqiqətən, son illər böyük İpək yolunun dirçəldilməsi 
bütün dünya ictimaiyyəti üçün aktual hadisə olmuşdur. Mən məsuliyyəti üzərimə götürüb demək istəmirəm ki, 
bunun təşəbbüsçüsü Azərbaycan, yaxud kimsə başqa birisidir. Böyük İpək yolunu dirçəltmək ideyası böyük 
İpək yolunun marşrutunda yerləşən bütün ölkələrdə müxtəlif vaxtlarda meydana gəlmişdir və biz də bu ölkələr 
sırasındayıq. 1998-ci ilin sentyabrında Bakıda böyük İpək yolunun bərpasına dair beynəlxalq konfrans keçirildi. 
Bu konfransda 32 ölkənin, 14 beynəlxalq təşkilatın nümayəndələri, o cümlədən də Çinin nümayəndələri iştirak 
edirdilər.  
Hesab edirəm ki, böyük İpək yolunun bərpası proqramı, diplomatiyası XXI əsrin möhtəşəm proqramıdır. 
Azərbaycan öz coğrafi, coğrafi-strateji mövqeyini nəzərə alaraq, iqtisadi tələbatımızı nəzərə alaraq, bu 
proqramın həyata keçirilməsində fəal iştirak etmək niyyətindədir. Qədim zamanlarda böyük İpək yolu təkcə 
Şərqlə Qərb arasında ticarət vasitəsi deyil, eyni zamanda, xalqların, xüsusən Şərqlə Qərbin bir-birini öz mədəni 
dəyərləri ilə zənginləşdirməsinin mühüm vasitəsi olmuşdur.  
Hesab edirəm ki, böyük İpək yolu, yəni böyük İpək yolunun dirçəldilməsi proqramı bu məqsədləri qarşıdakı 
XXI əsrdə də həyata keçirə bilər. Böyük İpək yolunu Çinsiz təsəvvür etmək mümkün deyil. Əgər Azərbaycan 
bu yolun ortasında yerləşirsə, Çin Şərqdən onun başlanğıcındadır. Amma Çinlə qonşuluqda olan Yaponiya da 
böyük İpək yolu proqramına çox maraq göstərir. Məlumdur ki, Yaponiyanın sabiq Baş naziri cənab Haşimoto 
da bir neçə il əvvəl bunu çox fəal dəstəkləyirdi və 1998-ci ildə Yaponiyaya səfərim zamanı biz bu məsələni 
onunla və Yaponiyanın bütün rəhbərləri ilə müzakirə etmişdik. Bir sözlə, bu proqram ona maraq göstərən bütün 
dövlətlərin yaxından iştirakını tələb edir. Hesab edirəm ki, Yaponiya ilə Azərbaycan arasında fəal əməkdaşlıq 
böyük İpək yolu proqramının həyata keçirilməsinə sanballı töhfə verə bilər. Yenə suallar varmı?  
S u a l: Bu yaxınlarda Cənubi Koreya ilə Şimali Koreya arasında dialoq başlanmışdır. Bu model üzrə 
belə bir dialoq Tayvan ilə Çin arasında da mümkündürmü?  
L i  P e n: Bağışlayın, siz hansı agentliyi təmsil edirsiniz?  
C a v a b: Röyter agentliyini.  
L i  P e n: Onda mən sizin sualınıza təəccüblənmirəm. Əlbəttə, biz KXDR ilə Koreya Respublikası arasında 
görüşü alqışlayırıq, çünki belə görüş Koreya yarımadasında sülhün, sabitliyin təmin olunmasına kömək edir. Elə 
Çinin də Koreya yarımadasında sabitlik və sülh olmasına ehtiyacı var.  
O ki qaldı materik Çini ilə Tayvan arasında münasibətlərə, bunlar bambaşqa məsələlərdir. Tayvan əzəldən 
Çin ərazisinin ayrılmaz hissəsidir. Sonralar Tayvan yaponlar tərəfindən işğal olunmuşdur və İkinci dünya 
müharibəsi qurtardıqdan sonra Qahirə bəyannaməsinə və digər beynəlxalq sənədlərə və razılaşmalara görə, 
Yaponiyanın işğal etdiyi bütün Çin əraziləri, o çümlədən də Tayvan Çinə qaytarılmalıdır. Ona görə də Tayvan 
Çin ərazisinin ayrılmaz hissəsidir və Çin özünün bu məsələsinə başqa ölkələrin qarışmasına yol vermir. Çin 
insan hüquqlarını dövlətin suverenliyindən üstün saymır, əks halda, bunu başqa ölkələrin daxili işlərinə 
qarışmaq nəzəriyyəsi hesab edir.  
126 
 
Çin belə bir mövqeyi əsas tutaraq, Azərbaycanın da ərazi bütövlüyünə hörmət bəsləyir. Bu məsələ barəsində 
BMT Təhlükəsizlik Şurasının qətnamələri qəbul edilmişdir, biz həmin qətnamələrin həyata keçiriləcəyinə 
ümidvarıq. Çin isə vahid Çin prinsipini müdafiə etdiklərinə görə Azərbaycan tərəfinə və cənab prezident Əliyevə 
çox böyük minnətdarlığını bildirir.  
H e y d ə r  Ə l i y e v: Bəli, biz vahid Çin prinsipini bu gün də müdafiə edirik. Sağ olun. 
        
127 
 
                                                
 
BAKIDA ÇİN XALQ RESPUBLİKASI SƏFİRLİYİNİN YENİ BİNASININ ÖZÜLQOYMA 
MƏRASİMİNDƏ* NİTQ 
 
 23 iyun 2000-ci il 
 
 Ümumçin Xalq Nümayəndələri Məclisi Daimi Komitəsinin sədri hörmətli cənab Li Pen!  
Hörmətli qonaqlar, Çin Xalq Respublikası nümayəndə heyətinin üzvləri!  
Hörmətli səfir!  
Hörmətli xanımlar və cənablar!  
Cənab Li Penin və onu müşayiət edən şəxslərin dünən Azərbaycana rəsmi səfərinin başlanması 
Azərbaycanın həyatında böyük hadisədir. Dünən və bu gün çoxsaylı danışıqlar aparılmış və xüsusən cənab Li 
Penlə mənim aramda söhbət, cənab Li Penin Azərbaycan parlamentinin sədri Murtuz Ələsgərovla və digər 
şəxslərlə söhbətləri olmuşdur. Bu danışıqlar və söhbətlər zamanı biz səmimi münasibətlərimizə sadiqliyi, 1994-
cü ildə mənim Çin Xalq Respublikasına rəsmi səfərim zamanı Çin Xalq Respublikasının sədri cənab Tszyan 
Tszeminlə imzaladığımız sənədlərə sadiqliyi bir daha və yenidən təsdiq etdik, ümidvar və əmin olduğumuzu 
bildirdik ki, səmərəli əməkdaşlığımız artacaq və davam edəcəkdir.  
1991-ci ilin axırlarında Azərbaycan öz dövlət müstəqilliyini elan etdikdən dərhal sonra Çin Azərbaycanın 
dövlət müstəqilliyini tanıdı və tezliklə ölkələrimiz arasında diplomatik münasibətlər yaradıldı. Çin Xalq 
Respublikasının Azərbaycanda səfirliyi, Azərbaycanın Çin Xalq Respublikasında səfirliyi var. Bu müddət 
ərzində biz bir-birimizə dəfələrlə nümayəndə heyətləri göndərmişik, 1994-cü ildə mənim Çinə rəsmi səfərim və 
cənab Li Penin Azərbaycana dünən başlanmış rəsmi səfəri olubdur.  
Bütün bunlar sübut edir ki, qısa müddət ərzində ölkələrimiz arasında səmimi, dostcasına münasibətlər və çox 
yaxşı, səmərəli əməkdaşlıq yaranmışdır.  
Azərbaycan Çin Xalq Respublikası ilə yaranmış münasibətləri yüksək qiymətləndirir. Biz gənc müstəqil 
dövlət olaraq bunu özümüz üçün mühüm amil bilirik və dostluq münasibətlərimizin, əməkdaşlığımızın 
dərinləşməsi və inkişaf etməsi üçün bundan sonra da bütün tədbirləri görəcəyik.  
Buna mühüm sübut odur ki, Bakıda – Azərbaycanın paytaxtında Çin Xalq Respublikasının Azərbaycanda 
səfirliyinin daimi binasının tikintisi üçün yer ayrılmışdır və bu gün cənab Li Pen və Çin Xalq Respublikasının 
nümayəndə heyətinin üzvləri və biz sizinlə birlikdə bu binanın bünövrəsini qoyduq.  
Çin Xalq Respublikasının Azərbaycanda səfirliyinin binasının özülünü qoymağımız Çin ilə Azərbaycan 
arasında diplomatik münasibətlər yaradılan zaman qoyulmuş bünövrənin davamıdır. Həmin bünövrə möhkəm 
olmuşdur və buna görə də ötən illərdən bəri münasibətlərimiz yüksələn xətt üzrə inkişaf edir.  
Mən əminəm ki, bu gün əsasını qoyduğumuz bu bünövrə üzərində çox tezliklə Çin Xalq Respublikasının 
Azərbaycandakı səfirliyinin binası ucalacaq, o, Çin Xalq Respublikası ilə Azərbaycan arasında münasibətlərin 
genişlənməsinə və möhkəmlənməsinə xidmət edəcəkdir.  
Mən bu gün, bu tarixi gündə Çin xalqına, Çin Xalq Respublikasına, Çin Xalq Respublikasının sədri cənab 
Tszyan Tszeminə, Ümumçin Xalq Nümayəndələri Məclisi Daimi Komitəsinin sədri cənab Li Penə, bütün çinli 
dostlarımıza bir daha səmimi hisslərimi ifadə etmək və Çin Xalq Respublikasına bu ölkənin getdiyi yolda yeni-
yeni uğurlar arzulamaq istəyirəm.  
Cənab Li Pen, sizi bu hadisə münasibətilə ürəkdən təbrik edirəm və əmin ola bilərsiniz ki, Çin Xalq 
Respublikasının Azərbaycandakı səfirliyinin binası və səfirliyin özü əbədi mövcud olacaqdır.  
Yaşasın Çin Xalq Respublikası!  
Yaşasın Çin–Azərbaycan dostluğu!  
Çin Xalq Respublikasının bütün vətəndaşlarına səadət və firavanlıq arzulayıram!  
 
 
 
 
 
 
     * Mərasimdə ÇXR-in Azərbaycandakı səfiri Çjan Qotsyan, Ümumçin Xalq Nümayəndələri Məclisi Daimi 
Komitəsinin sədri Li Pen də çıxış etdilər. 
128 
 
 
AZƏRBAYCAN PREZİDENTİ ADINDAN ÜMUMÇİN XALQ NÜMAYƏNDƏLƏRİ MƏCLİSİ 
DAİMİ KOMİTƏSİNİN SƏDRİ Lİ PENİN ŞƏRƏFİNƏ TƏŞKİL EDİLMİŞ  
RƏSMİ QƏBULDA NİTQ 
 
Bakı, Əyləncə Mərkəzi 
 
23 iyun 2000-ci il 
 
Zati-aliləri, Ümumçin Xalq Nümayəndələri Məclisi Daimi Komitəsinin sədri, hörmətli cənab Li Pen!  
Hörmətli xanım Li Pen!  
Çin Xalq Respublikası nümayəndə heyətinin hörmətli üzvləri!  
Mən sizi Azərbaycanda səmimi salamlayıram. Cənab Li Pen, biz də şadıq, Azərbaycan xalqı da şaddır ki, 
siz respublikamıza rəsmi səfərə gəldiniz.  
Ümumçin Xalq Nümayəndələri Məclisi Daimi Komitəsi sədrinin və Çin Xalq Respublikası nümayəndə 
heyətinin Azərbaycana səfəri tarixi əhəmiyyətli hadisədir. Çin dünyanın böyük ölkəsidir. Çin çox qədim 
mədəniyyətə, zəngin tarixə malik ölkədir. Çin xalqı dünya sivilizasiyasına misilsiz dəyərlər vermişdir. İkinci 
dünya müharibəsi dövründə və İkinci dünya müharibəsindən sonra Çin xalqının mübarizəsi böyük qələbəyə 
gətirib çıxarmış və 1949-cu ildə Çin Xalq Respublikası yaranmışdır. Çin xalqı öz torpağının sahibi, öz taleyinin 
sahibi, öz iradəsinin sahibi olmuşdur. Tarixin qısa bir dövrü ərzində – 50 ildə Çin xalqı öz inkişafında böyük yol 
keçmişdir. Çinin tarixi keçmişi və Çin Xalq Respublikası dövründə qazanılmış uğurlar Çini dünyada aparıcı, 
qabaqcıl ölkələr sırasına çıxarmışdır. Təkcə ona görə yox ki, Çində bir milyarddan artıq əhali var, təkcə ona 
görə yox ki, Çin ərazisinə görə ən böyük ölkələrdən biridir, həm də ona görə ki, Çin xalqı tərəqqi yolu ilə, 
inkişaf yolu ilə gedir və sosial-iqtisadi inkişafda böyük uğurlara nail olmuşdur.  
İkinci dünya müharibəsindən sonra dünyanın xəritəsi əhəmiyyətli dərəcədə dəyişmiş, müstəmləkə sistemi 
dağılmış, bir çox müstəqil dövlətlər meydana gəlmişdir və bu dövlətlər inkişafın müxtəlif yolları ilə gedirlər. Çin 
xalqı, Çin Xalq Respublikası öz inkişaf yolunu, onun milli mənafelərinə, ənənələrinə və ölkənin bütün 
vətəndaşlarının arzusuna uyğun olan yol seçmişdir. Biz Çin xalqının bütün uğurlarına sevinir və hesab edirik ki, Çin 
özü üçün seçdiyi yolla, öz inkişafının Çin yolu ilə gedərək daha çox və daha böyük uğurlar qazanacaqdır.  
Çin beynəlxalq siyasətdə və dünya həyatında mühüm yer tutur. Çin Xalq Respublikası Birləşmiş Millətlər 
Təşkilatı Təhlükəsizlik Şurasının daimi üzvüdür və bir çox beynəlxalq və regional təşkilatlarda fəal iştirak edir.  
Ona görə də Azərbaycanla Çin arasında münasibətlərin bizim üçün son dərəcə böyük əhəmiyyəti var. 
Azərbaycan dövlət müstəqilliyi əldə etdikdən sonra – bu, təxminən 9 il əvvəl olmuşdur – təbii ki, bu 
müstəqilliyin dünya ölkələri, Dünya Birliyi tərəfindən tanınmasını gözləyirdi. Çin Xalq Respublikası 
Azərbaycanın dövlət müstəqilliyini dünyanın ilk ölkələri sırasında tanıdı, Çin Xalq Respublikası ilə Azərbaycan 
arasında diplomatik münasibətlər quruldu. Bundan tezliklə sonra Çin Xalq Respublikasının Azərbaycanda səfir-
liyi və Azərbaycanın Çində səfirliyi fəaliyyət göstərməyə başladı.  
O vaxtdan sonra ötən illər ərzində Çin Xalq Respublikası ilə müstəqil Azərbaycan arasında münasibətlər 
yüksələn xətt üzrə inkişaf edir. Azərbaycanda biz Çin Xalq Respublikası ilə münasibətlərimizə son dərəcə 
böyük əhəmiyyət veririk və bu münasibətlərin həyatın bütün sahələrində və dünya siyasətinin bütün sahələrində 
inkişaf etməsi, möhkəmlənməsi üçün bütün tədbirləri görürük və görəcəyik.  
Çin Xalq Respublikasının sədri cənab Tszyan Tszeminin dəvəti ilə 1994-cü ildə Çin Xalq Respublikasına 
rəsmi səfərim zamanı bizim çox səmərəli söhbətlərimiz, danışıqlarımız oldu və nəticədə Çin Xalq Respublikası 
ilə Azərbaycan arasında mühüm sənədlər imzalandı və bunlar münasibətlərimizin müqavilə-hüquq əsasını 
müəyyənləşdirdi. Mən 1994-cü ildə etdiyim səfərimi, Çin Xalq Respublikasının sədri cənab Tszyan Tszeminlə 
görüşləri, söhbətləri, Dövlət Şurasının sədri, indi Ümumçin Xalq Nümayəndələri Məclisi Daimi Komitəsinin 
sədri cənab Li Penlə və Çinin digər rəhbərləri ilə görüşləri və söhbətləri dərin minnətdarlıq və böyük səmimiy-
yət hissləri ilə xatırlayıram. 1994-cü ildə bütün nümayəndə heyətimiz əyani şəkildə görüb inandı ki, Çin yüksək 
sürətlə inkişaf edir. Çində siyasi, iqtisadi islahatlar uğurla aparılır, Çin xalqının həyat səviyyəsi daim yüksəlir və 
bu, parlaq şəkildə sübut edir ki, hər bir xalqın öz inkişaf yolu olmalıdır. Bu baxımdan Çin layiqli nümunə 
göstərir.  
Biz tarixdən bilirik və özümüz də şahid olmuşuq ki, Çin Xalq Respublikası yarandıqdan sonra Çin 
beynəlxalq aləmdə öz yerini tutmaq üçün olduqca çox çətinliklərlə üzləşmişdir. Amma Çin xalqının, Çin Xalq 
Respublikası rəhbərliyinin iradəsi uğurları təmin etdi və indi Çin bütün dünyada tanınmış ölkədir.  
Azərbaycan da zəngin və qədim tarixə malikdir. Azərbaycan xalqının görkəmli şəxsiyyətləri dünya 
sivilizasiyasına misilsiz töhfə vermişlər. Amma bir çox yüzilliklər ərzində Azərbaycan xalqının müstəqilliyi, 
azadlığı olmamışdır. 1991-ci ilin axırlarında Sovetlər İttifaqının dağılması ilə əlaqədar Azərbaycan xalqı azadlıq 
əldə etdi, öz dövlətçiliyini əldə etdi, Azərbaycan müstəqil ölkə, müstəqil dövlət oldu. Bəzən sual yaranır – necə oldu 
ki, Sovetlər İttifaqı kimi belə böyük dövlət, fövqəldövlət birdən hansısa qısa müddət ərzində süquta uğradı? Bu suala 
129 
 
müxtəlif cür cavab vermək olar. Mən, hər halda, vaxtilə Sovetlər İttifaqının rəhbərliyində olmuş bir insan kimi, hesab 
edirəm ki, bu sualın daha dəqiq cavabını bilirəm. 
Sovetlər İttifaqı 1922-ci ildə təşkil edilmişdi və son onilliklərdə 15 müttəfiq respublikadan ibarət idi. 
Konstitusiyaya görə, 15 respublikanın hamısı bərabərhüquqlu idi, lakin real həyatda bu hüquq bərabərliyi yox 
idi. Sistemin özündə də, Sovetlər İttifaqının, xüsusən 80-ci illərdə–90-cı illərin əvvəlində sovet rəhbərliyinin 
əməli fəaliyyətində də bir çox digər nöqsanlar vardı. Bu, Sovetlər İttifaqının dağılmasının səbəblərindən biridir. 
Amma səbəblər təkcə bundan ibarət deyildir. Başlıcası budur ki, İkinci dünya müharibəsindən sonra dünyada 
baş vermiş ictimai-siyasi proseslər – sosialist düşərgəsinin, sosialist sisteminin yaranmasına gətirib çıxartdı və 
sonralar həmin ölkələr arasındakı müxtəlif ziddiyyətlər bu sistemi tədricən deformasiyaya uğratdı, Sovetlər 
İttifaqının özündə aparılan və Sovetlər İttifaqında birləşmiş bütün millət və xalqların mənafelərinə cavab verməyən 
siyasət Sovetlər İttifaqının parçalanmasına səbəb oldu.  
Daim milli azadlığa, müstəqilliyə can atan və öz dövlətçiliyinə nail olmağa çalışan Azərbaycan xalqı, təbii 
ki, Sovetlər İttifaqının dağılması ilə əlaqədar çox böyük imkanlar qazandı və öz dövlət müstəqilliyini elan etdi. 
Bu, Azərbaycan xalqının həyatında görkəmli tarixi hadisədir və dövlət müstəqilliyindən ötən az illər ərzində 
xalqımız azadlığın qədir-qiymətini, müstəqilliyin qədir-qiymətini bilmişdir və Azərbaycanın dövlət müstəqilliyi 
dönməz olmuşdur.  
Mən artıq dedim ki, Sovetlər İttifaqının dağılmasının səbəblərindən biri müttəfiq respublikaların hüquqca 
bərabər vəziyyətdə olmaması və hökumətin, dövlətin, Sovet İttifaqı Kommunist Partiyasının bütün xalqlara, 
bütün respublikalara eyni münasibət göstərməməsi idi. Azərbaycan xalqı bu ədalətsizliyi öz həyatında hiss edir-
di. 1988-ci ildə, Sovetlər İttifaqının hələ mövcud olduğu və onun üç ildən sonra süquta uğrayacağına çox az 
adamın inana biləcəyi dövrdə Ermənistanla Azərbaycan arasında münaqişə yarandı. Bu münaqişə Ermənistanın 
Azərbaycana qarşı qanunsuz ərazi iddiaları nəticəsində, Azərbaycanın Dağlıq Qarabağ Muxtar Vilayətini Ermə-
nistanın özünə birləşdirməyə cəhd göstərməsi və bununla əlaqədar Azərbaycana qarşı əslində hərbi təcavüzü 
nəticəsində başlandı.  
Sovetlər İttifaqının rəhbərliyi bu münaqişəni nizama salmaq iqtidarında olmadı, daha doğrusu, sadəcə olaraq, 
bunu istəmədi, bu münaqişədə birtərəfli mövqe, Azərbaycan barəsində ədalətsiz mövqe və bununla yanaşı, 
Ermənistan barəsində havadarlıq mövqeyi tutdu. Bu münaqişə indiyədək davam edir. Bu münaqişə nəticəsində 
Ermənistana daha çox yardım göstərməyə başladıqlarına və bəzi subyektiv səbəblərə görə Ermənistan silahlı 
birləşmələri Azərbaycan ərazisinin 20 faizini işğal etmişdir. İşğal olunmuş torpaqlardan bir milyondan çox 
azərbaycanlı didərgin salınmışdır, onlar 7–8 ildən çoxdur ki, Azərbaycanın müxtəlif bölgələrində və əksəriyyəti 
də çadırlarda yaşayır, böyük çətinliklər çəkirlər.  
Beləliklə, beynəlxalq hüququn əsas tələbi – Azərbaycanın ərazi bütövlüyü və Birləşmiş Millətlər Təşkilatına 
daxil olan suveren Azərbaycanın sərhədlərinin toxunulmazlığı pozulmuşdur.  
Altı il əvvəl biz bu problemin sülh yolu ilə nizama salınması üçün Ermənistanla atəşkəs haqqında sazişə nail 
olduq. Bu məsələ ilə əsasən ATƏT və onun yaratdığı Minsk qrupu məşğul olur. Minsk qrupuna Rusiya, 
Amerika Birləşmiş Ştatları və Fransa rəhbərlik edirlər. Bu illər ərzində intensiv danışıqlar aparılmış, çoxlu 
görüşlər olmuşdur, amma Ermənistanın qeyri-konstruktiv mövqeyi üzündən biz məsələnin həllinə nail ola 
bilməmişik. Ermənistan silahlı birləşmələrinin 1992–93-cü illərdə Azərbaycan ərazisini işğal etməsi məsələsi 
Birləşmiş Millətlər Təşkilatının Təhlükəsizlik Şurasında bir neçə dəfə müzakirə olunmuşdur. Biz Çin Xalq 
Respublikasına minnətdarıq ki, hər dəfə bu məsələnin müzakirəsi zamanı BMT Təhlükəsizlik Şurasının üzvü 
kimi, Çinin nümayəndəsi Azərbaycanın ədalətli tələblərini dəstəkləmiş və Ermənistan silahlı birləşmələrinin 
Azərbaycan ərazisindən qeyd-şərtsiz çıxarılması haqqında Təhlükəsizlik Şurasının bir neçə qətnaməsi və 
Təhlükəsizlik Şurası sədrinin bir neçə bəyanatı qəbul edilmişdir. Ancaq təəssüf ki, bu qətnamələr indiyədək 
yerinə yetirilməmiş qalır.  
Biz XX əsrin sonuna yaxınlaşırıq. XX əsr çox böyük hadisələrlə, həm faciəli hadisələrlə, həm də, təbii ki, 
elmi-texniki tərəqqi ilə bağlı və bəzi digər hadisələrlə zəngindir. Bütün ölkələr ədalətdən, beynəlxalq hüququn 
pozulmazlığından və beynəlxalq hüquq prinsiplərindən danışırlar. Amma bir sıra hallarda bu bəyanatlar əslində 
əməli işlərlə uyuşmur.  
Respublika yarandıqdan sonra böyük uğurlar qazanan Çin Xalq Respublikası eyni zamanda özünün ərazi 
bütövlüyü məsələsinin həlli ilə də məşğul olur. Biz əminik ki, Çin Xalq Respublikası bu məsələni həll 
edəcəkdir. Çünki bunu beynəlxalq hüquq prinsipləri tələb edir. Bu prinsiplər isə hamı üçün müqəddəs olmalıdır.  
Azərbaycanı ərazi bütövlüyünün bərpası uğrunda ədalətli mübarizəsində daim dəstəklədiklərinə görə Çin 
Xalq Respublikasına, onun rəhbərliyinə minnətdarıq. Biz Çini vahid, bütöv bir dövlət kimi tanıyırıq, dünyada 
iki Çin yoxdur. Şübhə etmirik ki, Tayvan məsələsi məhz beynəlxalq hüquq əsasında həll ediləcək və Çin öz 
ərazi bütövlüyünə tam nail olacaqdır.  
Mən bir də ona görə təşəkkürümü bildirmək istəyirəm ki, bu yaxınlarda Çin Xalq Respublikası qondarma 
"Dağlıq Qarabağ Respublikası"nın üzdəniraq "parlamentinə" keçirilmiş "seçkilər" haqqında özünün Xarici İşlər 
Nazirliyinin simasında bəyanat vermişdir. Bu bəyanat Azərbaycanın ərazi bütövlüyü barəsində Çin Xalq 
Respublikasının siyasətinin dəyişməz olduğunu bir daha təsdiqləyir.  
130 
 
Cənab Li Pen, çox şadam ki, siz mənim dəvətimi və Azərbaycan parlamenti sədrinin dəvətini qəbul edərək 
gəlmisiniz və biz bir çox məsələləri sizinlə müzakirə etmək imkanı qazandıq, bütün məsələlər barəsində 
baxışlarımızın eyni olduğunu gördük. Mən şadam ki, burada olduğunuz qısa müddətdə siz müstəqil Azərbaycanı 
gördünüz, problemlərimizi, qaçqınlarımızı da gördünüz, amma onu da gördünüz ki, Azərbaycan müstəqillik 
şəraitində uğurla inkişaf edir. Biz hesab edirik ki, sizin səfəriniz və bütün nümayəndə heyətinizin Azərbaycanda 
olması, aparılmış çox faydalı söhbətlər və danışıqlar Çin Xalq Respublikası ilə Azərbaycan arasında dostluq 
münasibətlərinin daha da möhkəmlənməsinə və inkişafına, bütün sahələrdə əməkdaşlığımızın inkişafına mühüm 
töhfə olacaqdır.  
Xahiş edirəm, mənim atəşin salamımı Çin Xalq Respublikasının sədri cənab Tszyan Tszeminə və ən xoş 
arzularımı bütün Çin xalqına yetirəsiniz. Mən indi artıq sizin də köməyinizlə Çin Xalq Respublikasının sədri 
cənab Tszyan Tszeminin Azərbaycana rəsmi səfərini gözləyəcəyəm.  
Çin Xalq Respublikasının şərəfinə!  
Çin xalqının şərəfinə! 
Çin Xalq Respublikasının sədri cənab Tszyan Tszeminin şərəfinə!  
Ümumçin Xalq Nümayəndələri Məclisi Daimi Komitəsinin sədri cənab Li Penin şərəfinə, xanım Li Penin 
şərəfinə!  
Çin Xalq Respublikası nümayəndə heyətinin bütün üzvlərinin şərəfinə!  
Çin–Azərbaycan dostluğu şərəfinə!  
Sizin sağlığınıza badə qaldırmağı təklif edirəm!  
131 
 
 
 AZƏRBAYCAN RESPUBLİKASI SİLAHLI QÜVVƏLƏRİNİN  
ŞƏXSİ HEYƏTİNƏ 
    
Hörmətli generallar, admirallar, zabitlər, gizirlər, miçmanlar, əsgərlər, matroslar!  
Azərbaycan Respublikası Silahlı Qüvvələri günü münasibətilə sizi ürəkdən təbrik edir, hər birinizə ən 
səmimi və xoş arzularımı bildirirəm. Bu əziz bayram günündə Azərbaycanın dövlət müstəqilliyi və ərazi 
bütövlüyü uğrunda şəhid olmuş vətəndaşlarımızın əziz xatirəsi qarşısında ehtiramla baş əyir, onlara Allahdan 
rəhmət, doğmalarına və yaxınlarına səbir diləyirəm.  
Böyük qürur hissi ilə qeyd edirəm ki, müstəqillik əldə etdiyimiz son doqquz il ərzində ağır sınaqlar 
qarşısında qalan, olduqca çətin hərbi-siyasi şəraitdə formalaşan Azərbaycan Silahlı Qüvvələrinin şəxsi heyətinin 
hərbi-texniki hazırlığı, döyüş qabiliyyəti yüksəlmiş, dövlətimizin müdafiə qüdrəti artmışdır. Ordumuz müasir 
texnika və silahlarla təchiz olunmuşdur, onun müasir hərb elminin nailiyyətlərini mənimsəyən peşəkar əsgər və 
zabitləri yetişmişdir.  
Azərbaycan əsgəri, ordumuzun bütün sıravi və komanda heyəti bilməlidir ki, Vətənin müdafiəçilərinə, Silahlı 
Qüvvələrə diqqət və qayğı Azərbaycan prezidentinin, Azərbaycan dövlətinin fəaliyyətinin ən mühüm, prioritet 
istiqamətlərindən biridir. Xalqımızın və ordumuzun birliyi, orduya ümumxalq məhəbbəti onun gücünün 
sarsılmaz mənbəyidir.  
Şəxsi heyətin hərbi, siyasi-ideoloji hazırlığının, vətənpərvərlik tərbiyəsinin yüksəldilməsi, xalqımıza, 
dövlətimizə sədaqət hissinin möhkəmləndirilməsi ordumuzun qarşısında duran ən vacib vəzifələrdən olmalı, bu 
yöndə müntəzəm iş aparılmalıdır. Xalqımızın hərbi ənənələrini, tarixin sınağından çıxmış qabaqcıl hərbi 
təcrübəni, müasir döyüş texnikasını və taktikasını dərindən öyrənmək lazımdır.  
Azərbaycanın siyasi rəhbərliyi Dağlıq Qarabağ problemi və Ermənistan–Azərbaycan münaqişəsinin sülh və 
qarşılıqlı güzəşt yolu ilə həlli üçün məqsədyönlü fəaliyyət göstərir, bütün mümkün vasitələrdən istifadə edir. 
Bununla yanaşı, hər bir əsgər və zabit möhkəm bilməlidir ki, ordumuz işğal altında olan torpaqlarımızı azad 
etməyə, hər hansı təcavüz aktına layiqli cavab verməyə, Vətən torpaqlarını etibarlı şəkildə qorumağa həmişə 
hazır olmalıdır.  
Silahlı Qüvvələrin şəxsi heyətinə cansağlığı, ailə səadəti, xoşbəxtlik, Vətənin müdafiəsi, dövlət 
müstəqilliyinin və ərazi bütövlüyünün qorunması işində uğurlar arzulayıram.  
 
HEYDƏR ƏLİYEV  
Azərbaycan Respublikasının Prezidenti,  
Silahlı Qüvvələrin Ali Baş Komandanı  
 
Bakı şəhəri, 24 iyun 2000-ci il  
132 
 
 
XALQ YAZIÇISI ELÇİNİN «AH, PARİS...PARİS...» İKİHİSSƏLİ KOMEDİYASINA TAMAŞA 
ETDİKDƏN SONRA AKTYORLARLA  
GÖRÜŞDƏ SÖHBƏT 
 
Azərbaycan Dövlət Akademik Milli Dram Teatrı 
 
25 iyun 2000-ci il 
 
 
H e y d ə r  Ə l i y e v: Axşamınız xeyir olsun. Bu gün təqdim etdiyiniz bu tamaşaya görə hamınızı təbrik 
edirəm.  
Mənə Elçin məlumat verdi ki, bu tamaşa çoxdandır ki, bizim Milli Dram Teatrının səhnəsində uğurla gedir. 
Ancaq təəssüflər olsun ki, mən vaxt tapıb indiyə qədər gələ bilməmişdim. Bu gün mən bu imkanı əldə etdim və 
gəlməyimdən, tamaşanı görməyimdən çox da məmnunam. Çünki eşitmişdim, amma bir var ki, eşidəsən, bir də 
var ki, özün eşidəsən və görəsən.  
Adətən, mənim bu son illərdə Milli Dram Teatrının tamaşalarına gəlməyim çox vaxt bizim keçmiş tariximizə 
aid olan əsərlərlə tanışlıqdan ibarət olubdur. Təbiidir ki, mən bütün tamaşalara baxa bilmirəm, imkan yoxdur.  
Rusiyanın Mədəniyyət naziri də burada durubdur. Güman edirəm və hesab edirəm ki, Azərbaycan prezidenti, 
ümumiyyətlə, teatrı keçmişdə sevdiyi kimi, bu gün də sevir və mən Milli Dram Teatrımızda yetərli qədər 
oluram. Hər halda, mən belə hesab edirəm. Əlbəttə, imkan olsa, bundan da çox olmaq olar. Amma yetərli qədər 
oluram.  
Qeyd etdim ki, son illərdə bizim keçmiş tariximizə aid bir neçə çox uğurlu tamaşa olmuşdur. Həm 
klassiklərimizin, həm müasir yazıçılarımızın, şairlərimizin əsərləri tamaşaya qoyulmuşdur. Mən gəlib onlarla 
tanış olmuşdum və öz mülahizələrimi, fikirlərimi bildirmişdim. Yəni onlar bu əsrin əvvəlinə, yaxud qədim 
əsrlərə aid idi. Ancaq bugünkü tamaşa, bu pyes onlardan fərqlənir. Çünki bu bizim ən yaxın keçmişimizə aiddir.  
Məsələn, son dəfə mən "Aydın" tamaşasına baxdım. Bu, Cəfər Cabbarlının bizim əsrin əvvəlindəki o 
həyatdan götürdüyü mövzudur və öz fəlsəfəsinə görə, öz fikirlərinə görə bu gün də çox aktualdır.  
Elçin bizim çox istedadlı yazıçımızdır, gənc vaxtlarından çox dəyərli əsərlər yazıbdır. Amma son illər o, eyni 
zamanda teatr üçün də əsərlər yazıbdır. Deyəsən, keçmişdə bu olmamışdı. Çünki bu məsələ ilə əsasən sənin atan 
məşğul olurdu.  
E l ç i n: Bəli, cənab Prezident.  
H e y d ə r  Ə l i y e v: Atan rəhmətlik İlyas Əfəndiyev bu işlərlə çox uğurla məşğul olurdu və çox da gözəl 
əsərlər yaratmışdı. Elçin isə daha çox nəsr əsərləri yazırdı və dəyərli əsərlər yaratmışdır. Ona görə də gənc 
vaxtlarından – 60–70-ci illərdə gənc yazıçılar, gənc şairlər sırasında idi. Hətta xatirimdədir ki, ilk dəfə Yazıçılar 
İttifaqının ən gənc katibi Elçin Əfəndiyev oldu, o seçildi. Amma son zamanlar görürəm ki, o eyni zamanda pyeslər də 
yazır və onlar bizim Milli Dram Teatrının səhnəsində tamaşaya qoyulur, uğurla göstərilir. Beləliklə də, bizim teatr həyatı 
yaşayır.  
Mən fürsətdən istifadə edib onu demək istəyirəm ki, ümumiyyətlə, bizim teatr keçmişdə zəngin olubdur. 
Yəni əgər bizim teatrın indi 125 illik tarixi varsa, biz bununla fəxr edə bilərik və mən bunu dəfələrlə demişəm. 
Keçmiş dövrlərdə də, yəni əsrin əvvəlində də çox böyük ziyalılarımız gözəl pyeslər yaratmışlar, gözəl səhnə 
əsərləri yaratmışlar və bizim teatrı yaşatmışlar, inkişaf etdirmişlər. Sonralar – 20–30–40-cı illərdə və sonrakı 
illərdə isə Azərbaycanda teatr çox inkişaf etmişdir. Bütün teatrlar – həm Dram Teatrı, həm Musiqili Komediya 
Teatrı, həm Opera və Balet Teatrı – bunların hamısı ilə biz fəxr edə bilərik. Ancaq təəssüflər olsun ki, 1988–
1989-cu illərdə Azərbaycanda daxili sabitliyin pozulması, Ermənistanın Azərbaycana etdiyi təcavüz və 
ölkəmizin daxilindəki ictimai-siyasi gərginlik həyatda çox ağır bir vəziyyət yaratmışdı. Bunu xatırlayırsınız.  
Burada, bu pyesdə söhbət 1991-ci ildən gedir. 1991-ci ildə Azərbaycanda nə vəziyyət var idi, biz hamımız – 
siz də, mən də onun şahidiyik. O illərdə Azərbaycan xalqı çox böyük çətinliklərə məruz qalıbdır, böyük itkilər 
olubdur, şəhidlər vermişik, qan tökülübdür, müharibə gedibdir. Daxilimizdə də vəziyyət çox mürəkkəb olubdur, 
çox gərgin olubdur. Çünki bəzi adamlar, bəzi qruplar, dəstələr bu gün sizin göstərdiyiniz həmin o vəziyyətdən – 
xalqın meydana toplaşmasından öz şəxsi məqsədləri üçün istifadə etməyə çalışıblar. Ona görə də meydana 
toplaşmağın da bir axırı, müsbət nəticəsi olmamışdır.  
1988–1989–1990-cı illərdə xalqın meydanlara toplaşması, küçələrə çıxması – bunlar Azərbaycanın tarixində 
çox müsbət səhifələr kimi yaşayacaqdır. Bunu heç kəs inkar edə bilməz. Ancaq buna bəziləri qeyri-obyektiv 
qiymət verirlər. Yəni o mənada ki, indi bizim içərimizdə bəzi adamlar var, hesab edirlər ki, onlar xalqı 
qaldırıblar, xalqı meydana çıxarıblar, onlar guya sovet hakimiyyətinə qarşı mübarizə aparıblar, onlar 
Azərbaycanın müstəqilliyinə nail olublar. İndi tarix artıq göstərir ki, bunlar nəinki yanlış fikirlərdir, hətta cəfən-
giyatdır. Azərbaycanda millətin, xalqın küçələrə çıxmasına, meydanlara toplaşmasına əsas səbəb o vaxt – 
Ermənistan Azərbaycana təcavüz etdiyi zaman, artıq təcavüz müharibəyə çevrildiyi bir zaman, Sovetlər İttifaqı 
133 
 
mövcud olduğu bir zaman və Sovetlər İttifaqının çox güclü dövləti, güclü hüquq-mühafizə orqanları, güclü 
ordusu olduğu bir zaman Sovetlər İttifaqı rəhbərliyinin – indi kimsə, hansı personajsa Qorbaçovun da adını 
çəkdi ki, onun başında hansısa ləkə var, ona görə dünya dağıldı – onların ədalətsizliyi, Azərbaycan xalqına qarşı 
ədalətsizliyi idi.  
İki müttəfiq respublikanın bir-biri ilə münaqişəsi zamanı hökumət, dövlət hər iki müttəfiq respublikaya eyni 
gözlə baxmalı idi, eyni münasibət göstərməli idi, ədalət nümayiş etdirməli idi. Bu ədaləti nümayiş 
etdirmədiklərinə görə münaqişə genişləndi. Bu ədalətsizliyi görən, hiss edən Azərbaycan xalqı təbiidir ki, belə 
vəziyyətə biganə qala bilməzdi. Ona görə də insanların əksəriyyəti öz qəlbinin istəyi ilə küçəyə çıxıb, Azər-
baycan xalqına qarşı olan ədalətsizliyə görə sovet hökumətinin, sovet dövlətinin rəhbərliyinə öz etirazını bildi-
rirdi. Bax, bu prosesin mahiyyəti bundan ibarətdir və belə olubdur, axıra qədər də belə olubdur.  
Ondan sonra, 1990-cı ilin yanvar ayında yenə Kommunist Partiyasının rəhbərliyinin, sovet hökumətinin 
rəhbərliyinin və şəxsən Qorbaçovun tarixi cinayəti baş verdi. Dinc Azərbaycan xalqına qarşı ikinci bir hərbi 
təcavüz edildi. Azərbaycana bir hərbi təcavüz Ermənistan vasitəsilə edilmişdi, ikinci hərbi təcavüz isə artıq 
bizim respublikamızın, xalqımızın öz dövlətinin öz xalqına etdiyi təcavüz idi.  
Mən bunu bir neçə dəfə demişəm. Sovet İttifaqının tarixində, yəni 1920-ci ildən ki, sovet hakimiyyəti 
qurulmuşdu, heç vaxt mərkəzi hökumət, mərkəzi dövlət heç bir xalqa qarşı, heç bir respublikaya qarşı bu qədər 
təcavüz, bu qədər cinayət etməmişdi. Amma Azərbaycan xalqına qarşı bu cinayəti etdi. Bu, 1990-cı ilin yanvar 
hadisələri idi. Təbii ki, bunlar da insanları coşdurdu.  
İndi burada yenə deyildi ki, insanlar partiya biletlərini atırdılar. Əlbəttə, atmalı idilər. Partiya biletlərini 
yandırdılar. Vaxtilə Azərbaycanın ən böyük kommunisti mən olmuşamsa, mən də o vaxt partiya biletini atdım.  
Bunlar hamısı bizim yaxın tariximizdir. Ancaq yenə də deyirəm – bu tarixin bir həqiqət hissəsi var, bir də 
onun təhrif olunan hissəsi var. Bəzi adamlar onu təhrif edirlər. Ona görə də belə əsərlərin yaranması lazımdır. 
Amma mən bu gün belə anladım ki, Elçinin məqsədi ondan ibarət olubdur ki, ölkənin bu ağır vaxtında, çətin 
vaxtında xalqın hamısının birləşib millət haqqında, torpaq haqqında düşünməsinin əvəzinə, bəziləri yenə də 
mal-dövlət dalınca gedir və bu, mənəvi əxlaqsızlıqdır. Yəni əsərdə mənəviyyat məsələsinə toxunulur.  
Siz bilirsiniz ki, mən əvvəllər – 70-ci illərdə də Azərbaycanın rəhbərliyində olanda həmişə fəaliyyətimin əsas 
hissəsi bundan ibarət olmuşdur ki, xalqımızda yüksək mənəviyyat bərqərar olsun. Çünki insan üçün 
mənəviyyatdan yüksək heç bir şey ola bilməz: nə mal, nə dövlət, nə pul, nə villa, nə milyon – heç bir şey olmaz. 
Bunlar hamısı dünyada gəldi-gedər şeylərdir. İnsanı yüksəldən, insanı insan edən, adamı adam edən və insanı 
vətəndaş edən onun mənəviyyatıdır. Ona görə də mən pyesdə bunları gördüm.  
Elçin həmin proseslərin bu hissəsini göstərmək istəyibdir, özü də çox məharətlə göstəribdir. Mən buna 
baxanda Cəlil Məmmədquluzadənin "Ölülər" əsəri yadıma düşdü. İndi görün, əgər o vaxt bizim xalqımız belə 
cahil idisə, Cəlil Məmmədquluzadə "Ölülər" əsərini yazmışdı. O, keçmişə aid idi ki, bir Şeyx Nəsrullah peyda 
olubdur, ölüləri qəbirdən qaldırır. Hamı da gəlib Şeyx Nəsrullahı axtarır, onu görmək istəyirlər ki, mənim 
bacımı qaldır, atamı dirilt, nə bilim, nənəmi dirilt, filanı dirilt.  
Mən bir neçə dəfə demişəm, bu gün burada teatr, incəsənət xadimləri olduğuna görə bir də deyirəm: mən 
Cəlil Məmmədquluzadənin "Ölülər" əsərini çox yüksək qiymətləndirirəm. O, tarixi bir əsərdir və heç bir əsərə 
bənzər deyil.  
Bizim Azərbaycanda teatr sənəti Qərb teatrının təsiri altında yaranıbdır. Qərb teatrının təsirini biz Rusiya 
teatrının təsirindən götürmüşük. Məsələn, biz Şekspirdən də götürmüşük, Şillerdən də götürmüşük. Amma biz 
eyni zamanda Rusiyanın teatrından çox şey götürmüşük. Biz Şekspiri də birbaşa götürməmişik. İndi bu gün 
burada "Romeo və Cülyetta"nın adını çəkdilər. Şekspirin əsərləri çoxdur. Ancaq o illər Azərbaycanda ən 
populyar olanı "Hamlet" idi, "Otello" idi, "Kral Lir" idi və başqaları idi. Amma biz onları yenə də Rusiya 
ədəbiyyatından götürmüşük. Çünki rus ədəbiyyatçıları, məsələn, Şekspiri və başqalarını rus dilinə tərcümə 
ediblər, biz də onları rus dilindən Azərbaycan dilinə tərcümə etdik və teatrımızı yüksəltdik.  
Mən bütün bunları – Qərb ədəbiyyatını da, Rusiya ədəbiyyatını da, Azərbaycan ədəbiyyatını da həmişə 
layiqli qiymətləndirmişəm. Yəni mən bu teatr ədəbiyyatını deyirəm, teatr sənətini deyirəm. Hərəsinin öz yeri 
var. Bir-birinin təsiri altında olduğuna görə bir-birinə bənzərliyi də var. Ancaq Cəlil Məmmədquluzadənin 
"Ölülər" əsəri həm mövzuya görə, həm də onun fəlsəfəsinə görə heç bir əsərə bənzər əsər deyildir.  
Mən indi niyə bunu xatırlayıram? Çünki o vaxtlar – bizim xalqımızın geridə qaldığı vaxt yalançı bir Şeyx 
Nəsrullah meydana çıxdı və bütün şəhər də qalxdı ki, "bu Şeyx Nəsrullah bizim qohum-əqrəbamızı 
dirildəcəkdir". Cəlil Məmmədquluzadə də bunu əsərində çox məharətlə göstərdi. Yəni onun qarşısına kefli 
İsgəndər obrazını gətirdi. Kefli İsgəndər də öz monoloqları ilə onların hamısını başa saldı ki, o gəlib sənin 
qardaşını dirildəcək və qardaşın da gəlib sənin başını əzəcəkdir. Çünki qardaşın öləndən sonra sən onun arvadını 
almısan. Atanı dirildəcək və atan da gəlib sənə deyəcəkdir ki, oğlum, sən nə üçün bu işi etmisən? Ondan sonra 
bunların ağıllarına gəldi və onlar qaçdılar ki, yox, daha bizə Şeyx Nəsrullah lazım deyil.  
Mən bu əsərə baxanda bir az həmin o mövzu yadıma düşür ki, indi görün, Azərbaycan belə ağır, çətin 
vəziyyətdədir – Ermənistan hücum edibdir, ölkə dağılır, iqtisadiyyat dağılır, insanların həyatı dağılır – Şeyx 
Nəsrullah kimi, Parisdən bura bir milyonçu gəlib, hamı, ət kombinatının müdiri də istəyir Parisə getsin, o 
134 
 
partokrat da, yəni o obrazı ifa edən Yaşar Nuriyev də istəyir Parisə getsin, yaxud rus aktyoru da istəyir Parisə 
getsin. Hamısı həyatın bütün məsələlərini qoyub, yenə də öz şəxsi məsələləri barədə düşünür. Amma şəxsi 
məsələ də deyil, yəni burada mənəviyyat məsələsidir. O vaxt bizim xalqımız bir tərəfdən, həqiqətən öz 
mənliyini göstəribdir, amma ikinci tərəfdən də, nə qədər mənəviyyatsızlıq olubdur, nə qədər qüsurlar olubdur. 
Bunun da bir səhnəsini burada Elçin göstəribdir. Mən düz başa düşmüşəm?  
E l ç i n: Tamamilə doğru deyirsiniz.  
H e y d ə r  Ə l i y e v: Düz başa düşmüşəm. Ona görə hesab edirəm ki, pyes dəyərlidir. Yəni bu 1991-ci il 
bizim yaxın keçmişimizdir. Təbiidir ki, bu pyes 1991-ci ildəki hadisələrin hamısını əhatə edə bilməz, onun bir 
hissəsini əhatə edir və məni də sevindirən odur ki, burada bütün pyes mənəviyyat üzərində qurulubdur. Pyes 
əvvəldən axıra qədər bu mənəviyyatsız adamları ifşa edir. Bu ifşa ilə bu pyes bizim xalqımıza, millətimizə, 
vətəndaşlarımıza göstərir ki, belə olmayın, bu ət kombinatının müdiri kimi olmayın, Yaşar Nuriyev kimi yox, o 
partokrat kimi olmayın, yaxud o birisi kimi olmayın. Təmiz olun, pak olun, yüksək mənəviyyata malik olun. 
Başa düşürsünüz? Mən bunu belə anlayıram.  
E l ç i n: Tamamilə doğrudur.  
H e y d ə r  Ə l i y e v: Bunun da faydası bax, bundadır. İndi bizim tamaşaçılarımız üçün, cəmiyyətimiz 
üçün, xalqımız üçün bunun faydası bundadır. Ona görə mən bu əsəri çox dəyərli hesab edirəm və buna görə də 
səni – Elçini təbrik edirəm. Yaxşı ki, sən belə əsərlər yaratmağa başlamısan.  
Ancaq təbiidir ki, əsər kağız üzərində yazılır. Əgər yazan özü bunu səhnəyə qoya bilsəydi, bu başqa cür ola 
bilərdi. Amma heç bir yazan adam bunu səhnə ustaları, sənətkarlar, yəni rejissorlar, aktyorlar, tamaşanı yaradan 
başqaları kimi edə bilməz. Burada müəllifin xidməti böyükdür, amma sizin xidmətiniz ondan az deyil. Çünki 
müəllifin fikirlərini siz səhnədə onun istədiyi kimi, bəlkə heç onun düşünmədiyi kimi, ondan da artıq ifa 
etmisiniz. Ona görə də gözəl bir əsər meydana çıxıbdır.  
E l ç i n : Tamaşanın rejissoru Azərpaşa Nemətovdur.  
H e y d ə r  Ə l i y e v: Bu, yeni rejissor deyil.  
E l ç i n : Bəli, bu bizim görkəmli rejissordur. Yəqin atasını da xatırlayırsınız. Zəfər Nemətovun oğludur.  
H e y d ə r  Ə l i y e v: Bəli, Zəfər Nemətovun oğludur. Zəfər Nemətov uzun illər bizim  Gənc Tamaşaçılar 
Teatrının rejissoru olubdur.  
E l ç i n: Bəli, Azərpaşa müəllim onun oğludur. Uzun müddətdir rejissorluq edir.  
H e y d ə r  Ə l i y e v: Çox gözəl, çox gözəl. Tərtibatı da yaxşıdır. Burada bizim Milli Dram Teatrının 
ulduzları Səyavuşdur, Yaşardır, Duxovnayadır – hamısını görürəm. Duxovnaya bu teatra gəlib və onu daha da 
gözəlləşdiribdir. Adı yadımdan çıxıbdır.  
E l ç i n : Lyudmila.  
H e y d ə r  Ə l i y e v: Lyudmila, bağışla, sənin adını unutmuşam.  
L y u d m i l a  D u x o v n a y a: Cənab Prezident, olan şeydir.  
H e y d ə r  Ə l i y e v: Bilirsən ki, mənim sənə nə qədər yaxşı münasibətim var. Onun tamaşada iştirakı da 
yaxşı bir üsuldur.  
E l ç i n: Cənab Prezident, ilk dəfədir ki, belə üsuldan istifadə edilir.  
H e y d ə r  Ə l i y e v: Bəli, bu indiki vaxtda yaxşı üsuldur. Birincisi, mən bu pyesdə hansı mənanı görürəm 
– yəni burada əxlaqsızlığı azərbaycanlılarla yanaşı, ruslar da ediblər – bəlkə sən belə fikirləşməmisən, mən bunu 
belə başa düşmüşəm. İkincisi, əlbəttə, bu bütün pyesə özünəməxsus bir kolorit verir. Bizim Azərbaycan 
cəmiyyəti, Bakı əhalisi rus dilini gözəl bildiyinə görə səhnədəki bu sintez çox normal qəbul olunur. Mənə elə 
gəlir ki, buna nadir hallarda rast gəlmək olar. Amma siz bunu etmisiniz.  
Bu xanımın adı həmişə yadımdan çıxır.  
E l ç i n: Kübra xanım Əliyeva.  
H e y d ə r  Ə l i y e v: Kübra xanım bizim çox istedadlı aktyorumuzdur.  
S ə y a v u ş  A s l a n: Cənab Prezident, şişman aktyordur.  
H e y d ə r  Ə l i y e v: Sən ondan da çox şişmansan.  
K ü b r a  Ə l i y e v a: Cənab Prezident, İhsan Doğramacı Bakıda qonağımız olanda biz orada səhnəcik 
oynamışıq. Orada Səyavuş mənə "şişman" adını qoydu.  
H e y d ə r  Ə l i y e v: Amma onlar "şişmanı" pis mənada demirlər. Biz deyirik "kök", onlar deyirlər 
"şişman". Amma bəzən bunu mənfi mənada başa düşürlər. Səyavuş, bilirsən, gözəlliyin müxtəlif formaları var. 
Bəzən o şişman gözəllik kimlərəsə o biri gözəllikdən daha da çox xoş gəlir. Yəqin ki, sən bunu bilərsən. Sən 
şişman olduğun kimi, qeyri-şişman arvadlara meyl qoymazsan. Bilmirəm, sənin xanımın nə təhərdir. Bəlkə belə 
deyil, ancaq elə görürəm ki, həmişə bir yerdə çıxış edirsiniz.  
Görürəm, burada gənc aktyorlar da var. Mən Eldənizi süpürgəçi rolunu ifa edəndə tanımadım. 
E l ç i n: Cənab Prezident, mən də bura gələndə onu qrimləndiyinə görə tanımadım. 
H e y d ə r   Ə l i y e v: Bəli. Çünki bilirdim ki, o bir müddət teatrdan ayrılmışdı. İndi teatra gəlibdir. Bu çox 
gözəl bir hadisədir. Çünki bu da çox istedadlı aktyordur. O illərdə – 60–70-ci illərdə bizim parlaq bir 
aktyorumuz idi. Bir neçə əsərdə, xüsusən Rüstəm İbrahimbəyovun «Bir Cənub şəhərində» filmində – Eldar 
135 
 
Quliyevlə birlikdə yaratmışdılar – çox gözəl rol oynadı. Ondan sonra da məşhurlaşdı. İndi yaxşı ki, yenə də 
teatrdadır. Onları bəzən  kinoklublarda görürəm. Səyavuş da, Yaşar da, Eldəniz də orada olurlar. 
Çox sevindirici haldır ki, gənc kadrlar var, gənc aktyorlar, aktrisalar var. Onlar da hamısı sevindiricidir. 
E l ç i n: Cənab Prezident, Əhməd rolunda Telman Adıgözəlov çıxış edirdi. 
H e y d ə r   Ə l i y e v: Bilirsən, onun burada rolu çox xırda idi. O sadəcə bir mərkəzdir. Amma 
ümumiyyətlə, o çox istedadlı aktyordur. Mən həmişə onu istedadlı aktyor kimi görürəm. Elə bəzən o 
kinoklublarda aparıcı rolunu oynayır. O da bu teatrın aktyorudur, burada işləyir? 
E l ç i n: Bəli. 
H e y d ə r   Ə l i y e v: Burada onun rolu belə idi ki, gəlib bir-iki söz deyib gedirdi. Ancaq bunları çox gözəl 
göstərirdi. İndi bunların hamısını sadalamaq mənim üçün çətindir. 
E l ç i n : Eynşteyn rolunu isə aktyor Cəfər Namiq Kamal oynayırdı. 
H e y d ə r   Ə l i y e v: O elə qrim etmişdi, elə hərəkət edirdi ki, mən ona Eynşteyn deyə bilmərəm. Orada 
Eynşteyn idi. Amma burada... çox gözəl oynadınız. Lenini də oynayan çox gözəl oynadı. Amma mən elə 
bilirdim ki, bu  da rusdur. Deməli, bu, azərbaycanlı imiş. 
E l ç i n: Əməkdar artist Elxan Ağahüseynoğludur. 
H e y d ə r   Ə l i y e v: Mən bunu tanıyıram. Bu da teatrın görkəmli aktyorlarından biridir. Axı mən 60–70-
ci illərdə bu teatra çox gəlirdim. Mən onu bir çox rollarda görmüşəm. 
Bir sözlə, hamınız çox gözəl bir ansambl yaratdınız, yaxşı bir tamaşa göstərdiniz. İndiyə qədər çox 
göstərmisiniz. Elçin mənə deyir ki, bizim vətəndaşlarımız teatra çox böyük həvəslə gəlirlər. İndi mən də onların 
sırasına qatıldım, gəldim, gördüm. Hamınızı  təbrik edirəm və sizə, bizim Milli Dram Teatrının bütün kollektivinə 
yeni-yeni uğurlar arzulayıram. Sağ olun. 
«Ah, Paris...Paris...» əsərinin müəllifi, xalq yazıçısı E l ç i n dövlətimizin başçısı Heydər Əliyevə müraciət 
etdi: 
Cənab Prezident, mən istəyirəm bütün yaradıcı heyətin adından Sizə çox dərin təşəkkürümüzü və 
minnətdarlığımızı bildirim. Bu gün yenə bu teatra gəlmisiniz, bu tamaşaya baxmısınız və bu tamaşa haqqında 
fikirlərinizi, bir müəllif kimi deyim ki, çox dəqiq fikirlərinizi ifadə etdiniz. Bizim bütün görkəmli aktyorların – 
Eldənizin, Yaşarın, Elxanın, Lyudmila xanımın, Hacının, Telmanın, Səyavuşun, Kübra xanımın və başqa aktyorların 
haqqında çox dəyərli fikirlərinizi dediniz. 
Cənab Prezident, tarixin gedişi belə gətirib ki, bu teatrın, Azərbaycan teatrının son 30 ildəki tarixi bir çox 
cəhətdən bilavasitə Sizin adınızla bağlıdır. Yəni 1970-ci ildən götürürəm, ondan əvvəl də Siz həmişə teatrla 
maraqlanan adam olmusunuz. Mən bunu bilirəm və bizim dostlar, sənətkarlar – hamısı yaxşı bilir. Bu son 30 
ildə Siz bu teatrın ən yaxın adamlarından biri, bəlkə də birincisi olmusunuz.  
Siz bayaq İlyas Əfəndiyevin adını çəkdiniz. Mən bunu deməyi özümə borc bilirəm ki, İlyas Əfəndiyevin bu 
teatrda 19 pyesi tamaşaya qoyulubdur. Bu doğrudan da dünya teatr tarixində nadir hadisələrdən biridir. Bunu 
deməyi lazım bilirəm. Çünki bu həqiqətdir. İlyas Əfəndiyev bu teatra nə dərəcədə bağlı idisə, o, teatrı fikirlə-
şəndə, teatr haqqında düşünəndə həmişə Sizi nümunə göstərirdi – bu, dəfələrlə mənim gözümün qabağında olan 
hadisədir, faktdır – yəni daxilən teatral insan olmağınızı, Azərbaycan teatrı ilə əlaqədar fəaliyyətinizi, 
Azərbaycan teatrının çox görkəmli xadimləri ilə ünsiyyətinizi nümunə göstərirdi. Siz o vaxtlar Azərbaycan 
teatrının 100 illiyini elə yüksək səviyyədə keçirdiniz ki, heç bir ölkədə, heç bir keçmiş respublikada birinci katib 
teatrın 100 illiyi barədə məruzə etməzdi.  
H e y d ə r  Ə l i y e v: 1973-cü ildə. 27 il bundan öncə.  
E l ç i n: Mənim indiki kimi yadımdadır. Siz onda – 1973-cü ildə, düz 27 il bundan əvvəl, Azərbaycan 
teatrının 100 illiyi ilə əlaqədar məruzə etdiniz. Orası da çox rəmzidir ki, 27 ildən sonra Azərbaycan dünyəvi 
peşəkar teatrının 125 illik yubileyinin keçirilməsi haqqında sərəncamı da Siz imzalamısınız.  
Bu teatrda çalışan insanların hamısının doğrudan da – həqiqət bundan ibarətdir ki, – Sizə böyük məhəbbəti 
var. Siz məndən də yaxşı bilirsiniz ki, indiki zamanda mədəniyyətin bir çox problemləri – mədəniyyət 
xadimlərinin məişət problemi və başqa problemlər vardır. Amma bunun kontekstində Sizin teatra bu dərəcədə 
diqqətiniz, gəlməyiniz, elə bilirəm ki, çox ciddi bir stimul yaradır. Sadəcə, o faktın özünü demək istəyirəm ki, 
son yeddi illik tarixdə Azərbaycan teatrı bağlı oldu, təmirə dayandı. Təsəvvür edin ki, o zaman həm bu teatr, 
həm də Gənc Tamaşaçılar Teatrı yox idi. Faktiki olaraq, Bakıda Azərbaycan dilində iki dram teatrı var və bun-
ların da hər ikisi işləmirdi. Azərbaycanın paytaxtı teatrsız idi.  
H e y d ə r  Ə l i y e v: Bəli, Musiqili Komediya Teatrı da yox idi. O da dağılmışdı.  
E l ç i n: Bəli, o da dağılmışdı. Mən dram ilə əlaqədar deyirəm. Bu da Sizin adınızla bağlı oldu – mən bu işin 
şahidiyəm, müşahidəçisiyəm ki, bilavasitə Sizin təşəbbüsünüzlə bu teatr təmir olundu və fəaliyyətə başladı.  
Mən bu teatrın yaradıcı kollektivinin adından deyirəm, çünki bunlar hamısı mənim dostlarım, qardaşlarım, 
bacılarımdır – bunlar hamısı doğrudan da Sizi çox sevirlər.  
Cənab Prezident, gizlətmirəm, biz Sizin teatra gəlib bu tamaşaya baxmağınızı çox gözləyirdik. İstəyirdik 
gəlib bu tamaşaya baxasınız, biləsiniz. Siz bu tamaşanı elə təhlil etdiniz ki, artıq söz deməyə ehtiyac yoxdur. 
Amma Sizin dediyiniz sözün o cəhətini təkrar etmək istəyirəm ki, buradakı satiranın, acı gülüşün arxasında, 
136 
 
Sizin dediyiniz kimi, xalqa məhəbbət, bağlılıq, istək dayanıb ki, nə üçün siz bu vəziyyətdəsiniz, bu gündəsiniz. 
Bu təkcə mənim fikrim yox, bizim aktyorlarımızın, yaradıcı kollektivin hamısının fikri və fəaliyyətidir.  
Cənab Prezident, Sizə deyim ki, bu komediyadan sonra iki komediyam da yarandı və demək olar ki, onlar da 
eyni rejissor, kollektiv tərəfindən tamaşaya qoyulubdur. Burada Azərbaycan teatrı rəhbərliyinin fəaliyyətini 
xüsusi qiymətləndirmək istəyirəm. Özü də yalnız bizim tamaşalarla əlaqədar yox, son vaxtlar Sizin gəlib 
baxdığınız tamaşalarla Azərbaycan teatrında doğrudan bir dirçəliş vardır. Azərbaycan teatrının rəhbərliyi, 
Mədəniyyət Nazirliyinin rəhbərliyi bu teatrla əlaqədar çox ciddi fəaliyyət göstərirlər. Şübhəsiz ki, bunların 
başında, üstündə Siz durursunuz. Sizə bir daha dərin təşəkkür və minnətdarlığımızı bildiririk. Arzu edirik ki, 
Azərbaycan teatrının 125 illiyi Sizin istədiyiniz bir səviyyədə keçsin, bizim bu gözəl sənətkarlarımızın 
hamısının ürəyincə olsun. Allah qoysa, ondan sonra da Azərbaycan teatrının 130, 140 illiyi gəlir və s.  
H e y d ə r  Ə l i y e v: Hamısını bir yerdə keçirəcəyik.  
Onu deyə bilərəm ki, hər şey müqayisə ilə qiymətləndirilir. MDB dövlətləri içərisində son illər 
Azərbaycanda incəsənətin, mədəniyyətin yaşaması, inkişaf etməsi kimi, başqa heç bir yerdə belə şey yoxdur.  
E l ç i n: Çox sağ olun, cənab Prezident.  
 H e y d ə r  Ə l i y e v: Yaxşı, güman edirəm, şəkil çəkdirmək istəyirsiniz. 
137 
 
 
AZƏRBAYCAN SİLAHLI QÜVVƏLƏRİ GÜNÜNƏ HƏSR EDİLMİŞ TƏNTƏNƏLİ  
MƏRASİMDƏ NİTQ 
 
Bakı, Zabitlər evi 
 
26 iyun 2000-ci il 
 
Əziz əsgərlər, zabitlər, generallar!  
Müstəqil Azərbaycanın Silahlı Qüvvələrində xidmət edən övladlarımız!  
Sizin hamınızı Azərbaycanın Silahlı Qüvvələri günü münasibətilə, Azərbaycanda silahlı qüvvələr 
yaranmasının 82-ci ildönümü münasibətilə ürəkdən təbrik edirəm və Azərbaycan ordusuna yeni-yeni uğurlar 
arzulayıram.  
Bu bayram münasibətilə mən Azərbaycanın Silahlı Qüvvələrinə təbrik məktubu göndərmişəm. Məktub 
mətbuatda dərc olunubdur, sizə məlumdur. Ancaq bu gün, bir neçə saat bundan öncə mən qərar qəbul etdim ki, 
sizin bu mərasimdə iştirak edim və göndərdiyim məktubdan əlavə, bəzi fikirlərimi sizə deyim, ən əsası isə – bu 
bayram günü sizinlə və sizin simanızda Azərbaycanın bütün silahlı qüvvələrinin şəxsi heyəti ilə bir yerdə olum.  
Müdafiə naziri Səfər Əbiyev bu bayram münasibətilə məruzəsində Azərbaycan Silahlı Qüvvələrinin yaranma 
tarixi və keçdiyi yol haqqında, bugünkü vəziyyəti barədə ətraflı məlumat verdi.  
1918-ci ildə yenicə yaranmış Azərbaycan Xalq Cümhuriyyəti iyun ayının 26-da ölkənin Milli Ordusunun, 
Silahlı Qüvvələrinin yaradılması haqqında qərar qəbul etmiş, Silahlı Qüvvələr yaranmış və Xalq 
Cümhuriyyətinin fəaliyyəti dövründə xalqımıza, millətimizə öz xidmətlərini göstərmişdir. Ondan sonrakı 
dövrdə Azərbaycan Sovetlər İttifaqının tərkibində olmuşdur. Ancaq azərbaycanlılar ordu xidmətindən ayrı 
düşməmiş, Sovetlər İttifaqının vətəndaşı kimi, hər bir gənc orduya səfərbər edilmiş, orduda xidmət etmiş, vətən-
daşlıq borcunu yerinə yetirmiş, gənclərimizin bir hissəsi isə özlərini bu peşəyə həsr etmiş, ali hərbi məktəblərdə 
oxumuş, müxtəlif hərbi hissələrdə xidmət etmiş, yüksək rütbələrə çatmışlar. Ən əsası odur ki, İkinci dünya 
müharibəsində, Böyük Vətən müharibəsində alman faşizminə qarşı döyüşlərdə Azərbaycan oğulları, xalqımızın 
övladları, azərbaycanlılar da döyüşmüş, vuruşmuş, alman faşizmi üzərində qələbəyə öz payını vermişlər.  
O dövrdə az da olsa azərbaycanlı zabitlər müxtəlif ordu hissələrində xidmət etmiş, İkinci dünya 
müharibəsində Azərbaycan övladlarının böyük bir hissəsi misilsiz qəhrəmanlıqlar göstərmiş və ən yüksək 
mükafatlara layiq olmuş, Sovet İttifaqı Qəhrəmanı kimi yüksək ad almışlar. Həmin illər azərbaycanlı zabitlər öz 
şücaətlərinə, qəhrəmanlıqlarına görə rütbəcə də ucalmışlar, yüksək zabit rütbələri almışlar, general rütbəsinə 
çatmışlar: general Həzi Aslanov, general Əbilov, general Akim Abbasov və digər generallar... Onlar Azərbay-
can oğlunun nəyə qadir olduğunu göstərmişlər. Biz bunları unuda bilmərik, bu dövrü də xalqımızın hərbi 
xidmətində heç vaxt boşluq dövrü hesab edə bilmərik.  
Bu gün müstəqil Azərbaycanın milli ordusunun, silahlı qüvvələrinin zabit heyətinin əksəriyyəti o dövrdə 
müxtəlif hərbi hissələrdə xidmət etmiş, ali hərbi məktəblərdə təhsil almış, təcrübə toplamış zabitlərdir, 
generallardır.  
Doğrudur, İkinci dünya müharibəsindən sonra sovet hökuməti, onun rəhbərliyi bu barədə müəyyən qədər 
ayrı-seçkiliyə yol vermişdir. İkinci dünya müharibəsi, Böyük Vətən müharibəsi zamanı alman ordusu sürətlə 
irəlilədiyinə görə, Sovet İttifaqının vəziyyəti ağır olduğu zaman milli diviziyalar, o cümlədən Azərbaycan milli 
diviziyaları da yarandı. Bu milli diviziyaların əksəriyyətini azərbaycanlılar təşkil edirdi. Onların əksəriyyəti 
Azərbaycanda formalaşmışdı, buradan cəbhəyə getmişdi. Bu milli diviziyalarda azərbaycanlılar qısa bir 
müddətdə hərbi peşə sahəsində, qəhrəmanlıq sahəsində nəyə qabil və qadir olduqlarını göstərmişlər. Ancaq 
İkinci dünya müharibəsi qurtardıqdan sonra bu milli diviziyalar dağıdılmış, ona görə də zabitlərin bir qismi öz 
xidmətini başa çatdırdığı üçün ordudan getmiş, ikinci tərəfdən isə, belə bir vəziyyəti görən Azərbaycan 
gənclərində hərbi xidmətə həvəs, maraq azalmışdı. Bütün bunlara baxmayaraq, azərbaycanlılar sovet ordusunda 
yenə də xidmət etmişlər. İndi Azərbaycanda çox az insan, gənc tapa bilərsiniz ki, o, 18 yaşına çatdıqda və ondan 
sonra gedib haradasa öz əsgərlik, vətəndaşlıq borcunu yerinə yetirməmiş olsun.  
O vaxt əsgərlik üç il idi, hərbi donanmada xidmət müddəti dörd il idi. Demək, hər bir azərbaycanlı gənc 
orduda xidmət edirdi, silahın, ordunun, orduda xidmət etməyin nə demək olduğunu bilirdi. Bunlar bizim üçün o 
vaxt da faydalı olubdur, bu gün də faydalıdır. O vaxt bunlar ona görə faydalı idi ki, biz Sovetlər İttifaqının 
tərkibində olarkən göstərməli idik ki, azərbaycanlılar hər bir peşəyə sahib ola bilər, hər bir sahədə uğurla çalışa 
bilərlər. O cümlədən hərbi peşədə də, orduda da. Ancaq eyni zamanda, məlumdur ki, müəyyən məhdudiyyətlər 
olmuşdur. Əgər həmin dövrdə biz ildə 60 min gənci səfərbər edib sovet ordusuna göndərirdiksə, onların çox az 
bir qismi sonra hərbi məktəblərə gedirdi, zabit olurdu, orduda xidmət edirdi. Ancaq, yenə deyirəm, orduda 
xidmət müsbət xarakter daşıyır. Yəni indi bizim əhalimizin böyük bir hissəsi ordu sınağından çıxıbdır. Fərqi 
yoxdur – o, sovet ordusu olubdur, yaxud da indi bizim müstəqil Azərbaycanın ordusu olubdur.  
138 
 
O vaxt əsgəri xidmət edib bu gün Azərbaycanda müxtəlif sahələrdə işləyən vətəndaşlarımız hərbi qulluqda 
olarkən bu gün orduya çağırılmış 18 yaşlı əsgərlər hələ dünyaya gəlməmişdilər. Ona görə də bunların hamısının 
əhəmiyyəti vardır, heç birini unutmaq lazım deyildir. Ancaq qeyd edirəm ki, o vaxt – 40-cı illər qurtardıqdan 
sonra, 50-ci illərin əvvəllərində sovet hökumətinin siyasətində əyintilər, ayrı-seçkilik oldu, milli diviziyaları 
dağıtdılar. Hər bir millətin nümayəndələrinin ali hərbi məktəblərə daxil olmasına da bərabərhüquqlu imkan yox 
idi. Qeyd etdim ki, bir tərəfdən, bizim gənclər həmin o ədalətsizliyə görə həvəsdən düşmüşdülər, digər tərəfdən 
də, onların ali hərbi məktəblərə qəbul olunması üçün müəyyən maneələr, çətinliklər yaranmışdı.  
Məhz bu zaman, 70-ci illərdə biz Cəmşid Naxçıvanski adına hərbi məktəbi yaratdıq. İndi hamı görür ki,  o 
vaxtdan 29 il keçir – bunun nə qədər əhəmiyyəti vardır. Biz onun vasitəsilə və ondan əlavə, 70-ci illərdə hər il 
Sovetlər İttifaqının ali hərbi məktəblərinə güzəştli şərtlərlə 700–800 gənc göndərirdik. Çünki bəziləri rus dilini o 
qədər yaxşı bilmədiklərinə görə onların müsabiqədən keçib qəbul olunması çətin idi. Bunu biz bir tərəfdən, 
Cəmşid Naxçıvanski adına məktəb vasitəsilə edirdik, ikinci tərəfdən isə, gənclərimizi hazırlamaq yolu ilə həyata 
keçirirdik.  
Xatirimdədir, 1970-ci və yaxud 1971-ci il idi. Bakıda iki ali hərbi məktəb var idi: biri Ümumqoşun Ali Hərbi 
Məktəbi, digəri də Ali Hərbi Dənizçilik Məktəbi. Mən maraqlandım – burada nə qədər adam oxuyur, buraya 
ildə nə qədər kursant qəbul olunur? Məlum oldu ki, bu məktəblərin hər birinə ildə 350 nəfər qəbul edilir. Bəs nə 
qədər azərbaycanlı qəbul olunurdu? Yoxladığım zaman aşkar oldu ki, Ümumqoşun Ali Hərbi Məktəbinə 25 
nəfər, Ali Hərbi Dənizçilik Məktəbinə isə bir nəfər azərbaycanlı qəbul edilmişdir. Niyə belə olsun? Bu 
məktəblər Azərbaycanda, bizim ölkədə, Bakıdadır, biz bunlara qayğı göstəririk. Amma Sovetlər İttifaqının 
müxtəlif yerlərindən, xüsusilə Rusiyadan, Ukraynadan, başqa yerlərdən, hətta Ermənistandan da, Gürcüstandan 
da buraya gəlirlər, qəbul olunurlar.  
Biz bu vəziyyəti də dəyişdirdik. Xatirimdədir, Ümumqoşun Ali Hərbi Məktəbinə qəbulu mən o yerə gətirib 
çıxartdım ki, Moskvada narahat olmağa başladılar. Çünki elə vəziyyət yaratdım ki, oraya bir neçə il təxminən 50 
faizdən çox azərbaycanlı qəbul edildi. Bu da Moskvada müəyyən narahatlığa səbəb oldu.  
Bu barədə çox danışmaq olar. Bununla mən nə demək istəyirəm? Mən demək istəyirəm ki, Silahlı 
Qüvvələrin 82 illik tarixi üç mərhələdən ibarətdir. Birinci mərhələ xalq cümhuriyyətinin, müstəqil Azərbaycanın 
Silahlı Qüvvələrinin yaranması və onun yaşadığı dövrdür. İkinci mərhələ Sovet İttifaqının tərkibində olduğumuz 
dövrdür. O dövrün qiyməti verilibdir. Ancaq insanlar yaşayıb, inkişaf edib, elm öyrənib, savad alıb və hərbi 
qulluqda da xidmət ediblər.  
İndi buradakı generalları, yüksək rütbəli zabitləri götürün. Hamınız həmin ali hərbi məktəblərdə 
oxumusunuz, orada təhsil almısınız. Əgər o məktəblər olmasaydı, indi necə olardı? Deməli, həmin dövrü 
unutmaq lazım deyil, qiymətləndirmək lazımdır.  
Azərbaycan dövlət müstəqilliyini əldə edən zaman ölkəmizin müstəqilliyini təmin etmək üçün və bu 
müstəqil dövlətdə ordu yaratmaq üçün yetərli qədər zabit kadrları var idi. Təəssüflər olsun ki, Azərbaycan öz 
dövlət müstəqilliyini əldə edən zaman, hətta ondan bir az əvvəl də – artıq Ermənistan Azərbaycana təcavüz 
etdiyinə görə müharibə getdiyi zaman – Azərbaycanda yaranmış bu zabit potensialından istifadə etmədilər və 
ermənilərin təcavüzünü ancaq yerli, ayrı-ayrı özünümüdafiə qüvvələri vasitəsilə dayandırmağa çalışdılar.  
Təbiidir ki, onlar da lazım idi. Torpağı hər kəs, hər bir vətəndaş, hər bir azərbaycanlı müdafiə etməlidir. 
Ancaq bir var ki, əlinə silah alıb vuruşan adam torpağını müdafiə etmək istəyir, şəhid olmağa hazırdır, amma 
silahdan istifadə etməyi, hərbi işi, hərbi peşəni bilmir, onun komandiri yoxdur, ona yol göstərən yoxdur. İkinci 
tərəfdən, o da ola bilərdi ki, Azərbaycanın həmin vətənpərvər övladlarını səfərbər edərək yaranmış milli zabit 
kadrları potensialından səmərəli istifadə edib, hərbi hissələrin komandirlərini onlardan təyin edib, beləliklə də, 
tezliklə müstəqil Azərbaycanın Milli Ordusu yaradılaydı. Əgər belə olsaydı, Azərbaycan bu məğlubiyyətlərlə 
rastlaşmazdı və ölkəmizin torpaqları işğal edilməzdi.  
Mən bunu iki gün bundan öncə Moskvada, Rusiyada yaşayan Azərbaycan icmaları nümayəndələrinin 
qarşısında çıxış edərkən demişdim və bu gün də deyirəm: Azərbaycan milləti aciz millət deyildir. Azərbaycan 
gənci erməni gəncindən aciz deyil, gücsüz, cəsarətsiz deyil, əksinə, azərbaycanlılar daha cəsarətlidirlər, daha 
qüdrətli, güclü və rəşadətlidirlər. Ancaq bu insanı, gənci müharibə etməyə, silahdan istifadə etməyə öyrətmək 
lazımdır. Müharibə etmək sadəcə, oradan-buradan atəş açmaq deyildir.  
Siz zabitlər yaxşı bilirsiniz ki, ali hərbi məktəb nədir. Ali hərbi məktəb təhsil verir. Bu təhsilin də əsası odur 
ki, müdafiəni nə cür qurmaq, hücumu nə cür aparmaq və hansı üsullardan, hansı vasitələrdən istifadə etmək 
lazımdır ki, həm müharibəni uğurlu həyata keçirəsən, həm yaxşı müdafiə olunasan, həm də yaxşı hücum edə 
biləsən. Başqa elmlər kimi, bu da elmdir. Bu elmi də zabitlər hazırlayan hərbi məktəblərdə hərbi peşəyə 
yiyələnmək istəyən insanlara öyrədirlər. O vaxtlar da öyrətmişlər. Bax, burada böyük bir cinayət olubdur. 
Azərbaycan xalqına böyük bir xəyanət olubdur ki, o imkanlardan istifadə edilməyibdir. Buna görə də 
Azərbaycan hələ müstəqilliyini əldə etməmişdən, Sovetlər İttifaqının tərkibində olarkən döyüşlərdə 
məğlubiyyətə uğrayırdı. Sovetlər İttifaqının tərkibində Ermənistan silahlı qüvvələri – ermənilərin hələ o vaxt 
mütəşəkkil silahlı qüvvələri yox idi – gəldilər, Dağlıq Qarabağı tamamilə işğal etdilər və azərbaycanlıları oradan 
çıxardılar.  
139 
 
Bəli, Azərbaycan dövlət müstəqilliyini hələ təzəcə əldə etmişdi ki, 1992-ci ilin may ayında Şuşa və Laçın 
işğal olundu. Sonra – 1993-cü ilin aprel ayında Kəlbəcər işğal olundu. Hərbi mütəxəssis kimi, yəqin ki, siz bunu 
hamıdan yaxşı bilirsiniz – Ermənistan ilə Azərbaycan arasında Dağlıq Qarabağ uğrunda gedən müharibədə bu 
üç strateji rayonun işğal olunması ermənilərə çox böyük üstünlüklər verdi. Təsadüfi deyil ki, indi Dağlıq 
Qarabağ, ümumiyyətlə, ermənilər Şuşanın işğalını özlərinin qələbə günü elan ediblər. Bəli, çünki Şuşanın işğalı 
ilə bütün başqa uğursuzluqlar artıq bir-birinin ardınca davam etdi. Yenə də bunun səbəbi əsgərdə deyil, hətta 
zabitdə də, komandirdə də deyildir. Bunun səbəbi nəinki ordunu lazımi səviyyədə təşkil etməmiş, silahlı qüv-
vələri bir yerə toplamamış insanlardadır, rəhbərlərdədir, həm də ayrı-ayrı şəxsi məqsədlər güdərək qəsdən hər 
cür xəyanət yolları tutmuş adamlardadır.  
Bunlar da dünyaya yenicə gəlmiş körpəyə bənzəyən, yaranmaqda olan Azərbaycan ordusuna böyük zərbələr 
vurmuşdur.  
Mən bu cəhətə daha çox fikir verirəm ki, siz bütün bunları biləsiniz, heç vaxt unutmayasınız. Eyni zamanda 
– burada da deyildi – mən bunu qeyd edirəm ki, keçmiş illərdə bütün çətinliklərə, Sovetlər İttifaqındakı 
məhdudiyyətlərə baxmayaraq, Azərbaycan gənclərindən, azərbaycanlılardan yetərli qədər zabit kadrları 
hazırlanmışdır. Bunların çoxu indi də ordu- 
 
 
muzda rəhbər vəzifədədirlər. Bu o zaman bizim bu günümüz, müstəqilliyimiz üçün etdiyimiz xidmətlərdir.  
Bu da həqiqətdir ki, doğrudan da Azərbaycanda ordunun təşəkkül tapması 1993-cü il noyabr ayının 2-dən 
başlandı. Ondan sonra aparılan hərbi əməliyyatlar bunu göstərdi. Ancaq yenə də Azərbaycan Silahlı 
Qüvvələrinin içərisində xalqımıza xəyanət edən dəstələr hələ mövcud idi. Əgər onlar olmasaydı, 1994-cü ilin 
oktyabr ayında Surət Hüseynov və onun tərəfdarları dövlət çevrilişinə cəhd etməzdilər. Nə üçün? Çünki 
ordunun bir hissəsi onların əlində idi. Yəni baxmayaraq ki, biz çox iş görmüşdük, ancaq o vaxt bizim Müdafiə 
Nazirliyimiz ordunun hamısının sahibi deyildi. Yenə də ayrı-ayrı dəstələr müxtəlif adamlara tabe idi.  
Yaxud, 1995-ci ilin mart ayında Daxili İşlər Nazirliyinin tərkibində olan Xüsusi Təyinatlı Polis Dəstəsi 
Azərbaycanda dövlət çevrilişinə cəhd göstərdi və qan töküldü. Nə üçün? Çünki o illərdə bəzi şəxslər həqiqətən 
vətənpərvərlik göstərərək gedib torpaqlarımızı müdafiə etmişdilər və hərbi peşəni, silahı öyrənmişdilər, amma 
Azərbaycanın daxilində gedən mənfi ictimai-siyasi proseslər həmin gənclərin bir çoxunu yoldan çıxarmışdı, 
onların beyinlərini zəhərləmişdi. Onlar artıq elə bir fikrə gəlib çatmışdılar ki, Azərbaycanda dövlət çevrilişi 
etmək olar və bu cəhdi də göstərdilər. Bu da təsadüfi deyildi, bir gündə olan hadisə deyildi.  
Xüsusi Təyinatlı Polis Dəstəsi hələ 1992-ci ildən Azərbaycanın Daxili İşlər Nazirliyinə tabe deyildi. Yəqin 
ki, xatırlayırsınız, 1992-ci ildə, yaxud 1993-cü ilin əvvəllərində o vaxt respublikanın Daxili İşlər naziri olan 
İsgəndər Həmidov nə etmişdisə, Xüsusi Təyinatlı Polis Dəstəsinin rəisi Rövşən Cavadov prokuror qardaşı ilə 
gəlib onu öz iş otağında döymüş və hər şeyi dağıtmışdılar. Usubov, belədir, yoxsa belə deyil?  
R a m i l  U s u b o v: Cənab Prezident, elədir.  
H e y d ə r  Ə l i y e v: O vaxtdan bunlar artıq Daxili İşlər Nazirliyinin tabeliyindən çıxmışdılar, 
quduzlaşmışdılar, qudurmuşdular və ona görə də sonra gəlib o dərəcəyə çatdılar ki, 1995-ci ilin mart ayında 
dövlət çevrilişi etmək istədilər. Ancaq o vaxt artıq bizim ordumuzda yaxşı hərbi hissələrimiz vardı. Orada 
qəsdçilərin qarşısının alınmasında əsas rolu bizim Müdafiə Nazirliyi və o vaxt hazırladığımız hərbi hissələr 
oynadılar. Mən bunu bir neçə dəfə qeyd etmişəm – məhz həmin hərbi hissələrin döyüşçülərinin qoçaqlığı, 
mərdliyi ilə biz onların qarşısını aldıq. Onların qarşısının alınmasında bizim Müdafiə Nazirliyi əsas rol oynadı.  
Əgər biz ordumuzda mütəşəkkillik, sədaqətlilik yarada bilməsəydik, o vaxt çox çətin olardı. Bəziləri şəhid 
oldular. Kim şəhid oldu? Bizim Azərbaycan Ordusunun əsgərləri şəhid oldular. Nə üçün şəhid oldular? 
Azərbaycanın dövlətçiliyini qorumaq üçün. Buna görə də biz onların şəhidliyini yüksək qiymətləndirdik, onlara 
yüksək adlar verdik.  
Beləliklə, Azərbaycanın Silahlı Qüvvələri, ordusu ağır bir proses keçibdir. Ordunun təşkil olunmasına çox 
maneələr, təsirlər göstərilibdir. Ancaq biz artıq bunların qarşısını almışıq. İndi Azərbaycan Ordusu mütəşəkkil, 
güclü bir qüvvədir. Azərbaycan ordusunda yaxşı, bilikli, bacarıqlı komandirlər heyəti yetişibdir. İndi Azərbay-
can Ordusunun müasir dövrə uyğun uğurlu müdafiəni təmin etmək, yaxud da müharibə aparmaq üçün düzgün 
strukturu yaranıbdır, hərbi hissələrin düzgün strukturu yaranıbdır. 1993-cü ilin noyabrından və 1995-ci ildən 
sonrakı dövr Azərbaycan Ordusunun güclənməsi, möhkəmlənməsi dövrüdür.  
Bu gün mən məmnuniyyət hissi ilə deyə bilərəm ki, Azərbaycan ordusu böyük gücə, texnikaya, silaha-
sursata malikdir və onun inkişaf etməsi üçün böyük imkanlar yaranıbdır. Görürsünüzmü, son illərdə bir neçə 
səviyyədə hərbi məktəblərimiz vardır. Ümumqoşun Ali Hərbi Məktəbi və digər hərbi məktəblər – Səfər Əbiyev 
bunların adlarını çəkdi – xüsusən Hərbi Akademiyanın yaranması – bunların hamısı ilk addımlarımızdır. Əgər 
işi yaxşı apara bilsəniz, hərə öz sahəsində məsuliyyətlə xidmət etsə, bundan sonra heç kəs vətəninə, torpağına 
xəyanət etməsə bu addımlar bizi çox irəliyə aparacaqdır. Biz özümüz gənclərimizi səfərbər edib, hərbi 
xidmətdən keçirib onları döyüşə hazırlayacağıq. Biz özümüz üçün zabitlər, gizirlər, çavuşlar hazırlayacağıq. Biz 
140 
 
özümüz üçün hərbi təyyarəçilər hazırlayacağıq. Biz Hərbi Akademiya vasitəsilə daha da yüksək səviyyəli 
zabitlər hazırlayacağıq.  
Görün, bu gün bizim nə qədər böyük imkanlarımız mövcuddur. Ancaq hər şey bu imkanlardan səmərəli 
istifadə etməkdən asılıdır. Təbiidir ki, bu, birinci növbədə komandan heyətindən, yəni Müdafiə Nazirliyinin 
rəhbərliyindən, hər bir hərbi hissənin rəhbərliyindən, hər bir zabitdən, sizdən asılıdır. Əsgərlərdən asılı olan heç 
nə yoxdur. Əsgərlər səfərbər olunurlar, bir il altı ay müddətində orduda xidmət edirlər, sonra tərxis olunurlar. 
Deməli, gərək bizim hərbi hissələr və bu hissələrdə olan zabit, komanda heyəti o qədər yüksək səviyyəli olsun 
ki, bir il altı ay müddətində orduya səfərbər edilən hər bir azərbaycanlı gənci hərbi peşəyə alışdıra bilsin, onu 
öyrədə bilsin, gənclər hərbi peşəni sevsinlər və ordudan tərxis olunanda bir il altı aylıq xidmətini daim, həmişə 
böyük məhəbbət hissi ilə xatırlasınlar. Gələcəkdə harada yaşayacaqsa, harada xidmət edəcəksə, lazım olduqda 
yenə də səfərbər olub orduya gələrək sadəcə, adi insan kimi yox, hərbi hazırlıqlı şəxs kimi Azərbaycanın 
torpaqlarını müdafiə etsin, respublikamızın dövlət müstəqilliyini təmin etsin.  
Ona görə də mən birinci növbədə Müdafiə Nazirliyinin rəhbərliyindən, bütün hərbi hissələrin rəhbərlərindən, 
zabitlərdən tələb edirəm: indiyə qədər görülən işləri mən qiymətləndirdim, ancaq hələ qüsurlar, nöqsanlar, 
çatışmazlıqlar da vardır. Heç vaxt hesab etməyin ki, biz hər şeyə nail olmuşuq. Yox. Necə ki Azərbaycanın, 
ümumiyyətlə, həyatında bir çox çətinliklər və problemlər vardır, o cümlədən ordumuzda da bu problemlər 
vardır. Doğrudur, bunlar bir-birindən fərqlidir. Çünki Azərbaycanın daxilində başqa sahələrdə də problemlər – 
dövlət quruculuğu, demokratiyanın inkişafı, bazar iqtisadiyyatı, dağılmış iqtisadiyyatı bərpa etdikdən sonra indi 
onun inkişafını təmin etmək, iqtisadiyyatın inkişafı nəticəsində insanların rifah halını yaxşılaşdırmaq, 
Azərbaycanın beynəlxalq mövqelərini möhkəmləndirmək, ölkəmizi dünyaya daha da çox tanıtmaq, respub-
likamıza daha çox investisiya cəlb etmək, bütün ölkələrlə Azərbaycan üçün faydalı əlaqələr qurmaq kimi 
problemlər vardır. Bizim həm vəzifələrimiz çoxdur, həm də həll olunası problemlərimiz çoxdur.  
Ancaq ordunun, Müdafiə Nazirliyinin, Silahlı Qüvvələrin vəzifələri məlumdur, böyük problemləri isə 
yoxdur. Əgər təchizat və başqa məsələlər barədə hökumətdən asılı olan problemlər varsa, biz onları imkan 
daxilində həll edirik və bilin ki, bundan sonra da həll edəcəyik. Ancaq qalan bütün işlər sizdən asılıdır. Mən 
bunu sizdən tələb edirəm. Gərək hər biriniz düşünəsiniz ki, əgər siz zabitsinizsə, hər hansı bir hərbi hissəyə 
komandanlıq edirsinizsə, əgər siz çiyninizdə müstəqil Azərbaycan dövlətinin Silahlı Qüvvələrinin paqonlarını 
daşıyırsınızsa, bu hər şeydən üstündür, hər peşədən şərəflidir, hörmətlidir. Demək, sizin məsuliyyətiniz də bütün 
başqa sahələrdə işləyənlərdən artıqdır. Deməli, sizdən başqalarından tələb olunandan daha çox şey tələb olunur. 
Ali Baş Komandan, prezident kimi, mən bunu sizdən tələb edirəm.  
Yenə də deyirəm, indi bizim ordumuz, Silahlı Qüvvələrimiz elə bir mərhələdədir ki, bundan sonra sürətlə 
inkişaf edə bilərik. Əminəm ki, bu inkişaf da olacaqdır. Ancaq bunun üçün siz işinizdə olan nöqsanları – bəzi 
adamlar da ciddi nöqsanları – aradan qaldırmalısınız. Hər bir komandir, hər bir zabit əsgərə xidmət 
göstərməlidir. Əsgərə xidmət Müdafiə nazirindən başlamış gizirə, çavuşa qədər hər birinizin borcudur. Əgər 
əsgərə qayğı diqqət, atalıq münasibəti olmasa, ordunu yaratmaq mümkün deyil. Çünki ordunun əksəriyyətini 
təşkil edən əsgərlərdir.  
Zabit nə qədər ağıllı, komandir nə qədər bilikli olsa da, əgər tabeliyində olan hərbi hissədəki əsgərlər onu 
sevmirlərsə, ona hörmət etmirlərsə, zabitdən, komandirdən lazımi hərbi bilik ala bilmirlərsə, beləliklə, hərbi 
peşəni mənimsəyə bilmirlərsə, onda o zabit, komandir öz hərbi hissəsinə uğurlu rəhbərlik edə bilməz. Bəlkə də 
o, raport verəcəkdir ki, bəli, hər şey yaxşıdır. Bəlkə də sıraya düzüləndə hamı yaxşı oxuyacaqdır, 
addımlayacaqdır, hamı yaxşı əsgəri salam verəcəkdir. Bunlar olacaqdır. Amma döyüşdə necə olacaqdır? Həmişə 
bunu düşünmək lazımdır. Əsas, döyüşdə necə olacağını düşünmək lazımdır.  
Ona görə də əsgərə qayğı, atalıq münasibəti göstərmək, onu tərbiyələndirmək lazımdır. Təsəvvür edin, hərbi 
qulluğa gələn gənc 18 yaşındadır. 18 yaşında gənc hələ tam formalaşmayıbdır. Onun tam formalaşması üçün bir 
neçə il lazımdır. Amma keçmişdə, bütün dövlətlərdə də belə olubdur ki, orduda xidmət, əsgərlik dövrü hər bir 
gənci möhkəmləndirir, cəsarətləndirir, onu daha da dözümlü edir, bütün çətinliklərə dözməyə öyrədir. Bu 
təbiidir. Çünki əsgər olmaq halva yemək, yaxud anasının hər gün bişirdiyi plovu yemək deyildir. Elə bütün 
ordularda əsgərlik asan məsələ deyildir.  
Məsələn, mən 1999-cu ildə Amerika Birləşmiş Ştatlarında işgüzar səfərdə olarkən orada Hərbi Dəniz 
Akademiyasına getdim. Gələcək zabitlərlə – indi onlar orada sıravi olaraq dərs keçirlər – görüşdüm. Elə oldu ki, 
mənim bu görüşüm onların yemək vaxtına düşdü. Bir salonda dörd min adam – hamısı da gənc – yemək yeyirdi. 
Mən onların qarşısında çıxış etdim. Onlarda çox yüksək əhval-ruhiyyə var idi – ona görə yox ki, mən 
prezidentəm, gəlmişəm, onların qarşısında çıxış edirəm – mən bunları hiss etdim.  
Yenə də deyirəm, onlar Hərbi Dəniz Akademiyasında çox böyük həvəslə təhsil alırlar. Onlar nə qədər 
maraqla oxuyurlar, bu adamlarda nə qədər yüksək daxili ruh var. Bunlar nəyin səbəbinədir? Mən bunu orada 
bildim ki, birincisi, onlara tərbiyə, dərs verənlərin özləri intizamlıdır – hərbi iş intizamsız ola bilməz. İkincisi, 
onları daim intizam çərçivəsində saxlayırlar, intizamsızlığa yol vermirlər. Üçüncüsü, ən əsası isə, onlara qayğı 
göstərirlər.  
141 
 
Ola bilər, sən tələb edəsən ki, əsgər nizam-intizama tabe olsun, tərbiyəli olsun. Əgər sən ona qayğı göstərməsən, 
onu lazımi qədər yedirtməsən, yaxşı geyindirməsən, hərbi peşəni ona yaxşı öyrətməsən, nə qədər çalışsan da nailiyyət 
əldə edə bilməzsən.  
Mən bu gün bu bayram münasibətilə buraya gəlmişəm ki, bu sözləri sizə deyim. Çünki bilirəm ki, bu salonda 
əsgər çox azdır. Burada oturanlar əsasən Müdafiə Nazirliyinin Komandan heyəti – generallar, zabitlərdir. Mən bu 
sözləri sizə deyirəm və onlara əməl etməyi Ali Baş Komandan kimi sizdən tələb edirəm.  
Səfər Əbiyev burada dedi ki, ordunu siyasiləşdirmək istəyirlər, orduya böhtan, şər atırlar, iftiralar uydururlar, 
qəzetlərdə müxtəlif yalan məlumatlar verirlər. Bəli, bu da bizim günümüzün reallığıdır. Bunlar keçmişin – 
1990-cı ildə guya burada ordu, silahlı qüvvələr qurulmasına başlanmışdı, əslində isə hərə öz dəstəsini əlində 
saxlayırdı – o illərin qalıqlarıdır. Bizim dövlət televiziyası bu günlərdə 1993-cü ilin iyun hadisələrinin bəzi 
xronikasını, Milli Məclisin o vaxt keçirilmiş iclaslarının videoyazılarını göstərirdi. Güman edirəm ki, bunları siz 
də görmüsünüz. Fikir verirdiniz, orada hansı əhval-ruhiyyə var idi? Ermənilər gəlib Ağdamı alırdılar, amma 
bunlar burada bir-biri ilə hakimiyyət uğrunda mübarizə aparırdılar, Azərbaycanı dağıdırdılar.  
Bəli, o vaxtın qalıqları, indiki müxalifətin beynindəki odur ki, "ordu belə gəldi, ordu elə getdi" – ondan nəsə 
istifadə etsin. Bilirsiniz ki, belə şeylər də oldu, 1995-ci ildə həmin düşmən qüvvələr gəlib ordunun içərisinə də 
girdilər. Ordunun bəzi zabitləri, hətta generalları 1995-ci ilin martında yığışıb Azərbaycanda dövlət çevrilişinə 
yeni bir cəhd göstərmək istədilər. Onlar gedib xüsusi bir raket alıb gətirdilər. Onu hava limanı yaxınlığında 
qurdular ki, prezident xarici səfərdən gələrkən onun təyyarəsini vursunlar – o vaxt mən xaricə səfər etmişdim, 
oradan qayıdırdım – dağıtsınlar, beləliklə də,  hakimiyyəti ələ alsınlar. Onu edənlərin əksəriyyəti orduda xidmət 
edən generallar və zabitlər idi.  
İndi ordu bunlardan təmizlənib. Amma hələ tamam təmizlənməyibdir. Mən sizdən tələb edirəm ki, ordunu, 
xüsusən zabit heyətini belə ünsürlərdən təmizləyin. Orduda gərək hər kəs Azərbaycan dövlətçiliyinə, Ali Baş 
Komandana tam sədaqətli olsun. Burada ikili mövqe tutmaq olmaz. Hamımız Azərbaycan, onun gələcəyi 
haqqında düşünməliyik.  
Biz yeddi ildir ki, bütün çətinliklərdən keçərək, Azərbaycanda ictimai-siyasi sabitlik yaratmışıq. Vəziyyət 
ildən-ilə yaxşılaşır. Mən buraya gəlməmişdən bir saat öncə Xorvatiyanın ölkəmizdəki səfirini qəbul edirdim. O, 
Xorvatiya prezidentinin məktubunu mənə gətirmişdi. Xorvatiya prezidenti məni oraya rəsmi səfərə dəvət edir.  
Xorvatiya səfiri Bakıda yox, Ankarada oturur. Deyir ki, mən hər il Bakıya gəlirəm, Azərbaycanı, sizin 
ölkədəki böyük müsbət dəyişiklikləri görürəm. Bilirsiniz ki, bu adam bizim heç birimizdən asılı deyildir. O, 
Xorvatiyanın Türkiyədə, eyni zamanda Azərbaycanda səfiridir. Heç kim məcbur etmir ki, o bu sözləri desin. 
Səfir bir həftədir ki, Bakıdadır, gəlib burada gördüklərini söyləyir. O bildirir ki, mən burada müxtəlif təbəqə-
lərdən olan insanlarla söhbət etmişəm, onların hamısı Azərbaycanda yaranmış bu sabitliyi, sakitliyi, rahatlığı 
yüksək qiymətləndirir. Səfir deyir ki, Azərbaycandakı bu inkişafı müşahidəçi kimi həm mən özüm görürəm, 
həm də söhbət etdiyim insanlar bunu mənə bildirirlər.  
İndi Azərbaycan belə bir vəziyyətdədir və bundan da yaxşı olacaqdır. Ölkəmiz daha da inkişaf edəcəkdir. 
Ona görə də cəmiyyətimizin hər bir sahəsində, xüsusən orduda xəyanətkarlara, cinayətkarlara yer olmamalıdır. 
Mən bunu ordudan, silahlı qüvvələrdən xüsusi tələb edirəm.  
Ancaq məsələnin ikinci tərəfi də var. Ordunun ayrı-ayrı hərbi hissələrinin işində nöqsanlar da var. Bunu 
Səfər Əbiyev özü də dedi. Bəzən çox ciddi nöqsanlar da var. Ayrı-ayrı komandirlər öz vəzifələrini nəinki 
layiqincə yerinə yetirmir, hətta cinayət edirlər. Bəziləri rüşvətxorluqla məşğul olur, bəziləri başqa pis yollara 
gedirlər. Bunlar da var. Bunları gizlətmək olmaz. Ali Baş Komandan, prezident kimi, mən bu sözləri deməklə, 
hesab edirəm ki, bunlar bizim ordunun bugünkü simasını təşkil etmir. Eyni zamanda, bu mənfi hallarla, qüsur-
larla, çatışmazlıqlarla kəskin mübarizə aparmaq lazımdır. Biz belə düşünürük ki, qüsurlar, nöqsanlar var, onlarla 
mübarizə aparmalıyıq və bunları aradan qaldırmalıyıq.  
Sizin dediyiniz kimi, müxalifət qəzetləri, yaxud müxalifətdən olan ayrı-ayrı şəxslər belə düşünmürlər. Onlar 
istəyirlər ordu dağılsın, orduda keçmişdə olan vəziyyət olsun ki, istədiklərini edə bilsinlər. Bir var ki, burada bu 
nöqsanlara, çatışmazlıqlara obyektiv münasibət göstərəsən və onların aradan qaldırılmasına çalışasan. Biz, yəni 
dövlət belə bir mövqedədir. Mən sizə olan tələblərimi bu mövqedən irəli sürürəm. Bir də var ki, hər bir belə 
nöqsanı, burada deyildiyi kimi, götürüb beş dəfə şişirdəsən ki, "Azərbaycanda ordu-filan dağıldı, Azərbaycanın 
ordusu heç bir şeyə qadir deyil". Bu düşmənçilikdir, bu, müxalifətçilik deyil. Bu, Azərbaycan xalqına qarşı düş-
mənçilikdir. Hər bir vətənpərvər azərbaycanlı öz ordusunda qüsur varsa, çalışmalıdır ki, onu aradan götürməyə 
xidmət etsin. Ancaq bu qüsurlardan öz məqsədləri üçün sui-istifadə edənlərə, bu nöqsanları bəzən şişirdənlərə 
ordunun möhkəmliyi lazım deyildir.  
Elə bilirsiniz parlamentdə, qəzetlərdə, televiziyada çıxış edən bəzi adamlar orduya qayğı göstərmək, onun 
möhkəmlənməsini istəyirlər? Yox. Çünki onlar hakimiyyət mübarizəsinin yolunu əvvəldən əyri tutublar. Hər bir sivil 
ölkədə, normal demokratiya şəraitində yaşayan hər bir ölkədə hakimiyyət mübarizəsi sivil, namuslu, təmiz, doğru 
yollarla gedir. Ancaq təəssüf ki, ölkəmizdə vaxtilə iqtidarda olub, indi hakimiyyət uğrunda mübarizə aparan bəzi 
insanlar 1988, 1989, 1990, 1991-ci illərdə beyinlərinə düşmüş çirkin niyyətlərlə yaşayırlar. Onların bu tənqidi çıxış-
ları səmimi, xeyirxah tənqid deyil.  
142 
 
Tənqid olmalıdır. Ordunun daxilində də tənqid olmalıdır. Sizdə kimsə – nazir, onun müavini, yaxud hansısa 
bir komandir tənqidi boğursa, bu yolverilməzdir. Hər şeyə düzgün qiymət vermək lazımdır. Azərbaycanda belə 
bir məsəl var – "düzü düz, əyrini əyri". Amma bu tənqid nöqsanın aradan qaldırılmasına yönəlməlidir. Bu tənqid 
işimizin yaxşılaşdırılmasına yönəldilməlidir. Bu tənqid ordunu möhkəmləndirməlidir, parçalamamalıdır. Mən 
tənqid nöqteyi-nəzərindən bu sözləri sizə ünvanlayıram. Amma müxalifətdə olanlar isə hesab edirlər ki, tənqid 
edirlər. Əksinə, onlar tənqid məqsədi daşımırlar. Onlar başqa məqsəd, bədxah məqsəd daşıyırlar. Bu adamlar 
xeyirxah məqsəd daşımırlar, bədxah məqsəd daşıyırlar.  
Ancaq bunlara baxmayaraq, lap elə düşmən tərəfindən deyilən hər bir sözə də ciddi münasibət göstərmək 
lazımdır. Nə demək istəyirəm? Yəni "bu müxalifətdir, o deyir – mən bunu qəbul etmirəm. Yaxud o bunu 
düşmənçiliklə deyir – mən bunu qəbul etmirəm". Yox.  
Ordumuza qara, çirk yaxanlar, ordumuzu gözdən salmaq istəyənlər, təbiidir ki, Azərbaycan xalqına xəyanət 
edirlər. Ancaq bu qara, çirk yaxanların dedikləri sözlərin içərisində hansısa həqiqət varsa, baxmayaraq ki, o 
bunu düşmənçilik nöqteyi-nəzərindən, düşmənçilik məramı ilə deyib, siz ona baxmalısınız. Siz ona baxmalısınız 
ki, deyilən sözlərdən hansı həqiqətdirsə – baxmayaraq bu, bədxah tərəfindən deyilib – o nöqsanı aradan 
qaldırasınız. Nə olar, bədxah tərəfindən də bəzən elə söz deyilir ki, o doğrudan da həqiqətə uyğun olur.  
Gərək orduda yüksək vətənpərvərlik ruhu, sağlam müna–sibətlər olsun. Gərək bizim orduda Azərbaycanın 
dövlətçiliyinə, dövlətinə, Azərbaycanın Ali Baş Komandanına daim sə–daqət olsun.  
İndi bizim əsas problemimiz Ermənistan–Azərbaycan münaqişəsinə son qoymaq, ölkəmizin ərazi 
bütövlüyünü bərpa etmək və işğal olunmuş torpaqlarımızdan didərgin düşmüş vətəndaşlarımızı öz yerlərinə, 
yurdlarına qaytarmaqdır. Biz 1994-cü ilin may ayında atəşkəs haqqında saziş imzalamışıq. Biz o vaxtdan indiyə 
qədər məsələnin sülh yolu ilə həll olunması üçün müxtəlif səviyyələrdə, təşkilatlarda ardıcıl, arası kəsilmədən 
fəaliyyət göstəririk, hər gün, hər dəqiqə bununla məşğuluq.  
Bu problem çətindir, ağırdır. Nə üçün? Əgər bizim Dağlıq Qarabağın ətrafında olan torpaqlarımız işğal 
edilməsəydi, bu məsələni həll etmək çox asan olardı. Ancaq ermənilər bizim böyük ərazimizi işğal edib, indi öz 
şərtlərini diqtə edirlər, qeyri-konstruktiv mövqe tuturlar. Ona görə də biz hesab edirik ki, bu danışıqlarda reallığı 
nəzərə almaq lazımdır və müəyyən qarşılıqlı güzəştlərə getmək lazımdır.  
Bu danışıqlar davam edir. Mən ümid edirəm ki, bunlar öz müsbət nəticəsini verəcəkdir, biz bu münaqişəyə 
son qoyacağıq. Bu bizim dövlətimizin vəzifəsidir. Bu mənim vəzifəmdir. Bu, Azərbaycan hökumətinin 
vəzifəsidir. Yəni bizim siyasətimizin vəzifəsidir. Sizin vəzifəniz isə bu deyil. Sizin vəzifəniz Azərbaycan 
torpaqlarını daim qorumağa və atəşkəsi pozmaq, yaxud müharibəni yenidən başlamaq üçün göstərilən hər bir 
cəhdə vaxtında tutarlı cavab verməyə qadir olmaqdır. Sizin vəzifəniz bundan ibarətdir. Ona görə də siz hər gün, 
hər dəqiqə, hər saniyə buna hazır olmalısınız. Hazırlıq təkcə ondan ibarət olmamalıdır ki, siz özünüz hazırsınız. 
Yox. Hazırlıq ondan ibarət olmalıdır ki, sizin bütün imkanlarınız təmin edilməlidir. O imkanlar tamamilə 
zəmanət verməlidir ki, bəli, siz Azərbaycan torpaqlarını qorumağa hər dəqiqə qadirsiniz və hər bir hücuma tu-
tarlı cavab verib, həmin hücumun qarşısını alıb, bu hücumun əvəzinə hücum etməyə hazırsınız.  
Mən dəfələrlə demişəm, biz müharibə istəmirik. Ancaq hər bir müstəqil dövlət, indi dünyada olan müstəqil 
dövlətlərin tam əksəriyyəti bəyan edir ki, müharibə istəmirlər. Onlar həqiqətən müharibə istəmirlər. Mən indi 
müharibə istəyən dövlət görmürəm, bilmirəm. Ancaq hər bir dövlətin güclü ordusu var. O, müharibə istəmir, 
amma güclü ordusu var. Nə üçün? Çünki sülhü təmin etmək üçün, dövlətlər arasında daimi sülhü saxlamaq və 
müharibələrin baş verməsinin qarşısını almaq üçün gərək hər bir dövlətin güclü ordusu olsun.  
İndi Ermənistan–Azərbaycan, Dağlıq Qarabağ münaqişəsi tarixi nöqteyi-nəzərdən müvəqqəti bir 
münaqişədir. Biz onu həll edəcəyik. Amma iş bununla bitmir. Azərbaycan müstəqillik yolunu tutub, 
doqquzuncu ildir ki, müstəqillik yolu ilə gedir və bu yolla da gedəcəkdir. Azərbaycan on illərlə, yüz illərlə bu 
yolla gedəcəkdir. Biz bunun əsasını qoymuşuq və güman edirəm ki, gənc nəsil, bizi əvəz edənlər, bizdən sonra 
Azərbaycanı idarə edənlər məhz bu yolla gedəcəklər.  
Demək, Azərbaycanın güclü ordusu bu gün də, sabah da, on il, yüz il də bundan sonra lazımdır. Bunun üçün 
planlı iş aparılmalıdır. Bunun üçün Azərbaycan Ordusunun, Silahlı Qüvvələrinin qüdrəti hər gün artmalıdır. 
Onun qüdrəti təkcə qolun əzələsindəki güc deyildir. Müasir texnika, texnologiya, silahlar, döyüş qaydaları, 
müharibə nəticəsində meydana çıxmış hərb elmi – bunların hamısını həm bizim hərbi ali məktəblərdə öyrətmək 
lazımdır, bunu həm də hər bir zabit hər gün özü öyrənməlidir, biliyini, hərbi elmini artırmalıdır.  
Azərbaycanın ordusu, Silahlı Qüvvələri böyük gələcəyə baxmalıdır. Ancaq bu böyük gələcəyi təmin etmək 
üçün bu gün Azərbaycanın güclü ordusu olmalıdır. Bu ordu sabah ondan güclü, beş il sonra ondan da güclü, on 
il, on beş il sonra daha da güclü olmalıdır. Azərbaycan prezidenti və Ali Baş Komandan kimi, mən bu siyasəti 
aparıram və sizdən onu tələb edirəm. Buna nail olmaq üçün öz tərəfimdən əlimdən gələni etmişəm və bundan 
sonra da edəcəyəm.  
Mən inanıram ki, indi Azərbaycan xalqında yüksək vətənpərvərlik ruhu yaranıbdır. Ölkəmizdə hazırkı 
ictimai-siyasi sabitlik insanların əksəriyyətində vətənə sədaqət, əldə olunmuş nailiyyətlərə yüksək qiymət 
vermək inamı və belə bir şəraitin daha da yaxşılaşdırılması arzusu yaradıbdır. Azərbaycanın bugünkü gəncləri 
indi özlərini müstəqil Azərbaycan dövlətinin gəncləri kimi hiss edirlər. Onların əksəriyyəti vətənpərvər 
143 
 
gənclərdir. Biz də çalışmalıyıq ki, bu gənclərin hamısı vətənpərvər olsun və vətənə xidmət etməyi özlərinin ən 
şərəfli vəzifəsi hesab etsinlər. Beləliklə, bizim dövlətimiz də, ordumuz da inkişaf edəcəkdir. Azərbaycan ilbəil 
öz inkişaf yolu ilə gedəcəkdir. Bütün bunların içərisində Azərbaycanın Silahlı Qüvvələri xüsusi yer tutur.  
Mən bütün bunları sizə çatdıraraq, bu yüksək və şərəfli vəzifənizi sizə bir daha bildirmək istəyirəm. Mən 
dəfələrlə demişəm – hər bir peşə şərəflidir. Ancaq vətəni, torpağı, dövləti qorumaq peşəsi hər bir peşədən 
üstündür, şərəflidir. Arzu edirəm ki, siz bu yüksək ada həmişə layiq olasınız.  
Mən bayram münasibətilə sizi bir daha təbrik edirəm. Hamınıza cansağlığı, səadət arzulayıram. Azərbaycan 
Silahlı Qüvvələrinə, ordusuna yeni-yeni uğurlar arzulayıram. 
144 
 
 
SLOVENİYA RESPUBLİKASININ PREZİDENTİ  
ZATİ-ALİLƏRİ 
CƏNAB MİLAN KUÇANA 
 
Hörmətli cənab Prezident! 
Sloveniya Respublikasının milli bayramı – Müstəqillik günü münasibətilə Sizi və dost Sloveniya xalqını 
salamlayır və səmimi-qəlbdən təbrik edir, sizə cansağlığı, səadət və uğurlar, ölkənizə sülh və əmin-amanlıq 
arzulayıram. 
Əminəm ki, ölkələrimiz arasında təşəkkül tapan dostluq və əməkdaşlıq əlaqələri hərtərəfli inkişaf edib 
genişlənərək xalqlarımızın rifahının yaxşılaşmasına, sülhə və tərəqqiyə xidmət edəcəkdir. 
 
Hörmətlə, 
 
HEYDƏR ƏLİYEV 
Azərbaycan Respublikasının Prezidenti 
Bakı şəhəri 
 
145 
 
                                                
 
RUSİYA FEDERASİYASININ VƏ MOSKVA ŞƏHƏRİNİN AZƏRBAYCANDA KEÇİRİLƏN 
MƏDƏNİYYƏT GÜNLƏRİNDƏ İŞTİRAK ETMƏK ÜÇÜN BAKIYA GƏLMİŞ RUSİYA 
NÜMAYƏNDƏ HEYƏTİNİN RƏHBƏRLƏRİ*  İLƏ GÖRÜŞDƏ SÖHBƏT 
 
Prezident sarayı 
 
26 iyun 2000-ci il 
 
    H e y d ə r  Ə l i y e v:  Azərbaycanda Rusiyanın mədəniyyət günlərinin keçirilməsinin çox böyük 
əhəmiyyəti var. Hər bir belə tədbir bizə sevinc bəxş edir və təbii ki, ictimaiyyətimizdə böyük maraq doğurur. 
Kiməsə elə gəlir ki, bu, köhnə sovet ənənəsidir. Çünki sovet dövründə müttəfiq respublikaların bir-birində 
mədəniyyət günləri keçirilirdi. Rusiyanın mədəniyyət günləri bizdə, Azərbaycanda da keçirilmişdir. Yeri 
gəlmişkən, onlar unudulmaz günlər idi. Bir çox digər tədbirlər də olmuşdur. Amma, məsələn, mən hesab edirəm 
ki, keçmişdə heç də hər şey pis deyildi. Yaxşı şeylər də çox olmuşdur. İnsanlar yaşayırdılar, ölkə yaşayırdı, 
dövlət yaşayırdı, mədəniyyət inkişaf edirdi, elm, incəsənət inkişaf edirdi. Uşaqlar doğulurdu, yeni nəsillər 
meydana gəlirdi, təhsil inkişaf edirdi. İndi isə biz başqa quruluşa keçirik və ya keçmişik. Bu o demək deyildir ki, 
o vaxtlar pis idi. Əlbəttə, əgər millətlərarası münasibətlərdən, mədəni dəyərlərin mübadiləsindən danışmalı 
olsaq, onda görərik ki, bu tədbirlər çox yaxşı idi. Mən belə tədbirlərin həyata keçirilməsi haqqında qərarları 
böyük fərəhlə qəbul edirdim və bu tədbirlərdə özüm də bunlarda yaxından iştirak edirdim. Bunlardan 
respublikamızın çox böyük fayda götürdüyünü, bu tədbirlərin iz buraxdığını bilirəm. 1972-ci ildə keçirilmiş 
Rusiya Federasiyasının mədəniyyət günlərini indi heç də təkcə mən xatırlamıram, hərçənd aradan 28 il 
ötmüşdür, bir çox başqaları da xatırlayırlar.  
Prezident Heydər Əliyev Azərbaycanın Mədəniyyət naziri Polad Bülbüloğlunu göstərərək dedi: bu onda lap 
cavan idi, ancaq o da xatırlayır.  
M i x a i l  Q u s m a n: O vaxtlar Dmitri Şostakoviç də var idi.  
H e y d ə r  Ə l i y e v: Şostakoviç də var idi, bir çox başqaları da var idi. İndi çoxları sağ deyildir. 
Yazıçılardan Boris Polevoy, Sofronov, Simonovdur – onların hamısı var idi. Bu hadisə idi. Zıkina da var idi.  
M i x a i l  Q u s m a n: O, Azərbaycanın xalq artisti oldu.  
H e y d ə r  Ə l i y e v: Bəli, o zaman biz ona Azərbaycanın xalq artisti adını verdik.  
O l e q   B e l i k o v: Yeri gəlmişkən, biz buraya gəlməyə hazırlaşarkən Lyudmila Zıkina Kolomna 
muzeyinin direktoru vasitəsilə xahiş etmişdir ki, əgər Sizinlə görüşə bilsək, Sizə çoxlu salam yetirək.  
H e y d ə r  Ə l i y e v: Bir sözlə, hər şey yaxşı idi. İndi isə buna tələbat bəlkə də o vaxtkından daha çoxdur. 
Çünki dövlətlər, sərhədlər müxtəlifdir və sair. Ona görə də mən sizi – nümayəndə heyətinin rəhbərlərini 
salamlayıram, Azərbaycana gəlmiş və gəlməkdə olan Rusiya mədəniyyətinin xadimlərini salamlayıram və 
əminəm ki, mədəniyyət günləri burada çox uğurla keçəcək və təbii ki, Azərbaycanın mədəni həyatını 
zənginləşdirəcəkdir.  
M i x a i l  Ş v ı d k o y: Mədəniyyət günlərinin Sizin və əməkdaşlarınızın sayəsində baş tutmasına görə biz 
Sizə ürəkdən minnətdarıq. Sabah mədəniyyət günləri başlayır. Bizim üçün həqiqətən çox əhəmiyyətlidir ki, biz 
on ildə Azərbaycanla münasibətlərdə itirə biləcəklərimizi itirmədik. Belə düşünürəm ki, burada Azərbaycan 
mədəniyyət xadimlərinin çox böyük xidməti var, onlar müxtəlif vaxtlarda – indi mən bir zamanlar 
Azərbaycanda və Rusiyada o qədər də sevilməyən dövrlərdən danışıram – rusiyalı həmkarları ilə münasibətləri 
qoruyub saxlamağa çalışırdılar. Siz respublikanın prezidenti olduqdan sonra isə hiss edirik ki, bu əlaqələr çox 
canlanmışdır və geniş dövlətlərarası xarakter almışdır. Bu isə bizim üçün çox vacibdir.  
Təkcə son bir ilə aid iki müxtəlif hadisəni misal çəkəcəyəm: biz "Kitabi-Dədə Qorqud" eposunun 1300 
illiyini qeyd etdik, bu yubiley Moskvada olduqca böyük maraq doğurdu, özü də səciyyəvi haldır ki, nəinki 
Moskvadakı çox böyük Azərbaycan diasporu və azərbaycanlılar arasında, həm də ruslar arasında. Bu bizim 
üçün çox mühüm hadisə idi. Sütunlu salonda çox yaxşı konsert verildi, yazıçıların məzmunlu çıxışı oldu.  
Digər tərəfdən, bunu Polad Bülbüloğlunun yanında dediyimə görə üzr istəyirəm, onun 55 illiyi münasibətilə 
"Rossiya" konsert salonunda çox əla konsert verildi, orada onun ulduzu qoyuldu. O vaxt onu prezidentimiz 
Vladimir Putin də təbrik etdi. Çox böyük, hamı üçün çox mühüm bayram oldu. Burada nəinki keçmişin həsrəti 
duyulurdu – çünki, məsələn, 40 yaşından yuxarı olan adamlar hələ də keçmişin həsrətini çəkirlər – həm də 
Azərbaycanın çox böyük artistinə hörmət də vardı.  
Dünən biz Bakıda olarkən dinlədiklərimiz xatırlatdı ki, burada ənənələr qorunub saxlanılır. Gənc ifaçılar 
Azərbaycanın muğam ənənəsi ilə bağlı ifaçılıq ənənələrini qoruyub saxlayırlar. Bu, Rusiya üçün çox maraqlıdır, 
çünki bizdə əslində belə şey yoxdur. Melodika, ifa tərzi bambaşqadır.  
 
* Nümayəndə heyətinə Rusiya Federasiyasının Mədəniyyət naziri Mixail Şvıdkoy, nazirin birinci müavini Aleksandr 
Qolutva, Moskva hökuməti Mədəniyyət komitəsi sədrinin müavini Oleq Belikov, İTAR-TASS-ın baş direktorunun birinci 
müavini Mixail Qusman, Başqırdıstanın Mədəniyyət naziri Talqat Sagitov daxil idi.  
146 
 
Mən təxminən yarım il ərzində baş vermiş hadisələri misal çəkdim. Yeni Azərbaycan nəsrinə tələbat bizim 
üçün çox mühümdür. Maqsud və Rüstəm İbrahimbəyovların, Anarın, Elçinin əsərləri əvvəlkitək çox böyük 
şöhrətə malikdir. Bu gün mətbuat konfransında da dediyim kimi, bu heç də birlikdə böyüyüb başa çatmış 
adamların münasibəti deyildir. Biz isə həm birlikdə böyüyüb başa çatmışıq, həm də bir-birimizi həmişə 
dəstəkləmişik. Kimsə kimisə nəşr etdirir, redaktə edirdi. Anarın, Elçinin, Rüstəmin pyesləri "Teatr" jurnalında 
dərc olunurdu, mən orada təxminən 20 il işləmişəm. Münasibətlərimiz səmimi idi və heç kim bizə ideoloji 
cəhətdən öz hökmünü qəbul etdirmirdi. Nə vaxtsa, kiminsə pyesi və ya hekayəsi uğurlu alındıqda, hamı bizə 
gəlirdi, qonşu "Drujba narodov" jurnalından da gələnlər olurdu. Bu, bayrama çevrilirdi.  
Cənab Prezident, Sizə olduqca böyük hörmət bəsləyirlər, mən səmimi deyirəm və bu həqiqətdir. İndi mən 
protokol üzrə danışmıram, Siz burada birinci katib, sonra da Moskvada işlədiyiniz dövrlərlə bağlı xatirələr 
əsasında danışıram. Bu da çox vacibdir. Buna görə biz Sizə həqiqətən çox minnətdarıq, ürəkdən minnətdarıq.  
Zənnimcə, günlərin proqramı kifayət qədər genişdir. Biz burada kino həftəsi də təşkil edə bilərik. Çünki, 
bildiyiniz kimi, Mədəniyyət nazirinin birinci müavini Aleksandr Qoltuva da burada bizimlədir. Eyni zamanda o 
indi bizim nazirlikdə birləşdirilmiş olan kinematoqrafiya xidmətinə də rəhbərlik edir. Azərbaycan kinematoqrafı 
sovet dövründə çox mühüm rol oynamışdır. Çoxlarını kinematoqraf vasitəsilə tanıdığımız artistlərin xatirəsi hələ 
yaşayır. Ona görə də əlaqələr geniş ola bilər. Belə düşünürəm ki, əgər Rusiya yazıçıları Azərbaycana elə-belə, 
sadəcə, gələ bilsəydilər, onlar bəzi şeyləri başa düşərdilər.  
Mənə elə gəlir ki, bir neçə siyasi məsələni mədəniyyət vasitəsilə, mədəniyyət sayəsində həll etmək olar, hətta 
tezliklə olmasa da, hər halda, mədəniyyət bunu dəstəkləyərdi. Ona görə də bizi burada qəbul etdiyinizə görə bir 
daha çox böyük minnətdarlığımızı bildirirəm. Təbii ki, artistlərimiz həyəcanlanırlar. Çünki Bakı tamaşaçıları 
həmişə tələbkar olmuşlar. Bugünkü mətbuat konfransından gördüm ki, Sizin jurnalistlər dilli-dilavər, çox 
tələbkardırlar. Biz bunu onların verdikləri suallardan başa düşdük. Bir daha çox sağ olun.  
H e y d ə r  Ə l i y e v: Sabah açılışdır?  
M i x a i l   Ş v ı d k o y: Sabah biz əklillər qoyulması mərasimi ilə başlayırıq. Bu gün isə Sizi Ali Baş 
Komandan kimi bir daha təbrik etmək istəyirəm.  
H e y d ə r  Ə l i y e v: Bəli, bu gün Azərbaycan Respublikasının Silahlı Qüvvələri günüdür. Mən artıq bu 
gün ordunun nümayəndələrinin yanında oldum, Zabitlər evində oldum, onların qarşısında çıxış etdim.  
M i x a i l   Ş v ı d k o y: Bu gün mən televizorda gördüm və başa düşdüm ki, Siz dünən teatrda olduğunuz 
kimi, yenə də çox inandırıcı idiniz. Sizin dünənki çıxışınız mənə olduqca böyük təsir bağışladı. Dedim ki, əgər 
belə prezident varsa, bu respublikada teatr tənqidçilərinə iş yoxdur.  
H e y d ə r  Ə l i y e v: Mixail Yefimoviç, bilirsinizmi, onlar öyrəşiblər: əgər mən teatra gəlmişəmsə, deməli, 
mütləq səhnə arxasına getməliyəm.  
M i x a i l  Q u s m a n: Tamaşanın məziyyətlərini saf-çürük etmək üçün.  
H e y d ə r  Ə l i y e v: Mən sadəcə olaraq gəlib "sağ olun, çox yaxşıdır" demirəm. Mən hökmən pyesin 
özünün, müəllifin, sonra da tamaşanın quruluşunun məziyyətlərini saf-çürük etməliyəm. Bax, belə ənənə 
yaranmışdır. Bu heç kimdən – nə məndən, nə də onlardan asılıdır. Bunu heç kim düşünüb tapmamışdır. Bu, 
sadəcə, həmişə, bütün həyat boyu olmuşdur. 30 ildən də əvvəl Azərbaycanın rəhbəri olduğum vaxtdan bəri mən 
biganə qala bilmirəm. Mən öz fikrimi, öz rəyimi söyləməliyəm. Məsələn, mən bir neçə dəfə demişəm ki, səhnə 
xadimlərinin əməyi ən ağır əməkdir, hətta şaxtaçıların əməyindən də ağırdır, dənizdə neft çıxaran neftçilərin 
əməyindən də ağırdır. Bir sözlə, mən bunu təsəvvür edirəm. Mən teatrın səhnə arxasındakı bütün həyatını 
təsəvvür edirəm, səhnədə nələr baş verdiyini təsəvvür edirəm. Buna görə də bütün bunları bilərək və 
qiymətləndirərək sadəcə, "sağ olun, yaxşıdır, sizə təşəkkür edirəm" sözləri ilə kifayətlənə bilmirəm. Bunu 
tamaşaya baxmağa gələn hər kəs edə bilər. Mən isə elə bir insanam ki, rəyimi eşitmək istəyirlər. Zənnimcə, 
dünən mən bu pyesə və Elçinə elə təhlil verdim ki, bunu onun özü də gözləmirdi. O çox istedadlıdır. Başa 
düşdüm, o anladı ki, mən düz deyirəm.  
Lakin bilirsinizmi, artistlərin dəstəklənməyə ehtiyacı var. Səhnə adamının əməyi ağırdır, onun dəstəyə 
ehtiyacı var. O istəyir onun əməyi qiymətləndirilsin. Ehtiyac duyur ki, onun haqqında hansısa ümumi ifadələrlə 
deyil, ürəkdən gələn xoş sözlər söyləsinlər, elə sözlər ki, həqiqətə uyğun olsun. Mən heç zaman basmaqəlib 
ifadələrdən istifadə etməmişəm. Salonda əyləşib hiss etdiklərimin hamısı ürəyimdən keçir. Məsələn, mən pyeslə 
əsla tanış deyildim. Klassik pyeslər var, mən onları oxumuşam. Bu yaxınlarda görkəmli dramaturqumuz, 
klassikimiz Cəfər Cabbarlının "Aydın" pyesi göstərildi. Mən bu pyesi bir neçə dəfə, yeniyetmə, gənclik 
çağlarımda görmüşəm, yəni bu pyeslə tanışam. Lakin indi mən bu pyesə 30–40 il bundan əvvəl baxmış adam 
deyiləm. Ona görə də indi mən başqa nəzərlə baxıram. Eyni zamanda, o vaxtlar mən bu pyesdə rolları ifa etmiş 
ən görkəmli artistlərimizi görmüşəm – çox güclü pyesdir. Lakin bu gün də yaxşı artistlər yetişmişdir. Bəzən elə 
olur ki, ensiklopediyalarda, əsərlərdə qeyd edilmiş hansısa adları növbəti nəsil, ikinci, üçüncü, dördüncü, beşinci 
nəsillər belə deyil, başqa cür qavrayırlar. Halbuki həyatda heç də belə deyildir. Elə hallar olur ki, görürsən o da 
dahidir, əgər növbəti dahi deyilsə, birindən, digərindən sonra dahi olacaqdır. Buna görə də təbii ki, dünən mən 
öz rollarını yaxşı oynamış artistləri qeyd etmək istəyirdim.  
147 
 
Məni bu pyesə baxmağa çoxdan dəvət edirdilər, amma vaxtım olmurdu. Mən hətta öz proqramım barədə 
düşünmədən, şənbə gününə təyin etdim. Birdən mühafizə dəstəsinin rəisi mənə dedi: "Bilirsinizmi, şənbə günü 
Sizin tədbiriniz var, xarici qonaqlar gəlirlər, axşam onlarla görüşməlisiniz". Mən zəng vurub soruşdum ki, 
tamaşanı bazar gününə keçirmək olarmı? Hərçənd mənim burada bazar günü də çoxlu işim var idi. Bazar günü 
mən çoxlu adamın əfv edilməsi məsələsinə baxırdım və əfvolunma haqqında fərman verdim. Mən hər bir 
adamın işini, onun nə kimi cinayəti olduğunu, nə kimi cinayət törətdiyini, həbsdə nə qədər qaldığını, onu nə 
üçün əfv etməli olduğumuzu nəzərdən keçirməli idim. Bu, ciddi işdir. Mən ona bir neçə saat vaxt sərf etdim. 
Sonra isə biz hələ teatra da getməli idik. Bu gün isə Silahlı Qüvvələr günüdür.  
Yeri gəlmişkən, mənim orada iştirakım planlaşdırılmamışdı. Mən təbrik məktubu göndərmişdim, o məktub 
mətbuatda dərc edilmişdir. Mən işə gəldim. Müdafiə naziri mənə dedi ki, Sizin təbrikiniz var, proqram belədir, 
ordumuzun bütün komanda heyəti toplaşacaqdır. Dedim ki, yaxşı, gələrəm. Bu, tədbirin başlanmasına iki saat qalmış 
oldu. Başa düşürəm, nəinki onlar, həm də mənim mühafizə dəstəm öz işini yenidən qurmalı idilər. Amma mən 
məmnunam – orada oldum, təxminən bir saat on dəqiqə çıxış etdim. Bir sözlə, pis olmadı.  
Bir az əvvəl Rusiya Federasiyası Konstitusiya Məhkəməsinin sədri ilə görüşdüm. Odur ki, Rusiya Federasiyasının 
səfiri vəzifəsini icra edənlə ikinci dəfə görüşürəm. O, Marat Baqlayı müşayiət edirdi. Baqlay həmyerlimizdir, böyük 
hüquqşünasdır. Bilirsinizmi, bu çox xoş idi. O da mənə Azərbaycanda baş vermiş dəyişikliklərdən danışdı. O burada 
vaxtaşırı olur, doğulduğu həyətə gedib, öz mənzilinə daxil olmaq istəyib, lakin mənzilin qapısı bağlı olubdur. Mən 
dedim ki, mənzil sahibini tapın, qoy açsın, o, mənzilinə baxsın. O öz həyətinə baxmağa gedib və böyük dəyişikliklər 
görüb, halbuki həmin həyətdə iki il əvvəl olmuşdu. Bu çox xoş amildir. O mənada xoşdur ki, insan doğulduğu, 
böyüyüb başa çatdığı, öz ömrünün illərini keçirdiyi torpağı unutmur. Bu çox xoşdur.  
M i x a i l   Ş v ı d k o y: Mən Bakıda dörd ildir olmamışam. Bu illər ərzində çox böyük dəyişikliklər baş 
veribdir. Şəhərin necə inkişaf etdiyi, yaxşılaşdığı görünür, olduqca təmiz şəhərdir. Cənubda isə bunu etmək heç 
də asan deyildir. Şəhər həyatının dinamikası çox yüksəkdir. Adamlar başqa cür, daha yaxşı geyinməyə 
başlamışlar, sifətlərində təbəssüm var. Bu bəzən illərlə əmələ gəlir.  
M i x a i l  Q u s m a n: Axşamdan keçmiş biz gəzişərkən şəhərin yaşaması Mixail Yefimoviçə böyük təsir 
bağışladı. Biz gecə saat 3-də Bakıda, bulvarda gəzirdik, gənclər rəqs edir, şəhərdə rahatca gəzişirdilər. Biz 
həmkarlarımıza, Polada dedik ki, gənclərin gecədən keçmiş belə arxayınca, qorxub çəkinmədən gəzdikləri 
şəhərləri keçmiş Sovet İttifaqında az-az taparsan.  
H e y d ə r  Ə l i y e v: Bunu mənə Marat Baqlay da dedi. Dünən o da həmkarı ilə gəzintiyə çıxmışdır.  
İncəsənətin dövlətin köməyinə ehtiyacı var. Mən bu köməyi göstərirəm. Mən bu yaxınlarda, bir neçə ay 
əvvəl balet truppasının əmək haqqını altı dəfə, xor kopellasının maaşını dörd dəfə qaldırdım. Bundan əvvəl isə 
simfonik orkestr üçün çox böyük məbləğdə vəsait ayırdım və çox yüksək maaşlar müəyyən etdim. Kostyumlar, 
alətlər alınması üçün vəsait ayırdım və sair. Mən bir milyon manat məbləğində prezident təqaüdü təyin etmişəm, 
bu, ayda təxminən 250 dollardır, bunun əksər hissəsini mədəniyyət xadimləri alırlar. Bu prezident təqaüdünü 60 
nəfər alır.  
T a l q a t   S a g i t o v: Hər ay?  
H e y d ə r  Ə l i y e v: Bəli, hər ay, özü də əmək haqqından, pesniyadan savayı. Mədəniyyət xadimləri 
onların 90 faizini təşkil edirlər. Həm də bu təqaüdlər ömürlükdür.  
M i x a i l   Ş v ı d k o y: Bu, incəsənətin səviyyəsini qoruyub saxlamaq üçün çox vacibdir. Azərbaycanda 
həmişə böyük artistlər olmuşdur, Azərbaycan Dram Teatrında Mehdi Məmmədovla yanaşı, Tofiq Kazımov, 
böyük artistlər işləmişlər, bu, böyük truppa idi. Bir çox Azərbaycan musiqiçilərinin, rəqqaslarının səviyyəsi bu 
gün də yüksəkdir, onları bütün dünyada qəbul edirlər, yaxın ölkələrdə Azərbaycandakı kimi belə yüksək səviyyə 
yoxdur. Əlbəttə, bu onlara yeganə maliyyə yardımıdır – Türkiyədə 500 dollara işləməkdənsə, evdə 200 dollara 
işləmək daha yaxşıdır.  
Biz də onu deyirdik ki, xoreoqrafiya təhsilinin səviyyəsini qoruyub saxlamaq, xoreoqrafiya sahəsində 
mütəxəssislər mübadiləsi, ümumiyyətlə, mütəxəssislər mübadiləsi aparmaq çox vacibdir.  
Əlbəttə, mədəniyyət günləri çox qeyri-adi hadisədir və onu təşkil etmək hər dəfə çətinləşir. Ümidvaram ki, 
gələn il biz Rusiyada Azərbaycan günlərini tam miqyasda və bayramsayağı keçirəcəyik.  
H e y d ə r  Ə l i y e v: Mütləq.  
M i x a i l   Ş v ı d k o y: Lakin mütəxəssislər mübadiləsi muzey işində, xoreoqrafiyada da çox vacibdir.  
H e y d ə r  Ə l i y e v: Xoreoqrafiya məktəbi fəaliyyət göstərirmi?  
P o l a d   B ü l b ü l o ğ l u: Bəli.  
H e y d ə r  Ə l i y e v: Bir vaxtlar xoreoqrafiya məktəbi üçün pansionatı və s. olan xüsusi kompleks 
tikdirmişdim ki, milli kadrlar hazırlansın. Doğrudur, mənim o niyyətlərim indiyədək həyata keçirilməyibdir. 
Çünki imkan yoxdur.  
P o l a d   B ü l b ü l o ğ l u: Bu il məktəbdə buraxılış imtahanlarına Peterburq məktəbindən mütəxəssis 
dəvət etdik, ustad dərsi keçirdik. Bütöv bir proqram hazırlayırıq.  
148 
 
H e y d ə r  Ə l i y e v: Klassikaya xüsusi diqqət yetirmək lazımdır. Çünki milli rəqslərimizi xüsusi təhsil 
olmadan da yaxşı ifa edirlər. Bizdə elə istedadlı qızlar var ki, onların xüsusi təhsili yoxdur, amma peşəkarlıqla 
rəqs edirlər.  
P o l a d   B ü l b ü l o ğ l u: Mixail Yefimoviç diqqət yetirdi, doğrudan da, yaxşı rəqs edirlər.  
H e y d ə r  Ə l i y e v: Sabah nə edəcəyik?  
P o l a d   B ü l b ü l o ğ l u: Sabah Şəhidlər xiyabanına əklillər qoyulacaq, Şuşadan çıxarılmış abidələrə 
baxılacaq. Sonra iki sərgi açacağıq və saat 18-də Respublika sarayında təntənəli konsert olacaqdır. Biz Sizi oraya 
dəvət edirik. Orada konsertin birinci hissəsində Osipov adına orkestr «Marinski» teatrından olan solistlərlə çıxış 
edəcəkdir. Başqırdıstanın Mədəniyyət naziri kiçik bir truppa gətirmişdir, onlar da iştirak edəcəklər. İkinci hissə də 
müxtəlif çıxışlardan ibarət olacaq – Perm baleti, Böyük Teatrın baleti.  
H e y d ə r  Ə l i y e v: O bir dəfə özünə yubiley təşkil etdi, 5–6 saat çəkdi.  
M i x a i l   Ş v ı d k o y: Biz çalışacağıq ki, sabah hər şey ağlabatan çərçivədə, vaxt çərçivəsində olsun. 
Lakin ümidvarıq ki, konsert xoşunuza gələcəkdir. Biz çox istərdik ki, kino həftəsi də keçirək.  
H e y d ə r  Ə l i y e v: Çox gözəl.  
M i x a i l   Ş v ı d k o y: Mənə elə gəlir ki, respublikada baş verən real proseslər barədə informasiyanın 
ümumən azlığı çox duyulur və zənnimcə, bunu yazıçıların görüşü vasitəsilə aradan qaldırmaq mümkündür.  
H e y d ə r  Ə l i y e v: İnformasiya qıtlığı var və Rusiyanın kütləvi informasiya vasitələrində həddindən çox 
dezinformasiya verilir. Bu yaxınlarda mən Moskvada olarkən Andrey Karaulov məndən müsahibə almağı çox 
istəyirdi, mən bütün bunları ona açıqca dedim. Bundan əvvəl isə mənim "Mir" teleradio şirkəti, "Mayak" 
radiostansiyası və "Nezavisimaya qazeta" ilə birbaşa efir görüşüm oldu. Onlar mənə suallar verdilər, mən onları 
görür, suallarına cavab verirdim. Bunu onlara da dedim. Mən bunu Vladimir Vladimiroviç Putinə də dedim. O 
da dedi ki, bizdə mətbuat azaddır. Amma hər gün Azərbaycan haqqında nə qədər böhtan xarakterli, uydurma 
məqalələr verilir. Bəzi Moskva qəzetləri, televiziya münasibətləri sadəcə olaraq mürəkkəbləşdirməyə çalışır. 
Onlar bundan ötrü Çeçenistan hadisələrindən, digər məsələlərdən istifadə edirlər. Buna görə də mən "Mayak" 
radiostansiyasına, Karaulova müsahibə verdim. Mənə dedilər ki, onu hələlik göstərməyiblər. Ümumiyyətlə, biz 
bunu hər iki tərəfdən aradan qaldırmalıyıq. Əlbəttə, burada incəsənət xadimləri böyük rol oynamalıdırlar.  
M i x a i l  Q u s m a n: Heydər Əliyeviç, yaxşı ki, Siz bu məsələni qaldırırsınız. Azərbaycanın kütləvi 
informasiya vasitələri respublikada baş verən konkret hadisələr haqqında xəbərlər yaymaqda informasiya 
meydanında daha fəal və mübariz olmalıdır. Çünki qonşularımızla müqayisə etsək görərik ki, biz buna həmişə 
çox-çox ehtiyac duyuruq. Hətta yadımdadır, Siz də xatırlayırsınız, bir vaxtlar pambıqçılıq rayonlarına Sizin hər 
bir səfəriniz Ümumittifaq informasiya meydanında hadisəyə çevrilirdi. Bu, hər şeylə yanaşı, konkret hadisə ətrafın-
da çox düzgün təşkil edilmiş iş idi. Bax, bu, respublikada bütün sahələrdə – mədəniyyət sahəsində, sənayedə baş 
verən müsbət hadisələr ətrafında düzgün təşkil edilmiş iş çatışmır. Respublikanın təəssübünü çəkən bir informasiyaçı 
kimi, mənim buna ehtiyacım var. Bax, bu yaxınlarda Siz Moskvada oldunuz, mən bunu hətta dostlarıma, köhnə 
yoldaşlarıma, həmkarlarıma, Azərbaycanın Moskvadakı səfirliyinin işçilərinə də dedim, səfirlikdə həmvətənlərinizlə 
çox mühüm, çox vacib görüşünüz oldu, mətbuat isə yox idi. Dünya informasiya agentliyinin rəhbərlərindən biri kimi, 
mən bundan təsadüfən xəbər tutdum.  
H e y d ə r  Ə l i y e v: Bu mənim təqsirim deyildir, görüşü səfir təşkil etmişdi. Bu gün mən səfirin vəzifəsini 
icra edən şəxsə dedim və ondan xahiş etdim ki, – mənim nitqim sabah "Bakinski raboçi"də dərc olunacaq – 
(prezidentin köməkçisi Dilarə Seyidzadəyə müraciətlə: bizim televiziya şirkətinə deyin ki, qoy üzünü 
köçürsünlər) kasetləri də, "Bakinski raboçi" qəzetinin bir nüsxəsini də Xarici İşlər Nazirliyinə, Putinin 
katibliyinə göndərsinlər. Bundan əlavə, düşünürəm ki, icmalarımıza kasetlərdən də, qəzetdən də çoxlu gön-
dərmək lazımdır. Çünki səfirlikdə görüşdə azərbaycanlıların 50 vilayətdəki icmalarının nümayəndələri var idi.  
M i x a i l  Q u s m a n: Çox güclü qüvvədir.  
H e y d ə r  Ə l i y e v: Həqiqətən, görüş maraqlı oldu və məncə, çıxışım da maraqlı oldu. İstərdim ki, bunu 
təkcə azərbaycanlılar deyil, Rusiya ictimaiyyəti də bilsin. Yoxsa ki, bütün azərbaycanlıların bundan xəbər 
tutmağa imkanı yoxdur. Məsələn, Ulyanovskda 30 min azərbaycanlı var, görüşdə isə bir nəfər iştirak edirdi. O 
bütün bunları necə çatdıra bilər? Əgər biz oraya, tutalım, hər bir vilayətə kaseti və qəzetin bir neçə nüsxəsini 
göndərsək, onlar toplaşar və kaseti özləri çoxaldar, hər bir kəsin evində televizor var. O ki qaldı mətbuatın oraya 
dəvət edilməməsinə, mən buna çox təəssüflənirəm. Orada ancaq məni müşayiət edən mətbuat vardı.  
Bəzən dezinformasiyanı bizim adamlar Moskva qəzetlərinə buradan verirlər. Yeri gəlmişkən, bəzi qəzetlərdə 
belə bir qayda və ya prinsip var, onlar burada öz xalqı, öz ölkəsi barədə çox mənfi ovqatlı adamlar axtarıb tapır, 
onları işə götürürlər. Onlar da yarınmaq üçün və ya pul qazanmaq üçün hər cür yalan informasiya verirlər. 
Bəzən mənə hansısa bir məqaləni gətirirlər, soruşuram ki, onu kim yazmışdır, deyirlər ki, o qədər də sağlam 
olmayan filan qız, filan oğlan. Ümumiyyətlə, bu bizim bəlamızdır, nə edəsən.  
M i x a i l   Ş v ı d k o y: Mətbuat azadlığı bir də ondan ibarətdir ki, biz onu oxumaya da bilərik.  
H e y d ə r  Ə l i y e v: Təəssüf ki, mən oxuyuram.  
149 
 
M i x a i l   Ş v ı d k o y: Heydər Əliyeviç, icazə verin Sizə kiçik bir hədiyyə təqdim edim. Bu, nadir bir 
şeydir – tozağacı qabığından düzəldilmiş un qabıdır. Amma Siz o qədər xeyirxah işlər etmisiniz ki, onlar buraya 
yerləşməyəcəkdir. Bu nadir hədiyyəni xalq sənətkarları düzəltmişlər.  
O l e q   B e l i k o v: Heydər Əliyeviç, buraya şənbə günü – mədəniyyət günlərinin bağlanışı günü gələcək 
Moskvanın nümayəndə heyəti adından biz Sizə, Bakıya Moskva nəşriyyatlarının kitablarından, Moskvanın 
tarixinə dair kitablardan ibarət sərgi gətirmişik. Hədiyyə olaraq Sizə kitab bağışlayırıq. Eynilə bu cür kitabı 
Axundov kitabxanasına da verəcəyik. Biz Sizi moskvalı hesab edirik – Siz orada çox işləmisiniz, öz izinizi 
qoymusunuz. Çox sağ olun.  
 
 
 
 
 
 
 
 
 
 
150 
 
 
RUSİYA KONSTİTUSİYA MƏHKƏMƏSİNİN SƏDRİ MARAT BAQLAY İLƏ GÖRÜŞDƏ 
SÖHBƏT 
 
Prezident sarayı 
 
26 iyun 2000-ci il 
 
H e y d ə r    Ə l i y e v: Marat Viktoroviç, sizi doğma torpağınızda, Azərbaycanda salamlayıram! Sizinlə 
yeni görüşə şadam. Vaxt tapıb Azərbaycana gəldiyinizə görə sizə təşəkkür edirəm. Bilirəm ki, yaxşı 
görüşləriniz, xoş görüşləriniz olub və Bakı Dövlət Universiteti sizə fəxri hüquq doktoru adı veribdir və sizi bu 
münasibətlə səmimi-qəlbdən təbrik edirəm. Bizim üçün, əlbəttə, ən başlıcası Konstitusiya quruluşu, xüsusən 
Konstitusiya Məhkəməsi məsələlərində sizin məsləhətiniz, sizin təcrübənizdir. Siz bu sahədə böyük 
mütəxəssissiniz, uzun illərdir elmi fəaliyyətlə məşğulsunuz, əsərlər də yazmısınız, dissertasiyalar da müdafiə 
etmisiniz. İndi isə 1996-cı ildən Rusiya Federasiyası Konstitusiya Məhkəməsinin sədrisiniz.  
Bizim Konstitusiya Məhkəməmiz isə gəncdir və indi yaxşı irəliləyir. Amma onun, təbii ki, məsləhətlərə, 
dəstəyə, təcrübə mübadiləsinə ehtiyacı var. Odur ki, sizin gəlişiniz bizim üçün hər cəhətdən çox əlamətdar 
hadisədir. Bilmirəm, siz doğulduğunuz və gənclik illərinizi keçirdiyiniz şəhərə gəlməyinizlə bağlı burada, yəqin 
ki, şəxsi bir əlaqə də hiss edirsiniz.  
M a r a t  B a q l a y: Heydər Əliyeviç, məni qəbul etməyi lazım bildiyinizə görə sağ olun. Universitetin 
mənə çox yüksək ad – fəxri doktor adı verməsinə görə Sizə səmimi minnətdarlığımı bildirmək istəyirəm. Bu 
gün dediyim kimi, mənə xüsusilə xoşdur ki, Siz də belə fəxri ada layiq görülmüsünüz. İndi mən də Sizin 
durduğunuz cərgədə dururam. Çox sağ olun.  
Bilirsinizmi, bu mənim üçün bir qədər gözlənilməz oldu. Axı mən əlaqələri kəsməsəm də, Bakıdan, hər 
halda, çoxdan getmişəm. Ancaq gizlətmirəm, çox şadam. Dediyim kimi, əvvəla, ona görə ki, mən burada 
ölkələrimiz arasında elmi əlaqələrin, şükürlər olsun, inkişaf etdiyini görürəm. Deməli, bir-birimizə fəxri ad 
verməyimizin müəyyən əhəmiyyəti var. İkincisi isə, Sizin dediyiniz kimi, bu ad mənim doğma şəhərimdə 
verilmişdir. Mən bu gün dedim ki, əgər buradan getməsəydim, yəqin bu universitetdə olardım. Bu gün Sizinlə 
birlikdə oturardım, ancaq onda mənə fəxri doktor adı verməzdilər, çünki bu ad özününkülərə verilmir.  
H e y d ə r  Ə l i y e v: Niyə vermirlər?  
M a r a t   B a q l a y: Ona görə ki, ştatda olan müəllimlərə heç vaxt vermirlər. Deməliyəm ki, Siz, 
həqiqətən, çox dəqiq, doğru söylədiniz, Konstitusiya məhkəmələrimiz arasında əlaqələr çox yaxşı inkişaf edir. 
Azərbaycanda Konstitusiya Məhkəməsi gəncdir, lakin o qədər də yox. Məgər biz çox təcrübəliyik? Biz də 
çoxdan deyil, 1991-ci ildən fəaliyyət göstəririk. Üstəlik, 1993-cü ildə elə böhran keçirdik ki, ondan böyük 
çətinliklə çıxdıq.  
H e y d ə r  Ə l i y e v: O vaxt Konstitusiya Məhkəməsi üçün çox çətin idi.  
M a r a t   B a q l a y: Hətta onun buraxılması haqqında fərman da hazır idi. Əslində, məhkəmə 1995-ci 
ildən işləməyə başlamışdır. Çünki qanuna görə, tam heyətin olması tələb edilirdi, axırıncı gələn isə mən oldum. 
Bundan sonra məhkəmə işləməyə başladı.  
Bəli, təcrübə mübadiləsi bizim üçün həqiqətən faydalıdır. Sizə deyə bilərəm ki, bax, bu kiçik kitabça 
Konstitusiya Məhkəməsinin ilk on qərarıdır və biz onu diqqətlə öyrənmişik. Bir sözlə, burada təcrübə 
mübadiləsi hər iki tərəf üçün faydalıdır. Bundan əlavə, bəzi müddəalar Sizin qanunda, məncə, daha yaxşı 
yazılmışdır və istərdik ki, bizdə də belə olsun. Biz Xanlar Hacıyevlə Moskvada tez-tez görüşürük, gördüyünüz 
kimi, burada da görüşmüşük. Cəsarətlə deyə bilərəm ki, bu çox faydalıdır.  
Sizə demək istərdim ki, Konstitusiya məhkəmələri, demək olar, bütün MDB ölkələrində yaradılmışdır. 
Amma cəsarətlə Sizə deyə bilərəm ki, onlar heç də hər yerdə dövlət həyatında belə nəzərəçarpacaq yer tutmur. 
Ona görə də indi elə bir mərhələdir ki, hüquqi dövlətin bu vasitəsinin təşəkkülünə çox ciddi yardım göstərmək 
üçün biz hamımız bir-birimizə kömək etməliyik. Bu gün mən belə bir fikir söylədim ki, – bilmirəm, Siz ona 
şəriksiniz, ya yox – indi Konstitusiya məhkəmələrinin rolu ilə bağlı dövlətlərimizin həyatının çətin cəhəti 
bundan ibarətdir ki, hamımızın xülyaya qapıldığı, azadlıqdan, demokratiyadan, hüquqlardan və başqa 
məsələlərdən danışdığı vaxt arxada qalmışdır. Unudurduq ki, güclü dövlət olmasa, heç bir hüquq da ola bilməz, 
insan hüquqlarının ilk növbədə müdafiə edilməsi ilə güclü dövlətçilik arasında nisbət nəzəri cəhətdən labüddür.  
Bax, məhz bu ziddiyyətlərin həllinə indi hüquq elmində, xüsusilə bizdə çox böyük diqqət yetirilir. Ona görə 
ki, bildiyiniz kimi, prezident Putin güclü dövlət, onu inkişaf etdirmək ideyasını irəli sürmüşdür. Hamı dərhal 
hay-küy qopardı ki, bu avtoritarizmdir, başqa səmtə doğru hərəkətdir. Əlbəttə, qətiyyən, əsla doğru deyildir. 
Amma, şübhəsiz, təhlükəlidir. Bu meyl təhlükəlidir və bizim hamımızın yaşadığımız geriyə dönüş meyli də 
təhlükəlidir. Ona görə də bu ortaq məxrəc məhz bunda axtarılmalıdır ki, həm dövlətçilik ciddi, möhkəm və 
güclü olsun, həm də hüquqlar təmin edilsin. Bu yalnız onda mümkündür. Zənnimcə, nəzəri müddəa məhz 
bundan ibarətdir, lakin onun dövlətlərimiz üçün böyük əməli mənası var. Mən belə düşünürəm. Məsələn, bu gün 
151 
 
mən çıxış edərkən bunu ölkələrimizdə hüquq elminin inkişafının mühüm istiqaməti kimi nəzərə çarpdırmağı 
lazım bildim.  
Bakı haqqında təəssüratımdan danışmalı olsam, əlbəttə, mən bu şəhərə həmişə heyranam. Mən buraya hər 
dəfə gələndə yeniliklər görürəm. Şəhər böyüyür, getdikcə gözəlləşir. Məsələn, doğulduğum həyətə girdim. Bu 
həyət Bülbül prospektində Azadlıq meydanı ilə üzbəüzdür. Adi bir Bakı həyətidir, ötən il çox çirkli idi, 
anlaşılmaz bir hal idi, indi isə oraya gələndə tikinti işləri getdiyini gördüm. Onlar tikməyə, evin görkəmini 
yaxşılaşdırmağa başlamışlar. Doğulduğum, böyüyüb başa çatdığım mənzili tanımaq olmur.  
H e y d ə r  Ə l i y e v: Siz mənzildə oldunuzmu?  
M a r a t   B a q l a y: Bağlı idi, mənzilin sahibi evdə deyildi. Mən bunu, sadəcə olaraq, kiçik bir misal kimi 
deyirəm. Amma daha geniş miqyasda götürdükdə şəhərdə nələr baş verdiyini görürsən. Şəhər böyüyür, 
gözəlləşir, hiss olunur ki, adamlar daha yaxşı yaşayırlar, mağazalarda mal bolluğu da hiss edilir. Məsələn, bizim 
həyətin yanında bomboş bir bina vardı, əvvəllər, çox-çox uzaq illərdə bura tikiş fabrikinin klubu olmuşdu. 
Oraya daha nələr doldurulmamışdı? Dünən oraya yaxınlaşdıq, orada əla bir mağaza, çox zəngin bir mağaza, 
mağazada da mallar var. Əgər mən bu cür mallar olan belə mağazanın yaxınlığında böyüsəydim, başqa adam 
olardım. Bax, indiki bakılılar da başqa adamlar olacaqlar.  
Odur ki, Azərbaycanın inkişafındakı belə böyük tərəqqini qeyd etmək çox fərəhlidir. Mən hələ  onu demirəm 
ki, bütün bunları Bakıdan Moskvaya gələnlərin hamısı danışır. Amma bilirsinizmi, yüz dəfə eşitməkdənsə, bir 
dəfə görmək yaxşıdır. Çünki görəndə yəqin edirsən ki, bunların hamısı həqiqətdir. Odur ki, öz rəhbərliyinizlə 
Azərbaycanın və Bakının inkişafında belə tərəqqini təmin etdiyinizə görə biz bakılılar hamımız Sizə minnətdar 
olmalıyıq. Biz həmişə sizinləyik. 
H e y d ə r   Ə l i y e v: Sağ olun, Marat Viktoroviç. Mən sizə bir daha təşəkkürümü bildirmək istəyirəm. Siz 
bilirsiniz ki, harada olurlar-olsunlar, biz öz həmyerlilərimizlə fəxr edirik. Bu da xoşdur ki, həmyerlilərimiz də 
buradan nə zaman, nə vaxt getmələrindən asılı olmayaraq Azərbaycanı, Bakını unutmurlar. Mən bunu 
həyatımda dəfələrlə, tez-tez sınaqdan keçirmişəm. Ona görə də sizin  bir alim kimi məşhurlaşdığınızı, Rusiya 
Konstitusiya Məhkəməsinin sədri olduğunuzu eşitdikdə, bilirsinizmi, özümüzün doğma bir adamımız kimi sizə 
görə sevindim, axı siz bakılısınız, burada doğulmuş insansınız. 
M a r a t   B a q l a y: Deməli, Azərbaycana qarşı heç bir qərar ola bilməz. 
H e y d ə r   Ə l i y e v: Düzdür. Bilirsinizmi, sizin bağlılığınız, söhbətiniz mənə ona görə xoşdur ki, siz öz 
evinizi, hətta yaşadığınız mənzili unutmursunuz, onu görmək istəmisiniz. Bu  hiss çox böyük və eyni zamanda 
doğma hissdir. Ona görə ki, bunu mən də unutmuram. Yeri gəlmişkən, deməliyəm ki, 1952-ci ildə mən dövlət 
təhlükəsizliyi orqanlarında işləyərkən Bakıda ilk dəfə ikiotaqlı mənzil aldım. Bilirsinizmi, bir vaxtlar, iki il 
müxtəlif yerlərdə kirayədə qalmışdım. İndi yaşadığım iqamətgaha yolum həmin küçədən keçir. Mən maşında 
gedəndə ətrafa az baxıram, amma bu evin yanından  keçəndə başımı qaldırıb üçüncü mərtəbəyə, həmin eyvana 
baxıram, hərçənd orada cəmi iki il yaşamışam. Ona görə ki, insan müəyyən vaxt yaşadığı hər bir yeri, 
doğulduğu yeri unutmur, mənzildə bütün ailəsi ilə–anası, qardaşları, bacıları ilə birlikdə yaşadığı bu 30 
kvadratmetrlik ikiotaqlı mənzil tamamilə dəyişilsə də, unutmur. 
M a r a t   B a q l a y: Onda isə bu, xoşbəxtlik sayılırdı… 
H e y d ə r   Ə l i y e v: Özü də necə bir xoşbəxtlik? Üstəlik, bir neçə ay sonra, qızmar yay günlərinin birində 
müavinim yanıma gəlib dedi  ki, bilirsənmi, soyuducu var. Soruşdum ki, nə cür soyuducudur? Deyir ki, «Zim» 
soyuducudur, xeyli iridir, lakin ondan bir qədər balaca olan «Saratov» soyuducuları da gətirilib. İri soyuducu 
baha idi, xatirimdədir, o vaxtın pulu ilə 200 manat idi, «Saratov»un qiyməti isə 100 manatdan az idi. Nə isə, biz 
bu soyuducunu ona aldıq. Üç gün olardı ki, evdə yaşayırdıq – yaydır, istidir. O mənə dedi ki, sən də al. Mən 
əvvəlcə fikirləşdim ki, alım, ya almayım, bu qədər pulum olacaqmı? Hər halda, onunla getdik və ilk dəfə 
soyuducu aldım. Amma ondan necə istifadə etməyi bilmirdim, o isə bilirdi. O, soyuducunu qurub işə saldı. Biz 
oraya su, bir şüşə araq və bəzi başqa şeylər qoyduq. Oturub söhbət etdik və iki saatdan sonra gördük ki, hər şey 
sərindir. Bax, o günü mən heç zaman unutmuram. Ona görə ki, insanın həyatında çox şey olur. Mənim, Allah 
bilir, nə qədər görüşlərim olub, nə qədər şəhərlərdə, nə qədər paytaxtlarda, nə qədər ölkələrdə olmuşam. Amma 
bunu unutmuram, o günü unutmuram. 
Bu, insanda yaxşı hissdir və indi sizin öz həyətinizdən danışmağınız, mənim isə öz mənzilimdən danışmağım 
mənə xoşdur. Xüsusən ona görə xoşdur ki, siz dəyişiklikləri görürsünüz. 
Ona görə ki, axı siz bilirsiniz, Sovetlər İttifaqı süqut edəndə Azərbaycan ağır bir dövr keçirdi: Ermənistanla 
müharibə, təcavüz, sonra daxili çəkişmələr, sonra yanvarın 20-də buraya qoşun yeridilməsi. Siz yəqin ki, 
Şəhidlər xiyabanında oldunuz...  
M a r a t   B a q l a y: Mən hər şeyi xatırlayıram və hər şeyi bilirəm.  
H e y d ə r  Ə l i y e v: Bilirsinizmi, keçmiş müttəfiq respublikaların paytaxtlarından fərqli olaraq, 
Azərbaycanda daha ağır vaxtlar olmuşdur. Lakin biz bütün bunları aradan qaldırdıqdan və Azərbaycanda artıq 
bir neçə ildir sabitliyi təmin etdikdən sonra, sözün əsl mənasında, inkişaf gedir. Mən özüm şəhərdə gedərkən 
birdən nə isə yeni bir şey görürəm, halbuki bir ay əvvəl onu görməmişdim. Ona görə də mənə xoşdur ki, siz 
bunları görürsünüz və bu barədə danışırsınız. Bu bizi daha çox ruhlandırır.  
152 
 
Söz düşmüşkən, dəyişikliklər haqqında. Bu gün mən Xorvatiyanın səfirini də qəbul etdim. O, əsasən 
Ankarada oturur, lakin əvəzçiliklə bizdə də işləyir. O buraya gəldi və onun ölkəsinə rəsmi səfərə dəvət 
olunmağım barədə Xorvatiya prezidentinin məktubunu mənə təqdim etdi. O da burada olur, amma ildə bir dəfə, 
ona görə ki, daim Ankarada oturur. O deyir, bilirsinizmi, mən bir il əvvəl burada olmuşam, ancaq bu bir ildə nə 
qədər dəyişikliklər baş vermişdir, hər şey necə də yaxşılaşmışdır. Budur, bu gün ikinci adam da bundan danışır. 
Bilirsinizmi, mən sizə dediklərimi ona da söylədim. Mənə xoşdur. Nəyə görə? Ona görə ki, bütün bunları biz 
həyata keçiririk, bütün bunları biz özümüz görürük. Bəlkə də bu dəyişiklikləri burada vaxt-vaxt olan adamın 
gördüyü kimi görmürük. Bu birincisi. İkincisi isə, öz rəyimiz subyektiv ola bilər, necə deyərlər, kənar adamın, 
indiki halda, moskvalının rəyi bizim üçün daha mühümdür.  
M a r a t   B a q l a y: Mənim rəyim o qədər də kənar adamın rəyi deyildir.  
H e y d ə r  Ə l i y e v: Yox, mən dərhal əlavə edim ki, indiki halda bu, moskvalının rəyidir. "Kənar adam" 
deyəndə, siz məni başa düşdünüz. Siz kənar adam deyilsiniz, amma daim Moskvada yaşayırsınız, burada 
vaxtaşırı olursunuz. Mən ona görə belə dedim. Buna görə sağ olun.  
Sizin toxunduğunuz ikinci məsələ isə çox mühüm məsələdir. Mən sizinlə tam razıyam ki, Sovetlər İttifaqı 
dağılan zaman, hələ bundan əvvəl də yenidənqurma deyilən proseslər gedirdi, sonra bunlar anarxiyaya çevrildi. 
Xatirimdədir, tanınmış alimlər, iqtisadçılar, hüquqşünaslar Ali Sovetdə, başqa yerlərdə çıxış edərək sovet 
quruluşuna böhtanlar yağdırırdılar: "Sosializm, bəli, sosializm lazımdır. Məsələn, İsveçdə sosializm var, 
İsveçrədə sosializm var, odur ki, gəlin, bizdə də belə sosializm, belə demokratiya quraq". Mən bunların hamı-
sının şahidi olmuşam. Bütün bu proseslər mənim gözlərim qarşısında baş vermişdir. Lakin bu dalğa Sovetlər 
İttifaqı dağıldıqdan sonra da getdi. Bu, artıq tam demokratiyaya keçid dalğası idi və sair. Ola bilsin, bütün 
bunlar qanunauyğun hallardır, hərçənd bunu da belə sarsıntılarla deyil, daha rəvan, necə deyərlər, daha qəşəng 
etmək mümkün idi. Lakin bu, artıq tarixdə qalmış başqa məsələdir.  
Ancaq sonra "demokratiya, demokratiya, demokratiya, insan hüquqları, insan hüquqları" deyə car çəkən 
adamlar peyda oldular. Əgər dövlət yoxdursa, dövlətçilik yoxdursa, bu demokratiya kimə gərəkdir? Bu 
demokratiya nəyə lazımdır? Nəyə? Bu anarxiyadır. Buna görə də mən sizinlə tam razıyam. Bu adamlar 1992-ci 
ildə hakimiyyətdə oldular, ancaq Azərbaycanda demokratiyanı demokratiya şəraitində də təmin edə bilmədilər. 
İnsan hüquqları? Bu onlara lazımdırmı? Yox, ona görə ki, onlar hakimiyyətdə olduqları bir ildə insan 
hüquqlarını çox güclü surətdə pozdular. Mən sizə bir misal çəkəcəyəm.  
1990-cı ildən bəri bir dənə də ölüm hökmü icra edilməmişdi. 1993-cü ildə mən buraya gələndə 
həbsxanalarda ölüm hökmünə məhkum olunmuş təxminən 140 adam vardı. Bizdə hansı hadisələr baş verdiyini 
bilirsiniz – vətəndaş müharibəsi, ondan sonra bir dövlət çevrilişi cəhdi, ikinci dövlət çevrilişi cəhdi oldu. Ona 
görə də məhkəmə bəzi adamları da ölüm cəzasına məhkum etmişdi.  
Ancaq bu üzdəniraq "demokratlar" hakimiyyətdə olduqları bir ildə cinayətlər törətmiş 8 adamı 
güllələtdirmişdilər. Buna qədər, 1990-cı ildən isə bir dənə də ölüm hökmü yerinə yetirilməmişdi. Mənim 
dövrümdə – biz 1998-ci ildə ölüm hökmünü ləğv etdiyimiz dövrə qədər, 1993-cü ildən bəri mənim dövrümdə də 
heç bir ölüm hökmünü həyata keçirməmişik. 1998-ci ildə biz ölüm cəzasını ləğv etdik. Ölüm cəzası bəzi MDB 
ölkələrində, məncə, hələ ləğv olunmayıbdır, hətta Türkiyədə də ləğv edilməyibdir.  
Baxın, bu "demokratlar" kimlərdir. Onlar indi də "demokratiya, demokratiya" deyə haray-həşir salıb dövləti 
dağıtmaq istəyirlər. Ona görə də bu, yeri gəlmişkən, dövlət hüququ ilə, Konstitusiya hüququ ilə bağlı olan çox 
ciddi mövzudur.  
Çin Parlamentinin sədri Li Pen bu yaxınlarda burada oldu. Əlbəttə, onların öz inkişaf yolu var. Məsələn, o, 
çıxışında açıqca dedi ki, öz ölkəmizin ərazi bütövlüyü bizim üçün üstün əhəmiyyətə malikdir, demokratiya, 
insan hüquqları isə artıq bundan sonra gəlir. Söz yox ki, bu onların öz işidir. Amma biz buna yol verə bilmərik. 
Kimsə cinayətə görə məhkum edilmişdir, hansısa bir hüquq müdafiəsi təşkilatı, hüquq müdafiəsi təşkilatının 
hansısa mərkəzi bəyan edir ki, görürsünüz, "onun hüquqları pozulmuşdur". Amma onun cinayət törətməsi, 
başqa bir insanın hüquqlarını pozması, başqa bir adama və ya dövlətə xeyli ziyan vurması hüquqların pozulması 
sayılmır?  
M a r a t   B a q l a y: Çox dəqiq misaldır.  
H e y d ə r  Ə l i y e v: Ona görə də siz bu mövzunu çox düzgün qaldırdınız. Hesab edirəm ki, bu baxımdan 
Rusiya Konstitusiya hüququ üzrə mütəxəssislərin də, ümumiyyətlə, hüquqşünasların da böyük potensialına 
malikdir və biz sizinlə həmrəy olacağıq. Azərbaycanda biz hüquqi dövlət, demokratik dövlət, dünyəvi dövlət, 
bazar iqtisadiyyatlı dövlət quruculuğunda möhkəm dayanmışıq. Sizin burada gördüklərinizin çoxu – mağazalar 
və sair bazar iqtisadiyyatının, iqtisadiyyatın sərbəstləşdirilməsinin nəticəsidir, bunu bilirsiniz. Biz bu mövqedə 
möhkəm dayanmışıq. Biz əməli nəticələri görmüşük, lakin bir daha yol vermərik ki, dövlətimizi 1990-cı, 1991-
ci, 1992-ci, 1993-cü illərdə və hətta 1994-cü ildə sarsıtdıqları kimi sarsıtsınlar. Odur ki, biz sizinlə həm elmi 
səpkidə, həm də praktiki səpkidə yaxşı, maraqlı mövzu tapdıq.  
M a r a t  B a q l a y: Sizin sözlərinizin arxasında bu baxımdan real, böyük işlər də durur. Biz bunu ancaq 
alqışlayırıq. Biz buraya gələndə görürük ki, dövlətdə, hər halda, qayda-qanun var. Bütün sahələrdə, məsələn, 
cinayətkarlıqla mübarizə ilə bağlı sahələrdə hər şeyin təmin edilib-edilmədiyini bilmirəm, lakin göz qabağında 
153 
 
olan bəzi şeylər aşkar şəkildə göstərir ki, qayda-qanun var, küçələrdə, hər halda, azğınlıq yoxdur. Bu da çox 
mühümdür. Hər hansı bir mafioz qrupun, yaxud mütəşəkkil cinayətkarlığın olduğu eşidilir, bəlkə mən 
eşitmirəm, bəlkə də eşitmək istəmirəm. Siz yaxşı bilirsiniz ki, bu, Rusiya üçün əsas məsələlərdən biridir. Ona 
görə də Putin bu işə girişmişdir.  
H e y d ə r  Ə l i y e v: Düz edir.  
M a r a t   B a q l a y: O düz etmişdir. Lakin bunu 89 subyektin olduğu və hərəsinin də öz istədiyini etdiyi 
bizim böyük ölkəmizdə hakimiyyətin vahid nərdivanını hansısa bir vəhdət yaratmadan etmək qeyri-mümkündür. 
Əlbəttə, bütün bunlar müxtəlif subyektlərdə əsasən nəzarət altında idi, istiqamətləndirilirdi. Ancaq prezident bu 
işi gücləndirməyə başlayanda onu bu mərkəzləşdirməyə görə söyürlər. Deyirlər ki, bu, demokratik hal deyildir. 
Halbuki onun dövlət hakimiyyətini gücləndirməyə, məsələləri əsla imtina etmədiyi federalizm çərçivəsində həll 
etməyə girişməsində demokratiyaya zidd olan heç nə yoxdur. Lakin ictimaiyyətimiz federalizm çərçivəsində 
hüquqi dövlətin qorunub saxlanmasını, vahid, güclü hakimiyyət yaradılmasını dəstəkləmişdir. Elə Dumada 
keçirilmiş səsvermənin nəticələri aydın göstərdi ki, deputatlar da başa düşürlər ki, bunu etmək lazımdır. Bu da 
mühüm məsələdir. Əlbəttə, başqa məsələlər də var. Gördüyünüz kimi, indi oliqarxlarla məşğul olmağa başla-
mışdır.  
H e y d ə r  Ə l i y e v: Ümumiyyətlə, biz "oliqarxlar" sözünü çoxdan unutmuşuq və bildiyiniz kimi, yaxın 
keçmişimizdə, sovet dövründə "oliqarx" çox pis səslənirdi. İndi isə oliqarxlar açıqca deyirlər ki, biz oliqarxıq və 
bizimlə hesablaşmaq lazımdır. Oliqarxlar artıq sanki bir sinfə çevrilmişlər.  
M a r a t   B a q l a y: Onlar hesab edirlər ki, iqtisadiyyatın başlıca təşkilatçılarıdır. Bu, qismən doğrudur, 
qismən. Əgər onlar həmişə dövlətin mənafeləri naminə fəaliyyət göstərsəydilər, qazandıqlarını bölüşə 
bilsəydilər, qanunlara riayət etsəydilər, olduqca böyük məbləğdə pulu xaricə göndərməsəydilər, bir sözlə, bütün 
bunlar olmasaydı, zənnimcə, heç kəs onlara etiraz etməzdi.  
H e y d ə r  Ə l i y e v: Bəli, indi Azərbaycanda məhz bu cür vəziyyətdir, ona görə ki, biz respublikada 
dövlət hakimiyyətini möhkəmlətməyə, qayda-qanun yaratmağa və ictimai-siyasi sabitliyi təmin etməyə 
başlamışıq. Bu hər şeydən vacibdir. Həm də nəzərə almaq lazımdır ki, ərazimizin 20 faizi işğal edilmişdir və biz 
Ermənistanla müharibə vəziyyətindəyik, atəşkəs rejimi var və işğal olunmuş torpaqlardan bir milyondan çox 
adam öz yaşayış yerlərindən didərgin salınmışdır və çadırlarda yaşayır. Hətta, bütün bunlara baxmayaraq, hansı 
ki, təbii olaraq ölkədə ictimai-siyasi vəziyyəti mürəkkəbləşdirir, biz dözürük. Lakin insanlar bulvarda rahatca 
gəzişirlər. Sizin tanıdığınız həmin sahil bulvarında gəzişən, istirahət edən adamları da görmək olar. Ümumiyyət-
lə, adamların böyük əksəriyyəti çox razıdır. Özü də bu adamlar – onlar siyasi işlərlə o qədər də məşğul deyillər 
– mənimlə görüşəndə deyirlər ki, belə dinc yaşadığımıza görə sağ olun, Heydər Əliyev, sağ olun, Prezident.  
M a r a t   B a q l a y: Bu, insanlara çox lazımdır. Amma bizdə insanlar bunun həsrətini çox çəkirlər. Sadəcə 
olaraq, həsrətini çəkirlər. Bir görün, belə qayda-qanun yaratmaq nə deməkdir. Əvvəlcə, adicə, ikincisi isə, 
dövlət işlərində qayda-qanun yaratmaq, sonra isə korrupsiya ilə işə başlanır. Ən başlıcası isə mütəşəkkil 
cinayətkarlıq, küçə cinayətkarlığı ilə mübarizəyə başlamaqdır. Bu, qayda-qanun yaradılmasının başlanğıcıdır. 
Ondan sonra böyük iş gəlir.  
H e y d ə r  Ə l i y e v: Mən belə düşünürəm ki, sizin buraya gəlişiniz də Rusiya ilə Azərbaycan arasında 
münasibətlərin daha da inkişaf etdirilməsinin və möhkəmləndirilməsinin mühüm amillərindən biridir. Mən bu 
yaxınlarda Moskvada olarkən prezident Putinlə görüşdüm. Biz kifayət qədər əsaslı surətdə söhbət etdik, bizim 
iki mövzumuz vardı: birinci mövzu Rusiya ilə Azərbaycan arasında əlaqələri yaxşılaşdırmaq, əməkdaşlığı 
genişləndirmək, inkişaf etdirmək problemi, ikinci mövzu isə Ermənistan–Azərbaycan münaqişəsi problemi idi. 
Biz çox yaxşı söhbət etdik, mən çox razı qaldım. Siz çox düz dediniz. Ümumiyyətlə, hazırda Rusiyada vəziyyət 
çox çətin olsa da, Rusiya rahat nəfəs ala bilər, çünki bütün bunları təmin edə bilən lider var.  
Ona görə də belə səfərlər, görüşlər və sair çox böyük əhəmiyyətə malikdir. Mən bu gün sizdən sonra Rusiya 
Federasiyasının Mədəniyyət naziri ilə görüşəcəyəm. Sabah burada Rusiya Federasiyasının mədəniyyət günləri 
başlayır, teatr xadimləri və "Qu gölü" baletini göstərəcək truppa və başqaları buraya gəlmişlər və gəlirlər. Mən 
Moskvada olarkən, hər halda, vaxt tapdım və Rusiyadakı Azərbaycan icmasının nümayəndələri ilə görüşdüm. 
İndi Rusiyada çoxlu azərbaycanlı yaşayır. Onların sayını heç kim dəqiq bilmir.  
M a r a t   B a q l a y: Deyirlər ki, iki milyondur.  
H e y d ə r  Ə l i y e v: Bəziləri iki milyon, başqaları milyon yarım deyir. Ümumiyyətlə, heç kim hesablamayıb, 
heç kəs bilmir. Hər halda, Rusiyanın 50 vilayətində icmalar yaradılmışdır və onların nümayəndələri mənim 
Moskvada olduğumu eşidərək oraya gəlmişdilər və mən onlarla görüşdüm. Yaxşı söhbət oldu. Yeri gəlmişkən, onu 
televiziya ilə göstərdilər. Bilmirəm, bu söhbəti dinləməyə vaxtınız oldumu?  
M a r a t   B a q l a y: Bəli, Heydər Əliyeviç, Sizin bu çıxışınızı göstərirdilər.  
H e y d ə r  Ə l i y e v: Bu gün qəzetlər çıxmır, mənim bu çıxışımın mətni sabah "Bakinski raboçi"də çap 
olunacaqdır. (A.Prişşepova müraciətlə): Xahiş edirəm, mənim çıxışım olan qəzetin bu nömrəsini və çıxışımın 
yazıldığı videokaseti prezident Putinin mətbuat katibinə çatdırasınız.  
A l e k s a n d r  P r i ş ş e p o v: Bəli, cənab Prezident, mən bunu yerinə yetirərəm.  
M a r a t   B a q l a y: Moskva qəzetlərində məlumat var idi.  
154 
 
H e y d ə r  Ə l i y e v: Mən orada hər şeyi şərh etmişəm. Həm Rusiyada yaşayan azərbaycanlıların nöqteyi-
nəzərindən, həm münasibətlərimizin inkişafına onların necə təkan verməli olmaları baxımından, həm onların 
mənafelərini necə müdafiə etməyimiz baxımından, həm də bizim burada rusdilli əhalinin, rusların mənafelərini 
necə qorumağımız baxımından və sair. Bilirsiniz ki, mən əvvəlcədən hazırlaşmadan, mətnsiz çıxış edirəm. 
Dünən mən teatrda idim. Teatrdan evə gələndən sonra televizoru açanda gördüm ki, çıxışımı verirlər, doğrudur, 
onun ikinci hissəsini verirdilər, səhər isə televiziya ilə birinci hissəni verdilər. Bir var, özün danışasan, bir də var 
dinləyəsən. Mənə elə gəlir ki, orada görüş uğurlu oldu.  
Bir sözlə, mənim baxışlarım belədir. Sizinlə biz də eyni bir vəzifəni yerinə yetiririk.  
M a r a t   B a q l a y: Əlbəttə, əlbəttə.  
155 
 
 
MADAQASKAR RESPUBLİKASININ PREZİDENTİ  
ZATİ-ALİLƏRİ  
CƏNAB DİDYE RATSİRAKAYA 
 
Hörmətli cənab Prezident! 
Madaqaskar Respublikasının milli bayramı – Müstəqillik elan edilməsi günü münasibətilə Sizi və dost 
Madaqaskar xalqını ürəkdən təbrik edir, Sizə cansağlığı və uğurlar, ölkənizə sülh, əmin-amanlıq və tərəqqi 
arzulayıram. 
Əminəm ki, Azərbaycan Respublikası ilə Madaqaskar Respublikası arasında dostluq və əməkdaşlıq əlaqələri 
hər iki ölkənin xalqlarının mənafeyi naminə inkişaf edib dərinləşəcəkdir. 
 
Hörmətlə, 
HEYDƏR ƏLİYEV 
Azərbaycan Respublikasının Prezidenti 
Bakı şəhəri 
156 
 
 
CİBUTİ RESPUBLİKASININ PREZİDENTİ  
ZATİ-ALİLƏRİ  
CƏNAB İSMAYIL ÖMƏR CELİYƏ 
 
Hörməti cənab Prezident! 
Cibuti Respublikasının milli bayramı – Müstəqillik günü münasibətilə Sizə və dost Cibuti xalqına səmimi 
təbriklərimi yetirir, sülh və əmin-amanlıq arzulayıram. 
Ümidvaram ki, Azərbaycan Respublikası ilə Cibuti Respublikası arasında dostluq və əməkdaşlıq əlaqələri 
getdikcə genişlənərək, xalqlarımızın rifahının yaxşılaşmasına, ölkələrimizin tərəqqisinə xidmət edəcəkdir. 
 
Hörmətlə, 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri 
157 
 
 
KANADANIN BAŞ NAZİRİ 
ZATİ-ALİLƏRİ 
CƏNAB JAN KRETYENƏ 
 
Hörmətli cənab Baş nazir! 
Kanadanın milli bayramı – Kanada günü münasibətilə Sizə və dost Kanada xalqına səmimi təbriklərimi və 
xoş arzularımı yetirirəm. 
Ümidvaram ki, Azərbaycan Respublikası ilə Kanada arasındakı dostluq və əməkdaşlıq xalqlarımızın 
qarşılıqlı mənafeyi və rifahı naminə daha da genişlənəcək və inkişaf edəcəkdir.  
Cənab Baş nazir, Sizə işlərinizdə uğurlar diləyir, Kanada xalqına sülh, əmin-amanlıq və tərəqqi arzulayıram.  
 
Hörmətlə, 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri 
 
 
158 
 
 
KANADANIN BAŞ VALİSİ 
ZATİ-ALİLƏRİ  
CƏNAB ROMEO LÖ BLANKA 
 
Zati-aliləri! 
Kanadanın milli bayramı – Kanada günü münasibətilə Sizi və dost Kanada xalqını səmimi-qəlbdən təbrik 
edir, Sizə cansağlığı və səadət, Kanadanın bütün vətəndaşlarına firavanlıq və tərəqqi arzurayıram. 
Biz Kanadanın Azərbaycan Respublikası ilə hərtərəfli dostluq və əməkdaşlıq münasibətlərinin 
genişlənməsini yüksək qiymətləndiririk. 
Əminəm ki, qarşılıqlı səylərimiz sayəsində Azərbaycan Respublikası ilə Kanada arasında dostluq və 
əməkdaşlıq əlaqələrinin inkişafı hər iki ölkənin mənafeyinə, ümumi sülh və tərəqqi işinə xidmət edəcəkdir. 
 
Hörmətlə, 
 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri                                                                                                                                                                           
  
159 
 
 
RUSİYA NÜMAYƏNDƏ HEYƏTİ İLƏ  
GÖRÜŞDƏ SÖHBƏT  
 
Prezident sarayı 
 
30 iyun 2000-ci il 
 
H e y d ə r   Ə l i y e v:  Bu gün mən Moskvanın nümayəndə heyətini qəbul edirəm. Siz hazırda Moskva 
merinin birinci  müavinisiniz? 
L y u d m i l a   Ş v e t s o v a (Moskva hökuməti sədrinin birinci müavini): Bəli, həm də Azərbaycanla 
əməkdaşlıq qrupunun rəhbəriyəm.Merin birinci müavini vəzifəsi kimi, bu vəzifə də mənim üçün çox 
mühümdür. Bu gün Tatyana Qriqoryevna Rusiya tərəfini artıq beynəlxalq səviyyədə də təmsil edir. 
H e y d ə r   Ə l i y e v: O burada bütün rollardadır, həm Rusiya, həm də MDB-dədir. Mən sizi 
Azərbaycanda salamlayıram və buraya gəldiyinizə görə şadam. Artıq üçüncü, yaxud dördüncü gündür ki, 
Azərbaycan Rusiyanın, Moskvanın mədəniyyət və incəsənət xadimləri ilə birlikdə yaşayır. Nə qədər xoş 
görüşlər olmuşdur və deyirlər ki, mədəniyyət xadimlərinin çıxışları çox uğurla keçmişdir. Bütün teatrlarımız 
tamaşaçılarla dolu və mənəvi əhval-ruhiyyə çox yüksək idi. Azərbaycan vətəndaşları Rusiyanın, Moskvanın 
mədəniyyət xadimləri ilə görüşməyə müvəffəq oldular. Nəhayət, bu hadisə Azərbaycan və Rusiya üçün böyük 
əhəmiyyətə malikdir. Mən bir neçə gün əvvəl Rusiyanın nümayəndə heyəti ilə görüşdüm və köhnə, xoş, yaxşı 
ənənələr var. Xoş, yaxşı olan nə varsa, onları unutmaq olmaz, əksinə, onlardan ümumi mənafelər, əməkdaşlığın, 
dostluğun möhkəmləndirilməsi üçün istifadə etmək lazımdır. Zənnimcə, buna böyük zərurət var. 
L y u d m i l a   Ş v e t s o v a: Heydər Əliyev, biz, Moskvanın nümayəndə heyəti dünən gəlmişik. Təəssüf 
ki, bir qədər vaxt itirdik, çünki Moskvada leysan yağışı yağırdı və vaxtında gələ bilmədik. Təbii fəlakət baş 
vermişdir, sellər axırdı, ola bilsin, bütün il ərzində bu qədər yağış yağmamışdır. Buna baxmayaraq, dünən biz 
proqrama qoşulduq, Opera və Balet Teatrında olduq. Perm baletinin ifasında «Qu gölü» baletinə bir az baxdıq. 
Bu gün şəhərə çox yaxşı ekskursiyaya çıxdıq, şəhərin necə tikildiyini gördük. Yeri gəlmişkən, demək istəyirəm 
ki, mən bir neçə il əvvəl Bakıda olmuşam. Dəyişikliklər dərhal nəzərə çarpır, çünki şəhərdə çox fəal tikinti işləri 
aparılır. Çoxlu yeni binalar ucaldılmışdır, şəhər gözəlləşir. Biz buna çox şadıq və bu, olduqca xoşdur. 
Bu gün biz bir sıra danışıqlar apardıq. Təəssüf ki, dünən mən Sumqayıtda ola bilmədim, çünki gecikdik. 
Amma həmkarlarım mənə dedilər ki, Sumqayıtda necə qarşılandıqlarından heyran qalmışlar. Sözün düzü, 
gələndə bir qədər ehtiyat edirdik – axı şəhər adi bir şəhər deyildir və tarixin son illəri qüssə-kədərlə və 
sarsıntılarla bağlıdır. Lakin çox gözəl birlik, dostluq, qarşılıqlı anlaşma mühiti var idi. Deyilənlərə görə, orada 
hər artistə dörd gül-çiçək dəstəsi düşürdü. Sumqayıtın bütün gülləri aktyorlarımıza bağışlanmışdı və bu çox 
sevindirici haldır. 
Biz buraya həqiqətən xoş niyyətlə gəlmişik. Biz buraya incəsənətimizlə gəlmişik, gələrkən bilirdik ki, burada 
yolumuzu gözləyirlər. Bu da çox əhəmiyyətlidir. Mən də çox şadam ki, Azərbaycan torpağında Rusiyanın da, 
Rusiyanın paytaxtı olaraq Moskvanın da birgə mədəniyyət günləri keçirilir. Onu da bilirəm ki, Siz iştirakınızla 
mədəniyyət günlərini şərəfləndirdiniz və onların gedişini daim izləmisiniz. Buna görə çox sağ olun. 
Mən fürsətdən istifadə edərək, əvvəla, Sizə Moskva hökumətindəki bütün həmkarlarımdan, Yuri Mixayloviç 
Lujkovdan salamlar yetirmək istəyirəm. Yuri Mixayloviç Sizə böyük hörmət bəsləyir, bütün bu illər ərzində 
aranızda yaranmış dostluğu yüksək qiymətləndirir. Ona görə də Sizə rəsmən bildirmək istəyirəm ki, Rusiyada, 
Moskvada biz Sizi çox sevirik. Sizi həm gözəl dostumuz kimi, həm də Sovet İttifaqı üçün, Rusiya üçün çox işlər 
görmüş bir insan kimi sevirik. 
Mən Sizin SSRİ hökuməti sədrinin birinci müavini olduğunuz  dövrləri xatırlayıram, onu da xatırlayıram ki, 
Siz sosial problemlərlə məşğul olarkən mədəniyyət üçün, uşaqlar üçün çox böyük, xeyirxah işlər görürdünüz. 
Buna görə çox sağ olun, Sizə bizim hamımızın böyük məhəbbətini yetirirəm. Əlbəttə, fəxr edirik ki, Siz burada, 
öz ölkənizdə, öz vətəninizdə də, məncə, respublikaya hamıdan çox başçılıq edən adamsınız. Keçmiş Sovet 
İttifaqının ölkələrində heç kəs bu qədər rəhbərlikdə olmayıbdır. 
H e y d ə r   Ə l i y e v: Fasilələrlə. 
L y u d m i l a   Ş v e t s o v a: Bax, bu fasilə yəqin ki, bu ölkənin tarixində ən kədərli vaxtdır. Siz nəinki 
Azərbaycanda, həm də Qafqazda, ümumiyyətlə, MDB ölkələrində elə bir insansınız ki, çoxları Sizdən nümunə 
götürürlər. Siz burada Rusiya ilə qarşılıqlı münasibətlərin dayağısınız. Hər halda, mən bunu Rusiya adından 
bəyan etmək üçün rəsmi şəxs deyiləm, amma bir rusiyalı olaraq bunu duyuram, bilirəm, başa düşürəm. Ona görə 
də ən səmimi sözləri Sizə yetirmək və Sizi salamlamaq istəyirəm. Şübhəsiz, arzu edirəm ki, Siz hələ çox-çox 
illər ərzində öz istedadınızdan və öz zəkanızdan Azərbaycanın çiçəklənməsi üçün və əlbəttə, Rusiya ilə 
dostluğun daha möhkəm olması üçün istifadə edəsiniz. Ona görə ki, yeni əsrə qədəm qoyuruq və bu əsrdə biz 
nəinki baş vermiş hadisələr barəsində, eləcə də, ən başlıcası, nə olacağı barədə düşünməliyik. Zənnimcə, biz 
birlikdə olmağa, bir-birimizi başa düşməyə məhkumuq. 
160 
 
H e y d ə r   Ə l i y e v: Çox sağ olun. Azərbaycanda gördüyünüz dəyişikliklər barəsində də, mənim barəmdə 
də, keçmiş işimiz haqqında da, dostluğumuz barədə də dediyiniz sözlərə görə sizə çox minnətdaram. Bunların 
hamısı doğrudur. Uzun illər ərzində mənim Azərbaycanda, sizin isə komsomolda birgə işimizə şadam, 
xatirimdədir, siz buraya gəlirdiniz... 
L y u d m i l a   Ş v e t s o v a: Bəli, yadımdadır, ölkənin tarixində ilk dəfə olaraq biz Sizinlə birlikdə uşaq 
evlərini abadlaşdırırdıq. 
H e y d ə r   Ə l i y e v: Sonra isə Moskvada biz birlikdə işlədik. Biz böyük işlər, yaxşı işlər görürdük. 
Ancaq biz indi də birlikdəyik. Mən dedim ki, kiçik fasilələrlə, ona görə ki, siz yəqin bilirsiniz, mən müəyyən 
müddət hər şeydən uzaqlaşdırıldım, sürgündə oldum. Amma sonra tale məni buraya gətirdi. Taleyin hökmü belə 
oldu. 
L y u d m i l a   Ş v e t s o v a: Taleyin və Azərbaycan xalqının. 
H e y d ə r   Ə l i y e v: Şübhəsiz, xalqın da. Əgər xalq olmasaydı, mən Bakıya necə qayıdardım? Mən artıq 
yeddi ildir buradayam. Biz o vaxtlar da birlikdə yaşayırdıq və hesab edirəm ki, indi də birlikdəyik. O vaxtlar biz 
bir dövlətin tərkibində idik, indi isə müxtəlif dövlətlərdəyik, buna baxmayaraq, hisslər dəyişməyibdir. Yəqin ki, 
siz Sumqayıtda keçirilmiş görüşlərdən danışarkən bu hissləri keçirirdiniz. Sumqayıt mürəkkəb şəhərdir, böyük 
sənaye şəhəridir. Bir vaxtlar biz bir çox iri sənaye müəssisələri yaratmışdıq. Siz Rusiyanın həyatından bilirsiniz 
ki, indi iri sənaye müəssisələri necə narahat bir dövr keçirir. Odur ki, orada işsizlər də, yaxşı yaşamayan adamlar 
da var.  
Amma bir baxın, sizin dediyiniz kimi, necə bir görüş oldu. Bu mənim çox xoşuma gəlir. O ki qaldı Bakıda 
keçirilmiş bu cür görüşlərə, hesab edirəm ki, müəyyən dərəcədə belə də olmalıdır. Ancaq Sumqayıtdakı görüş 
də, hesab edirəm, məhz belə olmalıdır. Bu nə deməkdir? Bu o deməkdir ki, başlıcası insanın bu gün işləyib-
işləməməsi deyil, onun qəlbidir, onun keçirdiyi hisslərdir. Əsl insan öz hisslərini heç zaman dəyişmir, öz 
baxışlarını heç zaman dəyişmir. Sumqayıtlılar da belə insanlardır. Yeri gəlmişkən, əgər sizin adamlar respubli-
kamızın başqa regionlarına getsəydilər, görərdilər ki, çətinliklərimiz hər hansı digər MDB ölkəsində olduğundan 
qat-qat çoxdur. 
Bilirsiniz ki, ərazimizin 20 faizi Ermənistan silahlı qüvvələrinin işğalı adtındadır və bu torpaqlardan bir 
milyon azərbaycanlı didərgin salınmışdır, onlar çadırlarda yaşayırlar. 
Yeri gəlmişkən, elə həmin Sumqayıtda yerli sakinlərlə birgə yaşayırlar. Sumqayıt gənc şəhərdir. Əlli il 
bundan öncə, boru-prokat zavodu tikilməyə başlandığı vaxtlarda  salınmağa başlanmışdı. Sonra digər zavodlar 
tikildi, biz orada böyük kimya müəssisələri yaratdıq. Ermənistan silahlı qüvvələrinin işğalından sonra öz doğma 
yaşayış yerlərini tərk etmək məcburiyyətində qalmış bir çox insanlar bu şəhərdə yaşayırlar. Şübhə etmirəm ki, 
Rusiyanın və Moskvanın mədəniyyət xadimlərini mehribanlıqla qarşılayanlar arasında onlar da var idi. Onlar bu 
şəhərdə olduqca çoxdur. Demək istəyirəm ki, bir özünüz diqqət yetirin, insan öz torpağını itirmişdir, öz evini 
itirmişdir, hər şeyini itirmişdir, çox adam itirmişdir – ona görə ki, orada müharibə gedirdi. Biz onu altı il bundan 
əvvəl dayandırdıq, bundan əvvəl isə aramsız surətdə müharibə gedirdi – amma hər şeyi itirməsinə baxmayaraq, 
onda belə ülvi hisslər var. Sizə açığını deyəcəyəm, xalqımızın qəlbi və Rusiyaya münasibəti  də, rus 
incəsənətinə, Rusiya mədəniyyətinə də münasibəti belədir. Daim belədir, özü də nəinki yaxşıdır, həm də çox 
gözəldir. Mənə söylədilər ki, burada tamaşalar çox böyük müvəffəqiyyətlə keçdi, bütün salonlar tamaşaçılarla 
dolu idi. Təəssüflənirəm ki, hər yerdə olmağa imkanım yox idi. Amma açılışda  oldum, çox yaxşı konsert 
verildi, bu gün isə... 
L y u d m i l a   Ş v e t s o v a: Bu gün isə estrada daha çox olacaq, akademik konsert isə az. 
H e y d ə r   Ə l i y e v: Bilirsinizmi, biz incəsənətin bütün növlərini xoşlayırıq. Perm baleti də, şübhəsiz, 
xalq  çalğı alətləri orkestri də çox uğurlu çıxış etdi. Belə düşünürəm ki, bu gün də yaxşı konsert olacaq, biz 
birlikdə olacağıq. Əlbəttə, bunun əhəmiyyəti mədəniyyət və incəsənətin hüdudlarından çox-çox kənara çıxır. 
Bu, mədəniyyət və incəsənətin məhz belə bir vasitəsidir ki, biz insanlar arasında, xalqlar arasında, ölkələr 
arasında qarşılıqlı münasibətləri onun köməyi ilə daha çox möhkəmləndirə bilərik. İqtisadi əlaqələr və qalan 
digər əlaqələr də rol oynayır, amma onlar hansısa bir sahə, ticarət xarakteri daşıyır: biz nəsə satırıq, nəsə alırıq, 
buradan nəsə aparırıq, buraya nəsə gətiririk. Amma incəsənət, mədəniyyət adamlarının görüşməsi, mahnılar, 
rəqslər, musiqi, bədii söz və sairə – bütün bunlar çox güclü vasitədir və həmişə belə də olmuşdur. Biz keçmiş 
Sovetlər İttifaqında bu vasitədən fəal istifadə edirdik. Zənnimcə, çox yaxşıdır ki, biz ondan istifadə edirik. Biz 
artıq bir neçə dəfə Bakıda, Azərbaycanda Rusiya, Moskva günləri keçirmişik. Bir dəfə Yuri Mixayloviç Lujko-
vun özü də gəlmişdi. Eləcə də Moskvada Azərbaycan mədəniyyəti günləri keçirilmişdir.  
Odur ki, mən bu hadisəyə şadam. Bu günlərdə Azərbaycanda böyük bayramdır. Yuri Mixayloviç Lujkovdan 
yetirdiyiniz səmimi salama görə sizə təşəkkür edirəm. Ona mənim dərin hörmət hisslərimi bildirən ən  atəşin, ən 
səmimi qardaşlıq salamımı yetirin. O bizim dostumuzdur. Onunla yaxşı, dostluq münasibətlərimiz var. Onunla 
keçmişdə birlikdə necə işlədiyimizi də xatırlayıram. Ancaq mən bunu xüsusilə xatırlayıram ki, Azərbaycanla 
Moskva arasında, təbii olaraq, Moskvanın meri ilə Azərbaycanın prezidenti arasında çox yaxşı münasibətlər 
yaranmışdır. Bu çox lazımdır, çox vacibdir. Rusiyada, o cümlədən Moskvada xeyli azərbaycanlı yaşayır. 
L y u d m i l a   Ş v e t s o v a: 100 mindən çox. Siyahıyaalmaya görə deyil, faktiki olaraq. 
161 
 
H e y d ə r   Ə l i y e v: Amma rəqəmlər müxtəlifdir. Bəziləri deyirlər ki, bütün Rusiyada iki milyon, 
başqaları isə deyirlər ki, milyon yarımdır. Hər halda, mən bu yaxınlarda Moskvada olarkən Azərbaycan 
icmalarının nümayəndələri ilə  görüşdüm. Onlar 50 vilayətdən gəlmişdilər. 
L y u d m i l a   Ş v e t s o v a: Yeri gəlmişkən, Sizin bu görüşünüz çox böyük əks-səda doğurdu. Sizin 
adamlarla söhbətlər edildi. Mətbuatda da çox yaxşı rəylər oldu. 
H e y d ə r   Ə l i y e v: Bəli, onlar 50 vilayətdən gəlmişdilər. Bilirəm ki, kiçik bir vilayət olan İvanovo 
vilayətində 30 min azərbaycanlı yaşayır. Məsələn, Tümeni götürək. Tümenin yataqları mənimsənilərkən 
Azərbaycan neftçiləri oraya gəldilər, orada məskən saldılar, yerli sakinlər oldular. Bu adamların əksər hissəsi 
Rusiyada çoxdan məskən salmışlar, kiçik bir hissəsi isə orada müvəqqəti yaşayan və ya hansısa bir işə düzələn 
adamlardır. Mən onların qarşısında çıxış etdim və Rusiyada yaşayan azərbaycanlılar barədə, ümumiyyətlə, çox 
açıq danışdım. Yeri gəlmişkən, «Bakinski raboçi» qızeti var. Xahiş edirəm, bu qəzeti onlara verin, qoy mənim 
nitqimi oxusunlar. Siz vermisiniz, kaseti də vermisiniz? 
A l e k s a n d r   P r i ş ş e p o v (Rusiyanın Azərbaycandakı müvəqqəti işlər vəkili): Bəli, mən artıq Moskvaya 
göndərmişəm. 
H e y d ə r   Ə l i y e v: Zənnimcə, mən orada bir saatdan çox danışdım. Amma əsas məsələ bunda deyildir. 
Başlıcası onların, əvvəla, fəaliyyətinin əsas istiqamətləri, borcları və vəzifələridir – axı onlar orada yaşayırlar – 
ikincisi, Rusiya–Azərbaycan münasibətlərinin daha da möhkəmləndirilməsi və inkişaf etdirilməsidir. Onlar bu 
işdə çox böyük rol oynaya bilərlər. 
Gördüyünüz kimi, indi bu proses yeni bir proses deyildir, çoxdan, hələ Sovetlər İttifaqının dövründən gedir. 
Bunun da böyük əhəmiyyəti var. Bizdə ruslar da yaşayırlar. Onlar Azərbaycanın bərabərhüquqlu 
vətəndaşlarıdır. Doğrudur, onlar əvvəllər daha çox idi. Yadımdadır, mən buraya gələndə təxminən 400 min 
nəfər idi. Azərbaycanda sizə məlum olan proseslər dövründə onların bir qismi köçüb getdi, amma burada 
qalanlar – məncə, onlar 150 min nəfərdir – Azərbaycanın sabit sakinləridir. Onlar öz həyatından razıdırlar. On-
ların heç bir problemi yoxdur. Gah orada, gah burada eşidirsən ki, MDB-nin hansısa ölkələrində rusdilli əhalinin 
problemləri var. Burada belə şey qətiyyən yoxdur, rus dilində məktəblər fəaliyyət göstərir. Özü də bu 
məktəblərə təkcə rusların uşaqları deyil, azərbaycanlılar da gedirlər. Bizdə hətta ali məktəblərdə rus sektorları 
var. Onlar necə vardısa, eləcə də saxlanmışdır. Bir sözlə,belə faktlardan çox gətirmək olar. Bu faktlar sübut edir 
ki, biz ayrı-ayrı dövlətlər olduqdan sonra da münasibətlər dəyişməyibdir. Münasibətlər yeni formalar kəsb edir 
və eyni zamanda getdikcə möhkəmlənir və inkişaf edir. 
O dövr sizə məlumdur. Ona görə də danışmaq istəmirəm. Deyə bilərəm ki, mən  buraya 1993-cü ildə 
gəlmişəm və o vaxtdan bəri böyük müsbət proses gedir. Elə sizin burada  olmağınız da buna inandırıcı sübutdur. 
L y u d m i l a   Ş v e t s o v a: Heydər Əliyeviç, biz bunu görürük və bilirik. Ancaq mən demək istəyirəm 
ki, bu müsbət prosesin, əlbəttə, öz obyektiv səbəbləri də var. Amma, digər tərəfdən, hesab edirəm ki, burada, 
əlbəttə, subyektiv amillər də var. Bu amillər onunla bağlıdır ki, ölkəyə məhz Siz rəhbərlik edirsiniz. Bu amillər də 
böyük rol oynayır. Ona görə də, məsələn, digər MDB ölkələrinin tarixində bəzi faktlar var, – indi mən bunu 
araşdırmaq istəmirəm – məsələn, Lvovda əyləncə  müəssisələrində hər yerdə rus mahnılarının ifasını, ümumiy-
yətlə, qadağan etmişlər və bunun üstündə hətta inzibati sənəd də tərtib oluna bilər. Bu, Konstitusiyaya və sağlam 
düşüncəyə ziddir. Demək istəyirəm ki, təəssüflər olsun, hələ də elə adamlar var ki, düşmənçilik toxumu 
səpməyə hər vasitə ilə can atırlar, özü də elə məsələlərdə ki, onlara artıq çoxdan heç kəs məhəl qoymur. 
Burada, sizdə isə həqiqətən çoxlu rus məktəbi də var, rus diasporuna da həmişə çox yüksək diqqət 
yetirilmişdir. Hətta yadımdadır, Siz bizim qarşımızda məsələ qaldırmışdınız ki, biz onlara kostyum, musiqi 
alətləri və kitab, dərslik sarıdan kömək edək. Biz də öz növbəmizdə şəhərimizdəki Azərbaycan diasporuna qayğı 
göstərməyə çalışırıq. Demək lazımdır ki, bu il  biz belə mədəni milli birliklər yaradılmasının 10 illiyini qeyd 
etdik və bizdə ilk dəfə məhz Azərbaycan birliyi yaradılmışdır. Biz bunu bələdiyyə idarəsinin salonunda qeyd 
etdik, bu münasibətlə orada şənliklər keçirdik və bütün milli  birliklərin nümayəndələri Azərbaycan  
diasporunun qonağı oldular. Bu birliyə Tofiq Davudoviç Məlikov başçılıq edir. O, ziyalı bir insandır. Əlbəttə, 
daha çox və daha geniş işlər görmək olardı. Bizdə məktəb də var. Biz bu təşkilatı dəstəkləyirik. 
Sizə məlumdur ki, şəhərin və  Rusiyanın həyatında hadisələr baş vermişdi və bu hadisələr diqqəti millətlərarası 
münasibətlərə cəlb etmişdi, ədavəti qızışdırmaq üçün bəhanə axtarırdılar. Mən Sizin burada atdığınız addımları və 
Sizin adınızdan Ramiz Həsənoviçin gördüyü tədbirləri xatırlayıram. O, haradasa bu ədavət alovunun söndürülməsi 
üçün, adamların başa düşməsi üçün ki, onlar təhlükəli dünyada yaşasalar da, milli amilin bu və ya digər insanların 
cinayətkar əməllərinə qiymət verilməsindən ötrü səbəb olmadığını dərk etmələri üçün bizimlə dəfələrlə görüşdü. 
Halbuki onda çox ağır vaxt idi. Əgər bizim şəhərdə evlər partladılmasaydı, terror olmasaydı, ümumiyyətlə, həyat 
daha yaxşı olsaydı, belə sosial problemlər olmazdı, bəlkə millətlərarası münasibətlər də daha sakit olardı. Amma 
Moskva əhalisinin yarısının dolanışığı yaşayış minimumundan aşağıdırsa və ən varlıların gəliri ən yoxsul adamların 
gəlirindən 62 dəfə artıqdırsa – əlbəttə, bütün bunların fonunda bir kibrit böyük yanğın törədir. Sivilizasiyalı, normal 
həyatda isə belə olmazdı. 
H e y d ə r   Ə l i y e v: Yəqin ki, MDB çərçivəsində münasibətlərimizi hərə öz evində ümumi səylərlə 
möhkəmləndirib inkişaf etdirərsə, biz bütün bunları aradan qaldırarıq. 
162 
 
L y u d m i l a   Ş v e t s o v a: Mən Mədəniyyət Nazirliyinə və şəxsən Polada təşəkkür etmək istəyirəm, 
çünki şəhərdə 250 qonaq var və onların hamısı qayğı ilə əhatə olunmuş və yerbəyer edilmişdir. Ən yaxşı 
səhnələr onların ixtiyarına verilmiş, çox böyük iş görülmüşdür. Dünən mən maşında diqqət yetirdim ki, o, gedə-
gedə necə operativ müşavirə keçirir. Belə düşünürəm ki, onun bütün həmkarları da xoş sözlərə layiqdirlər. 
Zənnimcə, səfirin nümayəndə heyətlərimizlə birlikdə bu tədbirlərdə iştirak etməsi mədəniyyət günlərimizə 
münasibətdə rəmzi əlamətdir. 
Yeri gəlmişkən, əgər o burada olmasaydı, mən bu barədə daha açıq və aydın danışardım. Amma onun yanında bir 
qədər utanıram, amma ümumiyyətlə, demək istəyirəm ki, Ramiz Həsənoviç bizdəki səfirlər arasında xüsusi bir 
adamdır. Məsələn, mən bu yaxınlarda onun növbəti xeyirxah bir işinin şahidi oldum. O, 9 Mayın ertəsi günü səfirliyə 
çoxlu adam, məncə, yüzdən çox adam toplamışdı. Onlar Azərbaycanın Moskva elitası sırasından olan dostları idi. 
Orada hərbçilər də, rəhbər işçilər də, mədəniyyət xadimləri də vardı. Xoş münasibətlərimiz naminə təşkil olunmuş 
çox səmimi və mehriban gecə idi. Əlbəttə, o, narahat adamdır və bizə də dinclik vermir, böyük fəallıq göstərir. 
Zənnimcə, o hələlik etmədiyimiz işlərdən yaxşı mənada narazıdır. Çox problemlər var, elə pestoran məsələsini də heç 
cür həll elə bilmirik. Buna baxmayaraq, biz canlı prosesin içindəyik. 
H e y d ə r   Ə l i y e v: Mənim Moskvaya daha bir tapşırığım var. Biz Rusiyadakı Azərbaycan icmalarının 
birinci konqresini keçirdik. İndi onlara Moskvada iqamətgah, otaqlar lazımdır. Mən ona belə tapşırıq vermişəm 
və demişəm ki, bunu etmək sənin üçün çətin olmayacaq, çünki Yuri Mixayloviç də, Lyudmila İvanovna da 
dostumuzdur. 
L y u d m i l a   Ş v e t s o v a: İndi biz Moskvada böyük bir millətlər evi yaradırıq. İri bina almışıq, təmir 
edirik. Biz onları ilk vaxt orada yerləşdirəcəyik, sonrasına baxarıq. Əlbəttə, istərdik ki, Azərbaycanın 
perspektivli binası olsun. 
Heydər Əliyeviç, demək istərdim ki, buraya, əlbəttə, çox beynəlmiləl nümayəndə heyətimiz gəlmişdir. 
Əvvəla, sizin də, bizim də görkəmli azərbaycanlılarımızı dəvət etmişik ki, onlar nümayəndə heyətində olsunlar. 
Məsələn, nümayəndə heyətimizə David Georgiyeviç İoseliani də daxildir. Doğrudur, o, azərbaycanlı deyil, 
gürcüdür, amma Azərbaycanı çox sevir və Bakıya ilk dəfə gəlir. O, Moskvanın baş kardioloqu, şəhərimizdə çox 
mühüm, ciddi bir mərkəzin direktorudur, professor, elmlər doktoru, neçə-neçə məqalələrin müəllifidir, bir sözlə, 
Moskvada çox məşhur adamdır. Biz onu da dəvət etmişik. 
Mən çox şadam ki, Sizin dəvətiniz bizim dəvətimizlə üst-üstə düşdü və biz Tatyana Qriqoryevna  Anodinanı 
dəvət etdik ki, o da gəlsin və iştirak etsin. Bilirəm ki, Siz onu dəvət etmişdiniz. Ona görə də mən tez bu prosesə 
qoşuldum. Biz səfirlə birlikdə bunu təşkil etdik. 
T a t y a n a   A n o d i n a (MDB dövlətləri Beynəlxalq Aviasiya Komitəsinin sədri): Hörmətli Heydər 
Əliyeviç, hörmətli həmkarlar, mən fikirləşirdim ki, axı mədəniyyətin aviasiya ilə hansı qeyri-adi əlaqəsi var. Siz 
çox mühüm bir fikir söylədiniz ki, mədəniyyət insanları birləşdirir. İnsanların həyatındakı bu ən yüksək mənəvi 
səviyyə sərhədləri aradan qaldırır. Amma aviasiya mahiyyətcə belə bir beynəlxalq sahədir ki, orada açıqca 
yazılmışdır ki, mülki aviasiya xalqların yaxınlaşmasına, dövlətlərin yaxınlaşmasına xidmət edir. Bu gün biz 
təyyarəçi və tanınmış yazıçı, maraqlı şəxsiyyət olmuş Sent-Ekzüperinin 100 illiyini qeyd edirik. Göründüyü 
kimi, mədəniyyətlə aviasiyanın vəhdəti təsadüfi deyildir. 
Mən sizin vaxtınızı çox almayacağam. Xatirimdədir, Heydər Əliyeviç hələ Sovet İttifaqında bir çox mühüm 
işlərin təşəbbüsçüsü olmuşdur. Heydər Əliyeviç, bu gün mən  Azərbaycan torpağına qədəm qoydum və sizin 
hava limanını gördüm, bu, postsovet məkanında ən yaxşı hava limanıdır. Mən Sizə deyim ki, onun böyük 
perspektivi var və mənası da dərindir, çünki o, dövlətin simasıdır. Təyyarənin elə pilləkəni yanında məndən öz 
təəssüratımı soruşdular və bildirdim ki, müasir Azərbaycanın nə demək olduğu əyani surətdə görünür. Dedim ki, 
Lion şəhərinin hava limanına Sent-Ekzüperinin adı verilmişdir. Düşünürəm ki, bu hava limanına Heydər 
Əliyevin adını verməyi təklif etmək olar. 
Dövlətlərarası Aviasiya Komitəsinin yaradıldığı vaxtdan 10 il keçmişdir və biz postsovet məkanında 
həqiqətən yeganə təşkilatıq ki, heç də təkcə aviasiya mədəniyyətini, təhlükəsizliyi qoruyub saxlamamışıq. 
Demək lazımdır  ki, üç ildə müntəzəm reyslərdə bir nəfər də insan tələfatı olmamışdır. Bu, dünyada böyük 
nailiyyətdir. Biz bütün aviasiya mərkəzlərimizi, sertifikasiya və təhlükəsizliyin vahid sistemini qoruyub 
saxlamışıq. İndi bizi tanıyırlar. İlk dəfədir ki, bizim sistem Birləşmiş Ştatlar tərəfindən rəsmən tanınmışdır. ABŞ 
bu sahədə, necə deyərlər, qanunvericidir. Hazırda biz Avropa Birliyi ilə danışıqlar aparırıq, saziş imzalayacağıq 
və biz də Amerika, Avropa sistemi kimi bir sistem olacağıq. Hesab edirik, bu həmin sahədə nadir nailiyyətdir, 
çünki bizim standartlarımız, normalarımız beynəlxalq standartlar, normalar olmuşdur. 
Fürsət düşmüşkən, Avropa Şurasına daxil olmağınız münasibətilə sizi təbrik edirəm. Bu, böyük hadisədir. 
Həmçinin demək istəyirəm ki, siz milli mülki aviasiyanızı tənqid etmişdiniz. Mən oxuyuram, izləyirəm. Mən 
hətta bizi çox sərt tənqid etdiyiniz, bir sıra iradlarınızı bildirdiyiniz vaxtları da xatırladım. Lakin demək 
istəyirəm ki, Azərbaycan Mülki Aviasiyasının baş direktoru buradadır – mən onu çox tərifləmək istəmirəm – 
onun nüfuzu nəinki MDB-də, beynəlxalq miqyasda da kifayət qədər yüksəkdir. Bu gün sizə məlumat vermək 
olar. Əvvəla, indi alyans yaradılmışdır ki, bu da çox mühüm və artıq realdır. O, Birləşmiş Ştatlarda üçüncü 
şirkətdir. Bu, «Azərbaycan milli aviasiya xətləri»dir, o, çətinlik çəkirdi, lakin yaxın vaxtlarda bu alyansa qoşul-
163 
 
                                                
duqdan sonra güclü şəkildə qalxacaqdır; bu, Rusiyanın «Transaero» aviaşirkətidir. O, yaxın vaxtlarda Moskva 
ilə Bakı arasında birgə uçuşlara başlayacaqdır. Düzdür, bəzi çətinliklər var, lakin biz onları birlikdə həll 
edəcəyik; alyansa «Qazaxıstan milli aviasiya xətləri» və Rusiyanın üç ən iri şirkəti – Ural, Sibir, Uzaq Şərq 
şirkətləri də daxildir. Bu çox güclü alyans olacaqdır və iqtisadiyyatda öz layiqli yerini tuta biləcəkdir. Sizin 
aviasiyaya şəxsi töhfəniz və tələbkarlığınız da bu baxımdan əhəmiyyətlidir. 
Fürsətdən istifadə edərək, özünüzün əkdiyiniz ağaca – mülki aviasiyaya konkret həyat yolunuzda verdiyiniz 
çox böyük töhfəyə görə Sizə təşəkkürümü bildirmək istəyirəm. Mən Sizi tez-tez görürəm və Dövlət Başçıları 
Şurasında çıxışınızı da dinləmişəm. Biz Rusiya prezidenti ilə Sizin görüşünüzdən çox razı qaldıq. Sizin nümayiş 
etdirdiyiniz o böyüklük  MDB-ni dəstəkləmək üçün, ümumən MDB-nin strategiyası üçün vacib idi. Mən Sizə 
ürəkdən minnətdaram və başlıcası, arzum budur ki, öz xalqınıza, öz ölkənizə və bizə hələ uzun illər ərzində 
xidmət etmək üçün özünüzü bir qədər qoruyasınız. Çünki bu bizim gələcəyimiz üçün çox vacibdir. 
H e y d ə r   Ə l i y e v: Hisslərinizə görə sağ olun. Aviasiyamız haqqında dediklərinizin hamısına görə sizə 
təşəkkür edirəm. Biz hava limanımızı ağır şəraitdə yarada bildik. Lakin doğru dediniz ki, mən onun tikintisinə 
hələ 80-cı illərin əvvəllərində burada işləyərkən başlamışdım. İllər ötdü,  hər şey dayandı. Ancaq sonra mən onu 
başa çatdırmalı oldum. Şadam ki, onun tikintisi mən burada olmayanda dayandırılmışdı. Ona görə ki, o vaxtlar 
biz belə səviyyəyə gəlib çıxa bilməzdik. İndi isə səviyyə həqiqətən yüksəkdir. Amma mən ondan həmişə tələb 
edirəm, biz ona çox zəngin sərvət vermişik, o isə bunu çox bacarıqla, səliqə ilə, yaxşı və yüksək səviyyədə 
istismar, istifadə etməlidir. Bir sözlə, mən onlardan daim bunu tələb edirəm. 
Mən İoseliani haqqında çox eşitmişəm, amma onu birinci dəfədir görürəm. Biz bir-birimizə heç zaman milli 
əlamətlərə görə fərq qoymamışıq. Bilirəm ki, o, böyük kardioloqdur, öz sahəsində çox işlər görür. Bilirəm ki, 
onun Azərbaycana çox səmimi münasibəti var və şübhəsiz, bütün bunlar qarşılıqlıdır. Əlbəttə, onun bir nöqsanı 
var ki, indiyədək Azərbaycanda olmayıbdır. Onun buraya gəlməsinə şərait yaratdığınıza görə mən sizə 
minnətdaram. 
Sizin söhbətiniz mənim üçün çox xoşdur. Bu gün biz sizinlə birlikdə olacağıq, hələ danışacağıq. 
L y u d m i l a   Ş v e t s o v a: Bizim rejissor Aviasiya  İnstitutunun məzunudur, Tatyana Qriqoryevnanın 
yanında xar olmaq istəmirdi. Ona görə də var qüvvə ilə çalışmışdır. 
H e y d ə r   Ə l i y e v: Bilirsinizmi, heyrətamizdir. (Rusiyanın əməkdar artisti Lyudmila Nikolayevaya 
müraciətlə) Səs də, ifaçılıq məharəti də, üstəlik, sürət də heyrətamiz idi. Əgər siz nərmə-nazik olsaydınız, 
deyərdim ki, bəli, təbii haldır. Siz rus qadınına xas boy-buxunla – rus qadını boy-buxunu ilə həmişə 
fərqlənmişdir – çox gözəl çıxış etdiniz, çox gözəl rəqs etdiniz, sadəcə olaraq, heyrətamiz idi. Mən sizi xüsusi 
təbrik edirəm. 
Əlbəttə, aparıcının ünvanına xoş və yaxşı sözlər demək lazımdır. Bir baxın, necə gözəl qadındır, təkcə 
səhnəyə gəlişi ilə təsəvvür yaradır ki, hər şey yaxşı olacaqdır. Ən başlıcası isə budur ki, o, elan etdikdən sonra  
adamlar gözlədiklərini həqiqətən görürlər. Odur ki, siz də sağ olun. Hamınıza təşəkkürümü bildirirəm. Hamınızı 
təbrik edirəm*.  
L y u d m i l a   Ş v e t s o v a: Heydər Əliyeviç, əvvəla, mən Sizin sözlərinizə qoşulmaq, bütün aktyorlara, 
bu konsertin bütün təşkilatçılarına təşəkkür etmək istəyirəm. Həm də demək istəyirəm ki, Moskva, əlbəttə, 
xoşbəxt şəhərdir, çünki burada ən müxtəlif millətlərin nümayəndələri Moskvada çoxdur, çünki biz çoxmillətli 
şəhərik və bununla fəxr edirik. 
Əlbəttə, şəhərin mədəniyyətinin belə rəngarəngliyinə və müxtəlifliyinə Azərbaycan da töhfə vermişdir. Sizə 
isə təşəkkür etmək istəyirəm. Çünki bilirəm, Siz necə məşğulsunuz, gündəlik həyatınızda nə qədər problemlər 
və çətinliklər var. Bununla belə, böyük konsertlərdə iki dəfə olmağa, aktyorlarımızın hər bir çıxışını şəxsən 
izləməyə, bu gün söylədiyiniz sözləri deməyə imkan tapmağınız bizim hamımız üçün çox qiymətlidir. Odur ki, 
mən də buna görə Sizə ürəkdən təşəkkür etmək istəyirəm. Siz indi səhnədə də, bu günlərdə də nə baş veribsə, 
hamısını ilhamlandırırdınız. 
 
* Azərbaycan prezidenti Heydər Əliyev qonaqlara respublikamızda Rusiya Federasiyasının və Moskva şəhərinin 
mədəniyyət günlərinin təntənəli açılış və bağlanış mərasimlərini, digər tədbirləri əks etdirən iki videokaset bağışladı. 
164 
 
 
AZƏRBAYCANDA RUSİYA MƏDƏNİYYƏTİ GÜNLƏRİNİN TƏNTƏNƏLİ BAĞLANIŞI 
GECƏSİNDƏ MOSKVA ŞƏHƏRİ İNCƏSƏNƏT USTALARININ KONSERTİNDƏN SONRA 
YARADICI KOLLEKTİVLƏ GÖRÜŞDƏ SÖHBƏT 
 
Respublika sarayı 
 
30 iyun 2000-ci il 
 
H e y d ə r   Ə l i y e v: Sizin hamınızı Azərbaycanda Rusiya mədəniyyəti  günlərinin çox gözəl başa 
çatması münasibətilə təbrik edirəm. Bu gün siz öz çıxışlarınızda burada, Azərbaycanda olmağınızla əlaqədar 
keçirdiyiniz hisslərdən danışdınız. Siz də, bu gün salonda olanlar da, bu günlər Rusiyanın incəsənət xadimlərini 
dinləyənlərin, görənlərin hamısı da daha çox danışa bilərdi. 
Siz üç gündür Azərbaycandasınız, amma bayram yaratdınız. Əvvəla, Rusiya Federasiyasının incəsənətini və 
mədəniyyətini gözəl təmsil etdiniz. İkincisi, bizim hamımızı, azərbaycanlıları, Bakı, Sumqayıt sakinlərini və 
başqalarını sevindirdiniz – axı hər şey televiziya ilə yayımlanır, elə bu gün də canlı yayım oldu, bütün 
respublika sizi gördü, dinlədi. Odur ki, siz hamını sevindirdiniz. Biz yanaşı oturmuşduq və deyirdim ki, bir 
baxın, necə qarşılayırlar. Məsələ onda deyil ki, hər ifaçını alqışlayırdılar, həm də bütün salon ifa olunan mahnı-
lardan və nümayiş etdirdiyiniz rəqslərdən cuşa gəlirdi. Deməli, bütün bunlar ürəyə yatırdı. Bu birincisi. 
İkincisi isə, nəinki ürəyə yatırdı, hətta riqqətə gətirirdi, buna görə də tamaşaçılar eşidən kimi, hiss edən kimi, 
görən kimi cuşa gəlirlər, ürəkləri yerindən oynayır və sizinlə birlikdə oxuyur, sizinlə birlikdə alqışlayır və hətta, 
məncə, sizinlə birlikdə atılıb-düşürdülər. 
Mən Rusiya mədəniyyəti günlərinin açılışında oldum. Əlbəttə, sonrakı günlərdə, çox istəsəm də, imkanım 
olmadı. Amma bu gün bağlanışdır, mən də buradayam. Mənə hər gün məlumat verirlər, bilirəm ki, bütün 
çıxışlarınız hər yerdə və həmişə çox uğurla keçmişdir. İnsanlar sevinirdilər, Rusiyanın incəsənət xadimlərini çox 
böyük hörmət, çox böyük fərəh hissi ilə qarşılayırdılar. Düşünürəm ki, bu günlər siz respublikamızın və 
şəhərimizin sakinlərinə həqiqətən çox böyük məmnunluq, mənəvi zövq bağışladınız. 
Bu gün Lyudmila İvanovna mənə Sumqayıtda sizin necə qarşılandığınızı danışdı. Hiss etdim ki, o bir qədər 
təəccüblənmişdi. Siz bu keşməkeşli zəmanəni yaşamış Sumqayıta bir baxın. Bəlkə də bu gün orada heç də hər 
şey asan deyil, hər şey rəvan deyildir. Lakin bu, təkcə Sumqayıtda deyil, bütün keçmiş Sovetlər İttifaqı 
məkanında belədir. Elə Rusiyada da, Azərbaycanda da belədir. Amma bir görün, sizi Sumqayıtda, Bakıda, bütün 
salonlarda necə qarşılayırdılar. Bütün bu salonlar – Opera Teatrımız da, Musiqili Komediya Teatrı da, bax, 
bizim bu baş sarayımız, Respublika sarayı da bu günlər Rusiya incəsənət xadimlərinin tam ixtiyarına 
verilmişdir. Birinci gün də, bu gün də. Burada çox yaxşı sərgilər oldu, sonra bizim İncəsənət muzeyində və 
başqa yerlərdə çıxışlar oldu. Bir sözlə, siz qısa müddətdə çox işlər görə bildiniz. 
Mən bu gün gördüm ki, hər bir kəsin ifa etməsi üçün nə qədər enerji tələb olunur. Bu gün isə sizin konsertiniz 
məhz çox coşğun, həm oxumaq, həm də rəqs etmək tələb olunan nömrələrdən ibarət idi.  
Əlbəttə, siz hamınız gəncsiniz. Ona görə də bütün  bunları sizə nəyə görə deməyim. Sizə bəlkə də təəccüblü 
görünür. Lakin Lyudmila İvanovna və əlbəttə, mən sizin enerjinizə heyran qaldıq. Enerji hər bir insanda – 
birində çox, başqasında az – var. Ən başlıcası, mən sizin sənətinizə heyranam. Rus incəsənəti, Rusiya incəsənəti 
çox zəngindir və şükürlər olsun ki, biz Rusiya mədəniyyətini çox-çox illər ərzində az görməmişik. Amma rus 
mahnılarını, rəqslərini, bədii sözünü hər dəfə dinlədikdə, gördükdə, eşitdikdə heyran qalır və sevinirik. Əvvəla, 
onlarda necə dərin bir məna var. İkincisi, mənəvi zənginlik var, üçüncüsü isə,  əlbəttə, müsiqinin, rəqsin, bədii 
sözün və ümumiyyətlə, sizin nümayiş etdirdiyiniz sənətin səviyyəsi yüksəkdir. 
Çox sağ olun, mən sizin hamınızı təbrik edirəm. Amma düzünü deyin, hansı prezidenti sevirsiniz – Boris 
Nikolayeviçi, yoxsa Vladimir Vladimiroviçi? 
L a d a   D e n s: Bəlkə Sizi? Bu yeni bir mahnıdır. 
H e y d ə r   Ə l i y e v: Mən məhz bunu aydınlaşdırmaq istəyirdim. Əgər hiss varsa, utanmaq nəyə gərək?! 
Düşünürəm ki, sizə hər bir prezident vurula bilər, o cümlədən də mən. 
Hər şeyə görə sağ olun. Bir daha deyirəm, siz bütün Azərbaycana olduqca böyük sevinc bəxş etdiniz. Axı 
burada təkcə çıxışlardan – konsertdən, baletdən, teatrdan söhbət getmir. Söhbət ondan  gedir ki, mədəniyyət, 
incəsənət insanları yaxınlaşdıran, qarşılıqlı münasibətləri, dostluğu möhkəmləndirən çox güclü vasitədir. Bu  
günlər siz Rusiya Federasiyası ilə Azərbaycan arasında dostluğun və əməkdaşlığın möhkəmlənməsi işinə 
olduqca böyük töhfə verdiniz. Burada Qafqazdan – Qaraçay–Çərkəzdən, Şimali Osetiyadan olan gəncləri də 
görmək mənim üçün xoş idi, gözəl gənclər böyüyür. Bilirsinizmi, Qafqazın bu xalqları yüksək istedadları ilə 
həmişə fərqlənmişlər. Neçə-neçə belə adamlar bütün dünyada məşhurdur. Ancaq məni sevindirən budur ki, bu 
hərəkət kəsilmir, dayanmır, bu hərəkət irəliyə doğru gedir. Bir görün, necə cavandırlar və bu gün nə cür gözəl 
çıxış etdilər. Bu gün siz, həqiqətən, elə bir konsert verdiniz ki, burada folklor da, estrada da, gözbağlayıcı da, 
bədii söz də var idi. Amma yəqin ki, ən başlıca xidmət rejissorundur, gərək xidmətlərini qiymətləndirəsən, çünki 
165 
 
o bunların hamısını məharətlə təşkil etmişdi, hər şeyi elə yerbəyer etmişdi ki, bir saniyə də fasilə olmurdu. 
Məsələn, mən bir an belə gözümü səhnədən çəkə bilmirdim.  
166 
 
 
AMERİKA BİRLƏŞMİŞ ŞTATLARININ PREZİDENTİ ZATİ-ALİLƏRİ  
CƏNAB UİLYAM C.KLİNTONA 
 
Hörmətli cənab Prezident! 
Sizi və dost Amerika xalqını milli bayramınız – Amerika Birləşmiş Ştatlarının  müstəqilliyinin ildönümü 
münasibətilə səmimi-qəlbdən təbrik edirəm, ABŞ-ın hökumətinə uğurlar, bütün vətəndaşlarına cansağlığı və 
səadət arzulayıram.  
Biz Azərbaycanla Amerika Birləşmiş Ştatları arasında yaranmış dostluq və əməkdaşlıq əlaqələrinin bundan sonra da in-
kişaf etdirilməsinə olduqca böyük əhəmiyyət veririk və bütün sahələrdə münasibətlərimizi genişləndirmək əzmindəyik. 
İnanıram ki, ölkələrimiz arasında sıx əməkdaşlıq Azərbaycanda demokratik cəmiyyətin qurulmasına, geniş siyasi və iqti-
sadi islahatların aparılmasına, bütövlükdə Qafqaz regionunda tərəqqinin, əmin-amanlığın və demokratiyanın bərqərar 
olmasına xidmət edəcəkdir. 
Ümidvaram ki, ölkələrimiz arasında yaranmış münasibətlər Azərbaycanın ABŞ-la partnyorluğunu və əməkdaşlığını daha da 
inkişaf etdirəcək, Azərbaycanın qarşısında duran problemlərin həllinə, xüsusilə Ermənistan–Azərbaycan münaqişəsinin dinc 
yolla aradan qaldırılmasına və Konqresin məlum 907-ci maddəsinin tamamilə ləğv edilməsinə yönəldilmiş səyləri daha da 
gücləndirəcəkdir. 
Hörmətli Prezident, fürsətdən istifadə edib, Sizə, ailənizə və Amerika xalqına sülh, əmin-amanlıq və səadət 
diləyirəm. 
 
Dərin hörmət və ehtiramla, 
HEYDƏR ƏLİYEV 
Azərbaycan Respublikasının Prezidenti 
 
Bakı şəhəri, 1 iyul 2000-ci il 
167 
 
  
AMERİKA BİRLƏŞMİŞ ŞTATLARININ MİLLİ BAYRAMI–İSTİQLALİYYƏT GÜNÜ 
MÜNASİBƏTİLƏ ABŞ-ın AZƏRBAYCANDAKI SƏFİRLİYİNİN TƏŞKİL  
ETDİYİ RƏSMİ QƏBULDA NİTQ 
    
1 iyul 2000-ci il 
 
Hörmətli cənab səfir!  
Hörmətli xanım Eskudero!  
Hörmətli xanımlar və cənablar!  
Mən Sizi Amerika Birləşmiş Ştatlarının dövlət müstəqilliyinin 224-cü ildönümü münasibətilə, bu milli 
bayram münasibətilə ürəkdən təbrik edirəm. Amerika xalqına sülh, əmin-amanlıq və rifah arzulayıram.  
Amerika Birləşmiş Ştatları dünyanın böyük, iqtisadi cəhətdən inkişaf etmiş, demokratiya yolu ilə uğurla 
gedən bir dövlətidir və 224 il müddətində Amerika xalqı, Amerika dövləti böyük nailiyyətlər əldə etmişdir.  
Azərbaycan öz dövlət müstəqilliyini əldə edəndən sonra Amerika Birləşmiş Ştatları ilə əlaqələr yaradıb və bu 
gün mən böyük məmnuniyyət hissi ilə bəyan edirəm ki, bu əlaqələr tarix nöqteyi-nəzərindən qısa bir zamanda 
sürətlə inkişaf edibdir. Amerika Birləşmiş Ştatları ilə Azərbaycanın əlaqələri bütün sahələri əhatə edir və mən 
bu gün bildirmək istəyirəm ki, Azərbaycan bu əlaqələrdən çox fayda götürübdür. Ümidvaram ki, bundan sonra 
da faydalanacaqdır.  
Amerika Birləşmiş Ştatlarının Qafqaza və o cümlədən Azərbaycana, Mərkəzi Asiyaya böyük marağı var və 
bu maraq həm iqtisadi xarakter daşıyır, həm də digər sahələri əhatə edir. Azərbaycanın da Amerika Birləşmiş 
Ştatları ilə sıx əlaqə saxlamağa və sıx əməkdaşlıq etməyə böyük marağı və böyük istəyi vardır. Ötən illər biz bu 
istiqamətdə müştərək iş görərək böyük nailiyyətlər əldə etmişik.  
Bu illər Amerika Birləşmiş Ştatlarının dövlət xadimləri, iş adamları, biznesmenləri, mədəniyyət, elm 
xadimləri ardıcıl surətdə Azərbaycanı ziyarət ediblər. Eyni zamanda azərbaycanlılar da, Azərbaycanın dövlət 
xadimləri də, Azərbaycanın müxtəlif sahələrində görkəmli vəzifə, mövqe tutan şəxslər də Amerika Birləşmiş 
Ştatlarına ziyarətlər etmişlər. Bizim ölkələrimiz, xalqlarımız arasında mehriban əlaqələr yaranmışdır. Xüsusən, 
Amerika Birləşmiş Ştatlarının prezidenti cənab Bill Klinton ilə mənim aramda yaranmış əlaqələrə çox yüksək 
qiymət verirəm.  
Ötən illərdə biz həm Amerika Birləşmiş Ştatlarında, həm də beynəlxalq təşkilatlarda prezident cənab Bill 
Klinton ilə dəfələrlə görüşmüşük, Azərbaycan ilə Amerika Birləşmiş Ştatları arasında Ağ evdə sazişlər im-
zalamışıq, çox danışıqlar aparmışıq. Bunlar hamısı da bizim ölkələrimiz arasında olan əlaqələrin inkişaf 
etdirilməsinə həsr olunmuşdur.  
Amerika Birləşmiş Ştatlarının müxtəlif şirkətlərinin, o cümlədən böyük neft şirkətlərinin Azərbaycanda 
işləməsi üçün bütün imkanlar yaranıbdır və ötən illərdə Amerika Birləşmiş Ştatlarının neft şirkətləri ilə 
Azərbaycan Dövlət Neft Şirkəti arasında bir çox sazişlər, müqavilələr imzalanmışdır. Sevindirici haldır ki, onlar 
artıq həyata keçirilir və çox müsbət nəticələr verir.  
1997-ci ilin iyul-avqust aylarında mənim Amerika Birləşmiş Ştatlarına etdiyim rəsmi ziyarət, apardığımız 
çoxsaylı danışıqlar və Ağ evdə imzalanmış sənədlər Amerika–Azərbaycan əlaqələri tarixində xüsusi yer tutur. 
Çox əlamətdar haldır ki, 1997-ci il avqust ayının 1-də Ağ evdə prezident cənab Bill Klinton ilə mən ölkələr 
arasındakı sazişi imzalayarkən, eyni zamanda Ağ evdə dörd neft müqaviləsi imzalanıbdır. Amerikanın dörd 
böyük neft şirkəti ilə Azərbaycan Dövlət Neft Şirkəti arasında böyük müqavilələr imzalanıbdır. Bunun 
əhəmiyyəti ondan ibarətdir ki, onlar məhz Vaşinqtonda, Ağ evdə və cənab Bill Klintonun, Amerika dövlətinin 
digər başçılarının iştirakı ilə imzalanıbdır.  
Müstəqil Azərbaycanın tarixində 1994-cü il sentyabr ayının 20-də Bakıda «Əsrin müqaviləsi»nin 
imzalanması məhz Amerika–Azərbaycan əlaqələrinin yaranması və inkişaf etməsi nəticəsində olmuşdur və 
Amerika Birləşmiş Ştatları hökumətinin, şəxsən prezident Bill Klintonun dəstəyi nəticəsində olmuşdur. O 
gündən ötən illər ərzində çox işlər görülmüş və məhz o vaxt müqavilə ilə əsası qurulan proqramlar uğurla yerinə 
yetirilmiş, yeni neft kəmərləri yaranmış, neft hasilatına başlanmış, neftin ixracı təmin olunmuş və nəhayət, 
keçən ilin noyabr ayında İstanbulda, ATƏT-in zirvə görüşündə bizim hamımızın uzun illər üzərində 
çalışdığımız Bakı–Tbilisi–Ceyhan ixrac neft kəmərinin inşası haqqında da müqavilə imzalanmışdır. Bu, tarixi 
hadisədir. İstanbulda bu müqaviləni Türkiyə Cümhuriyyətinin prezidenti, Gürcüstan prezidenti, Qazaxıstan 
prezidenti, Azərbaycan prezidenti imzalamışlar. O müqaviləni eyni zamanda Amerika Birləşmiş Ştatlarının pre-
zidenti cənab Bill Klinton da imzalamışdır.  
İftixar hissi ilə deyə bilərəm ki, bizim bir neçə ay bundan öncə İstanbulda, ATƏT-in zirvə görüşündə , 
«Çırağan» Sarayında imzaladığımız müqavilə artıq həyata keçirilir. Azərbaycan parlamenti, Gürcüstan 
parlamenti və Türkiyə parlamenti bu müqaviləni ratifikasiya ediblər, təsdiq ediblər. Artıq Bakı–Tbilisi–Ceyhan 
ixrac neft kəmərinin əməli surətdə inşa edilməsinə başlanıbdır.  
168 
 
Bunlar bizim əməkdaşlığımızın, Amerika Birləşmiş Ştatları – Azərbaycan əlaqələrinin nə qədər uğurlu olmasını 
əyani surətdə nümayiş etdirir. Ancaq bizim əlaqələrimiz – iqtisadi əlaqələrimiz, siyasi əlaqələrimiz gətirdiyim 
bu faktlarla məhdudlaşmır.  
Səfir cənab Eskudero da bir çox məsələlərə toxundu. Bunların hamısını bir yerə toplayanda təsəvvür etmək 
olar ki, bizim əlaqələrimiz nə qədər genişdir və nə qədər yüksək səviyyədədir.  
Amerika Birləşmiş Ştatları ilə Azərbaycan arasındakı əlaqələrdə Ermənistan–Azərbaycan, Dağlıq Qarabağ 
münaqişəsinin həll olunması məsələsi xüsusi yer tutur. Amerika Birləşmiş Ştatları Rusiya və Fransa ilə birlikdə 
1997-ci ilin əvvəlindən ATƏT-in Minsk qrupunun həmsədridir. Bu illərdə məsələnin sülh yolu ilə həll olunması 
üçün çox səylər göstərilibdir və Amerika Birləşmiş Ştatları da bu prosesdə çox fəaldır.  
Mən bu məsələni prezident cənab Bill Klinton ilə həm 1997-ci il avqust ayının 1-də, sonra keçən ilin noyabr 
ayında İstanbulda, ondan sonra isə bu ilin yanvar ayında Davosda, bu ilin fevral ayında Vaşinqtonda, Ağ evdə 
çox geniş müzakirə etmişəm. Amerika Birləşmiş Ştatlarının hökuməti, prezident Bill Klinton və dövlət katibi 
xanım Olbrayt bu məsələni çox yaxşı bilirlər və məsələnin həll olunması üçün səylər göstərirlər.  
1999-cu ildə və bu il, 2000-ci ildə Ermənistan prezidenti ilə Azərbaycan prezidenti arasında birbaşa, 
bilavasitə danışıqlar başlanmış, bir neçə görüş keçirilmiş və Amerika Birləşmiş Ştatları, şəxsən prezident Bill 
Klinton dəfələrlə bəyan etmişdir ki, onlar bu görüşləri dəstəkləyirlər, bu görüşlərin uğurla keçirilməsi üçün öz 
səylərini göstərməyə hazırdırlar və bu görüşlərə çox böyük ümidlər bəsləyirlər.  
Biz bütün bu səyləri yüksək qiymətləndiririk. Amma eyni zamanda, biz Amerika Birləşmiş Ştatlarından 
Ermənistan–Azərbaycan münaqişəsinin, Dağlıq Qarabağ münaqişəsinin sülh yolu ilə həll olunması sahəsində 
daha da səmərəli fəaliyyət gözləyirik. Biz hesab edirik ki, bu istiqamətdə Amerika Birləşmiş Ştatlarının 
imkanları çoxdur. Arzu edirik ki, bu imkanlardan tamamilə istifadə olunsun, Ermənistanla Azərbaycan arasında 
sülh yaransın, Ermənistan silahlı qüvvələri tərəfindən işğal olunmuş Azərbaycan torpaqları azad edilsin, öz 
yerindən-yurdundan zorla çıxarılmış bir milyondan artıq azərbaycanlı evlərinə, obalarına qayıtsınlar, 
Azərbaycanın ərazi bütövlüyü təmin olunsun.  
Bu ilin fevral ayında Vaşinqtonda – Ağ evdə mən prezident Bill Klintonla söhbət edərkən o bir daha bəyan 
etdi ki, bu sahədə öz səylərini göstərəcəkdir. Eyni zamanda bildirdi ki, sülh əldə ediləndən, saziş imzalanandan 
sonra Amerika Birləşmiş Ştatları həm öz imkanlarını, həm dünyanın maliyyə mərkəzlərinin imkanlarını, başqa 
donorların imkanlarını Azərbaycanın işğaldan azad olunan ərazilərinin bərpasına cəlb etmək üçün lazımi 
tədbirlər görəcəkdir. Bu gün burada səfir Eskudero da bu bəyanatı verdi. Bunlardan belə nəticə çıxarmaq olar ki, 
demək, biz məsələnin sülh yolu ilə həll edilməsinə yaxınlaşırıq. Bunlardan belə nəticə çıxarmaq olar ki, indi 
Amerika Birləşmiş Ştatları təkcə sülh əldə edilməsi barədə yox, eyni zamanda, sülh bağlanandan sonra 
ərazilərin bərpa olunması və abadlıq işlərinin aparılması haqqında da düşünür. Buna görə çox minnətdarıq.  
Ancaq eyni zamanda, bir daha, bir daha deyirəm – biz tezliklə sülh əldə etməliyik. Sülh əldə edəndən sonra 
isə bütün bərpa işləri aparılacaqdır. Təbiidir ki, biz bunları Dünya Birliyinin yardımı ilə edə bilərik. Onların 
yardımı olmasa, biz bunu təkbaşına edə bilməyəcəyik.  
ATƏT-in Minsk qrupu həmsədrlərinin nümayəndələri sabah Azərbaycana gələcəklər. Mən onlarla görüşü 
gözləyirəm və danışıqlar aparacağıq. Ümidvar olduğumu bildirmək istəyirəm ki, sülh prosesinin 
intensivləşdirilməsi sahəsində həmsədrlərin fəaliyyəti başlanıb və davam edəcəkdir.  
Bir sözlə, Amerika Birləşmiş Ştatları ilə Azərbaycan arasındakı əlaqələr genişdir və sürətlə inkişaf edir. Sizi 
əmin edə bilərəm ki, bundan sonra daha yüksək sürətlə inkişaf edəcəkdir.  
Ancaq Qafqazda, xüsusən Cənubi Qafqazda sülhün və təhlükəsizliyin təmin edilməsi üçün Ermənistan–
Azərbaycan münaqişəsinə son qoyulmalıdır. Azərbaycanın ərazi bütövlüyü bərpa olunmalı, Ermənistanla 
Azərbaycan arasında sülh yaranmalıdır. Bu bütün Qafqaz üçün, Cənubi Qafqaz ölkələri üçün çox böyük və 
gözəl gələcək açacaqdır.  
Amerika Birləşmiş Ştatları–Azərbaycan əlaqələrinin inkişaf etməsində mən ABŞ-ın Azərbaycandakı 
səfirliyinin və şəxsən səfir cənab Eskuderonun xüsusi rolunu qeyd edirəm. Cənab Eskudero bəyan etdi ki, artıq 
o, səfirlik fəaliyyətini başa çatdırır, yaxın zamanlarda Azərbaycanı tərk edəcək, başqa işlə məşğul olacaqdır. 
Mən buna təəssüf edirəm. Eyni zamanda, dövlətin qanunu hamı üçün qanundur. Amma onu demək istəyirəm ki, 
cənab Eskudero Azərbaycanda işlədiyi zaman bir səfir kimi, həm öz ölkəsinin bütün milli, dövlət maraqlarını 
təmsil etmək sahəsində, həm də Azərbaycan–Amerika əlaqələrinin inkişaf etdirilməsi sahəsində böyük 
xidmətlər göstərmişdir. Bu xidmətlərə görə mən ona səmimi-qəlbdən təşəkkür edirəm.  
Mənim düşüncəmə görə, səfirlik fəaliyyəti çox ağır bir vəzifədir. Ancaq hər bir səfir işlədiyi ölkədə böyük 
vəzifələri həyata keçirməlidir: birincisi, öz ölkəsinin milli maraqlarını layiqincə yerinə yetirməli, ikincisi, öz 
ölkəsi ilə səfirlik fəaliyyəti göstərdiyi ölkə arasında əlaqələrin inkişaf etməsi üçün həmişə müsbət addımlar 
atmalı, üçüncüsü isə, səfirlik elədiyi ölkənin xalqına, millətinə, milli ənənələrinə, adətlərinə hörmətlə yanaş-
malıdır. Səfir cənab Eskudero bütün bu keyfiyyətləri özündə cəmləşdirən bir şəxsdir. Buna görə əvvəlki 
ölkələrdə də onun fəaliyyəti uğurlu olubdur, Azərbaycanda da fəaliyyəti çox uğurla başa çatır.  
Mən səfir cənab Eskuderoya, xanım Eskuderoya, onların ailəsinə səadət, xoşbəxtlik arzu edirəm. Səfir 
Eskuderoya gələcək işlərində uğurlar arzulayıram. Ən əsası isə, hamısına cansağlığı arzu edirəm.  
169 
 
Bu əlamətdar və çox mötəbər bayram münasibətilə sizi bir daha təbrik edirəm. Amerika xalqına sülh, əmin-
amanlıq, rifah arzulayıram. Sağ olun.  
170 
 
 
BELARUS RESPUBLİKASININ PREZİDENTİ  
ZATİ-ALİLƏRİ  
CƏNAB ALEKSANDR LUKAŞENKOYA 
 
Hörmətli cənab Prezident! 
Belarus Respublikasının milli bayramı – Müstəqillik günü münasibətilə Sizi və dost Belarus xalqını 
ürəkdən təbrik edir, ölkənizə sülh, tərəqqi və əmin-amanlıq arzulayıram. 
Biz Azərbaycan Respublikası ilə Belarus Respublikası arasında dostluq və əməkdaşlıq əlaqələrinin 
genişlənməsinə böyük əhəmiyyət veririk. 
İnanıram ki, qarşılıqlı səylərlə biz ölkələrimiz arasında münasibətləri hərtərəfli inkişaf etdirib dövlətlərimizin 
suverenliyinin və müstəqilliyinin getdikcə möhkəmlənməsinə, xalqlarımızın rifahının yaxşılaşmasına nail 
olacağıq. 
 
Hörmətlə, 
 
HEYDƏR ƏLİYEV 
Azərbaycan  Respublikasının Prezidenti 
 
Bakı şəhəri          
171 
 
 
FRANSA RESPUBLİKASININ PREZİDENTİ 
ZATİ-ALİLƏRİ 
CƏNAB JAK ŞİRAKA 
 
Hörmətli cənab Prezident! 
Əziz dostum! 
Fransanın futbol üzrə milli yığma komandasının Avropa çempionu adını qazanması məni ürəkdən 
sevindirdi. 
Bu parlaq qələbə münasibətilə Sizi və dost Fransa xalqını təbrik edir, sevincinizə qoşulur, futbolçulara yeni-
yeni uğurlar arzulayıram. 
 
Hörmətlə, 
HEYDƏR ƏLİYEV 
Azərbaycan Respublikasının Prezidenti 
    
172 
 
 
ATƏT-in MİNSK QRUPUNUN NÜMAYƏNDƏ HEYƏTİ İLƏ GÖRÜŞDƏ  
SÖHBƏT 
 
Prezident sarayı 
 
2 iyul 2000-ci il 
 
H e y d ə r   Ə l i y e v: Hörmətli qonaqlar! 
ATƏT-in Minsk qrupu həmsədrlərinin nümayəndə he- yətlərinin bölgəmizə və xüsusən Azərbaycana 
gəlməsini biz çox  əlamətdar hadisə hesab edirik. Buna görə sizə təşəkkür edirəm və sizi Azərbaycanda 
salamlayıram. 
Bəzən belə təsəvvür yaranır ki, Minsk qrupunun fəaliyyəti müəyyən qədər passivləşibdir. Xüsusən, 
Ermənistan və Azərbaycan prezidentlərinin bilavasitə, şəxsən görüşlərindən sonra fikir yaranıbdır. Amma bu 
fikirlər düz deyil, yanlışdır. Mən hesab edirəm ki, Ermənistan–Azərbaycan münaqişəsini, Dağlıq Qarabağ 
münaqişəsini həll etmək üçün bütün vasitələrdən istifadə etməliyik. Hesab edirəm ki, bu barədə ən əsas, ən 
güclü vasitə, təbiidir ki, ATƏT-dir, onun yaratdığı Minsk qrupudur, Minsk qrupunun həmsədrləri Rusiya, 
Amerika Birləşmiş Ştatları, Fransadır. 
Ermənistan və Azərbaycan prezidentlərinin bilavasitə görüşləri, sadəcə, bu sülh prosesinə daha da müəyyən 
bir təkan vermək, yaxud da bu prosesi daha da gücləndirmək məqsədi daşıyır. Ancaq bunlar bir-birini inkar da 
etmir. Yəni həm Minsk qrupu həmsədrlərinin, həm də iki ölkənin prezidentlərinin görüşləri bu məsələnin 
kompleks şəkildə, sülh yolu ilə həll olunması üçün daha da səmərəli ola bilər. Ona görə də mən sizin ölkəmizə 
gəlişinizi çox yüksək qiymətləndirirəm və bu barədə sizinlə danışıqlar aparmağa hazıram. Buyurun. 
K e r i   K a v a n o (ATƏT-in Minsk qrupunun ABŞ tərəfindən həmsədri): Cənab Prezident, çox sağ olun. 
Hər şeydən öncə, icazə verin, onu bildirim ki, mən və həmkarlarım Sizin indi söylədiklərinizlə tamamilə razıyıq. 
Biz də hesab edirik ki, münaqişənin sülh yolu ilə həll olunması və sülh əldə edilməsi üçün birbaşa danışıqlar çox 
əhəmiyyətlidir. Eyni zamanda, Minsk prosesinin də irəli getməsi bu münaqişənin həllində mühüm amillərdən 
biridir və birlikdə götürüldükdə, hər ikisi münaqişənin tezliklə həll olunmasına, sülh yolu ilə aradan qaldı-
rılmasına kömək edər. 
Heç kəsin şübhəsi yoxdur ki, sülh əldə olunması böyük enerji tələb edir. Azərbaycan barədə bildiklərimiz də 
ondan ibarətdir ki, burada, ümumiyyətlə, enerji məsələlərində heç vaxt məhdudiyyət, qıtlıq olmayıbdır. 
Sizin qonaqpərvərliyiniz və mehribançılığınız hər zaman yaxşı mənada bizim yaddaşlarımızda qalıb, bizə 
təsir edibdir. Sizə onu demək istəyirəm ki, məni müşayiət edən nümayəndə heyəti həm Yanardağda, həm də 
Atəşgahda olub və biz bir daha anladıq ki, sizdə olan enerji təkcə öz xalqınızdan aldığınız enerji deyil, həm də 
bu yerin təkində Azərbaycana verilmiş sərvətlərdən, torpaqdan doğan enerjidir. Beləliklə də, biz hesab edirik ki, 
Siz bu enerji vasitəsilə bizə – həmsədrlərə  də böyük təsir göstərirsiniz. Görəcəksiniz ki, fəaliyyətimizdə biz də 
əlavə səylər göstəririk ki, o enerjidən mümkün qədər faydalanaraq işi irəli aparaq. 
Doğrudur ki, biz sonuncu dəfə 6 ay bundan öncə burada olmuşuq. Yəqin xatırlayırsınız ki, həmin səfər 
zamanı həmsədrlər əsas diqqəti münaqişə həll olunduqdan sonra həyata keçiriləcək bərpa, yenidən məskun-
laşdırma işlərinə həsr etmişdilər. Biz həmin səylərimizi davam etdirmişik və 6 həftə bundan öncə Cenevrədə bu 
barədə danışıqlar olmuşdur. 
6 həftə bundan əvvəl Cenevrədə 20 beynəlxalq təşkilatın 30–40 nümayəndəsi toplaşaraq bu məsələləri 
müzakirə etdi. Bu görüşün gündəliyinin ən əsas məsələsi və hamının daha çox diqqət yetirdiyi məsələ 
Azərbaycanda, Ermənistanda, bütün regionda sülh əldə olunması və bu sülh əldə olunduqdan sonra regionun 
inkişaf etdirilməsi üçün quruculuq və bərpa işlərinin həyata keçirilməsi məsələsi idi. 
Dağlıq Qarabağ probleminin həll olunması üçün bu yaxınlarda daha yüksək səviyyədə də səylər 
göstərilmişdir. Bizim hamımız bu yaxınlarda Sizin Moskvaya səfərinizi, orada prezident Köçəryan ilə 
keçirdiyiniz görüşü və hər iki prezidentin Rusiya prezidenti Putinlə görüşünü böyük diqqətlə izlədik. 
Bilirsiniz ki, ötən həftə Ermənistan prezidenti Robert Köçəryan Vaşinqtonda olmuş, ABŞ prezidenti Bill 
Klintonla da görüşmüşdür. Sonra isə o, Parisdə Fransa prezidenti Jak Şirakla görüşmüşdür. Bütün bu görüşləri 
nəzərə alaraq, biz hesab etdik ki, Minsk qrupu həmsədrlərinin regiona səfər etməsi üçün münasib vaxt çatmışdır. 
Öncə biz həmin görüşlər barədə sizə məlumat vermək, bu prosesi irəli aparmaq üçün sizin baxışlarınızla tanış 
olmaq istəyirik. Bir də bu görüşlərin işığında bizim daha nələri təklif edə biləcəyimiz, səmərəli çalışa 
bilməyimiz barədə fikir mübadiləsi aparmaq istəyirik. 
Bilirsiniz ki, sabah biz Qazax rayonuna getmək istəyirik. İstəyirik ki, Qazax rayonuna çatdıqda 
«Qırmızıkörpü»də olaq, regionda iqtisadi inkişafın gələcəkdə həyata keçirilməsi imkanlarını araşdıraq. Ümid 
edirik ki, elə oradaca sərhəddən Ermənistana keçə biləcəyik. Ümidvarıq ki, ATƏT-in regiondakı nümayəndələri 
ilə birlikdə biz bu missiyanı həyata keçirəcəyik. Hansı addımları atmaq, hansı tədbirləri həyata keçirmək 
lazımdır ki, qarşılıqlı inam yaratmaq mümkün olsun, bu barədə də əlavə imkanları nəzərdən keçirəcəyik. 
173 
 
Şübhə yoxdur ki, atəşkəsin indiyə qədər qorunub saxlanılması sahəsində müvəffəqiyyət, uğur olmasaydı, 
belə bir ziyarət də, belə bir səfər də mümkün olmazdı. Biz atəşkəsə indiyədək riayət edilməsi sahəsində əldə 
olunmuş nailiyyətləri yüksək qiymətləndiririk və  ümidvar olduğumu bildiririk ki, atəşkəs bundan sonra da 
davam edəcəkdir. Bu, böyük sülhün əldə olunması üçün yaxşı zəmin rolunu oynayacaqdır. 
Onu da Sizə deməyi özümə borc bilirəm ki, 12 gündən sonra Minsk qrupu Vyanada tam tərkibdə görüşəcəkdir. 
Minsk qrupunun üç həmsədri regiona  səfər, bölgədəki son durum barədə ATƏT-in icraçı sədrinə məlumat verəcək 
və bundan sonra ATƏT-in icraçı sədrinin bölgəyə səfəri  hazırlanacaqdır. 
Biz bu regionda sülhə nail olmaq üçün daha fəal rol oynamaq istiqamətində bütün səylərimizi qoymaqda 
davam edirik. Siz bu sahədə bizim gələcəkdə də səylər göstərəcəyimizə əmin ola bilərsiniz və bizə güvənə 
bilərsiniz. 
İcazənizlə, mən həmkarlarıma da söz vermək istərdim. 
H e y d ə r   Ə l i y e v: Buyurun. 
N i k o l a y   Q r i b k o v (Minsk qrupunun Rusiya tərəfdən həmsədri): Hörmətli Heydər Əliyeviç, 
amerikalı və fransalı həmkarlarıma baxanda bu dəfə mənim bəxtim bir qədər çox gətirdi: mən Bakıya hələ 
dünən gəlmişəm. Odur ki, şəhərinizin küçələrini gəzib-dolaşmağa, onun gözəl binalarına, meydanlarına baxıb 
zövq almağa əla imkanım oldu. Görüşüb söhbət etdiyim şən, mehriban, gözəl adamlar mənə çox böyük təsir 
bağışladılar. Bir sözlə, məndə belə təsəvvür yarandı ki, Azərbaycan inkişaf edir və özü də düzgün istiqamətdə 
inkişaf edir. 
Dünən fikirləşirdim ki, əgər bu Dağlıq Qarabağ münaqişəsi olmasaydı, bütün enerjinizi, bütün qüvvənizi 
Azərbaycanın inkişafına, əməkçilərin həyat səviyyəsinin yüksəlməsinə yönəltsəydiniz, daha bilmirəm, Sizin 
necə bir ölkəniz olardı. Ona görə də amerikalı həmkarlarımın dediyi sözləri təkrar edirəm – biz ona görə 
buradayıq ki, bu köhnə və çox ağır Qarabağ düyününü açmaq yollarını tapmağa kömək etmək üçün bizdən asılı 
nə varsa hamısını, mümkün olan hər şeyi edək. 
Deyildiyi kimi, son vaxtlar Qarabağ məsələsi istiqamətində vəziyyət nəzərəçarpacaq dərəcədə fəallaşmışdır. 
Burada Sizin Moskvaya səfəriniz, erməni həmkarlarınız Robert Köçəryanla söhbətləriniz, sonra Vladimir 
Vladimiroviç Putinlə  ümumi söhbətiniz və nəhayət, Vladimir Vladimiroviçlə ayrıca söhbətiniz xatırladıldı. 
Sonra isə Robert Köçəryanın ABŞ-a və Parisə səfərləri oldu. Əminəm ki, bu  söhbətlər, bu görüşlər hədər 
getməyəcək, bəlkə də tərəfləri Qarabağ düyününü açmağın elə bir güzəştli variantını tapmağa addım-addım 
yaxınlaşdıracaq ki, bu, azərbaycanlıların da qanuni mənafelərini lazımi dərəcədə təmin edərdi. 
Mən bilirəm ki, Moskvada Sizin aranızda olmuş söhbətdən Bakıda da, Yerevanda da razı qaldıqlarını 
söyləyirlər. Bu söhbət bəlkə də hər hansı irəlilədici qərar, nəticə əldə edilməsinə gətirib çıxarmasa da, mühüm 
bir söhbət oldu, heç olmasa ona görə ki, Azərbaycan və Ermənistan prezidentləri arasında dialoqdakı az qala beş 
aylıq fasiləyə son qoymağa imkan verdi. Mən bilirəm ki, bu söhbət zamanı qarşılıqlı etimad tədbirlərini 
möhkəmlətmək məsələlərinə böyük əhəmiyyət verilmişdir. Bu tədbirlər vacibdir, çünki tərəflərə regionda eti-
madı möhkəmlətməyə imkan  verir, ciddi qərarların tapılmasına kömək edir, bunu asanlaşdırır. 
Hörmətli Heydər Əliyeviç, bildiyiniz kimi, sabah üç həmsədr sərhəddə, Qazax rayonunda monitorinq 
keçirəcəkdir. Bu  monitorinq Sizin razılığınız sayəsində, ATƏT sədrinin şəxsi nümayəndəsi səfir Ancey 
Kasprşikin bu işə verdiyi töhfə sayəsində, əlbəttə, buna görə biz ona çox minnətdarıq, təşkil ediləcəkdir. 
Bilirsinizmi, düşündüm ki, həmsədrlər birlikdə gedəcək, bu sərhədi birlikdə keçəcəklər və beləliklə, biz Azər-
baycanla Ermənistan arasındakı, obrazlı desək, bu divarda kiçik də olsa bir yarıq açacağıq. Mən kiçik dedim, 
əslində isə, böyük olacaqdır. Əgər bizim üçümüzü, xüsusən də cənab Kavanonu bir tərəfə, cənab Qayyardı isə o 
biri tərəfə qoysalar, onda əməlli-başlı yarıq əmələ gələr. Ümidvarıq ki, bunun sayəsində iki dövlət arasında 
humanitar əməkdaşlıq inkişaf etməyə başlayanda və regiona beynəlxalq yardım, kömək göstərilməyə 
başlandıqda isə o, ölkələrinizi birləşdirəcək  telə çevriləcəkdir. 
Bilirik ki, Sizinlə hər dəfə görüşdükdə biz güc alırıq və bu güc bizə münaqişənin sülh yolu ilə tezliklə aradan 
qaldırılmasına nail olmaq naminə işləməyə imkan verir. Ümidvarıq ki, biz Sizdən bu dəfə də yaxşı məsləhətlər 
və müdrik xeyir-dualar alacağıq. Sağ olun. 
J a n – J a k   Q a y y a r d a (Minsk qrupunun Fransa tərəfdən həmsədri): Cənab Prezident, görüşümüzün 
əvvəlində Sizin söylədiyiniz sözlər, məncə, ümumi fəaliyyətimizi birləşdirən və gələcəkdə bizə münaqişənin 
aradan qaldırılması prosesində nəticələrə nail olmağa imkan verəcək dərin mənanı əks etdirir. 
Beləliklə, Sizin prezident Köçəryanla apardığınız danışıqlar prosesi bizi işsiz qoymayacaqdır. Bu danışıqlar 
prosesində lazımi əsaslar var və onlar bizə nəticələr əldə edilməsi üçün sanballı zəminə malik olmağa imkan 
verəcəkdir. Demək istəyirəm ki, siz nə qədər tez-tez görüşürsünüzsə, bizi işə bir o qədər çox ruhlandırırsınız, biz 
bir o qədər çox yəqin edirik ki, ümumi səylərimiz irəliləyişə gətirib çıxaracaqdır. 
Beləliklə, demək olar ki, söhbət bizim aramızda fəal qarşılıqlı əlaqədən gedir və son həftələr Sizin aranızda 
danışıqlar prosesinin, dialoqun fəal surətdə yenidən başlanmasından gedir. O ki qaldı bizim öhdəliklərimizə,  
nəzərə çatdırmaq istərdim ki, söhbət təkcə siyasi öhdəliklərdən deyil, eləcə də sırf insani öhdəliklərdən gedir. 
Yəni işlətdiyimiz siyasi terminlərin arxasında əslində bu münaqişədən zərər çəkmiş adamların taleyi, insan 
174 
 
taleləri durur və biz bu talelərə görə məsuliyyət daşıyırıq. Əgər razılaşma  əldə edilərsə, müvəffəqiyyət qazan-
maqda bizə kömək göstərəcək  beynəlxalq ictimaiyyəti məhz bu baxımdan səfərbərliyə almaq niyyətindəyik. 
Nəzərə çatdırmaq istərdim ki, bu bizim əsas vəzifəmizdir və münaqişənin həlli yollarını tapmaq niyyətində 
biz hamımız yekdilik. O ki qaldı Fransaya, mən ikicə kəlmə əlavə etmək istərdim. Prezident Şirakdan eşitdiyiniz 
sözlər belə bir təminatdan ibarətdir ki, əldə olunmuş razılaşmaların həyata keçirilməsinə kömək üçün iqtisadi 
tədbirlər görmək lazım gəldikdə, Avropa Birliyi bütün səyləri səfərbərliyə alacaqdır. Fransa bu vəzifəni daha  
uğurla yerinə yetirə bilər, ona görə ki, o, qarşıdakı altı ayda Avropa Birliyində sədrlik edəcəkdir. Mən 
həmkarlarımın bu sözlərini də vurğulamaq istərdim ki, biz etimad tədbirlərinə və sabah həyata keçirəcəyimiz 
rəmzi tədbirə – Azərbaycanla Ermənistan arasındakı sərhədi keçməyə böyük  əhəmiyyət veririk. Bununla biz 
azərbaycanlılara və ermənilərə göstərmək istərdik ki, onlar bu hərəkəti dəstəkləsinlər və gələcəkdə belə əlaqələr 
daha çox olsun. Cənab Prezident, buna görə də Sizə demək istərdim ki, öhdəliklərimizi dərk etməyimiz bu gün 
əvvəllər olduğuna nisbətən daha ciddi səciyyə daşıyır. 
H e y d ə r   Ə l i y e v: Mən sizin hamınıza təşəkkür edirəm. Hörmətli səfir Kavano, mən sizə təşəkkür  
edirəm. Hörmətli səfir Qribkov, mən sizə təşəkkür edirəm. Hörmətli səfir Qayyard, mən sizə təşəkkür edirəm. 
Mən göruşümüzün ilk dəqiqələrində dedim; bir də təkrar edirəm ki, böyük bir fasilədən sonra sizin bu bölgəyə 
gəlişiniz, təbiidir ki, bizim üçün çox  əlamətdar hadisədir. Çünki siz bilməlisiniz ki, – hesab edirəm ki, siz bunu 
yaxşı bilirsiniz, amma bir daha deyirəm – Azərbaycan üçün, onun bu günü və gələcəyi üçün, o cümlədən, hesab 
edirəm ki, Ermənistan üçün də bu münaqişənin həll olunması kimi vacib bir məsələ yoxdur. Bizim üçün bu çox 
böyük bir məsələdir. Bu o deməkdir ki, Ermənistan silahlı qüvvələri tərəfindən işğal edilmiş Azərbaycan 
torpaqları azad olunmalıdır, ölkəmizin işğal edilmiş ərazilərindən çıxarılmış və indi çadırlarda qaçqın 
vəziyyətində yaşayan bir milyondan çox vətəndaş öz yerlərinə qayıtmalıdır, Azərbaycanın ərazi bütövlüyü bərpa 
olunmalıdır, Ermənistanla Azərbaycan arasında sülh yaranmalıdır. Bunların hamısı bizim üçün çox vacib 
məsələlərdir. 
İndi siz dünyada ikinci bir dövlət tapa bilməzsiniz ki, onun ərazisinin böyük bir hissəsi, yəni beşdə bir hissəsi 
digər dövlətin silahlı qüvvələrinin işğalı altında olsun. Yaxud da ki, ümumi əhalisinin bu nisbətdə, yəni 8  
milyon əhalidən 1 milyonunun qaçqın vəziyyətində olduğu buna bənzər ikinci ölkə tapa bilməzsiniz. Ona görə 
də bu məsələ bizim üçün ən vacib məsələdir. Mən hesab edirəm ki, bu, Ermənistan üçün də vacib məsələdir. 
Doğrudur, onların torpaqları işğal olunmayıbdır, onların ərazisində öz torpağında, öz vətənində köçkün və ya 
qaçqın vəziyyətində, yaxud çadırlarda yaşayanlar yoxdur. Ancaq onlar bütün Ermənistanı, öz ölkələrini 
müharibə vəziyyətində saxlayırlar. Təbiidir ki, biz də bunu etməyə məcburuq. İki kiçik ölkənin bu qədər silahlı 
qüvvələr saxlamasına sərf olunan vəsait başqa sahələrə sərf olunsaydı, həm Ermənistan, həm Azərbaycan üçün 
nə qədər böyük xeyir gətirərdi. Bunları biz anlayırıq. Amma bunları Ermənistan tərəfi də anlamalıdır. 
Hörmətli cənab Qribkov dedi ki, dünəndən Bakıdadır və burada şəhəri seyr edib, çox yaxşı təəssüratlar əldə 
edibdir. Əsas odur ki, Azərbaycanın iqtisadiyyatı inkişaf edir. Bu həqiqətdir. Belə bir ağır vəziyyətdə, bir 
milyondan artıq vətəndaşımızın qaçqın olduğu, çadırlarda yaşadığı vəziyyətdə biz ölkəmizin iqtisadiyyatında 
son dörd ildə inkişaf yolu ilə gedirik. Siz tamamilə doğru dediniz ki, əgər münaqişəyə son qoyulsaydı, 
nailiyyətlər nə qədər çox olardı. Amma bu, Ermənistan üçün də eyni dərəcədə faydalı olardı. Mən Ermənistanın 
sosial-iqtisadi vəziyyətinə qiymət vermək  istəmirəm, bunu siz bizdən yaxşı bilirsiniz. Çünki siz həm 
Azərbaycanda, Bakıda olursunuz, həm də Yerevanda olursunuz, müqayisə etməyə və nəticə çıxarmağa 
imkanlarınız vardır. Ona görə də mən hesab edirəm ki, əgər sülh yaransa, bu, Ermənistan üçün də çox faydalı 
olacaqdır. 
İndi çoxları, siz də, prezident Köçəryan da, Minsk qrupu həmsədrlərinin mənsub olduqları ölkələrin 
prezidentləri də deyirlər ki, iqtisadi əlaqələri inkişaf etdirmək, qarşılıqlı inam yaratmaq lazımdır, bundan sonra 
sülh əldə etmək olar. Biz isə hesab edirik ki, bu, müəyyən qədər bizim özümüzü aldatmaq deməkdir. Birincisi, 
belə münaqişədə olan iki ölkə arasında iqtisadi əməkdaşlıq aparmaq qeyri-mümkündür. Ona görə yox ki, bunu 
Azərbaycan hökuməti, yaxud Azərbaycanın prezidenti istəmir. Bu, sadəcə olaraq, real deyildir. İkincisi isə – 
gərək hər şeyi açıq, necə varsa, o cür deyəsən – o da ondan ibarətdir ki, əgər sülh yaransa, qarşılıqlı inam dərhal 
yaranacaqdır. Sizin monitorinq keçirməyinizi mən bəyənirəm. Allah eləsin ki, bu sizə yaxşı nəticələr versin. 
Ancaq bu tədbirlərlə biz istədiyimiz məqsədə nail ola bilmərik. Daha da konkret işlər görmək lazımdır. 
Siz burada bəyan etdiniz və mən də deyə bilərəm ki, son vaxtlar Ermənistan və Azərbaycan prezidentləri 
arasında bilavasitə görüşlər keçirilibdir və onlar faydalı olubdur. Mənim xatirimdədir, Cenevrədə iki dəfə 
görüş keçirdik, sonra Yaltada görüşdük,  daha sonra Ermənistan–Azərbaycan sərhədində – Naxçıvan 
bölgəsində görüşümüz oldu. Bu görüşlər bizdə – həm Ermənistan prezidentində, həm də Azərbaycan prezidentində 
çox böyük ümidlər yaratdı. Bizim bu işlərdə tərəqqi əldə etməyimiz ondan ibarət idi ki, hər iki tərəf bəyan etdi 
ki, müəyyən güzəştlərə getmək lazımdır. Mən bu gün də bu fikirdəyəm. Ancaq təəssüf ki, bu məsələ öz ardıcıl 
davamını təmin edə bilmədi. 
Bizim son görüşlərimiz, məsələn, Moskvada prezident Köçəryanla mənim təkbətək görüşüm, prezident 
Köçəryanın, prezident Putinin və prezident Əliyevin üçlükdə görüşü, ondan sonra mənim prezident Putin ilə 
uzun çəkən, çox geniş, ətraflı söhbətimiz – hətta bu görüş sərf etdiyimiz vaxta görə bütün protokol 
175 
 
çərçivələrindən kənara çıxmışdı, ancaq belə açıq söhbətə ehtiyac var idi – bunların hamısı çox əhəmiyyətlidir, 
bu  məsələni həll etməyimiz üçün müəyyən imkanlar yaradır. Bu görüşlərdən sonra Ermənistan prezidenti 
Amerika Birləşmiş Ştatlarında oldu, prezident cənab Bill Klintonla görüşdü, sonra Parisdə oldu, prezident cənab 
Jak Şirakla görüşdü. 
İyunun 29-da mən Fransanın prezidenti cənab Jak Şirakla 40 dəqiqə müddətində telefon danışığı apardım. 
Bizim çox əhəmiyyətli, ətraflı danışığımız oldu. Onu da xatırlatmaq istəyirəm ki, mən bir neçə ay ərzində 
Amerika Birləşmiş Ştatlarının prezidenti cənab Bill Klintonla üç dəfə görüşmüşəm – yanvar ayında Davosda, 
fevral ayında Vaşinqtonda, ondan əvvəl isə keçən ilin noyabr ayında İstanbulda görüşmüşəm. 
Bu görüşlərin hamısı əhəmiyyətlidir, hamısı ümidlər yaradır. Çünki söhbət Minsk qrupunun həmsədrləri olan 
ölkələrin liderlərindən–Rusiyanın, Amerika Birləşmiş Ştatlarının, Fransanın prezidentlərindən – gedir. Təbiidir ki, bu 
görüşlər müsbət  nəticə əldə etmək üçün vasitədir. Biz isə hələlik buna nail ola bilməmişik. Ancaq heç də ümidsiz 
deyilik. Hesab edirəm ki, Minsk qrupu həmsədrlərinin yenidən fəallaşması burada bizə çox fayda gətirə bilər. 
Beynəlxalq maliyyə mərkəzləri ilə Cenevrədə sizin keçirdiyiniz görüş və apardığınız müzakirələr çox 
əhəmiyyətlidir və mən bunu çox yüksək qiymətləndirirəm. 
Prezident Bill Klinton mənimlə görüşlərində bu barədə demişdir ki, məsələnin sülh yolu ilə həll edilməsinə 
nail olan kimi, Amerika Birləşmiş Ştatları işğal olunmuş torpaqların bərpası üçün bütün imkanlarından istifadə 
edəcəkdir. İyunun 29-da mən Fransa prezidenti cənab Jak Şirakla danışarkən o da bu sözləri mənə dedi və 
bildirdi ki, Fransa altı ay müddətində Avropa Birliyinə sədrlik edəcəkdir və əgər sülh yaranarsa, bu sədrlik 
imkanlarından istifadə edərək, işğaldan azad olunan ərazilərimizin bərpa işlərinə çox yardım etmək olar. 
Prezident cənab Jak Şirakın bu fikirlərini hörmətli səfir Qayyard da burada açıqladı. Bunların  hamısı çox 
müsbət hallardır və bizdə ümidlər yaradır. Əgər indi Minsk qrupunun həmsədrləri, o ölkələrin liderləri işğal 
edilmiş torpaqlar azad olunduqdan sonra onların bərpası haqqında düşünürlərsə və siz müvafiq tədbirlər 
görürsünüzsə, Cenevrədə son dəfə keçirdiyiniz görüşdə də çox xeyirli iş görmüsünüzsə, deməli, bu sizdə də 
ümid yaradır ki, sülh əldə olunacaqdır. Çünki sülh yaranmasa, torpaqlar işğaldan azad edilməsə, heç bir 
bərpadan söhbət gedə bilməz. 
Altı ildən çoxdur ki, biz atəşkəs rejimində yaşayırıq. Mən bunu mühüm hadisə hesab edirəm və 
qiymətləndirirəm. Siz də belə fikirdəsiniz. Ancaq bizim cəmiyyətdə hamı bu  fikirdə deyildir. Çünki atəşkəs bir 
il, iki il, üç il, beş il, altı il olar, biz ömür  boyu atəşkəs rejimində yaşamayacağıq ki! Əgər hər dəfə görüşüb 
atəşkəsə yüksək qiymət verməklə bir-birimizi arxayınlaşdırsaq, onda biz heç bir nəticə əldə etməyəcəyik. Atəş-
kəs məqsəd deyil, vasitədir. Amma bu vasitədən də istifadə etmək lazımdır. Biz bu barədə konstruktiv 
mövqedəyik. Məsələnin sülh yolu ilə tezliklə həll edilməsini istəyirik. Ermənistanla Azərbaycan arasında sülh 
yaratmağı arzulayırıq. Bunun Qafqazda da sülh yaradılması üçün böyük əhəmiyyəti olacaqdır, Qafqazda 
təhlükəsizliyin yaradılmasına çox böyük xeyri olacaqdır. 
Moskvada prezident Vladimir Putinin təşəbbüsü ilə dörd prezident görüşdü – Rusiya, Gürcüstan, Ermənistan 
prezidentləri və Azərbaycan prezidenti görüşdülər. Bu görüş Qafqazda, xüsusilə Cənubi Qafqazda iqtisadi 
əməkdaşlığa həsr olunmuşdur. Ancaq Ermənistanla Azərbaycan arasında sülh yaranmasa, bu ümidlər, yəni bu 
niyyətlər, sadəcə, söz olaraq qalacaqdır, bir nəticə verməyəcəkdir. Ona görə də məsələnin kökünə baxmaq 
lazımdır, əsas məsələni həll etmək lazımdır. Mən əminəm ki, əsas məsələ həll olunandan sonra qısa bir 
müddətdə Ermənistanla Azərbaycan arasında inam yaranacaq, ondan sonra iqtisadi əlaqələr yaranacaq, 
Qafqazda təhlükəsizlik təmin olunacaq, Cənubi Qafqaz ölkələri çox fəal əməkdaşlıq edəcəklər. Bu bizə də 
lazımdır. Amma bizdən çox Ermənistana və Gürcüstana lazımdır. 
ATƏT-in sədri iyul ayının 17-də Azərbaycana, bütün bölgəyə gələcəkdir. Dediniz ki, iyulun 12-də siz onunla 
görüşəcəksiniz. İstərdim ki, həm sizin görüşünüz, həm bu səfər müəyyən nəticələr versin, keçmişdə olan səfərlər 
kimi formal xarakter daşımasın. Mən çox arzu edirəm  ki, siz, həmsədrlərin nümayəndələri Bakıya gələrkən 
bizim çadır şəhərciklərinə gedəsiniz. Bakının küçələri, şəhərin indiki görünüşü, burada yaranmış sabitlik, əlbəttə 
ki, sizdə çox xoş təəssüratlar doğurmuşdur. Amma vaxtaşırı çadır şəhərciklərinə gedib, 6–7 il həmin çadırlarda 
yaşayan insanları görsəniz, onların vəziyyəti ilə tanış olsanız, onda sizin təəssüratınız daha dolğun olacaqdır. Mən 
bunu çox sadə edə bilərəm. Siz vertolyotla buradan Qazağa uçmaq istəyirsiniz. Sizə 2–3 saat vaxt lazımdır ki, 
vertolyotla buradan çadır şəhərciklərinə uçasınız, görəsiniz, ondan sonra da qayıdasınız. Bu sizin cəmi dörd saat 
vaxtınızı alacaqdır. Bakıdan çadır şəhərciklərinə məsafə Bakıdan Qazağa olan məsafəyə nisbətən çox qısadır. 
Xahiş edirəm, ATƏT-in sədrinə də mənim bu fikirlərimi çatdırasınız. Mən arzu edirəm ki, o burada olanda 
heç olmasa 3–4 saat vaxt ayırsın, mən onunla birlikdə vertolyotla uçub çadır şəhərciklərindən birinə-ikisinə 
baxaq. Onda o biləcək ki, Azərbaycan nə vəziyyətdədir. 
Bütün bu fikirlərimizi açıq-aydın, tam səmimi sizə çatdıraraq, mən eyni zamanda bir daha təsdiq edirəm ki, 
sizin böyük imkanlarınız vardır. Rusiya, Amerika Birləşmiş Ştatları, Fransa kimi böyük dövlətlər ATƏT-in 
qarşısında öz üzərlərinə götürdükləri vəzifəni əgər yerinə yetirə bilmirlərsə, belə hal bu ölkələrə və həmin 
dövlətlərin rəhbərlərinə şərəf gətirmir. Sizin imkanlarınız çoxdur. Xahiş edirəm ki, bu imkanlardan daha da 
səmərəli istifadə edəsiniz. Biz münaqişəyə son qoyulmasına birlikdə nail olmalıyıq. İndiyə qədər olduğu kimi, 
mən indi də ATƏT-ə, Minsk qrupuna, onun həmsədrlərinə hörmət, ehtiramımı və inamımı bildirirəm. Ümid edi-
176 
 
rəm ki, sizin başladığınız bu proses indi daha da fəal olacaqdır və siz böyük fasilələr etməyəcəksiniz. Təşəkkür 
edirəm.  
K e r i   K a v a n o: İcazə verin, Sizi əmin edim ki, biz qaçqın düşərgələrində olarkən aldığımız təəssüratlar 
hələ də gözlərimizin önündən getməyibdir. Biz öz aramızda da həmin səfərlərimiz barədə dəfələrlə danışmışıq. 
Amerika Birləşmiş Ştatlarında da mən bu təəssüratlarım barədə çoxlarına danışmışam. Biz ailələrin palçıq evlərdə 
yaşadıqlarını görmüşük. Elə körpə uşaqlar, oğlan və qızlar görmüşük ki, onlar indi məktəbə gedirlər və heç vaxt 
evin nə olduğunu bilmirlər. Biz o insanlardan da enerji alıb, sülh əldə olunmasına çalışmalıyıq. 
İcazə verin, Sizi ona da əmin edim ki, biz tamamilə anlayırıq ki, nə atəşkəs, nə iqtisadi vəziyyətin 
yaxşılaşması, nə də inam, yaradıcı tədbirlərin həyata keçirilməsi hərtərəfli sülhün əvəzini vermir. Bu tədbirlər 
irəli getmək, prosesi davam etdirmək üçün mühüm rol oynayır. Amma sülhün əldə olunması aydın surətdə 
bizim ən çox önəm verdiyimiz məsələdir. Biz bu iş üzərində çalışarkən həmişə mən marafon qaçışında iştirak 
edənləri xatırlayıram. Çox güman ki, marafon qaçışı  ən çətin olimpiya idman növüdür. Bəzən məsafənin bir 
neçə metrini qət etmək asan görünür və bu məsafəni birinci qət edəndə hesab edirsən ki, hər şey yaxşıdır və öz 
axarı ilə getməkdədir. Lakin zaman keçdikcə gərginlik getdikcə artır və o məsafəni qət etməyin çətinliyini öz 
üzərində hiss edirsən. Burada kiçik hallar da rol oynamağa başlayır. Məsələn, adam fikir verməyə başlayır ki, 
ayaqqabılarımı bərk  bağlamışammı ki, boşalmasın və ayağımdan çıxmasın. Bəlkə də inam yaradıcı tədbirlər, 
atəşkəsə riayət olunması məhz marafon qaçışındakı həmin xırda detallara bənzəyir. 15 min metr  məsafəni 
qaçdıqdan sonra kimsə sizə içməyə bir az su verəndə, bu qaçışı davam etdirmək üçün enerji vermiş olur. 
Ən mühüm odur ki, məqsədə nail olmaq üçün aydın surətdə irəliyə baxmaq lazımdır. Sizinlə prezident 
Köçəryan arasında birbaşa dialoqdan biz belə nəticə çıxarmışıq ki, Siz məhz o məqsədə – sülh əldə edilməsi 
məqsədinə nail olmağa tam diqqətlisiniz, o işə hakim kəsilmisiniz. Belə hesab edirik ki, biz hamımız birlikdə 
eyni məqsədə çatmaq üçün sanki yürüşə çıxmışıq. Bəzən sürət zəifləyir, bəzən də yenidən artır. Ən mühümü 
odur ki, bir yerdə dayanmaq yoxdur, bu məsələlər irəli gedir. Bu yürüşdə iştirak edənlər də getdikcə öyrənirlər. 
Bilirlər ki, ayaqları yorulsa, dayansalar, onda məqsədə nail ola bilməyəcəklər. Ona görə də Siz bizim 
ləngidiyimizi görəndə bir qədər sürət, təkan verin. Biz də, öz növbəmizdə, əlimizdən gələni edəcəyik ki, Sizinlə 
prezident Köçəryanın irəli getməsi üçün yardımçı olaq. 
Bizim hər birimizin üzərində böyük məsuliyyət və vəzifə vardır. Lakin üzərimizə düşən çətinliyi 
münaqişədən əziyyət çəkən Sizin xalqın üzləşdiyi çətinliklərlə, əzab-əziyyətlərlə, məşəqqətlərlə müqayisə etmək 
mümkün deyildir. 
H e y d ə r   Ə l i y e v: Təşəkkür edirəm. Amma hər bir yürüşün öz məsafəsi var – 3 min metr, 5 min metr, 
10 min metr. Yürüşün məsafəsi sonsuz ola bilməz. Çox sağ olun. 
J a n – J a k   Q a y y a r d: Bir halda ki, burada Fransanı təmsil edirəm, mən də idman yarışları, bu dəfə 
velosiped yarışları ilə bağlı daha bir müqayisə gətirmək istərdim. Yəni əgər siz velosipedi sürməsəniz, 
yıxılacaqsınız. Ona görə də biz daim irəliyə doğru hərəkət etməyə bir növ məhkumuq. Sonra demək istərdim ki, 
cənab Prezident, bizə söylədiyiniz sözləri ümid əlaməti kimi qəbul edirik. Haqqında danışdığınız görüşlər bizə 
belə düşünməyə əsas verir ki, danışıqlar prosesini fəallaşdırmaq üçün indi malik olduğumuz imkanlar əslində 
çox ciddidir və biz bu münaqişənin həllinə doğru həqiqətən irəliləyəcəyik. Beləliklə, bu bizim üçün böyük 
rəvacdır, buna görə Sizə təşəkkür edirik. 
H e y d ə r   Ə l i y e v: Təşəkkür edirəm. Mən sizinlə çox razıyam ki, yürüşdə dayanmaq olmaz. Amma siz 
bir az, altı ay dayandınız. Ona görə də sizin əzələləriniz bir qədər zəifləyibdir. Məsləhət görürəm ki, bu işlə 
daim məşğul olasınız. 
J a n – J a k   Q a y y a r d: Cənab Prezident, yenicə dediklərinizə qayıdaraq, Sizə bildirmək istərdim ki, biz 
əslində dayanmamışdıq, sadəcə olaraq, məşq edirdik, amma gizlicə. 
N i k o l a y   Q r i b k o v: Hörmətli Prezident, sonda mən bu görüşə görə Sizə səmimi təşəkkür etmək 
istərdim. Mən  həmkarlarım kimi, idman mövzusunda danışmayacağam, bir də ona görə ki, ruslar da, 
azərbaycanlılar da yüzilliklər ərzində eyni oyunları oynamışlar, biz bir-birimizi tanıyırıq. Sadəcə olaraq, Sizi 
əmin etmək istəyirəm ki, indi söylədiyiniz xoş sözləri və xeyir-duanı dövlətlərimizin rəhbərlərinin nəzərinə müt-
ləq çatdıracağıq. İnanırıq ki,  bu sözlər bizə Dağlıq Qarabağ münaqişəsi kimi çox mühüm problemi ikiqat enerji 
ilə həll etməkdə kömək göstərəcəkdir. 
H e y d ə r   Ə l i y e v: Sağ olun. 
 
 
 
177 
 
                 
Q E Y D L Ə R 
 
1. «Azərneftyağ» İstehsalat Birliyi – yanacaq və yağlar istehsal edən neft emalı birliyi, 1994-cü ildə 
yaradılmışdır. Birlik 20-dən çox neft məhsulları, o cümlədən, standart və texniki müqavilə şərtlərinə uyğun gə-
lən dizel yanacağı, aviakerosin, odluq mazut, həmçinin müxtəlif markalı sürtgü yağları, bitum və s. hasil edir. – 
5–18. 
 
2.  Sovetlər  İttifaqı,  S o v e t   S o s i a l i s t   R e s p u b l i k a l a r ı  İ t t i f a q ı (SSRİ) – 1922–1991-ci 
illərdə keçmiş Rusiya imperiyasının böyük hissəsində mövcud olmuş dövlət. SSRİ-nin yaradılmasına dair Müqaviləyə 
(dek.1922) əsasən onun tərkibinə Belorusiya (BSSR), Rusiya (RSFSR), Cənubi Qafqaz respublikaları (ZSFSR; 1936-cı 
ildən müttəfiq respublikalar – Azərbaycan SSR, Ermənistan SSR, Gürcüstan SSR) və Ukrayna SSR, 1925-ci ildə – 
Özbəkistan SSR, Türkmənistan SSR, 1929-cu ildə Tacikistan SSR, 1936-cı ildə Qazaxıstan SSR, Qırğızıstan SSR, 1940-cı 
ildə Moldaviya SSR, Latviya SSR, Litva SSR, Estoniya SSR daxil olmuşdular. 
1991-ci ilin dekabrında Belorusiya, Rusiya və Ukrayna SSRİ-nin mövcudluğunun dayandırıldığını elan edərək 
Müstəqil Dövlətlər Birliyinin (MDB) yaradılması haqqında Saziş imzaladılar (8 dekabr, Minsk). 1991-ci il dekabrın 
21-də Latviya, Litva və Estoniya istisna olmaqla keçmiş SSRİ-nin digər müttəfiq respublikalarının başçıları Alma-
Atada Bəyannamə imzalayaraq MDB-nin yaradılması haqqında məqsəd və prinsiplərə qoşulduqlarını bəyan 
etdilər. – 5,6,15,16,23,24,25,39,89,108,110,136,139,141, 
158,166,169,188,194,200,224,226,227,230,231,236,237,238,239,249,250,253, 256, 260,263,267,269, 
279,303,304,305,312,313,327,329,361,362,378. 
 
3. İkinci dünya müharibəsi (1939–45) – Almaniya, İtaliya və Yaponiya tərəfindən başlanmış böyük 
müharibə. İkinci dünya müharibəsi 1939-cu il sentyabrın 1-də Almaniyanın Polşaya girməsi ilə başlandı. 
Sentyabrın 3-də Böyük Britaniya və Fransa Almaniyaya müharibə elan etdi. 1940-cı ilin ortalarından alman 
qoşunları Danimarka, Norveç, Belçika, Niderland, Lüksemburq, sonra isə Fransanı işğal etdi.  
1941-ci il iyunun 22-də Almaniya SSRİ-yə qarşı müharibə elan etdi. 1942–43-cü illərdə sovet ordusunun 
Stalinqrad və Kursk vuruşmalarında qələbəsi Almaniyanı qəti surətdə sarsıtdı.  
1945-ci il mayın 2-də sovet ordusu Berlini aldı. Mayın 8-də Karlsxorstda (Berlin yaxınlığında) Almaniyanın 
danışıqsız təslim olması haqqında akt imzalandı. 
Yaponiyanın təslim olması haqqında sənəd isə sentyabrın 2-də imzalandı. Bununla İkinci dünya 
müharibəsi qurtardı. İkinci dünya müharibəsində 72 ölkə iştirak etmişdir. Müharibə edən ölkələrin silahlı 
qüvvələrinə 110 milyon adam çağırılmışdı. Müharibədə 62 milyon adam həlak olmuş, minlərlə şəhər, 
qəsəbə və kənd dağılmışdı. – 6,17, 180,296,301,324. 
  
4. Nobel qardaşları – İsveç ixtiraçıları və sənayeçiləri. Silah istehsalı və ağ neft ticarəti ilə məşğul olmuşlar. 
Robert Nobel XIX əsrin 70-ci illərində Bakıya gəlmiş və neft işi ilə maraqlanmışdı. O, sonralar qardaşı Lüdviqi 
də bu işə cəlb etmiş və onlar 1879-cu ildə «Nobel qardaşları» şirkətini təsis etmişlər. Şirkətin, demək olar, bütün 
kapitalı, habelə illər boyu götürdüyü yüz milyon manatlarla izafi mənfəət Bakı neftinin hesabına qazanılmışdı. 
Tərkibinə əsas kapitalı 130 milyon manatdan çox olan 25 müxtəlif müəssisə daxil idi. 
Nobel qardaşları inhisarlarının Bakıda fəaliyyəti Azərbaycan iqtisadiyyatının inkişafına səbəb oldu. Onların 
açdığı müəssisələrdə minlərlə azərbaycanlı işləmişdir. Onların sifarişi ilə İsveçdə tikilən və Xəzərə gətirilən 
«Zoroastr» gəmisi dünyada ilk neftdaşıyan tanker idi. Beynəlxalq Nobel mükafatları Alfred Nobelin vəsiyyətinə 
əsasən Nobel fondu tərəfindən təsis edilmişdir. Bu mükafat hər il məşhur alimlərə (etdikləri ixtiralara və 
gördükləri işlərə), ictimai və siyasi xadimlərə, yazıçı və şairlərə verilir.  – 6,8.  
 
5. Stalin, İ o s i f   V i s s a r i o n o v i ç (1879–1953) – 1922–53-cü illərdə SSRİ-nin partiya və dövlət 
rəhbəri. Sosializm quruculuğuna dair Lenin planını, SSRİ-nin Böyük Vətən müharibəsində (1941–45) müdafiə 
qabiliyyətinin möhkəmləndirilməsində və s. rəhbər kimi iştirak etmişdir. Fəaliyyətində nəzəri və siyasi səhvlərin 
çoxluğu, kobud qanun pozuntuları, bəzi mənfi xüsusiyyətləri Stalinin şəxsiyyətinə pərəstişin yaranması ilə 
nəticələndi. 30-cu illərdə baş verən və milyonlarla insanın repressiyasına səbəb olan qanlı cinayətlər məhz onun 
səhvlərinin nəticəsidir. Təkcə 1937-ci ildə Azərbaycanda «xalq düşməni» kimi 29 min nəfər güllələnmiş və ya 
sürgün edilmişdi. – 8. 
 
6. Mirzəyev Ramiz (1954-2007) –mühəndis. «Azərqaz» sistemində müxtəlif rəhbər vəzifələrdə çalışmışdır. 
1997-2007-ci illərdə «Azərneftyağ» İstehsalat Birliyinin Baş direktoru olmuşdur. – 5–18. 
 
7. ABŞ Konqresi, A m e r i k a B i r l ə ş m i ş  Ş t a t l a r ı K o n q r e s i – ali qanunverici hakimiyyət orqanı. 
İki palatadan – Senatdan və Nümayəndələr palatasından ibarətdir. 
178 
 
Senatın 100 nəfər üzvü var. Ölkənin hər ştatından Senata iki senator seçilir. Nümayəndələr palatasının 435 
üzvü var. Bu palatanın üzvləri hər seçki dairəsində yaşayan əhalinin sayına görə seçilir. Qanun layihələri hər iki 
palatada müzakirə olunur. Konqres tərəfindən qəbul olunan qanunları ABŞ prezidenti təsdiq edir. –  14,261,262. 
 
8. Çin Xalq Respublikası, ÇXR – Mərkəzi və Şərqi Asiyada dövlət. Sahəsi 9,6 milyon km2, əhalisi 1219 
milyon nəfərdir. İnzibati cəhətdən 22 əyalətə (Tayvansiz), 5 muxtar rayona və mərkəz tabeliyində olan 3 şə-
hərə (Pekin, Şanxay, Tyantszın) bölünür. Ali dövlət hakimiyyəti orqanı Ümumçin Xalq Nümayəndələri 
Məclisidir. Dövlət başçısı – Çin Xalq Respublikasının sədridir. Paytaxtı Pekindir. – 17,18,49,115,280, 285-
307,364. 
 
9. Tszyan Tszemin (d.1926) – Çinin partiya və dövlət xadimi. 1989-cu ildən Çin KP MK-nın Baş katibi, 
1993–2005-ci illər Çin Xalq Respublikasının sədri olmuşdur. – 17,288,291,292,294,299,307. 
 
10. Li Pen (d.1928) – Çinin siyasi və dövlət xadimi. 1979–98-ci illərdə bir sıra məsul vəzifələrdə 
çalışmışdır. 1998-ci ildən ÇXR Ümumçin Xalq Nümayəndələri Məclisi Daimi Komitəsinin sədridir. – 
17,285-307,364. 
 
11. İsveç, İ s v e ç   K r a l l ı ğ ı – Şimali Avropanın Skandinaviya yarımadasında dövlət. Sahəsi 450 min 
km2, əhalisi 8,9 milyon nəfərdir. İnzibati ərazisi 24 lena bölünür. Dövlət başçısı kral, qanunverici orqanı 
parlamentdir (riksdaq). Paytaxtı Stokholmdur. – 19,20,363. 
 
12. Karl Qustav XVI (d.1946) – 1973-cü ildən İsveçin kralı. O, həmçinin «Ümumdünya təbiət» fondunun 
prezidentidir. – 19. 
  
13.  Rusiya, R u s i y a F e d e r a s i y a s ı – Avropanın şərqində, Asiyanın şimalında dövlət. Ərazisi 
17075,4 min km2, əhalisi 146,3 milyon nəfərdir. Rusiya respublika idarəetmə fopmalı demokratik federativ döv-
lətdir. Rusiya Federasiyasına 21 respublika, 6 diyar, 49 vilayət, federal əhəmiyyətli Moskva və Sankt-Peterburq 
şəhərləri, 10 muxtar vilayət və mahal daxildir. 
Dövlət başçısı prezident, qanunverici orqanı ikipalatalı – Dövlət Duması və Federasiya Şurasıdır. Paytaxtı 
Moskva şəhəridir. – 21–29,32,35, 39,60–61,81,94,107–112,138–145,148–170,177,178,183,191,213–277,278, 
279,281,305,327,328,343–368,373–391,396,402–416. 
 
14. Konstantin Vasilyeviç Totski (d.1950) – general – leytenant. Hazırda Rusiya Federasiyası Sərhəd 
Qoşunları İdarəsinin direktorudur. Totski 1989–91-ci illərdə Azərbaycanda Lənkəranda sərhəd qoşunları idarə-
sinin rəisi olmuşdur. – 21–29,161,227. 
 
15. Naxçıvan – Azərbaycan Respublikasında şəhər. Naxçıvan Muxtar Respublikasının paytaxtı. Ərazisi  
0,013 min  km2, əhalisi 67 min nəfərdən çoxdur. Naxçıvan Azərbaycanın ən qədim şəhərlərindəndir. Müasir 
Naxçıvan qədim, antik və orta əsr şəhər yerinin xarabalıqları üzərində yerləşmişdir. 
Naxçıvan  e.ə. IX–VI əsrlərdə qədim Manna və Midiyanın, eramızın əvvəllərində isə Albaniyanın, IV əsrdən 
isə  Sasanilərin tərkibində olmuşdur. 654-cü ildə isə Naxçıvanı ərəblər işğal edirlər. 1828-ci il Türkmənçay 
müqaviləsinə qədər Naxçıvan müxtəlif dövlətlərin nüfuz dairəsində olur. Məhz bu ildən Naxçıvan Rusiya 
imperiyasına birləşdirildi və qəza mərkəzinə çevrildi. Naxçıvan şəhəri 1924-cü il fevralın 9-da Naxçıvan MSSR 
təşkil edilərkən muxtar respublikanın paytaxtı oldu. – 22,25,65, 67,222, 273,410. 
 
16.  İran, İ r a n   İ s l a m   R e s p u b l i k a s ı – Cənub–Qərbi Asiyada dövlət. Sahəsi 1,65 milyon km2, 
əhalisi 62,2 milyon nəfərdir. Paytaxtı Tehran şəhəridir. İnzibati cəhətdən 24 ostana bölünür. Ali qanunverici 
hakimiyyət orqanı 4 il müddətinə seçilən Xalq Şurası Məclisidir. Hökuməti Baş nazir təşkil, prezident isə təsdiq 
edir. – 23,24,32,35,45, 70–106,178,231. 
 
17. Şəhidlər xiyabanı – Azərbaycanın azadlığı, müstəqilliyi, ərazi bütövlüyü uğrunda şəhid olmuş mərd 
oğul və qızların uyuduğu müqəddəs ziyarətgah. 1990-cı il yanvarın 20-də sovet ordusunun hücumu zamanı 
həlak olmuş onlarla adam «Dağüstü park»ın qərb hissəsində dəfn edilmişdir. Bura o vaxtdan «Şəhidlər 
xiyabanı» adlanır. Xiyabanda eyni zamanda Ermənistan işğalçılarına qarşı Azərbaycan torpaqlarının müdafiəsi 
uğrunda qəhrəmancasına həlak olanlar da dəfn edilmişdir. 1998-ci ildə burada hündürlüyü 22 metr olan əbədi 
məşəl-abidə qoyulmuşdur. – 25,352.  
 
18. 1990-cı ilin yanvarı – 1990-cı ilin  yanvarında Azərbaycanda faciə baş verdi. Yanvarın 19-dan 20-nə 
keçən gecə fövqəladə vəziyyət elan edilmədən sovet ordusunun xüsusi təyinatlı cəza dəstələri, dəniz donanmasının və 
179 
 
daxili qoşunların bölmələri Bakı şəhərinə yeridildi. Sovet ordusunun bu kütləvi zorakılıq aktı nəticəsində 131 nəfər 
öldürülmüş, 744 nəfər yaralanmış, yüzlərlə adam qanunsuz həbs edilmiş və itkin düşmüş, dövlət əmlakına, ictimai və 
şəxsi əmlaka, şəhər təsərrüfatına və vətəndaşlara böyük maddi ziyan dəymişdi. 1990-cı ilin qanlı yanvarı 
Azərbaycanın ərazi bütövlüyü uğrunda aparılan mübarizə tariximizdə Vətənin şəhid övladlarının qanı ilə yazılmış 
şərəfli səhifə oldu. –  25,230,313. 
 
19.  Dağıstan, D a ğ ı s t a n   R e s p u b l i k a s ı – Rusiya Federasiyasında respublika. Sahəsi 50,3 min 
km2, əhalisi 2094,6 min nəfərdir. Paytaxtı Mahaçqala şəhəridir. Dağıstan ərazisi bizim eradan əvvəl 1-ci min-
nilliyin axırlarına qədər Qafqaz Albaniyası tərkibində olmuşdur. 1813-cü ildə Gülüstan müqaviləsinə əsasən çar 
Rusiyasına birləşdirilmişdir. – 26,125,173–182,228,233.  
 
20. Çeçenistan (İçkeriya) – Rusiya Federasiyasında respublika. Paytaxtı Qroznı şəhəridir. 
Orta əsrlərin əvvəllərində Çeçenistanın xeyli hissəsi Alan dövlətinin tərkibində idi. XIX əsrdə Rusiya Şimali 
Qafqazı işğal etməyə başladı. Çeçenlər öz torpaqlarından çıxarılır, onların yerinə burada kazaklar yerləşdirilirdi. 
Bu da Çeçenistanda milli-azadlıq hərəkatının başlanmasına səbəb oldu. Dağlıların bu hərəkatı (1817–1864) 
1859-cu ildə Şeyx Şamil təslim olduqdan sonra yatırıldı və Çeçenistan tamamilə Rusiyaya birləşdirildi. – 
26,27,81,160,161,170,175,177,228,229,233,353. 
 
21. Putin,  V l a d i m i r  V l a d i m i r o v i ç (d.1952) – 2000–2008-ci illərdə Rusiya Federasiyasının 
prezidenti. 1975–97-ci illərdə bir sıra məsul vəzifələrdə çalışmışdır.  1998-ci ildə Rusiya Federasiyası prezidenti 
administrasiyasının rəhbəri, 1998–99-cu illərdə MTİ-in direktoru, 1999-cu ilin avqustundan Rusiya hökumətinin 
başçısı. Hazırda Rusiya Federasiyasının Baş naziri.  – 29,109,111,112,138,141,145,149,158,159,180,213,217–
219,221,234,241,243–244,245,253,265,267,269,270,276,277,353,354,358, 406,411,412 
 
22. Azərbaycan Ticarət–Sənaye Palatası – 1960-cı ildən fəaliyyət göstərir. Azərbaycanın dünyanın 
müxtəlif ölkələri ilə ticarət, iqtisadi və elmi-texniki əlaqələrinin inkişafına kömək edir. 1980-ci ildə palata is-
tehsalın və beynəlxalq əməkdaşlığın inkişafında əldə etdiyi müvəffəqiyyətlərə görə «Qızıl Merkuri» 
beynəlxalq mükafatına layiq görülmüşdür. – 30–45. 
 
23. Böyük  Britaniya,   B ö y ü k  B r i t a n i y a   v ə  Ş i m a l i   İ r l a n d i y a  B i r l ə ş m i ş   K r a l l ı ğ ı   
– Qərbi Avropada dövlət. B.Britaniya  adası,  İrlandiya adasının şimal–şərq hissəsi, Anqlsi, Uayt, Normand, 
Orkney, Hebrid, Şetlend adaları və  bir sıra kiçik adalardan ibarətdir. Sahəsi 244,1 min km2, əhalisi 58,8 milyon 
nəfərdir.  İnzibati cəhətdən qraflıqlara və qraflıq hüququnda  olan şəhərlərə bölünür. Böyük London xüsusi inzibati 
vahiddir. B.Britaniya parlamentli monarxiyadır. Paytaxtı London şəhəridir. – 30–45,52–56,146,147,238. 
 
24. Azərbaycan Respublikası Dövlət Neft Şirkəti (ARDNŞ) – respublikada neft və qazın kəşfiyyatına, 
çıxarılmasına və emal edilməsinə rəhbərlik edən qurum. 1991-ci ildə təşkil edilmişdir. Şirkət neft və qaz qu-
yularının qazılması və istifadəyə verilməsi, nəql edilməsi və s. məqsədilə dünyanın bir sıra ölkələrinin iri neft 
şirkətləri ilə sazişlər, müqavilələr bağlamışdır. – 31,34,35,39,40,43,50,240,394. 
 
25. «Əsrin müqaviləsi» – 1994-cü ilin sentyabrın 20-də Bakıda «Xəzər dənizinin Azərbaycan sektorunda 
«Azəri», «Çıraq»  yataqlarının dərinlikdə yerləşən hissəsinin birgə işlənilməsi  və  hasil olunan neftin pay 
şəklində bölüşdürülməsi» haqqında dünyanın 11 ən iri neft şirkəti ilə bağlanmış müqavilə. – 
31,33,52,54,156,396. 
 
 
26. Bakı–Novorossiysk neft kəməri – 1994-cü ilin sentyabrında Azərbaycan Respublikası hökumətinin 
xarici neft şirkətləri ilə imzaladığı «Əsrin müqaviləsi»nin həyata keçirilməsinin mühüm bir hissəsi Bakı–Novo-
rossiysk neft kəməridir. Bu kəmər 1997-ci ilin noyabrında istifadəyə verilmişdir. – 32,61,94,156. 
 
27. Bakı–Supsa neft kəməri – 1994-cü ilin sentyabrında Azərbaycan hökumətinin xarici neft şirkətləri ilə 
imzaladığı «Əsrin müqaviləsi»nin həyata keçirilməsinin mühüm bir vəsiləsi Bakı–Supsa  neft kəməridir. 
Kəmərin uzunluğu 830 km, gündəlik maksimum ötürmə gücü 115 min barreldir. Supsada hər birinin tutumu 
250 min barrel olan dörd terminal tikilmişdir. 
     1999-cu il aprelin 17-də Supsada ilkin Xəzər neftinin Qərb istiqamətində nəqli üçün Bakı–Supsa ixrac 
boru kəmərinin və Supsa yerüstü terminalının təntənəli rəsmi açılış  mərasimi olmuşdur. –32,94,156. 
 
28. Bakı–Tbilisi–Ceyhan – 1998-ci il oktyabrın 29-da Azərbaycan, Türkiyə, Gürcüstan, Qazaxıstan, 
Özbəkistan prezidentləri və ABŞ-ın energetika naziri Bakı–Tbilisi–Ceyhan marşrutunu müdafiə edən «An-
180 
 
kara bəyannaməsini» imzalamışlar. Uzunluğu 1695 km olan Bakı–Tbilisi–Ceyhan neft kəməri 2006–cı ildə 
istifadəyə verilmişdir. – 33,34, 39,44,57,58,94,131,132,136,154,155,156,157,214,395. 
 
29. ATƏT-in İstanbul Zirvə görüşü – 1999-cu il noyabrın 18–20-də Türkiyənin İstanbul şəhərində ATƏT-
in üzvü olan ölkələrin dövlət və hökumət başçılarının iştirakı ilə keçirildi. Bu, ATƏT-in son toplantısı idi. 
İstanbul sammitində 3 sənəd qəbul olundu. Birincisi – İstanbul xartiyası – dünyada sülhün və təhlükəsizliyin 
təmin olunması, ölkələrin ərazi bütövlüyünün qorunması, baş vermiş münaqişələrin sülh yolu ilə həll olunması 
və s. İkinci sənəd Avropada adi silahlar haqqında idi. Üçüncü sənəd isə siyasi bəyannamə idi. –  34,62,151,395. 
 
30. Klinton Bill, U i l y a m  C e f e r s o n   B l a y d (d.1946) – ABŞ-ın görkəmli siyasi və dövlət xadimi. 
ABŞ-ın 41-ci prezidenti (1992–2000). Klinton xarici siyasətində SSRİ dağıldıqdan sonra müstəqillik qazanmış 
dövlətlərlə, o cümlədən Azərbaycan Respublikası ilə münasibətlərin yaxşılaşdırılmasına mühüm əhəmiyyət 
vermişdir. – 34,58,59,261,262,392, 394,395,396. 
 
31. «LUKoyl» – neft şirkəti. 1993-cü ildə Rusiya Federasiyası hökumətinin qərarı ilə yaradılmışdır. Nəhəng 
sənaye-maliyyə kompleksinə malik olan «LUKoyl» şirkəti Rusiya, MDB və dünyanın bir çox ölkələrində neft 
məhsullarının kəşfiyyatı, hasilatı, emalı və satışı ilə məşğul olur. Şirkət 1993-cü ildən Azərbaycanda fəaliyyət 
göstərir. – 39,240. 
 
32. Vahid Ələkbərov, V a h i d   Y u s i f   o ğ l u  (d.1950) – 1993-cü ildən Rusiyanın ən böyük neft 
şirkətlərindən olan «LUKoyl»un prezidentidir. – 39. 
 
33. Xoşbəxt Yusifzadə, X o ş b ə x t   B a ğ ı   o ğ l u (d.1930) –  neftçi-geoloq, geologiya-minerologiya elmləri 
doktoru. Azərbaycan Milli Elmlər Akademiyasının akademiki. 1994–2000-ci illərdə Azərbaycan Respublikası Dövlət 
Neft Şirkətinin vitse-prezidenti, 2004-cü ildən isə birinci vitse-prezidentdir. Azərbaycan Respublikasının «Şöhrət» və 
«İstiqlal» ordenləri ilə təltif olunmuşdur. – 39. 
 
34. «Eksson-Mobil»  – amerikan şirkəti. Dünyada ən böyük özəl neft şirkətlərindən biri. Neftin çıxarılması, 
istehsalı və paylanması ilə məşğuldur. – 40. 
 
35. Fransa, F r a n s a   R e s p u b l i k a s ı – Qərbi Avropada dövlət. Sahəsi 551 min km2, əhalisi 58,4 
milyon nəfərdir. İnzibati cəhətdən 95 departamentə bölünür. Qanunverici hakimiyyəti iki palatadan (Milli Məc-
lis və Senat) ibarət parlament həyata keçirir. İcra hakimiyyəti prezident və Nazirlər Şurasına məxsusdur. 
Paytaxtı Paris şəhəridir. – 40, 73,110,111,240,241,262,266,270,305,396,401,402-416. 
 
36. Zərifə xanım,  Ə l i y e v a  Z ə r i f ə   Ə z i z  q ı z ı (1923–1985) – görkəmli Azərbaycan oftalmoloqu. 
Tibb elmləri doktoru, professor, Azərbaycan Milli EA-nın akademiki, Rusiya Tibb EA-nın akademiki, 
Azərbaycan Respublikasının əməkdar elm xadimi. Görkəmli siyasi və dövlət xadimi Əziz Əliyevin qızı, 
prezident Heydər Əliyevin həyat yoldaşı, prezident İlham Əliyevin anası. Zərifə xanımın Azərbaycanda 
oftalmologiya elminin inkişafında müstəsna xidmətləri var. O, vaxtilə Azərbaycanda geniş yayılmış 
traxomanın, dünya təcrübəsində birincilər sırasında peşə, xüsusilə kimya və elektron sənayelərində peşə 
fəaliyyəti ilə bağlı göz xəstəliklərinin öyrənilməsi, profilaktikası və müalicəsinə, habelə oftalmologiyanın 
müasir problemlərinə dair bir çox sanballı tədqiqatların müəllifidir. Həmçinin yüksək ixtisaslı səhiyyə 
kadrları hazırlanmasına böyük əmək sərf etmişdir. O, Ümumittifaq Oftalmoloqlar Cəmiyyəti Rəyasət Heyə-
tinin, Sovet Sülhü Müdafiə Komitəsinin, Azərbaycan Oftalmologiya Cəmiyyəti İdarə Heyətinin, «Vestnik 
oftalmologii» (Moskva) jurnalı redaksiya heyətinin üzvü olmuşdur. Yüksək elmi nailiyyətlərinə görə Rusiya 
Tibb EA-nın M.İ.Averbax adına mükafatına layiq görülmüşdür. – 41,61. 
 
37. «Şevron» – dünyanın ən iri beynəlxalq enerji və kimya şirkətlərindən biri. Baş ofisi Kaliforniyanın San-
Fransisko şəhərində yerləşir. Neft və kimya sənayesinin bütün sahələrində iş görən «Şevron»un dünyanın 100-ə 
qədər ölkəsində 450 filialı və birgə müəssisəsi fəaliyyət göstərir. Dünyanın müxtəlif ölkələrində 41000 işçisi 
var. 1879-cu ildə «Pasifik Kost Oyl Kompani» adı ilə fəaliyyətə başlamışdır. – 41,55. 
 
38. Müstəqil Dövlətlər Birliyi (MDB) – 1991-ci il dekabrın 8-də Belorusiya, Rusiya və Ukrayna dövlət 
başçılarının imzaladıqları saziş əsasında SSRİ dağıldıqdan sonra yeni dövlətlərarası birlik kimi yaradılmışdır. 
Azərbaycan 1993-cü ilin sentyabrında MDB-yə daxil olmuşdur. Tərkibinə keçmiş SSRİ-nin 12 müttəfiq 
respublikası – Azərbaycan, Belarus, Ermənistan, Gürcüstan, Qazaxıstan, Qırğızıstan, Moldova, Özbəkistan, 
Rusiya, Tacikistan, Türkmənistan, Ukrayna daxildir. MDB-nin 1993-cü ildə qəbul edilmiş nizamnaməsində 
aşağıdakı birgə fəaliyyət sahələri nəzərdə tutulur: insan hüquq və azadlıqlarının təmin edilməsi; xarici 
181 
 
siyasi fəaliyyətin əlaqələndirilməsi; ümumi iqtisadi məkanın formalaşdırılmasında, nəqliyyat sisteminin və 
rabitənin inkişafında əməkdaşlıq; əhalinin sağlamlığının və ətraf mühitin mühafizəsi; sosial və mühacirət 
məsələləri, mütəşəkkil cinayətkarlıqla mübarizə; müdafiə siyasətində və  sərhədlərin qorunmasında 
əməkdaşlıq. 
MDB-nin orqanları aşağıdakılardır: Dövlət başçıları Şurası; Hökumət başçıları Şurası; Xarici işlər nazirləri Şurası; 
Dövlətlərarası iqtisadi Şura; Mərkəzi Sankt-Peterburq şəhərində olan Parlamentlərarası Assambleya və s. MDB-nin 
daimi fəaliyyət göstərən orqanı Minsk şəhərində yerləşən Əlaqələndirmə Məsləhət Komitəsidir. –
41,66,67,109,143,145,148,149,150,155,159, 166,167,170,178,213–277,328,358,375,380,381,382,385. 
 
39. «Şell» – infrastrukturların formalaşdırılmasında, neft və kəmərlərin çəkilməsində, onların layihələrinin 
həyata keçirilməsində fəaliyyət göstərən korporasiya.  Dünyanın 100-dən çox ölkəsində şirkətləri var. Dünyanın 
34 ölkəsində 53 neftayırma zavodu tam və ya qismən «Şell»ə məxsusdur. – 42. 
 
40. «Bi-Pi–AMOKO» – dünyada ən böyük neft və neft-kimya korporasiyalarından biri. «Bi-Pi–AMOKO» 
dünyada neft-qaz hasilatı, xam neft satışı, neftin emalı və neft məmulatlarının ticarəti, həmçinin neft-kimya 
məhsulları istehsalı və satışı üzrə ixtisaslaşmış nəhənd şirkətdir. – 42. 
 
41. Devid Vuqvord (d.1946) – neftçi-mühəndis, 1999-cu ildən «BP-Azərbaycan» şirkətinin prezidenti. Bir 
çox ölkələrdə – Ərəb əmirliklərində, Norveç, Rusiya və ABŞ-da «BP» şirkətinin nümayəndəsi vəzifələrində 
işləmişdir. İngiltərənin «Müqəddəs Mixail və Müqəddəs Çeorgi», Gürcüstanın «Şərəf», Azərbaycanın  «Şöhrət» 
ordenləri ilə təltif olunmuşdur. – 42. 
 
42. «Statoyl» – Norveçin «Statoyl» şirkəti 1972-ci ildən fəaliyyət göstərir. Şirkət Şimal dənizinin Norveç 
sektorunda ən iri neft-qaz  istehsalçısıdır. Hazırda dünyanın 19 ölkəsində neftin kəşfiyyatı, çıxarılması və emalı 
ilə məşğul olur. Şirkət 1994-cü ildən Azərbaycan neft layihələrində fəal iştirak edir. – 43. 
 
43. Tur Heyerdal (1914–2002) – Norveç etnoqrafi və arxeoloqu. Köhnə dünya (Asiya, Avropa, Afrika) və 
Yeni dünya (Amerika) arasında xalqların transogean miqrasiyasının mümkünlüyünü tədqiq etmişdir. 1969 və 
1970-ci illərdə papirusdan hazırlanmış «Ra» və «Ra-2» qayıqlarında Afrikadan Amerikaya, 1977–78-ci illərdə 
qamışdan qayrılmış «Tiqris» qayığında Əlkürna (İraq) –  Cibuti marşrutu ilə ekspedisiyalar təşkil etmişdir. 2 
dəfə Azərbaycanda olmuş, Qobustan qaya təsvirlərinə, qədim Şabran şəhərinin qalıqlarına baxmış, bu abidələr 
barədə qiymətli  mülahizələr söyləmişdir. – 43. 
 
44. «Teksako» – neft şirkəti. Fəaliyyətini 1902-ci ildən Spinditor Hilldə (ABŞ,Texas ştatı) ilkin neft hasil 
olan vaxtdan başlamışdır. O vaxtdan genişlənərək «Teksako» şirkəti dünyanın ən nəhəng beynəlxalq enerji 
şirkəti sırasına çıxmışdır. Dünyanın təxminən 150 ölkəsində neft və qaz sənayesi sahəsində fəaliyyət göstərir. 
İllik gəliri 30 milyarddan çox ABŞ dolları təşkil edir. – 44. 
 
45. «Slavneft» – Rusiyanın ən böyük neft şirkətlərindən biri. 1994-cü ildə yaradılmışdır. Şirkət tamamilə 
özəldir. «Slavneft» neftin çıxarılması və istehsalı ilə məşğuldur. – 44,60–61. 
 
46. «Türk petrolları», T ü r k i y ə   p e t r o l l a r ı – 1954-cü ildə Türkiyənin neft və qaz sənayesinin 
inkişafı üçün yaradılmışdır. Karbohidrogen istehsalı və emalı sahəsində Türkiyənin ən böyük şirkətidir. TRAO 
hazırda MDB, Şimali Afrika və Orta Şərqdə fəaliyyət göstərir. Azərbaycana gələn ilk xarici neft 
şirkətlərindəndir. – 44. 
 
47. Əhməd Necdət Sezər (d.1941) – 2000–2007-ci illərdə Türkiyə prezidenti. 1962–83-cü illərdə bir sıra 
məsul vəzifələrdə çalışmışdır. 1993-cü ildə Türkiyə Kassasiya Məhkəməsinin, 1988-ci ildə isə Türkiyə 
Konstitusiya Məhkəməsinin üzvü seçilib. 1998–2000-ci illərdə Türkiyə Konstitusiya Məhkəməsinin sədri 
olmuşdur. – 44. 
 
48. Süleyman Dəmirəl (d.1924) – Türkiyənin görkəmli siyasi, ictimai və dövlət xadimi. Yeddi dəfə höku-
mətə başçılıq etmiş, 1993–2000-ci illərdə Türkiyə Respublikasının prezidenti olmuşdur. Süleyman Dəmirəlin 
siyasi fəaliyyətinin mənasını Türkiyəni iqtisadi cəhətdən dinamik inkişaf edən, demokratik dəyərlərə 
əsaslanan, Avropa ilə qovuşan bir dövlətə çevirmək əzmi təşkil etmişdir. Yeni türk dövlətləri ilə münasi-
bətlərin, xüsusilə Azərbaycanla əlaqələrin genişlənməsi və möhkəmlənməsi Süleyman Dəmirəlin diqqət 
mərkəzində olmuşdur. Süleyman Dəmirəl: «Türkiyə həmişə Azərbaycanın yanındadır, Azərbaycanın müs-
təqilliyini tanıyan ilk ölkədir, onun inkişaf etməsi üçün əlindən gələn hər bir yardımı göstərmişdir və 
göstərməkdə də davam edəcəkdir» kəlamına əbədi sadiq dövlət xadimidir. 
182 
 
S.Dəmirəl Türkiyə–Azərbaycan, xalqlarımız və dövlətlərimiz arasında sarsılmaz dostluq münasibətlərinə 
xüsusi diqqət göstərdiyinə görə Azərbaycan Respublikasının «İstiqlal» ordeni ilə təltif edilmişdir. – 44, 
57,116,186,189,232,233. 
 
49. «Nyu-York Tayms» – ABŞ-da gündəlik qəzet. 1851-ci ildən Nyu-Yorkda nəşr edilir. Tirajı 837,2 min 
(bazar günündə 1,4 milyon) nüsxədir. – 45. 
 
50. Portuqaliya, P o r t u q a l i y a   R e s p u b l i k a s ı – Cənub-Qərbi Avropanın Pireney yarımadasında 
dövlət. Sahəsi 92 min km2, əhalisi 9,9 milyon nəfərdir. İnzibati ərazisi 19 mahala və iki muxtar vilayətə bölünür. 
Dövlət başçısı prezident, ali qanunverici orqanı birpalatalı Respublika Məclisidir. Paytaxtı Lissabondur. – 
46,115. 
 
51. Jorj Şampavo (d.1939) – Portuqaliya siyasi xadimi. 1996–2006-cı illərdə Portuqaliya Respublikasının 
prezidenti olmuşdur  (kitabda Baş nazir). – 46. 
 
52. İordaniya, İ o r d a n i y a  H a ş i m i l ə r  K r a l l ı ğ ı – Qərbi Asiyada dövlət. Sahəsi 89,4 min km2, 
əhalisi 4,3 milyon nəfərdir. İnzibati ərazisi 8 əyalətə bölünür. Dövlət başçısı kral, qanunverici orqanı 
ikipalatalı parlamentdir. Paytaxtı Ammandır. – 47–51,67. 
 
53. Həsən Bin Təlal (d.1947) – İordaniya şahzadəsi, Kral Hüseynin qardaşı. Şahzadə 1983-cü ildən 
beynəlxalq humanitar məsələlər üzrə Müstəqil komissiyanın sədrlərindən biri, hazırda Ərəb Əqidə forumunun 
və Roma klubunun prezidenti, Din və mədəniyyətlərarası yeniliklər və dialoqlar forumunun yaradıcısı və sədri, 
Beynəlxalq böhran qrupunda himayəçi şuranın üzvüdür. – 47–51. 
 
54. II Abdulla, A b d u l l a   b i n   H ü s e y n (d.1962) – 1999-cu ildən İordaniyanın kralıdır. II Abdulla 
kvalifikasiyalı dalğıc,  paraşütist və pilotdur. – 47,51. 
 
55. Davos iqtisadi forumu –  İsveçrənin kurort şəhəri Davosda hər il Ümumdünya iqtisadi forumu keçirilir. 
1995-ci il yanvarın 26–30-da Azərbaycan prezidenti Heydər Əliyev başda olmaqla, Azərbaycan nümayəndə heyəti 
bu forumda iştirak etmişdir. – 47. 
 
56. Hüseyn Bin Talal (1935–1999) – 1952–99-cu illərdə İordaniya kralı olmuşdur. – 48. 
 
57. Əli Həsənov, Ə l i   Ş a m i l   o ğ l u (d.1948) – mühəndis –mexanik. 1998-ci ildən Azərbaycan 
Respublikası Baş nazirinin müavini, Qaçqınların və Məcburi Köçkünlərin İşləri Üzrə Dövlət Komitəsinin səd-
ridir. 1996–2000-ci illərdə Milli Məclisin üzvü olmuşdur. – 48. 
 
58. Birləşmiş  Millətlər  Təşkilatı (BMT) – müasir dünyanın ən nüfuzlu beynəlxalq təşkilatı. Qərargahı 
Nyu-York şəhərindədir. Əsas vəzifəsi beynəlxalq sülhü və təhlükəsizliyi qorumaq və möhkəmlətmək, dövlətlər 
arasında əməkdaşlığı inkişaf etdirməkdir. BMT-nin Nizamnaməsi 1945-ci il iyulun 26-da San-Fransisko 
konfransında 50 dövlətin nümayəndəsi tərəfindən imzalandı və 1945-ci il oktyabrın 24-də qüvvəyə mindi. Ha-
zırda BMT-yə 198 dövlət daxildir. 
 BMT-nin əsas orqanları Baş Məclis, Təhlükəsizlik Şurası, İqtisadi və İctimai Şura, Qəyyumluq Şurası, 
Beynəlxalq Məhkəmə və Katiblikdir. 
1992-ci ildən Azərbaycan Respublikası BMT-nin üzvüdür. – 49,50,51, 67,79,104–105,253,290. 
 
59. Moskva Dövlət Universiteti, M.V.Lomonosov adına Moskva Dövlət Universiteti – dünya elminin ən 
böyük mərkəzlərindən biri. 1755-ci ildə M.V.Lomonosovun təşəbbüsü ilə yaradılmışdır. Universitetdə 200-
dən çox kafedra, 430 elmi-tədqiqat laboratoriyası, 4 elmi-tədqiqat institutu, 4 observatoriya, 12 elmi-tədqiqat 
stansiyası, 3 muzey, Botanika bağı, elmi kitabxana, nəşriyyatı var. Universitetdə 28 mindən çox tələbə təhsil 
alır. – 49,249,250. 
 
60. İlham Əliyev, İ l h a m   H e y d ə r   o ğ l u (d.1961) – görkəmli ictimai-siyasi və dövlət xadimi, diplomat, 
siyasi elmləri doktoru, professor. 2003-cü ildən Azərbaycan Respublikasının prezidenti. Prezident Heydər Əliyevin 
oğlu. 1994-cü ildən Azərbaycan Respublikası Dövlət Neft Şirkətinin vitse-prezidenti, 1997-ci ildən birinci vitse-pre-
zidenti. Azərbaycan Respublikasının neft strategiyasının həyata keçirilməsində mühüm xidmətləri vardır. 
2003-cü ildə Azərbaycan Respublikasının Baş naziri olmuşdur. Siyasi və dövlət xadimi kimi, İlham Əliyev 
beynəlxalq aləmdə böyük hörmət və nüfuz qazanmış, bir neçə ölkənin yüksək mükafatlarına layiq görülmüşdür.  
183 
 
Azərbaycan idmançılarının beynəlxalq yarışlarda uğurlar əldə etməsində də AMOK-un prezidenti kimi, 
İlham Əliyevin böyük xidmətləri var. Onun  şəxsi təşəbbüsü ilə Bakıda, Naxçıvanda, Gəncədə, Şəkidə və 
respublikanın digər rayonlarında  dünya standartlarına cavab verən böyük olimpiya kompleksləri tikilib 
istifadəyə verilmiş, güclü maddi-texniki baza yaradılmışdır. 
İlham Əliyevin doğma Azərbaycanımızın inkişafında müstəsna xidmətləri var. Onun dövründə  ölkə iqtisadiyyatı, 
qeyri neft sektoru sürətlə inkişaf etmiş, eyni zamanda  ölkəyə qoyulan xarici investisiyalar xeyli artmışdır. 
İlham Əliyev tərəfindən irəli sürülmüş «Regionların inkişafı haqqında dövlət proqramı»na əsasən respublikanın 
şəhər və rayonlarında onlarla sənaye müəssisəsi açılmış, yüz minlərlə iş yerləri yaradılmış və böyük abadlıq işləri 
görülür.     
Ölkədə demokratik islahatlar aparılmasında, hüquqi dövlət quruculuğunda, Azərbaycan Respublikasının 
dövlət müstəqilliyinin möhkəmlənməsində  uğurlu xidmətlər göstərən İlham Əliyev Yeni Azərbaycan 
Partiyasının I  qurultayında partiya sədrinin müavini, II qurultayında sədrin birinci müavini seçilmişdir. 2005-ci 
ilin martından isə Yeni Azərbaycan Partiyasının sədridir. 1995-ci ildən Azərbaycan Respublikası Milli Məclisi-
nin (1–2-ci çağırış) deputatı, Avropa Şurası Parlament Assambleyasında Azərbaycan Parlamenti daimi 
nümayəndə heyətinin başçısı olmuşdur. Azərbaycan haqqında, xüsusilə Ermənistanın ölkəmizə hərbi təcavüzü 
və onun nəticələri, erməni terrorizmi haqqında həqiqətlərin ən mötəbər beynəlxalq təşkilatlar vasitəsilə dünya 
ictimaiyyətinə çatdırılmasında müstəsna xidmətləri var. «Heydər Əliyev» və Fransanın «Fəxri legionun böyük 
xaç komandoru», Rusiya və Ukraynanın ali  ordenləri ilə təltif olunmuşdur. Bir çox xarici akademiyaların və 
universitetlərin fəxri üzvüdür. – 50. 
 
61. Şotlandiya – Böyük Britaniya və Şimali İrlandiya Birləşmiş krallığının inzibati –siyasi hissəsi. Sahəsi 
78,8 min km2, əhalisi 5,2 milyon nəfərdir. Əsas şəhəri Edinburqdur. – 52–56. 
 
62. «B r i t i ş   P e t r o l e u m»,  – dünyanın ən iri neft şirkətlərindən biri. 1909-cu ildən bir çox ölkələrdə 
neftin kəşfiyyatı, çıxarılması, emalı və satışı ilə məşğuldur. BP 1994-cü ildən Azərbaycanda fəaliyyət göstərir. 
Hazırda ABƏŞ-in əsas operatorudur. – 52,55. 
 
63. Toni Bleyr, E n t o n i  Ç a r l z  L i n t o n (d.1953) – B.Britaniyanın siyasi və dövlət xadimi. 
Hüquqşünas. 1983-cü ildən parlamentə deputat, 1994-cü ildən Leyboristlər partiyasının sədri seçilmişdir. 
1997–2007-ci illərdə B.Britaniyanın Baş naziri olmuşdur. 2007-ci ildən BMT-nin İsrail ilə Fələstin 
probleminin dinc vasitələrlə həll edilməsinə bilavasitə kömək etmək üçün vasitəçi təyin edilmişdir.  – 
54,56,147. 
 
64. Robin Kuk (d.1946) –İngiltərənin siyasi və dövlət xadimi. 1974-cü ildən İngiltərə parlamentinin 
deputatıdır. 1997–2001-ci illərdə İngiltərənin Xarici İşlər naziri vəzifəsində çalışmışdır. 2001–2003-cü illərdə 
İngiltərə parlamentində Nümayəndələr palatasının lideri olmuşdur. – 54. 
 
65. Madlen Olbrayt    (d.1937) –   ABŞ-ın  tanınmış diplomatı və dövlət xadimi. 1989-cu ildən ABŞ-ın 
Milli Siyasət Mərkəzinin prezidentidir. 1993-cü ildə ABŞ-ın BMT-də  daimi nümayəndəsi təyin edilmişdir. 
1997–2000-ci illərdə ABŞ-ın Dövlət  katibi olmuşdur. – 57,396. 
 
66. Mixail Qutseriyev, M i x a i l   S a f a r b e k o v i ç  (d.1958) – hüquqşünas və iqtisadçı. İqtisad və 
hüquq elmləri doktoru. 2000-ci ildən «Slavneft»in prezidenti. 1980-ci illərin sonunda SSRİ-də ilk kooperativ 
bankı yaradanlardan biri. 1995–2000-ci illərdə Dövlət Dumasının deputatı, 2001-ci ildən Rusiya Sənayeçilər və 
Sahibkarlar İttifaqının vitse-prezidenti, 2002-ci ildən OAONK «Rusneft»in yaradıcısı və başçısı. – 60–61. 
 
67. R u s i y a  D ö v l ə t   D u m a s ı – 1906-cı ildə Rusiyada yaradılan nümayəndəli qanunvericilik 
müəssisəsi. 17 oktyabr Manifesti əsasında yaradılmışdır. Burada qanunlar müzakirə edilərək Dövlət Şurasına 
təqdim edilir və çar tərəfindən təsdiq edilirdi. Duma 1917-ci il 6 oktyabra qədər fasilələrlə fəaliyyət göstərdi. 1993-
cü il Rusiya Federasiyasının Konstitusiyasına əsasən Duma təzədən bərpa olundu. – 60,365. 
 
68. ATƏT – Avropada Təhlükəsizlik və Əməkdaşlıq Təşkilatı. Əsası 1975-ci il iyulun 3–9-da Helsinkidə 
qoyulmuşdur. Burada Avropanın 33 dövlətinin, ABŞ və Kanadanın dövlət və hökumət rəhbərləri iştirak edirdi. 
ATƏT «soyuq müharibə»nin qurtarmasından sonra ümumavropa təhlükəsizlik sistemini formalaşdıran, yeni 
Avropanın siyasi və iqtisadi həyatının sivil birgəyaşayış qaydalarını müəyyən edən, dövlətlərarası münasibətləri 
rəqiblik və münaqişə yolundan əməkdaşlıq və qarşılıqlı mənafe istiqamətlərinə yönəldən bir təşkilat funksiyasını 
icra edir. 
Azərbaycan 1992-ci ildən ATƏT-in üzvüdür və 1993-cü ilin ikinci yarısından ATƏT-in zirvə görüşlərində  
Azərbaycan nümayəndə heyəti fəal iştirak edir. – 62–69,102. 
184 
 
 
69. ATƏT-in Minsk qrupu – 1992-ci il martın 24-də yaradılmışdı. 1997-ci ildə Minsk qrupunun tərkibinə 
aşağıdakı dövlətlər daxil olmuşdur: Azərbaycan, Ermənistan, Belarus, Almaniya, İtaliya, Rusiya, ABŞ, Fransa, 
Türkiyə, Danimarka və İsveç. 1994-cü ilin dekabrından Minsk qrupuna iki sədr – Rusiya və İtaliya rəhbərlik edirdi. 
1996-cı ilin dekabrından onun üç – Rusiya, ABŞ və Fransa həmsədrləri var. Qrupun əsas vəzifəsi Ermənistan–Azər-
baycan münaqişəsinin sülh yolu ilə aradan qaldırılmasına və Dağlıq Qarabağ probleminin dinc vasitələrlə həll 
edilməsinə bilavasitə kömək etməkdir. – 62,101,110,111,153,154,215,216,218,240,244,245,286,305, 
396,297,402–416. 
 
70. ATƏT-in Budapeşt sammiti – 1994-cü il dekabrın 3–7-də Macarıstanın paytaxtı Budapeştdə 
keçirilmişdir. Görüşdə ATƏT-in üzvü olan ölkələrin dövlət və hökumət başçıları, o cümlədən Azərbaycan Respub-
likasının prezidenti Heydər Əliyevin rəhbərliyi ilə Azərbaycan nümayəndə heyəti iştirak etmişdir. Heydər Əliyev 
Budapeşt sammitində regionlarda və bütünlükdə qitədə sülh konsepsiyasının həyata keçirilməsi üçün çox 
əhəmiyyətli fəaliyyət göstərdi. Budapeşt zirvə görüşündə ilk dəfə olaraq Dağlıq Qarabağ problemi xüsusi məsələ 
kimi müzakirə olundu və «Dağlıq Qarabağ münaqişəsi ilə əlaqədar ATƏT-in fəaliyyətinin intensivləşdirilməsi» 
haqqında qətnamə qəbul olundu. – 62. 
 
71. ATƏT-in Lissabon sammiti – 1996-cı il dekabrın 2–4-də Portuqaliyanın paytaxtı Lissabon şəhərində 
ATƏT-in 54 üzvünün dövlət və hökumət başçılarının iştirakı ilə növbəti Zirvə toplantısı keçirildi. Lissabon Zirvə 
toplantısında müzakirə olunan məsələlər arasında Azərbaycan Respublikası nümayəndə heyətinin təkidi ilə 
Ermənistan–Azərbaycan münaqişəsi geniş diskussiyaya səbəb oldu. Azərbaycan Respublikası nümayəndə heyətinin 
başçısı Heydər Əliyevin qəti, prinsipial mövqeyi və gərgin səyi nəticəsində yekun sənədə əlavə kimi qəbul edilən 
ATƏT sədrinin bəyanatında ilk dəfə olaraq ən yüksək səviyyədə münaqişənin həllinin əsası kimi Azərbaycan 
Respublikasının ərazi bütövlüyü 53 dövlət tərəfindən qətiyyətlə dəstəkləndi və Dağlıq Qarabağın statusunun yalnız 
Azərbaycan Respublikasının tərkibində müəyyən olunması öz əksini tapdı. – 62,97. 
 
72. Yeni Azərbaycan Partiyası (YAP) – Azərbaycanda ən kütləvi-siyasi partiya. YAP 1992-ci il noyabrın 
21-də Naxçıvan şəhərində təsis edilib. 81 rayon və 5 minə yaxın ilk partiya təşkilatında birləşən 180 min üzvü 
var. Partiyada Gənclər Birliyi və Qadın Şurası fəaliyyət göstərir. Parlamentdə 73 deputatla təmsil olunur. YAP 
Azərbaycanın dövlət müstəqilliyinin daha da möhkəmləndirilməsində, ölkəmizdə demokratik, hüquqi və 
dünyəvi dövlət qurulmasında və iqtisadi-siyasi islahatların həyata keçirilməsində fəal iştirak edir. YAP 
ölkəmizin ictimai-siyasi həyatında aparıcı qüvvədir. YAP-ın təsis konfransında (1992) mərhum prezidentimiz 
Heydər Əliyev yekdilliklə partiyanın sədri seçilmişdi. 2005-ci il mart ayından isə YAP-ın sədri prezident İlham 
Əliyevdir. – 64. 
 
73.  Beynəlxalq Qızıl Xaç Cəmiyyəti – Qızıl Xaç Liqasını, Beynəlxalq qızıl Xaç Cəmiyyətini və Qızıl Xaç 
Liqasının ictimai təşkilatlarını birləşdirən beynəlxalq ictimai təşkilat. 
1863-cü ildə əsası qoyulan bu təşkilatın işi İsveçrə vətəndaşlarının hərbi münaqişələrdə zərər çəkənlərə 
yardım etməkdir. – 65. 
 
74. Avropa Şurası (AŞ) – Avropada hökumətlərarası təşkilat. 1949-cu ildə yaradılmışdır. Qərargahı Fransa-
nın Strasburq şəhərində yerləşir. AŞ-nın əsas məqsədi Avropada sülhü və təhlükəsizliyi qorumaq, seçki siste-
mində çoxpartiyalılığa riayət etmək, demokratiyanı və insan hüquqlarını müdafiə etmək, möhkəmləndirmək, 
Avropa ölkələrinin mədəniyyətlərinin yaxınlaşmasına çalışmaq və s. ibarətdir. AŞ-nın ali orqanları Nazirlər 
Komitəsi, Məsləhət Assambleyası, Sahə Nazirliklərinin Müşavirəsi və Katiblikdir. Azərbaycan 2001-ci ildən 
AŞ-nın üzvüdür. – 65, 135,150. 
 
75. İqtisadi Əməkdaşlıq Təşkilatı – bax, EKO. 
 
76. EKO – İqtisadi Əməkdaşlıq Təşkilatı. Qərargahı Tehrandadır. 1992-ci ildən Azərbaycan Respublikası bu 
beynəlxalq təşkilatın üzvüdür. – 70-106. 
 
77. Transxəzər qaz kəməri – Xəzər dənizi vasitəsilə Azərbaycandan Gürcüstana və Türkiyəyə Orta Asiya  
qazının nəqli barədə saziş. Bu layihəyə görə qaz Türkiyədən  Avropa bazarlarına çatdırılacaqdır. – 70. 
 
78. Təbriz – İranda şəhər. Cənubi Azərbaycanın ən böyük şəhəri, iqtisadi və mədəniyyət mərkəzi, Şərqi 
Azərbaycan ostanının inzibati mərkəzi. Əhalisi 1,1 milyon nəfərdir. 
Təbriz Azərbaycanın ən qədim şəhərlərindəndir. «Təbriz» sözünün etimologiyası və şəhərin  salınma tarixi 
haqqında müxtəlif fikirlər mövcuddur. Təbriz Rəvvadilər dövlətinin  (852), Eldəgəzlər dövlətinin (1174), 
185 
 
Ağqoyunlular dövlətinin (1468), Səfəvilər  dövlətinin (1501) paytaxtı olmuşdur. XV-XVII  əsrlərdə Təbriz 
Yaxın Şərqin mühüm sənətkarlıq və ticarət mərkəzlərindən idi. Təbrizi  «Şərqin paytaxtı» da adlandırırdılar. 
1826–28-ci illər Rusiya–İran müharibəsi nəticəsində  Türkmənçay müqaviləsinə (1828) görə Təbriz İranın 
hakimiyyəti altında qaldı. – 72. 
 
79. Dağlıq Qarabağ Muxtar Vilayəti – Azərbaycan Respublikası ərazisində muxtar vilayət. 1923-cü il 
iyulun 7-də təşkil edilmişdir. Dağlıq Qarabağda 1988-ci ilə qədər 170 min əhali yaşayırdı. Ərazisi 4 min  km2-
dir. Mərkəzi Xankəndidir.  
1988-ci ildə Qarabağ separatçıları və millətçiləri Ermənistan silahlı qüvvələri ilə birlikdə bu ərazidə yaşayan 
azərbaycanlıları doğma torpaqlarından çıxararaq Dağlıq Qarabağı işğal etdilər. BMT-nin 822,853,874, 884 saylı 
qətnamələrinə görə, erməni işğalçıları Azərbaycan torpaqlarını qeyri-şərtsiz tərk etməlidirlər. Ancaq 
Azərbaycan torpaqları hələ də erməni tapdağı altındadır. – 73,78,79,80,81,96,98,101,153,167,214,215,216, 
218,230,231,232,241,244,245,260,268,289,291,305,306,309,329,340,396, 402,405,416. 
 
80. Vilayət Quliyev, V i l a y ə t  M u x t a r   o ğ l u (d.1952) – filoloq, diplomat. Filologiya elmləri doktoru. 
1996–2000-ci illərdə Milli Məclisin deputatı olmuşdur. 1999–2004-cü illərdə Azərbaycan Respublikası Xarici 
İşlər naziri vəzifəsində çalışmışdır. Hazırda Azərbaycan  Respublikasının Polşa Respublikasında fövqəladə və 
səlahiyyətli səfiridir. – 74. 
 
81. Pakistan, P a k i s t a n   İ s l a m   R e s p u b l i k a s ı – Cənubi Asiyada dövlət. Sahəsi 796 min km2, 
əhalisi 133,5 milyon nəfərdir. Paytaxtı İslamabad şəhəridir. İnzibati cəhətdən 4 əyalətə və federal paytaxt 
ərazisinə bölünür. Dövlət başçısı prezident, qanunverici orqanı ikipalatalı parlamentdir. – 78–81,232,233. 
 
82. Pərviz Müşərrəf (d.1943) – 2001–2007-ci illərdə Pakistan Respublikasının prezidenti, ordu generalı. 
1988–90 və 1993–96-cı illərdə Pakistanın Baş naziri, 1998-ci ildə Baş  qərargah rəisi olmuş, 1999-cu ildə hərbi 
çevriliş nəticəsində  hakimiyyətə gəlmişdir. – 78–81. 
 
83. Kəşmir problemi – Asiyada tarixi vilayət. Qədimdə və orta əsrlərdə Hindistan  ərazisində yaranmış 
müxtəlif dövlət birləşmələrinin tərkibində olmuşdur. 1846-cı ildə ingilislər Kəşmiri işğal edib 7,5 milyon rupi 
ödənclə Sammi knyazlığına vermişlər. 1947-ci ilin avqustunda yaradılan müstəqil Hindistan  dövləti Kəşmiri öz 
ərazisinə qatmağa çalışır. Hal-hazırda Kəşmirin şimal-qərbi Pakistanın, qalan hissəsi isə Hindistanın (1949) 
nəzarəti altındadır. 1956-cı ildə Kəşmir «Hindistan İttifaqının tərkib hissəsi» elan edildi. Hindistanla Pakistan 
arasında bir neçə dəfə hərbi münaqişə baş versə də bu problem hələ də öz həllini tapmamışdır. – 78,79,80. 
 
84. Özbəkistan, Ö z b ə k i s t a n    R e s p u b l i k a s ı – Orta Asiyanın mərkəzində dövlət. Sahəsi 447,4 
min km2, əhalisi 23 206 min nəfərdir. Özbəkistanın tərkibinə Qarakalpak Muxtar Respublikası və 12 vilayət 
daxildir. Dövlətin başçısı – prezident, qanunverici orqanı – Məclisdir. Paytaxtı Daşkənd səhəridir. – 82–
90,119,189. 
 
85.  İslam Kərimov, İ s l a m   Ə b d u q ə n i  o ğ l u (d.1938) – Özbəkistanın siyasi və dövlət xadimi. 1989–
90-cı illərdə Özbəkistan KP MK-nın birinci katibi olmuşdur. 1990-cı ildən Özbəkistan Respublikasının pre-
zidentidir. – 82–90. 
 
86. ÇUÖAM – Avropada adi silahların azaldılması haqqında müqavilənin cinah sənədi müzakirə olunduqdan sonra 
həmin sənədi bəyənən ölkələrdən – Gürcüstan, Ukrayna, Azərbaycan və Moldovadan ibarət qeyri-rəsmi «dördlər 
qrupu» yaradıldı. Sonralar bu quruma Özbəkistan da qatıldı (10 oktyabr 1997). 2005-ci ildə isə Özbəkistan bu qurumu 
tərk etdi. – 83,84,85. 
 
87. Elçibəy, Ə l i y e v   Ə b ü l f ə z   Q ə d i r q u l u    o ğ l u (1938–2000) – 1989-cu ildə yaradılan AXC-nin, 
sonralar AXCP-nin sədri. 1992–93-cü illərdə Azərbaycan Respublikasının prezidenti olmuşdur. – 85,86,88, 273. 
 
88. Şərəf Rəşidov, Ş ə r ə f  R ə ş i d  o ğ l u  (1917–1983) – Özbəkistanın partiya və dövlət xadimi, yazıçı. İki 
dəfə Sosialist Əməyi Qəhrəmanı. 1959-83-cü illərdə Özbəkistan KP MK-nın birinci katibi olmuşdur. – 90. 
 
89. Qorbaçov,  M i x a i l   S e r g e y e v i ç (d.1931) – 1985–91-ci illərdə Sov.İKP MK-nın Baş katibi, 
1990–91-ci illərdə SSRİ-nin ilk və son prezidenti. Qorbaçov «yenidənqurma» adı ilə «aşkarlıq və demokratiya» 
siyasi xəttini, «humanist, demokratik sosializm» şüarını meydana atdı. Sovet totalitar rejimi ilə uyuşmayan 
«yenidənqurma» ölkəni dərin siyasi və iqtisadi böhrana saldı. Qorbaçovun milli münaqişələrə səbəb olan 
siyasəti xüsusən Azərbaycana qarşı qərəzli, düşmənçilik mövqeyi ilə səciyyələnirdi. Ermənilərin Azərbaycana 
186 
 
olan torpaq iddialarını dəstəkləyən Qorbaçov 1990-cı ilin yanvarında Bakıda baş verən Qanlı Yanvar faciəsinin 
təşkilatçısı və günahkarıdır. – 90,223,224,260,313. 
 
90. Xatəmi, S e y i d  M ə h ə m m ə d   X a t ə m i (d.1943) – İranın siyasi, ictimai və dövlət xadimi. 1989–
92-ci illərdə İranın mədəniyyət və islam orijentasiyası naziri, 1997–2005-ci illərdə İran İslam Respublikasının 
prezidenti olmuşdur. – 91,100–101. 
 
91. Asiya İnkişaf Bankı – Asiya və Sakit okean ölkələrinə uzunmüddətli kredit verən dövlətlərarası regional 
bank. 1966-cı ildə yaradılmışdır. Mənzil  qərargahı Maniladadır (Filippin). Banka 50-yə yaxın ölkə daxildir. Ən 
böyük auksionerləri Yaponiya, ABŞ, Çindir. – 92. 
 
92. İslam İnkişaf Bankı (İİB) – Beynəlxalq maliyyə institutu. İİB-nin əsası 1973-cü ilin dekabrında Ciddədə 
keçirilən müsəlman ölkələri maliyyə nazirlərinin konfransında qəbul olunmuş bəyannaməyə əsasən qoyulmuşdur. 
Bank islam, şəriət qaydalarına riayət edən ölkələrə maliyyə yardımı göstərir. Bankın 55 üzvü var. Azərbaycan Res-
publikası İslam İnkişaf Bankının 1991-ci ildən üzvüdür. – 92.  
 
93. Ümumdünya Ticarət Təşkilatı – 1947-ci ildə qəbul edilmiş müqavilə 23 ölkənin beynəlxalq ticarətdə 
gömrük rüsumlarının aşağı salınmasına və başqa çətinliklərin aradan götürülməsində hökumətlərarası qəbul 
etdiyi çoxtərəfli müqavilədir. Bu müqavilə 1995-ci ildə beynəlxalq ticarətdə rüsumlar haqqında qəbul edilmiş 
müqavilənin hüquqi varisidir.  
Təşkilatın əsas prinsipi bütün iştirakçılar üçün münasib mühit yaratmaqdır. Təşkilata 130 ölkə daxildir. – 92. 
 
94.  Ü m u m d ü n y a    S ə h i y y ə   T ə ş k i l a t ı  (ÜST)–BMT-yə məxsus beynəlxalq dövlətlərarası təşkilat. 
1946-cı ildə yaradılmışdır. Cenevrədə fəaliyyət göstərir. Nizamnaməsinə görə vəzifəsi  ən təhlükəli xəstəliklərlə mü-
barizə, beynəlxalq sanitariya qaydalarının hazırlanması və s.-dir. – 92. 
 
95. Qara Dəniz Ölkələri İqtisadi Əməkdaşlıq Təşkilatı – 1992-ci ildə İstanbul Zirvə görüşündə yaradıl-
mışdır. Buraya Albaniya, Azərbaycan, Bolqarıstan, Ermənistan, Gürcüstan, Moldova, Rumıniya, Rusiya, Serbi-
ya, Xorvatiya, Türkiyə, Ukrayna və Yunanıstan daxildir. Bu təşkilat ancaq iqtisadi əməkdaşlıq maraqları 
əsasında qurulmuş təşkilatdır. İqamətgahı İstanbuldadır. – 92. 
 
96. İpək yolu, B ö y ü k   İ p ə k   y o l u – beynəlxalq tarixi tranzit-ticarət yolu; eramızdan əvvəl II əsrin 
sonlarından eramızın XVI əsrinədək fəaliyyət göstərmiş, Çindən Şimali Afrika və İspaniyaya qədər uzanaraq, 
ayrı-ayrı qolları ilə o zaman dünyanın məlum olan, demək olar ki, bütün ölkələrini birləşdirmişdir. 
Əlverişli coğrafi mövqedə yerləşməsi və zəngin maddi sərvətlərə malik olması sayəsində Azərbaycan qədim 
zamanlardan dünya ölkələri arasında iqtisadi və mədəni əlaqələrdə mühüm yer tutmuşdur. 
XX əsrin sonunda Azərbaycan Respublikasının prezidenti Heydər Əliyevin Böyük İpək yolunun yenidən 
dirçəldilməsi ideyasını irəli sürməsi bütün dünyada, xüsusilə də Böyük İpək yolu üstündə yerləşən ölkələrdə 
ciddi maraqla qarşılandı. Bu məqsədlə 1998-ci ilin sentyabrında Bakıda 33 dövlətin və Avropa Birliyinin iştirakı 
ilə beynəlxalq konfrans keçirildi; TRASEKA proqramı çərçivəsində nəzərdə tutulan Asiya–Qafqaz–Avropa 
ticarət dəhlizinin – Böyük İpək yolunun bərpasının və onun imkanlarından hamılıqla bəhrələnməyin vacibliyi 
qeyd olundu. – 95,117, 118,127,135,292,295,296. 
 
97. TRASEKA, T r a n s x ə z ə r   n ə q l i y y a t   d ə h l i z i – Avropanı Asiya ilə birləşdirən yol. Bu nəqliyyat 
dəhlizini Şərqlə Qərbi birləşdirən orta materik xətti də adlandırmaq olar. Transxəzər nəqliyyat dəhlizi Azərbaycanı, 
bütünlükdə Qafqazı Avropa ilə birləşdirir. – 95,118,127,135. 
 
98. S e y i d   M ə h ə m m ə d  X a m e n e i   (d.1939) – İranın dini və dövlət xadimi. 1981–89-cu illərdə 
İranın prezidenti, 1989-cu ildən isə İran İslam Respublikasının dini rəhbəridir. – 98–99. 
 
99. Haşimi Rəfsancani, H a ş i m i   Ə l i ə k b ə r   R ə f s a n c a n i (d.1934) – 1989–98-ci illərdə İran İslam 
Respublikasının prezidenti olmuşdur. – 102–103. 
 
100. Türk Dövlətləri Birliyi (TDB) – 1992-ci il oktyabr ayının  30–31-də Ankarada Türkiyə, Azərbaycan, 
Qazaxıstan, Qırğızıstan, Özbəkistan, Türkmənistan dövlət başçılarının iştirak etdikləri toplantıda yaradılmışdır. 
TDB-nin nizamnaməsi türkdilli xalqların sosial-mədəni bənzərliyini nəzərə alaraq ortaq mədəni irsin 
araşdırılmasını, genişləndirilməsini, tanıdılmasını tövsiyə edir. – 116,121. 
 
187 
 
101. «Kitabi-Dədə Qorqud» – türk xalqları və Azərbaycan xalq ədəbiyyatının ən qədim yazılı abidəsi. 
«Kitabi-Dədə Qorqud» dastanının yaranmasından 1300 il keçir. Elm aləminə XIX  əsrdən məlum olan bu qəh-
rəmanlıq dastanının  hələlik XV-XVI əsrlərdə köçürülmüş iki əlyazma nüsxəsi (Drezden və Vatikan) saxlanılır. 
– 116,190,345. 
 
102. Mustafa Kamal Atatürk, Q a z i   M u s t a f a   K a m a l (1881–1938) –Türkiyə dövlət, siyasi və 
hərbi xadimi, Türkiyə Respublikasının banisi və ilk prezidenti (1923–38). Birinci dünya müharibəsi zamanı 
Dardanel boğazının müdafiəsində (1915) şücaət göstərmişdir.  
Atatürk 1919-cu ildə «kamalçılar hərəkatına» – milli azadlıq hərəkatına başçılıq etmişdir. 1920-ci ildə 
Atatürk Ankarada yeni parlament – Türkiyə Böyük Millət Məclisini (TBMM) yaratdı, məclisin və təşkil 
edilən hökumətin sədri seçildi. Sakarya çayı yaxınlığında qələbəyə görə TBMM Atatürkə marşal rütbəsi və 
«Qazi» fəxri adını vermişdir. 1922-ci ildə Atatürkün komandanlığı ilə türk ordusu Türkiyəni xarici müdaxilə-
çilərdən tamamilə azad etdi. 
Atatürk soy adı ona 1934-cü ildə TBMM tərəfindən verilmişdir. – 117,122,123. 
 
103. Osmanlı imperiyası,  O s m a n l ı   i m p e r a t o r l u ğ u  – Sultan Türkiyəsinin rəsmi adı (Osmanlılar 
sülaləsinin əsasını qoymuş I Osmanın adındandır). XV əsrin 2-ci yarısından Osmanlı dövləti imperiyaya 
çevrilməyə başlamış, XV-XVI əsrlərdə Asiya, Avropa və Afrikada türk işğalları nəticəsində dünyanın ən böyük 
dövlətlərindən biri olmuşdur. 1918-ci ildə Birinci dünya müharibəsində məğlubiyyətindən sonra tamamilə dağıldı, 
1922-ci ildə Türkiyə sultanlığına da son qoyuldu. – 117. 
 
104. Novruz bayramı  – qədim xalq bayramı. Şimal yarımkürəsində astronomik yazın başlandığı gecə-
gündüz bərabərliyi günündə (martın 21–22-də ) keçirilir. Qədim zamanlardan başlayaraq İran, Azərbaycan, 
Əfqanıstan, Tacikistan, Özbəkistan və bəzi Şərq ölkələri baharın – yeni  ilin gəlişini şənliklərlə qarşılayırlar. 
Respublikamız müstəqillik qazanandan sonra Novruz bayramı rəsmi ümumxalq bayramı və istirahət günü elan 
edilmişdir. – 118,119,120,189,259. 
 
105. Filippin, F i l i p p i n   R e s p u b l i k a s ı – Cənub–Şərqi Asiyada, Filippin adalarında dövlət. Sahəsi 
300 min km2, əhalisi 71,8 milyon nəfərdir. İnzibati ərazisi 13 vilayətə və 2 muxtar vilayətə bölünür. Dövlət 
başçısı prezident, qanunverici orqan ikipalatalı (Senat və Nümayəndələr Palatası) parlamentdir. Paytaxtı 
Maniladır. – 126. 
 
106. Rumıniya  – Cənubi Avropada, Dunayın aşağı hövzəsində dövlət.  Sahəsi 237,5 min km2, əhalisi  22,7 
milyon nəfərdir. Dövlət başçısı prezident, qanunverici orqanı ikipalatalı parlamentdir. Paytaxtı Buxarestdir. – 127–
137. 
 
107. Emil  Konstantinesku  (d.1939) – Rumıniyanın siyasi və dövlət xadimi. 1992–96-cı illərdə Buxarest 
universitetinin rektoru. 1996–2000-ci illərdə Rumıniya Respublikasının prezidenti olmuşdur. – 127,133. 
 
108. İon İliesku (d.1930) – Rumıniyanın siyasi və dövlət xadimi. 1989-cu ildə N.Çauşesku rejimi devrildikdən 
sonra ölkənin və dövlətin bütün məsuliyyətini öz üzərinə götürən Milli Dirçəliş Cəbhə Şurasına başçılıq edib. 1992–
96-cı və 2000–2004-cü illərdə Rumıniyanın prezidenti. – 129, 133. 
 
109. Avropa Şurasının Parlament Assambleyası (Avroparlament) – 2004-cü ildə təşkil olunmuşdur. Avropar-
lamentin işində 25 Avropa ölkəsinin 732 deputatı fəaliyyət göstərir. – 130,135,150. 
 
110. Konstansa – Qara dəniz sahilində Rumıniyanın mühüm portu. Konstansada  XVIII–XIX əsrlərdə  
tikilmiş məscid vardır. – 131,132,135. 
 
111. Cauşesku Nikolaye (1918–1989) – 1974–89-cu illərdə Rumıniya prezidenti. 1955-ci ildən Rumıniya 
Kommunist Partiyasının rəhbəri olmuşdur. Ölkədə diktatura rejimi qurmuşdı. 1989-cu ildə xalq üsyanı 
nəticəsində devrilmiş və dekabrda güllələnmişdir. – 133. 
 
112. Helmut Kol (d.1930) –Almaniyanın görkəmli siyasi və dövlət xadimi. 1973–98-ci illərdə Xristian-
Demokratlar İttifaqının sədri, 1982–98-ci illərdə isə AFR-də kansler olmuşdur. H.Kolun ən böyük xidməti ikiyə 
bölünmüş Almaniyanı birləşdirməsi olmuşdur. –  135. 
 
113. «Eni-ACİP» – İtaliyanın neft şirkətlərindən biri. Neftin kəşfiyyatı, çıxarılması və emalı ilə məşğul olur. 
– 136. 
188 
 
 
114. Ramiz Mehdiyev,   R a m i z    Ə n v ə r   o ğ l u (d.1938) – Azərbaycanın görkəmli siyasi və dövlət 
xadimi, fəlsəfə elmləri doktoru, professor. Azərbaycan Milli Elmlər Akademiyasının həqiqi üzvü. 1978–80-ci 
illərdə Səbail rayon partiya komitəsinin birinci katibi, 1980–81-ci illərdə Azərbaycan KP MK-da elm və təhsil 
şöbəsinin müdiri, 1981–83-cü illərdə Azərbaycan KP MK-da təşkilat-partiya şöbəsinin  müdiri, 1983–88-ci 
illərdə Azərbaycan KP MK-da ideologiya üzrə katib, 1988–94-cü illərdə Azərbaycan EA-nın  İctimai-Siyasi 
Tədqiqatlar və İnformasiya İnstitutunda şöbə müdiri, 1994-cü ildə Azərbaycan Respublikası Prezidentinin İcra 
Aparatının şöbə müdiri, 1995-ci ildən Azərbaycan Respublikası Prezidentinin İcra Aparatının rəhbəridir. 1995–
2000-ci illərdə Azərbaycan Respublikası Milli Məclisinin deputatı olmuşdur. Müasir siyasi problemlərə, dövlət 
quruculuğuna aid bir çox kitab və monoqrafiyaların müəllifidir. Azərbaycan Respublikasının «İstiqlal», Rusiya  
Federasiyasının «Dostluq» ordenləri ilə təltif edilmişdir. Beynəlxalq Nyu-York Akademiyasının və Türk 
Dünyası Araşdırmalar Uluslararası Elmlər Akademiyasının  üzvü. – 142,144. 
 
115. Yelizaveta II (d.1926) – Böyük Britaniya kraliçası. Vindzor sülaləsindəndir. 1952-ci ildə atası  VII  
Georqin ölümündən sonra taxt-taca sahib olmuşdur. – 146.  
 
116. «MİR» – dövlətlərarası teleradio şirkəti. 1993-cü ildə MDB dövlət başçılarının qərarı ilə yaradılmışdır. 
Əsasən tamaşaçılara və dinləyicilərə MDB ölkələri və xalqları haqqında ətraflı məlumat verir. – 148–170,353. 
 
117. «Mayak» – Rusiya dövlət radiokompaniyası. Moskvadadır. 1964-cü ildə yaradılmışdır. – 
149,150,152,165,353. 
 
118. Atəşkəs rejimi – 1994-cü il mayın 12-də Moskvada Ermənistan–Azərbaycan arasında atəşin müvəqqəti 
dayandırılması (atəşkəs) haqqında müqavilə imzalandı. Müqaviləyə görə, müharibə aparan tərəflər sülh müqavi-
ləsi bağlanana qədər atəşin dayandırılması haqqında razılığa gəldilər. – 151,267. 
 
119. Yeltsin Boris Nikolayeviç (1931–2007) – Rusiyanın siyasi və dövlət xadimi. 1991–2000-ci illərdə 
Rusiya Federasiyasının ilk prezidenti olmuşdur. – 152,235,236. 
 
120. Neft Daşları – Abşeron yarımadasından 42 km cənub-şərqdə, açıq dənizdə, polad dirəklər üzərində 
salınmış «neft» şəhəri. Bu ərazi oradakı daşların (təqribən 20 ədəd) bəzilərində neft-qaz nişanələrinin olması 
ilə əlaqədar Neft Daşları adlandırılmışdır. Neft Daşları rayonunda geoloji kəşfiyyat işlərinə 1946-cı ildən 
başlanmışdır. Çıxarılan neft həm tankerlər, həm də boru kəmərləri vasitəsilə sahilə nəql edilir. – 157. 
 
121. NATO (Şimali Atlantika Müqaviləsi Təşkilatı) – hərbi-siyasi ittifaq. 1949-cu il aprelin 4-də Vaşinqtonda 
ABŞ, Böyük Britaniya, Fransa, Belçika, Niderland, Lüksemburq, Kanada, İtaliya, Portuqaliya, Norveç, 
Danimarka, İslandiyanın imzaladıqları Şimali Atlantika müqaviləsi əsasında yaradılmışdır. 1952-ci ildə 
Yunanıstan və Türkiyə, 1955-ci ildə Almaniya Federativ Respublikası, 1982-ci ildə İspaniya NATO-ya qoşulmuş-
lar. Varşava Müqaviləsi Təşkilatı dağıldıqdan (1990) sonra əvvəllər sosialist ölkələri düşərgəsinə daxil olmuş 
ölkələrin bir qismi NATO-ya üzvlüyə qəbul edilmiş, digər qismi isə ilkin mərhələ kimi, NATO-nun «Sülh naminə 
tərəfdaşlıq» proqramına qoşulmuşlar. Ali orqanı NATO Şurasının sessiyasıdır. Mənzil-qərargahı Brüsseldədir. – 
159,160,223,233,234. 
 
122. «Sülh naminə tərəfdaşlıq» proqramı – NATO ilə Şərqi Avropa və keçmiş SSRİ ölkələri arasında siyasi 
və hərbi sahələrdə əməkdaşlıq sənədi, 1994-cü il yanvarın 10–11-də NATO Şurasının dövlət və hökumət başçıları 
səviyyəsində Brüsseldə keçirilən görüşdə ABŞ tərəfindən təklif edilmişdir. 
Azərbaycan prezidenti Heydər Əliyev 1994-cü il mayın 4-də NATO-nun Brüsseldəki mənzil-qərargahında 
Azərbaycanın «Sülh naminə tərəfdaşlıq» proqramına qoşulması haqqında sənədi imzalamışdır. 1996-cı ilin 
aprelində Heydər Əliyev NATO-nun Brüsseldəki mənzil-qərargahında NATO-nun Baş katibi Xavyer Solana ilə 
görüşündə Azərbaycan Respublikasının təqdimat sənədini ona vermişdir. Həmin sənəd əsasında Azərbaycanın 
NATO ilə tərəfdaşlığının fərdi proqramı hazırlanmışdır. – 160. 
 
123. Si-En-En, «K e y b l   N y u s   N e t u o r k» – ABŞ-da peyk-kabel informasiya televiziya kanalı. Əsası 1980-ci 
ildə Atlanta şəhərində qoyulmuşdur. Bütün sutka ərzində 150-yə qədər ölkəyə ingilis dilində xəbərlər yayımlayır. 
Dünyanın  müxtəlif regionlarında 25 nümayəndəliyi var. – 166,168. 
 
124. Azərbaycan Dövlət Tibb Universiteti  – respublikada tibb mütəxəssisləri hazırlayan ali məktəb. 1919-
cu ildə Bakı universitetinin nəzdində tibb fakültəsi, 1920-ci ildə isə həmin fakültənin əsasında müstəqil tibb 
institutu yaradılmışdır. Universitetin 8 fakültəsi var. Universitetdə 6700 tələbə təhsil alır. – 171–172,196–209. 
189 
 
 
125. Şeyxülislam  Hacı  Allahşükür   Paşazadə,  A l l a h ş ü k ü r   H ü m- m ə t  o ğ l u (d.1949) – 1980-ci ildən 
Qafqaz Müsəlmanları Ruhani İdarəsinin, 1990-cı ildən Qafqaz Xalqları Ali Dini Şurasının sədridir. Azərbaycan 
Respublikasının «Şöhrət» və «İstiqlal» ordenləri ilə təltif edilmişdir. – 174,176. 
 
126. Səudiyyə   Ərəbistanı,  S ə u d i y y ə   Ə r ə b i s t a n ı   K r a l l ı- ğ ı –  Cənub–Qərbi Asiyada dövlət. 
Sahəsi 2,15 milyon km2, əhalisi 18,4 milyon nəfərdir. Paytaxtı ər-Piyaddır. İnzibati cəhətdən 4 əyalətə bölünür. 
Səudiyyə Ərəbistanı mütləq teokratik monarxiyadır. Dövlət başçısı kraldır. Ölkədə  bütün hakimiyyət krala 
məxsusdur. İcra orqanı Nazirlər Şurasıdır, Şuranı kral təyin edir və ona başçılıq edir. Hökumətin nəzdində 
Məşvərət Şurası var. Müsəlmanların iki müqəddəs şəhəri Məkkə və Mədinə Səudiyyə Ərəbistanındadır. – 
179,232. 
 
127. Kəbə – müsəlmanların Məkkədə müqəddəs məbədi. «Qaradaş» Kəbədədir. Kəbə hələ qədimdən 
bütpərəst tayfalarının məbədi olmuşdur. Müsəlmanlar Məkkəni tutduqdan sonra (630) bütlər məhv edildi və 
Kəbə müsəlmanların ziyarətgahına çevrildi. Kəbəni ziyarət edənlər hacı adlanır. – 179. 
 
128. Dərbənd – Rusiya Federasiyasının Dağıstan Muxtar Respublikasında şəhər. Dərbənd Qafqaz 
Albaniyasının ən qədim şəhərlərindən biri olmuşdur. V əsrdə Dərbənd iqtisadi və siyasi cəhətdən Qafqaz 
Albaniyasının mühüm şəhərlərindən biri, həm də Sasani canişinlərinin iqamətgahı idi. Abbasilər xilafəti 
dövründə (750–1258) Dərbənd Avropa və Asiya ölkələri ilə ticarətdə əsas tranzit məntəqəsi idi. Dərbənd X 
əsrdə Şirvanşahların hakimiyyəti altına keçdi. Bundan sonra Azərbaycana yiyələnmək istəyən yadellilər 
arasında gedən müharibələr zamanı Dərbənd əldən-ələ keçirdi. 1509-cu ildə I Şah İsmayıl (1501–24) Dərbəndi 
tutdu.  1796-cı ildə V.A.Zubovun başçılığı ilə Rusiya qoşunu Dərbəndi işğal etdi. Gülüstan müqaviləsinə (1813)  
əsasən Dərbənd Rusiyaya verildi. – 180. 
 
129. Əziz Əliyev, Ə z i z   M ə m m ə d k ə r i m   o ğ l u (1897–1962) – görkəmli dövlət və siyasi xadimi, 
səhiyyə təşkilatçısı. Tibb elmləri doktoru, professor. Əziz Əliyev müxtəlif illərdə Azərbaycan Klinik 
İnstitutunun direktoru, Bakı Səhiyyə Şöbəsinin müdiri, Azərbaycan Xalq Səhiyyə Komissarının müavini və 
Xalq Səhiyyə Komissarı, Azərbaycan Dövlət Tibb İnstitutunun və  Azərbaycan Dövlət Universitetinin rektoru, 
Azərbaycan SSR Ali Soveti Rəyasət Heyətinin katibi, Azərbaycan KP MK-nın katibi, Dağıstan MSSR Vilayət 
Komitəsinin birinci katibi, Azərbaycan SSR Nazirlər Soveti Sədrinin birinci müavini, Azərbaycan Elmi-
Tədqiqat Ortopediya və Bərpa Cərrahiyyə İnstitutunun direktoru, Azərbaycan Həkimləri Təkmilləşdirmə 
İnstitutunun direktoru vəzifəsində çalışmışdır. SSRİ Ali Sovetinin və Azərbaycan SSR Ali Sovetinin deputatı 
olmuşdur. – 180–181. 
 
130. Sergey Yesenin, S e r g e y   A l e k s a n d r o v i ç (1895–1925) – böyük rus şairi. Şair ilk vaxtlar incə 
lirik şair, dərin psixoloji peyzaj ustası, kəndin və kəndlilərin ilhamçısı kimi çıxış edir. 1919–23-cü illərdə 
imajinistlər qrupuna daxil olur və tamamilə ictimai həyatdan uzaqlaşır. 1924–25-ci illərdə Bakıda olmuş, bir 
müddət Mərdəkanda yaşamışdır. Bir sıra görkəmli əsərlərini burada yazmışdır. Azərbaycana da həsr edilmiş 
şeirləri var. Dərin yaradıcılıq böhranı nəticəsində intihar etmişdir. – 181. 
 
131. Çuvaşiya, Ç u v a ş i y a   R e s p u b l i k a s ı – Rusiya  Federasiyasında respublika. Sahəsi 18,3 min 
km2, əhalisi 1358,9 min nəfərdir. Paytaxtı Çeboksarıdır. – 183–195. 
 
132. Andrian Nikolayev (d.1929) – təyyarəçi kosmonavt, iki  dəfə Sovet İttifvqı Qəhrəmanı, aviasiya 
general mayoru. 1962-ci il avqustun 11–15-də «Vostok– 3» gəmisi ilə kosmosda uçuşda olmuş, Yer ətrafına 64 
dövrə vurmuşdur. Sonralar da bir neçə dəfə kosmosa uçmuşdur. – 185. 
 
133. Nizami Gəncəvi,   İ l y a s  Y u s i f  o ğ l u (1141–1209) – dahi Azərbaycan şairi və mütəfəkkiri. Dün-
ya ədəbiyyatı tarixinə məsnəvi formasında yazdığı beş epik poemadan ibarət «Xəmsə» müəllifi kimi daxil 
olmuşdur. Nizami Gəncəvinin ilkin Şərq Renessansının zirvəsi olan yaradıcılığında dövrünün ən humanist, 
ümumbəşəri ictimai-siyasi, sosial və mənəvi-əxlaqi idealları parlaq bədii əksini tapmışdır. Nizami Gəncəvi 
Yaxın Şərq ədəbiyyatında mənzum roman janrının əsasını qoymuş, yeni ədəbi məktəb yaratmışdır. Nizami 
Gəncəvi həm də dövrünün görkəmli mütəfəkkiri olmuşdur. Onun bütün əsərlərində şəxsiyyət azadlığı, insanın 
mənəvi azadlığı tərənnüm olunur. – 188,189,271. 
 
134. Polad  Bülbüloğlu  (d.1945)  –  bəstəkar,  müğənni,  dövlət xadimi. Azərbaycan Respublikasının xalq 
artisti. Mahnıları 1960–70-ci illərdə SSRİ məkanında məşhur estrada müğənnilərinin ifasında səslənmişdir. 
190 
 
1988–2005-ci illər Azərbaycan Respublikasının mədəniyyət naziri olmuşdur. Hazırda Azərbaycan 
Respublikasının Rusiyada fövqəladə və səlahiyyətli səfiridir. – 190,343–355. 
 
135. Füzuli  M ə h ə m m ə d  S ü l e y m a n  o ğ l u  (1494–1556) – Azərbaycanın dahi şairi və mütəfəkkiri. 
Azərbaycan, fars və ərəb dillərində qəsidə, müsəddəs, rübai, qitə və s.  yazmışdır. Aşiqanə qəzəlləri ilə lirik şair 
kimi şöhrətlənmişdir. Yaradıcılığının zirvəsi olan «Leyli və Məcnun» poeması Azərbaycan, eləcə də Şərq və 
dünya poeziyasının nadir incilərindəndir. Kərbəlada dəfn edilmişdir. – 191,271. 
 
136. Sabir, M i r z ə  Ə l ə k b ə r  Z e y n a l a b d i n  o ğ l u  T a h i r- z a d ə  (1862–1911) – böyük  
Azərbaycan şairi,  mütəfəkkir, ictimai xadim. Sabir Azərbaycan ədəbiyyatı, ictimai və bədii fikrinin ən qabaqcıl 
simalarındandır. O, Azərbaycan ədəbiyyatında tənqidi realizmin, satirik poeziyanın qüdrətli nümayəndəsidir. – 
191,271. 
 
137. Rəsul Rza, R ə s u l   İ b r a h i m   o ğ l u   R z a y e v (1910–1981) – görkəmli Azərbaycan şairi, 
ictimai xadim. Azərbaycanın xalq şairi. O, Azərbaycan poeziyasını yeni forma və üslub keyfiyyətləri, orijinal 
obrazlarla zənginləşdirmişdir. SSRİ Dövlət mükafatı laureatı, Sosialist Əməyi Qəhrəmanı. – 191. 
 
138. Oktyabr  inqilabı, B ö y ü k  O k t y a b r   s o s i a l i s t   i n q i l ab ı – müasir tarixşünaslıqda Oktyabr 
çevrilişi adlanır. 1917-ci il oktyabrın 24-dən 25-nə (noyabrın 6-dan 7-nə) keçən gecə V.İ.Leninin başçılığı ilə 
bolşeviklər silahlı üsyan edərək Müvəqqəti hökuməti devirdilər. Bunun nəticəsində, V.İ.Lenin başda olmaqla, 
Rusiyada sovet hökuməti – Xalq Komissarları Soveti yarandı. – 194. 
 
139. Qobustan – Azərbaycanın şərqində alçaq dağlıq sahə, uzunluğu 100 km, eni 80 km-ə yaxındır. 
Qobustan yaxınlığında, Qobustan qoruğu ərazisində zəngin qayaüstü təsvirlərlə yanaşı, Daş dövründən başlamış 
orta əsrlərədək çoxlu ibtidai insan düşərgəsi, qədim yaşayış məskəni, kurqanlar və s. arxeoloji abidələr vardır. 
Onların beşində Mezolit, dördündə Neolit, yeddisində Tunc, birində antik və beşində orta əsrlər dövründə 
yaşayış olduğunu göstərən mədəni təbəqə və maddi qalıqlar aşkar edilmişdir. – 194. 
 
140. Bakı Dövlət Universiteti (BDU) – Azərbaycanda elmi-pedaqoji kadrlar hazırlayan ən böyük ali təhsil 
ocağı, elmi-tədqiqat müəssisəsi. 1919-cu ildə yaradılmışdır. İlk vaxtlar tibb və tarix-filologiya fakültələri fəaliyyət 
göstərmişdir. Hazırda BDU-nun 17 fakültəsi, onlarla kafedrası, elmi-tədqiqat laboratoriyası və s. var. Universitetdə 
43 ixtisas üzrə 13 minə yaxın tələbə təhsil alır. – 197,250,356. 
 
141. Əhliman Əmiraslanov, Ə h l i m a n  T a p d ı q  o ğ l u (d.1947) – cərrah-onkoloq, tibb elmləri 
doktoru, professor. AMEA-nın akademik-katibi. Əməkdar elm xadimi. SSRİ Dövlət mükafatı laureatı, RF 
Təbiət Elmləri Akademiyasının üzvü seçilmişdir. 1992-ci ilə kimi SSRİ TEA-nun ÜOEMD-də işləyib. 1992-ci 
ildən N.Nərimanov adına ATU-nun rektorudur. Klinik  onkologiya sahəsində tədqiqatlar aparır. «Onkologiya», 
«Sümük şişləri», «Bədxassəli sümük şişlərinin xüsusi müalicəsinin proqnozları» kitablarının müəllifidir. – 204. 
 
142. Əli İnsanov, Ə l i   B i n n ə t   o ğ l u (d. 1946) –1993–2005-ci illərdə Azərbaycan Respublikasının 
Səhiyyə naziri olmuşdur.  – 204. 
 
143. Zəhra xanım Quliyeva, Z ə h r a  T a h i r  q ı z ı (1923–2005) – oftalmoloq, tibb elmləri doktoru, 
professor. Tədqiqatı, əsasən, traxoma, gözün refraksiyası, rəng duyğusu və ona müxtəlif amillərin təsirinə həsr 
olunmuşdur. Quliyeva 1972–1983-cü illərdə Azərbaycan Dövlət Tibb Universitetinin rektoru olmuşdur. SSRİ 
Ali Sovetinin deputatı olmuşdur. Əməkdar elm xadimi adına layiq görülmüşdür. 1998-ci ildən Azərbaycan 
Respublikası Qadın Problemləri üzrə Dövlət Komitəsinin sədri vəzifəsində çalışmışdır. Azərbaycan 
Respublikasının «Şöhrət» ordeni ilə təltif olunmuşdur. – 204. 
 
144. Mikayıl Hüseynov, M i k a y ı l  Ə l ə s g ə r  o ğ l u (1905-1992) – Azərbaycan memarı və memarlıq 
tarixçisi. Müasir Azərbaycan memarlığının banilərindən biri. Memarlıq doktoru, professor. Azərbaycan və 
SSRİ EA-nın həqiqi üzvü. M.Hüseynovun layihələri ilə Bakıda və respublikanın digər şəhərlərində, eləcə də 
Moskva, Düşənbə və s. yerlərdə yaşayış, ictimai və mədəni-məişət binaları tikilmişdir. Bakıda M.F.Axundov 
adına Milli Kitabxana, EA şəhərciyi kompleksi, Bakı metropoliteninin «Hərimanov», «Nizami», «Elmlər 
Akademiyası» stansiyaları Hüseynovun ən görkəmli əsərlərindəndir. M.Hüseynov Azərbaycan və  SSRİ 
Dövlət mükafatları laureatı və Sosialist Əməyi Qəhrəmanıdır. – 205. 
 
145. Lüksemburq, B ö y ü k   L ü k s e m b u r q   H e r s o q l u ğ u  – Qərbi Avropada dövlət. Sahəsi 2,6 
min km2, əhalisi 415 min nəfərdir. İnzibati cəhətdən 3 mahala bölünür. Lüksemburq konstitusiyalı monarxi-
191 
 
yadır. Dövlət başçısı böyük hersoqdur. Qanunverici orqanı Deputatlar palatasıdır. Paytaxtı Lüksemburqdur. – 
210,211. 
 
146. Mozambik, M o z a m b i k   R e s p u b l i k a s ı  – Cənub–Şərqi Afrikada dövlət. Sahəsi 802 min km2, 
əhalisi 17,9 milyon nəfərdir. İnzibati ərazisi 10 əyalətə bölünür. Dövlət və hökumət başçısı prezident, qanunverici 
orqanı birpalatalı Respublika Assambleyasıdır. Paytaxtı Maruti. – 212. 
 
147. Böyük Millət Məclisi (BMM) – Türkiyənin ali qanunverici orqanı. Parlament 1920-ci il aprelin 23-də 
yaradılmışdır. BMM-nin ilk sədri M.K.Atatürk olmuşdur. BMM iki palatadan ibarətdir: Senat (yuxarı  palata) 
və Milli  palata. BMM məclis üzvlərindən respublika prezidentini seçir. – 214. 
 
148. Andrey Karaulov (d.1958) – tanınmış rus teleaparıcı və TVC kanalında maraqlı publisist proqramlar 
olan «Moment istinı», « Russkiy vek»-in müəllifidir. Həmçinin bir çox siyasi kitabların müəllifidir. – 222–
242,353. 
 
149. Yazov Dmitri  Timofeyeviç (1924–2007) – Sovet İttifaqı marşalı. 1987-ci ildən SSRİ Müdafiə naziri 
olmuşdur. Yazov 1990-cı ilin yanvarında Bakıda baş verən Qanlı Yanvar faciəsinin təşkilatçılarından biridir. – 
223,224. 
 
150. Bakatin Vadim Viktoroviç (d.1937) – 1989–90-cı illərdə SSRİ Daxili İşlər naziri, 1991–92-ci illərdə 
SSRİ DTK-nin sədri və Rusiya Federasiyası Təhlükəsizlik İdarəsinin direktoru işləmişdir. Bakatin 1990-cı ilin 
yanvarında Bakıda baş verən Qanlı Yanvar faciəsinin təşkilatçılarından biridir. – 224. 
 
151. Leonid Daniloviç Kuçma (d.1938) – Ukraynanın siyasi və dövlət xadimi. 1994–2005-ci illərdə Ukray-
na Respublikasının prezidenti olmuşdur. Azərbaycan Respublikasının «İstiqlal» ordeni ilə təltif olunmuşdur.  – 
226,274. 
 
152. Qriboyedov Aleksandr Sergeyeviç (1795–1829) – rus yazıçısı, diplomat. İranda, Tiflisdə diplomatik 
işlərdə çalışmışdır. Türkiyə və İranda bir sıra danışıqlar aparmış, müdhiş Türkmənçay müqaviləsinin 
bağlanmasında iştirak etmişdir. 1829-cu ildə Tehranda öldürülmüş, Tbilisidə dəfn edilmişdir. – 211. 
 
153. Helsinki aktı – 1975-ci il avqustun 1-də Finlandiyanın paytaxtı Helsinkidə Avropanın 33 dövlətinin, 
ABŞ və Kanadanın dövlət və hökumət başçılarının  müşavirəsi oldu. Onlar Avropada təhlükəsizlik və əməkdaşlıq 
haqqında  Zirvə aktını imzaladılar. Azərbaycan Respublikası bu aktı 1992-ci ildə imzalamışdır. – 231. 
 
154. Vəhhabilik, vəhhabizm – ortodoksal islamda yaranmış  dini-siyasi cərəyan. XVIII əsrin axırlarında 
Nəcddə yayılmışdı. Banisi Məhəmməd ibn Əbdül-Vəhhabdır. Başlıca ehkamı vahid Allaha inamdır. Vəhhabilər 
Quranı qəbul etsələr də,  islam dinində  müqəddəslərə pərəstişi, dərvişliyi rədd edir, cihada böyük diqqət 
verirlər. Səudiyyə Ərəbistanında hakim ideologiya olan vəhhabilik Hindistan, Əfqanıstan, İndoneziya və bəzi 
Afrika ölkələrində də yayılmışdır. – 232,233. 
 
155. Avropa Birliyi (AB) – 1951–57-ci illərdə yaranmış üç Qərbi Avropa inteqrasiya təşkilatının ümumi 
adı (Avropa İqtisadi Birliyi – AİB, Avropa Kömür və Polad Birliyi – AKPB, Avropada Atom Energetika 
Birliyi – (AAEB). AB ümumi prinsiplərin müəyyən edilməsindən birgə fəaliyyətə qədər bir neçə mərhələ 
(Avropa İnvestisiya Bankının, Avropa Regional İnkişaf Fondunun – vahid valyuta qəbul etməsi – AVRO-ya) 
keçmişdir. Mühüm mərhələ Vahid Avropa Aktının (1986–1987-ci ildən qüvvəyə minmişdir) qəbul edilməsi 
olmuşdur. 1967-ci ildə rəhbər orqanların birləşməsindən sonra – AİB, AKPB və AAEB – Avropa Birliyi – 
1993-cü ildə isə Avropa Şurası yarandı. – 234,408. 
 
156. Yelisey sarayı – Parisdə Fransa prezidentlərinin iqamətgahı. – 236. 
 
157. Rostropoviç Mstislav Leopoldoviç (1927–2007) – Bakıda doğulmuş görkəmli rus musiqiçi, 
violençelist, dirijor. Lenin mükafatı laureatı, SSRİ xalq artisti. Bakı Musiqi Akademiyasının fəxri professoru. 
Azərbaycan Respublikasının  «İstiqlal» ordeni ilə təltif edilmişdir. – 236. 
 
158. Avropada adi silahlar haqqında müqavilə – 1990-cı il noyabrın 19-da NATO ilə Varşava Müqaviləsi 
Təşkilatı arasında imzalanmışdır. Onun əsasını 5 kateqoriya üzrə silahların və texnikanın (döyüş tankları, zirehli 
döyüş maşınları, 100 mm-dən yuxarı kalibrli artilleriya sistemləri, döyüş təyyarələri və zərbəçi vertolyotlar) hər 
bir iştirakçı dövlət üçün Müqavilə ilə icazə yerilmiş maksimum səviyyəsinədək azaldılması və onların 
192 
 
məhdudlaşdırılmasına sonrakı nəzarəti təşkil edir. SSRİ dağıldıqdan sonra 1992-ci il mayın 15-də Daşkənddə bu 
Müqavilə üzrə hüquqverici olan 8 müstəqil dövlət arasında (Azərbaycan, Belarus, Qazaxıstan, Ermənistan, 
Gürcüstan, Moldova, Rusiya, Ukrayna) Müqavilənin yerinə yetirilməsi prinsipləri haqqında saziş və adi 
silahların və texnikanın maksimum səviyyələri haqqında protokol imzalandı. 
Bu protokola uyğun olaraq Cənubi Qafqazın üç dövlətinin hər biri üçün Müqavilə ilə müəyyən edilmiş 
məhdudlaşdırılmalar Azərbaycanın zərərinə olaraq onun hərbi-siyasi parametrlərindəki fərqi nəzərə almır. 
Hazırda Vyanada Avropada adi silahlar haqqında Müqavilənin birgə məsləhət qrupu çərçivəsində Müqavilənin 
müasir reallıqlara uyğunlaşdırılması barədə danışıqlar gedir. – 237. 
 
159. Məmməd  Əliyev, M ə m m ə d   B a ğ ı r   C a v a d   o ğ l u (d.1955) – tibb elmləri doktoru, professor, 
Rusiya Federasiyasının əməkdar elm xadimi, 2 dəfə Dövlət mükafatı laureatı, Rusiya Tibb Elmləri 
Akademiyasının akademiki. Rus Tibb elminin inkişafında M.Əliyevin böyük xidmətləri var. O, 7 kəşfin, 6 yeni 
təcrübənin, 200-dən artıq nəşr olunmuş elmi işin, həmçinin 2 monoqrafiyanın müəllifidir. 
Hazırda Məmməd Əliyev dövlət klinikası –«N.N.Bloxin adına onkoloji elmi mərkəz»in direktor müavini, 
Moskva Ankologiya Elmi-Tədqiqat İnstitutunun direktoru və Ümumrusiya Azərbaycan Konqresinin prezi-
dentidir. – 247,254,255,271. 
 
160. Rüstəm İbrahimbəyov,  R ü s t ə m  M ə m m ə d i b r a h i m  o ğ- l u (d.1939) – görkəmli yazıçı, 
dramaturq, kinossenarist. Azərbaycanın xalq yazıçısı. Azərbaycan, Rusiya və SSRİ Dövlət mükafatları laureatı. 
Respublikada və xaricdə əsərləri mütəmadi nəşr edilən yazıçıdır. Onun ssenariləri əsasında respublikamızda və 
xaricdə onlarla film çəkilmişdir. 1981–90-cı illərdə Azərbaycan Kinematoqrafçılar İttifaqının birinci katibi, 
1990-cı ildən isə sədridir. 1996-cı ildə «Günəşdən usanmışlar» kinofilminin ssenarisinə görə Amerika Kino 
Akademiyasının «Oskar» mükafatına layiq görülmüşdür. Azərbaycan Respublikasının «İstiqlal» ordeni ilə təltif 
olunmuşdur. – 254,255,271,319,346. 
 
161. Fərman Salmanov,   S a l m a n o v   F ə r m a n   Q u r b a n   o ğ l u (1928–2008)  – mühəndis-geoloq. 
Lenin mükafatı laureatı, Sosialist Əməyi Qəhrəmanı. Qərbi Sibirdə onun bilavasitə rəhbərliyi ilə ən iri neft və 
qaz yataqları kəşf edilmişdir. – 254,271. 
 
162. Lujkov Yuri Mixayloviç (d.1936) – Rusiyanın dövlət xadimi. 1987-ci ildə  Moskva Soveti  İcraiyyə  
Komitəsinin 1-ci müavini, 1990-cı ildə sədri olmuşdur. 1991-ci ildə Moskva şəhərinin vitse-meri, 1992-ci ildən 
isə meri və Moskva hökumətinin başçısıdır. SSRİ və Rusiya Federasiyasının Dövlət mükafatları laureatıdır. – 
258,375,378. 
 
163. Raisa Qorbaçova (1933–1997) – SSRİ-nin ilk və son prezidenti M.S.Qorbaçovun  həyat yoldaşı. – 260. 
 
164. «907-ci maddə» – ABŞ Konqresinin 1992-ci il oktyabrın 24-də erməni lobbisinin təzyiqi ilə qəbul etdiyi 
«Rusiyanın və yeni müstəqillik qazanmış dövlətlərin azadlığını müdafiə aktı»na 907-ci düzəliş nəzərdə tutulur. 
Düzəliş ABŞ hökumətinin Azərbaycan hökumətinə yardımını qadağan edir. Buna baxmayaraq, istər Bill 
Klinton, istərsə də ondan sonra ABŞ prezidenti seçilən Corc Buş administrasiyası bu düzəlişin reallığı nəzərə 
almadığını təsdiq edərək onun ləğv edilməsi təklifini müdafiə etmişlər. C.Buş hökuməti 2002-ci ildə bu 
düzəlişin fəaliyyətdən düşdüyünü qərara almışdır. – 261,262. 
 
165. Kinq Piter (d.1944) – 1973–93-cü illərdə müxtəlif vəzifələrdə olmuş, 1992-ci ildə Nyu-York ştatından 
Konqresin üzvü seçilmişdir. Respublikaçıdır. – 262. 
 
166. Sem Braunbək (d.1956) – hüquqşünas. ABŞ Konqresi Nümayəndələr Palatasının üzvü, 1996-cı ildən 
senator, Xarici Əlaqələr Komitəsinin üzvü. – 262. 
 
167.  Üzeyir Hacıbəyov, Ü z e y i r   Ə b d ü l h ü s e y n   o ğ l u (1885–1948) – dahi Azərbaycan bəstəkarı, 
musiqişünas alim, publisist, dramaturq, pedaqoq və ictimai xadim. Müasir Azərbaycan professional musiqi 
sənətinin və milli operasının banisi, SSRİ xalq artisti, SSRİ Dövlət mükafatı laureatı. – 266,271. 
 
168. Qori seminariyası, Z a q a f q a z i y a (Qori) müəllimlər seminariyası – Zaqafqaziyanın, əsasən, yerli 
əhalisindən ibtidai məktəb müəllimi hazırlayan orta pedaqoji təhsil müəssisəsi. 1876-cı ildə Qoridə açılmışdı. 
Seminariyanın Azərbaycan şöbəsi 1879-cu ildə fəaliyyətə başlamışdı. Azərbaycan şöbəsinin yaradılmasında 
M.F.Axundovun böyük rolu  olmuşdur.  Qori seminariyasında təhsil rus dilində idi. Azərbaycan dili isə yalnız 
Azərbaycan şöbəsində fənn kimi tədris edilirdi. Qori seminariyası Zaqafqaziya xalqlarının, o cümlədən 
Azərbaycan xalqının mədəni inkişafında mühüm rol oynamışdır. Qori seminariyası 1918-ci ilədək fəaliyyət 
193 
 
göstərmişdir. Seminariyanın Azərbaycan şöbəsi 1918-ci ildə F.B.Köçərlinin rəhbərliyi ilə Qazax şəhərinə 
köçürülmüşdü. – 266. 
 
169. Ağdam – Azərbaycan Respublikasında inzibati rayon.  1930-cu ildə təşkil edilmişdir. Sahəsi 1094 km2, 
əhalisi 101,6 min nəfərdir. 1993-cü ildə erməni qəsbkarları tərəfindən işğal edilmişdir. – 269. 
 
170. Füzuli (1959-cu ilədək Qaryagin rayonu)–Azərbaycan Respublikasında inzibati rayon. 1930-cu ildə təşkil 
olunmuşdur. Sahəsi 1386 km2, əhalisi 80,2 min nəfərdir. 1993-cü  ildə erməni hərbi qüvvələri tərəfindən işğal edil-
mişdir. – 269. 
 
171. Cəbrayıl — Azərbaycan Respublikasında inzibati rayon. 1930-cu ildə təşkil olunmuşdur. Sahəsi 1050 
km2, əhalisi 45,8 min nəfər idi. 1993-cü ildə erməni silahlı qüvvələri  tərəfindən işğal edilmişdir. – 269. 
 
172. Zəngilan –  Azərbaycan Respublikasında inzibati rayon. 1930-cu ildə təşkil olunmuşdur. Sahəsi 707 
km2, əhalisi 28,4 min nəfər idi. 1993-cü ildə erməni qəsbkarları tərəfindən işğal edilmişdir. – 269. 
 
173. Qubadlı – Azərbaycan Respublikasında inzibati rayon. 1933-cü ildə təşkil edilmişdir. Sahəsi 802 km2, 
əhalisi 27,2 min nəfər idi. 1993-cü ildə erməni işğalçıları tərəfindən işğal olunmuşdur. – 269. 
 
174. Laçın – Azərbaycan Respublikasında inzibati rayon. 1930-cu ildə təşkil edilmişdir. Sahəsi 1835 km2, 
əhalisi 51 min nəfərdir. 1992-ci ildə erməni işğalçıları tərəfindən işğal edilmişdir. – 269,329. 
 
175. Kəlbəcər – Azərbaycan Respublikasında inzibati rayon. 1930-cu ildə təşkil edilmişdir. Sahəsi 1936 
km2, əhalisi 58 min nəfərdir. 1993-cü ildə erməni silahlı qüvvələri tərəfindən işğal edilmişdir. – 269,329. 
 
176. Müslüm Maqomayev, M ü s l ü m   M ə h ə m m ə d   o ğ l u (1942–2008) – görkəmli Azərbaycan 
müğənnisi. Azərbaycan Respublikası və SSRİ xalq artisti. Bəstəkar Müslüm Maqomayevin nəvəsi. Keçmiş SSRİ 
məkanında və bir çox xarici ölkələrdə müvəffəqiyyətlə çıxış etmişdir. Azərbaycan Respublikasının «Şöhrət» 
ordeni ilə təltif edilmişdir. – 271. 
 
177. Nəsimi, əsl adı S e y i d Ə l i (1369–1417) – Azərbaycan şairi və  mütəfəkkiri. İmadəddin Nəsimi adı ilə 
də məşhurdur. Əsərlərini Azərbaycan, ərəb, fars dillərində yazmışdır. Hürufiliyi yaydığı üçün Hələbdə həbs 
olunmuş, «kafir», «dinsiz» elan edilərək ruhanilərin fitvası ilə öldürülmüşdür. – 271. 
 
178. Mirzə Fətəli Axundov (1812–1878) – böyük Azərbaycan yazıçısı, dramaturq, materialist – filosof. 
Axundov Azərbaycan ədəbiyyatı tarixində pyesləri və fəlsəfi əsərləri ilə tanınmışdır. 1850–55-ci illərdə yazdığı 
altı komediya ilə Azərbaycan və bütün Şərq ədəbiyyatında realist dramaturgiyanın əsasını qoymuşdur. – 271. 
 
179. Kamran Bağırov, B a ğ ı r o v   K a m r a n   M ə m m ə d   o ğ l u (1933–2001) – Azərbaycanın partiya 
və dövlət xadimi. Müxtəlif məsul vəzifələrdə çalışmışdır. 1982–88-ci illərdə Azərbaycan KP MK-nın birinci 
katibi olmuşdur. – 272. 
 
180. Əbdürrəhman Vəzirov, Ə b d ü r r ə h m a n  X ə l i l  o ğ l u (d.1930) – 1988–90-cı ilin yanvarınadək  
Azərbaycan KP MK-nın birinci katibi olmuşdur. – 272. 
 
181. Mütəllibov Ayaz, A y a z  N i y a z i  o ğ l u (d.1938) – 1989–90-cı illərdə Azərbaycan SSR Nazirlər 
Sovetinin sədri, 1990-cı ildə Azərbaycan KP MK-nın birinci katibi seçilmişdir. 1992-ci ildə Azərbaycan Respublika-
sının prezidenti olmuşdur. Ayaz Mütəllibov işində ciddi səhvlərə yol vermiş, nəticədə Ermənistan silahlı qüvvələri 
Dağlıq Qarabağdan azərbaycanlı əhalini çıxarmış və ərazini işğal etməyə nail olmuşlar. – 272. 
 
182. Xalq Cəbhəsi, A z ə r b a y c a n   X a l q   C ə b h ə s i  (AXC) – ictimai-siyasi təşkilat. 1989-cu ildə 
təsis konfransı keçirilmiş, Proqram və Nizamnaməsi qəbul olunmuşdur. 1999-cu il iyulun 25-də keçirilmiş 
qurultayının qərarı ilə Azərbaycan Xalq Cəbhəsi Partiyası adlandırılmışdır. – 272. 
 
183. Surət Hüseynov,   S u r ə t    D a v u d   o ğ l u (d.1959) – 1993–94-cü illərdə Azərbaycan Respublika-
sının Baş naziri olmuşdur. 1994-cü ilin oktyabrında Azərbaycanın müstəqilliyinə, suverenliyinə qarşı yönəlmiş 
çevriliş cəhdinə rəhbərlik etmişdir. – 273. 
 
194 
 
184. OMON – 1992–95-ci illərdə Daxili İşlər Nazirliyinin tərkibində olan Xüsusi Təyinatlı Polis Dəstələri 
(XTRD). – 273. 
 
185.Valentin Yudaşkin (d.1963) – məşhur  rus modelyeri, 1991-ci ildən onun modelləri dünyanın bir çox 
ölkələrində nümayiş etdirilir. Rusiyanın əməkdar incəsənət xadimi, Sosial Elmlər Akademiyasının həqiqi üzvü, 
Rusiya Bədaye Akademiyasının fəxri üzvüdür. – 278–284. 
 
186. Birləşmiş Millətlər Təşkilatının Təhlükəsizlik Şurası (BMTTŞ) – BMT-nin daimi fəaliyyət göstərən 
mühüm orqanı. BMT-nin Nizamnaməsinə görə beynəlxalq sülhün və təhlükəsizliyin qorunmasında əsas məsu-
liyyət daşıyır. 15 üzvü var: 5 daimi (Çin, Fransa, Rusiya, Böyük Britaniya, ABŞ), 10 üzvü isə 2 il müddətinə 
seçilir. Şuranın hər bir üzvü bir səsə malikdir. Prosedura məsələlərinə dair qərarlar Şuranın 9 üzvü səs verdikdə 
qəbul olunmuş sayılır. – 291,297,302,306. 
 
187. Tayvan – Cənub-Şərqi Çində ərazi. Sahəsi 36 min km2, əhalisi 21 milyon nəfərdir. İnzibati ərazisi 16 
qraflığa (qəzaya), 7 şəhər munisipalitetinə bölünür. Tayvanın başçısı prezident, nümayəndələr orqanı – 
Nümayəndələr Məclisi və Qanunverici  Yuandır (Şura). Paytaxtı Taybeydir. – 296,305. 
 
188.  Haşimoto Ryutaro (1937–2006) – yapon siyasi xadimi. 1996-98-ci illərdə Yaponiyanın Baş naziri 
olmuşdur. – 296. 
 
189. Murtuz Ələsgərov, M u r t u z   N ə c ə f  o ğ l u (d.1928) – Azərbaycanın dövlət xadimi, hüquq elmləri 
doktoru, professor. Respublikanın əməkdar hüquqşünası. Yeni Azərbaycan Partiyasının sədr müavini və 
partiyanın Siyasi Şurasının üzvüdür. 1993-cü ildə Bakı Dövlət Universitetinin rektoru olub. 1995-ci ildə 
Azərbaycan Respublikası Milli Məclisinin deputatı seçilib. 1996–2005-ci illərdə  Azərbaycan Respublikası 
Milli Məclisinin sədri olmuşdur. Azərbaycan Respublikasının «İstiqlal» ordeni ilə təltif edilmişdir. – 298. 
 
190. Elçin Əfəndiyev, E l ç i n    İ l y a s    o ğ l u (d.1943) – Azərbaycan yazıçısı, ictimai və dövlət xadimi. 
Azərbaycan Respublikasının xalq yazıçısı. Yazıçı İlyas Əfəndiyevin oğlu.  Azərbaycan Yazıçılar Birliyinin 
katibi, Xaricdə Yaşayan Həmvətənlərlə Mədəni Əlaqələr – «Vətən» cəmiyyətinin sədri vəzifəsində işləmişdir. 
1993-cü ildən Azərbaycan Respublikasının Baş nazirinin müavinidir. Azərbaycan Respublikasının «İstiqlal» 
ordeni ilə təltif edilmişdir. – 310–322,346. 
 
191. Cəfər Cabbarlı, C ə f ə r   Q a f a r   o ğ l u (1899–1934) – böyük Azərbaycan yazıçısı, dramaturq. 
Cabbarlı yaradıcılığı Azərbaycan ədəbiyyatının inkişafına böyük təsir göstərmiş, istedadlı dramaturqlar nəslinin 
yetişməsində mühüm rol oynamışdır. Cabbarlının zəngin irsi Azərbaycan ədəbiyyatı tarixində layiqli yer tutur. – 311. 
 
192. İlyas Əfəndiyev, İ l y a s   M ə h ə m m ə d   o ğ l u (1914–1996) – görkəmli Azərbaycan yazıçısı, 
dramaturq. Azərbaycanın xalq yazıçısı. İ.Əfəndiyevin dram əsərlərinin Azərbaycan Milli Dram Teatrının 
repertuarının zənginləşməsində müstəsna rolu var. Azərbaycan Dövlət mükafatı laureatıdır. Azərbaycan 
Respublikasının «Şöhrət» ordeni ilə təltif edilmişdir. – 313,320. 
 
193. Cəlil  Məmmədquluzadə,   M i r z ə   C ə l i l   H ü s e y n q u l u   o ğ l u  (ədəbi təxəllüsü Molla 
Nəsrəddin; 1866–1932) – böyük Azərbaycan yazıçısı, jurnalist, ictimai xadim. Mirzə Cəlilin ictimai-ədəbi 
fəaliyyəti XIX əsrin 80-ci illərinin axırından XX əsrin 30-cu illərinə qədərki böyük tarixi dövrü əhatə edir. 40 
illik yaradıcılığı boyu müxtəlif janrlarda yazdığı əsərləri ilə Mirzə Cəlil Azərbaycan realist ədəbiyyatının yüksək 
pilləyə qalxmasında müstəsna rol oynamışdır. 1906-cı il aprelin 7-də çıxan «Molla Nəsrəddin» jurnalının 
nəşrinə başlamaqla Mirzə Cəlil Azərbaycanda, eləcə də Yaxın Şərqdə satirik jurnalistikanın əsasını qoymuşdur. 
Bu zamandan Mirzə Cəlil Molla Nəsrəddin adı ilə məşhur oldu. – 314,315. 
 
194. Şiller  İ o h a n n   K r i s t o f   F r i d r i x (1759–1805) – alman şairi, dramaturq, incəsənət 
nəzəriyyəçisi, tarixçi. Almaniyada maarifçiliyin görkəmli nümayəndəsi, yeni alman ədəbiyyatının 
banilərindəndir. Şiller yaradıcılığı dünya dramaturgiyasının inkişafına güclü təsir göstərmişdir. – 315. 
 
195. Şekspir, V i l y a m  (1564–1616) –  dahi ingilis dramaturqu və şairi. Şekspir 37 pyesin – 
komediyaların, tarixi dramların, faciələrin, poemaların, çoxlu sonetlərin müəllifidir. Dünya dramaturgiyasında  
faciənəvisliyin inkişafında  Şekspirin əsərləri yeni mərhələdir. «Hamlet», «Otello», «Makbet», «Kral Lir», 
«Antoni və Kleopatra» faciələri dünya mədəniyyəti xəzinəsinə daxil olmuş, bütün xalqların sərvətinə çevrilmiş, 
müxtəlif dillərə tərcümə olunmuş, milli səhnələrdə təkrar-təkrar tamaşaya qoyulmuş, ekranlaşdırılmışdır. – 315. 
 
195 
 
196. Yaşar Nuriyev,  N u r i y e v   Y a ş a r   M ə m m ə d   S a d ı q   o ğ l u (d.1951) – Azərbaycan 
Respublikasının xalq artisti. Professor. Azərbaycan Milli Dram Teatrının aparıcı aktyorlarından biri. Kino və 
televiziya filmlərində də çəkilir. İki  dəfə Azərbaycan Dövlət mükafatı laureatıdır. – 316,317,320. 
 
197. Səyavuş Aslan, A s l a n o v   S ə y a v u ş  M ə m m ə d a ğ a  o ğ- l u (d.1935) – aktyor. Azərbaycan 
Respublikasının xalq artisti. Müxtəlif illərdə Şıxəli Qurbanov adına Azərbaycan Dövlət Musiqili Komediya 
Teatrında çalışmış, hazırda isə Azərbaycan Milli Dram Teatrının artistidir. Səyavuş Aslanın aktyor sənəti üçün 
zəngin mimika və obrazı ən xırda incəliklərinədək açmaq bacarığı, milli kolorit səciyyəvidir. Azərbaycan 
Respublikasının «Şöhrət» ordeni ilə təltif edilmişdir. – 317, 320. 
 
198. Duxovnaya Lyudmila Semyonovna (d.1944) – Azərbaycan Respublikasının xalq artisti. Azərbaycan 
Dövlət Rus Dram Teatrının aparıcı aktrisalarından biridir. «Qızıl dərviş» mükafatına layiq görülmüşdür. – 
317,320. 
 
199. İhsan Doğramacı (d.1915) – türkdilli ölkələrin Milli Pediatriya Cəmiyyətləri Birliyinin fəxri 
prezidenti, elmlər doktoru, professor. 1963–65-ci illərdə Ankarada Uşaq Sağlamlığı İnstitutunun direktoru, 
1977–93-cü illərdə institutun icraçı direktoru, 1992-ci ildən isə fəxri prezidenti, 1968–73-cü illərdə Pediatorların 
Tibb Assosiasiyasının prezidentidir. 1959-cu ildən YUNİSEF-in İcraiyyə Komitəsinin üzvüdür. İki dəfə  
Bilkənd Universitetinin sədri və rektoru olmuş, 1975-ci ildən isə universitetin fəxri rektorudur. İ.Doğramacı 
Azərbaycan MEA-nın fəxri üzvü, Azərbaycan Dövlət Tibb Universitetinin fəxri doktorudur. Azərbaycan 
Respublikasının «İstiqlal» ordeni ilə təltif olunmuşdur. – 318. 
 
200. Eldar Quliyev, E l d a r  T o f i q  o ğ l u  (d.1941) – kino rejissoru. Azərbaycan Respublikasının xalq 
artisti. Azərbaycan Dövlət mükafatı laureatı. Azərbaycan Respublikasının «Şöhrət» ordeni ilə təltif olunmuşdur. 
– 319. 
 
201. Eldəniz Zeynalov, E l d ə n i z  M ə m m ə d  o ğ l u (1937–2002) – kino və teatr aktyoru. Azərbaycan 
Milli Dram Teatrında çalışmışdır. Sonralar teatr, kino, televiziya və radio tamaşalarında, «Mozalan» satirik 
kinojurnalında bir çox yadda qalan obrazlar yaratmışdır. Azərbaycan Respublikasının xalq artisti və «Humay» 
mükafatı laureatıdır. – 318, 320. 
 
202. Telman Adıgözəlov, T e l m a n   A b b a s q u l u  o ğ l u (d.1953)– aktyor. Azərbaycan Respublikasının 
xalq artisti. Azərbaycan Milli Dram Teatrının aktyorudur. Komik aktyor kimi tanınmışdır. –319, 320. 
 
203. Eynşteyn Albert (1879–1955) – dahi alman nəzəriyyəçi-fiziki, müasir  fizikanın yaradıcılarından biri. 
Mühüm əsərləri molekulyar fizika, statistik fizika, kvant nəzəriyyəsi sahəsindədir. Eynşteyn broun hərəkətinin 
nəzəriyyəsini vermiş və bu nəzəriyyə sonralar materiyanın atomistik quruluşunu təsdiq edən təcrübələr 
aparmağa imkan vermişdir.  
Eynşteynin ən mühüm elmi  nailiyyəti – nisbilik nəzəriyyəsidir. Bu ona dünya şöhrəti qazandırmışdır. 
Eynşteyn ümumi nisbilik nəzəriyyəsini inkişaf etdirərək vahid sahə nəzəriyyəsi yaratmağa cəhd göstərmişdir. 
Nobel mükafatı laureatı. – 319. 
 
204. Lenin, V l a d i m i r  İ l i ç (Ulyanov) (1870–1924) – SSRİ-nin siyasi və dövlət xadimi. Hələ tələbəlik 
illərindən inqilabi hərəkata qoşulmuşdur. Lenin 1895-ci ildə  Peterburq «Fəhlə sinfinin azadlığı uğrunda mübarizə 
ittifaqı»nın yaradılmasında iştirak etmişdir. 1900-cu ildə  Plexanovla birlikdə «İskra» qəzetini nəşr edir. 1903-cü 
ildən RSDFP-nin 2-ci qurultayında bolşevik fraksiyasına başçılıq edir. 1907-ci ildən xaricə emiqrasiya edilir. 
1917-ci ildə Petroqrada qayıdıb silahlı üsyana başçılıq edir. Lenin başda olmaqla 2-ci Ümumrusiya Sovetlər 
qurultayında  hökumət – XKS yarandı. Vətəndaş müharibəsi dövründə «hərbi kommunizm» siyasətinin 
yaradıcılarından olmuşdur. Bunun nəticəsində ölkə birpartiyalı sistemə keçmiş, ölkədə geniş surətdə repressiya  
başlanmış, müxalifət qüvvələri və orqanları ləğv edilmiş, görkəmli adamlar və ziyalılar ölkəni kütləvi surətdə tərk 
etmişlər. 1922-ci ildə xəstələnmiş və ölkənin siyasi  həyatından uzaqlaşdırılmışdır. – 319. 
 
205. Azərbaycan Xalq Cümhuriyyəti – Müsəlman Şərqində ilk dəfə dünyəvi, demokratik respublikanın 
əsasını qoymuş müstəqil Azərbaycan dövləti. Cəmi 23 ay (1918-ci il mayın 28-də yaradılmış, 1920-ci il apre-
lin 28-də bolşeviklərin və daşnakların səyi ilə devrilmişdir) yaşamışdır. Paytaxtı əvvəlcə Gəncə (1918, 16 
iyun – 17 sentyabr), sonra Bakı şəhəri (1918, 17 sentyabr – 1920, 28 aprel) idi. Azərbaycan hökuməti yeni 
suveren milli dövlətin müxtəlif problemlərinin həlli yollarında böyük əzmlə çalışırdı. Nazirlər Şurasının 27 
iyun 1918-ci il tarixli fərmanı ilə respublikada dövlət dili türk (Azərbaycan) dili elan edildi. Azərbaycan 
Respublikasının parlamenti 1919-cu il avqustun 11-də Azərbaycan vətəndaşlığı haqqında qanun qəbul etdi. 
196 
 
Xalq maarifi sahəsində qısa müddətdə böyük tədbirlər həyata keçirildi. Qori müəllimlər seminariyasının 
Azərbaycan şöbəsi Qazaxa köçürüldü, Bakı Dövlət Universiteti təsis edildi, xarici ölkələrdə kadr hazırlığı 
məqsədi ilə 1919–20-ci tədris ilində 100 nəfər gənc Avropanın müxtəlif təhsil müəssisələrinə göndərildi. 
Məktəblərin xeyli hissəsi milliləşdirildi, kitabxanalar açıldı, savadsızlığın ləğvi üçün kəndlərdə kurslar 
yaradıldı. Azərbaycan Xalq Cümhuriyyətinin dövlət rəmzləri (üçrəngli bayraq, gerb, himn) milli Azərbaycan 
rəmzləri kimi tanındı. Azərbaycan dövlət bankı yaradıldı, 1918-ci ilin martında dağıdılmış neft sənayesi və 
Bakı–Batum neft kəməri bərpa edildi. –  323. 
 
206. Səfər Əbiyev, S ə f ə r   A x u n d b a l a   o ğ l u (d.1950) – general-polkovnik. 1995-ci ildən 
Azərbaycan Respublikasının Müdafiə naziridir. – 323,332. 
 
207. Həzi Aslanov, H ə z i   Ə h ə d   o ğ l u (1910–1945) – tank qoşunları qvardiya general-mayoru, iki dəfə 
Sovet İttifaqı Qəhrəmanı. Böyük Vətən müharibəsinin ilk günlərindən döyüşlərdə iştirak edən H.Aslanov Stalinqrad 
vuruşmasında, 55-ci əlahiddə tank polku feldmarşal Manşteynin tank ordusunun darmadağın edilməsində xüsusi 
məharət göstərmişdir. 1944-cü ildə Aslanovun 35-ci qvardiya tank briqadası Belorusiyanı, Pribaltika respublikalarını 
azad etmək uğrundakı vuruşmalarda xüsusilə fərqlənmişdi. H.Aslanov Mitağa şəhəri yaxınlığındakı vuruşmada 
qəhrəmancasına həlak olmuşdur. – 324. 
 
208. Mahmud Əbilov, M a h m u d   Ə b d ü l r z a  o ğ l u (1898–1972) – hərbi xadim, general –mayor. 
Böyük Vətən müharibəsi zamanı Pribaltika, Polşa, Çexoslovakiya və Macarıstanda gedən döyüşlərdə rəşadət 
göstərmişdir. Müharibədən sonrakı illərdə diviziya komandirinin müavini, atıcı diviziya komandiri olmuşdur. 
SSRİ Ali Sovetinin deputatı olmuşdur. – 324. 
 
209. Akim Abbasov, A k i m   Ə l i   o ğ l u (1911–1996) – general-mayor. Böyük Vətən müharibəsində iştirak 
etmişdir. Müharibədən sonrakı  illərdə polk komandiri, diviziya komandirinin müavini və komandiri vəzifələrində 
işləmişdir. Azərbaycan SSR Ali Sovetinin deputatı olmuşdur.  – 324. 
 
210. Şuşa – Azərbaycan Respublikasında şəhər. Elmi ədəbiyyatda Şuşanın əsasının 1750-ci illərin 
əvvəllərində Qarabağ xanı Pənahəli xan Cavanşir tərəfindən qoyulması göstərilsə də, tədqiqatlar Şuşanın qədim 
yaşayış məntəqəsi olduğunu qeyd edirlər. Qarabağ xanlığının mərkəzi olan Şuşa bir müddət Pənahəli xanın adı 
ilə Pənahabad adlanmışdır.  
Şuşa 1813-cü il Gülüstan müqaviləsinə əsasən Qarabağ xanlığı tərkibində Rusiyaya birləşdirildi. 1920-ci ilin 
martında erməni daşnaklarının Qarabağda törətdikləri qırğın nəticəsində Şuşanın bir hissəsi tamamilə yandırıldı 
və minlərlə günahsız insan qətlə  yetirildi. Lakin iyun ayının əvvəlində müsavatçılar və türk generalı Nuru Paşa 
Şuşanı erməni qəsbkarlarından xilas etdi. 1923-cü il  Azərbaycan MİK-nin dekretinə əsasən Dağlıq Qarabağ 
Muxtar Vilayəti təşkil olunduqda Şuşa muxtar vilayətin tərkibinə daxil edildi. 
1992-ci ildə erməni işğalçıları Şuşanı zəbt etdilər. Hazırda Şuşa yadellilərin tapdağı altındadır. – 329. 
 
211. Ramil Usubov (d.1948) – general-polkovnik. 1994-cü ildən Azərbaycan Respublikasının Daxili İşlər 
naziridir. – 331. 
 
212. Sloveniya, S l o v e n i y a   R e s p u b l i k a s ı – Mərkəzi Cənubi Avropada dövlət. Sahəsi 20,3 min km2, 
əhalisi 1,96 milyon nəfərdir. Dövlət başçısı prezident, qanunverici orqanı ikipalatalı (Dövlət Şurası və Dövlət 
Məclisi) parlamentdir. Paytaxtı Lyublyandır. – 342. 
 
213. Milan Kuçan (d.1941) – Sloveniya siyasətçisi və 1991–2002-ci illərdə Sloveniyanın birinci prezidenti. – 
342. 
 
214. Mixail Qusman, M i x a i l   S o l o m o n o v i ç (d.1950) – jurnalist. İTAR-TASS informasiya 
agentliyi Baş direktorunun müavini. Rusiya Federasiyası Dövlət mükafatı laureatı. –  343–355. 
 
215. Dmitri Şostakoviç, D m i t r i   D m i t r i y e v i ç (1906–1975) – rus bəstəkarı, sənətşünaslıq elmləri 
doktoru – XX əsr dünya müsiqi sənətinin klassiki. Şostakoviçin yaradıcılığında simfonik musiqi başlıca yer 
tutur. Ən kamil əsərlərindən sayılan 7,11,12,14,15-ci simfoniyalarında həyat və ölüm mövzusu böyük 
emosionallıqla ifadə olunmuşdur. Bir çox dünya ölkələrinin milli, elm, incəsənət akademiyalarının fəxri üzvü 
olmuşdur. – 344. 
 
197 
 
216. Boris Polevoy, B o r i s   N i k o l a y e v i ç (1908–1918) – rus yazıçısı. Sosialist Əməyi Qəhrəmanı. 
Böyük Vətən müharibəsi haqqında yazdıqları əsərləri («Əsl insan haqqında povest») və gündəlikləri ona şöhrət 
qazandırmışdır. SSRİ Dövlət mükafatı laureatı. – 344. 
 
217. Lyudmila Zıkina,  L y u d m i l a  G e o q g i y e v n a  (d.1929) – görkəmli rus müğənnisi. 
Repertuarının əsasını rus xalq mahnıları təşkil edir. Azərbaycan və SSRİ xalq artisti, Lenin mükafatı laureatı, 
Sosialist Əməyi Qəhrəmanıdır. – 344. 
 
218.  Simonov Konstantin Mixayloviç (1915–1979) – rus şairi, ictimai xadim. Pyeslərin, ssenarilərin, 
publisistik oçerk və yol qeydlərinin, ədəbi-tənqidi məqalələrin müəllifidir. Simonova müharibə (1941–45) dövrü 
lirikası daha çox şöhrət qazandırmışdır. Sosialist Əməyi Qəhrəmanı, Lenin mükafatı və 6 dəfə SSRİ Dövlət 
mükafatı laureatıdır. – 344. 
 
219. Hacıyev Xanlar, X a n l a r   İ r ş a d   F a i q   o ğ l u (d.1966) – hüquqşünas. 1993–98-ci illərdə Ali 
Məhkəmənin sədri, 1998-ci ildə Azərbaycan Respublikası Konstitusiya Məhkəməsinin sədri olmuşdur. Hazırda 
Avropa Məhkəməsinin üzvüdür. – 358. 
 
220.  Maqsud  İbrahimbəyov,   M a q s u d   M ə m m ə d i b r a h i m  o ğ l u (d.1935) – görkəmli nasir, 
dramaturq, ssenarist, ictimai  xadim, Azərbaycan xalq yazıçısı. Azərbaycan Respublikası Dövlət mükafatı 
laureatıdır. Respublikada və xaricdə nəşr edilən onlarla  povest və hekayələrin müəllifidir. Onun pyesləri keçmiş 
SSRİ məkanında onlarla teatrlarda tamaşaya qoyulmuşdur. Ssenariləri əsasında bir çox film çəkilmişdir. 
Azərbaycan Respublikası Əsilzadələr Məclisinin sədridir. 1995-ci ildən Milli Məclisin üzvüdür. Azərbaycan 
Respublikasının «Şöhrət» və «İstiqlal» ordenləri ilə təltif olunmuşdur. – 346. 
 
221. Anar, R z a y e v   A n a r   R ə s u l   o ğ l u (d.1938) – görkəmli  yazıçı, publisist, dramaturq, ictimai xadim, 
Azərbaycanın xalq yazıçısı. Azərbaycan və SSRİ Dövlət mükafatları laureatı. Azərbaycan və SSRİ Ali sovetlərinin  
deputatı olmuşdur. 1995–2005-ci illərdə  Milli Məclisin deputatı və mədəniyyət məsələləri komissiyasının sədri, 
1987-ci ildən Azərbaycan Respublikası Yazıçılar Birliyinin sədridir. Əsərləri dünyanın bir çox ölkələrində nəşr 
olunmuşdur. Azərbaycan Respublikasının «İstiqlal» ordeni ilə təltif edilmişdir. – 346. 
 
222. Mehdi Məmmədov, M e h d i  Ə s ə d u l l a   o ğ l u (1918–1987) – rejissor, aktyor, pedaqoq. SSRİ 
xalq artisti. O, müxtəlif illərdə Azərbaycan Milli Dram Teatrının, Azərbaycan Dövlət Rus Dram Teatrının baş 
rejissoru olmuşdur. Məmmədovun rejissorluq üslubu əsərin fəlsəfi mənasının qabarıq verilməsi  ilə səciyyələnir.  
– 351. 
 
223. Tofiq Kazımov, T o f i q   S ə m ə d  M ə n s u r   o ğ l u (1923–1980) – rejissor. Azərbaycan 
Respublikasının xalq artisti, Azərbaycan Respublikası əməkdar incəsənət xadimi, M.F.Axundov adına 
respublika mükafatı laureatı. Müxtəlif illərdə Azərbaycan Milli Dram Teatrının rejissoru, baş rejissoru 
olmuşdur. – 351. 
 
224. Mariinski teatrı (1919–91-ci illərdə S.M.Kirov adına Leninqrad Dövlət Akademik Opera və Balet 
Teatrı) – 1783-cü ildə Sankt Peterburqda açılmışdır. Bu teatrın Rusiyada opera və balet sənətinin inkişafında 
mühüm rolu olmuşdur. Mariinski teatrında ilk rus operaları tamaşaya qoyulmuşdur. Teatrın səhnəsində operanın 
və baletin görkəmli ustaları çıxış edirlər. – 352. 
 
225. Böyük Teatr – Rusiya Federasıyasında  Dövlət Akademik Böyük Teatr. Əsası 1775-ci  ildə Moskvada 
qoyulmuşdur. Burada xarici və  rus operaları və baletləri tamaşaya qoyulur. XX əsrin əvvəllərindən teatrda 
çalışan vokalistlər və balet ustaları dünya şöhrəti  qazanmışlar. – 352. 
 
226. «Bakinski raboçi» – ilk nömrəsi rus dilində 1906-cı ilin mayında  Bakıda gizli nəşr olunmuşdur. 
«Bakinski raboçi» Sovetlər Birliyində Azərbaycan KP, Azərbaycan SSR Ali Soveti və Nazirlər Sovetinin orqanı 
olmuşdur. 
1993-cü ildən isə «Bakinski raboçi»nin təsisçiləri Prezident işlər idarəsinin və qəzetin redaksiya heyətidir. – 
354,379. 
 
227. Madaqaskar, M a d a q a s k a r   R e s p u b l i k a s ı – Madaqaskar adasında  dövlət. Sahəsi 587 min km2, 
əhalisi 13,7 milyon nəfərdir. İnzibati ərazisi 6 əyalətə  bölünür. Dövlət başçısı prezident, qanunverici orqanı – Milli 
Xalq   Məclisidir. Paytaxtı Antananarivudur. – 369. 
 
198 
 
228. Cibuti, C i b u t i   R e s p u b l i k a s ı – Şimal-Şərqi Afrikada dövlət. Sahəsi 22 min km2, əhalisi 603,6 min 
nəfərdir. İnzibati ərazisi 5 vilayətə bölünür. Dövlət və hökumət başçısı prezident, qanunverici orqanı birpalatalı Milli 
Məclisdir. Paytaxtı Cibutididir. – 370. 
 
229. Kanada – Şimali Amerikada dövlət. Sahəsi 9971 min km2, əhalisi 29,6 milyon nəfərdir. Kanada 10 
əyalətə və 3 əraziyə bölünmüş federasiyadır. Millətlər Birliyinə daxildir. Dövlət başçısı Böyük Britaniya kraliça-
sıdır. Onu ölkədə general-qubernator əvəz edir. Qanunverici orqanı ikipalatalı (Senat və İcmalar palatası) 
parlamentdir. Paytaxtı Ottavadır. – 371,372. 
 
230. Jan Kretyen (d.1934) – Kanada siyasətçisi, 1993–2003-cü illərdə Kanadanın Baş naziri olmuşdur. Kanada 
Liberal partiyasının başçısı. – 371. 
 
231. Sumqayıt – Azərbaycanda şəhər. Bakıdan 35 km şimal-qərbdə, Xəzər dənizinin qərb sahilində yerləşir. 
Sahəsi 83 km2, əhalisi 231,1 min nəfərdir. Əvvəllər kiçik yaşayış məntəqəsi olan Sumqayıt, 1938-ci ildə Bakı 
neft sənayesini elektrik enerjisi ilə təmin edəcək İstilik Elektrik Stansiyasının tikintisi ilə şəhər tipli qəsəbəyə 
çevrildi və get-gedə Bakıdan sonra  ölkəmizin ikinci sənaye şəhərinə çevrildi. Sənayesində  kimya və 
metallurgiya sahələri əsas yet tutur. – 374,377,388,389. 
 
232. Sent-Ekzyuperi (1900–1944) – fransız yazıçısı. Mənəvi pafos, insanların biri-birini başa düşməsi və 
birliyi «Cənub  poçtu», «İnsanların torpağı» kimi məşhur əsərlərinin əsas leytmotividir. İkinci dünya müharibəsinin 
iştirakçısı olmuş, kəşfiyyat uçuşu zamanı həlak olmuşdur. – 384. 
 
233. Lukaşenko Aleksandr Qriqoryeviç (d.1954) – Belarus dövlət xadimi. 1994-cü ildən Belarus Respublikasının 
prezidentidir. – 400. 
 
234. Jak Şirak (d.1932) – Fransanın görkəmli siyasi və dövlət xadimi. 1974–76 və 1986–88-ci illərdə 
Fransanın Baş naziri, 1977–95-ci illərdə Paris şəhərinin meri olmuşdur. 1974–76-cı illərdə qollistlərin Respub-
likanın  Müdafiəsi naminə Demokratik İttifaqı partiyasının Baş katibi, 1976-cı ildən Respublikanın Müdafiəsi 
naminə Birlik partiyasının sədridir. 1995-ci ildən Fransa Respublikasının prezidentidir. «Heydər Əliyev» ordeni 
ilə təltif olunmuşdur. – 401,404,408,411,412. 
199 
 
 
Şəxsi adlar göstəricisi 
 
Abbasov Akim   – 324 
Abdulla II    – 47,51 
Abdullayev Əhməd   – 173–182 
Ağahüseynoğlu Elxan   – 319 
Adıgözəlov Telman   – 319 
Axundov M.F.    – 271 
Anar     – 346 
Anodina Tatyana   – 373–387 
Arlaki Pino    – 104–105 
Aslanov Həzi     – 324 
Atatürk M.K.    – 117,122,123 
Bağırov Kamran   – 272 
Bakatin Vadim    – 224 
Bakulina Svetlana   – 220–221 
Baqlay Mixail    – 350,356–368 
Baranovski    – 187 
Belikov Oleq    – 343–355 
Berstad Olav    – 44 
Bleyr Betti    – 41 
Bleyr Toni    – 54,56,147 
Borovik Artyom   – 242 
Braunbək    – 262 
Cabbarlı Cəfər    – 311 
Cavadov Mahir   – 71 
Cavadov Rövşən   – 330 
Cəfər Namiq Kamal   – 319 
Çauşesku Nikolaye   – 133 
Çissano Coahim   – 212 
Çanturiya Georgi   – 44 
Dens Lada    – 390 
Dəmirəl Süleyman   – 44,57,116,186,189,232,233 
Doğramacı İhsan   – 318 
Duxovnaya Lyudmila   – 317,320 
Elçibəy    – 85,86,88,273 
Eldəniz     – 318 
Eskudero Stenli   – 396,399 
Estrada Cozef    – 126 
Eynşteyn Albert   – 319 
Əbilov Mahmud   – 324 
Əbiyev Səfər    – 323,332 
Əfəndiyev Elçin   – 310–322,346 
Əfəndiyev İlyas    – 313,320 
Ələkbərov Vahid   – 39 
Ələsgərov Murtuz   – 298 
Əliyev Aqil    – 183–195 
Əliyev Əziz    – 180–181 
Əliyev İlham    – 50 
Əliyev Məmməd   – 247,254,255,271 
Əliyev Müslüm   – 271 
Əliyeva Kübra    – 318,320 
Əliyeva Zərifə    – 41,61 
Əmiraslanov Əhliman   – 204 
Fərəməzli Bican   – 45 
Füzuli Məhəmməd   – 191,271 
Fyodorov    – 195 
Gəncəvi Nizami   – 188,189,271 
200 
 
Gürəl Kənan    – 71 
Hacı Morteza    – 76-77  
Hacıbəyov Üzeyir   – 266,271 
Hacıyev Xanlar   – 358 
Haşimoto Ryutaro   – 296 
Heyerdal Tur    – 43 
Həsən Bin Təlal   – 47–51 
Həsənov Əli    – 48 
Hüseyn (kral)    – 48 
Hüseynov Mikayıl   – 205 
Hüseynov Surət   – 273 
Xamenei    – 98–99 
Xapplayev Süleyman   – 173–182 
Xatəmi Seyid Məhəmməd  – 91,100–101 
İbrahimbəyov Maqsud   – 346 
İbrahimbəyov Rüstəm  – 254,255,271,319,346 
İliyesky Jon    – 129,133 
İmanov Davud   – 148–170 
İnsanov Əli    – 204 
İoselani  David   – 383,386 
İvanov Sergey    –138–145,150,159,161,162,169,226 
Karaulov  Andrey   – 222–242,353 
Karden Pyer    – 280 
Karl Quştav XVI   – 19 
Kasprşik Ancey   – 406 
Kavano Keri    – 402–416  
Kazımov Tofiq   – 351 
Kərimov İslam   – 82-90 
Kinq      – 262 
Kırilenko    – 192 
Klinton Bill – 34,58,59,261,262,392,394,395, 396 
Kojevnikov    – 26,27 
Kol Helmut    – 135 
Konstantinesku Emil   – 127,133 
Köçəryan Robert – 153,154,213,217–219,245,277, 404,407,410,411,415 
Kretyen Jan    – 371 
Kuçan Milan    – 342 
Kuçma Leonid   – 226,274 
Kuk Robin    – 54 
Qayyard Jan-Jak   – 402–416 
Qorbaçov Mixail   – 90,223,224,260,313 
Qorbaçova Raisa   – 260 
Qraçov    – 237 
Qribkov Nikolay   – 402–416 
Qriboyedov Aleksandr   – 211  
Quliyev Cahangir   – 9,16 
Quliyev Eldar    – 319 
Quliyev Vilayət   – 74 
Quliyeva Zəhra   – 204 
Qusman Mixail   – 343-355 
Qutseriyev Mixail   – 60–61 
Leqari  Faruq    – 79 
Lenin     – 319 
Li Pen     – 17,285–307,364 
Liqaçov    – 90 
Lö Blank Romeo   – 372 
Lujkov Yuri    – 258,375,378 
Lukaşenko Aleksandr   – 400 
Lüksemburq Jan Dö   – 210 
201 
 
Maqomayev Müslüm   – 271 
Mehdiyev Ramiz   – 142,144 
Məhəmmədov Məhəmmədəli  – 125,142,144,182 
Məlikov Tofiq    – 381 
Məmmədov Mehdi   – 351 
Məmmədquluzadə Cəlil   – 314,315 
Mirzəyev Ramiz   – 5–18 
Mütəllibov Ayaz   – 272 
Müşərrəf Pərviz   – 78–81 
Nəsimi     – 271 
Nikitin Aleksandr    – 183–195 
Nikolayev    – 26 
Nikolayev Andrian   – 185 
Nuriyev Yaşar    – 316,317,320 
Olbrayt    – 57,396 
Orucov Hidayət   – 189 
Özal Turqut    – 116 
Paşazadə Allahşükür   – 174,176 
Perrən Jan    – 40 
Persson Qoran   – 20 
Polad Bülbüloğlu   – 190,343–355 
Polevoy Boris    – 344 
Prisakaru Giorqi   – 127–137 
Prişşerov Aleksandr   – 373–383 
Putin Vladimir  – 29,109,111,112,138,141,145,149,      
                                                               158,159,180,213,217–219,221,234,    
                                                   241,243–244,245,253,265,267,269,   
                                                  270, 276,277,353,354,358,406,411,                                                                
                                                  412 
Ratsiraka Didye   – 369 
Rəfsəncani Haşimi   – 102–103 
Rəsul Rza    – 191 
Rəşidov Şərəf    – 90 
Riçardson    – 33,59 
Rostropoviç Mstislav   – 236 
Sabir M.Ə.    – 191,271 
Saditov Talqat    – 343-355 
Salmanov Fərman   – 254,271 
Sampavo Jorj    – 46 
Sandala Byörd   – 45 
Sent-Ekzyuperi   – 384 
Serov     – 237 
Seyidzadə Dilarə   – 354 
Sezər Əhməd Neçdət   – 44 
Səid Məhəmməd   – 176 
Səyavuş Aslan    – 317,320 
Simonov Konstantin   – 344 
Sofronov    – 344 
Stalin İosif    – 8 
Stoltenberq Yens   –45 
Şaymiyev Mintimer   – 229 
Şekspir Vilyam    – 315 
Şevardnadze Eduard   – 59,217–219 
Şevlebi Roze    – 193 
Şiller İohann    – 315 
Şirak Jak    – 401,404,408,411,412 
Şostokoviç Dmitri   – 344 
Ştudman Jerar    – 62-69 
Şvetsova Lyudmila   – 373-387 
202 
 
Şvidkoy Mixail    – 343-355 
Totski Konstantin   – 21–29,161,227 
Tzsemin Tszyan   – 17,288,291,292,294,299,307 
Usubov Ramil    – 331 
Valentino    – 280 
Versacen    – 280 
Vəzirov Əbdürrəhman   – 273 
Vilson Brayan    – 52-56 
Vudvord Devid    – 42 
Vulf Con     – 57–59 
Yakovlev İvan    – 192,193 
Yazov Dmitri    – 223,224 
Yelizaveta II    – 146 
Yeltsin     – 152,235,236 
Yesenin Sergey    – 181 
Yuxma Mişşi    – 183–195 
Yudaşkin Valentin   – 278–284 
Yunker Jan Klod   – 211 
Yusifzadə Xoşbəxt   – 39 
Zeynalov Eldəniz   – 318,320 
Zıkina Lyudmila   – 344 
 
 
 
 
 
203 
 
     
Coğrafi  adlar göstəricisi 
 
Aberdin    – 41,42 
Ağdam     – 269 
Almaniya    – 71,135,202,254,256,266 
Amerika Birləşmiş Ştatları – 33,34,41,45,57–59,73,74,110,111, 154,166,202,224,233,239,240,241, 
261,262,269,270,283,305,384,392, 
393–399,402-416 
Ankara     –33,59,336,362 
Aralıq dənizi    – 156 
Asiya     –45,95,114,115 
Atlantik okeanı   – 49 
Avropa – 72,95,114,115,130,134,142,154, 166,229,266,279,281,384 
Avstraliya    – 247 
Avstriya    – 71 
Bakı   – 5–18,19,20,25,30–45,47,67,95,  
118,125,126,146,147,152,172,179,     
186,187,206,210,211,224,233,254, 
258,273,281,283,294,298,308,318, 
323,327,336,355,359,369,370,371, 
372,373,377,385,388,392,400,401, 413 
Balaxanı    – 6 
Başqırdıstan    – 188,190,191,352 
Belarus     – 400 
Biləsuvar    – 24 
Botlix (Dağıstanda rayon)   – 181 
Böyük Britaniya   – 30–45,52–56,146,147,238 
Brüssel    – 160,252 
Bryansk    – 90 
Cenevrə    – 154,403,404,410,411,412 
Ceyhan     – 156 
Cəbrayıl    – 269 
Cənubi Afrika    – 247 
Cənubi Qafqaz – 96,110,151,217,218,219,269,277, 398,412 
Cibuti      – 370 
Çeboksarı    – 184,187,188,189 
Çeçenistan – 26,27,81,160,161,170,175,177, 228,229,233,353 
Çin      – 17,18,49,115,280,285–307,364 
Çuvaşiya    – 183–195 
Dağıstan    – 26,125,173–182,228,233 
Dağlıq Qarabağ – 73,78,79,80,81,96,98,101,153, 167,214,215,216,218,230,231,232, 
241,244,245,260,268,289,291,305, 
306,309,329,340,396,402,405 
Daşkənd   – 237 
Davos     – 47,396,411 
Dərbənd    – 180 
Dunay çayı    – 132,135 
Əfqanıstan    – 229,233 
Əlcəzair    – 49 
Filippin     – 126 
Fransa – 40,73,110,111,240,241,262,266, 270,305,396,401,402–416 
Füzuli     – 269 
Gəncə     – 121 
Gürcüstan – 23,33,34,44,135,154,155,156, 163,178,213,269,395,412 
Hindistan    – 280 
Xəzər dənizi – 31,32,34,35,36,39,40,60,71,77,93, 94,132,156,157,238,239 
Xorvatiya     – 336,362 
İndoneziya    – 74 
204 
 
İordaniya    – 47-51,67 
İran     – 23,24,32,35,45,70–106,178,231 
İspaniya    –115 
İstanbul    – 34,395,396 
İsveç      – 19,20,363 
İsveçrə     – 363 
İtaliya     – 136 
Kanada    – 371,372 
Keşlə     – 16 
Kəlbəcər    – 269,329 
Kəşmir    – 78,79 
Kiş     – 44 
Konqo     – 49 
Konstansa    – 131,132,135 
Koreya    – 296 
KXDR     – 296 
Qafqaz – 49,67,110,111,112,121,151,160, 178,180,213,214,258,390,393,398, 
412,413 
Qara dəniz    – 135,156 
Qaraçay-Çərkəz   – 390 
Qazax      – 404,406,412,413 
Qazaxıstan    – 32,33,34,35,39,40,94,239,395 
Qərbi Avropa    – 115 
Qırğızıstan    – 120 
Qobustan    – 43,194 
Qubadlı    – 269 
Laçın     – 241,269,329 
Leninqrad    – 249,251 
Lion     – 384 
London     – 54 
Los-Anceles    – 262 
Lüksemburq     – 210,211 
Madaqaskar     – 369 
Massaçusets (ABŞ-da ştat)  – 262 
Məkkə     – 60,175 
Mərakeş    – 49 
Mərkəzi Asiya    – 49,54,84,233,393 
Moskva – 8,10,15,22,39,73,89,139,140,144, 145, 149,153,154,159,160,162,164, 
181,194,213–277,278,279,327,328, 343-368,373–387 
Mozambik     – 212 
Mozdok    – 181 
Naxçıvan    – 22,25,67,165,222,273,410 
Norveç     – 40,43,44,45,238 
Novorossiysk    – 61 
Nyu-Cersi (ABŞ-da ştat)  –262 
Orta Asiya    – 90,119 
Oryol     – 90 
Özbəkistan    – 82–90,119,189 
Pakistan    – 78-81,232,233 
Paris     – 235–236,252,404 
Pekin     – 17,292,293 
Piteşti     – 136 
Ployeşti    – 132,136 
Portuqaliya     – 46,115 
Roma     – 150 
Rumıniya    – 127–137 
Rusiya – 21–29,32,35,39,60–61,77,81,94, 107–112,138–145,148–170,172, 
177,178,180,183, 191,213–277,278, 279,281,305,327,328,343–
368,373-391,396,402–416 
205 
 
Ryazan     – 90 
Supsa     – 156 
Səudiyyə Ərəbistanı   – 179,232 
Sibir     – 144,249 
Skandinaviya    – 43 
Sloveniya     – 342 
Sudan     – 49 
Sumqayıt    – 374,377,388,389 
Suraxanı    – 6 
Sverdlovsk (RF-da vilayət)  – 144 
Şəki     – 44 
Şərqi Avropa    – 115 
Şimali Qafqaz    – 24,25,26,27,28,49,181,232 
Şimali Osetiya    – 390 
Şotlandiya    – 41,52–56 
Şuşa     – 329 
Tambov    – 90 
Tatarıstan    – 188,190,191 
Tayvan     – 296,305 
Tbilisi     – 57,59,156,237 
Tehran    – 76–106 
Təbriz     – 73 
Triyest     – 132,136 
Tümen     – 238,379 
Türkmənistan    – 32,35,39,40,94,157,189 
Türkiyə – 33,34,43,44,55,70,71,85,116,117, 121,122,123,155,189,202, 214,228, 
232,233,234,239,255,280,395 
Ukrayna    – 226,249,282,327 
Ulyanovsk    – 354 
Uzaq Şərq    – 115,144 
Vaşinqton    – 84,153,252,261,396,397,404,411 
Vyana     – 405 
Yaxın Şərq    – 48,49,115 
Yalta     – 410 
Yanardağ    – 194,403 
Yaponiya    – 41,49,115,296 
Yaroslavl    – 90 
Yerevan    – 153,237,410 
Yuqoslaviya    – 256 
Zaqafqaziya    – 22,237,269 
Zəngilan    – 269 
 
 
 
 
 
 
206 
 
 
 
 
 
 
 
Kitabı çapa hazırlayan   Tofiq Babayev 
 
Rəssamı      Fuad Fərəcov 
Texniki redaktoru  Zoya Nəcəfova 
Yığım üzrə operator    İlhamə Kərimova 
Kompüter tərtibatı    Məhəbbət Orucov 
 
 
 
       
 
 
 
 
 
 
 
 
 
 
 
Cildin hazırlanmasında AzərTAc-ın materiallarından istifadə olunmuşdur. 
         
«Tayms» qarnitur. Formatı 60x90 1/16. Ofset kağızı 1.  Şərti  çap  vərəqi 31,0.  
Uçot vərəqi  31,5. Tirajı 5000. Müqavilə qiyməti ilə. 
          
Azərbaycan  Respublikası Mədəniyyət və  Turizm Nazirliyi 
Azərbaycan Dövlət Nəşriyyatı. Bakı – Mehdi Hüseyn küç. 61. dalan 2, ev 3. 
 “Qismət» Nəşriyyat, Poliqrafiya və Ticarət LTD tərəfindən çap olunmuşdur.  
 
 
