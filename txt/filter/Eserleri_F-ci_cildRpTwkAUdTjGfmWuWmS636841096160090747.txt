1 
 
 
 
2 
 
 
 
HÜSEYN CAVİD 
 
 
 
 
 
 
 
 
 
 
ƏSƏRLƏRİ 
 
 
 
 
 
BEŞ CİLDDƏ 
 
 
V CİLD 
 
 
 
 
 
 
“LİDER NƏŞRİYYAT” 
BAKI-2005 
3 
 
Bu kitab “Hüseyn Cavid. Əsərləri. Dörd cilddə. IV cild” 
(Bakı, Yazıçı, 1985) nəşri əsasında təkrar nəşrə hazırlanmışdır 
 
 
Tərtib edəni:            Turan Cavid 
 
Redaktoru:      Teymur Kərimli 
 
 
 
894.3611 - dc 21 
AZE 
 
Hüseyn Cavid. Əsərləri. Beş cilddə. V cild. Bakı, “Lider nəşriyyat”, 
2005, 288 səh. 
 
Ədəbiyyatımızın ən böyük klassiklərindən biri kimi şöhrətlənmiş Hüseyn Cavid 
qələmə aldığı faciələrdə Şərq taleyinin müxtəlif ciddi problemlərini qaldırmış, türkçülük 
ideyalarını təbliğ etmiş, ümumbəşəri məsələləri yüksək humanizm mövqeyindən 
işıqlandırmışdır. 
“Əsərləri”nin bu son cildinə sənətkarın “Xəyyam” (1935) və “İblisin intiqamı” (1936-
1937) dramları daxil edilmişdir. 
Bəlkə də ən poetik, ən şairanə pyesi olan “Xəyyam”da Cavid Şərqin qədim və 
ziddiyyətli keçmişini artıq bir şair-filosofun timsalında tərənnüm edir. Əsrinə sığmayan 
şairin həyat mübarizəsi əsərin əsas süjet xəttini təşkil edir. 
Hüseyn Cavidin bütünlükdə bədii bioqrafiyasından qırmızı xətt kimi keçən İblis 
ideyası və obrazı öz qanunauyğun fəlsəfi-estetik və bədii yekununu dramaturqun son 
əsərində – faşizm əleyhinə çevrilən, müharibə məfkurəsinin təhlilinə həsr olunan “İblisin 
intiqamı”nda tapır. 
Bu cilddə mütəfəkkir sənətkarın eləcə də məqalə və məktubları toplanmışdır. 
 
 
ISBN 9952-417-36-3 
© “LİDER NƏŞRİYYAT”, 2005 
4 
 
 
5 
 
 
6 
 
 
 
 
 
 
7 
 
XƏYYAM 
 
Dram – 6 pərdə 
 
Ə Ş X A S 
 
X ə y y a m – məşhur filosof, şair 
S e v d a – onun sevgilisi 
X a c ə N i z a m – Nizamülmülk Əbülqasim – Xəyyamın həmdərsləri 
S a b b a h – Həsən 
R ə m z i – 
X ə r a b a t i- X ə y y a mın hərami 
V ə f a-} – Rəmzi ilə Xərabatinin könüldaşları 
S ə f a 
A l p A r s l a n – əsrin xaqanı 
M ə l i k ş a h – xaqanın oğlu 
Y u s i f – isyançı bir dəliqanlı 
H a c i b – Xacə Nizamın qulamı 
Ə b u T a h i r – Sabbahın xidmətçisi 
S a q i y ə – gənc, yosma bir saraylı qız 
M ü q t ə d i b i l l a h – Bağdad xəlifəsi 
Ə b u Ş ü c a – onun vəziri 
K ö y l ü e r m ə n i – şərabçı 
 
Müfti, Saib, Naib, başqa tələbələr, müridlər, çadırdaşlar, çömləkçilər, alverçilər, müştərilər, 
rəqqasələr, hökumət mə’murları, qulamlar, yavərlər, məzarçılar, əskərlər, saray 
qızları, sair qızlar və dəliqanlılar. 
 
İLK PƏRDƏ 
 
Nişaburda mədrəsə yaşayışı... Tələbələrə məxsus bir oda. Ətraf taxçalarda kitablar, üstürlab və sair 
həndəsə alətləri, sağda qapı başqa bir odaya, solda qapı dışarı açılar. Qarşıda iri pərdələr asılmış. 
Xəyyam həmpiyalələri olan Rəmzi ilə X ə r a b a t i ilə bərabər şərab içərlər, hər üçü gəncdir. Birinci 
– ciddi, səmimi, kəskin baqışlı və coşğun, ikinci – arıq, həssas, üçüncü isə bir az dolğun, yağız 
çöhrəli və laübalidir. Qədəhlər boşalırkən musiqi “Hicaz” çalar. Ətrafda isə minacat səsi yüksələr. 
 
Ey fəzalarda gülümsər əbədi şe’rü xəyal! 
O nə qüdrət, o nə həşmət, o nə ahəngü cəlal!? 
Hər dəha çırpınaraq səndə arar feyzi-kəmal, 
Yenə yoq kimsədə əsla səni idrakə məcal. 
8 
 
X ə y y a m 
 
(heyrət və həyəcanla) 
 
İştə, bir səs ki, edər göylərə şaşqınca xitab, 
O sağır göy, əcəba, kimsəyə vermişmi cəvab? 
O dərinliklərə, boşluqlara uçduqca xəyal, 
Sanki çırpınmada bir şəhpəri yanmış qartal. 
 
X ə r a b a t i 
 
(alaycı qəhqəhə ilə) 
 
Hər gələn bir yeni əfsanə satar, 
O qaranlıq dama hər kəs daş atar. 
Saqın, aldırma, həmən zevqinə baq, 
 
(qədəhi göstərər) 
 
Hər həqiqət buradan parlayacaq. 
 
R ə m z i 
 
Yoq deyildir o qaranlıqda işıq, 
Bəşərin əczinə binlərcə yazıq. 
 
(Xərabatinin uzatdığı qədəhi alıb içindəki şərabı süzərək) 
 
İçəlim, iştə, bütün varlığımız, 
Al şəfəqlərdə gülümsər yalnız. 
 
X ə y y a m 
 
“Xilqətin sirri müəmmadır, əvət, 
Ürəfa saçsa da yüz bin hikmət. 
Burda cənnət yapalım badə ilə, 
Nəmə lazım o varılmaz cənnət”1 
                                                            
1Xəyyamın dırnaq arasına alınmış rübailərini H.Cavid tərcümə etmişdir. 
 
 
9 
 
(İçərlər, hər üçü sərxoşca oqur) 
 
H ə r ü ç ü 
 
Saqi, aman, mey ver bana, 
Doldur, peyapey ver bana. 
Bən abi-kövsər istəməm, 
Mey ver bana, hey ver bana... 
İçdikcə ruhum şad olur, 
Hər qayğıdan azad olur. 
Mey ver – gözəlsiz, nəş’əsiz, 
Hər duyduğum fəryad olur. 
 
Yenə qədəhlər dolur, bu zaman Xəyyamın oda arqadaşları Xacə Nizamülmülk 
ilə Sabbah gəlir, birinci – vüqarlı və həlim, ikinci isə titiz və qurnazdır. 
 
S a b b a h 
 
(Xəyyamı əzici baqışlarla süzərək) 
 
İştə, seyr et, bu nə sapqınca oyun. 
 
X ə y y a m 
 
Buyurun siz də için... 
 
S a b b a h 
 
(qızğın və kinayəli) 
 
Eşq olsun!.. 
Bir düşün, hiç sana layiqmi bu hal? 
 
X ə y y a m 
 
Gəl də sızlanma, otur, bir nəfəs al. 
 
S a b b a h 
 
Kimdi bunlar? 
10 
 
X ə y y a m 
 
(laübali gülüşlə birər-birər göstərər) 
 
İki dostum – Rəmzi, 
Şən Xərabati anıb gəldi bizi. 
Qayğı bilməz, içərək əyləniriz, 
Ayrı olsaq da həqiqətdə biriz. 
 
X ə r a b a t i 
 
(kinayəli qəhqəhə ilə) 
 
Şimdi anlat, baqalım, bunlar kim? 
 
X ə y y a m 
 
İştə, bunlar da bənim həmdərsim; 
Biri Sabbah, o biri Xacə Nizam. 
 
R ə m z i 
 
Sən nəsin? 
 
X ə y y a m 
 
Bən də sapıtmış Xəyyam. 
 
(Gülüşürlər) 
 
S a b b a h 
 
(Rəmziyə) 
 
Bu gülüşlər nə demək? Hey, sarsaq!.. 
 
X a c ə N i z a m 
 
(bir kitab alaraq oqumaq için yan odaya keçərkən, Sabbaha) 
 
Bəri gəl, onları asudə bıraq. 
11 
 
S a b b a h 
 
(Xəyyama) 
 
Nə olur, böylə azıb getsə bəşər, 
Səncə əfsanəmidir xeyr ilə şər? 
 
X ə y y a m 
 
Bizə gülməzsə həqayiqdəki sirr, 
Sərxoş ol, ya ayıq ol, fərqi nədir? 
 
S a b b a h 
 
(coşaraq, Xərabatini göstərir) 
 
Sana bir eşmi o divanə səfil? 
Bir düşün, mədrəsə meyxanə deyil! 
 
X ə y y a m 
 
Kaş ki, olsaydı... İçib sən də bir az 
İncəlirdin... 
 
S a b b a h 
 
Yetişir... Sus, yaramaz! 
 
X ə y y a m 
 
Bumu zevq əhlinə layiq ikram? 
 
R ə m z i 
 
Gedəlim, içdiyimiz oldu haram. 
 
S a b b a h 
 
Ramazan aqşamı, hər dildə niyaz, 
Sizə İblis olur ancaq dəmsaz. 
12 
 
X ə r a b a t i 
 
Bən ayıldım... 
 
R ə m z i 
 
Gedəlim, saçma yetər... 
 
S a b b a h 
 
(bağırır) 
 
Sayğısız... 
 
X ə y y a m 
 
Həddini çoq aşma, yetər... 
 
X a c ə N i z a m 
 
(gələr) 
 
Dur, nə olmuş? 
 
S a b b a h 
 
(Rəmzini göstərər) 
 
Bəni təhqir eylər. 
 
X ə y y a m 
Nə yazıq... 
R ə m z i 
Gəl, gedəlim... 
 
(Xərabati ilə bərabər çıqarlar) 
 
13 
 
S a b b a h 
 
Haydı, yetər. 
 
(İçəri girən xidmətçiyə şərab sürahisini və qədəhi göstərir) 
 
Durma, al, bunları rədd et buradan, 
Al da qır həpsini... 
Əbu Tahir çıqar. 
 
X ə y y a m 
 
(Sabbahı yan baqışla süzərək gülər) 
 
Bədbaxt insan!.. 
 
X a c ə N i z a m 
 
Çoq təəssüf, umulur şeymi bu hal? 
Düşünün, hər ikiniz əql-kəmal. 
Yaşadıq bunca zamandır gülərək, 
Bu qırıqlıq, bu soyuqluq nə demək? 
 
(əllərini bir-birinə verir) 
 
Barışın, son gecəmizdir barışın, 
Hər kimin yıldızı parlarsa yarın, 
Arqa olsun da gərək bir-birinə, 
Çıqalım bəlkə səadətli günə. 
And içək! 
 
X ə y y a m 
 
Anda nə hacət, söz bir. 
 
S a b b a h 
 
Razıyım bən də, gözəl bir tədbir. 
14 
 
X a c ə N i z a m 
 
Bunu vaqtilə sən açdın gerçək, 
Yüksələn düşkünə yardımçı gərək. 
 
Ə b u T a h i r 
 
(xızlı addımlarla girər) 
 
Gəliniz, minbərə çıqmışdır imam, 
Saray ərkanı bu gün burda tamam. 
 
X a c ə N i z a m 
 
Gedəlim camiyə. 
 
X ə y y a m 
 
Camidənsə, 
Musiqi məclisi xoşdur bəncə. 
 
(Bərabər çıqarlar) 
 
S a b b a h 
 
Biri vaiz, biri sazəndə arar, 
Bən sükut istərim, ancaq bu qadar. 
 
(Taxçadan bir şüşə alar, su töküb çalqar) 
 
Ə b u T a h i r 
 
O nədir? 
 
S a b b a h 
 
İştə, əcaib dərman, 
Bir yudum içdimi bundan insan, 
Bütün aləm görünür cənnət ona, 
Bunu hind alimi öyrətdi bana. 
15 
 
Ə b u T a h i r 
 
Cənnət istərsin əgər, camiyə var, 
Çoq saray qızları gəlmiş... 
 
S a b b a h 
 
(e’tinasız) 
 
Nə çıqar?.. 
Bu sırada qapı barmaq ucu ilə vurulur. 
Baq, gələn kimdir? 
 
Ə b u T a h i r 
 
(qapını açıb baqar, heyrətlə) 
 
O işvəli nur 
Qız deyil, sanki şəfəq yavrusudur. 
Çıqar, dalğın baqışlı Sevda girər, əyilər. 
Buyurun, kimsiniz?.. 
 
S e v d a 
 
İsmim Sevda... 
 
S a b b a h 
 
Əmriniz? 
 
S e v d a 
 
Lütf edin, imkan varsa 
Baqınız taleyimin yıldızına, 
Açınız həp gələcək ömrü bana. 
16 
 
S a b b a h 
 
(məmnun gülümsəyişlə) 
 
Bəni hardan tanıyor heykəli-naz? 
 
S e v d a 
 
Şanlı Xəyyamı, əcəb, kim tanımaz. 
 
S a b b a h 
 
(ətrafa) 
 
O nə həşmət, nə gözəl, şux əndam, 
Şübhə yoqdur, bəni sanmış Xəyyam. 
 
(taxçadan üstürlabı götürər) 
 
Cəbrə, ya hikmətə vaqif bir adam, 
Səncə bir falçımı ya?! Anlayamam. 
 
S e v d a 
 
Xayır, əsla!.. Bilirim, şairsin, 
Elmi-hey’ətdə ki pək mahirsin. 
Nə olur, göydəki yıldızlara baq, 
Bir xəbər ver bana. 
 
S a b b a h 
 
Dur, etmə məraq. 
 
S e v d a 
 
O nədir? 
 
S a b b a h 
 
Aləti-kəşf, üstürlab, 
Bizə yalnız bu verir bəlli cavab. 
17 
 
(barmağı şaqağında düşünür, ani bir hərəkətlə şüşədəki dərmandan 
bir az qədəhə töküb Sevdaya verər) 
 
Hələ ilk öncə bu şərbətdən için. 
 
S e v d a 
 
Bu niçindir əcəba, söylə, niçin? 
 
S a b b a h 
 
Evliya türbəti var bunda, inan, 
İçsə hər kim olur azad acıdan. 
Dəyişər taleyi, iqbalı gülər. 
 
S e v d a 
 
İçəməm. 
 
S a b b a h 
 
(sinirli) 
 
Hiç bu olur şeymi, yetər, 
Varsa qəlbində bir az şübhə, niçin 
Bu qadar vaqtımı aldın... 
 
S e v d a 
 
Lakin... 
 
S a b b a h 
 
Sana əyləncəmiyim bən, söylə?! 
 
S e v d a 
 
Pək gözəl, ver içəyim... 
 
(Alıb içir. Sabbah məmnun qalır) 
18 
 
S a b b a h 
 
Baq, öylə. 
 
Bu sırada işıq azalır, ikinci pərdə qalqar, dönməkdə bulunan elektrik kürəsi vasitəsi 
ilə rəngarəng qıvılcımlar görülür. Sevda gözlərini ovuşdurar. 
 
S e v d a 
 
Dəhşət, bu nə əfsanəli türbət, 
Bilməm ki, alavdanmı bu şərbət? 
Sarmış bəni atəşli böcəklər, 
Bir baq, nə qıvılcımlı çiçəklər. 
 
S a b b a h 
 
Aldırma, keçər həpsi. 
 
S e v d a 
 
Xayır, baq, 
Canlandı, dumanlandı su, topraq. 
 
Başındakı ağ ipək örtünü bir yana atar, Sabbah onun üstündəki atlas urbani də alır, 
yalnız incə kömləkdə qalır. Dağınıq, qumral saçları omuzları üzərinə dağılar. 
 
S a b b a h 
 
(gözlərini onun gözləri içərisinə dikərək) 
 
Aldırma, sönər şimdi o zülmət, 
Hər yanda gülümsər yeni cənnət. 
 
Səhnənin işığı artar. Ətrafda iri çiçəklər və kələbəklər görülür. 
 
S e v d a 
 
(çocuqca sevinclə) 
 
Ya Rəb, nə lətafət! 
19 
 
S a b b a h 
 
Baq, doğdu günəş, güldü çiçəklər, 
Seyr et, nə gözəl şən kələbəklər. 
 
S e v d a 
 
Dur, rəqs edəcəklər. 
 
Rəqs ahəngi başlanır. Çiçəklər və kələbəklər pəri qiyafətli qızlar olub oynayaraq, 
qıvrılaraq, süzülərək Sevdayı araya alarlar, Sevdada heyrət və həyəcan 
 
S e v d a 
 
Oh... Bən bu tamaşaya vuruldum, 
Gəl, gəl bana, ruhum. 
 
(qızlar onu oqşayaraq uzaqlaşırlar. Sevda qollarını açaraq) 
 
Dur, getmə, aman, köksümə yaslan, 
Gəl, qaçma yanımdan. 
 
S a b b a h 
Baq, başladılar cünbüşə. 
 
S e v d a 
 
(əlilə) 
 
Sakit... 
Söylənmə, çəkil, get. 
 
(qızlara tamaşa edərək söylədikləri şərqini dinlər. Bu sırada Sabbah 
onun yelpazəsini alaraq onu yellər) 
 
Q ı z l a r 
 
(Sevdaya yaqlaşarlar) 
 
Ey sevgili afət! Bu nə halət, nə qiyafət? 
Nerdən bu lətafət? 
20 
 
Dan yıldızı qoynunda böyütmüş səni guya, 
Yoq bənzərin əsla!.. 
Bir busə dilər gözlər o süzgün baqışından, 
Aləm sana heyran. 
Hər yosmayı qısqandıracaq işvələrin var, 
Xoş cilvələrin var. 
 
S e v d a 
 
(yerindən qalqaraq) 
 
Heyrət!.. Nə gözəllik, nə şətarət, 
Seyr et! O nə daşqınca bəkarət. 
 
(qızlara) 
 
Siz kimsiniz, ey qafiləyi-naz, 
Olmaq dilərim bən sizə həmraz. 
 
(Sabbah yarımqəhqəhə ilə gülür) 
 
Q ı z l a r 
 
Bir rəng ilə ahəngə büründük, 
Qarşında göründük, 
Qoşduq da, aqışdıq sana bir an. 
Gəl, nazına qurban! 
Uç, gəl bizə, ey sevgili dilbər, 
Gəl sən də bərabər. 
 
Qızlar süzülərək uzaqlaşarlar. İkinci pərdə qapanar. Sevda təlaşla ilərilər. 
 
S e v d a 
 
Ah, iştə qayıb, getdilər, eyvah!.. 
 
S a b b a h 
 
(öpmək istər) 
 
Gəl, gəl bana... 
21 
 
S e v d a 
 
(geri çəkilər) 
 
Etdim sana ikrah. 
 
S a b b a h 
 
Nazlanma, deyil könlüm oyuncaq. 
 
(Qolları arasında sıqar) 
 
S e v d a 
 
Rədd ol, yetişir, sayğısız alçaq. 
 
X a c ə N i z a m 
 
(gələr) 
 
Kimdir bu? Niçin, böylə sayıqlar? 
 
S a b b a h 
 
Bir qız ki, gəlib baxtını yoqlar. 
 
(Sevdayı geyindirər) 
 
Al, urbani gey, haydı, gələn var. 
 
S e v d a 
 
Onlar hanı? Ah, nerdədir onlar? 
 
X a c ə N i z a m 
 
Bir söylə saraydanmı o? 
 
S a b b a h 
 
Bilməm... 
22 
 
X a c ə N i z a m 
 
(açıq qapıdan dışarını göstərər) 
 
Gəl, baq, onu izlər bütün aləm. 
 
S a b b a h 
 
Dəhşət!.. Duramam burda... 
 
(Çıqar) 
 
X a c ə N i z a m 
 
Çəkil, sus... 
 
(Sevdayı diqqətlə süzər, ətrafa) 
 
Girmiş də bəşər cildinə tavus. 
 
S e v d a 
 
Ah, nerdə o dilbər kələbəklər, 
Burdan süzülən canlı çiçəklər. 
 
X a c ə N i z a m 
 
Bilməm... 
 
S e v d a 
 
(sinirli) 
 
Əcəba, səndəmi sapqın? 
Xəyyamı çağır, nerdə o çapqın? 
 
X a c ə N i z a m 
 
Əfv et onu, pək suçlu da olsa. 
23 
 
 
Bu sırada əskəri musiqi... H a c i b, eşikağası və hökumət mə’murları girərlər, 
saray qızları da onları izlər. 
 
S a r a y q ı z l a r ı 
 
Sevda?! Bu nədir, Sevda?! 
Etdin bizi sən rüsva. 
Layiqmi adın gəzsin 
Nifrətlə dodaqlarda... 
 
S e v d a 
 
Sevda pək uzaqdır ləkələrdən, 
Ah, uydum o əfsunçuya birdən. 
 
(qədəhi göstərər) 
 
Şərbətdən içib sanki bayıldım, 
Siz gəldiyiniz anda ayıldım. 
 
H a c i b 
 
(kinli) 
 
Aydındır, əvət, mədrəsələr həp, 
Hər kərpici altında bir əqrəb. 
 
(Xacə Nizamı yaqalar) 
 
Gəl, xain, ədəbsiz, nə cəsarət?! 
 
(Qolunu bağlayıb götürürlər) 
 
S e v d a 
 
Yoq, onda xayır, zərrə xəyanət. 
 
S a r a y q ı z l a r ı 
 
Sevda, gedəlim, Sevda, 
Durmaq yaramaz burda. 
Gəl, gəl, ulu xaqanın 
Qalmış gözü yollarda. 
24 
 
Yoqdur bir eşin əsla 
Ən şanlı saraylarda, 
Bir yosma gövərçinsin, 
Ardınca uçar dünya. 
 
X ə y y a m gələr, onları tamaşa edib dinlər, coşğun bir ahənglə 
 
X ə y y a m 
 
Alqış, bu nə aləm, bu nə tufan? 
Çarpışmada ahəng ilə əlvan. 
Yıldızları göylərdə ararkən, 
Hücrəmdə gülümsər bana birdən. 
 
(Sevdayı süzərək) 
 
Ah, sən, hələ sən... Başqa çiçəksin, 
Bilməm, kimi xoşkam edəcəksin. 
Bir tanrıya lazımsa tapınmaq, 
Zevq əhli tapınsın sana birdən. 
 
H a c i b 
 
Divanəmi? Şairmisin? 
 
X ə y y a m 
 
Əsla!.. 
Peyğəmbər idim, ümmətim olsa. 
 
H a c i b 
 
Gəl, saçma bütün sözləri... 
 
(gedərlər, Sevda dönüb Xəyyamı vurğunca baqışlarla süzər, 
Hacib isə qolundan tutaraq) 
 
Gəl, gəl... 
25 
 
S e v d a 
 
(ətrafa) 
 
Ox, hər kəs olur könlümə əngəl. 
 
(Sevda iki-üç adım yürür, təkrar dönüb baqır) 
 
X ə y y a m 
 
Gəldin də, niçin pənbə bulutlar kibi aqdın, 
Bilməm, niyə getdin, niyə döndün, niyə baqdın? 
Şimşək kibi çaqdın da, niçin könlümü yaqdın, 
Bilməm, niyə getdin, niyə döndün, niyə baqdın? 
 
(Sevda gülümsər və süzgün baqışlarla uzaqlaşar. Sevda getdiyi sırada 
Xəyyam onu izləyərək) 
 
Sərpildi alev ruhuma süzgün baqışından, 
Sarsıldı da həp bənliyim, ey afəti-devran. 
Gəl, gəl, olayım səndəki hər cilvəyə qurban, 
Bilməm, niyə getdin, niyə döndün, niyə baqdın?! 
 
Pərdə 
 
İKİNCİ PƏRDƏ 
 
Bazar... Qarşıda çadırçı və çömləkçi dükanları vardır. Taxçalarda hər dürlü çömlək və saqsı 
sürahi qoyulmuş, işçilər bir yanda çadır toquyurlar, bir yanda çamurdan çömlək, sair saqsı qablar 
yoğurub yaparlar. Yaşıl dalları ətrafa sarqan iri püsküllü söyüd (bidiməcnun) altında şərbətçi sıra 
iskəmlə üzərində oturan müştərilərinə şərbət verir. Ortalıqda başqa şeylər də satılır. Xoca, tacir, köylü 
və sairə alış-verişlə məşğuldurlar. 
 
B i r i n c i s a t ı c ı 
 
(məxsusi bir ahənglə) 
 
Sərin şərbət... Gəl iç, gül şərbətindən. 
26 
 
İ k i n c i s a t ı c ı 
 
Gözəl halva, doyulmaz ləzzətindən. 
 
Ü ç ü n c ü s a t ı c ı 
 
Qızarmış tazə əkmək, tazə qaymaq, 
Çabuq gəl, durma gəl, fürsətdir ancaq. 
 
Neydə “dəşti” çalınar, gənc çadırçı eyni ahənglə oqur. 
 
G ə n c ç a d ı r ç ı 
 
Bahar olmuş dedim, xülyayə uydum, 
Haman bir gözləri şəhlayə uydum. 
Adım Məcnun deyilkən dərdə düşdüm, 
Vəfasız, yosma bir Leylayə uydum. 
 
Ç ö m l ə k ç i l ə r 
 
(başqa ahənglə) 
 
Çamurdan xəlq olunmuş derlər, insan, 
Qədəh yapdıq biz insan torpağından. 
Sunub mey ta xərabat əhli ondan, 
Unutsun dərdi, gülsün ömrü bir an. 
 
X ə r a b a t i ilə R ə m z i bərabər gəlirlər. 
 
X ə r a b a t i 
 
(ortayaşlı, qarasaçlı çadırçıya) 
 
Bana baq... Ey, bana baq, ustabaşı, 
Gördüyün varmı bizim arqadaşı? 
 
Ç a d ı r ç ı 
 
Kimi?! 
27 
 
R ə m z i 
 
Xəyyamı... 
 
Ç a d ı r ç ı 
 
Xayır, görməmişiz. 
 
X ə r a b a t i 
 
Bəlkə evdən buluruz. 
 
(İki-üç adım yürür) 
 
Ç a d ı r ç ı 
 
Getməyiniz. 
Köçmüş ordan, sataraq var-yoqunu, 
Altı aydır ki, görən yoqdur onu. 
 
R ə m z i 
 
Görünür, ruhunu sıqmış bu diyar. 
 
X ə r a b a t i 
 
Başqa bir ölkəyə varsın, nə çıqar?! 
 
Rəmzi ilə Xərabati yavaş adımlarla getmək üzrə ikən Xəyyam sarıqsız və əbasız olaraq, saçları 
dağınıq, arıq və solğun çöhrə ilə qarşıdan çıqar. O tanınmayacaq dərəcədə dəyişilmişdir. Satış için 
əlində tutmuş olduğu kitabları uzadaraq onlara göstərir. 
 
X ə y y a m 
 
Alın, əsla ələ keçməz bu kitab. 
 
X ə r a b a t i 
 
O kitabdan eyidir bizcə şərab. 
28 
 
X ə y y a m 
 
(kəskin) 
 
Al dedim, al!.. Yeyəcək əkmək için 
Para lazım... 
 
X ə r a b a t i 
 
(para verir) 
 
Al da rədd ol, miskin!.. 
 
X ə y y a m 
 
(almaz və qızğın) 
 
Sana qalsın sədəqən. 
 
X ə r a b a t i 
 
(əli ilə rədd edər, usanmışcasına) 
 
Haydı, yetər! 
 
R ə m z i 
 
Baqayım bir, nə kitabdır, göstər? 
 
X ə y y a m 
 
İbn Sinayı eşitdinsə, oqu, 
İştə Şərqin o böyük feyləsofu. 
Baq, yaratmış nə böyük xariqələr, 
Bir dəha nuri ki, daim parlar. 
 
(kitabları birər-birər göstərir) 
 
Baq, şu “Məntiq”, bu da “Qanuni-şəfa” 
Bunların qədrini anlar ürəfa. 
29 
 
R ə m z i 
 
(şübhəli məraqla ətrafa) 
 
Omu!.. Gerçək omudur?.. Lütf ediniz, 
Varmı Xəyyamə bir az nisbətiniz? 
 
X ə y y a m 
 
Doğmuşuz hər ikimiz bir anadan. 
 
R ə m z i 
 
(Xərabatiyə) 
 
Şübhə yoq, sevgili Xəyyamdır, inan. 
 
(qucaqlayıb öpər) 
 
Nə qiyafət bu, əzizim, bu nə hal? 
 
X ə y y a m 
 
Sorma, hiç sorma ki, oldum pamal, 
Ac qalıb iştə qabıqdan çıqdım. 
Bu uğursuz yaşayışdan bıqdım. 
 
R ə m z i 
 
Öncə bir çoq tələbən vardı sənin? 
 
X ə y y a m 
 
Həpsi “azmış” deyərək, bəslədi kin, 
Uğrayan olmadı bir kimsə bana, 
Uyudum çoq gecələr acqarına. 
 
X ə r a b a t i 
 
Sən ki, bir şair idin pək rəna, 
O da bir faidə verməzmi sana? 
30 
 
X ə y y a m 
 
Şairmi? Saqın, duyduğum ilhamə uyan yoq, 
Şe’rimdəki əsrarı duyan yoq. 
Yoq oqşayacaq ruhumu bir nuri-səadət, 
İzlər bəni hər dürlü fəlakət. 
Elmimdəki nöqsan ilə cəhlimdəki irfan 
Hər an doğurur bəndə bir isyan. 
Uydum da xəyalatə, sanıb kəndimi bilgic, 
Baqdım ki, yaqar beynimi bir hiç. 
Bir hiç ki, bütün şübhəli hikmətlərə asi, 
Uydurma fəzilətlərə asi. 
Gənc ömrümü atəşli dikənlər gəmirirkən 
Həp varlığa isyan edərim bən. 
İsyan!.. Ölü adət və təriqətlərə isyan! 
Yaldızlı həqiqətlərə isyan! 
 
R ə m z i 
 
Hiç məraq etmə, keçər, həpsi keçər, 
Əsrinin öksüzüdür dahilər. 
 
X ə r a b a t i 
 
(Xəyyamın qolundan tutar) 
 
Haydı, gəl, etməyəlim ömrü hədər, 
İçəlim badə, bütün qayğı gedər. 
 
X ə y y a m 
 
Qorqarım, bəndəki bədbin əhval 
Sizə versin də məlal. 
 
R ə m z i 
 
Bil’əkis, səndəki xoş söhbətlər 
Bizi dilşad eylər. 
31 
 
Ç a d ı r ç ı u s t a 
 
(Xəyyama yaqlaşaraq) 
 
Buna baq, halına, ətvarına baq, 
Sanki zəncirini qırmış dustaq. 
Bizə yoldaşdı o rəhmətli baban, 
Bir çadırçıydı o da. 
Görmədik öylə təmiz bir insan, 
Sən nəsin? Bir budala!.. 
 
Bazar xalqı çadırçı ustanın sözlərini dinləyərək sinirli və coşğun 
 
B a z a r x a l q ı 
 
Saqın, aldanmayınız, qanmayınız, 
İpi qırmış şu hərif, 
Saçmadır sözləri, yalınız, yalınız 
Adı çıqmış arif. 
 
Ç a d ı r ç ı u s t a 
 
Başı boş, cibləri boş, qarnı da boş, 
Kədərindən sərxoş... 
 
Ç ö m l ə k ç i 
 
O, nücum elminə vaqif kibidir. 
 
B i r i n c i s a t ı c ı 
 
Ya, təbabət də bilir. 
 
İ k i n c i s a t ı c ı 
 
(Xəyyamın omuzunu oqşayaraq əylənir) 
 
Söylə bir göydəki yıldızlardan, 
Süzülən qızlardan... 
32 
 
 
Ü ç ü n c ü s a t ı c ı 
 
Yeri almış bir öküz buynuzuna, 
Hiç inandınmı ona? 
 
X ə y y a m 
 
“Ülkər ismilə, diyor, göydə yaşarmış bir öküz, 
Bu bir əfsanə, yer altında da varmış bir öküz. 
Arif olsaq bu öküzlər arasından bişək 
Görürüz bir yığın ipsiz və yonulmaz eşşək”. 
 
B a z a r x a l q ı 
 
Bir baqın, sayğısız abdal nə diyor, 
Bizi təhqir ediyor. 
 
(Rəmzi ilə Xərabatini göstərirlər) 
 
Arqadaşdır ona həp əyyaşlar, 
Dəli, azğın başlar. 
 
Çömləkçi usta toqatlayıb yoğurduğu çamurla çömlək yaparaq, Xəyyama 
 
Ç ö m l ə k ç i u s t a 
 
Yüksəlib arqadaşın Xacə Nizam, 
Buldu parlaqca məqam. 
Oldu Alp Arslana ən şanlı vəzir, 
Sən nədən böylə fəqir? 
 
X ə y y a m 
 
Bir düşün, varsa əgər səndə bir az əqlü kəmal, 
Bu çamur bir yığın insan ki, edərsin pamal. 
O həqarətlə, toqatlarla yapılmış qablar, 
Dünkü şahlar və vəzirlər ki, bu gün həpsi xəyal. 
33 
 
 
Ç ö m l ə k ç i u s t a 
 
Biz də az-çoq biliriz, etmə məraq, 
Hər kəs er-gec yeyəcək böylə dayaq. 
 
Xəyyam uzun boğazlı və qulplu bir sürahi alaraq diqqətlə süzər 
 
X ə y y a m 
 
“Görünür bən kimi olmuş bu da bir aşiqi-zar, 
Bağlamışdır onu zəncirinə bir zülfi-nigar. 
Gördüyün qulpu çamur parçası zənn etmə, saqın, 
Bir gözəl boynuna keçmiş qola çoq bənzəri var!” 
 
Bu sırada S a b b a h ilə əli heybəli Ə b u T a h i r yolçu qiyafətində gəlirlər və 
Xəyyamın son sözlərini dinlərlər 
 
Ə b u T a h i r 
 
İştə, Xəyyam. 
 
S a b b a h 
 
Omu, gerçəkdən omu?! 
Öylə bir şairin iqbalı bumu? 
 
(Xəyyamı qucaqlar) 
 
X ə y y a m 
 
Səni ürkütdü bu halım yoqsa. 
 
S a b b a h 
 
Nə səfalət, umulur şeymi bu ya?! 
Baş vəzir iştə bu gün Xacə Nizam, 
Get də anlat, edər az-çoq ikram. 
34 
 
X ə y y a m 
 
Qapısından keçər olsam, yaltaq, 
Sivri dişlər vuruşub saldıracaq. 
 
S a b b a h 
 
Bəri gəl, bən bulurum çarə buna. 
 
X ə r a b a t i 
 
Dur, canım! Qalsın o işlər yarına. 
 
(Ney çalınır) 
 
R ə m z i 
 
Gəl şu püsküllü söyüd kölgəsinə, 
Könül uysün da bir az ney səsinə. 
 
X ə y y a m 
 
(heyrətlə) 
 
İşləmiş ruhunu sən’ət və hünər. 
 
X ə r a b a t i 
 
Gəliniz. 
 
(şərbətçiyə) 
 
Ey, çabuq ol, şərbət ver. 
Püsküllü söyüd altında oturub şərbət içərlər. 
 
G ə n c ç a d ı r ç ı 
 
(ney ilə bərabər oqur) 
 
Keçənlərdən bizə əfsanə qaldı, 
Sönüb Cəmşidi-Cəm, peymanə qaldı. 
35 
 
O parlaq, möhtəşəm kaşanələrdən, 
Bu gün ıssızca bir viranə qaldı. 
 
Çömləkçilər də eyni sözləri işçi ahəngilə təkrar edib çalışırlar. 
Bu sırada Q u l a m əlində qırbac gəlir. 
 
Q u l a m 
 
Haydı, yoldan çəkilin, haydı... 
 
Ç ö m l ə k ç i u s t a 
 
Nə var? 
 
Q u l a m 
 
Seyrə çıqmış da saraydan qızlar, 
Haydı yüzlər divara! 
 
X ə y y a m 
 
Oldumu ya?! 
Göz niçindir əcəba? 
 
Q u l a m 
 
Sus, budala!.. 
Qırbacla vurar. Sabbah yola baqar. 
 
S a b b a h 
 
(təlaşla) 
 
İştə, Sevda... Bəni birdən tanısa 
Qızaraq verdirir əlbəttə cəza. 
 
Sabbah çadırların arqasına keçər. Bu sırada S e v d a qara qulların daşığı təxt-rəvanda 
gələr, ətrafında saray qızları coşğun bir sevinclə şərqi söylərlər. 
 
36 
 
Q ı z l a r 
 
Alqış təbiətə, 
Alqış bu sən’ətə 
Dönmüş də cənnətə, 
Hər yer gülümsüyor. 
Sərməst olub bahar, 
Hər səmtə gül saçar, 
Yüzlər gülümsüyor, 
Yüzlərdə nəş’ə var. 
 
Qızlar əllərindəki çiçəklərdən birər-birər ayırıb Sevdanın ayaqlarına atarlar. 
Xəyyam əskin baqışlarla onları süzər. 
 
X ə y y a m 
 
Bu gözəl yosmaların çiynədiyi, 
Hər çiçək bir gözəlin göz bəbəyi. 
 
S e v d a 
 
Bana munis kibidir iştə bu səs. 
 
(Xəyyama) 
 
Söylə, kimsin? Nəçisin? 
 
X ə y y a m 
 
Bir bikəs. 
 
S e v d a 
 
Hanki sən’ətlə məraq etdin sən? 
 
X ə y y a m 
 
İzlərim göydəki yıldızları bən, 
Lakin onlar pək uzaqdan daha şən, 
Daha dilbər və gözəldir, bilsən, 
Bizə yaqlaşdımı, bəsbəlli, yaqar, 
O alav səndəki gözlərdə də var. 
37 
 
S e v d a 
 
(nədimələrə) 
 
Bəni titrətdi bu coşqun sözlər. 
 
X ə y y a m 
 
(ətrafa) 
 
Nə qadar işvəli, süzgün gözlər. 
 
Q ı z l a r 
 
Sevda, gedəlim, Sevda, 
Xaqan darılır duysa. 
Şaşqındır o divanə, 
Gəl, gəl, oluruz rüsva. 
 
S e v d a 
 
Sus, onda fəzilət var, 
Qüdrət və cəsarət var. 
Çarpınmada, baq, könlüm, 
Bilməm ki, nə hikmət var. 
 
Sevda və qızlar gedərlər, Xəyyam onlar getdiyi tərəfə baqaraq, coşğun. 
 
X ə y y a m 
 
Nədir, bilməm, günahım, məst ikən gözlər visalından, 
Bənim məhrum olan, ey nazlı afət, gül cəmalından; 
Dəmin ilham alırkən şe’rə bənzər hər məqalından, 
Keçər yıllar, xəbər tutmam sevincindən, məlalından. 
Könül sənsiz səfa duymaz şəfəqlərdən, çiçəklərdən, 
Bütün ruhumda, vicdanımda sənsin, ah... yalnız sən... 
Sənin eşqinlə ruhum çırpınırkən, sızlar, inlərkən, 
Pərişan, xəstə halım hiç keçərmi bir xəyalından?! 
 
Bu sırada əskəri musiqi ətrafı çınlatır. Sabbah çadırın arqasından çıqaraq yola baqar. 
38 
 
37 
S a b b a h 
 
Bu nə? 
 
R ə m z i 
 
Alp Arslan, o məğrur insan 
Geri dönmüş sanırım Ceyhundan. 
Orda etmişdi əhali isyan, 
Görünür, susmuş o qızğın tufan. 
 
X ə r a b a t i 
 
(Rəmzinin qolundan tutub) 
 
Nəmə lazım, baqalım keyfimizə, zevqimizə, 
 
(Xəyyama) 
 
Gedəlim, haydı!.. 
 
S a b b a h 
 
Saqın, şimdi sizə 
Verəməm sevgili Xəyyamı. 
 
R ə m z i 
 
Niçin? 
 
S a b b a h 
 
Çünki fürsət çıqar əldən. 
 
H a c i b 
 
(iki qulamla gələr) 
 
Çəkilin! 
 
A l p A r s l a n ətrafını saran saray ərkanı və ordu ilə bərabər gəlir. 
 
39 
 
Y a v ə r 
 
Yaşasın qutlu, yenilməz xaqan! 
 
C a m a a t 
 
Yaşasın Alp Arslan! 
 
Y a v ə r 
 
Parlayıb bəxti, səadət bulsun! 
 
C a m a a t 
 
Yaşasın!.. 
 
Bu sırada qolları zəncirli Y u s i f adlı bir dəliqanlı arqadan gələrək nifrətlə bağırar. 
 
Y u s i f 
 
Rədd olsun!.. 
 
A l p A r s l a n 
 
Susdurun! Kimdir o? 
 
Y a v ə r 
 
Yusif məl’un. 
 
C a m a a t 
 
Yaşasın! 
 
Y u s i f 
 
(daha kəskin) 
 
Məhv olsun! 
 
Y a v ə r 
 
Səni Ceyhunda niçin asmadılar? 
40 
 
Y u s i f 
 
Şimdi asdır! 
 
A l p A r s l a n 
 
Bu nə, miskin canavar! 
 
(Yavərə) 
 
İki gün sonra asılsın o dara! 
İbrət olsun bütün isyançılara. 
 
Gedirlər, Yusifi də bərabər aparırlar. Sabbah Xacə Nizama yaqlaşır. 
 
S a b b a h 
 
Yaşasın xaqan! 
 
Q u l a m 
 
Sus! 
 
X a c ə N i z a m 
 
O kimdir, əcəba? 
 
S a b b a h 
 
Möhtərəm Xacə, vəfa, əhdə vəfa. 
 
X a c ə N i z a m 
 
(qulamlara) 
 
Çəkilin, haydı! 
 
(Sabbahın əlini sıqaraq) 
 
Əzizim Sabbah. 
 
Nerdəsin? 
41 
 
S a b b a h 
 
Bir qadar oldum səyyah. 
 
X a c ə N i z a m 
 
Nerdə Xəyyam? O, Nişaburdamı ya? 
 
S a b b a h 
 
(kənarda durmuş dalğın Xəyyamı göstərərək) 
 
Sizi görmək diliyor iştə o da. 
 
X a c ə N i z a m 
 
Ah, o Xəyyammı? Nə pəjmürdə xəyal... 
 
(qucaqlayıb öpər) 
 
Bir böyük şairə layiqmi bu hal?! 
 
X ə y y a m 
 
Varlığım bir hiçə bənzər mübhəm, 
“Hiç var olmaz, buna yoqdur şübhəm”. 
Bana yan baqsa əgər anlamayan, 
Sanma eylər buna ruhum isyan. 
Anlayanlar belə yan gözlə süzər, 
O baqışlar bəni üzdükcə üzər. 
 
X a c ə N i z a m 
 
Saqın, aldırma kor olsun da cihan, 
Günəşin nuruna gəlməz nöqsan. 
Sən küçülsən də böyüksün, hətta 
Qopsa zülmət, yenə parlar o zəka!.. 
 
Pərdə 
 
42 
 
ÜÇÜNCÜ PƏRDƏ 
 
Alp Arslan sarayında qəbul odası... Aqşamüstü, Hacib düşüncəyə dalmış. Bu sırada 
Xacə Nizam gəlir, Hacıb baş əyər. 
 
X a c ə N i za m 
 
Haydı, Sabbah ilə Xəyyamı çağır. 
 
H a c i b 
 
Bu saət. 
 
(qapıya çıxar) 
 
İştə, əfəndim, hazır. 
 
Sabbah və Xəyyam kübarca geyinmiş və yüzləri təraş edilmiş gəlirlər. 
 
X a c ə N i z a m 
 
(yer göstərir) 
 
Buyurun, kimsə düşünməzdi ki, biz 
Yenə bir gün görüşüb birləşiriz. 
 
(Sabbaha) 
 
Söylə, sən nerdə idin bunca zaman? 
 
S a b b a h 
 
Qaçaraq mədrəsədən qorqumdan, 
İsfahan səmtini etdim məskən. 
Bəni cəlb etdi Nişabur yenidən. 
 
X a c ə N i z a m 
 
Bən də bir xeyli üzüldüm o gecə, 
Etdilər öncə bir az işgəncə. 
Sonradan məhkəmə suçsuz buldu; 
Gülərək taleyimiz yar oldu. 
43 
 
S a b b a h 
 
O səadət günəşindən az-çoq 
Parlarız biz də əminim... 
 
X a c ə N i z a m 
 
Söz yoq, 
Edilən əhdimizi tutmalıyız. 
 
(Xəyyamı hörmətlə süzər) 
 
Şairindir sıra, anlat yalınız, 
Hanki bir rütbəyə meylin varsa, 
Hökmü bir anda olunsun icra. 
 
X ə y y a m 
 
Yaşamaqçin bana, mümkünsə əgər, 
Bir əkin tarlası, bir bağça yetər. 
 
X a c ə N i z a m 
 
Bir də kaşanə gərək məsrəf için, 
Hər nə lazımsa edərlər tə’min. 
 
X ə y y a m 
 
Çoq təşəkkür, bu səadət yetişir, 
Bu da olmazsa yetər nan-pənir. 
 
X a c ə N i z a m 
 
(Sabbaha) 
 
Sən nə istərsin, əzizim, söylə. 
 
S a b b a h 
 
Bir vəzifəylə sərəfraz eylə. 
44 
 
X a c ə N i z a m 
 
Sana hər dürlü böyük rütbə yarar, 
Bilirim, səndə siyasi başı var. 
 
(Sabbahda sevinc) 
 
S a b b a h 
 
Dilim aciz, nə deyim bilməm ki, 
Ah, diriltdin bəni. 
 
X a c ə N i z a m 
 
(ətrafa) 
 
Qurnaz tilki. 
 
Bu sırada pərdə arqasında incə bir musiqi çalınar. 
 
X ə y y a m 
 
O nə mahir, nə gözəl barmaqlar. 
 
X a c ə N i z a m 
 
Sarayın iştə böyük aləmi var, 
Şanlı bayramdır, əzizim, bu gecə. 
Var ziyafətlə geniş əyləncə, 
Bu gün Alp Arslan için xoş bir gün, 
Qeysəri-Ruma o gəlmiş üstün. 
 
Xacə Nizamın işarəti və Hacibin toqunması ilə ortadakı pərdə qalqar, son dərəcə parlaq və süslü 
bir aləm görülür. A l p A r s l a n , s a r a y ə r k a n ı , s a r a y l ı x a n ı m l a r və y a v ə r l ə r 
önlərində şərab qədəhləri olaraq zevqə dalmışlar. Musiqi dəyişər, qalqıb xaqanın şərəfinə içərlər. 
 
M ə c l i s d ə k i l ə r 
 
Binlərcə yaşa, ey yılmaz, 
Şevkətli, böyük xaqan! 
Binlərcə yaşa, Alp Arslan! 
Binlərcə yaşa, Alp Arslan! 
45 
 
Qarşında aman bulmaz 
Ən qorqulu bir düşman. 
Binlərcə yaşa, Alp Arslan! 
Binlərcə yaşa, Alp Arslan! 
 
X a c ə N i z a m 
 
(şaha) 
 
İştə Sabbah və şair Xəyyam. 
 
A l p A r s l a n 
 
(yer göstərir) 
 
Oturun. 
 
(X a c ə N i z a m a) 
 
Bunlara lazım ikram. 
 
X a c ə N i z a m 
 
(Xəyyama işarətlə) 
 
İştə, hikmətdə böyük qüdrəti var 
Cəbrü-hey’ətdə də çoq şöhrəti var. 
İbn Sina kibi Şərqin yüksək 
Bir dəhasından o almış örnək. 
Yapacaq olsa rəsədxanə bizə, 
Şan verir fənnilə tariximizə. 
 
A l p A r s l a n 
 
Burda yoq şübhə ki, Xəyyam ikidir, 
Biri alim, biri parlaq şair. 
Şimdi yalnız o böyük şairdən 
İki söz dinləmək istərdim bən. 
46 
 
X ə y y a m 
 
(coşğun qalxar) 
 
“Bir böyük quş qonaraq bürcünə gördüm Tusun, 
Süzərək kəlləsini pəncədə Keykavusun; 
Sanki söylərdi: hanı dünkü o həşmət, o cəlal? 
Hanı keçmişdəki avazeyi-təblü kusun?” 
 
A l p A r s l a n 
 
Ah, bu sözlər nə qadar incə, dərin, 
Böylə kəskinsə də, xoşdur şe’rin. 
 
X ə y y a m 
 
“Uğrayıb dün gecə bir ustaya oldum həmraz, 
Badə ibriqinə gördüm ki, yapar qulp, boğaz. 
Baq, dedim, bunlar ölən şahü gəda ə’zası, 
Nə şahın dəhşəti qalmış, nə gədalərdə niyaz”. 
 
A l p A r s l a n 
 
Pək həkimanə, əvət, sözləriniz. 
 
X a c ə N i z a m 
 
(Saqiyə Xəyyamı göstərir) 
 
Ona mey sun. 
 
S a b b a h 
 
Bana şərbət veriniz. 
 
A l p A r s l a n 
 
Buyurun, xurma şərabından için, 
Yeni bir nəş’ə verir şair için. 
47 
 
X ə y y a m 
 
Bəncə Bağdadə Nişabur üstün, 
Xurmadan fərqi böyükdür üzümün. 
Saqiyə Xəyyama üzüm şərabı verir. 
 
A l p A r s l a n 
 
(qədəhini qaldırır) 
 
İçəlim, iştə var olsun şair! 
 
X a c ə N i z a m 
Öylə şair sanırım pək nadir. 
 
Hər kəs içərək Xəyyama qarşı əyilər. Bu sırada rəqs ahəngi başlar. Bir yığın tüllərə 
və ipəklərə bürünmüş qızlar (Rum qızları) gəlir və oynarlar. 
 
A l p A r s l a n 
 
Baqınız, incə zəfər qönçələri, 
İştə, Rum qeysərinin töhfələri. 
Qızlar Rum ahənginə uyğun oqur və oynarlar. 
 
Q ı z l a r 
Bu bəlkə süslü bir yalan, 
Diyorlar, iştə hər zaman 
Çıqar Olimpə şadman, 
Ən işvəkar ilahələr. 
Gülər gülür, gülür gülər, 
Həyat için səfa dilər. 
Gəlincə rəqsə əl-ələ, 
O incə nazlı qafilə 
Aqıb coşan sevinc ilə 
Həyat için səfa dilər. 
Gülər gülür, gülür gülər 
O bəxtiyar ilahələr. 
 
Bu sırada Sevda cariyələri ilə bərabər gələr. Rəqqasələr onu qarşılayıb çıqarlar. 
48 
 
A l p A r s l a n 
 
Sevda nə qadar nazlı bu aqşam, 
Yalnız o verir şairə ilham. 
 
(Sevdayı vurğunca baqışla süzər) 
 
S e v d a 
 
(oqur) 
 
Bir vəhşi gövərçin kibi bən də, 
Şən könlümü azadə dilərdim. 
Seyrana çıqıb dağda, çəməndə, 
Güldükcə günəş bən də gülərdim, 
Şən könlümü azadə dilərdim. 
 
A l p A r s l a n 
 
Alqış o gözəl şe’rə ki, şair 
Bir söz bulamaz vəsfinə dair. 
 
S e v d a 
 
(dəvam edər) 
 
Qəlbimdə sönər incə həvəslər, 
Dişlər bəni altınlı qəfəslər, 
Ruhumda qopar ən acı səslər, 
Bən bir quzu olsam da mələrdim, 
Şən könlümü azadə dilərdim. 
 
A l p A r s l a n 
 
(həyəcanla yerindən qalqar) 
 
Alqış sana, Ceyhun qızı, bəndən nə dilərsin? 
Şaqraq dodağın susmasın, Allahı sevərsin. 
Aç könlünü, layiq sana hər dürlü mükafat. 
Sevda! Nə dilərsin, gözəlim, aç bana anlat?! 
49 
 
Ölkəmdə aqışmaqda bu gün Dəclə və Ceyhun, 
Fərmanımı dinlər qoca Ümman ilə Quzğun. 
Var iştə, xəzinəmdə yığınlarla cəvahir, 
Hər hankisi parlaqsa, əmin ol ki, sənindir. 
 
S e v d a 
 
Yoq bir şeyə könlümdə məhəbbət. 
 
A l p A r s l a n 
 
Aç söylə, yetər fəzlə nəzakət. 
 
S e v d a 
 
Mümkünsüz olur bəlkə, nə hacət. 
 
A l p A r s l a n 
 
Bir söylə, nə istər gözəl afət? 
 
S e v d a 
 
Bir istəyəcək varsa da... lakin... 
 
A l p A r s l a n 
 
Aç könlünü, Sevda, nə dilərsin?! 
 
S e v d a 
 
Xəyyamı edin əmrimə tabi, 
Zəncirlədiniz, iştə bu, kafi. 
 
(Hər kəsdə heyrət) 
 
A l p A r s l a n 
 
Lakin suçu nəymiş, onu göstər? 
50 
 
S e v d a 
 
Bilməm, könül ancaq bunu istər. 
 
X ə y y a m 
 
Xəyyamə nə lazımdı ki, zəncir, 
Onsuz da köləndir, bu nə təhqir? 
 
S e v d a 
 
(Xəyyamə işarətlə) 
 
Şair nə qadar olsa da mahir 
 
(Sabbahı göstərir) 
 
Məhv olmalıdır şimdi o sahir. 
 
S a b b a h 
 
(fəna halda sarsılır, ətrafa) 
 
Yoq şübhə ki, sanmış bəni Xəyyam, 
Əldən nə gəlir, etsə də e’dam? 
 
A l p A r s l a n 
 
Sevda, bunu gəl istəmə bəndən, 
Xəyyamı bıraq, hər nə dilərsən, 
Rədd etməyəcəkdir səni xaqan. 
 
S e v d a 
 
Rədd etsə?! 
 
A l p A r s l a n 
 
Xayır, yoq buna imkan, 
Qırmam səni, aç söylə, nə dersin? 
51 
 
S e v d a 
 
(Xəyyamı göstərir) 
 
Şən könlünü şair bana versin. 
 
A l p A r s l a n 
 
Gerçəkmi?.. 
 
S e v d a 
 
Əvət, bən ona vurğun, 
Mə’şuqum ikən aşiqim olsun! 
 
A l p A r s l a n 
 
Heyhat, olamam rəddinə qadir. 
 
S e v d a 
 
Əmr et, bənim olsunmu o şair? 
 
A l p A r s l a n 
 
(bir qədər düşüncədən sonra) 
 
Olsun! 
 
(ətrafa) 
 
Nə müəmmalı tamaşa... 
 
(Sevdaya) 
 
Zəncirlədirdin onu... 
 
S e v d a 
 
Haşa!.. 
 
Xəyyam dediyim iştə o qurnaz. 
 
(Sabbahı göstərər) 
52 
 
S a b b a h 
 
(şaşqın) 
 
Sabbahdır adım. 
 
S e v d a 
 
Öyləmi? 
 
(ətrafa) 
 
Canbaz!.. 
 
A l p A r s l a n 
 
Sevdayı, dilərdim, gedə Bağdadə hədiyyə, 
Qismət bu imiş, oldu böyük şairə töhfə. 
 
X a c ə N i z a m 
 
Şən taleyi Xəyyamın, əvət, hər şeyə üstün, 
Biz istərik ilhamı da Sevda kibi gülsün! 
 
X ə y y a m 
 
(laübali və coşğun, yerindən qalqar) 
 
“Bən ömrümü sərməst olaraq şən dilərim, şən, 
Bir dindəyim, azadə bütün küfr ilə dindən. 
 
(Sevdayı süzər) 
 
Sorduqda ki, mehrin nə? – Gülüb dəhrin ərusu, 
Mehrim, dedi, şən könlünü yalnız bana versən”. 
 
X a c ə N i z a m 
 
(Alp Arslana) 
 
Birləşdi, demək şe’r ilə şair. 
53 
 
A l p A r s l a n 
 
Bir cift ki, haman eşləri nadir. 
 
X a c ə N i z a m 
 
(Hacibin gətirdiyi məktubu oquyub dərin sevinclə) 
 
Aydın gözünüz, cümlə səadət bizə həmrah, 
Bağdadı atıb gəlməyə amadə Məlikşah. 
 
A l p A r s l a n 
 
Oğlummu!.. Vəliəh dimi görmək nə xoş iqbal, 
Dolsun da qədəhlər, içəlim eşqinə dərhal! 
 
(İçərlər) 
 
M ə c l i s d ə k i l ə r 
 
Urra!.. Yaşasın! 
 
A l p A r s l a n 
 
Baq, bunu olduqca bəyəndim. 
 
(Hacibə) 
 
Gəlsin şu ərəb qızları! 
 
H a c i b 
 
Hazırdır, əfəndim. 
 
(Çıqar, Xəyyam qalqar) 
 
X ə y y a m 
 
Xaqana ricam var. 
54 
 
 
A l p A r s l a n 
 
Nə imiş? 
 
X ə y y a m 
 
Dünkü əsirin 
Əfv et, suçu olmuşsa da. 
 
A l p A r s l a n 
 
(Yavərə) 
 
Get, söylə gətirsin. 
Yavər təmənna edib çıqar. 
 
X ə y y a m 
 
Binlərcə şəhər ya qala almaqdan, əmin ol, 
Bir sadə çoban könlünü almaq daha məqbul. 
 
Bu sırada ərəb ahəngi ilə çalğı başlar. Şux və işvəkar ə r ə b q ı z l a r ı gələr və 
xaqana əyilirlər. 
 
A l p A r s l a n 
 
Baq, töhfədir onlar bana, göndərdi xəlifə. 
 
X ə y y a m 
 
(alaycı gülüşlə) 
 
Din pərdəsi altında nə xoş, incə lətifə. 
Rəqqasə ərəb qızları oynar və ara-sıra oqurlar. 
 
R ə q q a s ə l ə r 
 
Doğduq günəşin busələrindən, 
Al pəmbə şəfəqlərdə yıqandıq. 
İçdikcə alav kasələrindən, 
Hər yıldızı bir şəbpərə sandıq. 
55 
 
Nadir bulunur bizdə bulut, sis, 
Şən ruhumuzun üfqü kədərsiz. 
Atəşli dodaqlar bizə munis, 
Atəşli könüllər diləriz biz. 
 
Rəqs bitər, Y u s i f i gətirirlər. 
 
A l p A r s l a n 
 
Zəncirini açdır, ola azad, 
Bayram günü ta etməyə fəryad. 
Zəncirini açarlar, iki adım ilərilər. 
 
Y u s i f 
 
Əfvinlə sevinməz könül, əfsus, 
Zalım yenə zalımdır. 
 
S a b b a h 
 
Aman, sus! 
 
A l p A r s l a n 
 
Sən həddini aşdın da, rəzalət! 
Nerdən sana, bilməm, bu cəsarət? 
 
Y u s i f 
 
Sən iştə, zəhər kasələrindən səhər-aqşam 
Sundun bizə badə. 
Evlər təməlindən yıqılıb qalmadı bir dam, 
Sən etdin iradə. 
Var-yoq soyulub getdi o bayquş xüləfayə, 
Qoydun bizə minnət. 
 
(acı qəhqəhə) 
 
Onlar nə verirlər sana: əfyunlu hədiyyə – 
Zəm-zəm suyu, cənnət. 
56 
 
Yıprandı xurafat ilə başlarda beyinlər, 
Sənsin buna rəhbər. 
Xırsızlara olduq kölə, yetməzmi səfalət, 
Yetməzmi bu zillət! 
 
A l p A r s l a n 
 
(çılğın) 
 
Cəllad!.. Hanı cəllad? 
 
(Hacib gedir) 
 
S e v d a 
 
(təlaşla) 
 
Əfv et, ulu xaqan. 
 
A l p A r s l a n 
 
Yoq, yoq buna imkan! 
 
X ə y y a m 
 
Əfv etmə də bir dürlü cəzadır, 
Qıymaq ona, əlbəttə, xətadır. 
Layiqmi o bir mum kibi sönsün, 
Hiçdən silinən kölgəyə dönsün? 
 
A l p A r s l a n 
 
Xaindir o, azğınlığı mə’lum. 
 
(girən cəllada Yusifi göstərir) 
 
Vur boynunu! 
 
57 
 
C ə l l a d 
 
(dönüb şaşqınca və həyəcanla) 
 
Oğlum! Əvət, oğlum!.. 
 
(silahı əlindən düşər) 
 
Yıllarca qalıb bən sana həsrət, 
Qürbətdə buluşduq, nə səadət. 
 
(Qucaqlamaq istər) 
 
Y u s i f 
 
Rədd ol, deyilim bən sana evlad! 
 
C ə l l a d 
 
Yusif... 
 
Y u s i f 
 
Baba olmaz bana cəllad! 
 
C ə l l a d 
 
Pək suçlu isəm, görməli mə’zur, 
Aclıq bəni etmiş buna məcbur. 
Qatil deyilim, aləti-qətlim. 
 
X ə y y a m 
 
Məzlumdur, əvət, olsa da zalim. 
 
A l p A r s l a n 
 
(bağırır) 
 
Vur boynunu! 
58 
 
C ə l l a d 
 
(diz çökər) 
 
Xaqan, ulu xaqan! 
Əfv et onu, ver qətlimə fərman! 
 
A l p A r s l a n 
 
(Yavərə) 
 
İlk öncə bunun boynu vurulsun! 
 
C ə l l a d 
 
(qalqar, köksünü açaraq) 
 
Öldür də, qanın bəlkə durulsun. 
 
Y u s i f 
 
(acı qəhqəhə ilə) 
 
Qansız yaşamaz sevgili xaqan, 
Qan, saçdığı qan, içdiyi həp qan! 
 
A l p A r s l a n 
 
(Yavərə) 
 
Susdur onu!.. 
 
Y a v ə r 
 
Azğın, bu nə cür’ət!? 
 
Y u s i f 
 
(qoynunda saqladığı ufaq xəncəri xaqanın köksünə saplar) 
 
Al, iştə gəbər! 
59 
 
A l p A r s l a n 
 
Ah!.. 
 
(Deyə yıqılır) 
 
S a b b a h 
 
Bu nə dəhşət. 
 
X a c ə N i z a m 
 
Çıldırdı, həmən susdurun! 
 
S e v d a 
 
Eyvah... 
 
Təlaşla Xəyyamın qolları arasına sıqılır. Ara qarışar, 
hər tərəfdən saldırıb Yusifi yaralarlar. 
 
X ə y y a m 
 
Çılğın bəşər İblis ilə həmrah. 
 
C ə l l a d 
 
Əfv et bəni, yavrum, bəni əfv et! 
 
Y u s i f 
 
Cəlladlara, zalımlara nifrət!.. 
 
(Ölür) 
 
A l p A r s l a n 
 
(uzaqlara işarətlə) 
 
Oğlum, bəni məhv etdi bu ərzəl... 
 
(Ölür) 
60 
 
X a c ə N i z a m 
 
Məhv oldu o səndən daha əvvəl. 
 
X ə y y a m 
 
(cənazələri süzərək) 
 
Bir anda sönüb getdilər onlar, 
Yoq artıq o kinlər, həyəcanlar. 
Heyrət!.. Nə amansız şu təbiət, 
İnsan nə qadar saçma həqiqət... 
 
Pərdə 
 
DÖRDÜNCÜ PƏRDƏ 
 
I SƏHNƏ 
 
Xəyyamın iş odası... bir yanda hey’ət elminə aid rəsədxanə alətləri, bir yanda kütübxanə. İbn 
Sinanın əl məhsulu olan böyük rəsmi divardan asılmış. Tələbələr çalışır. Kimi pərgar ilə həndəsi 
şəkillər çəkər, kimi durbinlə yan pəncərədən günəşə baqar, kimi üstürlabla və bə’ziləri də kitab 
oxumaqla məşğuldurlar. Birinci tələbə durbini gözündən çəkərək. 
 
B i r i n c i t ə l ə b ə 
 
Nə tuhafdır bu günəş, baqdıqda 
Gözlər ən kəskin işıqdan yorulur. 
Ləkə varmış, – deyə Xəyyam onda 
Yeni şeylər düşünür, doğrumudur? 
 
İ k i n c i t ə l ə b ə 
 
(həndəsi rəsm cızar) 
 
Zevq alınmaz Günəşin seyrindən, 
Gecə yıldızlara baqmaq daha xoş. 
61 
 
S a i b 
 
(üçüncü tələbə) 
 
Dün rəsədxanəyə varmışdım bən 
Seyrə daldıqda olurdum sərxoş. 
 
N a i b 
 
(dördüncü tələbə əlindəki kitabları göstərir) 
 
Bu cəbr, həndəsə, bilməm nə demək? 
Uğraşan beynini incitmiş olur. 
Cəbrə hər kim verəcək olsa əmək, 
Sanırım nəfsinə cəbr etmiş olur. 
 
S a i b 
 
(kitabları Naibə verir) 
 
Çoq yoruldunsa bıraq, bunlara baq, 
İştə, ruh avlayacaq şeylər var. 
 
N a i b 
 
(alıb baqar) 
 
İstəməm, bunlara yoq bəndə məraq, 
Quru, boş fəlsəfələrdən nə çıqar? 
 
S a i b 
 
Biliriz, müftiyə naibsin, əvət, 
Səni əyləndirəməz hər hikmət. 
 
N a i b 
 
Sən də Saibsin, inandıq, adına 
Yaraşır fəlsəfə... Bir söylə bana. 
62 
 
 (kitabları göstərir) 
 
Nə imiş sanki Ərəstu, Sokrat? 
 
S a i b 
 
Yucadır hər biri bizdən bin qat. 
Xəyyam qapı dalında dinlər. 
İbn Sinaya qapılmış Xəyyam, 
O da uymuş qoca yunanlılara; 
Bizdə çoqdur sanırım fazil adam. 
Qalmamış gizli həqiqət əsla. 
 
X ə y y a m 
 
(girər) 
 
“Fəzli, irfanı tanınmış neçə dahi başlar, 
Ürəfa bəzminə fanus olaraq parladılar. 
Birər əfsanə deyib getdilər, əfsus, əfsus, 
Bu qaranlıq gecədən çıqmağa yol bulmadılar”. 
“Kiminin fikrinə hakim görünür məzhəbü din, 
Kiminin saplanaraq qaldığı həp şəkkü yəqin, 
Ansızın bir də baqarsın ki, çıqar bir nadi, 
Bağırır: Hey, nə odur yol, nə bu, qafil miskin!” 
 
N a i b 
 
(yerindən qalqaraq qızğın) 
 
Dini təhqirə nə hacət, yetişir. 
 
X ə y y a m 
 
Bunca kəskin həyəcan yersizdir. 
 
(Xəyyam arqadakı odaya keçər, Naib kitabları qoltuğuna vurar) 
63 
 
N a i b 
 
Böylə boş sözlərə uymam, uymam, 
Qılavuzdur bizə ancaq islam. 
 
B i r i n c i t ə l ə b ə 
 
(onun qolundan tutaraq) 
 
Gəl, sinirlənmə, yetər. 
 
İk i n c i t ə l ə b ə 
 
Kəndinə gəl. 
 
(İç odada alçaqdan musiqi çalınar, içərini göstərib kinayəli) 
 
N a i b 
 
Gedəlim, olmayalım ta əngəl, 
Bəkliyor şimdi qədəhlərdə şərab, 
Olacaq rəhbərimiz məstü xərab. 
 
(Gedərlər) 
 
Pərdə 
 
II SƏHNƏ 
 
Son dərəcə süslü və şairanə bir oda... Ortada ufaq və yuvarlaq masalar və sandalyalar. Ətrafda 
nimtaxtalar üzərində səccadələr, balışlar və döşəklər. Masa üzərində şərab dəstiləri, qədəhlər və 
məzələr, çini saqsılardakı dürlü çiçəklər gözlərə bədii zevq verir. Xəyyam ayaqda gəzinir. Saqiyə ötə-
bərini düzəldir. R ə m z i i l ə X ə r a b a t i iki çarşaflı gənc qadınlarla gəlirlər. Birinci – Vəfa 
Rəmzinin... ikinci – Səfa isə Xərabatinin sevgilisidirlər. Saqiyə çarşafları alıb bükər. Rəmzi ilə 
Xərabati əba ilə sarıqlarını bir tərəfə qoyar. Hər ikisinin saçı Xəyyamda olduğu kibi bir qədər 
uzadılmış. 
 
X ə y y a m 
 
Buyurun. 
64 
 
R ə m z i 
 
Arzuladıq iştə səni. 
 
X ə y y a m 
 
Bu gəliş xeyli sevindirdi bəni. 
 
V ə f a 
 
Nerdə Sevda? 
 
X ə y y a m 
 
Oturun, şimdi gəlir. 
 
S ə f a 
 
Onu çoq özləmişiz, Tanrı bilir. 
 
(yan odaya baqar) 
 
Gəldi, baq, iştə şətarət çiçəyi. 
 
V ə f a 
 
O, əvət, könlümüzün şən diləyi. 
 
S e v d a 
 
(gəlir, heyrət və sevinclə) 
 
Nə səadət, yenə yad etdi Vəfa, 
 
Yenə xoş gəldi Səfa, gəldi vəfa. 
 
Hər ikisi ilə öpüşür. Hər qadın öz sevgilisinin yanında oturar. 
 
X ə r a b a t i 
 
(Xəyyama) 
 
Yenə yorğun kibisin? 
65 
 
X ə y y a m 
 
İşlər çoq. 
 
R ə m z i 
 
Çoq üzülməkdə də bir mə’na yoq. 
 
X ə y y a m 
 
Gəldiniz, bir qadar aldım da soluq, 
Silinib getdi bütün yorğunluq. 
 
Saqiyə qədəhləri doldurub paylar. Xərabati çalınan neydən coşaraq. 
 
X ə r a b a t i 
 
İştə mey, Saqiyə, süzgün gözlər, 
Daha bilməm ki, könüllər nə dilər? 
 
R ə m z i 
 
Söylə, cənnətdəki əfsanəli Kövsərmi gözəl? 
Bu gözəl Saqiyənin sunduğu sağərmi gözəl? 
 
X ə y y a m 
 
“Toz olurkən bən əcəl pəncəsi altında yarın, 
Çamurumdan içilən badəyə peymanə yapın. 
Doldurur bəlkə o peymanəyə zevq əhli şərab, 
Dirilib bən olurum bəlkə xərabatə yaqın”. 
 
X ə r a b a t i 
 
İçəlim iştə, var olsun Sevda! 
 
X ə y y a m 
 
Yaşasın incə Vəfa, nazlı Səfa. 
 
(İçərlər) 
66 
 
R ə m z i 
 
Bizə bunlardır, əvət, türfə ənis. 
 
X ə r a b a t i 
 
Hiçdir, əlbəttə, qadınsız məclis. 
 
X ə y y a m 
 
Şən, gözəl bir qadın azadə gərək! 
Əldə gül qönçəsi ya badə gərək. 
Hanki məclisdə ki, yoq cinsi-lətif, 
Nəş’ədən zevq alamaz bir arif. 
 
S a q i y ə 
 
(gələr) 
 
Sizi görmək diləyir Xacə Nizam. 
 
X ə y y a m 
 
Pək gözəl. 
 
S e v d a 
 
(Saqiyə ilə yan odaya keçərkən) 
 
Onlara lazım ikram. 
 
(Xəyyam, Xacə Nizamla Sabbahı qarşılar. Sabbah şimdi vəzir 
qiyafətindədir) 
 
X ə y y a m 
 
Nə əcəb sizdən, əzizim, nə əcəb? 
Böylə bir lütfə nə hal oldu səbəb? 
67 
 
 
X a c ə N i z a m 
 
Səni görmək dilədik. 
 
X ə y y a m 
 
Var olunuz. 
Kaş ki, hər gün bizə düşsün yolunuz. 
 
S a b b a h 
 
Səni hər gün belə görmək azdır. 
 
X ə y y a m 
 
Bu gəliş doğru saraydanmı? 
 
X a c ə N i z a m 
Xayır... 
Cümədir, iştə məzarlıqda idik. 
Qəbri-xaqanı ziyarət etdik. 
 
(başını sallayır) 
 
Sanki yoqmuş o, nə səs var, nə səda. 
 
S a b b a h 
 
(Xəyyama) 
 
Səni hiç görmədik, əfsus, orada. 
 
X ə y y a m 
 
(gülərək) 
 
Uğrarım bir dəfə ancaq, eyi bil, 
O da rə’yimlə, məraqımla deyil. 
68 
 
X a c ə N i z a m 
 
(Rəmzi ilə Xərabatini süzər) 
 
Əski dostlarmı? 
 
X ə y y a m 
 
Əvət, hər ikisi 
 
Qayğısız könlümüzün sevgilisi. 
 
(qadınları tanıtır) 
 
O Vəfa, Rəmziyə munis dildar, 
Bu Səfa, rind Xərabatiyə yar. 
Çiynədik yıpramış adətləri biz, 
Böylə azadə ömür sürmədəyiz. 
 
X a c ə N i z a m 
 
Ya, demək, keçdimi bədbin əhval? 
 
X ə y y a m 
 
Başqadır şimdi, əvət, bəndəki hal, 
Bən təzad elçisiyim, hər qayğı 
Bana saçmaqda səadət işığı. 
 
X a c ə N i z a m 
 
Nerdə Sevda? 
 
X ə y y a m 
 
Baqınız gəldi. 
 
S e v d a 
 
(gələr) 
 
Salam! 
 
Bu gəliş bəncə umulmaz bayram. 
69 
 
X a c ə N i z a m 
 
Keyfiniz? 
 
S e v d a 
 
Pək gözəl. 
 
S a b b a h 
 
(Xəyyamla Sevdayı göstərir) 
 
Eşq olsun ona 
 
Ki, yetişmiş bu səadət quşuna. 
 
S e v d a 
 
(Sabbahı süzüb yapma gülüşlə) 
 
Yapma Xəyyam onu sevdirdi bana. 
 
X ə y y a m 
 
(Sabbahı göstərir) 
 
Baisim bən də onun varlığına. 
 
Saqiyə iki dolu büllur qədəh gətirir. Sevda birini Xacə Nizama, 
digərini Sabbaha verir. 
 
S e v d a 
 
Bu şərabdır, bu da gül şərbətidir. 
 
(Sabbaha) 
 
Sana şərbət daha çoq nəş’ə verir. 
 
S a b b a h 
 
Çoq təşəkkür. 
70 
 
 (ətrafa) 
 
Yenə kəskin tə’riz. 
 
S e v d a 
 
Bən eşitdim ki, sizin gözləriniz 
Bir çoq insanlara tə’sir eylər. 
Daldırıb uyquya təsxir eylər. 
 
S a b b a h 
 
Saçma sözlər. 
 
(ətrafa) 
 
Gərək ölsün bu qadın! 
 
(Qədəhləri qaldırırlar) 
 
X ə y y a m 
 
Var olun! 
 
X a c ə N i z a m 
 
(Xəyyama) 
 
Parlasın aləmdə adın! 
 
S a b b a h 
 
Onu parlatdı böyük Xacə Nizam! 
Kimsə bilməzdi ki, varmış Xəyyam. 
 
X ə r a b a t i 
 
(Xəyyama) 
 
Hakim olduqca yer üstündə şərab, 
Anacaqdır səni hər rindi-xərab. 
71 
 
R ə m z i 
 
Əski yunanda müqim olsaydın, 
Nəş’ə mə’budu tanınmışdı adın. 
 
X ə y y a m 
 
“Ayıq olsam uçaraq nəş’ə, çökər ruha duman, 
Sərxoş olduqda gəlir ağlıma az-çoq nöqsan. 
İki halın arasından gülər ən xoş bir hal, 
İştə, könlüm bayılır, zevq alır ancaq ondan”. 
 
İçərlər. Sevda lirik musiqi ilə bərabər bir parça oqur. 
 
S e v d a 
 
Badə gözəldir, məzə həp naz ola! 
Saqiyə dilbaz ola, tənnaz ola! 
Gül sarılıb bülbülə, bülbül gülə, 
Ney coşaraq onlara dəmsaz ola! 
 
V ə f a, S e v d a, S ə f a 
 
(hər üçü birlikdə) 
 
Güldü bahar, oldu çəmən laləzar, 
Avladı hər aşiqi bir işvəkar. 
Hər gözəlin başqa bir ilhamı var, 
Xoşdur o afət ki, xoşavaz ola! 
 
X ə r a b a t i 
 
(sərxoş bir ahənglə oquyub qadınları göstərir) 
 
Olmaya dünyada amansız cəfa, 
Çıqmaya bir ləhzə könüldən Səfa, 
Oqşaya hal əhlini Sevda, Vəfa, 
Hər üçü həmbəzm ola, həmraz ola! 
72 
 
X ə y y a m 
 
(qədəh qaldırar) 
 
Əldə şəfəq dalğalı peymanələr, 
Gülsə də xoşdur bizə divanələr. 
Zahidin olsun quru əfsanələr, 
Bəlkə o dünyada sərəfraz ola! 
 
İçərlər. Bu sırada qara, gur saqallı bir sıra müridlər və xocalar içəri soqulurlar. 
 
N a i b 
 
(onların arasında, Müftinin qulağına kinayəli) 
 
İştə, sevinc elçisi Xəyyam odur. 
 
M ü f t i 
 
(kinli) 
 
Oh, nə səfalət, bu da bir yolmudur? 
 
N a i b 
 
(ətrafa) 
 
Fürsət ikən tez savuşub getməli. 
 
(Haman geri çəkilib aradan çıqar. Qadınlar təlaşla 
yan odaya keçərlər) 
 
X o c a l a r 
 
(coşğun) 
 
Xaini məhv etməli, qəhr etməli! 
 
M ü f t i 
 
Hər kəsi yoldan çıqarıb sayğısız, 
Dini də əyləncə sayar, qayğısız! 
73 
 
X a c ə N i z a m 
 
Coşma əfəndim, bu nə? Səbr eyləyin, 
Hanki yel əsmiş sizə bir söyləyin? 
 
M ü f t i 
 
(Xəyyamı və qədəhləri göstərir) 
 
İştə, rəzalət yeli, bid’ət yeli, 
Anlatınız kimdir o bilgic dəli?! 
Sərxoş olub aləmi sərsəmlətir, 
Anlayamam bən, şu səfahət nədir? 
 
X ə y y a m 
 
(gülər) 
 
“Həzrəti-müfti, sizə nisbətlə biz, 
Həm ayığız, həm deyiliz nəş’əsiz. 
Biz içiriz badə, siz insan qanı, 
Hankimiz, anlat, daha çoq vəhşiyiz?” 
 
M ü f t i 
 
Sus, bu cəsarət nə, bu tüğyan nədir?! 
Kimlərə uydun da, bu isyan nədir?! 
 
X ə y y a m 
 
Şeyx rəis, iştə, o parlaq dəha 
Bizlərə hikmətdə böyük rəhnüma. 
İçsə o, bir suçmu bizim içməmiz, 
Qorqusu yoq, sən də gəl iç, ey əziz! 
 
M ü f t i 
 
Sus bə, şaşırdınmı, köpək sərsəri, 
Azma, düşün bir gələcək günləri. 
Burda həqiqət sana aydın deyil, 
Bəlkə qiyamətdə olursun xəcil! 
74 
 
X ə y y a m 
 
Xilqətin əsrarını bilsən əgər, 
Bəlkə ölümdən də bilirdin xəbər. 
Bən sağ ikən anlamadım haq nədir, 
Bir ölü, bilməm ki, nə duymaq dilər? 
 
R ə m z i 
 
(gülərək Müftini göstərir) 
 
Azmı bilir bağçamızın bülbülü, 
İştə, həqiqətlərə vaqif ölü! 
 
M ü f t i 
 
(çılğın) 
 
Sən dəmi, ah, sən dəmi güldün bana, 
Tanrı cəhənnəmdə verir yer sana. 
 
X ə r a b a t i 
 
(qorqulu, yapma təlaşla) 
 
Öyləmi, ah, öyləmi? 
 
M ü f t i 
 
Ya, öylə ya! 
Yoqdur aman haqtanımaz qullara! 
Zift ilə zəqqum içəcəklər tamam. 
 
X ə r a b a t i 
 
Bən dəmi, ah! Bən dəmi? Lütf et, xocam. 
 
(qədəhi yerə atar) 
 
Tevbələr olsun, daha içməm, yetər, 
Bən bilirim orda nələr var, nələr?.. 
 
(Ağlayaraq Müftinin ayaqlarına qapanar) 
75 
 
R ə m z i 
 
Nerdə, cəhənnəmdəmi? 
 
M ü f t i 
 
Ya, öylə ya! 
 
X ə r a b a t i 
 
Dün gecə, ah, dalmış idim uyquya, 
Bir də nə gördüm ki, yanar kainat, 
Hər yanım atəş, bana yoqdur nicat. 
 
(Hönkürtü ilə ağlar) 
 
M ü f t i 
 
Baq, hələ bu uyqu, həqiqət deyil, 
Doğru cəhənnəm nə olur anla, bil! 
 
X ə r a b a t i 
 
Sardı bütün çevrəmi əqrəb, yılan, 
 
(xocaları ayrı-ayrı süzərək) 
 
Hər biri bir vəhşi öküzdən yaman. 
Həpsi alav püskürüb, atəş saçar, 
Onları div görsə uzaqdan qaçar. 
 
M ü f t i 
 
Söz yoq, azanlar bulacaqdır cəza. 
 
X ə r a b a t i 
 
Sonra haman gurladı bir əjdəha, 
Ah... dilim-ağzım qurusun, söyləməm. 
76 
 
R ə m z i 
 
Söylə, nədir? 
 
X ə r a b a t i 
 
Müftiyə bənzər desəm, 
Çıldıracaq, saldıracaqdır bana. 
 
M ü f t i 
 
Sus, qəzəb etsin ulu Tanrım sana. 
 
(xoca və müridlərə) 
 
Oh, gedəlim, burda durulmaz daha, 
Bunlara Xaliq verəcəkdir bəla! 
 
X a c ə N i z a m 
 
Son gediş olsun!.. 
 
M ü f t i 
 
Daha gəlməm, xayır, 
Duydum, əvət, haq sözü duymaz sağır. 
 
(Çıqarlar) 
 
X ə y y a m 
 
(Xərabatiyə) 
 
Müftini incitməməliydin, saqın, 
Cənnətə əsla bizi qoymaz yaqın. 
 
Q a d ı n l a r gəlir. 
 
S e v d a 
 
Ah, şu həriflər nə qadar sayğısız. 
77 
 
R ə m z i 
 
(Xərabatini göstərir) 
 
Onları susdurdu bizim qayğısız. 
 
X ə y y a m 
 
Versə də bayquşlar əgər səs-səsə, 
Qayğı yaraşmaz bu gülər məclisə. 
 
X a c ə N i z a m 
 
Etməyiniz zərrə qadar e’tina! 
Onların azğınlığı varmaz sona. 
Saqiyə qədəhləri doldurur. 
 
S e v d a 
 
(çalınan lirik musiqi ilə bərabər oqur) 
 
Durma, gülüm, Saqiyə! Sən badə ver, 
Gözləri öpsün yenidən nəş’ələr. 
Şairin ilhamı açıb balü pər 
Yüksələ ta göylərə, pərvaz ola! 
 
H ə r ü ç q a d ı n 
 
Gülsə günəş, gülsə çəmən, laləzar, 
Sanma könüllərdə şətarət doğar, 
Arif odur gülsün içindən bahar, 
Ta ona hər zümzümə bir saz ola! 
 
Xərabati Sabbahın şərbət içdiyini görüncə Rəmziyə baqar. 
 
X ə r a b a t i 
 
Bəncə əbəsdir mey olan yerdə su, 
Badə verir qəlbə səfa duyğusu. 
78 
 
 (barmaqlarını şaqlatır, gülərək) 
 
Eşq ola bir xalqa ki, haq yolçusu 
Həzrəti-müfti kibi canbaz ola! 
 
Dışarıda əskəri musiqi eşidilir. “Urra” səsləri ətrafı çınlatır. 
 
X a c ə N i z a m 
 
(təlaş ilə içəri girən Hacibə) 
 
Söylə, bu alqış nə? 
 
H a c i b 
 
Məlikşah gəlir. 
 
Xacə Nizam Sabbahla bərabər qalqar, məclisdəkilər də onlarla bərabər qalqar 
 
X a c ə N i z a m 
 
Böylə xəbərsiz nə için? 
 
S a b b a h 
 
Kim bilir. 
 
X a c ə N i z a m 
 
Başqa siyasətmi, nədir? Anlamam! 
Gəl baqalım, ta ola aydın məram. 
 
S a b b a h 
 
(Xəyyamın qolundan tutaraq) 
 
Şairi alsaq eyi olmazmı ya? 
 
X a c ə N i z a m 
 
Zevqinə baqsın, gedəlim. 
79 
 
 (Çıqarlar) 
 
X ə y y a m 
 
Öylə ya!.. 
 
Xacə bənim halımı rə’na bilir. 
 
(Onları yola salır) 
 
R ə m z i 
 
(Xərabatiyə) 
 
Keyfinə baq, sanki bu dünya nədir? 
Məskəni olmuş ulu xaqanların, 
Mədfənidir qorqulu sultanların. 
 
X ə r a b a t i 
 
(alaycı qəhqəhə ilə) 
 
Dün qara topraqda uyurkən biri, 
İştə bu gün taxta çıqar digəri. 
 
X ə y y a m 
 
(geri dönər) 
 
Yoq işimiz şah ilə, sərdar ilə, 
Xoş keçər ancaq günümüz yar ilə. 
Gülsə Vəfa, işvəli Sevda, Səfa, 
Biz güləriz, batsa da şahlar yasa. 
Birsə məzarında gəda, padşah, 
Cami-Cəm olsun bizə ən son pənah! 
 
Qədəhləri qaldırıb içərlər. 
 
Pərdə 
80 
 
III SƏHNƏ 
 
Sevda odasında geyinmiş olaraq taxtın üzərində uyumaqdadır. Aqşam mumlar yaqılmış. 
Sabbah Əbu Tahirlə bərabər avçı qiyafətində gəlirlər. 
 
S a b b a h 
 
(Sevdayı öylə görüncə heyrətlə) 
 
Çocuq xəyalı, mələk ruhu, bir mayıs səhəri 
Təcəssüm eyləyərək, 
Gülər o çöhrədə şən xilqətin o şah sehri, 
Qadınmıdır gerçək. 
Sevda qımıldanır. 
 
Ə b u T a h i r 
 
İştə az qaldı oyansın, gedəlim. 
 
S a b b a h 
 
Sən uzaqlaş. 
 
(Əbu Tahir çəkilir) 
 
S e v d a 
 
(gözlərini ovaraq) 
 
Kim o? 
 
S a b b a h 
 
Əfv et, gözəlim, 
Ansızın böylə izinsiz girməm 
Səni ürkütməsin əsla. 
 
S e v d a 
 
(qalqaraq ətrafa) 
 
Sərsəm!.. 
81 
 
S a b b a h 
 
Nerdə Xəyyam, onu tez görməliyim, 
Acı bir sirri xəbər verməliyim. 
 
S e v d a 
 
Evdə yoqdur, gələcək, söylə bana, 
Hanki dəhşətlə gəlir qorqu sana? 
 
S a b b a h 
 
Öylə dəhşət ki, çəkilməz, ancaq 
Çarə Xəyyam ilə səndən olacaq. 
 
S e v d a 
 
Nə imiş söylə?! 
 
S a b b a h 
 
Məlikşah gələli 
Parlayıb bən onun oldum sağ əli. 
Bunu gördükdə qızıb Xacə Nizam 
Eyliyor qətlimə hər ləhzə qiyam. 
Diyor, Alp Arslanı öldürmək için 
Sən də Yusiflə şəriksin. 
 
S e v d a 
 
Lakin... 
Bunu isbat edəcək əldə nə var? 
 
S a b b a h 
 
Xacə yoqdan belə yüz hiylə yapar. 
 
S e v d a 
 
İştə, bir şübhə ki, uydurma, yalan, 
O deyil hiç də fəna bir insan. 
82 
 
Səni qurtardı ölümdən Xacə, 
Yoqsa məhv etdirəcəkdim o gecə. 
 
S a b b a h 
 
Şimdi məhv et, daha məs’ud olurum, 
Duyduğum hər acıdan qurtulurum. 
 
(ətrafa) 
 
Ah, o gözlər bəni öldürdü, yetər! 
 
Dışarıdan əskəri musiqi eşidilir. Əbu Tahir təlaşla içəri soqulur. 
 
Ə b u T a h ir 
 
Gəldilər, gizlənəlim. 
 
S a b b a h 
 
(Sevdaya) 
 
Bir yer ver. 
 
S e v d a 
 
Keçiniz! 
 
(Yan odayı göstərir) 
 
S a b b a h 
 
Yalnız ümidim sanadır. 
 
Aradan çıqarlar. 
 
S e v d a 
 
(gələn Saqiyəyə) 
 
Sən nə yapdın? 
83 
 
S a q i y ə 
 
Nə dilərsin hazır. 
 
Qarşıdakı pərdəyi bir yana çəkər. Çiçəkli yaşıl bağçanın döşənilmiş olduğu görülür. 
Süfrədə badə ibriqi yaxud dəsti-sürahi və boş qədəhlər, məzələr vardır. Ağaclardan 
fənərlər asılmış. Üfüqdə üçgecəlik ayla yıldızlar parlar. Xəyyam, Məlikşah və 
Xacə Nizam ilə bərabər gəlirlər. Xəyyamın saçı daranmış, saqalı bir az uzadılmışdır. 
 
X ə y y a m 
 
Buyurun. 
 
(Sevdaya) 
 
İştə, Məlikşah... 
 
S e v d a 
 
Əcəba, 
 
Nerdə rast gəldiniz? 
 
X ə y y a m 
 
Əl’an yolda, 
Baqdı ilk öncə rəsədxanəmizə, 
Sonra lütf eylədi kaşanəmizə. 
 
M ə l i k ş a h 
 
(Sevdaya) 
 
Halınız? 
 
S e v d a 
 
Siz var olun, çoq eyidir. 
 
X a c ə N i z a m 
 
(birdən köpürür) 
 
Nə xəyanət o? Nə cür’ət? 
84 
 
M ə l i k ş a h 
 
(onu sükuta də’vət edər) 
 
Yetişir... 
 
X ə y y a m 
 
Yeni bir şeymi var? 
 
X a c ə N i z a m 
 
Azğın Sabbah 
Şimdi avlaqda ikən biz, nagah 
Pusaraq az qala qıymışdı bana. 
 
X ə y y a m 
 
Ehtimal, öylə görünmüş bu sana. 
 
X a c ə N i z a m 
 
Hər nə olmuşsa, bən etməm təhrif, 
Son zamanlarda sapıtmış o hərif. 
Yeri gəldikdə, inan, çıldıracaq, 
O da Yusif kibi bütlər qıracaq, 
Sanma yalnız bəni izlər, hətta 
Qıyacaqdır o şərəfsiz sana da, 
Bəsliyor gizli fədin çətəsi, 
Qıyacaq hər kəsə ta var nəfəsi. 
Onca ərkani-hökumət bir-bir 
Yer üzündən silinib getməlidir. 
 
M ə l i k ş a h 
 
Baqarız, məhkəmə var, qanun var. 
 
X a c ə N i z a m 
 
Məhv edilməzsə o nankör canavar... 
85 
 
M ə l i k ş a h 
 
(onun sözünü kəsərək) 
 
Dur, bir az dinləyəlim şairi biz. 
 
X ə y y a m 
 
Ərzi-şükranə yetişməz dilimiz. 
 
M ə l i k ş a h 
 
Gəlməz oldun bu yaqınlarda bana. 
 
S e v d a 
 
Çoq zaman dostları həsrətdir ona. 
 
X ə y y a m 
 
Son zamanlarda başım pək qarışıq. 
 
S e v d a 
 
(kinayəli gülümsəyişlə) 
 
Arayır çünki qaranlıqda işıq. 
Saqiyə qədəhlərə şərab doldurur. 
 
X ə y y a m 
 
Buyurun, seçmə şərab. 
 
M ə l i k ş a h 
 
Siz içiniz. 
 
X ə y y a m 
 
Ya siz? 
86 
 
M ə l i k ş a h 
 
Avlaqda ikən içdik biz. 
 
(Saqiyəyə) 
 
Bir qədəh, varsa, limon şərbəti ver. 
 
X ə y y a m 
 
(yalnız içərək) 
 
Var olun!.. 
 
M ə l i k ş a h 
 
Nuş ola! Bilsən nə qadar 
 
Özlədim şairi Bağdadda ikən. 
 
X ə y y a m 
 
Orda xoşdur yaşayış gerçəkdən. 
 
M ə l i k ş a h 
 
Səni sıqmazmı Nişabur, əcəba? 
Səfər et, baq nə genişdir dünya... 
Çoq olur feyzi xəyal aləminə, 
Gedəlim bizlə Hicazə, Yəmənə, 
Dəclə sahilləri bilsən nə gözəl, 
Hələ məhtabı gözəldən də gözəl. 
Bir rəsədxanə yaparsın orada, 
Sanırım hiç sözün olmaz burada. 
 
X a c ə N i z a m 
 
Sizi rədd etməz, əminim. 
87 
 
M ə l i k ş a h 
 
Nə tuhaf... 
Görünür, müftidə yoqmuş insaf. 
Söylüyor, hər şeyi atmış Xəyyam, 
Olmuş ən sərxoş, uğursuz bir adam. 
 
X ə y y a m 
 
Doğru, var içkiyə az-çoq meylim, 
Söylənənlər kibi düşkün deyilim. 
Çoq zaman özlədiyim neylə şərab 
Fikri təbliğ için ahəngi-rübab. 
Edərim əski xurafata hücum, 
Yeni bir fəlsəfə izlər ruhum. 
Xalqı gördükcə səfalətdə həmən 
Içərək vaz keçərim kəndimdən. 
Içərim həp sevərək, sevməyərək, 
Uğramaz fikrimə keçmiş, gələcək. 
Avutur könlümü ancaq Sevda, 
Versə yalnız o verir ruha qida. 
Musiqi... Sevda Xəyyama cavab olaraq bir parça oqur. 
 
S e v d a 
 
“Bilməz yarının sirrini bir kimsə cihanda, 
Baq zevqinə tale sana yar olduğu anda. 
Məhtabə çıqıb könlünü şad eylə ki, bir gün 
Özlər də qəmər bizləri, bulmaz şu məkanda”. 
 
(Həsrətli baqışla yeni doğmuş ayı göstərir) 
 
M ə l i k ş a h 
 
Söylə bir parça da, lütfən, nə olur? 
 
X ə y y a m 
 
Söylə, gəlsin bana eşqinlə qürur. 
 
88 
 
S e v d a 
 
(oqur) 
 
“Bir gün dedi gül bülbülə: bən böylə gözəlkən 
Zevq almada hər kəs nə için əşki-tərimdən? 
Bülbül dedi: dünyada o kimdir gülə bir gün, 
Yıllarca zəbun etməyə şən könlünü şivən!” 
Bu sırada ağaclar arasında bir bülbül ötər. 
 
M ə l i k ş a h 
 
İştə, bülbülləri inlətdi səsin. 
 
X a c ə N i z a m 
 
Sözlərindən yenə Sevda bədbin. 
 
S e v d a 
 
Söylənən şe’ri yaratmış Xəyyam, 
Könlüm ancaq alır ondan ilham. 
 
Saqiyə şərbət gətirir. Təpsini qapı yanında iskəmlə üzərində qoyub içəri girər, bir 
qədəh daha gətirər. Sabbah qapı arasında görünür, Xacə Nizamın qədəhinə zəhər 
qatar. Geri dönən Saqiyəyə 
 
S a b b a h 
 
Bu qədəh, söylə, kimindir əcəba? 
 
S a q i y ə 
 
Baş vəzirin... Niyə sordun? 
 
S a b b a h 
 
Olur a... 
89 
 
(Şübhəli baqışla uzaqlaşan Saqiyəni süzüb yanında 
duran Əbu Tahirə) 
 
Dur, bizim Xacə bulur şimdi cəza. 
 
Ə b u T a h i r 
 
(şaşqın) 
 
Nə imiş? 
 
S a b b a h 
 
Sonra duyarsın, sonra... 
 
X a c ə N i z a m 
 
(qədəhi alar) 
 
Buzlu şərbətmi? Xayır, bən içəməm. 
 
S e v d a 
 
(onunkunu alıb önündəki qədəhi ona verir) 
 
Bunda buz yoq, alınız. 
Onlar şərbət, Xəyyam şərab içər. 
 
S a b b a h 
 
(Sevdaya işarətlə) 
 
Vay, sərsəm!.. 
Şimdi bir anda o gül yüz solacaq, 
Solacaq, inləyərək məhv olacaq. 
 
Ə b u T a h i r 
 
Niçin, anlat? 
90 
 
S a b b a h 
 
Var o şərbətdə zəhir. 
 
Ə b u T a h i r 
 
Ona qıymaqmı olur? 
 
S a b b a h 
 
Fərqi nədir?! 
Bəni öldürdü onun işvələri, 
O da olsun, bəri gəl, haydı bəri. 
 
Çəkilib gedərlər, bu sırada yerdəki dəsti bir tərəfə yuvarlanıb qırılır. Xəyyam acı 
gülümsəyişlə göyə doğru. 
 
X ə y y a m 
 
“Badə ibriqimi qırdın, ya Rəb! 
Dərdimi başdan aşırdın, ya Rəb! 
Bən mey içdimsə, əcaib bir hal, 
Məst olub sənmi şaşırdın, ya Rəb”. 
 
M ə l i k ş a h 
 
(Sevdaya) 
 
Dinləmək istiyoruz bir də səni. 
Sevda ağır hallar keçirir, qədəhi alıb yoqlar. 
 
S e v d a 
 
Bu qədəh, iştə, xərab etdi bəni, 
Gəmirir köksümü binlərcə böcək 
Həpsi atəşli zəhər püskürəcək... 
Xəyyam Sevdanın başının əllərinə alır. 
91 
 
X ə y y a m 
 
Ah, nədən söndü səadət günəşi. 
 
X a c ə N i z a m 
 
(ətrafa) 
 
Bən əminim, bu da Sabbahın işi. 
 
X ə y y a m 
 
Nazlı Sevda! Sana kim qıydı, gülüm? 
İlk baharında nə layiq bu ölüm? 
Söylə, ey sevgili, eşsiz diləyim. 
Kim zəhər qatdı gülər ömrünə, kim?! 
 
(Ağlar) 
 
S a q i y ə 
 
Onlar... onlar... 
 
X a c ə N i z a m 
 
(təlaşla) 
 
Nə dedin? 
 
S a q i y ə 
 
Ah, onlar... 
 
(Yan odayı göstərirkən zəlzələ başlar, Saqiyə yıqılır, bağça kənarında 
görünən çardağın bir qismi parçalanıb düşər) 
M ə l i k ş a h 
 
Bu nə dəhşət, köpürür tufanlar?! 
 
(Ətrafda qarğaşalıq və cığlıq qopar) 
92 
 
X a c ə N i z a m 
 
İştə hər yanda böyük vəlvələ var. 
 
Q o m ş u q ı z l a r 
 
(bağçada qaçışaraq) 
 
Ah, aman zəlzələ var, zəlzələ var. 
Son sözlər təkrar olur, məclisə pərişanlıq gəlir. 
 
X ə y y a m 
 
(kinli və acı fəryadla cənazəyə) 
 
Qalq, oyan!.. Ah, niyə susdun, gözəlim?! 
Həp təbiət, bəşəriyyət zalim... 
Söylə, kimdən diləyim bən imdad?.. 
Həp təbiət, bəşəriyyət cəllad!.. 
 
Pərdə 
 
BEŞİNCİ PƏRDƏ 
 
I SƏHNƏ 
 
Məzarlıq... İmamzadə günbədi... Onun yanında namaz qılınmağa məxsus bir oda. Ətrafda 
məzarlar, yeşil bir çinarla iki-üç sərv ağacı. Ötədə-bəridə vəhşi güllər. Daha iləridə yaşıl bir təpəcik. 
Buludlu səhər, uzaqdan həzin-həzin çoban düdüyü çalınır. İki məzarçı məzar qazımaqla məşğuldur. 
Birincisi – ixtiyar, ikincisi – gəncdir. Birinci məzarçı qalın səslə oqur. 
 
B i r i n c i m ə z a r ç ı 
 
Biri ölməzsə dirilməz birisi, 
Hiçdir ömrün sonu yaxud gerisi. 
Olsa qurnaz nə qadar bir tilki, 
Boğazından çıqacaqdır dərisi. 
93 
 
(topraqdan çıqardığı qafa tasını süzərək bir yana atar) 
 
İk i n c i m ə z a r ç ı 
 
(bəzəkli bir məzarı birinci məzarçıya göstərərək) 
 
Bu qəbir, söylə kimindir, əcəba? 
 
B i r i n c i m ə z a r ç ı 
 
Bu hərif varlı bir axmaqdı, xəsis, 
Nazlı bir yosmaya olmuşdu ənis. 
Yetişib var-yoqu oynaq qadına, 
Yedirir hər gecə oynaşlarına. 
 
(İkinci məzarçı qazdığı məzardan bir əyri sümük çıqarıb gülərək) 
 
İk i n c i m ə z a r ç ı 
 
Bu çürük qozbelə baq bir, bu bunaq 
Topraq altında da qozdur, sarsaq. 
 
(Yandakı çuqura atır) 
 
B i r i n c i m ə z a r ç ı 
 
Qomşumuzdur, o da bir rəngə girən, 
Daima söz götürüb, söz gətirən 
Bir uğursuz ki, bu gün susmuşdur. 
 
İk i n c i m ə z a r ç ı 
 
(ətrafa baqaraq) 
 
Kimdir onlar? 
 
B i r i n c i m ə z a r ç ı 
 
İki qızğın mə’mur. 
İki əskəri mə’mur təlaş içində gəlir. 
94 
 
İk i n c i m ə’ m u r 
 
Bana baq! Ey!.. 
 
B i r i n c i m ə z a r ç ı 
 
Nə imiş? Əmr ediniz! 
 
B i r i n c i m ə’ m u r 
 
Söylə, Sabbahı, Əbu Tahiri siz 
Burda görmüşmüsünüz? 
 
B i r i n c i m ə z a r ç ı 
 
Yoq, əsla! 
 
B i r i n c i m ə’ m u r 
 
(arqadaşına İmamzadə ilə namazgahı göstərir) 
 
Haydı, sən durma, bu ətrafı ara. 
 
(məzarçılara) 
 
Öylə xainləri kim saqlarsa, 
Görəcək ən qaba, dəhşətli cəza. 
 
İk i n c i m ə z a r ç ı 
 
Onların məskənidir şimdi məzar. 
 
B i r i n c i m ə’ m u r 
 
Nə məzar? Hanki məzar? 
 
B i r i n c i m ə z a r ç ı 
 
(ikinci məzarçının ətəyindən çəkərək) 
 
Sus, murdar!.. 
Sana əyləncəmi bir cəngavər. 
95 
 
 (ətrafda yeni suvanmış məzarı mə’mura göstərir) 
 
Baqınız, burda gömülmüş ölülər. 
 
B i r i n c i m ə’ m u r 
 
Kimə lazım ölülər, heyvana baq?! 
 
İk i n c i m ə’ m u r 
 
(gəlir) 
 
Kimsələr yoq. 
 
B i r i n c i m ə’ m u r 
 
Gedəlim. 
 
(iki-üç adım gedər, təkrar dönərək) 
 
Ey bana baq!.. 
Yoq o xainlər için qurtulacaq. 
Kim tutub versə, mükafat alacaq. 
Az deyil, iştə yüz altın... Düşünün, 
Bunca sərvət ələ düşməz hər gün. 
 
(Gedərlər) 
 
İk i n c i m ə z a r ç ı 
 
Böylə fürsət ələ keçməz gerçək. 
 
B i r i n c i m ə z a r ç ı 
 
(onun başına bir yumruq vurur) 
 
Sən öküzsün, buna yoq bir deyəcək, 
Bizə altınmı verirlər? Şaşqın! 
Dağılıb cinləri xaqanımızın 
Yenə Sabbahı bağışlar er-gec, 
O zaman sən yaşamaqdan vaz keç. 
96 
 
S a b b a h 
 
(Əbu Tahirlə arqadakı boş məzardan) 
 
Kimdir onlar? 
 
B i r i n c i m ə z a r ç ı 
 
İki azğın mə’mur... 
 
S a b b a h 
 
Nə diyor? 
 
B i r i n c i m ə z a r ç ı 
 
Sizləri izlər də durur, 
Söylüyor, onlara yoq qurtulacaq. 
 
İk i n c i m ə z a r ç ı 
 
Görsələr məhv edəcəklər. 
 
Ə b u T a h i r 
 
Sarsaq... 
 
S a b b a h 
 
(hər birinə ikişər altın verər) 
 
Al, saqın, kimsəyə bildirmə bizi. 
 
B i r i n c i m ə z a r ç ı 
 
Bu nə mümkün... Bilirik həddimizi. 
 
Ə b u T a h i r 
 
Gedəlim. 
 
(Uzaqlaşırlar) 
97 
 
S a b b a h 
 
Gəl, buradan qurtulsam, 
Bəni haqqilə tanır Xacə Nizam. 
 
B i r i n c i m ə z a r ç ı 
 
(qafasını sallayaraq oqur) 
 
Biri izlər, biri dəhşətlə qaçar, 
Biri dovşan, biri qızmış canavar. 
Üç qarış topraq ikən son yatağın, 
Bu didişmək nəyə lazım bu qadar. 
 
Pərişan qiyafətli, başı açıq, saçları dağınıq, yarım sərxoş, 
əlində bir dəsti – X ə r a b a t i onlara yaqlaşır. 
 
İk i n c i m ə z a r ç ı 
 
İştə, bir səndələyən canlı məzar, 
Hər gün etməkdə bizim səmtə güzar. 
Qaldırıb dün o şərab dəstisini, 
Sayğısız az qala vurmuşdu bəni. 
 
B i r i n c i m ə z a r ç ı 
 
Saqın, əsla ilişib durma, qızar, 
Onda çılğınlığa bənzər hal var. 
 
(Çalışırlar) 
 
X ə r a b a t i 
 
(yeni məzarlara yaqlaşır) 
 
İştə Rəmzi, bu da biçarə Vəfa, 
İştə Sevda, bu da nazəndə Səfa. 
Beş gün əvvəl gülüşürkən xoşkam, 
Susdular zəlzələdən bir aqşam. 
98 
 
(hər məzar üzərinə bir avuc şərab sərpər) 
 
Bu sənin, baq, bu sənin, al, bu sənin, 
Bu da Xəyyamın əməl qönçəsinin. 
 
(bir avuc da ətrafdakı məzarlara sərpər) 
 
Sizin olsun bu da, ey əhli-qübur! 
Abi-Kövsər denilən badə budur! 
 
(Bir qədər də özü içər) 
 
İk i n c i m ə z a r ç ı 
 
Yenə sərxoşdur o, pozmuş qafayı. 
 
B i r i n c i m ə z a r ç ı 
 
Durma, qaç, gəldi cənazə alayı. 
 
M ü f t i m ü r i d l ə r i l ə gəlir. Bir yanda durub Xərabatini dinlər. Cənazəyi namazgaha 
gətirirlər. Xərabati avcunu şərabla doldurub göyə doğru sərpər, alaycı qəhqəhə ilə. 
 
X ə r a b a t i 
 
Bu da göylərdə gülən sultanatın, 
Sən də iç, bəlkə açılsın qanatın. 
Uç fəzalarda, yorulsan bizə gəl, 
Evdə küplər dolu, yoq bir əngəl. 
Gəl, bərabər içəlim, nəş’əyə dal, 
Verməsin könlünə hər qayğı məlal. 
Sərxoş ol, bunca ağır faciələr 
Səni ürkütməsin əsla!.. Desələr 
Çökdü evlər, qırılıb ailələr, 
Sən haman zevqinə baq, etmə kədər. 
 
M ü f t i 
 
(kinli və sinirli) 
 
Sus, yetər, sus, bu nə yersiz həzyan. 
99 
 
X ə r a b a t i 
 
(dəstiyi Müftiyə uzadır) 
 
Al bir az sən də iç. 
 
M ü f t i 
 
(əsa ilə vurur) 
 
Azğın heyvan! 
 
(camaata) 
 
Qətli vacibdir, o tüğyan eylər, 
Çıldırıb Tanrıya isyan eylər. 
 
N a i b 
 
Küfr edib dursa, əvət, məl’unlar, 
Yağacaq zəlzələlər, taunlar. 
 
M ü f t i 
 
Böylə mürtəddi yaşatmaq yaramaz. 
 
N a i b 
 
Vurun ölsün! 
Xərabatinin boğazını yaqalar. 
 
X ə r a b a t i 
 
Bıraq!.. 
 
C a m a a t 
 
Alçaq, haylaz! 
 
(Vurub yandakı uçuruma düşürərlər) 
100 
 
 
N a i b 
 
(yerdən bir daş alıb atar) 
 
İştə al! 
 
C a m a a t 
 
Sus da, gəbər! 
 
M ü f t i 
 
Oh, miskin! 
Bu da az böylə ədəbsizlər için. 
 
Namazgaha keçərlər, içəridə “Allahu əkbər” səsi yüksəlir. 
 
B i r i n c i m ə z a r ç ı 
 
(arqadaşına) 
 
Haydı, gəl, gəl bəri, başlandı namaz. 
 
İk i n c i m ə z a r ç ı 
 
Gedəlim, feyz alalım biz də bir az. 
 
Əldəki qazmaları bıraqıb onları izlərlər. Xəyyam dalğın bir halda Saiblə bərabər 
gəlir. Sevdanın mərmər daşlı məzarı qarşısında durur. Saib saqsıdakı yeni açmış 
“həmişəbahar”ı məzar üzərinə qoyub geri çəkilir. 
 
X ə y y a m 
 
(ətrafı süzərək) 
 
İştə, ən sevgili şən dostlarımız 
Qara topraqda uyur yapyalınız. 
Gülməz artıq o gülümsər yüzlər, 
Bizə küskündür o munis gözlər. 
Hanı Sevda, o bənim göz bəbəyim? 
O bənim sevdiciyim, şən çiçəyim? 
101 
 
 (fidandakı qönçələri oqşayaraq) 
 
O yetişdirdi bu tər qönçələri, 
Bunlar olmuş onun əyləncələri, 
Bu çiçək solsa da bir gün güləcək, 
Nazlı Sevdaya nə mümkün gələcək?! 
Uyuyub qaldı, onun həsrəti çoq, 
Bu amansız gecənin gündüzü yoq! 
Parlayıb söndü qaranlıqlarda, 
Bir xəyal oldu, nə səs var, nə səda. 
 
S a i b 
 
Pək gecikdik, gedəlim. 
 
X ə y y a m 
 
Azca dayan. 
 
S a i b 
 
Sizi üzməkdə təəssür, həyəcan. 
 
X ə y y a m 
 
Bəni üzmüşsə təəssür, həyəcan, 
Onu didməkdə məzarında çiyan. 
 
(göz yaşını silərək) 
 
Bana göz yaşları işgəncə verir, 
Onu əqrəb və yılanlar gəmirir. 
Bəni boğmaqda qaranlıq bir hal... 
Gəmirir beynimi bin dürlü xəyal. 
Qaradır gördüyüm əlvan əşya... 
Qara yer-göy, qaradır rəngi-ziya. 
Of, qaranlıq şu bəyaz mərmər də, 
Nazlı, məqbərdə yatan dilbər də. 
102 
 
 (göyə baqaraq) 
 
Yaslı gəlməkdə bulutlar da bana, 
Bənziyor sevgilimin saçlarına. 
Baq, günəş daldı qaranlıqlarda, 
Sanki məqbərdə gülümsər Sevda. 
O fəzalar belə müzlim pərdə, 
Bir ədəm dalğası var hər yerdə. 
Həp qaranlıqdır, əvət, sirri-həyat. 
Qoca Xaliq də qaranlıq, heyhat!.. 
 
Düşüncəyə dalar. Müfti yanındakılarla çıqar, dinlər. 
 
M ü f t i 
 
İştə, Xəyyam, o sapıtmış insan, 
Püskürür göylərə nifrət, isyan. 
 
N a i b 
 
O da ölsünmü? 
 
M ü f t i 
 
Xayır, şimdi xayır... 
Öncə Bağdad ilə uzlaşmalıdır. 
Az deyil çünki tərəfdarı onun, 
Həm Məlikşah ona az-çoq məftun. 
 
N a i b 
 
Böylə fürsət bulunur sanma, xocam. 
 
M ü f t i 
 
Dur, gələn vardır. 
 
N a i b 
 
(dönüb baqar) 
 
Əvət, Xacə Nizam. 
103 
 
Uzaqda karvan çanları səslənir, bir taqım hökumət ərkanı ilə Xacə Nizam yaqlaşırlar. 
 
X a c ə N i z a m 
 
İştə Xəyyam, o xəzandidə bahar... 
 
X ə y y a m 
 
Çoq gecikdimmi? 
 
X a c ə N i z a m 
 
Əvət, şübhəmi var? 
Bəkliyor çünki Məlikşah, əl’an, 
Yola düşməkdə Hicazə karvan. 
 
X ə y y a m 
 
Gedəlim, bəncə bu təbdili-həva 
Verəməz könlümə bir zərrə səfa. 
 
(gələnlərin arasında Saqiyə də bulunur) 
 
Əcəba sən niyə gəldin, çiçəyim? 
 
S a q i y ə 
 
Gəlmişim bən də bərabər gedəyim. 
 
X ə y y a m 
 
Yol uzaqdır, üzülürsün, yavrum. 
 
S a q i y ə 
 
Etməyin söhbətinizdən məhrum. 
 
X ə y y a m 
 
Evə dön, qayğıya yol vermə yenə, 
Munis ol bağçamızın güllərinə. 
104 
 
Oqşa ən sevgili həmşirə kibi, 
Yaşar onlarda da Sevda qəlbi. 
Gözü yaşlar dolu hər tazə çiçək 
Səni, yoq şübhə, salamlar gülərək. 
Seç, bəyən hansına etdinsə məraq, 
Hər səhər incə dəmətlər yaparaq, 
Bu yatan sevgili nakama gətir, 
Söylə, öksüzlərinin töhfəsidir. 
 
S a q i y ə 
 
Öksüzüm bən də, qırılmış qanatım, 
Getmə mümkünsə. 
 
(Ağlar) 
 
X ə y y a m 
 
Aman, evladım! 
Gözlərindən saçılan incilərin 
Qalacaq izləri qəlbimdə dərin. 
Ətrafda coşğun musiqi 
 
X a c ə N i z a m 
 
İştə, xaqan yola çıqmış, gedəlim. 
 
X ə y y a m 
 
(Saqiyənin alnından öpər) 
 
Əlvida... Ağlama, yavrum, gözəlim!.. 
 
(Uzaqlaşırlar) 
 
Pərdə 
 
105 
 
II SƏHNƏ 
 
Bağdadda xəlifə Müqtədibillah sarayında bir salon. Birinci qulam nevbət bəklər. 
Əbu Şüca dalğın bir halda düşünər. 
 
İk i n c i q u l a m 
 
(girib əyilər) 
 
Gəlmək istər hüzurə bir müfti. 
 
Ə b u Ş ü c a 
 
Söylə gəlsin. 
 
İk i n c i q u l a m 
 
(qapıya) 
 
Buyurun! 
 
Ə b u Ş ü c a 
 
(birinci qulama) 
 
Çəkil, haydi!.. 
 
M ü f t i 
 
(girər) 
 
Əssəlamün əleyk, seyyidina. 
 
Ə b u Ş ü c a 
 
Və əleyküm səlam. 
 
M ü f t i 
 
(heyrətlə) 
 
Söyləyin, 
Əcəba siz Əbu Şücamısınız? 
106 
 
Ə b u Ş ü c a 
 
(Müftini qucaqlar) 
 
Əski bir dost, əvət, şaşırmayınız, 
Baş vəzirəm bu gün xəlifəyə bən. 
Söylə nerdən xatırladın bizi sən? 
 
M ü f t i 
 
Olmasaydı o yolsuzun dərdi, 
Bəni Bağdadə kim sürüklərdi?.. 
 
Ə b u Ş ü c a 
 
Söylə kimdir o? 
 
M ü f t i 
 
Sayğısız Xəyyam, 
Onu hiçdən şımartdı Xacə Nizam. 
 
Ə b u Ş ü c a 
 
O, Hicazdan dönüb, keçən aqşam 
Vardı Bağdadə, görüb çoq ikram. 
 
M ü f t i 
 
İki gün sonra, şübhəsiz gənclik 
Olacaqdır onunla küfrə şərik. 
Gəlmişim bən fəqət şikayət için, 
Həbsə layiqdir öylə bir xain. 
Dışarıdan gurultu və salavat səsləri gəlir. 
 
Ə b u Ş ü c a 
 
İştə, baq, gəldi şanlı rəhbərimiz, 
Hiç məraq etmə, sonra dilləşiriz. 
107 
 
Musiqi... X ə l i f ə M ü q t ə d i b i l l a h Mə l i k ş a h l a bərabər gəlir. Ərəb şeyxləri və 
Məlikşahın saray ərkanı onları izlər. Sabbah ilə Əbu Tahir də qiyafətlərini dəyişdirmiş 
olduqları halda arqa sırada görünürlər. 
 
X ə l i f ə 
 
(camaata) 
 
Əyyuhənnas! Xaliqil-əqvam 
Bəni qılmış xəlifətül-islam. 
 
(əlini köksünə qoyar) 
 
Rəhbər olduqca Müqtədibillah, 
Sanmayın bir nəfər qalar gümrah. 
Qavuşub haqqa getdi Alp Arslan, 
Bizə yardımçıdır böyük xaqan. 
 
(Məlikşahı göstərir) 
 
O, xilafət lehində çarpışaraq 
Qeysəri-Rumi əzdi pək parlaq. 
Xəyyam gəlib yanda dinlər. 
 
M ə l i k ş a h 
 
(xəlifəyə cəvabən) 
 
Daima bən xilafət uğrunda 
Hazırım cəngə... 
 
X ə y y a m 
 
(ətrafa) 
 
Ən çocuqca xəta. 
 
X ə l i f ə 
 
(əlləri yuqarıda, Məlikşahçin dua edər) 
 
Xaliqi-ləmyəzəl, böyük mə’bud. 
108 
 
C a m a a t 
 
Amin! 
 
X ə l i f ə 
 
Ulu xaqanı eyləsin məs’ud. 
 
C a m a a t 
 
Amin! 
 
X ə l i f ə 
 
Tul ömr eyləsin kəramət ona. 
 
C a m a a t 
 
Amin! 
 
X ə l i f ə 
 
Varsın iqbalı, ehtişamı sona. 
 
C a m a a t 
 
Amin! 
 
Yeşlı bir ərəb də “amin”də iştirak edər, gülünc və tuhaf səsi mə’lum olur. 
 
X ə l i f ə 
 
Kamiyab etsin əhli-imanı. 
 
C a m a a t 
 
Amin! 
 
X ə l i f ə 
 
Əhli-Turanı, əhli-Iranı. 
109 
 
C a m a a t 
 
Amin! 
 
X ə l i f ə 
 
Bizi altın-gümüşlə ansınlar. 
 
C a m a a t 
 
Amin! 
 
X ə l i f ə 
 
Dini-islamə arqalansınlar. 
 
C a m a a t 
 
Amin! 
 
(Dua bitər, hər kəs əlini endirir) 
 
X ə l i f ə 
 
(Məlikşaha) 
 
Ərəbistana bəzl edin sərvət, 
Sizə Xaliq nəsib edər cənnət. 
 
X ə y y a m 
 
(yanındakı yavərə) 
 
Nəqdi ver, nisyə al, nə abdallıq. 
 
Y a v ə r 
 
Dur, yetər. 
110 
 
X ə y y a m 
 
Ah, yazıq, bu xalqa yazıq. 
 
X ə l i f ə 
 
(yenidən coşaraq) 
 
Orda, cənnətdə başqa aləm var, 
Nazlı hurilər oynaşıb da coşar. 
Zümrüd, elmas qədəhdə sizlər için 
Ən nəfis içkilər sunar... 
 
B ə d ə v i ə r ə b 
 
(yersiz sevinclə) 
 
Amin! 
 
X ə l i f ə 
 
Əvət, onlar, o incə afətlər 
Sizi vurğun baqışlarilə süzər. 
 
B ə d ə v i ə r ə b 
 
(heyrətlə) 
 
Allah... Allah... 
 
X ə l i f ə 
 
Mələklər oynaşaraq, 
Sizə gülbusələr verir coşaraq. 
 
B ə d ə v i ə r ə b 
 
Nə səadət! 
111 
 
X ə y y a m 
 
(ətrafa) 
 
Nə tatlı mevhumat!.. 
 
B ə d ə v i ə r ə b 
 
Bana qismət olurmu öylə həyat? 
 
X ə l i f ə 
 
Niçin olmaz? 
 
B ə d ə v i ə r ə b 
 
Yaşım bir az keçgin. 
 
X ə l i f ə 
 
Yenidən gəncləşirsin. 
 
B ə d ə v i ə r ə b 
 
(dərin sevinclə) 
 
Ah, amin!.. 
 
X ə l i f ə 
 
Gənclik, əlbəttə, başqa ne’mətdir. 
 
B ə d ə v i ə r ə b 
 
Ən umulmaz böyük səadətdir. 
 
X ə l i f ə 
 
(Xəyyama baqar) 
 
Yeni bir şəxsə bənziyor o adam. 
112 
 
M ə l i k ş a h 
 
Öylə ya! Iştə, möhtərəm Xəyyam. 
Həccə getmişdi... 
 
X ə l i f ə 
 
Pək gözəl, əcəba 
Yeni şeylər nə gördünüz orada? 
 
X ə y y a m 
 
(mə’nalı ahənglə) 
 
Dəvələr... Oynaşıb qoşan dəvələr... 
Dəvələr... Sadə hoplaşan dəvələr... 
Dəvələr... Cift ayaqlı mərkəblər... 
 
M ü f t i 
 
Susdurun, gör nə saçmalar söylər. 
 
X ə l i f ə 
 
Bəlli, Xəyyamın e’tiqadında 
Şübhələr yoq deyil... 
 
M ə l i k ş a h 
 
Əvət, onda... 
Son zamanlar acıqlı bir hal var. 
Titiz olmuş da, hər nə görsə qızar... 
Bu səyahət də bir bəhanə idi, 
Unutulsun dedik bir az dərdi, 
Bil’əkis yapdı pək fəna tə’sir. 
 
M ü f t i 
 
O sapıtmış... 
113 
 
M ə l i k ş a h 
 
(bağırır) 
 
Saqın, yetər təhqir! 
Hər sözün bir məqamı var. 
 
M ü f t i 
 
Nə məqam?! 
 
X ə l i f ə 
 
(yumşaq və qurnazca) 
 
Bəlli, yoq yer yüzündə suçsuz adam. 
 
M ə l i k ş a h 
 
(əlini bögrünə qoyar) 
 
Ah, aman, doğranıb durur cigərim... 
 
X ə l i f ə 
 
Bir səbəbsiz deyil, bu, zənn edərim. 
 
M ə l i k ş a h 
 
Soyuq aldım keçən gün avda ikən. 
 
X ə l i f ə 
 
(qulama) 
 
Baş təbib nerdə? Durma, söylə həmən. 
 
(camaata) 
 
Toplayın siz də xalqı camidə, 
Yalvarın haqqa, bəlkə yardım edə. 
Eylərim bən də şimdi razi-niyaz, 
Onda bir zərrə xastalıq qalmaz. 
114 
 
M ə l i k ş a h 
 
(əlini köksünə qoyar) 
 
Gedəlim, çırpınıb durur qəlbim. 
Əbu Şüca və yavərlər yardım edib aparırlar. 
 
X ə l i f ə 
 
Sana versin şəfa böyük Rəbbim. 
 
Camaat məhzun və pərişan ahənglə “amin” deyə məclisi tərk edirlər. Xəlifə yan odaya 
keçər. Birinci qulam da bərabər çıqar. Sabbah ilə Əbu Tahir də bir guşədə saqlanır. 
 
S a b b a h 
 
O sönər şimdi, qaldı Xacə Nizam. 
 
Ə b u T a h i r 
 
Sağ bıraqmam, onun da ömrü tamam. 
 
B i r i n c i q u l a m 
 
(geri dönüb onları görüncə) 
 
Bana baq, ey! 
 
Ə b u T a h i r 
 
(qulamı arqadan yaqalar) 
 
Saqın, qımıldanma, dur! 
 
B i r i n c i q u l a m 
 
Sən də kimsin? 
115 
 
Ə b u T a h i r 
 
(xəncərini onun köksünə dayayır) 
 
Cavabın iştə budur! 
 
B i r i n c i q u l a m 
 
Coşma! Aciz qulun günahı nədir? 
 
Ə b u T a h i r 
 
Eyi baq, bən kimim? 
 
B i r i n c i q u l a m 
 
(sevinclə) 
 
Əbu Tahir. 
 
Ə b u T a h i r 
 
Tanıdın? Afərin!.. 
 
(Bir-birinin əllərini sıqarlar) 
 
B i r i n c i q u l a m 
 
(Sabbahı göstərir) 
 
O kim? 
 
Ə b u T a h i r 
 
Yoldaş... 
 
B i r i n c i q u l a m 
 
Gedəlim, istirahət eylə... 
116 
 
Ə b u T a h i r 
 
Yavaş, 
Bana anlat ki, nerdə Xacə Nizam? 
 
B i r i n c i q u l a m 
 
Biləməm. 
 
Ə b u T a h i r 
 
Bir baqın nə qafil adam. 
 
(Sabbahı qulama göstərir) 
 
O, Məlikşaha qarşı pək küskün, 
Bəlkə, uzlaşdırır xəlifə bu gün? 
 
B i r i n c i q u l a m 
 
Vaqtı yoqdur xəlifənin əsla, 
Eyliyor şanlı padşaha dua. 
Bu sırada pərdə arqasında lirik musiqi çalınır. 
 
S a b b a h 
 
Nə gözəl musiqi... Fəqət, əcəba 
Hiç görülmüşmü musiqilə dua? 
 
Ə b u T a h i r 
 
Burda, baq, pərdə arqasında. 
 
(Pərdəyi açmaq istər, qulam bıraqmaz) 
 
B i r i n c i q u l a m 
 
Aman! 
Bizi məhv etdirir xəlifə, inan. 
117 
 
Ə b u T a h i r 
 
Əski dostuz, bıraq da seyr edəlim, 
Sən bilirsin ki, boşboğaz deyilim. 
 
B i r i n c i q u l a m 
 
Söz verin, hər nə görsəniz, ancaq 
Qalacaq qəlbinizdə, sirr olaraq. 
 
Ə b u T a h i r 
 
Aç! Çocuq sanma həmvilayətini. 
 
B i r i n c i q u l a m 
 
İştə, seyr et xəlifə cənnətini... 
 
Birinci qulam pərdəyi açar. Səhnənin işığı çəkilir, bağça görünür. Xəlifə çiçəkli bağçada, 
fəvvarəli bir havuz kənarında zevq aləminə dalmış, yarımçıplaq qızlar rəqs edər, 
onu əyləndirirlər. 
 
S a b b a h 
 
Nə rəzalət... Bu bir ibadətmi? 
Nə səfalət... Bu bir xilafətmi? 
 
Ə b u T a h i r 
 
(kinayəli) 
 
Buna baq, zevqə baq, şətarətə baq!.. 
 
B i r i n c i q u l a m 
 
Haydı, rədd ol! 
 
(Pərdəyi qapamaq istər) 
118 
 
Ə b u T a h i r 
 
Aman, bir az da bıraq... 
 
B i r i n c i q u l a m 
 
Hiç zərər yoq, doyunca baq, lakin 
Saçma sözlər niçin? Lətifə niçin? 
 
Ə b u T a h i r 
 
Nə olur? Bilmədik. 
 
B i r i n c i q u l a m 
 
Bu hiç yaramaz... 
 
S ab b a h 
 
Bana, lütfən, bir az su. 
 
B i r i n c i q u l a m 
 
Bəklə bir az. 
Yan odaya keçər. Qızlar rəqs edir və şərqi oqurlar. 
 
Q ı z l a r 
 
Uçaraq hər tərəfdə bir kələbək, 
Yanaşır ən sevimli bir çiçəyə. 
Öpüb oqşar, əmib doyar, gülərək, 
Qapılır sonra başqa bir diləyə. 
Bana gəl, uçma, dur, gözüm kələbək, 
Sana var gizli bir sözüm kələbək. 
Al çilənmiş qanatlarında sənin, 
Rəngi solmuş çiçəklərin qanı var. 
119 
 
Üzmə şən bir həyatı sevgin için, 
Şübhəsiz onların da bir canı var. 
Bana gəl, qaçma, dur, gözüm kələbək, 
Səni incitməsin sözüm, kələbək. 
 
Əbu Tahir qapıya baqaraq pərdəyi qapar. Səhnə bir az aydınlaşır. 
 
Ə b u T a h i r 
 
Dur, gələn var. 
 
S a b b a h 
 
Əvət o... Xacə Nizam. 
 
Ə b u T a h i r 
 
Sən çəkil! 
 
S a b b a h 
 
Pək gözəl. 
 
(Yan odaya keçər) 
 
Ə b u T a h i r 
 
(ətrafa) 
 
Gəl, iştə tamam. 
 
X a c ə N i z a m gəlir. 
 
Ə b u T a h i r 
 
(ona yaqlaşaraq yalvarıcı baqışla) 
 
Möhtərəm Xacə! Bizdən olsa xəta, 
Sizdən əlbəttə, əskik olmaz əta. 
120 
 
X a c ə N i z a m 
 
Söylə, kimsin? 
 
Ə b u T a h i r 
 
Qulun – Əbu Tahir. 
 
X a c ə N i z a m 
 
Nə dilərsin? 
 
Ə b u T a h i r 
 
(bir məktub verir) 
 
Buyur da baq! 
 
X a c ə N i z a m 
 
Bu nədir? 
 
Ə b u T a h i r 
 
Namə. 
 
X a c ə N i z a m 
 
Kim yazdı? 
 
Ə b u T a h i r 
 
Bildiyin Sabbah. 
 
X a c ə N i z a m 
 
(oqur) 
 
Əvət. 
121 
 
Onun məktuba daldığını görüncə Əbu Tahir xəncəri böyrünə soqar. 
 
X a c ə N i z a m 
 
(yıqılar) 
 
Ah... 
 
Ə b u T a h i r 
 
İştə sus, gəbər... 
 
X a c ə N i z a m 
 
Eyvah... 
 
Ölür. B i r i n c i q u l a m S a b b a h ilə bərabər gələr. 
 
B i r i n c i q u l a m 
 
(şaşqın) 
 
Sən nə yapdın? 
 
Ə b u T a h i r 
 
Budur cəzası onun. 
 
S a b b a h 
 
(içdiyi su qədəhini bir yana bıraqaraq) 
 
Gedəlim, haydı... 
 
Ə b u T a h i r 
 
Gəl, bıraq uyusun... 
 
(Çıqarlar) 
122 
 
B i r i n c i q u l a m 
 
Bu nə dəhşətli hal, aman, ya Rəb! 
 
(cənazəyi yoqlar) 
 
Sönmüş artıq, bənəm bu qətlə səbəb. 
 
İk i n c i q u l a m 
 
(gələr, təlaşla) 
 
Bunu kim yapdı? 
 
B i r i n c i q u l a m 
 
Qanlı xırsızlar, 
Şimdi burdan qaçan uğursuzlar. 
 
İk i n c i q u l a m 
 
Bir cinayət ki, bunda sən məs’ul. 
 
B i r i n c i q u l a m 
 
Bən niçin? Bən niçin? 
 
İk i n c i q u l a m 
 
Kim etdi qəbul? 
 
B i r i n c i q u l a m 
 
Sus, yetər! 
 
İk i n c i q u l a m 
 
Ah, xəlifə görsə bunu, 
Qaçırır həftələrcə uyqusunu. 
123 
 
B i r i n c i q u l a m 
 
Yardım et, sonra bir səbəb buluruz, 
Bir yalan uydurub da qurtuluruz. 
 
Cənazəyi yan odaya keçirirlər. Xəyyam gələr, musiqini dinlər. 
 
X ə y y a m 
 
Kimsə yoq, bəklə burda. 
 
(pərdəyi bir yana çəkər) 
 
Eşq olsun! 
Hər könül şən, nədənsə bən məhzun. 
Çırpınır nəş’ə, musiqi inlər, 
Oynaşır qayğısız gövərçinlər. 
 
Qızlar havuzda hoplaşıb gülüşürlər. Xəlifə havuz kənarında qızlardan ikisini 
yaqalamış, öpüb sıqışdırır. 
 
X ə l i f ə 
 
(birinci qumral qıza) 
 
Sən gözəlsin, sevimli afətsin. 
 
(ikinci sarışın qıza) 
 
Sən isə bir içim lətafətsin. 
 
(birincini qucaqlar) 
 
Səndə var coşğun ehtiras alevi, 
Yaqar atəşlərin sönük bir evi. 
 
(qəhqəhələrlə gülən ikinci qıza) 
 
Səni Tanrım yaratdı gülmək için, 
Sadə gülmək deyil, öpülmək için. 
 
(Öpər) 
124 
 
X ə y y a m 
 
(ətrafa) 
 
Əvət, onlar birər gülümsər naz, 
Sən də şəhvət əsiri bir qurnaz. 
 
B i r i n c i q u l a m 
 
(gəlir, qızğın) 
 
Çəkil ordan, nə sayğı bilməz adam. 
 
X ə y y a m 
 
Söylənib durma, nerdə Xacə Nizam? 
 
B i r i n c i q u l a m 
 
Burda yoq... 
 
X ə y y a m 
 
Burda. 
 
B i r i n c i q u l a m 
 
Gəlməmiş. 
 
X ə y y a m 
 
Gəlmiş! 
 
B i r i n c i q u l a m 
 
Sana əsla yaraşmayan kötü iş. 
 
(yaqalamaq istər) 
 
X ə y y a m 
 
Çəkil, azğın! 
125 
 
B i r i n c i q u l a m 
 
(bağırır) 
 
Şaşırma, haydı! 
 
X ə l i f ə 
 
(dönüb baqar. Xəyyama) 
 
Bu nə?! 
Sən qarışdın xilafət işlərinə... 
Hər şeyin bir hüdudu var, əcəba 
Sayğısızlıqda varmı bir mə’na? 
Qızlar utanıb şaşırırlar. 
 
X ə y y a m 
 
(acı və alaycı gülüşlə) 
 
Ey müqəddəs, sevimli rəhbərimiz! 
Gülmək istər bizim də gözlərimiz. 
Şairim, az da olsa ruhum var. 
 
(qızları göstərir) 
 
Bəni cəzb etdi, baq, o şaqraqlar, 
Gəldim alqışlayım məharətini, 
Bəyənər Tanrı görsə cənnətini. 
Yıqanır Kevsərində hurilər, 
İştə, ürkək baqışlarilə gülər, 
Görmədim böylə şairanə həyat, 
Səndə varmış pək incə hissiyyat. 
 
(ciddi və kəskin) 
 
Etməsin sözlərim fəna tə’sir, 
Sən deyilsin şərəfli bir tacir. 
Xalqa cənnət verib o dünyadə, 
Özün aludəsin bu dünyadə. 
126 
 
Səni aldatmasın o göz-qaşlar, 
Bu səadətdə qanlı gözyaşı var. 
Bataraq bir yığın alın tərinə, 
Nəş’ə sərpər sənin diləklərinə. 
 
Qızları ağacların ardında görər. 
 
Kimdir onlar? Zavallı qurbanlar! 
Sən də bir duyğusuz, quduz canavar. 
 
X ə l i f ə 
 
Nə cəsarət, nədir bu azğınlıq?! 
Küfrün aydın, yetər, yetər artıq. 
 
X ə y y a m 
 
Verin e’dam için haman fərman. 
 
X ə l i f ə 
 
Dur, Məlikşahə söylərim əl’an. 
Səni məhv etdirir. 
 
Ə b u Ş ü c a 
 
(gəlir, son sözləri dinləyərək) 
 
Fəqət, heyhat... 
 
X ə l i f ə 
 
Nə xəbər var? 
 
Ə b u Ş ü c a 
 
O etdi tərki-həyat... 
 
Pərdə 
127 
 
ALTINCI PƏRDƏ 
 
Nişaburda ilk baharın coşğun və gözəl günü, bağçada yeşilliklər və çiçəklər. Bir tərəfdə 
sarmaşıqla sarılı bir qülbə. Qülbənin önündə bir taxt qoyulmuş. Saçları, saqalı ağarmış, ağ geyimli 
Xəyyam taxt üzərində oturub, əllərini və alnını əsaya dayayaraq düşünür. Kənardakı yol ilə taxt 
arasında iki sərv ağacı və iki püsküllü söyüd vardır. Uzaqda İmamzadə günbədi və zəlzələdən xarab 
olmuş, bulutlara yüksələn möhtəşəm bir qəsr görünür. Ətrafı ney səsi inlətir. İki qomşu qız əllərində 
birər gül dəməti gəlirlər. Xəyyama yaqlaşırlar. 
 
B i r i n c i q ı z 
 
İştə Xəyyam uyuyur. 
 
İk i n c i q ı z 
 
Sus, dalmış... 
 
B i r i n c i q ı z 
 
İxtiyardan quru bir can qalmış. 
Ya, nə olsun bu çiçəklər? 
 
İk i n c i q ı z 
 
Gəl də, 
Bıraqıb getməli taxt üstündə. 
 
Dəmətləri yastıq üzərinə bıraqıb səssiz adımlarla uzaqlaşırlar. Bət-bənizi solmuş, 
qiyafəsi dəyişmiş S a q i y ə bir qədəh şərab gətirir, taxtın yanındakı iskəmlə üzərinə 
bıraqaraq, çəkilib gedən qızlara tamaşa edər. Xəyyam başını qaldırır, Saqiyəni süzər. 
 
X ə y y a m 
 
(mə’nalı bir ahənglə) 
 
Hey fələk, keçdi zaman dalğa kibi, 
Öylə bir dalğa ki, qorqunc, əsəbi. 
Bir əsər qalmadı şən gənclikdən, 
Kimsələr yoq, nə gələn var, nə gedən... 
128 
 
Pozulub eyşü-tərəb, va əsəfa: 
Nə Vəfa qaldı, nə Sevda, nə Səfa. 
Söndülər həpsi keçən zəlzələdən, 
Bir qalan biz, o küçük qafilədən. 
Dəyişib soldu sənin gül yanağın, 
Bən də bir atəşi sönmüş yanğın... 
 
(uzaqdakı xərabə qəsri göstərir) 
 
“O saraylar ki, bulutlarla öpüşməkdə bu gün, 
Yüz sürərlərdi keçən şahlar onun xakinə dün, 
İştə gördüm, qonaraq bürcünə bir qumru ötər, 
Sanki der: hey gidi, hey! Nerdə o gün nerdə o gün?” 
 
S a q i y ə 
 
(qədəhi verir) 
 
Badə iç, anmağa gəlməz keçəni. 
 
X ə y y a m 
 
Görünür, sözlərim incitdi səni. 
 
S a q i y ə 
 
Saqın, aldırma. 
 
X ə y y a m 
 
(içər, ətrafı heyrətlə süzər) 
 
Təbiət nə gözəl!.. 
İxtiyarlıq nə uğursuz əngəl. 
Nə tuhaf, yetmişə gəlmiş də yaşım, 
Zevqə düşgün yenə sevdalı başım, 
 
(ətrafa baqar, dəmətləri görər) 
 
Bu çiçəklər nə? 
129 
 
S a q i y ə 
 
(alıb qoqlayaraq Xəyyama verir) 
 
Birər tazə dəmət. 
 
X ə y y a m 
 
Qomşu qızlarmı gətirmişdir? 
 
S a q i y ə 
 
Əvət. 
 
Bu sırada ətrafı musiqi dalğaları oqşar, gözəl geyinmiş qızlar 
və dəliqanlılar taqımla yoldan keçərlər. 
 
S a q i y ə 
 
Nə şətarətli bahar, iştə, baqın, 
Sarmış ətrafı bədii bir aqın... 
Qalmamış kimsə bu gün evlərdə, 
Bir sevinc aləmi var hər yerdə. 
 
(Qədəhi alıb içəri götürür) 
 
X ə y y a m 
 
Yenidən parladı qarşımda həyat, 
Anırım keçmişi, lakin... 
 
(köks ötürür) 
 
Heyhat... 
 
Taxt yzərində uzanır, uyquya dalar. Bu sırada pək ixtiyarlaşmış M ü f t i, qiyafətini 
dəyişmiş N a i b l ə bərabər Imamzadə ziyarətindən gəlirlər. 
 
M ü f t i 
 
Ah, yoruldum. 
130 
 
N a i b 
 
(yol üzərindəki iri daşı göstərir) 
 
Bu daş üstündə otur. 
 
M ü f t i 
 
(oturaraq) 
 
İxtiyarlıq ölümün qomşusudur. 
Bu halda ortayaşlı köylü erməni yoldan keçər. 
 
E r m ə n i 
 
A xocam! Burda yaşarmış bir adam. 
 
N a i b 
 
(sözünü kəsər) 
 
Nə adam? Kimdir o? 
 
E r m ə n i 
 
Şair Xəyyam. 
 
M ü f t i 
 
Nə içindir bu görüş? 
 
E r m ə n i 
 
Nəzrim var. 
 
M ü f t i 
 
(şaşqın və sinirli) 
 
Nə qadar qafil imiş insanlar. 
131 
 
N a i b 
 
(erməniyə) 
 
O İmamzadə, bu müfti varkən 
Nə umarsın o sönük bilgicdən? 
Varsa nəzrin, bizə ver. 
 
E r m ə n i 
 
(əli ilə rədd edər) 
 
Lafı bıraq, 
Nerdə Xəyyam? Onu göstər ancaq. 
 
M ü f t i 
 
(sinirli) 
 
Ona yer vermədilər Bağdadda, 
Üləma küfrünə vermiş fitva. 
 
N a i b 
 
Kimsə əl’an bu Nişaburda belə 
Ona yaqlaşmaz, inan, hörmətlə. 
 
E r m ə n i 
 
Nəmə lazım, a gözüm. 
 
N a i b 
 
Sən kimsin? 
 
E r m ə n i 
 
Bağçı bir erməni. 
132 
 
M ü f t i 
 
(qızaraq yerindən qalqar, Naibə) 
 
Rədd et, getsin! 
 
N a i b 
 
Qızma, şeyxim, o da bir əhli-kitab, 
Baqalım, nəzri nədir? 
 
E r m ə n i 
 
(torbadan ağzı qapalı bir dəsti göstərir) 
 
İştə şərab. 
Ən gözəl seçmə üzümdəndir bu, 
Başqadır həm dadı, həm xoş qoqusu. 
 
M ü f t i 
 
Sus, yetər, oh, nə ədəbsiz!.. 
 
E r m ə n i 
 
(mə’nalı baqışla) 
 
Əcəba, 
Sən nə sandın? Kötü bir töhfəmi ya?! 
 
N a i b 
 
O bir atəş ki, qiyamətdə səni 
Yaqaraq məhv edəcək. 
 
E r m ə n i 
 
(gülümsər) 
 
Dinlə bəni! 
“Bir balıq qavrulub ördəklə yanarkən tavada, 
133 
 
Dedi: anlat, geri dönməzmi aqan sel əcəba? 
Ah çəkib söylədi ördək: biz ölürkən birdir, 
Bu cihan cümlə sərab olsa, ya tufan olsa”. 
 
M ü f t i 
 
Buna baq, bir buna baq, zəvzək adam. 
Gör nələr saçmalıyor... 
 
(Əsası ilə şərab dəstisini qırmaq istər) 
 
E r m ə n i 
 
(təlaşla) 
 
Etmə, xocam. 
Bəni vursan olur, amma bunu yoq, 
Ehtiram et, bu şərabın yaşı çoq. 
 
M ü f t i 
 
(yenə əsasını qaldırıb bağırır) 
 
Haydı, söylənmə, çəkil! 
 
N a i b 
 
(Müftiyə) 
 
Gəl, bəri gəl! 
 
(Gedərlər) 
 
E r m ə n i 
 
(qafasını oynatar) 
 
Gör nə qurtdur ki, qaçar ondan əcəl. 
 
(qülbədən çıqan Saqiyəyə) 
 
A bacım, nerdə o Xəyyam? 
134 
 
S a q i y ə 
 
(Xəyyamı göstərir) 
 
Uyuyur. 
 
E r m ə n i 
 
(dəstiyi verir) 
 
Uyusun, al, bu onundur. 
 
S a q i y ə 
 
Gəl otur, 
Gəl, rahatlan azacıq. 
 
E r m ə n i 
 
Getməliyim. 
 
S a q i y ə 
 
Sorsa kimdir gətirən? Bən nə deyim? 
 
E r m ə n i 
 
Nəyə lazım, a gözüm, söylə ki, bir 
Əhli-hal erməninin töhfəsidir. 
 
Gedər. Saqiyə dəstiyi içəri götürür. Bu sırada qaranlıq çökər, şimşəklər çaqar, rəngarəng 
qazlara bürünmüş rəqqasələr şən və incə gülüşlərlə Xəyyama yaqlaşıb, rəqs edib oqurlar. 
 
R ə q q a s ə l ə r 
 
Gəldik sana, gəldik sana, ey piri-xərabat, 
Yetməzmi xəyalat? 
Keçmişləri özlər düşünürsün hər adımda, 
Atmaz səni Sevda. 
135 
 
Güldükcə təbiət, gülər azadə diləklər, 
Hər kəs səni bəklər. 
Sevda belə gəlmiş sana versin yeni ilham. 
Ey sevgili Xəyyam! 
 
Sevda gəlinlərə məxsus pəmbə tüllər içində olaraq gəlir. 
 
S e v d a 
 
Vurğun sana bir tazə gəlin, yosma gövərçin, 
Sevdim səni, sevdim səni, lakin 
Oqşarmı gəlin ruhunu ağ saçlı bu aşiq? 
Bir xarə bu gülqönçə nə layiq. 
 
(Gedəcək olur) 
 
X ə y y a m 
 
(sayıqlarkən) 
 
Sevda! 
 
B i r i n c i r ə q q a s ə 
 
(Sevdaya) 
 
O nə? Özlər səni Xəyyam, 
Özlər səni, gözlər səni Xəyyam. 
 
S e v d a 
 
(Xəyyama) 
 
Yalvarma, bənim gərdəyim, əfsus, 
Pək dar və qaranlıq, bana məxsus. 
Almaq dilərim qoynuma, lakin 
İssız və rütubətli səninçin. 
 
(Uzaqlaşar) 
136 
 
B i r i n c i r ə q q a s ə 
 
Dur getmə, səadət quşu, bir dur, 
Bas bağrına mə’şuqunu, susdur. 
 
X ə y y a m 
 
(uyquda olaraq titrək və yalvarıcı bir səslə) 
 
Sevda?!. 
 
S e v d a 
 
Bəni söylətmə, çəkil git! 
Bir aşiq olur sevgidə sabit. 
Sən nerdə bir afətlə görüşsən, 
Ruhun bayılır cilvələrindən. 
 
(dəmətləri göstərir) 
 
Bir söylə, niçindir bu çiçəklər? 
Hər qönçəsi bir busəni bəklər. 
Bir busə ki, ta qəlbimə işlər, 
Hər an bəni bir oq kibi dişlər. 
 
X ə y y a m 
 
(sayıqlar) 
 
Sevda!.. 
 
B i r i n c i r ə q q a s ə 
 
(alaycı gülüşlə) 
 
At yüzdən ipək tülləri bir an, 
Olsun o gözəl gözlərə heyran. 
137 
 
S e v d a 
 
(üzündəki duvağı atar, qorqunc iskelet meydana çıqar) 
 
Baq! İştə bənim hüsni-camalım. 
 
X ə y y a m 
 
(həzin fəryad ilə) 
 
Dəhşət!.. 
 
S e v d a 
 
Səni ürkütdümü halım? 
Keçmişdə, xayır, böylə deyildim. 
Bilsən nə gözəl, ah nə gözəldim... 
Gözlər bəni həsrətlə arardı, 
Hüsnümdə səhər cilvəsi vardı. 
Birdən-birə soldum da, dəyişdim, 
İssız, əbədi hiçliyə keçdim. 
Cismim qarışıb toprağa, ondan 
Güllər və dikənlər bitər əl’an. 
Yemdir dəvələrçin o dikənlər, 
Güllər də köküslərdə gülümsər. 
 
(alaycı gülüşlə) 
 
Çirkinliyim etdirməsin ikrah 
 
Könlüm səni öpmək dilər... 
 
(Yaqlaşıb Xəyyamı öpər) 
 
X ə y y a m 
 
(usanc ilə) 
 
Eyvah!!! 
138 
 
B i r i n c i r ə q q a s ə 
 
Qısqandıq, aman busə, nə busə... 
 
S e v d a 
 
Baq, küsdü, inan. 
 
R ə q q a s ə l ə r 
 
Busə, nə busə!.. 
 
İncə qəhqəhələrlə uzaqlaşırlar. Bu sırada yağmur yağmağa başlar. Gəzintiyə çıqan 
qızlar geri dönüb qaçışaraq, gülüşərək ağacların altında və qülbə ətrafına toplaşarlar. 
Yağmur kəsildiyi kibi oynaq bir ahənglə şərqi söylərlər. 
 
Q ı z l a r ı n ş ə r q i s i 
 
Səhər çəməndə lalələr, 
Sunardı al piyalələr. 
Gülərdi incə bir günəş, 
Uçardı incə jalələr. 
Sular başında hər böcək 
Arardı tazə bir çiçək. 
Gülərdi yavru quşların 
Ötüşməsilə hər dilək. 
 
X ə y y a m 
 
(oyanıb qalqar) 
 
Bu nə tale, o nə rö’ya, nə xəyal?! 
Onların teyfimi bunlar? Bu nə hal?! 
 
Bir az əvvəl çiçək gətirən qızlar Xəyyama yaqlaşırlar. 
 
B i r i n c i q ı z 
 
(arqadaşına) 
 
İştə, Xəyyam, o böyük şanlı baba. 
139 
 
İk i n c i q ı z 
 
Bən kimim, söylə o kimdir əcəba? 
 
S a q i y ə 
 
(onlara yaqlaşır) 
 
İxtiyardır, sizi nerdən biləcək? 
 
X ə y y a m 
 
(diqqətlə süzərək) 
 
Bir yığın canlı çiçək, şən kələbək. 
 
(birinciyə) 
 
Alagöz, bəlli, Vəfanın qızıdır. 
 
(ikinciyə) 
 
Bu da yoq şübhə, Səfa yıldızıdır. 
 
B i r i n c i q ı z 
 
Mane olduq babanın uyqusuna. 
 
İk i n c i q ı z 
 
Qovdu yağmur bizi, gəldik də sana. 
 
X ə y y a m 
 
Pək gözəl, burda çalıb oynayınız, 
Bu küçük bağçayı səhra sayınız. 
 
Q ı z l a r 
 
(birlikdə oqurlar) 
 
Bulut, duman çökər həmən, 
Susar o qayğısız çəmən. 
140 
 
Susar o şən təranələr, 
Nə bir gələn, nə bir gedən. 
 
Bir yığın dəliqanlı keçər. Xanəndə “dəşti” oqur. 
 
X a n ə n d ə 
 
Könlümün başqa bir öksüzlüyü var, 
Çırpınan ruhumu bir şö’lə yaqar. 
Bəni oqşarkən o süzgün gözlər, 
Yağdırıb göz yaşı qısqandı bahar. 
 
Yol keçənlər arasında Saib də var. O, qiyafətini dəyişmiş, 
yanındakılara bağçayı göstərir. 
 
S a i b 
 
İştə, Xəyyam, o böyük sən’ətkar! 
Sarmış ətrafını şən yıldızlar. 
Kəhkəşan saçların əsrarı nihan, 
Açdı irfan ilə bambaşqa cihan. 
Onu duymaz, duyamaz hər şaşqın, 
Bir dəniz şişəyə sığmışmı? Saqın! 
Suç deyildir bu günəşçin, yarasa 
Ürkərək batsa qaranlıqda yasa. 
Gün dəyişdikcə o həp gənc olacaq, 
Şən könüllərdə pərəstiş bulacaq. 
 
X ə y y a m 
 
(əli ilə onları çağırır) 
 
Gəliniz, yavrularım. 
 
B i r i n c i q ı z 
 
(təlaşla) 
 
Biz gedəlim. 
141 
 
X ə y y a m 
 
Bu olur şey deyil əsla, gözəlim. 
 
B i r i n c i q ı z 
 
Ayırır bizləri adət, qanun. 
 
İk i n c i q ı z 
 
Gedəlim, tez gedəlim. 
 
B i r i n c i q ı z 
 
Haydı! 
 
(getmək istərlər) 
 
X ə y y a m 
 
Durun! 
 
(kəskin və coşğun) 
 
Uydunuz bunca xurafata, yetər! 
Bu həyat iştə ölümdən də betər. 
Əlverir paslı, sönük adətlər! 
Şən təbiət sizi azadə dilər. 
Qarışıb birləşin, iffət də budur, 
Şeyxin uydurduğu cənnət də budur. 
 
(ətrafına toplaşırlar) 
 
Dinləyin, bir də bulunmaz Xəyyam, 
İştə, bəndən gələcək nəslə pəyam; 
Xilqətin şənliyi, hər rəngi sizin, 
Parlayıb gurlayan ahəngi sizin, 
Gömməyin hiçliyə fürsət dəmini, 
Xoş görün zevqü səfa aləmini. 
 
142 
 
Dün bir əfsanə, yarındır xülya, 
İki hiç... Hər biri müzlim rö’ya. 
Geri dönməz bu şətarətli zaman, 
Qıyaraq bir gün əcəl verməz aman. 
Bir nəfəsdir bu sürəksizcə həyat, 
Bir nəfəs!.. Getdimi? Gəlməz... 
 
(əlini ürəyinin üstünə qoyaraq titrək səslə) 
 
Heyhat!.. 
 
S a q i y ə 
 
(yardım edib başını yastığa dayar, şaşqın) 
 
Yenə qəlbinmi! 
 
X ə y y a m 
 
Təlaş etmə, gülüm. 
 
S a q i y ə 
 
(ətrafdakılara) 
 
Xastadır. 
 
X ə y y a m 
 
(xanəndəyə) 
 
Sən oqu, gülsün könlüm. 
 
X a n ə n d ə 
 
(Əbu-əta üzrə oqur) 
 
Beş gün ömrün necə əfsanəsi var, 
Eşqi var, badəsi, peymanəsi var. 
Sonu həsrətlə bitərkən, əfsus, 
Yenə dünya dolu pərvanəsi var. 
143 
 
X ə y y a m 
 
Ah... 
 
(Deyərək ansızın ölür) 
 
S a q i y ə 
 
Aman... 
 
B i r i n c i q ı z 
 
Soldu o, birdən soldu. 
 
S a q i y ə 
 
Nə fəlakət!.. 
 
(Ağlar) 
 
İk i n c i q ı z 
 
Acı bir hal oldu. 
 
Həzin bir musiqi başlar. Əllərdəki çiçəklər cənazə üzərinə qonulur. 
 
S a i b 
 
Getdi, eyvah!.. O fəzilət, o zəka! 
Əbədi susdu o qüdrət, o dəha... 
Söndü bir anda o sönməz atəş, 
Fərqi yoq, batsa da parlaq o günəş! 
 
Pərdə 
 
SON 
144 
 
İBLİSİN İNTİQAMI 
 
Dram – 5 pərdə 
 
Ə Ş X A S 
 
İ b l i s 
A r i f – sülh aşiqi 
R ə’ n a – onun rəfiqəsi 
S i m a – sülh pərisi... Zərif bir qız... 
T u n c ə r – tunc geyimli qəhrəman. (Spartak qiyafətli) 
E m a – şəfqət bacısı, şən və oynaq qız... (ispaniyalı) 
K a s t i l y o – Emanın nişanlısı... (ispaniyalı) 
N a t e l l a – gənc, həssas qadın... (ispaniyalı) 
X a l i d – mərakeşli ərəb dəliqanlısı... 
G e n e r a l M i a x a – xalq komandanı... (ispaniyalı) 
G e n e r a l F r a n k o – faşist komandanı... (ispaniyalı) 
S o v e t n ü m a y ə n d ə s i – ... 
Fransız, ingilis, italyan, yapon, alman nümayəndələri... Şeytanlar, qaraçılar, könüllü işçilər, 
şəfqət bacıları, yaralılar, İspaniya, Mərakeş, İtaliya, Almaniya zabitləri və əskərləri... 
Dürlü qiyafətli əməkçilər, rəqs edənlər, qara geyimlilər və başqaları... 
 
İLK PƏRDƏ 
 
Yanda bir köşk... Qarşıda gül, yasəmən fidanları, sərv ağacları... Ortada fəvvarəli bir 
havuz... A r i f bir masa yanında əli alnında uyquya dalmış. Gecə aydınlığı... Coşğun 
muzika... Şən və oynaq parçalar çalınır. Qızıl qiyafətli ş e y t a n l a r ağaclar arasından 
ortaya fırlar. Arifin çevrəsində gülüşərək, itişərək, çığırışıb bağırışaraq rəqs edərlər. 
Bir az sonra ətrafda qorqunc gümbürtülər eşidilməyə başlar. 
 
B i r i n c i ş e y t a n. (şaşqın və maymunca hoplayışla). Aman, bu nə gurultudur? 
Sanki yanar dağ patlıyor. Görünür İblis oyandı. Yenə hər yanı atəşlər, alavlar saracaqdır. 
(Hava tutulur, göy gürlər, şimşəklər çaqar) 
İb l i s. (atəşli qiyafətilə qarşıdakı təpəcikdən dışarı fırlar. Çılğın və qorqunc ahəng 
ilə). Eyvah, alavlar içində tutuşub yandım. Yenə ərzin mərkəzində yeni tufanlar, yeni 
yanğınlar var. Aman durmayın! Ürəyim, beynim dəmirçi kürəsinə dönmüş. Şərab gətirin! 
Şərab!.. Şərab!.. Öylə şərab ki, könlümə yeni alavlar saçsın, qarşımda yeni- 
145 
 
yeni pəncərələr açsın. (Şeytanlar altın piyalələrdə şərab gətirirlər. İblis içib piyalələri 
atar. Ətrafdakılar havada tutarlar) Mənə Epikürləri, Xəyyamları coşduran şərab lazım 
deyil. Yalnız Atillaları, Neronları tutuşduran kəskin şərablardan istərəm. Əvət, öylə şərab 
istərəm ki, onu içərkən şair Dantenin sönməz cəhənnəmi gözlərimdə canlansın. Və o 
cəhənnəmdə yanıb qıvrılan böyük başlar, böyüklük düşgünü ulu dahilər yenidən qarşıma 
çıqsın. Həm də cümləsi alavlar içində çırpınaraq mənə sığınsın. Öylə şərab istərəm ki, 
insan qanilə bəslənmiş olsun. Hər dalğasında yeni bir zəfər, yeni bir qalibiyyət şö’ləsi 
parlasın və bütün cihanı qanlı tufanlara qərq etsin. (Bir piyalə də içər) Afərin! Afərin!.. 
Bu şərab daha meyxoş, daha kəskindir. (Piyaləni havaya fırlataraq). Haydı, əski yunan və 
Roma ilahələri, Şərq pəriləri gəlsin. Rəqs edərək gözləri, könülləri oqşasın. Bəlkə dəhşət 
püskürən beynimdəki sislər, dumanlar silinsin. 
B i r i n c i ş e y t a n. (əyilərək). Şanlı və qüdrətli rəhbərimiz! Əsrimizdə pərilər və 
ilahələr, yaşamayır. Könlünüzü açmaq için yalnız gözəl aktrislər və rəqqasələr var. 
Bu sırada oynaq şərqi və çalğı səsləri eşidilir. 
İb l i s. Söylənib durma, baq gör o nə səsdir? 
B i r i n c i ş e y t a n. (iləriləyib yola baqaraq). Şən və gözəl qaraçılar! Bu tərəfə 
gəlirlər. 
İb l i s. Gəlsinlər, bir az dinləyəlim. (Gəlib keçmək istəyən əlvan geyimli qaraçılara) 
Durun, keçməyin, çalın, oynayın. Bizi əyləndirin! 
B i r q a r a ç ı. Göz üstə, ba...ş üstə! (Yoldaşlarına) Haydı baqalım.  
 
Hamısı bir yerdə şərqi söylər, rəqs edərlər. 
 
Ş ə r q i 
 
İnsan ömrü dalğa kibi keçər, gedər, 
Hər gələn bir sevgi yolu seçər, gedər. 
Dərdi bıraq, zevqinə baq, unutma ki, 
Hər kəs əcəl badəsini içər, gedər. 
 
Biz sevdalı quşlar kibi güldən-gülə 
Uçub qaçar, əylənərik sevinc ilə. 
Əyilmədik hiç bir qanun qarşısında, 
Bağlanmadıq hiç bir yurda, hiç bir elə. 
146 
 
İb l i s. Nə şaqraq və sevimli qızlar!.. Nə çevik dəliqanlılar!. Onların qara gözlərində 
mənim atəşimdən alınmış alav dalğacıqları parlayır. O süzgün baqışlar, o ədalı gülüşlər 
könlümün incə tellərini oynatdı. Alqış təbiətin şən yavrularına! Haydı azadsınız.  
 
Bir avuc altın atar, qaraçılar yerdən toplar. Sevinc ilə çalıb-oquyaraq uzaqlaşırlar. 
Gəliş muzikası... 
 
İb l i s. Kimdir bu gələn? 
B i r i n c i ş e y t a n. Yaponiya sularına gedən yoldaşlarımızdan biri! 
İk i n c i ş e y t a n (yapon siyasi qılığında gəlir). Səlam böyük rəisə, qocaman İblisə!.. 
İb l i s. Xoş gəldin, hardaydın? 
İk i n c i ş e y t a n. Uzaq Şərqə vardım, imperatorlar və generallar mühitində 
dolaşdım, bütün gözlərə və beyinlərə kin və intiqam alavları saçdım. 
İb l i s. Nə gördünsə açıq söylə! 
İk i n c i ş e y t a n. Yapon diplomatları hər gün yeni fitnələr uydurub qonşu 
hökumətlərə rahatlıq verməyir. Bir yandan Mancuriya ilə Moğolstana soqulur, bir yandan 
Çini parça-parça bölməyə çalışırlar. Minlərcə, yüz minlərcə insan qanı aqır, kimsə səsini 
çıqarmayır. Xalqın var-yoqu yanıb kül olur da, tüstüsü, dumanı çıqmayır. 
İb l i s. Nə demək!? Hiç dumansız yanğın olurmu? Buna başqa hökumətlər nə deyir? 
İ k i n c i ş e y t a n. Nə deyəcək, oğru oğrunun ayağını basarmı? Hamısı 
paylaşmaqda, av bölüşməkdə şərikdirlər. Yalnız ayaq altında əzilənlər, çörək yerinə 
torpaq yeyənlər, əlsiz-ayaqsız qadınlar və çocuqlar ara yerdə məhv olub gedirlər. 
İb l i s. Onun zərəri yoq, daha nələr var? 
İk i n c i ş e y t a n. Mənim tədbirlərim baş tutarsa, o yerləri daha qorqunc yanğınlar 
və tufanlar saracaqdır. 
İb l i s. Afərin, sən hər mükafata layiqsən. 
 
Gəliş muzikası... O kimdir? 
 
B i r i n c i ş e y t a n. İtaliya və Həbəş diyarına gedən yoldaşımız!.. 
Ü ç ü n c ü ş e y t a n (İtaliya qiyafətində gəlir, əyilir). Səlam şanlı komandana! 
147 
 
İb l i s. Anlat səndə nə xəbərlər var? 
Ü ç ü n c ü ş e y t a n. Mən sosializm qabığından çıqmış faşizm beşiyinə vardım, 
Roma generallarına qoşuldum, pərəstişkarınız Mussolini ilə görüşdüm. Müqəddəs Papa 
ilə kral beynində yuva yapdım, bir kibritlə bütün başları alavlandırdım. Hamısı qan-qan 
deyə cahangirlik xülyasilə, əzəmət sevdasilə müharibəyə girişdilər, atəşli makinalarilə 
yerdən-göydən Həbəş ölkəsini yaqıb yıqdılar. Zəhərli qazlar ilə hər tərəfi dəhşətlər içində 
bıraqdılar. Yalnız insanlar deyil, böcəklər, quşlar, nəhrlərdəki timsahlar belə zəhərlənmiş, 
havalarda və sularda tələf oldular. 
İb l i s. Həbəşlər nə yapdılar? Durub baqdılarmı? 
Ü ç ü n c ü ş e y t a n. Xayır, bütün qadın-erkək silaha sarıldılar, İtaliyanın azğın 
ordusilə qəhrəmanca vuruşdular. Lakin... çoq sürmədi ki... 
İb l i s. Nələr oldu? Söylə! 
Ü ç ü n c ü ş e y t a n. Son texnikaya qarşı bütün cəsarətlər qırıldı, bütün cəbhələr 
yarıldı. Ərəb mücahidləri al qanlar içində can çəkişirkən Həbəş hökmdarı ölkəyi bıraqıb 
qaçdı. 
İb l i s. Çoq gözəl, sonra? 
Ü ç ü n c ü ş e y t a n. Əlimdən gələn budur. Zəhmətim az olsa da, tökülən qanlar 
çoqdur. 
İb l i s. Afərin! Hər ikinizdən məmnun oldum. (İkinci ilə üçüncünün çiyinlərinə əl 
çəkər, birinci ilə ətrafdakılara) Əcəba sizlər nə yapdınız? (Qızışaraq) Oh, içi boş 
dəyənəklər!.. Arsız köpəklər!.. Burada əsnəyə-əsnəyə yatıb uyquyamı qaldınız? Yeyib-
içərək cünbüşəmi daldınız? 
B i r i n c i ş e y t a n. Nə etməli. Bizdə günah yoq, bugünkü diplomatlar hiç də 
köhnələrə bənzəmir. Keçmişdə ufaq bir qıvılcım, küçük bir cinayət bütün cihanı bir-birinə 
qatardı, indi isə əksinədir. Hökumətlər hər söz ilə yerindən oynamaz. Hər kəs boş tüfəng 
daşıyan adamlar kibi həm özündən, həm özgəsindən qorqar. Diplomatlar bazaar dəllalları 
kibi söz güləşdirməkdən zevq alırlar. Hər ölkə öz başını qorumaq istər, hər devlət öz 
gələcəyindən şübhə edər. 
İb l i s (qızıb bağırır). Yetər, başımı ağrıtma! Bir yığın bəcəriksiz hoppalarsınız. 
Böylə boş laqırtılardansa iş görməli, hər gün yeni fitnələr düşünüb yeni fırtınalar 
qoparmalı!.. Yoqsa cümləniz xain köpəklər kibi işdən qovulacaqsınız. Mənim səltənətim 
qansız yaramaz. Haydı, 
148 
 
rədd olun, dağılın! Kimsəyə aman verməyin! Yaqın, yıqın! Yer yüzünü başdan-başa 
yanğın yerinə çevirin! 
Ş e y t a n l a r. İtaət (Deyə əyilib dağılmaq istərlər. Gəliş muzikası...) 
İb l i s. Bu kimdir? 
B i r i n c i ş e y t a n (yola baqar). Yeni bir yolçu! 
İb l i s. Baqalım bu nə deyir? 
D ö r d ü n c ü ş e y t a n (İspaniya faşistləri qılığında gəlir, əyilir). Böyük ustaya 
müjdələr! 
İb l i s. Söylə nə var, nə xəbər? 
D ö r d ü n c ü ş e y t a n. Ispaniya getdikcə qarışır. Hər könüldə kin və dəhşət, hər 
ağızda qan qoqusu var. Ölkə və xalq ikiyə bölünmüş. Bir yanda cümhuriyyətçilər ilə 
inqilabçılar, bir yanda faşizm generalları ilə qiyamçılar!.. (Öksürdükdən sonra) Lakin... 
İb l i s (qızğın). Lakin!.. Lakin!.. O nə deməkdir? 
D ö r d ü n c ü ş e y t a n. Biz faşistlərə yardım etməsək yanğın tez sönəcək. Getdikcə 
artan xalq ordusu üstün gələcəkdir. 
İb l i s. Sus, başarıqsız yaramaz! Ona bir çarə bulunmadımı? 
D ö r d ü n c ü ş e y t a n. Əlimdən gələni əsirgəmədim. Tək əldən səs çıqmaz. 
İb l i s (şat! – deyə yüzünə bir sillə vurur). Al iştə baq, çıqarmı? Çıqmazmı? 
D ö r d ü n c ü ş e y t a n. Uf yüzüm yandı, gözlərim alavlandı. Sanki bu da bir 
mükafatmı? 
İb l i s. Mükafat ancaq yenilməz və dönməzlər içindir. 
D ö r d ü n c ü ş e y t a n (titrək səslə). Əvət haqlısınız. 
İb l i s (birinci şeytanın qulağından çəkərək). Bəhey! Sərsəm! 
B i r i n c i ş e y t a n (bağırıb hoplar). Vay aman! 
İb l i s. Məni dinlə! Böylə boş-boşuna baqıb durmaq yaramaz. Haydı sən alman 
toprağına var. (Üçüncüyə) Sən də İtaliyaya dön! Hər ikiniz siyasi dairələri ayaqlandırın. 
(Dördüncü şeytanı göstərir) Həm də bu şaşqın tənbələ yardım edin. 
H ə r i k i s i. İtaət! (Deyə yoldaşları ilə bərabər uzaqlaşırlar) 
İb l i s. Unutmayın ki, yaramaz və gevşəklərin yeri cəhənnəmin dib bucağıdır. 
A r i f (ayılır. Əlini alnından çəkər. Ağaclar arqasında saqlanan İblisi görməyərək 
həyəcanlar içində yerindən qalqar). Uf, ey mənim alavlı beynim! Sən vulkanlar içindəmi 
bəsləndin? Ey yaralı quş kibi çırpınan qəlbim! Sən qızıl mərmərdənmi yapıldın? Ey 
mənim həssas 
149 
 
sinirlərim! Ey həyatımın incə telləri! Siz nə qadar qatı və duyğusuzsunuz. 
Əcəba sizi dəmirdənmi, poladdanmı yaratdılar? Uuf, bilməm ki mən bu cihana niçin 
gəldim? 
Göz yaşlarını silmək içinmi? Yanğınları söndürmək içinmi? 
Oh, nə alçaq mühit, nə qorqunc əsr!.. Əcəba mədəniyyət maskasında gizlənən vəhşilər 
nə zaman qan içməkdən doyacaqlar? Çin və Həbəşistan fəlakətləri bitməmişkən İspaniya 
dəhşətləri başlayır. Diplomatlar zəhər püskürən ilanlar kibi ölkədən-ölkəyə soqulur. İnsan 
qanı aqıtmaq için hər gün yeni bəhanələr, yeni fitnələr uydurulur. Daimi sülhü özləyə-
özləyə hər gün hərbi zavodlar tikilir. Suçsuz və dinc əhaliyi qırmaq için hər gün yeni 
planlar çəkilir. 
İb l i s (ağaclıqdan çıqar. Kinayəli qəhqəhə ilə). Arif! Zavallı Arif! Sən yenəmi 
uslanmadın?! Yenəmi hissiyyata qapıldın? Unutma ki, insanları yeniləşdirib canlandıran 
ancaq müharibədir. 
A r i f. Yalan!.. Bu vəsvəsələr faşizm düşüncələrində parlayan qara şimşəklərdir. 
İb l i s. Saqın, coşub-daşma! Daimi sülh arzusu yaldızlı xülyadan başqa bir şey deyil. 
İsa devri çoqdan keçmiş. Mərhəmət fəlsəfəsi bu gün için büsbütün yıpranmış və 
çürümüşdür. 
A r i f. Mən qan içənlərə nifrət bəslərəm. 
İb l i s. Halbuki qan aqması hər zaman insanlara zərər verməz. Bə’zən də səhhət və 
şəfa vasitəsi olur. 
A r i f. Çəkil önümdən! Sən xain və alçaq bir məxluqsun. 
İb l i s. Sən də mühakiməsiz və şaşqın bir filosofsun. 
A r i f. Öylə isə al, bu qurşunun aqıdacağı qan sənə də şəfa versin. 
(Revolverlə ona atəş açarsa da dəyməz) 
İb l i s. Zavallı!.. Baq, cılız bir qurşun da sənə itaət etməyir. Həm də nə çocuqca 
sayğısızlıq!? Sən vulkanı qıvılcımlamı söndürmək istəyirsən? (Qoltuğundan çıqardığı 
ufaq bir makinadan Arifin üzərinə dumanlı alav püskürür) Al, bu bəndən sana bir dərs 
olsun. 
A r i f. Ah nə dəhşət!.. (Bayılıb havuz kənarındakı sıra üzərinə yıqılır) 
İb l i s. Saqın, bir də həddini aşma! Imdi bayılsan bir də qiyamətdə ayılacaqsın. 
(Uzaqlaşır) 
 
Köşkdə həzin və şikayətli musiqi çalınır. Bu halda gözəl qiyafətli, munis baqışlı 
Sima izindən ayrılmayan tunc geyimli, yağız çöhrəli Tuncərlə bərabər ağaclıqdan 
çıqar. Təlaş ilə yaqlaşır. 
150 
 
S i m a. O nə?.. Aman Tuncər! Durma, su ver! Adamcığaz bayılmışdır. (Arifin 
burnuna dərman qoqlatıb su sərpərlər) 
A r i f (gözlərini açaraq). Ah, mənə nə oldu? Rö’yamı görürəm? 
S i m a (onun qolundan tutub qaldırır). Əvət, həyat bir rö’ya, insanlar da rö’yada 
parlayıb sönən kölgələrdir. 
A r i f. Sənin kim olduğunu bilmək məraqsız deyildir. 
S i m a. Bən məhtablı mayıs gecələrinin ilıq busələrindən yaratılmış bir qızcığazım!.. 
A r i f. Əvət yüzündəki saflıq mayıs səhərindən tatlı və sevimlidir. Gözlərindəki 
süzgünlük və cazibə sevdalı gecələr kibi munisdir. 
Səsindəki lətif ahəng hər musiqidən gözəldir. Səndəki bu vüqar və əzəmət, bu incəlik 
və şətarət ən böyük sən’ətkarların ilhamını süsləyə bilir. Rica edərim, sən kimsin? 
S i m a. Mən bir çoq şairlərin, filosofların könlünü avlayan, ən yüksək və dərin 
düşüncələrdə qanat çalan bir dilək pərisiyim. 
A r i f. Adın nədir? 
S i m a. Sima! 
A r i f. Sən əski zamanlarda gəlsəydin, sevgi və gözəllik tanrıları qarşında diz 
çökərlərdi. 
S i m a. İmdi insanlar tanrılara inanmadıqları için səcdə etmək də istəməzlər. 
A r i f. Səni dünyada ən çoq məraqlandıran nədir? 
S i m a. Yalnız sülh və məhəbbət!.. Mən bəşəriyyət için çırpınan, qan izlərini silməyə 
çalışan sülh pərisiyim. (Munis və gülümsər baqışla uzaqlaşmaq istər) 
A r i f. Aman dur! Ta çocuqluqdan bəri könlüm sənin həsrətinlə çırpınır. Yalnız 
ayıqlıqda deyil, rö’yalarımda belə səndən ilham almaqdayım. 
S i m a. Təşəkkür edərim. (Yanındakı cəngavərə) Tuncər, gedəlim. 
A r i f (heyrətlə). Gerçəkdən Tuncərmi? Mən onu çoqdan tanıyıram. (Tuncərin əlini 
sıqar) Söylə, imdiyə qədər haralarda idin? 
T u n c ə r. Başıma gələnlər uzundur. Bir zaman tarlalarda, fabrikalarda çalışan 
əməkçilərə qoşuldum, bir zaman da cihangirlərə qarşı duran inqilabçılara yardımçı oldum. 
Lakin bu cəsarətim əfv olunmadı. İstibdad jandarmaları məni zəncirlədilər, kirli 
zindanlara atdılar. Nəhayət qarşındakı parlaq sima məni ağır üzüntülərdən qurtardı. İmdi 
izlədiyim yalnız bu gözəl pərinin diləkləridir. 
A r i f. Nə böyük səadət!.. Nə uğurlu inqilab!.. 
151 
 
S i m a (Tuncərə). Gedəlim. 
A r i f. Xayır getmə, sənin eşqinlə çarpan könlümü öksüz bıraqma! 
S i m a. Məni sevən izimdən ayrılmaz. (Uzaqlaşır) 
A r i f (heyrətli baqışlardan sonra). Ah, o bir yıldız kibi aqıb getdi. Bir xəyal kibi, bir 
rö’ya kibi süzülüb getdi. Xayır, mən onsuz yaşamam, onsuz yaşamam. (Simayı izləmək 
istər) 
R ə’ n a (uzun saçları omuzlarına dağılmış olduğu halda gecə kömləyində gəlir). Arif! 
Sana nə olmuş? Bu sözlər kimin içindir? 
A r i f. Hiç sorma. 
R ə’ n a. Gecə yarıdan keçmiş, niçin gəlib uyumayırsan? 
A r i f. Məni yalnız bıraq! 
R ə’ n a. Rə’naya qarşı bu soyuqluq nədir? Yenə gözlərinə kimlər göründü? Söylə, 
könlünü çalan hanki afətdir? Söylə! 
A r i f. O yosma bir qız, sevimli bir idealdır. Mən ona heyran oldum, ondakı 
yuksəkliyə vuruldum. (Sür’ətli adımlarla gedər) 
R ə’ n a (həyəcanlı). Nə sayğısızlıq!.. Məni yalnız bıraqdı, öksüz və kimsəsiz bıraqdı. 
Xayır, o məni atsa da mən onu təkbaşına bıraqmam. (İzlər) 
İb l i s (yandan çıqaraq). Şaşırma dur! Sən gecə kömləyilə onu izləyəməzsin. Yolda 
soyuq alıb məhv olarsın. 
R ə’ n a. Zərər yoq, onlar da məhv olmalıdır, mən də. 
İb l i s. Bu həyəcanlar yersizdir. 
R ə’ n a. Xayır, bu sayğısızlıq, xəyanət intiqamsız qalmaz. 
İb l i s. Əvət, intiqam ən müqəddəs bir vəzifədir. Gəl, mən bu yolda hiç bir yardımı 
səndən əsirgəməm. (Rə’nayı ridasının qanatları altına alır, qaranlıq çökər) 
 
Pərdə 
 
İKİNCİ PƏRDƏ 
 
Madriddə yüksək və möhtəşəm bir yapı... Sağda başqa evlər, solda güzlük ağaclar... 
İkindi çağı, bulutlu hava... Göy gürlər, şimşəklər çaqar... İb l i s ixtiyar professor 
qiyafətində – yağmurluğa bürünmüş olduğu halda – Rə’na ilə bərabər gəlir. 
Ara-sıra əli silahlı q a d ı n , erkəklər yoldan keçər. 
 
R ə’ n a. Aman, nə dəhşətli səfər!? Biz haraya gəldik, bura hansı şəhərdir? 
152 
 
İb l i s. Biz Madriddəyik,İspaniya paytaxtındayıq. Baq, bu qocaman, möhtəşəm yapı 
ən böyük universitet, ən parlaq mədəniyyət ocağıdır. 
R ə’ n a. Xayır, baqsana orada yataqlar və şəfqət bacıları var. 
İb l i s. Görünür, müharibədə yaralı düşənlər çoq olduğundan universiteti xəstəxanaya 
çevirmişlər. 
 
Hava aydınlaşır. Bir yığın silahlı-silahsız ispanyol qızları və dəliqanlıları şaqraq və 
oynaq bir çalğı ilə gəlib keçərlər. İki qızla iki dəliqanlı da rəqs edər. Bu sırada uzun, 
ağ kömləkdə şux, gözəl bir ispanyol qızı Ema şəfqət bacıları ilə bərabər xəstəxanədən 
çıqar, tamaşa edərlər. Sonra Ema yoldan keçən tüfəngli, patrondaşlı bir 
dəliqanlıyı yumşaq və zərif ahəng ilə səslər. 
 
E m a. Kastilyo!.. (Qapı arqasında gizlənir) 
K a s t i l y o (dönüb baqar, heyrətlə). Kim o? Mənimi çağırdılar!? 
Bu, gözəl Emanın səsinə bənzəyir. (Bir də düşündükdən sonra) Xayır, onun burada nə 
işi? (Uzaqlaşmaq istər) 
E m a (çıqar, yenə səslər). Kastilyo!.. Kastilyo!.. 
K a s t i l y o (dönər, sevinc ilə). Ema, sən burdamısın? 
E m a. Əvət, xəstələrə baqıram. Sən haraya? 
K a s t i l y o. Aşağıda köprü başında gecə növbətçisiyim. 
E m a. Sənidəmi əskərliyə aldılar? 
K a s t i l y o. Xayır, könüllü yazıldım. 
E m a. Yaşa, var ol! Bilsən nə qadar sevindim. Gəl!.. Gəl!.. Səni... (Qucaqlayıb öpər) 
baq böylə!.. 
K a s t i l y o. Qız! Şaşırdınmı? Kənardan baqıb görürlər. 
E m a (incə qəhqəhəylə). Görsünlər, nə olur? (Bir daha öpər) 
R ə’ n a (İblisə). Aman, nə sayğısızlıq, nə utanmazlıq!? 
İb l i s. Bunlar sizlərə bənzəməz. Avropalıların sevişiböpüşmələri daha azaddır. 
 
Bu sırada tüfəngli X a l i d, mərakeşli ə r ə b yoldan keçər. Onların öpüşdüklərini 
görür. 
 
X a l i d. Kastilyo! Kastilyo! Gecikmiyəlim. 
E m a (diksinərək). Uf, əsmər ilan! Bu haradan çıqdı? 
K a s t i l y o. Saqın, Xaliddən ürkmə, o, çoq namuslu adamdır. 
 
Başqa ərəblər yurdumuzu taladıqları halda o, faşistləri bıraqdı, bizim 
tərəfə keçdi. Həm də bu saat mənimlə bərabər növbətə duracaq. 
 
153 
 
E m a. İnanma, yabançılar xain olur. 
K a s t i l y o. Xayır, onun könlü bizimlədir. (Dönərək) Xalid gedəlimmi? 
X a l i d. Gedəlim. (Kastilyonun qulağına) Ee gördüm, öpüşdüyünüzü gördüm. 
K a s t i l y o. Necədir? Bəyəndinmi? 
X a l i d. Barəkallah! Maşallah! Oynaqdır, şaqraqdır. 
K a s t i l y o. Başqası deyil, nişanlımdır. Bu yaqınlarda evlənəcəyik. 
X a l i d (Emaya gülümsəyərək). Çoq mübarək, gözəl qızdır. İşvəlidir, nəş’əlidir. 
K a s t i l y o. Öz aramızdır, Emayı bir az diksindirdin. 
X a l i d. Niçin? Mən adam yeyən deyilim. 
E m a. Necə? Adam yeyənmi? (Şaqraq gülüşlə...) 
X a l i d. Sözlərim tuhafmı göründü? Bütün dünya bir-birini yeməyirmi? 
E m a. Əvət haqsız deyilsiniz. 
K a s t i l y o. Xalid çoq incə adam!.. O, gözəl ud çalar, gözəl şərqi də söylər. 
E m a. Hanya, mən görmədim. 
K a s t i l y o. Haydı, bir-iki ağız söyləsənə! 
X a l i d. Ba...ş üstünə (ərəb ahəngilə oqur) 
 
Səni ürkütdümü halım, çiçəyim! 
Öylə yan baqma, aman sevdicəyim! 
O baqışlar, o duruşlar, o əda 
Qoparır fırtınalar ruhumda. 
 
Gözlərin qoymadı taqət məndə, 
Bir daş olsam da gözüm var səndə. 
Edəməm könlümü əsla məcbur, 
Səni kim görsə xəbərsiz vurulur. 
 
K a s t i l y o (əlilə onun omuzunu oqşayaraq). Bravo!.. Bravo!.. Haydı sən yavaş-
yavaş yürü, mən də gəlirim. 
X a l i d (başını oynadıb gülümsər). Əvət, məsələ mə’lum! (Qulağına) Iş vaqtı öpüş 
yasaqdır. Gecikmə, tez gəl! (Uzaqlaşır) 
K a s t i l y o. Bu saət əzizim, bu saət. 
E m a (əlilə nişanlısını itələr, darğın). Get, get, sən də bərabər get! 
154 
 
K a s t i l y o. Ema! Yetər, aradan nələr keçdi? Nə oldu sana? 
E m a. Nə olacaq? Qarayı gördün də ağı unutdun. Anlat görüm üç gündür haradasın? 
K a s t i l y o. Gecə-gündüz qışlada məşq edirik. 
E m a. Olsun, bir gəlib aramaq, sormaq yoqmu? 
K a s t i l y o. Sən bilirsən ki, vətən eşqi və vətən qurtuluşu hər şeydən yüksək və 
müqəddəsdir. 
E m a. Olsun, mən də vətənin bir üzvü, bir parçası, bir yavrusu deyilmiyim? 
K a s t i l y o. Vətən anadır. Bütün sevgilər ana məhəbbəti qarşısında sönük qalır. 
E m a. Bilirəm, məndən soğumuşsun. (Əlilə itər) Get, get, yolundan qalma! 
R ə’ n a. Nə tuhaf!.. Həm sevişir, həm çəkişirlər. 
İb l i s. Baqma, çəkişmək də sevişmənin bir nevidir. (Ağac dibindəki sıra üzərində 
otururlar) 
K a s t i l y o (xəstəxanəyə girmək istəyən Emaya). Getmə, dur! 
E m a (nazlanır). İstəməm, xayır. 
K a s t i l y o (qolundan tutaraq). Bəri gəl! Çocuqluq, dəlilik yetər! 
E m a (cibindən kiçik bir revolver çıqarır). Sus, bir də böylə təhqir etsən, özümü 
öldürrəm. Bilirsən ki, imdi insanların bir qurşun qadar dəyəri yoqdur. 
K a s t i l y o. Anladım, əvət, anladım. Çocuq da mənim, dəli də, oldumu? 
E m a (şən və oynaq). Baq böylə!.. Bu cəvab xoşuma getdi. 
K a s t i l y o (onun əlini sıqaraq). Bağışla, çoq gecikdim. (Getmək istər) 
E m a. Dur, sözüm daha bitmədi. Nevbətdən sonra anamın yanına uğrarsın, saqın 
unutma! 
K a s t i l y o. Niçin? Gərəkli bir işmi var? 
E m a. Səninlə toy haqqında danışacaqdır. 
K a s t i l y o. Bilirsən ki, yerimiz dardır, geniş oda bulayım da sonra. 
E m a. Lazım deyil, bizə köçərsin, bu günlərdə evlənməliyik, vəssalam! 
K a s t i l y o. Nə olmuş canım, dünya dağılmadı ki!? 
E m a (ayağını yerə vuraraq). Mən öylə istərəm, eşitdinmi? Anam kimsəsizdir, tək 
başına bıraqmaq olmaz. 
155 
 
K a s t i l y o. Çoq gözəl, haydi gəl səni bir daha qollarım arasına alayım. (Qucaqlayıb 
öpür. Xızlı adımlarla uzaqlaşır) 
 
Bu sırada qucaqları – kağızlara sarılmış konserv, şəkər, çay, bisküvi və başqa şeylərlə 
dolu bir yığın qadın, erkək qarşıdakı evdən çıqarlar. 
 
E m a. Natella!.. Natella!.. (Deyə, onların arasındakı gənc qadına doğru qoşar, 
öpüşürlər) 
N a t e l l a. Ema! Necəsin, gülüm? 
E m a. Yaqşıyım, sənin keyfin? 
N a t e l l a. Çoq şükür. 
E m a (uzaqlaşan nişanlısını çağırır). Kastilyo, Kastilyo! 
K a s t i l y o (geri dönər). Nə var, Ema? 
E m a. Yolunuz birdir, Natellaya yardım et! 
N a t e l l a. İstəməz, zəhmət çəkməyin. 
K a s t i l y o. Ver, ver! Hiç bir zəhməti yoq. (Şeylərin yarısını alır) 
Ee... e nə bolluq canım!? Bunları sizə kim paylayır? 
E m a. Kim paylayacaq?.. Bizimkilər! 
K a s t i l y o. Yenə müəmma söyləyirsən. 
N a t e l l a. Xayır, müəmma deyil. Bu şeylər cihan proletarları tərəfindən bizə 
hədiyyədir. Həm də çoq qismi böyük Sovetlər İttifaqından göndərilmiş. 
E m a (şən və öyünürcəsinə). Əvət biz yardımsız və kimsəsiz deyilik. (Natellaya) 
Bağışla, unutdum. Çocuq hanı? Evdə yalnızmı bıraqdın? 
N a t e l l a. Xayır, yalnız deyil, anamla xəstə qardaşım bizdədir. 
K a s t i l y o. Ərin harda? 
N a t e l l a. Madrid altında pulemyot başında. 
İb l i s. Acıyın bizə, Allah eşqinə yardım edin. 
E m a. Siz kimsiniz? 
İb l i s. Talesiz bir professor!.. Gözlərim zəhərli qaz və başqa kimya təcrübələrində 
kor olmuş. 
N a t e l l a. Uf, bilməm bu alimlər zəhərli qazlarilə, yaqıcı makinalarıyla insanlardan 
nə istəyirlər. 
K a s t i l y o. Onların bir çoq kəşfiyyatı bəşəriyyəti umulmaz vəhşiliyə, 
qorqunc fəlakətlərə sürükləyir. 
İb l i s (dərindən ah çəkərək). Əvət, yavrum, bizim elmimiz cəhalət qadar iyrənc və 
uğursuzdur. Ona görə də Allah məni öz əlimlə cəzalandırdı. Uf, lə’nətlər olsun mənim 
taleyimə! 
156 
 
N a t e l l a. Keçmiş artıq, üzülmək yersizdir. (Rə’nayı göstərir) Bu kimdir? 
İb l i s. Qızımdır. Bizə sığınacaq yer verin. 
K a s t i l y o (gülərək). Yerimiz olsaydı toyumuzu beş gün əvvəl yapardıq. 
E m a (sinirli). Sözü çeynəmə, dedim a, bizə köçərsin, vəssəlam! 
N a t e l l a. Gedəlim, çocuq acdır. 
K a s t i l y o. Haydi, haydi! (Sür’ətli adımlarla uzaqlaşırlar) 
E m a. Uğurlar olsun! (Əlini dodaqlarına götürür) Natella! Unutma, körpəciyəzi 
mənim yerimə də öpərsin. 
N a t e l l a. Yaqşı, gülüm, yaqşı. 
R ə’ n a. Uf, səbrim tükəndi, Arif harda? 
İb l i s. Üzülmə, bu saat gəlib çıqar. 
E m a (beş-altı adım yürür, yana). Bəlkə bunlar acdır. (Dönüb yaqınlaşır) Professor! 
Yeyib-içməyə ehtiyacınız yoqmu? 
İb l i s. Xayır. (Rə’naya) Bəlkə sən bir şey istərsin. 
R ə’ n a. Bir parça əkmək olsaydı... 
E m a (onu xəstəxanəyə götürür). Gəliniz, yaqşıca makaron şorbası da var. 
İb l i s. Get, qızım, mən burdayam. (Gedərlər) 
 
Birinci, ikinci, üçüncü və dördüncü şeytan ortaya fırlayaraq İblisə qarşı əyilirlər. 
 
H a m ı s ı b i r d ə n. Salam böyük ustamıza! 
İb l i s (qıvılcımlar saçan gözlərini açaraq). Nə var, nə xəbər? 
B i r i n c i ş e y t a n (alman tipli). Ən parlaq müjdələr!.. Mən Hitler Almaniyasını 
dolaşdım, özümüzə bir çoq məsləkdaş qazandırdım. Oradakı əməkçilərdən başqa hər kəs 
qan-qan – deyə qızmış canavar kibi dünyaya meydan oquyurlar. 
İb l i s. Alqış sana, alqış səndəki baş-qulağa! 
B i r i n c i ş e y t a n. Halbuki sən mənə başarıqsız, yaramaz deyirdin. 
İb l i s. İncimə, quzum, pişik balasını sevdiyindən dişlər. 
B i r i n c i ş e y t a n (əyilir). Təşəkkür edirəm. Çoq lütfkarsınız. 
İb l i s. Haydi, sən yenə Almaniya tərəflərinə dön, hiç bir zaman iş başından ayrılma! 
B i r i n c i ş e y t a n. Göz üstə, baş üstə! (Hoplayaraq uzaqlaşır) 
İb l i s (yapon qılıqlı ikinci şeytana). Ehe, sən burada nə gəzirsən? 
157 
 
İk i n c i ş e y t a n. Təcrübəmi artırmaq istəyirəm. 
İb l i s. Nə sarsaqlıq!? Niçin Mancuriya və Çin tərəflərini bıraqıb gəldin? Oralarda az 
işmi var? 
İk i n c i ş e y t a n. Məraq etmə, oradakı yapon generalları, yapon diplomatları 
fitnəkarlıqda bizdən daha açıqgözlü və mahirdirlər. Hər gün yeni bir fırıldaqla çinliləri 
bir-biri üzərinə saldırırlar. Hər gün yeni qırğınlar törədib soyğunçuluqdan, qan içməkdən 
doymayırlar. 
İb l i s. Saqın, o cəbhəyi unutmaq olmaz. Həmən oraya uçmalı! Həm də radio kibi, 
elektrik kibi, eşitdinmi? (Ayağını yerə vurur) Haydı, rədd ol! 
İk i n c i ş e y t a n. Bu saət. (Əyilib gedər) 
İb l i s (italyan tipli üçüncü şeytana). İmdi sən söylə! 
Ü ç ü n c ü ş e y t a n. Mən Italiyada girib çıqmamış bir yer bıraqmadım. Ordakı 
başçılar sizin iltifat və mükafatınıza layiq insanlardır. Onlar gecə-gündüz almanlarla 
bərabər tanklar, aeroplanlar, zəhərli qazlar, yaqıcı bombalar göndərib Ispaniya faşistlərinə 
yardım edirlər 
İb l i s. Çoq gözəl. (İspanyol tipli dördüncü şeytana) Səndə nə xəbərlər var? 
D ö r d ü n c ü ş e y t a n. Hər şey yerində. Bütün faşizm çetələri general Frankoya, o 
da mənim göstərişlərimə tabedir. Bu saət Madrid üç tərəfdən araya alınmış. Xalq ordusu, 
milis və işçi alayları qorqu altındadır. (Uzaqda iki-üç top patlar. Təyyarə uçuşları eşidilir) 
İb l i s. Bu nə? 
D ö r d ü n c ü ş e y t a n. General Franko gecə hücumuna başlayır. 
İb l i s. Daha durmaq yaramaz. Siz də onlara yardımçı olun! Hər tərəfdən bombalar, 
güllələr yağdırılsın, gözəl paytaxt yanğın yerlərinə dönsün. 
Ü ç ü n c ü ş e y t a n. Əmin ol, daş daş üstündə qalmayacaq. 
D ö r d ü n c ü ş e y t a n. Gedəlim. (Qoşaraq gedərlər, səhnə 
işıqlanır) 
R ə’ n a (gəlir). Nə oldu Arif? Gəlib çıqmadımı? 
İb l i s (qarşıda görünən əli sarılı Ariflə həmşirə qiyafətli Simayı göstərir). İştə yeni 
vurulduğu Sima ilə bərabər! 
R ə’ n a (sinirli). Uf, bütün vücudum sarsılmağa başladı. Məndə qüdrət olsaydı, hər 
ikisini əlimlə parçalardım. 
İb l i s. Səbirsiz olma, yeri gəldikdə hər ikisindən intiqam alarsın. (Bir yana çəkilib 
görünməz olur) 
158 
 
R ə’ n a (Simayı qısqanc və kinli baqışla süzərək). Ah, nə qadar nazlı və məğrur!.. O, 
Püsküllü yıldız qadar zəhərli və şairanədir. (Kəskin adımlarla ona yaqlaşaraq) Gözəl qız! 
Məni dinlə!.. Sən kimsin? Şeytanmısın? Pərimisin? Cəlladmısın?.. Söylə, məndən nə 
istəyirsən? 
A r i f (şaşqın). Rə’na! Səni buraya kim gətirdi? Hansı duyğular sürüklədi. 
R ə’ n a (nifrətlə). Söylətmə məni, çəkil! (Simayı yaqalar) Ah, sən məndən nə 
istəyirsən? Söylə, mənim suçum nədir ki, zəhərli dırnaqlarınla könlümü parçalayırsın? 
S i m a. Bil’əks, mən yaralı gönüllərə hörmət bəslərəm, kimsəsiz və öksüzləri 
sevindirmək istərəm. 
A r i f. Əvət, o, insan üzüntülərinə şəfqət nuru sərpən yüksək və nəcib bir simadır. 
R ə’ n a. Sən sus, yaralarımı yenidən qanatma! 
S i m a. Rə’na! Könlünü mənə açsaydın, bəlkə bir təsəlli, bir çarə bulurdum. 
R ə’ n a. İstəməm. Mən mərhəmət dilənçisi deyilim. 
A r i f. Saqın! Yersiz şübhələrə qapılma! Sima insaniyyət sevgisilə, mərhəmət 
duyğusuyla çırpınan bir xilqətdir. Yalnız deyil mən, hər vicdan sahibi, hətta hissiyyata 
qapılan Rə’na belə, bir çocuq kibi ona sarılmalıdır. Sən bugünkü İspaniyayı başdan-başa 
gəzib görsəydin, bizim nə acılar, nə üzüntülər çəkdiyimizi anlardın. (Bu sırada sədyələr 
üzərində universiteyə daşınan yaralıları göstərir) İştə, gözlərini aç da seyr et! Bu 
ölkədə yüz minlərcə yaralı döyüşçülər, yoqsulluq içində çırpınan xəstə qadınlar, kimsəsiz 
çocuqlar qəhr olub getməkdədir. Onlara yardım əlini uzatmaq bir günah isə, gerçəkdən 
Sima da, mən də suçluyuq. Niçin düşünməyirsən? Bütün dünya əməkçiləri hər yerdən, hər 
diyardan buraya yeyəcək, geyəcək göndərirlər. Hər yandan yığın-yığın könüllülər kömək 
için aqışırlar. Yalnız bizmi bu yüksək duyğulardan məhrum olacayıq? Yalnız bizmi 
amansız qırğınlara seyrçi qalacayıq? 
S i m a (kömləyinin qolunu yuqarı çəkərək sarılı yeri göstərir). Baqsana! Bu mənim 
qolum, o da Arifin əli!.. Iştə bizim mükafat! Qanlı faşistlərdən aldığımız mükafat!.. 
R ə’ n a (ah çəkər). Əvət hqlısınız, mən xain İblisə uydum. (İblisi göstərmək için 
arqaya baqaraq) O mənim yüksək duyğularımı zəhərlədi, həm də bir anda hiçliklərə 
gömülüb yoq oldu. 
S i m a (onun əlini əlləri içinə alaraq). Hiç zərər yoq, keçən yanlışlar için üzülmə! Bir 
həqiqət gec anlaşılsa da, yenə həqiqətdir. 
159 
 
Gəl sən də, mən də bir həmşirə kibi uca diləklər uğrunda çalışalım. Baq bütün evlər 
başdan-başa yaralıdır. Gəl, o fədakar qəhrəmanlara, onların xəstəlik və aclıq pəncəsində 
qıvrılan ailələrinə yardım edəlim. (Qoltuğundakı ağ, uzun kömləyi ona geydirir) Al, bu da 
sənin. Baq, nə gözəl yaraşır. 
R ə’ n a. Təşəkkür edirəm. 
S i m a. Gəliniz, Rə’na bir az rahtlansın. (İçəri girərlər) 
 
Muzika. Silahlanmış z a b i t l ə r , ə s k ə r l ə r , i ş ç i q a d ı n l a r v ə e r k ə k l ə r , dürlü 
qiyafətli a v r o p a l ı g ö n ü l l ü l ə r T u n c ə r l ə bərabər gəlir. 
 
E m a (şəfqət bacılarilə bir yerdə tamaşaya çıqar, ən sonra gələnləri əlilə göstərir). 
Baqsana, o zabitlərlə gələn baş komandan general Miaxadır. (Yanındakılara) Dinləyəlim. 
Görünür, nitq söyləyəcək. 
M i a x a (kəskin və kinli ahəng ilə). Vətəndaşlar! İsyançı faşizm ordusu getdikcə 
azmağa başlayır. Gecə-gündüz vəhşi hücumlardan vaz keçmirlər. Inkvizisyon cəlladları 
kimi önlərinə gələni yaqıb-yıqmaqdan çəkinmirlər. Universitetlər, muzeylər, xəstəxanələr 
tiyatrolar top güllələrilə dağılır. Bütün mədəniyyət ocaqları alman və italyan bombalarilə 
yanıb külləri göylərə savrulur. Vaqtilə keçmiş ərəblər Tariq ibn Ziyad ordusilə bu ölkəyi 
sardılar. Lakin mevhumatçı papaslarquyruğunda sürünən xalqımızı tənbəllik və cəhalət 
uyqusundan diksindirdilər. Onların göstərişilə sən’ət və əkin işlərimiz ilərilədi. Tibb və 
fəlsəfə fakültələrimiz yüksəldi. Halbuki, imdiki mərakeşlilər faşistlərə uyaraq qadın və 
çocuq tanımayırlar. Yaqıb-yıqmaqdan başqa bir şey bilməyirlər. 
T u n c ə r. Qəhr olsun oğrular, quldurlar! 
C a m a a t (yumruqlarını havada sallayaraq). Qəhr olsun! 
M i a x a. Almanlar, italyanlar hüququmuzu ayaqlar altında çignəyir. Biz bu 
vicdansız, bu amansız soyğunçuları ölkəmizdən qovmalıyıq. 
T u n c ə r. Rədd olsun qanlı cihangirlər! 
C a m a a t. Rədd olsun! 
M i a x a. Asi generallar ölkəyi aclıqdan qırmaq istəyirlər. 
C a m a a t. Məhv olsun! 
N a t e l l a (saçları dağınıq, başı alavlı, köksü yaralı olduğu halda gələrək dəhşət və 
həyəcanlar içində bağırır). Ah, eyvah! Onlar bizi qəhr etdilər. Yurdumuzu, yuvamızı 
dağıtdılar. Onlar!.. O yırtıcı haydutlar evimizə benzin səpib atəşlədilər. General Miaxanın 
əsir düşmüş ailəsini məhv etdilər. 
160 
 
M i a x a (yana). Oh... Alçaqlar!.. Rəzillər! 
N a t e l l a. Onlar mənim ağsaçlı anamı, xəstə qardaşımı süngü altında parçaladılar. 
Südəmər çocuğum, o mə’sum yavrucuğum beşikdə qaldı, alavlar içində külü havaya 
savruldu. (Çılğınca fəryad ilə) Ah, yavrum! Talesiz yavrum!.. (Hıçqırıqlar içində bayılıb 
düşər, alıb içəri götürürlər) 
 
Bu sırada pulemyot və təyyarə səsləri eşidilir. Ətrafda bombalar patlar, 
alav dalğaları yüksəlir. 
 
M i a x a. Vətəndaşlar! Erkək-qadın, sosialist-bitərəf, bütün cümhuriyyətçilər 
bilməlidir ki, mənim həlak olmuş ailəmin acı sərgüzəşti vətən fəlakətləri qarşısında hiçdir. 
Hər kəs ölkə müdafiəsi uğrunda, hüquq və hürriyyət yolunda birləşməli, Ispaniya faşizm 
məzarı olmalı, haydi, arş iləri! 
C a m a a t. Ya zəfər, ya ölüm! 
 
Coşğun muzika... Kinli adımlarla savaş meydanına doğru hərəkət edərlər. 
 
İb l i s (qızıl qiyafətdə görünür, daşqın sevinc ilə). Aman, nə dəhşətli yanğınlar! Nə 
parlaq mənzərələr!.. Artıq qəsvətli qaranlıqlardan əsər yoq. Gecə-gündüzdən seçilməyir. 
İki dəniz, iki tufan bir-birilə çarpışır. İki aqın, iki sinif qarşı-qarşıya gəlmiş. Oğul babayı, 
qardaş qardaşı tanımayır. Bir yanda əmək qəhrəmanları, bir yanda faşizm cəngavərləri 
birbirini boğazlayır. Kimsə kimsəyə aman verməyir, kimsə kimsəyə acımayır. Neron sağ 
olsaydı bu parlaq mənzərəyə məftun olurdu. Həm də özünü yeni əsrin neronları yanında 
pək küçük bulurdu. 
 
Gurultu və çarpışmalar getdikcə qızışır, top güllələri bir-birinin ardınca patlar. Ətrafdakı 
pəncərələrdən, divarlardan bir neçəsi devrilir. Üçüncü və dördüncü ş e y t a n 
qoşaraq gəlir, İblisə qarşı əyilirlər. 
 
Ü ç ü n c ü ş e y t a n. Aman, nə qorqulu döyüşlər!.. 
İb l i s. Cümhuriyyət ordusu nə halda? 
Ü ç ü n c ü ş e y t a n. Dəhşət!.. İçlərində öylə qəhrəmanlar var ki, tanklar üzərinə 
atılmaqdan çəkinməyirlər. 
D ö r d ü n c ü ş e y t a n. Buna baqmayaraq, faşistlər bu saət onları geri püskürtdülər. 
İb l i s. Niçin? Bu olur şeymi? 
D ö r d ü n c ü ş e y t a n. Onlar texnika və silahca daha güclüdür. (Əlilə göstərir) 
Baqsana, xalq alayları geri çəkilməkdədir. 
161 
 
İb l i s (iləriləyib baqar). Əvət, doğru, haydi bir yana çəkiləlim (Uzaqlaşırlar) Xalq 
ordusu və gönüllülər çarpışa-çarpışa səhnəyə çəkilir. Vuruşan erkək və qadınlardan 
yaralanıb düşənlər olur. 
B i r i n c i y a r a l ı (qadın... yıqılaraq). Ah, xainlər, alçaqlar! 
İk i n c i y a r a l ı. Hər şey bitdi, gözəl vətən ayaqlar altında çignənib getdi. 
M i a x a. Haydi geriyə, nizam ilə geriyə!.. Düşmanı hər tərəfdən araya almalı, daha 
kəskin və ağır zərbə endirməli!.. 
 
Səhnədən çəkilirlər. İspanyol, mərakeşli, alman və italyan qiyafətli qiyamçılar atışaraq 
ilərilər. General Franko da onların arasında görünür. 
 
B i r i s p a n y o l. Çəkilin, yol verin! 
M ə r a k e ş l i. O kimdir? 
I s p a n y o l (əlilə göstərir). Baş komandan general Franko! 
F r a n k o (gəlir). Qəhrəman silahdaşlar! Xalqı sosializmaya və kommunizmaya 
doğru sürükləyənlər əzildi. Tanrının yardımilə cümhuriyyətçilərə üstün gəldik. 
Ordumuzdakı almanlar və italyanlar böyük cəsarət göstərdilər. Yigit mərakeşlilər də 
qaplan kibi çarpışdılar. 
B i r a l m a n z a b i t i. Yaşasın birlik və yenilməz qüvvət! 
F r a n k o. Yaşasın müzəffər ordumuz! 
T u n c ə r (kənarda durub dinlədikdən sonra sərt və kəskin). Xayır, bu zəfərlər sizi 
öyündürməsin. Bu sərxoşluq və sevinciniz çoq sürməz. Sizin yardımçınız bir yığın 
cihangirlərsə, bizim arqamızda bütün cihan əməkçiləri durmuş. 
F r a n k o. Bu nə azğınlıq, bu nə cəsarət? 
A l m a n z a b i t i. Onun gözlərində kin və xəyanət dalğalanır. 
T u n c ə r. Sizə xain olsam da sınıfdaşlarıma xain deyilim. 
F r a n k o (qızğın). Sən kimsin? 
T u n c ə r. Mən əmək dünyasının yenilməz bir əskəri, inqilab cəbhəsinin sarsılmaz bir 
nəfəriyim. Mən qabarlı əllərin, tərli alınların yılmaz bir rəmzi, sarsılmaz bir 
nümayəndəsiyim. 
F r a n k o. Bu hərif susdurulsun. 
Ə t r a f d a k ı l a r. Oh!.. (Deyə hücum edərlər) 
T u n c ə r. Durun! Mənə qulaq verin. Əcəba sərxoşmusunuz, kormusunuz? Xain 
generallara uyub da qardaş qanına susamaqda bir 
162 
 
şərəfmi var? Niçin ana-bacılarınızı, qadın və çocuqlarınızı düşünməyirsiniz? Əcəba siz də 
bizim kibi əmək yavruları deyilmisiniz? Qırıb-çatdığınız qurbanlar öz yurtdaşlarınız 
deyilmi? Yaqıb-yıqdığınız bu gözəl vətən sizin deyilmi? 
F r a n k o. Bizimdir. Lakin bıraqmarıq ki, hər baldırı çıplaq bu ölkədə ixtilal çıqarsın, 
hər gün yeni bir tufan qoparsın. Biz yalnız vətənin səadət və istiqlalını istəyiriz. 
N a t e l l a (xəstəxanədən çıqar, son sözləri eşidərək çılğınca ahəng ilə). Aman o 
xaini dinləməyin! Onu izləyən cəlladlara qulaq verməyin! Onlar taundan, vəbadan 
qorqulu, qıtlıqdan və ölümdən dəhşətlidir. 
İt a l y a n z a b i t i. Sus, bir cılız qurşun səni susdurar. (Revolverini çıqarır, atarkən 
açılmaz) 
N a t e l l a (önə atılaraq xəncərlə onu köksündən yaralar). Haydı 
gəbər! Xain canavar!.. (Natellayı boğazından yaqalar) 
T u n c ə r. Bıraq onu, şərəfsiz (Revolverlə atəş açar) 
İt a l y a n z a b i t i. Ax, axx... (deyə yıqılır) 
T u n c ə r. Qardaşlar! Bu qanlı cənazələrdən ibrət alın! O vəhşi komandanlardan, o 
vicdansız qatillərdən uzaqlaşın! 
F r a n k o. Yetər, bu xain cəzasına yetirilsin. 
B i r d ə l i q a n l ı (faşist zabiti). Xayır, o xain deyil. 
B i r b ö l ü k (Zabitin əskərləri). Xayır, o xain deyil. 
F r a n k o. Sapqın sənsin!.. 
D ə l i q a n l ı. Yetər, biz bundan sonra hər alçağa qul olmayacayıq. 
B ö l ü k. Biz cəllad deyilik. (Dəliqanlı ilə bərabər Tuncər tərəfinə keçərlər) 
D ə l i q a n l ı. Biz qardaş qanı aqıtmayacayıq. Vətən xainlərinə uymayacayıq. 
B ö l ü k. Yaşasın vətən! Yaşasın istiqlal! 
 
Bu sırada S i m a ilə R ə’ n a xəstəxanədən çıqar, onları dinlərlər. 
 
F r a n k o (yanındakı əskərlərə). Gözləriniz kormu? Qulaqlarınız sağırmı? Haydı, 
yaylım atəş!.. (Tüfənglər nişan alır) 
S i m a. Durun, siz dəli olmuşsunuz. Siz insanlıq şərəfini ayaq altında çignəyən 
vəhşilərsiniz. Sizdə vicdan yoqsa, düşüncə dəmi yoqdur? 
A l m a n z a b i t i. Al, bu sana ən parlaq cəvab (Revolver patlar) 
S i m a (yaralanıb düşər). Ah, alçaq! 
T u n c ə r. Barbarlar! Vicdansızlar! 
163 
 
R ə’ n a. Onlar çıldırdılar. 
N a t e l l a. Yardım et, içəri götürək. Simayı qaldırıb xətəxanəyə götürürlər. 
T u n c ə r (bölüklə bərabər silaha sarılaraq). Rədd olsun cəlladlar! 
B ö l ü k. Rədd olsun! 
F r a n k o. Haydı atəş!.. 
 
Hər iki tərəf hücuma keçərək atışırlar, coşğun muzika... 
 
M i a x a (gur səslə). Xırsızlar!.. Uğursuzlar!.. 
 
Deyə xalq alayları və könüllülərlə bərabər arqadan hücum edər. K a s t i l y o ilə Xalid 
də onların arasında görünür. Faşistlərdən bir neçəsi yaralanıb düşər. 
 
B i r i n c i y a r a l ı. Ah, dəhşət!.. Məhv olduq. 
İk i n c i y a r a l ı. Bizi aldatdılar. Xəyanət bizi məhv etdi. Bu sırada qaçanlardan biri 
Kastilyoyu qurşunla köksündən yaralar. 
K a s t i l y o (yıqılaraq). Ah, namərd! Məni namurad qoydun. Ona... Sevgili Emaya... 
Həsrət qaldım. 
E m a (çıqıb onun vurulduğunu görür. Söylədiyi sözlərdən mütəəssir olaraq 
yaqınlaşır. Yaralı fəryad ilə). Ah, Kastilyo! Məni yalnız bıraqma! Mən sənsiz 
yaşayamam. (Onun başını qolları arasına alıb hönkürhönkür ağlar) 
K a s t i l y o. Xayır, sən yaşa!.. Düşmanlardan mənim... qanımı... al. Ema!.. Ağlama!.. 
(Ölür) 
E m a. Ah, o susdu, bir şam kibi parlayıb söndü. (Kinli) Xayır Kastilyo, xayır, mən 
daha ağlamayacayam. (Kastilyonun tüfəngini qaparaq) Sənin qanını öz silahınla 
alacayam. 
M i a x a. Haydı vətəndaşlar! Bu qız sizə örnək olsun! Hücum!.. 
İləriyə hücum!.. 
 
Coşğun muzika... 
 
H ə r t ə r ə f d ə n. Urra, urra, urra!.. 
 
Deyə Emayı izləyərək qaçanları qovarlar. 
 
Pərdə 
164 
 
ÜÇÜNCÜ PƏRDƏ 
 
Belçikada sülh qurultayı... Salonun sağ tərəfində rəyasət hey’ətinə məxsus masa və 
qoltuqlar qoyulmuş. Hey’ət ə’zaları dürlü millətlərə mənsubdur. Yanlarda mühərrirlər 
və katiblər yerləşmiş. Ortadan sola doğru nümayəndələr oturmuşlar. 
 
S ə d r (ingiliz lordu ayağa qalqaraq). Həzərat! Mən Avropanın mərkəzində qurulan 
böyük sülh qurultayını açıq e’lan edirəm. Buraya hər dövlətdən nümayəndələr gəlmiş, hər 
kəsin mə’lumu olduğu üzrə son zamanlardakı müharibə qorqusu 1914-cü ilə görə daha 
ağır, daha dəhşətlidir. Biz sülh uğrunda yaqşı mübarizə etmək için millətlər məclisinə 
tə’sir göstərməliyik və beynəlxalq tərk-silah məqsədilə tərtib olunmuş plan əsasında 
hərəkət etməliyik. Imdi hörmətli Sovet nümayəndəsinə söz verilir. 
 
Alqışlar. 
 
S o v e t n ü m a y ə n d ə s i (xitabət kürsüsünə çıqaraq). Möhtərəm cənablar! Bizə 
aydındır ki, yer yüzündə sülh istəyənlər müharibə tərəfdarlarından qüvvətlidir. Çünki 
onların arqasında hərbə qarşı kin və nifrət bəsləyən xalqlar durmuşdur. Lakin bu 
yetərmi?.. Xayır. İçimizdə öylə hökumətlər var ki, yeni əsrə qan və dəmir əsri – deyə 
dodaq gəmirməkdədirlər. 
B ə’ z i n ü m a y ə n d ə l ə r (yerlərindən). Rədd olsunlar. 
İb l i s (kibar qiyafətli, ortayaşlı, qurnaz baqışlı bir papas... Papa vəkili rolunda 
olaraq, yanında oturan nümayəndə qılıqlı üçüncü, dördüncü şeytana). Bu təcavüzdür. 
Ü ç ü n c ü və d ö r d ü n c ü ş e y t a n (yüksəkdən). Bu təcavüzdür. 
B i r i n c i a l m a n n ü m a y ə n d ə s i (yerindən qalqaraq). Əvət, təcavüz!.. 
Başqalarının hüququna təcavüz!.. 
A r i f (yerindən). Xayır, deyil. 
S ə d r (zilə basaraq məclisdəkilərə). Oturun! (Natiqə) Sözünüzə dəvam edin! 
S o v e t n ü m a y ə n d ə s i. Əvət, “qan! qan!” deyən bu hərbcular imdiyə qadar 
millətlər cəmiyyəti tərəfindən ciddi bir qarşılıq görmədi. Öylə hökumətlər var ki, bu 
zəifliyə qarşı susmaq istəyir. Bu isə acınacaq bir haldır. Biz keçmiş cihan müharibəsinin 
qanlı qurbanlarını və 
165 
 
doğurduğu millətlər ayrılığını unutmamışıq. Bə’zi dövlətlər Şərqdə və Qərbdə yeni 
fitnələr törətməkdən çəkinmirlər. Hər gün sülhə tərəfdar olduqlarını söyləyərək, yeni 
hücumlar hazırlayırlar. 
Ü ç ü n c ü ş e y t a n (yerindən). Kimdir onlar? Kimdir onlar? 
D ö r d ü n c ü ş e y t a n. Açıq söylə, kimdir onlar? 
Ç i n n ü m a y ə n d ə s i. Çin ölkəsini parçalayan quldurlar!.. 
H ə b ə ş n ü m a y ə n d ə s i. Həbəşistanı yaqıb-yıqan azğınlar!.. 
Y a p o n n ü m a y ə n d ə s i (diplomat... qalqaraq). Bu kinayələr yersizdir. 
A l m a n n ü m a y ə n d ə s i. Natiq susdurulsun! 
İt a l y a n n ü m a y ə n d ə s i. O yenə təcavüzə başlayır. 
S ə d r (zilə basaraq). Həzərat!.. Sükut!.. Hər kəs öz sırasında söylər. (Sovet 
nümayəndəsinə) Buyurun! 
S o v e t n ü m a y ə n d ə s i. Əvət, bir çoqları təhlükəsizlikdən bəhs etdikləri halda, 
gecə-gündüz silahlanırlar. Dünyanın hər bucağına ədavət toxumu səpməkdən utanmırlar. 
Biz buna baqmayaraq daha sarsılmaz bir qüvvətlə çalışmalıyıq. Bütün ölkələrə, bütün 
insanlara qurtuluş yolları göstərməliyik. O yol da ancaq işçi sınıflarının, dünya 
əməkçilərinin birləşməsilə olur. Yaşasın həqiqi sülh və əmək birliyi!.. (Gurultulu alqışlar 
altında xitabət kürsüsündən çəkilir) 
S ə d r (sol tərəfi göstərir). Həzərat! Gözləriniz aydın! Sülh pərisi gözəl Sima 
məclisimizi şərəfləndirdi. 
A r i f (qalqar, əl çalaraq ilərilər). Alqış sevgi və dilək pərisinə! 
N ü m a y ə n d ə l ə r. Yaşa, var ol! Yaşa, var ol! 
 
Deyə hər yandan Simayı alqışlayaraq sədrin yanına qadar gətirirlər. T u n c ə r də onun 
ardınca gəlir. Qollarını köksündə çapraz edərək bir yanda durur. 
 
S o v e t n ü m a y ə n d ə s i. Ona söz verilsin. 
F r a n s ı z n ü m a y ə n d ə s i. İspaniya haqqında Simaya söz verilsin. 
N ü m a y ə n d ə l ə r. Söz verilsin. 
S ə d r. Buyurun, sizi dinləmək istəyirlər. 
S i m a. Nə söyləyim mən? İspaniyadakı qan fırtınalarını, dəhşət yanğınlarını təsvirə 
sözmü bulunur? Bu bədbaxt ölkə fəlakət pəncəsində qıvrılaraq hər gün yeni-yeni faciələrə 
şahid olmaqdadır. Yurtsuz qadınlar, ac və kimsəsiz çocuqlar ayaqlar altında çignənib 
getməkdədir. 
166 
 
Faşizm cəlladları şübhələndikləri işçilərə, onların öz əllərilə məzar qazdırırlar, sonra 
yüzlərcə, minlərcə yaylım atəşi altında məhv edirlər. İmdi o gözəl diyar bir xərabəzardan 
başqa bir şey deyildir. (Göz yaşını silərək, titrək səslə) Ah, ispanlar çoq alçaldılar, çoq 
alçaldılar. Sizlər bəxtiyarsınız ki, o vəhşiləri görmədiniz. Uf, kaş ki, mən də 
görməyəydim, mən də!.. (Hönkür-hönkür ağlayaraq yerindən çəkilir. Hey’ətə məxsus 
sandaliyələrdən birinə oturur) 
A r i f. Gözəl Sima! Ağlama! Bəşəriyyəti hiç bir zaman göz yaşları qurtarmamışdır. 
İb l i s. Mənə söz veriniz, lütfən söz veriniz. 
Ş e y t a n l a r. Ona söz verilsin. 
S ə d r (zilə basar, sükutdan sonra, İblisə). Buyurun. (Nümayəndələrə) Bu cənab 
Roma papası tərəfindən göndərilmişdir. 
A r i f (yana). Əvət, bu da müqəddəs bir tilki!.. Baqalım nələr söyləyəcək. 
İb l i s (xitabət kürsüsünə çıqaraq Simaya). Alqış sana yavrum, alqış səndəki həzin 
çırpınışlara! Alqış gözlərindən saçılan inci yaşlara. (Nümayəndələrə) İştə həzrət-İsa 
yolunu izləyən şəfqətli və mərhəmətli bir mələk!.. Mən hər kəsin bu könüldə olmasını 
dilərdim. İncilişərif bizləri sülhə çağırmış, hiç bir fənalığa qarşı qoyulmamasını 
göstərmişdir. 
A r i f (yerindən). Sən bu sözləri bizə deyil, kilisə divarlarına söylə. 
İb l i s. Mən bu acı kinayəni bağışlayıram. Cənab Haq bağışlayanları sevər. Siz məni 
dinlərsəniz, zalimlərə qarşı durmazsınız. 
A r i f. Yetər, hədyan dinləməyə vaqtımız yoqdur. 
İb l i s. Mən sənin bu qaba çıqışlarını cəvabsız bıraqmaq istəyirəm. 
S ə d r. Sözünüzə dəvam edin. 
İb l i s. Ulu Tanrı insanları sevgi için yaratmışdır. Vəqta ki, Adəm evladı doğru 
yoldan sapar, onlara umulmaz bir bəla müsəllət olur. 
A r i f (yana). Sonra!? 
İb l i s. Vəqta ki, İspaniya xalqı kilisələrə və din rəhbərlərinə xor baqdılar, göylər 
səltənəti onları cəzasız bıraqmadı. Mən əminəm ki, dinsizlər yer yüzündən 
qaldırılmadıqca sülh arzusu yersizdir. 
Ü ç ü n c ü ş e y t a n (yerindən). Doğrudur. 
D ö r d ü n c ü ş e y t a n. Əvət, doğrudur. 
A r i f (İblisə). Əcəba bu yüksək ilhamları sana hanki “dahi” verdi? 
167 
 
İb l i s. Təbii, papa həzrətləri!.. O bəni buraya qarışdırmaq için deyil, barışdırmaq için 
göndərmiş. Hər kəs bilir ki, papa yer yüzündə ən şanlı və müqəddəs bir rəhbərdir. 
A r i f. Əvət, öylə müqəddəs rəhbər ki, bir yanında qanlı Mussolini, bir yanında 
cihangir kral!.. Sən də onların püskürtdüyü yanğınlara neft sərpən müqəddəs bir dəllal!.. 
İb l i s. Hiç zərər yoq. Mən bu təhqirlərə dayanıram. Sağ yanağıma sillə vursalar, 
solunu çevirməyə hazıram. 
S ə d r. Vaqt azdır, məsələyə keçəlim. 
İb l i s. Biz əgər ümumi və daimi sülh istəyirsək, yalnız iki yol var: əvvəla hiç bir 
yerdə inqilabi hərəkata yol verməmək, ikinci müharibə qızışdıranlar ilə yumşaq rəftar 
etmək... 
S o v e t n ü m a y ə n d ə s i (qızğın). Xayır, bizə əl uzadanların dişləri qırılacaqdır. 
S ə d r (zilə basaraq). Rica olunur, natiqi kəsməyəsiniz! (İblisə) Cənab, bitirin! 
İb l i s. Daha nə söyləyim? Anlayanlar için bu qadar kafidir. (Mə’yus adımlarla yerinə 
keçər) 
Ü ç ü n c ü ş e y t a n. Ah, onu incitdilər. 
D ö r d ü n c ü ş e y t a n. Bu mədəniyyətsizlikdir. 
S ə d r (zilə basaraq). İmdi söz Almaniya nümayəndəsinindir. Nümayəndə xitabət 
yerinə keçər. 
Ü ç ü n c ü ş e y t a n (yanında oturan İblisə). Bu nə? Sən dəmi sülh istəyənlər sırasına 
keçdin? Sən dəmi hissiyyata qapıldın? 
D ö r d ü n c ü ş e y t a n. Öküz! Sən o incəliyi anlamazsın. 
İb l i s. Əvət, öylə tərs adamlar var ki, sülhə çağırsan hərb istər. 
Ü ç ü n c ü ş e y t a n. Bağışla, imdi anladım. 
D ö r d ü n c ü ş e y t a n. Göz dəyməsin, baş var ha!.. 
İb l i s. Susunuz! 
B i r i n c i a l m a n (məğrur və sərt bir ahəng ilə). Həzərat! Hər kəs kibi Almaniya 
xalqının da sülhə böyük ehtiyacı var. Lakin bizim ölkədə yaşayış getdikcə ağırlaşır. Bu 
acı həqiqəti bilməyən yoqdur. Burada sevgidən, mərhəmətdən bəhs etdilər. Bu bir 
xəstəlikdir. Həqiqi sülhü əldə etmək için hər kəsin haqqı tə’min olunmalıdır. Bizə hüquq 
və topraq verilmədikcə, barışıqdan söz açmaq yersizdir. 
168 
 
B i r i n c i İt a l y a n. Doğrudur, doğrudur. 
İk i n c i İt a l y a n (işçi). Hiç də öylə deyil. 
B i r i n c i y a p o n. Natiq yanılmayır. Hər ölkənin ehtiyacı ödənilməlidir. 
İk i n c i y a p o n (işçi). Fəqət başqasına təcavüz edilməməli! 
S ə d r (zilə basaraq). Yerinizdən söyləməyin. 
B i r i n c i a l m a n. Biz tə’min olunmadıqca, Avropa divlətləri sülh və əmniyyət 
görəməyəcək. Kommunizm qorqusu, inqilab hərəkatı hər ölkəyi titrədəcək, hər kəsi 
düşündürəcəkdir. 
İk i n c i a l m a n (işçi... yerindən). Xayır, səni qorqudan bu üzüntülər, alman 
əməkçilərini qorqutmayır. Onların kimi işsizlikdən bunalmış, kimi zəncirlər altında 
inləyir. 
B i r i n c i a l m a n. Boşboğazlıq yetər. Almanlıq şərəfini itirənlərlə mənim işim 
yoqdur. 
İk i n c i a l m a n. Mən də hitlerçilər izilə sürünməkdə hiç bir şərəf görməyirəm. 
B i r i n c i a l m a n. Bu cəsarət sənə ucuz oturmaz. 
İk i n c i a l m a n (ortaya fırlar, yumruğunu sıqaraq). Biz kimsədən qorqmayırıq. 
S ə d r (zilə basaraq). Həzərat! Harada olduğunuzu düşünməlisiniz. 
B i r i n c i a l m a n. Mən düşünürəm. Yalnız ipsizlər, sayğısızlar düşünə bilməyir. 
İk i n c i a l m a n. Sayğısız olsam da cəllad deyilim. 
S ə d r (zilə basaraq). Mən kimsəyə söz verməyirəm. İntizamı pozanlar məclisdən 
çıqarılacaqdır. 
B i r i n c i a l m a n. Onsuz da mən çıqmaq istəyirəm. Burada durmaq qan 
qaraltmaqdan başqa bir şeyə yaramaz. 
B i r i n c i İt a l y a n (yerindən qalqar). Əvət, sıra-sayğısı olmayan məclisdə 
oturulmaz. 
B i r i n c i y a p o n (qalqar). Haydı, mən də sizinlə bərabər. Hər üçü kinli baqışlarla 
çıqıb gedər. 
S ə d r. Cənablar! İclası bitirmədən əvvəl sizə bildirməliyim ki, bu yersiz çıqışlar 
təəssüfə layiqdir. 
169 
 
A r i f. Onlar buraya sülh için deyil, çəkişmək için gəlmişlər. 
F r a n s ı z s o s y a l i s t. Bu çəkişmələrin önü alınmazsa, bütün ölkələr üzərində qara 
bulutlar oynaşacaq, milyonlarca insanlar qan və ölüm tufanında qol-qanat çalacaqdır. 
S i m a (qalqaraq). Vəhşi heyvanlar belə sevgi və mərhəmətdən anlarkən, niçin 
insanlar bu qədər alçalır? 
İb l i s. Çünki vəhşilərdən də vəhşidirlər. Həqiqi insan hər fənalığı əfv etməlidir. 
S o v e t n ü m a y ə n d ə s i (kinayəli və qızğın). Əvət, əgər hər kəs insanlıq şərəfini 
anlasaydı! Anlaya bilsəydi!? Halbuki, faşizm cəlladları insan kəmikləri üzərində özlərinə 
heykəl yapdırmaq istəyirlər. Əcəba, quduz bir canavar, şahə qalqmış bir ilan əfvə 
layiqmi?.. Xayır, əsla!.. Nə olursa-olsun o canavarların dişləri qırılmalı, o ilanların başları 
qoparılmalıdır. 
 
Pərdə 
 
DÖRDÜNCÜ PƏRDƏ 
 
İsveçrədə parlaq və möhtəşəm bir salon... Səhnədə üstü içki və məzələrlə dolu üç masa görünür. 
İçəridə daha geniş salon, masalar və dans yerləri var. Sol Masada A r i f l ə R ə ’ n a ... Sağda alman, 
italyan və yapon nümayəndələri... Ortada ingiliz lordu yalnız oturmuşdur. 
 
A r i f. Nə məraqlı bir səyahət! Gör təsadüf bizi haralara gətirib çıqardı. Bir yandan 
Ispaniya faciələrini seyr etdik, bir yandan sülh qurultayını dinlədik. Imdi Isveçrənin 
parlaq salonlarındayıq. (İçəriyi göstərir) Baqsana, onların çoqu cəmiyyəti-əqvam 
ə’zalarıdır. 
R ə’ n a. Təəssüf ki, bu adamlar sülh için az iş görmüşlər. 
A r i f. Məncə bu cəmiyyətə diplomatlar birjası demək daha 
doğrudur. (Qapıya baqaraq) İştə Sovet və fransız nümayəndələri!.. (Gələnlərə yer 
göstərir) Buyurun, bərabər oturalım. 
S o v e t n ü m a y ə n d ə s i. Rahatsız olmayın. 
A r i f. Rica edirəm. 
F r a n s ı z n ü m a y ə n d ə s i. Çoq gözəl. (Əl verib otururlar) 
İb l i s (gəlir, ingiliz lorduna yaqlaşır). Müsaidə buyurulurmu? 
L o r d. Sizinlə görüşmək böyük səadətdir. 
170 
 
İb l i s. Düşüncəlisiniz, gözlərinizdən intizarlıya bənzəyirsiniz. 
L o r d. Gözəl Simayı bəkləyirəm. 
İb l i s. Möhtərəm lord! Siz dəmi ona vuruldunuz? 
L o r d. Təbii deyilmi a? 
İb l i s (kinayəli gülüşlə). Əvət, anlayıram. 
L o r d. Söylə baqalım, siyasət aləmində nələr var? 
İb l i s. Dünya getdikcə qarışmaq üzrədir. Hər halda ayıq davranmalısınız. 
L o r d. Məraq etmə, ingilizlər hiç bir zaman siyasi müvazinəyi gözdən qaçırmaz. 
İb l i s. İnanıram cənab lord! Sizdəki zəka bəllidir. 
L o r d (soğuq gülüşlə). Biz gərək sülh, gərək hərb zamanlarında 
fürsətdən istifadə edilməsini gözəl bilirik. (Qədəhləri konyakla doldurur) 
Şərəfinizə! 
İb l i s. Təşəkkür. (İçərlər) 
S i m a T u n c ə r l ə bərabər gəlir 
L o r d. İştə gözəl Sima! Onun hər duruşu, hər baqışı, hər süzülüşü, hər qıvrılışı 
gönlümdə dərin izlər bıraqır. Lakin, bu Tuncər dedikləri əsla məni açmayır. 
İb l i s. Əvət, o sanki inqilab mə’nasını təcəssüm etdirən bir heykəldir. 
L o r d (Simaya qarşı əyilərək yer göstərir). Buyursunlar. 
S i m a. Xayır, biz ayrı oturmaq istərik. 
S o v e t n ü m a y ə n d ə s i (yaqlaşır). Bizimlə oturun. 
F r a n s ı z n ü m a y ə n d ə s i. Lütfən... 
A r i f. Rica edirik. 
S i m a. Çoq gözəl. (Əl verib otururlar) 
F r a n s ı z n ü m a y ə n d ə s i. İsveçrə mühiti sizdə nə kibi tə’sirat bıraqdı? 
S i m a. Burada az-çoq gönlüm açılmağa başladı. Bu ölkənin gözəlliyi və 
sülhpərvərliyi məraqsız deyildir. 
S o v e t n ü m a y ə n d ə s i. O halda bizim Sovet mühitini daha çoq sevərsiniz, çünki 
orada sizi sevənlər çoqdur. 
S i m a. Təşəkkür edirəm. 
A r i f (xüsusi). Sən bir günəşsin ki, səmimi könüllər ancaq sənin kölgəndə ısına bilir. 
171 
 
S i m a. Çoq lütfkarsınız. 
A r i f. Daha doğrusu pərəstişkarım. 
R ə’ n a (yana). Oh, mənə qarşı nə sayğısızlıq!.. Yaralı gönlümü yenidən qanatmaq 
istəyir. (Qalqır, yanındakılara) Bağışlayın, sizdən ayrılmalıyım. 
S i m a. Nə oldu? Kefsizmisin? 
R ə’ n a. İstirahətə ehtiyacım var. 
A r i f. Yalnız gedə bilirmisin? 
R ə’ n a (soyuq). Əvət. 
T u n c ə r. Müsaidənizlə mən də bərabər gəlirim. 
R ə’ n a. Zəhmət etməyiniz. 
T u n c ə r. Hiç bir zəhməti yoq. (Gedərlər). 
 
Muzika... Salonun hər tərəfindən erkəklər, qadınlar rəqs etməyə başlar. 
 
A l m a n n ü m a y ə n d ə s i (Simayı rəqsə də’vət edər). Rica edirəm. 
S i m a. Bağışlayın! 
İt a l y a n n ü m a y ə n d ə s i (yaqlaşır). Lütfən! 
S i m a. Xayır, oynayamam. 
Y a p o n n ü m a y ə n d ə s i (əyilərək). Təbii məni rədd etməzsiniz. 
S i m a. Çoq yorğunum. 
 
Hər üçü iç salona keçib başqa xanımlarla rəqs edərlər. 
 
L o r d (İblisə). Məğrur qız, hər üçünü rədd etdi. 
İb l i s. Zənnimcə sizi rədd etməz. 
L o r d. Kim bilir!? (Doldurduğu qədəhi qaldırır) Yaşasın gözəllik və sülh pərisi! 
İb l i s. Xayır, hərb ilahının şərəfinə içəlim. 
L o r d. E’tiraz yoq. 
 
İçərlər. Getdikcə muzikanın səsi alçalır, qaranlıqlar içində rəngarəng qıvılcımlar 
uçuşmağa başlar. 
 
İb l i s (yerindən qalqaraq yüzünə düşən qızıl alav parıltısı altında, coşğun və 
sərxoşca ahəng ilə). 
172 
 
Alqış sevda gecələrini oqşayan qaranlıqlara! 
Alqış qaranlıqlar içində süzülən sevimli işıqlara! 
Alqış ipəklər içində qıvrılan qanatsız quşlara! 
Alqış oynaq və incə ayaqlardakı nazlı uçuşlara! 
Alqış vurğun gönülləri avlayan süzgün elmaslara! 
Alqış qönçə dodaqlardakı meyxoş ehtiraslara! 
Alqış sevinc dalğalarında qopan gizli tufanlara! 
Alqış tatlı busələrdə çırpınan dəli həycanlara! 
Alqış odlu küməslərə sığınan bayğın tavuslara! 
Alqış incə bellərə sarılan çılğın kabuslara! 
Alqış yer yüzünü sarsıdan qorqunc ilhamlara! 
Alqış ölüm və cəhənnəm püskürən kinli intiqamlara! 
 
Rəqs bitər, alman, italyan və yapon diplomatları son sözləri dinlər. İblisə qarşılıq 
söyləyərək ayrı-ayrı qucaqlaşıb öpüşürlər. 
 
A l m a n n ü m a y ə n d ə s i. Eşq olsun dəmir və qan şüarilə köpürən al qanlara! Eşq 
olsun zəfər və qalibiyyət için patlayan vulkanlara! 
İt a l y a n n ü m a y ə n d ə s i. Eşq olsun sana!.. Səndəki qüdrət və bəlağətə! 
Y a p o n n ü m a y ə n d ə s i. Eşq olsun bizə qarşı bəslədiyin sədaqətə! 
S o v e t n ü m a y ə n d ə s i (nifrətlə qarışıq kinayəli ahəng ilə yanındakılara). 
 
Eşq olsun intiqam və ölüm sərxoşlarına! 
Eşq olsun dəhşət və kin bayquşlarına! 
 
A r i f. Eşq olsun fəlakətlərdən səadət umanlara! 
Eşq olsun məzlum qanilə bəslənən kor vicdanlara! 
S i m a (sarsılmış bir halda qalqaraq). Ah, bu acı kinayələr gönlümdə zəhərli izlər 
bıraqdı. Savaş meydanlarında gördüyüm vəhşətlər gözlərimdə canlandı. Bu şən və parlaq 
salon məni bir zindan kibi, bir məzar kibi sıqmağa başladı. (İblis ilə diplomatları göstərir) 
Hələ onlar!.. Onların dikənli sözləri, atəşli qırbaclar kibi beynimi yaqdı. 
S o v e t n ü m a y ə n d ə s i. Rica edirəm, öylə həzyanlara qulaq verməyin. 
173 
 
S i m a. Xayır, getməliyim. Mən o çirkin hərəkətləri soyuq qanla tamaşa edəməm. 
A r i f. Yerimizi dəyişdirəlim. 
F r a n s ı z n ü m a y ə n d ə s i. İçəriyə keçəlim. 
S i m a. Rahatsız olmayın, bir az təkbaşıma hava almaq istəyirəm. (Əl verir) 
A r i f. Yalnızmı? 
S i m a. Tuncər gəldi, bərabər çıqarıq. 
S o v e t n ü m a y ə n d ə s i. Çoq təəssüf!.. Bu hiç yaqşı olmadı. 
S i m a. Zərər yoq, sonra görüşərik. (Çıqarlar) 
L o r d (heyrətli baqışla Simayı arqadan süzərək). Aman nə qadar cazibəli, nə qadar 
şairanə!.. 
F r a n s ı z n ü m a y ə n d ə s i (lordun yanına keçərək). Əvət, o bir cənnət quşudur. 
A l m a n n ü m a y ə n d ə s i. Mən onu bir qartal kibi pəncəmdə xırpalamaq istərdim. 
İt a l y a n n ü m a y ə n d ə s i. Xayır, o eşsiz gövərçin mənim könlümdə yuva 
yapmalıdır. 
Y a p o n n ü m a y ə n d ə s i. Məncə ən parlaq gözəllər də yalnız qüvvətə qarşı 
əyilirlər. 
F r a n s ı z n ü m a y ə n d ə s i. Sima o qadar yüksək ki, hiç bir qüvvətə qarşı 
əyilməz. 
A l m a n n ü m a y ə n d ə s i (yumruğunu şiddətlə masaya vurub bağırır). Xayır, 
əyilər, əyilməzsə məcbur edərik. 
L o r d. Cənab! Bir az centlmen olmalı!.. Bu hərəkət yüksək cəmiyyətlərə yaraşmaz. 
İb l i s. Əvət, qüvvət və qalibiyyətdən bəhs edənlər hünərlərini salonlarda deyil, 
müharibə meydanlarında göstərməlidir. 
A l m a n n ü m a y ə n d ə s i. Biz gücsüz və aciz deyilik. 
İb l i s. Əfsus ki, bir əngəliniz var, o da ölkə daxilindəki işçi və əməkçilərinizdir. 
Onları qandırıb aldatmadıqca müvəffəqiyyət çətindir. 
A l m a n n ü m a y ə n d ə s i. O xüsusda sənin yardımına böyük ehtiyac var. 
İb l i s. Xayır, o işlərdə cənab Trotski məndən daha mahirdir. Əməkçilər və işçilər 
arasında olmasa da, kapitalistlər və imperialistlər yanında az-çoq nüfuzu var. 
174 
 
L o r d. Gözəl tanıyırıq, iste’dadsız adam deyil. 
İt a l y a n n ü m a y ə n d ə s i. O bizim əziz və dəyərli dostumuzdur. 
Y a p o n n ü m a y ə n d ə s i. Həm də bir çoq düşüncələri bizim siyasətə uyğundur. 
A l m a n n ü m a y ə n d ə s i. O, qoca və təcrübəli bir sosiyalistdir. 
A r i f. Fəqət ordusuz bir komandan!.. Gəmisiz bir kapitan!.. 
S o v e t n ü m a y ə n d ə s i (Ariflə bərabər getməyə hazırlanaraq, kinli və qızğın). 
Xayır, xayır... O, sosyalizm üfüqlərini ləkələyən qara bulutdan başqa bir şey deyil. O, 
məsləkini şöhrətə satan bir dəllal, əmək dünyasını aldatan nankör bir zavallıdır. O, faşizm 
qapılarında sürünən yaltaq bir casus, cihan proletarlarına yeni zəncir hazırlayan şərəfsiz 
bir məxluqdur. 
 
Pərdə 
 
BEŞİNCİ PƏRDƏ 
 
İsveçrədə yüksək və möhtəşəm üslub ilə süslənmiş böyük bir oda... Qarşıda ipəkli 
pərdə arqasında yataq odası bulunur. Sima ən zərif bir qiyafətdə olaraq masa 
yanında, əli alnında düşüncəyə dalmış. Gecə... 
 
X i d m ə t ç i q ı z (əlində bir gül dəməti girər). Müsaidənizlə Arif sizi görmək 
istəyir. 
S i m a. Gəlsin. 
X i d m ə t ç i q ı z (qapıya). Buyurun. 
A r i f (girər, əl verir). Aqşamınız xeyir. 
S i m a. Xeyrə qarşı. 
A r i f. O nə?.. Gözlərinizdə həyəcanlı izlər var. 
S i m a. Onlar məni rahat bıraqmayırlar. (Sinirli) Ah, onlar. Onlar... 
A r i f. Lütfən söylərmisiniz? Kimdir onlar? 
S i m a. Keçən aqşamki həriflər!.. Alman, yapon və italyan diplomatları! 
A r i f. Burayamı gəlmişlərdi? 
S i m a. Əvət, öncə müsaidə istədilər, qəbul etmədim, həyasızcasına içəri soquldular, 
yüz vermədim, sevgidən söz açdılar, yüzümü 
175 
 
çevirdim. Qorqutmaq istədilər, aldırmadım. Nəhayət qızğın və kinli adımlarla çəkilib 
getdilər. 
A r i f. Nə ədəbsizlik, nə tərbiyəsizlik!.. 
X i d m ə t ç i q ı z (bir kart-vizitilə gəlir). 
S i m a (baqar). İngiliz lordu! (Qıza) Söylə rahatsızdır. (Qız çıqar, Arifə) Mən o soyuq 
və məğrur hərifin ikiyüzlü siyasətində, ikimə’nalı sözlərində hiç bir səmimiyyət 
görmədim, o daima ciblərini sülh eşqinə üstün tutmaq istər. 
A r i f. Əvət, haqsız deyilsiniz. (Bu sırada qapı barmaq ucilə vurulur) 
S i m a. Gəliniz. 
T u n c ə r (girər). Müsaidənizlə, bizim əməkdaşlar sizi görmək istəyir. 
S i m a. Gəlsinlər. 
T u n c ə r (qapıya). Haydı, yoldaşlar! 
 
T ə y y a r ə ç i , t o p ç u , t a n k ç ı , bəhriyyəli, ə s k ə r , başıbozuq hər rütbəyə, hər 
vəzifəyə, hər milliyyətə mənsub çeşit qiyafətli i ş ç i l ə r və ə m ə k ç i l ə r içəri girər. 
 
S i m a. Əhvalınız? 
Ə m ə k ç i l ə r d ə n b i r q i s m i. Təşəkkür! 
T u n c ə r. Bunlar inqilab yavruları, əmək qəhrəmanlarıdır. Hamısı bir nəfər kimi sizə 
hörmət bəslər. 
S i m a. Var olun, mənim gönlüm daima sizinlədir. 
T u n c ə r. Sülh uğrunda candan-başdan keçməyə hazırız. Bizi sıqmaq istəyənlər 
bulunursa dəmir pəncəmizdə ilan kibi qıvrılacaq, məhv olacaqdır. 
H a m ı s ı (yumruqlarını sıqaraq). Əvət, məhv olacaqlar! 
T u n c ə r. Yetər, biz bu gündən sonra kölə olmayacayıq, hiç kimsəyə əyilməyəcəyik. 
H a m ı s ı. Xayır, əyilməyəcəyik. 
S i m a. Təbii, dəmir biləklərə, bükülməz qollara zəncir yaraşmaz. Bütün bəşəriyyətin 
səadət və qurtuluşu ancaq nasırlı əllərdə, ancaq dünya əməkçilərinin birləşməsindədir. 
T u n c ə r. Yaşasın birlik, məhv olsun xainlər! 
H a m ı s ı. Məhv olsun! 
T u n c ə r (yoldaşlarına). Gedəlim. 
S i m a. Haraya? 
176 
 
T u n c ə r. Aşağıda mənim odamda müşavirəmiz var. 
S i m a. Nə müşavirə? 
T u n c ə r. Faşizm Almaniyasilə Yaponiya imperatorluğu, Sovetlər İttifaqına qarşı 
yeni hərb müahidəsi bağlamış, hər iki tərəfdən inqilab yurdunun coşğun alavlarını 
söndürmək istəyirlər. 
S i m a. Ah demək daha qorqunc yanğınlar, daha qanlı səhnələr hazırlanır, öyləmi? 
T u n c ə r. Zərər yoq, onlar bizə taqmaq istədiyi zəncirləri er-gec öz qollarında 
görəcəklər. (Yoldaşlarına) Gedəlim. 
S i m a. Gediniz, sizə uğurlu günlər dilərim. (Onlar çəkildikdən sonra, Arifə) Lütfən 
mənə yardım et. 
A r i f. Aman nə oldu? (Təlaş ilə qolundan tutar) 
S i m a. Bu acı xəbər sanki qəlbimin tellərini qırdı, yenə gözlərimi qan və ölüm 
dalğaları sarmağa başladı. (Məndil ilə gözlərini silər) 
A r i f. O nə, ağlayırmısın? 
S i m a. Xayır, bir az mütəəssir oldum. (Başını Arifin köksünə dayar) 
A r i f. Aman, sinirlərin nə qadar zəif!.. Səndə çocuqca bir həssaslıq var. 
R ə’ n a (qapı arasında görünür. Arifin sözlərini dinlər. Yana). Səndə də umulmaz bir 
sapqınlıq var. 
A r i f (Rə’nayı görür). Niçin gəldin? Sən buraya niçin gəldin? 
R ə’ n a. Sənin eşqini, xəyanətini alqışlamaq için. 
A r i f. Bir az özünə gəl! Sən həqiqəti görməkdən acizsin, qısqanclıq səni kor etmişdir. 
R ə’ n a. Bil’əks, ehtiras dumanı sənin gözlərinə pərdə çəkmişdir. Ona vurulduğun 
gündən bəri mənə gün verməyirsən. 
S i m a. Xayır, Rə’na, Arif sənindir. Daima sənin olacaqdır. 
R ə’ n a. İstəməm, uf istəməm. Hiç bir nəvaziş istəməm. (Çıqıb gedər) 
S i m a. Arif! Sən də get, onu yalnız bıraqma! 
A r i f. Çoq gözəl, gedərəm, lakin harada olsam gönlüm səni özləyəcəkdir. (Onun əlini 
öpər, həsrətli baqışla) Əlvida!.. 
S i m a. Gülə-gülə... Sizə sevincli gönüllər dilərəm. (Arif çıqar. İşıq azalır) 
İb l i s (alavlı qiyafətilə pərdə arqasından çıqar). Müsaidə varmı? 
177 
 
S i m a (diksinərək). Ah, sən buraya haradan girdin? 
İb l i s. Hər yerdən. Hiç bir qapı və divar mənim qarşımda əngəl olamaz. Mən bir anda 
Çin səddindən Eyfel bürcünə uçaram. Gözlərini yumub-açınca, Himalaya dağlarını aşaraq 
Mühit dənizlərini keçərəm. Mən əngin fəzalara dalıb, bir nəfəsdə günəşləri, kəhkəşanları 
dolaşaram. 
S i m a. Sən əfsanələrdənmi doğdun? Yoqsa hər gün bir rola girən artistmisin? 
İb l i s. Əvət, öylə bir artistim ki, hər rolda dahiyanə məharətlə şöhrət buldum. Hər 
səhnədə daima qalib və müvəffəq oldum. Hər işvəkar mənim alavlı pəncəmdə qıvrıldı. 
Bütün gözəllər mənim qucağıma atıldı. Lakin sənin gönlün, sənin sevgin hər gün mənə, 
mənim möhtəris duyğularıma üzüntü verməkdədir. Səni qollarım arasında görmədikcə 
səadətin varlığına inanamayacayam. 
S i m a. Sənin gözlərində xəyanət qıvılcımları parlayır. Əllərində qan ləkəsi var. Çəkil 
buradan, məni yalnız bıraq. 
İb l i s. Nə fərqi var? Mən çəkilsəm başqası gələcək. Hiç bir gönül sənə pərəstişkar 
olmaya bilməz. 
S i m a. Mən sənə nifrət edirəm. 
İb l i s. Nifrətlə məhəbbət bir-birinin əksi olsa da, ifadə etdikləri mə’na birdir. 
S i m a. Sən hər gün rəngini dəyişdirən canbaz bir feyləsofsun. 
İb l i s (gülərək). O hansı fəlsəfədir ki, daimi və sabit olsun? Dünyada hər şey dönüb 
dolaşır, biz də bərabər. Bütün həyat aqıb dəyişir, biz də içində. 
S i m a. Sən şər elçisi, fəlakət bayquşusun! 
İb l i s. Unutma ki, hər şərri bir xeyir izlər. Hər səadət bir fəlakətlə qiymətlənir. Təzad 
həyatın ahəngidir. Bizə gülümsəyən hər bahar dəhşətli bir qışdan doğar. Qaranlıq gecələr 
olmasaydı, gözləri oqşayan yıldızlar bunca sevilməzdi. Şübhə yoq ki, sən də o parlaq 
yıldızların ən sevimlisi, ən gözəlisin. 
S i m a. Yetər! Bu sözləri şairlər o qadar çeynəmiş ki, artıq qulaqları tırmalayır, 
eşidənlərə usanc verir. 
İb l i s. Əvət, hiç yanılmayırsan, munis və səmimi hərəkətlər şairanə sözlərdən daha 
dəyərlidir. (Qollarını açaraq yaqlaşır) Gəl, yaqın gəl, bir kərə də olsa... 
178 
 
S i m a (onun sözünü yarıda kəsərək). Yaqlaşma! Sənə baqdıqca qəlbimə atəşli 
dikənlər sancılır. 
İb l i s. Atəşsiz yaşayış olmaz. Mən öz atəşimlə səni aşılamaq istəyirəm. 
S i m a. Uf, yürəyim patlayacaq, haydı, çıq buradan! Çıq, gözüm görməsin. 
İb l i s. Təlaş etmə! Mən çıqsam da başqası girər. Günəş batdığı yerdə yalnız 
qaranlıqlar çökər. (Masa arqasında durduğu halda yavaşyavaş enərək görünməz olur) 
S i m a (şaşqın). Nə dəhşətli mənzərə!.. Mən rö’yamı görürəm? 
 
Bu sırada başdan-ayağa qara örtünmüş, əlləri silahlı dört adam girər. 
 
B i r i n c i q a r a g e y i m l i. Gəliniz, o burada. 
S i m a. Ah, siz kimsiniz? Nə istəyirsiniz? 
İk i n c i q a r a g e y i m l i. Sənin ölümünü! (Əllərində revolver nişan alırlar) 
Ü ç ü n c ü q a r a g e y i m l i. Durun, o mənim əlimdə həlak olacaq. 
D ö r d ü n c ü q a r a g e y i m l i. Xayır, o bizimlə bərabər gedəcək. 
B i r i n c i q a r a g e y i m l i. Haydı, fürsəti qaçırmayalım. (Hücuma hazırlanır) 
S i m a. Toqunmayın, mənə toqunmayın! 
B i r i n c i q a r a g e y i m l i. Bağırma, sus! 
İk i n c i q a r a g e y i m l i. Sənin hər parçan bir əldə olacaq. 
D ö r d ü n c ü q a r a g e y i m l i. Incitməyin, o təslim olacaq. 
Ü ç ü n c ü q a r a g e y i m l i. Mərhəmət zəiflikdir. 
X i d m ə t ç i q ı z (qapı arasından baqar, təlaş ilə). Ah, dəhşət!.. (Geri dönər) 
Ü ç ü n c ü q a r a g e y i m l i (əlindəki iri bıçağı Simanın köksünə saplamaq istər). 
Onu mən susdurmalıyım. 
D ö r d ü n c ü q a r a g e y i m l i (mane olurkən). Toqunmayın, yazıqdır. 
 
Gözilə “Vur” işarəti verir, hər yandan hücum edərlər. 
 
S i m a. Alçaqlar, vicdansızlar!.. 
179 
 
B i r i n c i q a r a g e y i m l i (revolverlə qorqudur). Kəs səsini! 
(Deyə yaqalayıb boğmaq istərlər) 
S i m a (acı fəryad ilə). Ah, can qurtaran yoqmu? 
T u n c ə r (yoldaşlarilə bərabər içəri soqularaq). Oh, qatillər! Uğursuzlar!.. Durun, 
kimsə yerindən tərpənməsin!.. Hiç birinizə qurtuluş yoqdur. (Simayı əllərindən alaraq) 
Sima! Sevimli dilək pərisi!.. (Yoldaşlarına) Açın bunların kirli maskalarını! (Birər-birər 
açarlar. Tuncər kinayəli səslə) Əvət bəlli, bu italyan dostumuz!.. Bu da yopon 
nümayəndəsi!.. Bu da əli bıçaqlı alman!.. Bu da... sülhü sevən ingiliz lordu!.. (Onları 
üstdən-aşağı süzərək) Nə şərəfsizlik! Hiç utanmadınızmı? İnsan böylə mə’sum qıza 
qıyarmı? Sizdə nə mərhəmət var, nə də vicdan. (Yanındakılara) Haydı! Bağlayın 
qollarını! (Bağlarlar) 
 
Bu halda Sovet nümayəndəsi qapı arasında görünür. Kimsə onun gəldiyini sezməz. 
 
L o r d. Bağlayın, məndə bir suç yoq. (Yoldaşlarını göstərir) Bunların tə’sirinə 
qapıldım. 
T u n c ə r. Onu sonra mühakimə edərik. 
L o r d. Simaya sorunuz, mən onu qorumaq istədim, qurtarmaq istədim. 
T u n c ə r. Sonra baqarıq, eşitmədinmi? 
L o r d. Öylə isə protesto edirəm. 
T u n c ə r. İmdi protestoya baqan yoqdur. 
S i m a (təlaş ilə). Tuncər! Bunlara nə cəza veriləcək? Ölümmü? 
T u n c ə r. Ölümdən daha ağır, daha dəhşətli bir cəza varmı? 
S i m a. Saqın, hiç birinə toqunulmasın. Mən yalnız o könüllərə vurğunum ki, qan 
izini yer yüzündən silsin, silə bilsin. Açın qollarını, hamısını azad bıraqın. 
T u n c ə r. Əsla mümkün deyil. Biz bunlara öz əllərimizlə cəza verməliyik. 
S o v e t n ü m a y ə n d ə s i (iləri gəlir). Xayır, siz deyil, onlar... Bəli onlar... Hər 
ölkənin əzənləri və əzilənləri var. Bizim intiqam təktək insanların deyil, milyonların 
intiqamıdır. (İtalyan diplomatının qolundan tutaraq italyan qiyafətli bir işçi ilə bir 
təyyarəçiyə verir) 
Alınız, bu siz italyanların!.. (Alman diplomatını alman tipli bir əskərlə, bir topçuya 
verir) Bu da siz almanların!.. (Yapon diplomatını yapon 
180 
 
qılıqlı bir işçi ilə bir balıqçıya verir) Bu da siz yaponların!.. (Lordu da ingiliz 
matroslarına verir) Bu da siz ingilizlərin!.. (Tuncərlə yoldaşlarına) İştə bunlara, bu qara 
yüzlü kabuslara biz deyil, ancaq öz vətəndaşları, öz əməkçiləri cəza verməlidir. Bütün 
dünya bilir ki, biz hər şeydən əvvəl sülh tərəfdarıyıq. Lakin bu maskalı xainlərlə əlbir olan 
faşizm generalları yeni bir yanğın, yeni bir müharibə hazırlarsa, əmək qəhrəmanlarımız bu 
həyasızlığa qarşı seyirci qalmayacaq. Yıldırım sür’ətilə mübarizə meydanına atılacaqdır. 
Həm də döyüş səhnəsi inqilab yurdunda deyil, faşizm ölkələrində olacaqdır. (Tuncərlə 
yoldaşlarına) Əvət, sizlər!.. Sizinkilərlə bərabər bütün cihan əməkçiləri əmin olmalıdır ki, 
sülh düşmanlarının bulanıq, qanlı dalğaları bizim hüdudun pulat divarlarına çırpılıb 
qırılacaq, azğın orduları da er-gec sərab olmuş ümidlər kibi sarsılıb məhv olacaqdır. 
 
Pərdə 
 
SON 
181 
 
 
 
182 
 
183 
 
 
 
URMİYƏDƏN MƏKTUB 
 
Aparır külək hər gün gülüstandan bir gülü, 
Ürəyi dağlı, məhzun edir yazıq bülbülü. 
 
Rusiya dövlətində Qafqaz şö’bəsində mütəməddini-möhtərəm və əşxasi-sahibi-
qələmdən məhsub olan maarifpərvər və sədaqətgüstər vücudların birisini də cənab 
mərhum və məğfur məşhədi Təqi Sidqi Ordubadidi ki, filhəqiqə o gunə ərbabi-kəmal və 
əshabi-məqal şəxslərə Qafqaz toprağı bu az zamanda çətin pərvəriş vermiş olur, belə ki, 
ələl-iqtisal müşarünilehyin pişrəft və rövnəqi-mədəniyyətdə sə’y və ehtimamı kamil 
dərəcədə olub tə’lim və tərbiyə ilə əbnayi-vətənin yüzlərinə beş-altı sənə zərfində mə’rifət 
qapılarını açıb təhsili-maarifə nə dərəcədə tərğib və təşviq qıldı, amma o vücudi-ali və 
məs’udun şəvval ayının ğürrəsində dünyayi-fanidən aləmi-cavidani tərəfinə rehlət 
buyurmağı filvaqe ərbabi-təməddün və əshabi-maarifdən ötrü mayeyihüzn və məlal oldu. 
Xəllaqi-mütəal o mərhumun qəmi-firqətində rüfəqa və aşinalarına səbri-cəmil əta 
buyursun; həqiqət o cənabın vəfati-möhnət-ayatı məsmu’ olduqca nari-məhəbbət şö’ləvər 
olub bu neçə kəlmə əbyatın yazılmasına səbəb oldu: 
 
Dünyadan köçüb getdi hörmətli böyük Sidqi! 
Min təəssüf ki, bizdən belə şəxsiyyət getdi! 
Dağladı ürəkləri o, öz fərağı ilə, 
Könlümüz munisindən bizləri məhrum etdi. 
Səməndər kimi qeyrət oduna düşüb yandı, 
Rus dövlətində o, belə nöqtəyə çatdı. 
Yazaraq nəşr etdiyi maarif yayımilə 
Həyat verdi xalqına, qaranlıqdan çıxartdı. 
Xalq inkişafı üçün çox çalışdı, can atdı, 
Heç ağla sığmaz ki, o, bunca imkan yaratdı. 
Gözəl nəğmələr qoşan bülbül artıq oldu lal, 
Həyatdan məhrum olub, Fəna həbsində yatdı. 
Onun vəfatı ilə yenə cəhalət artdı, 
Ucaldı şum nəğmələr, şənlik, sevinclər ötdü. 
184 
 
 
Həsrət ilə hamının ürəyi doldu qana, 
Fəraqilə onların həyat ümidi itdi. 
Tövhid gülüstanının gülçini olmuşdur o, 
Müqəddəs yol yolçusu olub, o yola getdi1. 
 
(“Şərqi-Rus” qəzeti, 23.01.1904, 
M.T.Sidqinin vəfatı münasibətilə) 
 
URMİYƏDƏN 
 
O kəs kim elmdən məhrum, cəhlilə “fanatik”dir, 
Demə insan o nadanə ki, bir heyvani-natiqdir. 
Rəsuli-Sadiqə min üç yüz il sabiq deyib Xaliq 
Ki, bielm olsa insan cinsi-heyvanata lahiqdir. 
Nə şər’ə aşina, nə ürfə danadır o nabina, 
Ona bir yaxşı palanilə bir əfsar layiqdir. 
Təkəllumdən səva bielm insanın nə tərcihi 
Ki, hər halətdə heyvanilə hər halı müvafiqdir. 
 
Kürreyi-ərzdə bəni növi-bəşərin nisbəti heyvanata nə dərəcədə olursa, əhli-elmin 
şərafəti əvamünnasə dəxi o mənzilədə məhsub olur; necə Qur’ani-mübində Xudavəndi-
cahanafərin buyurur: “Avamlar heyvana oqşar, bəlkə ondan da azğın olar”. Bəlkə elmsiz 
kimsələrin heyvanatdan dəxi əskik və gümrah olmağına işarə olunur; pəs bu surətdə elmi-
şərif təvəssütilə insan yer yüzündə cəmi’i-şərafət və səadətə malik olub sair bielm 
qardaşlarından imtiyaz tapır. 
Elmdir ki, ətfali-xürdsali növnihal vəz’ilə gülşəni-kamalda cuybarizülali-maarif 
vasitəsilə sirab etdirib, abü həvayi-insaniyyətlə nəşvünüma verib, gunəgun ülum və fünun 
əsmarilə cilvələndirib, sayədar və pürbar ağaclar kibi dərəceyi-fəzl və kəmalata yetirir. 
Elmdir ki, insanı zülməti-cəhalətdən kənar edib ənvari-hidayətlə qəlbini rövşən qılıb 
ixtiraati-cədidə və tərəqqiyyati-mütəəddidə sahibi edir. Məzmuni – “Beşikdən qəbrədək 
elm tələb edin!”, bu barədə bir dəlili kafidir; əgərçi bu tə’kidat biz müsəlman qardaşlara 
yetişib, amma diqqət nəzərilə mülahizə buyurulanda bu hədisi-şərifə məhz miləli-xaricə 
və düvəli-mütəməddinə amil olub günbəgün sə’y və ehtimam edib 
                                                            
1 Məqalədəki şeir parçalarının əsli farscadır. 
185 
 
mütəəddid ülum və fünun təhsilinə rövnəq verib hər dəqiqə cəmi tərəqqiyyat və kəmalatə 
malik olmağa çalışıb bir an ğəflətdə bulunmayırlar. Belə uzaq şəhərlərdən iki-üç aylıq 
məsafəni teyy edib, qürbət ixtiyar qılıb təhsili-elm etmək həvasilə uçub “Elm Çində də 
olsa, tapıb öyrənin!” məzmuni – dürər məşhuninə rövnəqəfza olub leylü və nahar 
səməndərvar nari-qeyrət və mədəniyyətdə yanmaqdadırlar. Əvvəla bu müəyyən və 
müsəlləm ki, həzrəti-Rəsuli-Əkrəm zamanında Mədinə ilə biladi Çin arasını üç-dörd ay 
zərfində teyy etmək məhal və mümtəne’ bir əmr imiş (coğrafiya elminə rücu edilsə 
mə’lum olur), pəs bu kəlamimübarəkdə olan israr və tə’kiddən məqsud filhəqiqə məhz 
tələbi-elmə təşviq və tərğib etməkdir. Və saniyən bu məzmuni-alidən hansı elmin təhsil 
olması, nə dildə və nə lisanla olmağına işarə olunub şərh və bəst verilməyib ki, aya bu 
elmi ingilis lisanında öyrənmək və ya Fransa dilində əxz etmək lazımdır və yaxud ərəb 
lisanından əlavə dildə olsa günah və qeyri-caizdir. Əstəğfürullah! Heç bu barədə, 
əlsineyimütəəddidə xüsusunda istisna olunub özgə bir irad varid olmayıbdır. 
Pəs əsri-haliyyəmizdə olan müsəlman qardaşların ğəflətindən və ülumi-mütənəvvi’ə 
füyuzatından bibəhrə olmaqlarından məqamiəfsusda bulunuram ki, nasıl bədbəxt və nadan 
olmuşuq! Belə ki, İranda gözəl şəhərlərdən məhsub olan və abü həva və seyrü səfadə sair 
biladdan imtiyaz tapan şəhərlərdən birisi də sükunət etdiyimiz “Urmiyə” şəhridir; bir 
tərəfdə imperator canibindən rus şkolası, bir səmtdə ingilis məktəbxanəsi, bir mövqedə 
Fransa məktəbi güşad olunub ki, hər birində mütəəddid dillərdən əlavə bir müsəlman 
müəllimi ərəb, fars və türk dillərinin tə’limindən ötəri tə’yin olunub, hər üç məktəbdə 
məccanən tə’lim və tərbiyəyə talib və rağib olub tərəqqiyi-millət yolunda sə’y edir. 
 
“Əcəb deyil ki, ovçu qaçar ovunun dalınca, 
Məzəlidir ki, ov qaçar ovçunun dalınca”1. 
 
Necə ki, məsdəri-vilayətdən yetişibdir: “Mən əlləməni hərfən qədyəsyərəni əbdən”, 
yə’ni “hər kəs mənə bir hərf tə’lim etsə məni özünə əbd etmiş kimidir!” Amma bu biçarə 
məktəbdarlar ahü dad çəkib bu cahil və bihimmət camaatla bu fərmayişin əksinə əməl 
edib deyirlər ki: hər kəs bizdən bir hərf öyrənsə həqiqət bizi özünə əbd 
                                                            
1 Əsli farscadır 
186 
 
edib və sərəfraz qılıbdır. Lakin bu tə’kidatla yenə əlacpəzir olmayır; məgər bir neçə nəfər 
xanzadə bu məktəblərdə təhsil edirlər ki, bir para dövləti işlərdən ötəri gələcəkdə lazım 
olmağını təsvir edib Parij, London və Peterburq yollarını teyy etmək zəhmətini nəzərə alıb 
burada təhsili-elmə məşğul olublar. Bir neçə nəfər xanzadəyi çıxandan sonra bəqiyyəsi 
tamam erməni, yəhudi və nəsara uşaqları ki, bunlar ülum və fünunə, əlsineyi-gunaguna 
tərvic verib və kəmali-şövq və rəğbətlə rövnəqəfza olublar. Hətta fars və türk dillərini 
danışıb yazmaqlarını müsəlman yoldaşlarından artıq dərəceyi-təkəllümə yetiriblər. Və illa 
tüccar və sair əsnaf ətfalı bu xüsusda əlləddəvam kənarəculuq edib bu mətləbə əbədən 
iqdam qılmayıb və pak-pakizə olan ağızlarını, firəng və ingilis lisanında təkəllüm etməklə 
murdarlığa tənəzzül etməyə razı olmayırlar. Və ədəmi-tə’lim və tərbiyə cəhətilə nə 
məsailişər’iyyədən bir məsələ qanıb və nə əhkami-Qur’andan bir mətləb anlayıb və nə 
lazım olan fars və türk dilindən kəma hüvə həqqüh bəhrəyab olublar. Bu biçarə uşaqlara 
bu barədə yenə məzəmmət yeri yoxdur, çünki bunların ataları hənuz 70 yaşında bisavad 
olmaq səbəbinə təkalifi-şər’iyyə ittilaində bilmərrə qasir olub, ancaq məs’əleyitəharəti yüz 
məşəqqətlə öyrənib babi-nəcasətdə ğərq olub məbhut və mütəhəyyir qalıblar. 
Pəs bu hal üzrə ki, nə üsul və füru’ə dana və nə əhkami-məsailə aşinadırlar, nə də 
zamana görə lazım olan elmi-sənaət, ziraət, ticarət, tibb, hikmət, həndəsə və hey’ətdən 
xəbərdardırlar. Heyhat, heyhat! “Çe nisbət xakra ba aləm-e pak”. Filhəqiqə mülahizə 
edəndə beş günlük dünyadır, heç bu zəhmət və məşəqqətə dəyməz ki, müsəlman qardaşlar 
firəngiməab – “yevropeyski” olub öz dininə vəfa qılmayıb bilmərrə bidin və laməzhəb 
olsunlar?! 
 
Əgər müsəlmanlıq budur ki, bizim müsəlmanda var, 
Vay onun sabahına ki, bu günün arxasınca gələcək!1 
 
Filvaqe, diqqət nəzəri ilə baxanda əcnəbilər “balon” vasitəsilə neçə günlük məsafəni 
bir saat zərfində, elmi-sənaət təhsili qüvvəsilə, teyy etməyə qadir olurlar; bunlar bizim 
üçün böyük mətləblər deyil ki, şayani-təəccüb və mayei-təhəyyur olsun! Hətta elm 
sayəsində insan 
                                                            
1 Əsli farscadır. 
 
187 
 
nəinki kürreyi-ərzi səyahətdə aciz və qasir, bəlkə tamam əflak və səmavatı bir anda seyr 
etməyə mühit və dara ola bilirmiş, bizə nə?.. 
Pəs bu surətdə zəhəmati-müşkiləyə mütəhəmmil olub sərfiövqəti-şərifə qılıb kəsbi-
elm və sən’ət etmək bihudə və bimə’na bir iş olmağı bizim indimizə aşkar və hüveydadır! 
Və bundan qət’i-nəzər bəsirət gözilə baxan biz müsəlman milləti Rəsuli-Əkrəm 
həzrətlərindən yetişən o əmri-nəvahinin hansı birisinə amil və peyrəv olmuşuq ki, əlavə 
bir tə’kidati-elmiyyə və sənaiyyəsinə də rövnəqəfza olub, təməddün və tədəyyün 
xüsusunda buyurduğu fərmayişata himmət və sədaqətlə əməl edib, kəmali-sə’y və 
ehtimamla çalışıb, tainki miləlimütəməddinə nəzərlərində mövhun və sərnigün olmayaq! 
 
(“Şərqi-Rus” qəzeti – 21.-V.-1904) 
 
NAXÇIVANDAN TƏBSİRƏ 
 
Uzaq deyil, əzizlər, vərəqlər dönər, 
Həyatımız dəyişər, dünya çevrilər! 
 
Bəyani hal: Ərbabi-kəmal və əshabi-məqal həzrətlərində müəyyən və müsəlləmdir ki, 
qədəm qoyduğumuz əsri-haliyyə islamiyyət aləminə on dördüncü qərn məhsub olur. Və 
vüsuli-ərbəə tibqində şühur sənaviyə kimi füsulli qürun tərtib vermək və hər üç qərni 
maarif aləminə fəsl məlhuz etmək ələs-səbilül-icəmal mütabiqi-hal və müvafiqiməqal 
görünür və cəmi əşxas təvarixşünas nəzərində mə’lumdur ki, sərvəri-nas Peyğəmbər 
axirüz-zəmanın bi’sət zamanından üç qərn keçmişə kimi filhəqiqə aləmi-islamiyyət və 
gülzari-mə’rifət üçün bahari-bəhcətşiarimiş. Belə ki, məzmundur məşhun kəlam, hikmət 
nizam həzrəti-xeyrül-ən’am ki, “Xeyrülqürun qərni” buyurmuşlar, icmalən bu barədə 
bürhani-qate’dir. 
Bir mərtəbədə ki, Rəsuli-mədəni dünyayi-dənidən rihlət buyurandan sonra üçüncü 
qərnin axırına kimi cəmi bilad içrə məkatib və mədaris tə’mir edilib hər yerdə bəqədri-
ülüm və nəşri-kəmalat olub elm təhsilində sə’y ehtimam edib maarif kəsb etməkdə əsla 
təkahül və təsahül etməyib bir an ğəflətdə bulunmadılar. Lakin dördüncü və beşinci qərnə 
ayaq qoyanda arai-müxtəlifə və əqaidi-mütəfərriqə islam içində müntəşir olub, tərəqqi və 
pişrəft aləminə böyük bir mane vaqe oldu. 
188 
 
Yavaş-yavaş gülzari-maarif solub və şəm’i-mədəniyyət xamuş olub doqquz qərn dəxi 
tabistan və xəzan və zimistan təbəqində cəhalət və ğəflət ilə keçib on ikinci qərnin axırına 
kimi bu minval üzrə qaldı. On üçüncü qərn islamiyyət aləminin ikinci baharının əvaili 
məhsub olduqda “Yevropa” tərəfindən gülşəni-təməddünə bəhəsəb zahir ixtisarən bir 
nəsimi-həyatbəxş əsüb puç və fəna olmuş gül və giyahə tazədən hərəkət verib fəqət nəşvü 
nüma məqamına götürdü, yə’ni xabi-nazə getmiş xumar gözlərə bəsirətəfza olub ibdaati-
ədidə və ixtiraati-cədidəni görməyə mülzəm və pambuq tıqılmış qulaqları açıb nəğəmati-
mövzun və əsvati-gunagunu eşitməyə məcbur etdi. Həmin bu beşdən bir hissəsini teyy 
etdiyimiz 14-cü qərnə ki, maarif baharının və təməddün gülzarının ikinci qərni məhsub 
olur, qərni-tərəqqiyat və əsri-kəmalat deyilir ki, ənvari-maarif yer yüzünü mütləq əhatə 
qılıbdır, belə ki, qət’əati-ərzin bə’zi şö’bələrində ələlxüsus Qafqazda vaqe olan 
müsəlmanlar sükunət etdiyini bəldədə rus lisanında növbənöv məktəblər tə’sis olunub 
yeddi-səkkiz yaşında balaca balalar gunagun ülum və fünun təhsil etməyə talib və rağib 
olub, pərvanəsifət şəm’imə’rifət dövrəsində kəsrəti-iştiyaqdan məqami-ehtiraqdadırlar. 
Lakin bu nəşvünüma edən gülüstani-səfadə tazə pərvəriş tapmış növnihalları və 
şaxeyi-elm və ədəbdə tərbiyə hasil etmiş qönçə gülləri və müəttər çiçəkləri gülşəni-
islamiyyətə kənardan vaqe olan ülum və əlsineyi-düvəli-xaricəni kəsb edib dərəceyi-
təkmilə yetirməkdən və xarü xəs misal miləli-əcnəbiyyənin əqaid və arainin tazə göyərib 
səbz olmuş gül və giyahə istilasını hər halda nəzərdə tutub müharisət və mühafizət etmək 
lazım, bəlkə vacibdir. Tainki cüz’i tərpətməklə gülşəni-islamiyyət və mədəniyyətə xələl 
yetişib bilmərrə ayaq altında paymal olmasın. Şeyx Sə’dinin bir neçə əbyatı münasibi-hal 
görünür: 
 
Təzə kök atan ağac bu gün çox zəif olar, 
Azacıq güclü bir əl onu yerdən qoparar. 
Başına buraxsan bir müddət, fikir verməsən, 
Dünya yığılsa belə kökdən çətin sarsıdar. 
Suyu başdan bel ilə kəsmək heç çətin deyil, 
Su artsa fillə keçmək olmaz, hər keçən batar. 
 
Filvaqe’ mülahizə məqamında əvvəl tühuliyyətdən göz açmamış vino, pivə, süd, su 
içkidir deyib təhsilə məşğul olan müəllimin əvvəlcə 
189 
 
şəriətdən müttəle olmamaq səbəbinə axırda şürb-əlyəhud olub islamiyyət aləmindən 
bixəbər qalmağına heç məzəmmət və məlamət yeri yoxdur: 
 
Bu gün öldür düşməni, bacarığın əgər var, 
Qığılcım alov olsa bir dünya onda yanar. 
 
Pəs bu surətdə əbnayi-vətən üçün lazımdır ki, əvvəlcə vətən dili olan türk dilini bə’zi 
ruznaməcat və məktubat oxumaqdan ötrü öyrənmək və saniyən fars dilini bir para əhadis 
və əxbarın məzmununa aşina olmaqdan ötrü oxumaq, salisən ərəb lisanını Qur’ani-
məcidin mə’nasına müttəle olmaqdan ötrü təhsil etmək və rabeən rus dilini ki, dövləti 
əliyyeyi-imperatoru da təfhim və təfəhhümdən ötrü bə’zi məvariddə həqiqət cümleyi-
ləvazimatdan ədd olunur, kəsb etmək lazım və dərkardır. 
Və əgər nəzərə alınsa cədidül-ixtira elmlər Qafqas şö’bəsində rus dilindən maəda 
məzburətül-fövq dillərin heç birində yazılıb dərc olunmayıb, fəqət fikri-bihudə və xəyali-
bimə’nidir, çünki türk dilində osmanlıca nəzərdə olan ülumi-mütənəvveə kəmayənbəği 
mütəəddid kitablarda mündəric və məzbutdur. Pəs bu halda layiqi-insaf və 
şayanimürvətdir ki, on il, bəlkə ziyadə təhsil etmiş əşxas görürsən türk dilində yazılmış 
“Şərqi-rus” ruznameyi-mübarəkəsindən iki sətir oxuyub məzmunundan müttəle olmaqdan 
aciz və bir neçə kəlmə vətən dilində mətləb əda etməkdə qasirdir. Və gah-gah əzruyi-
təfənnün güzarları məsacid və mə’nabirə düşüb üləmayi-ə’lamdan bə’zi mətalib və 
təhqiqat eşidib mə’nasını anlamayan surətdə babətindən könlündə islamiyyətə olan cüz’i 
şövq və rəğbəti də kəsilir. (Əl-mər’ü ədüvvün lima cəhiləhd – kişi bilmədiyi şeyə 
düşməndir) Və bə’zi bisavad mollalardan sadə ləfzlər ilə əqlimizə sığışmayan zəif 
rəvayətlərdən eşidib məsciddən çıxanda əsnai-söhbətdə onun sözlərini özü üçün 
əsbabiməzə və mayeyi istehza qərar verir və bir para müridlərə bu müsəlman oğlu 
müsəlman, müsəlman millətinin və əbnayi-vətənin halına yanıb tərəqqi və təməddün 
fikrində olur. Bir surətdə ki, islamiyyət nə deməkdir, əbədən ittilai olmayıb əsla məqami-
e’tinada bulunmayır. 
 
(“Şərqi-Rus” qəzeti, 27 avqust 1904) Rasizadə 
 
190 
 
NAXÇIVANDA NƏ GÖRDÜM? 
 
I 
 
Naxçıvanlılara 
 
Rəvayət olunduğuna görə Naxçıvan əski yarımtanrılardan məşhur “Daqyanos”un 
mərkəzi-səltənəti imiş. Demək ki, pək də küçük yer sayılamaz. Tarix səhifələrində bir 
taqım qəraib təsadüf olunur ki, əsrlər keçsə də kəndi əhəmiyyətini qeyb etməz, nasıl ki, 
Zərdüşti məzhəbində cari olan bir çoq işlər, şimdi belə təbdili-məzhəb etmiş bə’zi 
müsəlmanlar arasında hökmfərmadır. 
Yuqarıdakı rəvayət doğru olmasa belə Naxçıvanın şimdiki əhvaliruhiyyəsi bunu 
gözəlcə isbat etməkdədir. 
Şəhər, əksəriyyətlə ikiyə bölünür: bir qismi qul təbiətində yaşar, miskinliyi sevər. Bir 
payı da təkəbbür və xudkamlıqdan xoşlanır, daima öz nüfuzunu işlətmək istər. 
Orta yerdə hürriyyəti-vicdan, bəyani-rə’y etmək haqqı kimsəyə verilməmişdir. 
Müstəsna olaraq bir qaç zat var isə də məəttəəssüf sayları üç cüt bir təki aşmaz, hər nə 
qədər çığırıb-bağırsalar da səsləriünləri bir yerə yetişməz. 
Naxçıvan on beş il əvvəl cəhalət uyqusundan diksinmək ehtiyacını duydu, maarif 
dairəsinə girmək istədi. Milli məktəb tə’sis etdi, mərhum Sidqi sayəsində çalışıb-
çabalamağa həvəsləndi, gündəngünə arş iləri!.. Hərəkət etməyə başladı. 
Sidqi vətənpərvər idi, həmiyyətli idi, məslək sahibi idi, millətini sevərdi. Hər adım 
başında məşhur Napolyonun (dünyada olmaz olmaz) düsturi-cəsuranəsi sərməşq ittixaz 
edilmişdi. Öyrənmək, bilmək, dev adımları ilə iləriləmək, əfkari-milliyyəyi aydınlatmaq 
ən birinci məqsəd sayılırdı. Bu hal beş-altı il qadar dəvam etdi. Sonra zavallı Sidqi getdi, 
məktəbin məktəbliyi də onunla bərabər bitdi. 
Şimdi beş-üç gözüaçıq cavan bulunsa, şübhəsiz ki, o beş-altı ilin məhsuludur. 
Sonra nə oldu... Məktəb qapandımı? Xayır, qapanmadı... Lakin nə zərər verdi, nə 
xeyir gətirdi. Zira qapansa idi, gözəl bir təhəssür, həzin bir arzu ruhu oqşar idi, insanı 
məşğul edərdi. 
191 
 
Məktəbin bu uyğunsuz yaşaması hər kəsi iyrəndirdi. Xalqa böyük bir dərd oldu. 
Məktəbdə əvvəldən hökumət barmağı var idi. Fəqət Sidqi dövründə əsla əl vurulmadı. 
O zavallı sönər-sönməz istibdadın qara bulutları hər tərəfdən məktəbin üzərinə çökməyə 
başladı. İş büsbütün dəyişdi. 
Nihayət işin sonu bir hiçdən ibarət qaldı. İki-üç ay sonra qiraətxanə də fərağətxanəyə 
təbdil etdi, onunla bərabər bütün həvəslər də bitdi getdi. Və öylə olmaq da icab edərdi, 
zira bu ani hərəkət, bu mə’kusi-tərəqqi ciddiyyət və mühakimədən ziyadə şaklabanlığa, 
nümayişə aid bir vəziyyət idi. Nümayiş için qabaran hissiyyat dəniz köpüyündən çoq da 
fərqli olamaz. Qabarması ilə sönüb getməsi bir olur. Hər işdə səbat və istiqamət ən birinci 
şərt sayılır. 
Mətin və paydar bir iş için kəskin bir düşüncə, dərin bir mühakimə lazımdır. Yoqsa 
halva-halva deməklə ağız şirin olmaz. 
Bu son zamanda bir qaç zat himmət buyurmuşlar, digər bir-iki məktəb daha tə’sis 
etmişlər. Doğrusu fəna bir təşəbbüs deyil. Lakin bu da əsassızdır. Kökü çürükdür. Çünki 
əvvəla hücrələrdə “Üsuli-cədid” məktəbi ayaq tutmaz, tutsa da yürüməz, saniyən əvvəlki 
məktəbi o hala qoyan hökumət barmağı oldu. 
Şimdi də bu yeni məktəb və müavinət olsun deyə yenə bir rusca müəllimi ilişdirildi, 
fəqət müsəlman imiş, bə’s yoq. 
Bir də məktəb açan zat ən əvvəlcə hər məsrəfi nəzəri-diqqətə almalı, sonra işin 
kökünə əl vurmalıdır. Zira təməlsiz (əsassız) divar iki gün yaşar, üçüncü gün uçar, yıqılır, 
sahibini sevindirəcək yerdə büsbütün məhcub edər, kədərləndirər; son nədamət isə 
heyhat... faidə verməz. Qız məktəbinə gəlincə, azacıq ehtiyatlı davranmaq icab edər. 
Şimdilik müstəid bir türk xanımı ana dilini tədris etməkdədir. Ondan ediləcək istifadə 
mühəqqəqdir, həm də günəş qədər parlaqdır. 
Lakin rusca müəllimlərinin əxlaq və iste’dadına bir az diqqət lazım. Məktəb binası 
olduqca sihhi, gözəl və havadar bir yerdə vaqe olur, hər xüsusda bu məktəb digərlərindən 
şərəflidir və onlara tərcih olunmalıdır. Çünki oğlan-qız bütün vətən yavrularının tərbiyeyi-
ibtidaiyyəsi ancaq onların ağuşi-şəfqətində hüsulpəzir ola bilər. 
 
(“Həqiqət” qəzeti, 4 yanvar, 1910, № 3) 
 
192 
 
 
NAXÇIVANA NƏ LAZIM? 
 
2 
 
Əvət, Naxçıvanda görülən işlər keçən nömrədə görüldü. Şimdi kökünü araşdırmaq 
lazım. Çünki hökumət əski məktəbi öz əlinə aldı. 
Ondan bir çoq adamların şübhəyə düşmək ehtimalı var. Şübhəsiz, ana dili nə qədər 
lazım isə, hökumət dili də o qədər vacibdir. Lakin Əli aşını, Vəli aşına qarışdırmamalı. 
“Qorodskoy” məktəblər başqa, milli məktəblər daha başqa bir şeydir. Burada yalnız iki 
sual nəzərə çarpıyor: məktəbdən məqsəd nədir? Və kimlər hanki məktəblərə 
getməlidirlər? Elm hər dildə birdir. Elmdə təəssüb yoqdur. Ancaq bir para şərtlər vardır 
ki, nəzəri-diqqətə almaq faydasız olmaz. Elmdən edilən istifadə yalnız mə’nəviyyata 
münhəsir deyil. Maddiyyat ilə də münasibətdar olmalıdır. 
Ən əvvəl məktəbdən məqsəd yazıb-oqumaqdır ki, ibtidai məktəblər bunun içindir və 
hər millətin bütün əfradına vacib bir vəzifədir. Nasıl ki, Avropa hökumətləri bunu 
məcburi bir qanun şəklinə qoymuşlardır. Üç-dörd il zərfində istər qız olsun, istər oğlan 
olsun ibtidai təhsil görməlidir. Lakin bu məktəblərə gələn çocuqlar əksəriyyətlə fəqir, 
kasıb çocuqları olur ki, məktəbi ikmal edər-etməz iş arqasınca qoşacaq, özünə bir kəsbü 
kar arayacaq, atasına yardım edəcək. 
Şimdi azacıq yazı-pozu bilməlidir ki, işlərini idarə etməkdə güclük çəkməsin, hər 
günkü həvadisi anlamaq için bir-iki sətir qəzetə oquya bilsin. Əcəba şu qısaca mə’lumata 
bu məktəblərdə nail olmaq mümkünmüdür? Ə s l a !.. 
Hər gün üç dərs rusca, bir dərs türkcə oqunsa, o yarım-yanlış türkcədən hiç bir fayda 
hasil olmaz. İki gün içində tamam unutulur gedər. O qarışıq yazılar, o pərişan imlalar, o 
qəliz kəlmələr ilə əsla bir şey anlaşılmaz. 
Ruscaya gəlincə bir-iki qiraət kitabı ilə, hesab qəvaid və sairə ilə uğraşılır ki, həpsi 
“nəqş bər ab”1 qəbilindən bir şey olur. Çocuq məktəbdən çıqdığı kibi o qeyri-mə’nus 
kəlmələr də zavallının başından çıqı veriyor. 
Lakin ata-anası da qüvvəsiz. Şimdi biçarə taleyin nəsinə məmnun olsun, çəkdiyi dört 
illik zəhmət hədər oldu getdi. Şübhə edilsə, nümu- 
                                                            
1 Suya naxış vurmaq 
 
193 
 
nə istənilsə hazır, həm də yüzlərcə. Lakin işi bil’əks təsəvvür edəcək olursaq daha çoq 
istifadə edilmiş olur. 
Bə’zi hər gün üç dərs türkcə, bir dərs rusca oqudulursa bir iş sahibi, ticarət və sənətcə 
lazım olan işlərin beş-üç kəlmə yazıb söyləşmək ilə yoluna qoya bilər. 
Fəqət rus dilindən küçük bir xatirə qalır ki, yavaş-yavaş zaman qulağını buraraqdan 
öyrənməyə məcbur edər. 
Üç il yalnız ana dilinə məxsus qalmış oluyor ki, bir il ancaq əlifba ilə uğraşılır, iki il 
də ərəb, fars qəvaidindən lazım olanları, sonra hesab, coğrafiya, tarix, açıq olmaq şərtilə 
sair fünundan da bir para səthi mə’lumat əldə edilmiş olur. 
Lakin tərzi-tədrisdə həmiyyətlə elm qarışdırılmalıdır ki, çocuğun gözünü açmaqda 
güclük çəkilməsin. Bunun için də karaşina müəllimlər lazım ki, elmi-tərbiyəyə və lisana 
hiç olmazsa səthi surətdə vaqif olmuş olsun. Yoqsa papağan “tuti” kibi təqlidi və gevşək 
bir proqram tə’qib etmək eyi bir nəticə verməz. “Vətən dili” ya “Bəsirəti-ətfal” 
bilənlərdən müəllimlik iddiasına düşənlər hiç də az deyil. Bunlar kəndiliklərini 
bilmədikləri kibi, onlardan istifadə umanlar da yoq deyil, bir kitabi bu gün öyrənib yarın 
öyrətmək xəyalına düşmək çürük bir xülyadan başqa bir şey deyildir. Diqqət buyurulsun? 
Bir gündə əlifba dərsi vermək ixtiyarını haiz olmaq istəyən hər bir rusca müəllimi mütləq 
on bir il çalışıb darülmüəllimin (seminariya) ikmal etməlidir. Şimdi bu müəllimlər 
haradan bulunsun? Deniləcək ki, doğru bir sual olduğu şübhəsizdir. Həm də böylə 
müəllimlərə yalnız Naxçıvan deyil, Ordubad, Irəvan və onların təfərrüatı kibi yerlər həp 
bir dərəcədə möhtacdır. Lakin bu öylə bir məsələ ki, həll edilməsi pək qolaydır. 
Dağa-daşa düşmək lazım deyil. Gəncə pək yaqındadır. Həm də əlin içində... Gəncə 
məktəb ruhanisini bilməyən yoq kibidir. İştə oraya gedilib az bir zaman çalışılır isə hər 
arzuya nail olmaq mümkündür. 
Bakıda bir-iki məktəb müstəsna olmaq şərtilə, Gəncə məktəbi Qafqasiyanın ən birinci 
və ən parlaq məktəbidir. Ancaq, burası şayaniheyrət ki, ana dilində təhsili-elm için 
məsafələr teyy edib, məsarifə qatlanmaq şimdilik bizə pək ağır gəliyor. Lakin pək yanlış 
bir xəyal... 
Oraya müraciət edənlər çoq vaqt qeyb etməzlər. Azacıq mə’lumatiibtidaiyyəsi olanlar 
bir-iki ildə naili-məqsəd olub geri dönə bilər. 
Ehtimal ki, az bir zamandan sonra məktəbin özünə məxsus pansionu da olur. O zaman 
on üç-on dört yaşında çocuqlar da göndərmək müm- 
194 
 
kündür. Hər yerdən üç nəfər göndərilsə zənnimcə ikisi tamam və yarı məsrəf ilə qəbul 
edildiyi kibi, biri də büsbütün məccani qəbul edilə bilər. 
Gəncə məktəbi böyüyəcək, artacaq, yüksələcək, geniş bir proqram tə’qib edəcək, 
səbatlı bir darülmüəllimin olacaq. Çünki sahibləri yalnız maddətən deyil, mə’nən də geniş 
bir mühakimə, təmiz bir məslək sahibləridir. 
Məktəb həm şəriətə, həm məişətə əlverişli bir məktəbdir. Dünya və axirət orada 
cəmdir. Sahibləri və müəllimləri şayani-təbrikdir. 
İbtidai məktəblər haqqında bu qadarcıq yetişir, həm insan için o bir başlanğıcdır, 
yeganə bir vəzifədir. Bir də sənət ya məslək için məktəblər vardır ki, onlar dəxi 
“qorodskoy”lar, gimnaziyalar, realnilər, seminariyalar və sair bir taqım məktəblərdir. 
İqtidarı, varı, həvəsi olanlar için həm münasib, həm də istifadəlidir. O xüsusda hiç bir 
deyəcək yoq. Hər kəs kəndi hissiyyatını dinləməli, öz yorğanına görə ayaq uzatmalıdır. 
Lakin bə’zi şəhərlərdə müsəlmanlar bu xüsusda da qafil davranmışlar. Azacıq 
e’tinasız olmuşlar. Məsələn: bir çoq bu qisim məktəblərdə gürcülərin, ermənilərin həm 
şəriət, həm lisan müəllimləri olduğu halda, müsəlmanların yalnız şəriət mollası var. Lisan 
müəllimindən məhrumdur. Onun içindir ki, bir çoq məktəb şagirdləri az bir zamanda 
kəndilərini unutuyorlar. Özlərini, sözlərini bilmiyorlar. Tarixlərindən, köklərindən 
xəbərsiz qalırlar. Bu da bir millət için pək böyük qəflət, pək böyük tədənnidir. Dilsiz bir 
millət yaşamaz, çabuq münqəriz olur. Bir millətin lisanı, mevcudiyyətinin ən parlaq 
bürhanıdır. 
 
(“Həqiqət” qəzeti, 5 yanvar 1910, № 4) 
 
HƏSBİ-HAL 
 
1 
 
Bir millətin tərəqqi və tədənnisini bilmək için o millətin məktəblərini, daha doğrusu 
ibtidai məktəblərini görmək kifayət edər. Avropaya meydan oquyan Almaniyanın, qoca 
Rusiyayı həyəcana düşürən Japoniyanın bütün bu tərəqqiyyati-ciddiyyələri həp ibtidai 
məktəblər sayəsindədir. 
195 
 
Türkiyədə əsnayi-inqilabda vüquə gələn müvəffəqiyyətlər, qılıc parıltısından, qol 
zorundan ziyadə məktəb tərbiyəsinə və o məktəbləri idarə edən müəllimlərə mədyundur. 
Demək ki, bir millətin hər halını tədqiq etmək için ən doğru me’yar, ən kəsdirmə yol o 
millətin məktəbləridir. Dünyada hər iş, hər hərəkət bir qanuna, bir rəhbərə möhtacdır ki, o 
rəhbər də olsa-olsa yenə məktəblər ol bilir. Hər kəs yaşamağa möhtacdır. Rahat və məs’ud 
yaşamaq için də xüsusi bir məslək, bir iş tutmaq iqtiza edər. Lakin hər iş sahibi öz işini 
layiqilə becərə bilmək için bəhərhal qüsurlarını anlayıb, sənətində mahir olmalıdır, o 
məharəti bizə öyrədən şey isə elmdir, məktəbdir. Zira elmi-iqtisad bilməyən bir tacir 
mənfəət yerinə zərər görür. Tarixi-ədyan, fəlsəfeyi-din bilməyən bir xoca hidayət, şəriət 
yerinə səfsətə, zəlalət toxumu saçar. 
Elmi-ziraətdən başı çıqmayan bir mülkədar, yaxud əkinçi buğda əkərsə çavdar biçər, 
həndəsə bilməyən bir me’mar qübbə ilə uğraşırkən divarları çatlamış bulur. 
Tə’lim və tərbiyədən anlamayan bir müəllim tənviri-əfkar edəcək yerdə fəsadi-əxlaqa 
bais olur. Fəzilət yerinə rəzalət öyrədir, elm yerinə cəhalət törətmiş olur. 
Məktəb təbiətin bir mə’kəsi-həqiqisidir. Aləmi-təbiətdə hər nəyə təsadüf etsək onun 
ən mükəmməl tarixini, ən gözəl nümunəsini məktəb sıralarında görə biliriz. Hasili hər 
hanki məsləkə süluk etsək məktəb otağını ziyarət etməkdən müstəğni ola bilməyiz. Lakin 
məktəb də “məktəb” nami-məcləbəsinə haqqilə layiq olmalıdır. Şimdiyə qadar 
məktəblərimiz bir ətalətxanədən başqa bir şey deyildi. Hətta nafiz bir nəzərlə tədqiq 
edəcək olsaq, o pərişan hal şimdi belə hökmfərma olmaqdadır. Bir çoq məktəblərdə 
müəllimlər vaqt öldürməkdən başqa bir şeyə yaramıyorlar. Daima şagirdlərdən miskinanə 
bir inqiyad, cahilanə bir itaət istərlər. Dərsləri hərfi-hərfinə tutuquşu kibi əzbərlətməyi 
kəndilərincə üsuli-cədid zənn edib öz-özlərini aldatıyorlar. 
Ciddi müəllim pək şərəfli, pək böyük bir adamdır; əgər üsulitə’limi və öz vəzifəsini 
bilirsə. Cahil müəllim pək bayağı, pək aşağı bir insandır, əgər həddini aşıb tə’lim və 
tərbiyə meydanına atılırsa... 
Qafqasiyanın yedi, səkiz yıl bundan əvvəlki halı xatirdədir. Məktəb naminə iki-üç 
evcik ya var, ya yoq idi. Allaha şükür, bu son zamanlarda ötədəbəridə beş-üç məktəbə 
təsadüf etmək mümkündür ki, bu da şayani-təbrik bir haldır. Lakin təəssüf ediləcək bir 
nöqtə varsa, o da 
196 
 
bu məktəblərin nasıl idarə olunmasıdır. Hey’əti-idarənin kimlərdən və nə nev ə’zalardan 
mütəşəkkil bulunmasıdır. Məsələn: bir köydə, qəsəbədə, ya bir şəhərdə bir məktəb tə’sis 
etmək için ilk öncə bir seçki vüqu bulur. Təbiidir ki, seçki işi ümumə aid və əksəriyyəti-
araya tabedir. Rə’yə iştirak edilir isə yüzdə doqsan beş payı təcrübəsiz, elmsiz, onun-
bunun ağzına baqanlardır. Açıq tə’bir ilə fanatizm əsirləri, cəhalət qurbanlarıdır. Yerdə 
qalan beş nəfər isə az-çoq tə’lim və tərbiyə işinə vaqif olsa belə, nə yapsınlar! 
Əksəriyyəti-araya malik olamayıb yoq hökmündə qalırlar. Ən nihayət seçki xitam bulur, 
bir taqım mühafizəkarlar ə’zalığa səlahiyyət qazanıb mükəmməl bir idarə vücudə gəlmiş 
olur. Şimdi hey’əti-idarə bu səlahiyyət və müvəffəqiyyətlərində həqirmi? 
–  Əsla... 
Həqiqəti-hal nəzər diqqətə alınır isə həpsi nüfuzlu, mö’təmid, xalq arasında özünə 
məxsus bir heysiyyətə malik olan adamlardır. Yalnız işin uyğunsuzluğu məzkur hey’ətin 
dəröhdə etdikləri və mübaşir olduqları iştə həqqilə dərin bir vüquf və təməyyüzə malik 
olmamalarıdır. Onun için də tə’sis edilmiş məktəbə lazım olan fədakarlıqlar ifa 
ediləmiyor. Tə’lim və tərbiyədə haizi-əhəmiyyət olan nüqtələr bütün nəzəridiqqətdən 
qaçırılıyor. Sadə “üsuli-cədid” ünvanilə iktifa edilib, əski, pozuq müəssisələrdən daha 
bərbad bir surətdə qarışıb gediyor. Yarımyamalaq bir nümayişdən başqa hiç bir sağlam 
nəticəyə müvəffəq olunamıyor. Hey’ətin ədəmi-isabətindən istifadə edərək bir taqım 
cahil, təcrübəsiz, fənni-tərbiyəyə biganə adamlar da dürlü-dürlü yaltaqlıqlar, iltimaslar 
sayəsində dərs işlərinə daxil olub ortalığı zirü zəbər ediyorlar. Yarınkı gün qəzetə 
sütunlarına göz gəzdirirsən; filan məktəb bağlandı, filan qiraətxanə Allahın rəhmətinə 
getdi, filan müəssisə qapadıldı. Fəqət niçin? Cəhalət! 
İran məclisi-milliyyəsinin bugünkü halı hər kəsə mə’lumdur. Hər işdə bir tərəddüd, 
hər təşəbbüsdə bir qətiyyətsizlik görünməkdədir. Biçarə millət də 
müvəffəqiyyətsizliklərini düşünərək yürək oğuşdurmaqdan başqa bir şey yapamıyor; 
Fəqət bais kim?.. Yenə millət kəndisi. 
Səbəb nə?.. Yenə cəhalət! 
İranlı arqadaşlarımdan birilə Iran intixabatı haqqında dərdləşirdik. Diyor ki, haman 
intixabat başlar-başlamaz, görürsən ki, filan şəhərdə, ya filan gündə xalq bir-birinə girib 
çıqıyorlar. Kimi seçəlim? Seçmi- 
197 
 
yəlim? Nihayət, ya qolu zorba nüfuzlu, fəqət cahil bir xanı, yainki günü keçmiş, qaimül-
meyl, saimün-nəhar ağsaqal bir xocanı məclisimilliyyəyə doğru fırlatıyorlar. Şimdi bu 
müstəbid, cahil xan, yaxud şu mö’min, zahid xoca ingilis, rus politikasının qarşısında nə 
yapa bilir? Təbii hiç... Yapacaqları bir iş varsa, o da biçarə millətdən ayda bir qaç yüz 
tümən məb’usluq haqqı naminə cib xərci almaqdır. Bu hal 34 sənə əvvəl Türkiyə məclisi-
məb’usanında da vüqu buldu. Lakin son inqilabda, yə’ni iki yıl əvvəl “Ittihad və tərəqqi” 
cəmiyyəti hürriyyəti istirdad edər-etməz, seçki məsələsini əsla nəzəri-diqqətdən 
çıqarmadılar. Məmləkətin hər tərəfinə dağılıb cəmiyyət şö’bələri tə’sis etdilər. Söz ilə, dil 
ilə, qorqu ilə, xülasə bir istibdadi-əhraranə ilə xalqı, avam camaatı huşlu, başlı, qanlı, 
canlı, zəki, fəal məb’uslar intixabına vadar etdilər. 
Bu üsulun nümunəsini İstanbulda belə görmək mümkün idi. Fəqət onların bu 
təşəbbüsatı sayəsində məb’usların üçdə iki payı ancaq məb’usluq naminə layiq zatlar ola 
bildi. Üçdə bir payı isə yenə “əski tas, əski hamam!” tə’birinə ləyaqət qazananlardır ki, 
onlar da bir taqım dişi düşmüş paşalardan, nüfuzlu mülkədarlardan, ağlı qaçmış 
xocalardan və Ərəbistan yadigarlarından ibarətdir. Məclis işə başladığı zaman diqqət 
edəcək olsan, görürsən ki, kimi dışarıda cığara içməklə məşğul, kimi də məclisin 
müzakirəsinə ağıl irdirə bilməyib uyumağa amadə kibi görünür. Gənc qəhrəmanlar isə hər 
tərəfdən peydərpey od yağdırıyorlar, odlu fikirlər saçıyorlar. Mevzui-bəhs edilən 
maddələrdə hər kəs kəndi hissiyyatını dinləyib iste’dadına görə sözə iştirak ediyor.  Hər 
biri təcrübəli, mühakiməli, diplomalı olduğu halda yenə söyləyəcəyi sözlərdə ixtisas 
“ispetsializm”ə riayət etməkdən çəkinmiyor. Biri elmi-iqtisadda mütəxəssis və təcrübəkar 
isə iqtisad məsələsinə ən çoq bəyani-fikir edən o olur. Biri siyasi isə o da siyasiyyata aid 
bir çoq mütaliat sərf ediyor. Hasili, müxtəlif işlərdə, müxtəlif əfkara malik olduqları halda 
“təqsimi ə’mal” qanununa riayət edər, hər kəs öz iste’dad və ixtisasına görə söz söyləyər, 
onun için də bütün Avropanın nəzəri-diqqətini cəlb etdilər. Hürriyyət və heysiyyətə malik 
bir millət olduqlarını isbat elədilər. Lakin bu müvəffəqiyyətlərin başlıca səbəbi ittihad və 
tərəqqi cəmiyyətinin əl altından yapdığı istibdadihürriyyətpərvəranədən başqa bir şey 
deyildir. Bir qətiyyəti-riyaziyyə ilə müsbətdir ki, Asiyada, Japoniyadan başqa hər tərəfə 
baqsan yüzdən 99 pay avam, bir pay ancaq iş bilir, maarifdən anlar adamlardır. 
198 
 
Rə’y məsələsinə gəldikdə təbiidir ki, qələbə avam, cahil tərəfində olacaqdır. Cühəla 
isə elmin fəzilətini və nə yolda iləriləməsini təqdir edəməz, çünki cahildir. Maarif sevən 
adam hiç bir zaman cahil qalmaz idi, şübhəsiz, təhsil edib alim olmuş olurdu. 
Fəqət şimdi nə yapmalı? Hər işimizə müdaxilə edən də yenə onlar... Yeganə bir çarə 
varsa hər kəs, daha doğrusu, gözü açıq adamlarımız insafı araya qoymalı, şəxsiyyətdən, 
qərəzkarlıqdan vaz keçməli, hər işi iş sahibinə tapşırmalı, hər seçkidə də yuqarıdakı 
istibdadiəhraranəyi unutmamalı və hər işdə, hər təşəbbüsdə ixtisas və iste’dadı nəzəri-
diqqətə almalıdır. 
Sözümüz pək uzun sürdü. Nerdən başladıq, nerdə bitirdik. Yazmış olduğum şu 
dağınıq fikirlər xəyalımda belə yoq idi. Tə’lim və tərbiyəyə aid bir qaç sətir yazmaq 
istərkən dağdan-daşa, dərədən-təpəyə düşdük. Fəqət hər məktəbin ilk əsası onun 
tə’sisindən və hey’ətiidarəsindən başladığı için yenə faydasız çıqmaz zənn edərim. 
İnşallah gələcək nömrələrdə bir qaç dəfə tə’lim-tərbiyə haqqında həsbi-hal edəriz. 
 
HƏSBİ-HAL 
 
2 
 
Tə’lim və tərbiyə haqqında veriləcək atidəki mə’lumat bir taqım mevsuq mənbələrə 
istinad edər. Onlar için mütaliəsi faydasız olmaz zənn edərim. 
Tərbiyə (pedaqogika) nədir? Və nə yapmalıdır? Alman hükəmasından filosof Kant 
diyor: “Tərbiyə, təbiəti-bəşəriyyənin bütün qabiliyyətlərini müntəzəmən və mütənasibən 
təməniyyə etdirməli və bütün insanları qayeyi-müqəddərinə isal eyləməlidir”. 
İngilis hükəmasından Lokk da diyor ki, “Tərbiyə insanları fəzilətli, cəmiyyətə faydalı 
və kəndi məsləklərində məharətli bir hala gətirmək için ən qolay və qısa olan üsuldur”. 
Filosofi-şəhir Herbert Spenserə gəlincə, o da: “Tərbiyənin qayəsi bizi mükəmməl 
surətdə yaşamağa hazırlamaqdır” deyir. Şimdi bu cümlələri vücudə gətirən kəlmələr bir-
birinə pək bənzəmiyorsa da nəticə və qayə bir olduğu dərhal nəzərə çarpıyor. Fənni-
tərbiyənin 
199 
 
insanları bəxtiyar edəcəyi, parlaq və məs’ud bir həyata nail eyləyəcəyi hər kəscə 
müsəlləm bir həqiqət olsa gərək. Lakin tərbiyənin eyi bir nəticəyə vasil olması 
mürəbbiyələrin, müəllim, əfəndilərin səviyyeyiirfanına, təşəbbüsati-ciddiyyəsinə bağlıdır. 
Onun için müəllim “elmihəyat”, “elmi-ruh”, “elmi-əxlaq” kibi tərbiyə xüsusunda lazım 
olan şərtlərə vaqif olmalıdır. Kamilən olmasa belə səthi surətdə bilməsi faydadan xali 
deyildir. 
Elmi-həyat, məktəb şagirdlərinin yeyib-içmək, gəzib-oturmaq, zəif və qüvvətli olmaq 
kibi hallarından bəhs edər. Bədənin və bədəndə olan nəşvü nümanın hanki tə’sir ilə və nə 
səbəblə dəyişə biləcəyini göstərir. 
Elmi-ruh, çocuqların fikrini, hissiyyatını, əxlaqını öyrənib bilmək için böyük bir 
vasitədir. Onunla (elmi-ruh ilə) şu təbii halların təcəlli və təhəvvülünü, hanki tə’sirlər ilə 
dəyişdiyini və nə surətdə tərbiyə və islah ediləcəyini bir dərəcəyə qədər bilmək 
mümkündür. 
Elmi-əxlaq isə xeyir və şərin nədən ibarət olduğunu, tərbiyədə nasıl bir qayə tə’qib 
edildiyini və həyatın nə tərəfə sürükləndiyini öyrətir. 
Xülasə, bu üç elm fənni-tərbiyə için birər mühüm əsas təşkil eder. Bir məktəb otağına 
girilsə, orada olan şagirdlərin çöhrələrinə (fizyanomiya) diqqət edilsə bir-birinə 
bənzəmədikləri dərhal gözə ilişər, çöhrələri müxtəlif olduğu kibi, əxlaq və təbiətləri də 
müxtəlif olacağı şübhəsizdir. Bə’zi çocuqlar inadcı, söyüşən, bə’ziləri həlim, dalğın, 
kimisi haylaz, yaramaz, kimisi də çin fikirli və zərif olur. 
Onların təbiətlərində bu ixtilaf olduğu halda bə’zi vaqt da birdənbirə bu əxlaqlar 
dəyişməyə yüz tutar, biri inadcı ikən yumşaq, biri miskin ikən zəki və fəal olur. 
Bu səbəblərə məbni yekrəng bir tərbiyə daima mənfəət yerinə zərər verir. Bir müəllim 
elmi-ruh yardımilə bu müxtəlif təbiətlərin cərəyanını nəzəri-diqqətə almalıdır ki, çəkdiyi 
zəhmətlər hədər olmasın. Bir müəllim bir artist qadar ruhaşina və təbiətşünas olmalıdır. 
Lakin bir çoq həriflər də var ki, məzkur şəraiti öyrənir də tətbiq edəməz, yenə 
zəhmətləri nəticəsiz qalır, çünki hər məsləkdə olduğu kibi, tə’lim və tərbiyə için də hər 
müəllimdə azacıq iste’dad bulunmalıdır. Nəzəriyyat pək də fayda verməz. 
Bir çocuq anadan doğduğu gündən e’tibarən yedi-səkiz yaşına qadar ata-anası yanında 
yaşar, qoşar, ev tərbiyəsi, ailə tərbiyəsi alır, 
200 
 
sonra da məktəb otağını ziyarət edər; arzusuna, istəyinə görə beş, on, on beş il də 
məktəbdə keçirir. 
Şimdi ev tərbiyəsi ilə məktəb tərbiyəsinin hər ikisi çocuqlarda dürlü-dürlü tə’sirlər 
bağışlar, bir çocuq evdə ata-ana tərbiyəsi sayəsində xəluq, çalışqan, mütəşəbbis bir 
qəhrəman olduğu halda məktəbə dəvam edər-etməz əxlaqı, təbiəti büsbütün dəyişir, fəna, 
uyğunsuz bir hal kəsb etmiş olur. 
Bu halı törədən xassə isə yoldaşlarından, arqadaşlarından aldığı əxlaqlar, 
müəllimlərdə, mürəbbilərdə gördüyü əhəmiyyətsizliklərdir və bu tə’sirlərin ən 
əhəmiyyətlisi də yenə müəllimlərə racedir. Müəllimlər tərbiyədən anlayanlardan olsalar, 
şübhəsiz ki, nə məktəbdə, nə də məktəblilərdə (məktəb şagirdləri) müzürr əxlaq, fəna 
təbiətlər bulunmaz; bulunsa da pək səthi, pək tə’sirsiz qalır. Şimdi bu məsələnin bir də əks 
tərəfi var, nasıl ki, bir çocuq evdə pək sırtıq və əxlaqsız olduğu halda bir məktəbə girər-
girməz də haman dəyişir, inanılmayacaq dərəcədə zəki və uslu olur. 
Ailə, məktəb tərbiyəsindən başqa bir də tərbiyeyi-ümumiyyə vardır ki, məktəb təhsili 
ikmal edildikdən sonra 35, 40 yaşına qadar insanda dəvam edər. Bu tərbiyə yalnız mühiti-
ümumiyə race bir tərbiyədir. 
Çoq zaman mühiti-ümumi, insanın ailə içərisində, məktəblərdə aldığı tərbiyəyi 
büsbütün dəyişdirib başqa bir aləmə, başqa bir cərəyana tabe edər. Bu xüsusda maddi və 
mə’nəvi bir taqım tə’sirat insanın aldığı tərbiyələri zirüzəbər edəcək dərəcədə məsləkinə 
müğayir hallara sevq edə bilir. 
Azacıq muşikafanə bir nəzərlə baqılsa deyilə bilir ki, bütün bu tərbiyələrin ən 
əhəmiyyətlisi, ən müqəssiri olsa-olsa yenə tərbiyeyiümumiyyə (tə’siri-mühit) ola bilir. 
Yalnız mühiti-ümumi tə’sirindən yaqayı qurtaracaq bir müəssir var ki, ona da (nəfs) 
deyilir. Nəfs əksəriyyən iləriki tərbiyələrə tabe olmaqdan varəstə ola bilməz, lakin 
mətanəti-fevqəladəyə malik olan insanlarda isə daima qabili-təhəvvül, daima qabili-
islahdır. 
Ailə tərbiyəsi və vücud sağlamlığı (səhhəti-bədən) həyatibəşəriyyənin ən mühüm 
əsasını təşkil edər. Vücudun sağlam olmasının yeganə səbəbi və müəssiri isə ata-anadır. 
Bir çoq çocuqlar anadan xəstə doğar. Xəstə yaşar və xəstə bir vücud ilə tərki-həyat 
edərlər. Bu xəstəliyi icad edən ata-anadan başqa kimsə deyildir. Çünki bir çoq xəstəlikləri 
irsi olaraq evlada intiqal 
201 
 
edər. Çocuğun atası anasına nisbətlə pək az irasi-məzərrət etmiş olur. Çocuqlara sirayət 
edən xəstəliklərdə ən dərin fəlakətlərə yol açan analardır. Çünki çocuq ana rəhminə 
düşdüyü zamandan başlayaraq doqquz ay qadar qanından, təvəllüddən sonra da sütündən 
bir çoq müzürr səhhəti-təcdiyat ilə illətlənir və mühlik mərəzlərə düçar olur. Biçarə 
mə’sum böyüdükcə vücudundakı təhlükəli xəstəliklər də onunla bərabər böyüməyə başlar. 
Bir çocuq ilə dünyaya gələn xəstəliklər ata-anasının irtikab etdiyi naqabili-əfv bir 
günahdan başqa bir şey deyildir. İştə, Herbert Spenserin ata-analara xitabən söylədiyi şu 
qısa cümlə şayani-təəmmüldür: “Qəvaidi-səhiyyəyə hər bir müxalifət, bir günahi-
maddidir”. Bir çoq çocuqlar da olur ki, ata-anasından hiç bir vəchlə məasir olmadığı halda 
yeyəcəyi, içəcəyi, geyəcəyi yüzündən xəstələnir, tənəffüs etdiyi hava, hərəkətsizlik, 
valideynin qeydsizliyi bütün-bütün səhhətini ixlal edər. Çocuqları təmiz, saf bir havada 
yaşatmaq, sihhi bir surətdə bəsləmək, sıq-sıq yıqamaq, oynamaqdan, o yan-bu yana 
qaçmaqdan mən’ etməmək, müzürri-səhhət libas geydirməmək, sərbəstliyinə mane 
olmamaq... ata-ana için boyun borcu qadar mühüm birər vəzifədir. Hər şeydən əvvəl 
çocuqların yeyib-içəcəkləri nəzəri-diqqətə alınmalıdır. Çoq yemək (xörək) müzürri-səhhət 
olduğu kibi, az yemək də faydalı deyildir. Yeməklərdə ən çoq diqqət ediləcək nüqtə 
bəsləyici (müqəddi) olmasıdır. Yemək, qarnı doldurmaq, yaxud ləzzət duymaq için də 
deyildir. Bəlkə həyatı idarə etmək, vücudu bəsləmək içindir. Bir də ən çoq diqqət ediləcək 
şey yeməklərin müqərrər, müntəzəm bir saətdə, bir zamanda olmasıdır. Yoqsa hər saətdə, 
hər yarım saətdə ağızda (saqqız çeynər) kibi bir şey yuvarlamaq, bütün-bütün müzürri-
səhhətdir. Çünki bu hal həzmi, mə’dəyi xərab etməkdən başqa bir şeyə yaramaz. 
Fəqət bu qaydayı gözətəcək, nəzəri-diqqətə alacaq kimlərimiz var!? Qafqasiyada 
çocuq tərbiyəsindən anlayan qaç anaya təsadüf edə biliriz? Çocuq tərbiyəsinə diqqət 
etmək için tərbiyə görmüş analar lazım deyilmi? Hanı ana yetişdirəcək məktəblərimiz? 
Hər hanki qəzetəyə baqsan millət böylə? Vətən şöylə? olmalı kibi bir çoq məqalələr, 
xülyalar görünür. Lakin xülya ilə, boş xəyal ilə iş aşarmı? Vətəni, vətənin qiymət və 
əhəmiyyətini, tərəqqi və səadətini kimdən bəkləyə biliriz? Beli bükülmüş, ətəh və ətalətə 
uğramış ixtiyarlardanmı? Bir taqım biqeyd, laübali gənclərdənmi? Yaxud saf, təmiz, 
mə’sum, ləkəsiz nevzadlardanmı? Şübhəsiz ki, vətənə, millətə, millətin gələ- 
202 
 
cəyinə ağlayacaq, tərəqqisinə çalışacaq olsa-olsa, ancaq ana qucaqlarında, məktəb 
sıralarında çırpınan mə’sumlar ola bilir. Fəqət bu nevzadların yeyib-içməsinə, geyinib 
gəzməsinə, tə’lim və tərbiyəsinə diqqət edəcək analar nerdə? Erkək qisminin maddi 
surətdə doğub böyüməsinə qadınlar səbəb olduğu kibi, mə’nəviyyatca da münəvvərəlfikr, 
tərəqqipərvər olmalarına yenə yeganə vasitə qadınlardır, demək ki, tərəqqinin ilk vasitəsi 
qadın və qız məktəbləridir. 
 
HƏSBİ-HAL 
 
3 
 
Ayşə Sədiqə xanım “Tə’lim və tərbiyə” adlı kitabında diyor ki: “Çocuqlara hər kim 
olsa dərs verir, fəqət tərbiyə və əxlaq dərsini hər kəsdən eyi validə verir. Çocuğun birinci 
mürəbbiyəsi validədir. Validəsi olmayanlara yenə bir qadın mə’mur edilir. Çünki 
zəmanisəbavətdə çocuqlara xidmət edə biləcək qadınlardır. Demək oluyor ki, bir qövmün 
səadəti və tərbiyəsində qadınların böyük tə’siri vardır. Bunun için hər şeydən ziyadə 
qadınların tərbiyəsinə e’tina edilməlidir. Tərbiyəli validələr yetişdirməyə qeyrət 
edilməlidir”. Qadınların cəmiyyəti-bəşəriyyədəki qiymət və əhəmiyyətləri yalnız bir 
cümleyi-həkimanə ilə gözəlcə isbat edilə bilir ki, o da şudur: “Cənnət anaların ayaqları 
altındadır” – buyurulmuşdur. 
Qafqasiya türklərindən şu kəlami-müqəddəsi bir qaç kərə eşidib duymamış bir nəfər 
təsəvvür olunmaz zənn edərim. Müsəlmanlıq bir avropalının dediyi kimi quru bir lafdan 
ibarət isə... Hiç! O əmriqüdsiyyəyə itaət isə... Hanya! O nerədə? Japoniyalılar islamiyyəti 
qəbul etmək fikrində imiş! Diyorlar islamiyyətin erkək-qadın haqqındakı təhsili-elm, 
hörməti-mütəqabilə, müsavat kibi bir çoq şeyləri o kitabdan, bu kitabdan oquyub 
duysalar, ehtimal ki, təbdili-məzhəbə həvəslənərlər, lakin bir qaç müdəqqiq, müfəttiş 
göndərib də göz-gözə tədqiq etsələr, müsəlmanların əf’al və hərəkatına göz qoysalar şaşıb 
qalmazlarmı? 
Əcəba?! Qızlar, oğlanlara nisbətən maddiyyatda ikidə bir həqqivərasətə malikdirlər. 
Rəsuli-əkrəm1 tə’lim və tərbiyədə hiç fərq 
                                                            
1 Məhəmməd peyğəmbər 
203 
 
qoymadığı halda təhsili-elmi kişiyə, övrətə müsavi bir surətdə fərz buyurduğu təqdirdə, 
nasıl olur da ki, böylə bir əmri-müqəddəsi hiç məsabəsində tuturuz. Əcəba, səkiz-doquz 
yaşında bir qız yalnız ibtidai, yaxud rüşdi təhsil görürsə, şəriətə müxalifmi zənn olunur? 
Bir çoq mübarək ağızlar, qadınların tərbiyə görür-görməz itaətsiz olacaqlarını 
söyləməkdən çəkinmıyorlar, əcəba məktəb, tə’lim və tərbiyə insana itaətsizlikmi öyrətir? 
Yaxud insaniyyət, şəfqət, mərhəmət, nəzafət – evlada məhəbbət, böyüklərə itaət nə 
olduğunumu tə’lim edər? 
Sadədillik xoş bir şey olsa da, bu qadarı, bu dərəcəsi sevilir bir şey deyildir. Bugünkü 
gün ehtimal ki, bir taqım səfsətəamiz quruntular ilə, boş xəyallar ilə kəndimizi mütəsəlli 
edəlim... Fəqət yarın? Yarın hər işimizdə olduğu kibi, qız tərbiyəsi haqqında da başımıza, 
gözümüzə vuracayız, kor-peşiman olacayız, lakin nəticə bir yana çıqmayacaq. On yıl 
əvvəl oğullarını məktəbə verməyən, tərbiyəyi sapqınlıq ədd edənlər şimdi nerdə? Hər 
tərəfə baqarsın eyi, fəna, istər-istəməz hər kəsdə evladını tərbiyə etmək məraqı 
qabarmaqda, coşmaqda!.. Hər şəhərdə, hər qəsəbədə oğlanlara məxsus iki-üç ibtidai 
məktəb açılmaqdadır. Lakin üç-dört illik yarım-yanlış məktəblər səkiz-doquz sənəlik ev 
tərbiyəsini təbdil və islah edə biləcəkmi zənn olunur? Heyhat!.. 
Biçarə çocuq iki-üç yaşından başlayaraq məktəb otağına girincəyə qadar xurafat 
uçurumlarında yuvarlanır gedər. Bir otaqdan digər otağa girəcək olsa “damdabaca”lar ilə 
qorqutulur. Başı açıq dışarı çıqacaq olsa göydən başına adamcıl qurt dərisi düşər. Qaranlıq 
bir yerə getsə cinlər, divlər ilə təhdid edilir. Hasili ənvai-mevhumat ilə zavallının 
mə’nəviyyatı alt-üst olur. Otuz yaşına gəlsə belə o qorqunc kölgələr bir dürlü başından 
çıqamaz olur. Ev tərbiyəsinin doğurduğu ən gözəl tərbiyə, ən xoş əxlaq, yalançılıq, 
kindarlıq, bədnəfslik, arsızlıq, itaətsizlik, qorqaqlıq kibi bir taqım rəzil, murdar 
əxlaqsızlıqlardan ibarətdir. Binəva çocuq sabahdan aqşama qadar küçədə, bacada, 
toztopraq içində yaşar, qoşar, nihayət bir yeri səqətlənir, yaxud ordanburdan dürlü-dürlü 
müsri xəstəliklərə hədəf olur gedər. Bir ana oğluna “Yavrum! Quzum! Get qardaşını çağır 
da gəlsin, yeməyini yesin” deyəcəyi yerdə, “Partdamış! Gəbərmiş! Get o qan qusmuş 
cönənbəri çağır da gəlsin, zəhrimarını zoqqumlansın” – diyor. 
 
204 
 
Şimdi böylə vəhşi, cahilanə bir həyatdan, ölçü-biçisi olmayan bir mühitdən, pozuq, 
uyğunsuz bir tərbiyədən nə fayda hasil ola bilir? Təbii hiç... 
Bir gavur çocuğu ana qucağında hənuz bir yaşında ikən yediyi qaletlərdən əlifbayı 
öyrənməyə başlar, ev divarına baqsa hesab cədvəlləri görür, ə’mali-ərbəəyi üç-dört 
yaşında gülə-gülə, sevə-sevə öyrənir. Beş-altı yaşına varır-varmaz məktəb həvəsilə əl-
ayaq vurmağa, çırpınmağa başlar, məktəbə girdiyi zaman əxlaqı, dərsi, zəkası, həvəsi 
yerində olub, fəal mütəşəbbis, qəyur bir insan olmağa çalışır, bir azdan sonra qarşınızda 
iyirmi yaşında universitetdən mə’zun fazil bir əfəndi bulursunuz, bir çoq heyrətamiz 
baqışlar ilə süzdükdən sonra, o bəyənmədiyiniz gavuru alqışlamağa məcbur olursunuz. 
Şimdi, o iste’dad, o fevqəladəlik ona nerədən gəldi? Göydən zənbil iləmi endi? Yaxud 
Allah-təala o zəka və iste’dadı onlaramı münhəsir etmişdir? Təbii, bunların hiç birisi 
deyil! Yalnız qələbə və müvəffəqiyyət çalışanlarındır və çalışmaq yolunu bilən ərlərindir. 
Lakin bu nöqtəyi eyicə nəzərdə tutmalı ki, təbiət kimsəyə yüz görməz, kimsənin 
əlində baziçə olmaz. Cənabi-Həqq təbiətə öylə bir qüvveyi-qahirə, öylə bir qüdrəti-qalibə 
vermiş ki, daima qalib gəlir, məğlub olmaz. Kəndisinə qarşı durmaq istəyənləri pənceyi-
qəhrində əzər, örsələr, məhv edər, yaşatmaz. Uzağa getmək lüzumsuz, yalnız on yıl 
bundan əvvəlki halımızı düşünsək nə dərəcə dəyişdiyimizi, sevmədiyimiz, ürkdüyümüz 
halda, bir çoq nöqteyi-nəzərdən təbiətə nasıl boyun əydiyimizi apaçıq görüb anlarız. 
Bu gün azacıq təbiətə qarşı durub evladını tərbiyədən məhrum bıraqanlar, yarınki gün 
cigərguşələrinin zillət, fəlakət odunda yanıbqavrulduqlarını ağlaya-ağlaya seyr 
edəcəklər... Çocuqlar mə’sumdurlar, onunçin yapdıqları işlərin hiç birindən məs’ul 
deyildirlər, onların hal və hərəkətlərindən məs’ul olacaq yalnız ata-analarıdır. Qızını, 
oğlunu tərbiyə etməkdə müsaməhə valideyn qanun və əxlaq nəzərində şiddətlə məs’ul 
tutulmalıdır. Çünki cəmiyyəti-bəşəriyyə için müzürr bir adam hazırlamış olurlar. Xeyirsiz, 
xain, ədəbsiz evlad yetişdirib onları tərbiyə və islaha çalışmayan ata-analar, şübhəsiz ki, 
gələcəkdə namuslu, vicdanlı, heysiyyətli insanlara müsəllət olmaq için bir sürü əxlaqsız, 
bir yığın sərsəri yetişdirmiş olurlar. Böylə qeydsiz, tərbiyəsiz ata-ananın nə dərəcə məs’ul 
olacağı, nə müdhiş cinayət işlədiyi hər kəscə mə’lum, aydın bir həqiqətdir. 
205 
 
Bu il olmasa belə bir qaç il sonra təhsili-ibtidainin istər qız, istər oğlan için məcburi 
tutulacağı şübhəsizdir. Lakin bizim istədiyimiz kibi deyil. Ümumrusiya türklərinin 
səmimi dostu (?) “Pruşkeviç”lərin istədiyi kibi olacaq, şimdi xanım qızlar milli 
məktəblərdə ana dilini oquyub öyrənməsələr, yaxud ata-anaları tərəfindən məhrum 
edilsələr, bir-iki il sonra zor ilə, qəhr ilə oqumağa məcbur olacaqlar. Bir də cəbrə, təzyiqə 
nə hacət, artıq iyirmi ilə otuz hesab etmək için anaların təsbihlər ilə, qızların barmaqlarilə 
komediya çıqarmaları çəkilir bir dərd deyildir. Azacıq da utanıb qızarmalıyız. 
 
HƏSBİ-HAL 
 
4 
 
Tə’lim və tərbiyə məsələsində ilk nəzəri-diqqətə alınacaq nöqtə məktəblərdir, məktəb 
otaqlarıdır. Məktəblər, səhhəti ixlal etməyəcək dərəcədə havadar, yuca yerlərdə 
yapılmalıdır. Pis, murdar, üfunətli yerlərdən uzaq olmalıdır. Xəstəxanə, həbsxanə, 
məzarıstan kibi yapı (bina)lara yaqlaşmamalıdır. Xırıltı, gurultu çoq olan mövqelərə 
yanaşmamalıdır. Məktəb binası mümkün dərəcədə günəş yerlərdə vaqe olmalı, rütubəti 
çoq olan yerlərdən həzər edilməlidir. Günəşə mane olacaq kölgələr ilə mühat 
bulunmamalıdır. Çünki pək çoq xəstəliklərin günəşsizlik və rütubət yüzündən vücudə 
gəldiyi aydın bir həqiqətdir. 
“Günəş girməyən yerə təbiblər girər” məsəli məşhuri-aləmdir. Buracıqda bir az haşiyə 
çıqmaq istərim. “Rütubət” sözilə “tərbiyə” kəlməsini düşündükdə Naxçıvandakı 
“Məktəbi-tərbiyə” ilə onu istila edən müzürri-sıhhat rütubəti xatırlamamaq bir dürlü əldən 
gəlmiyor. 
Naxçıvanın şu milli məktəbi, – fəqət şimdi deyil, ilk açıldığı zaman öylə idi. Nili-
mübarək üzərində, yə’ni, “Bazar çayı” üstündə vaqe bir məktəbdir. Məzkur məktəb 
məscidi-camein qoltuğuna sığınmış dar bir yerə təsadüf edər. 
Xaricdən şəhərə varid olmuş bir səyyahi-zavallı məktəbin divarlarına göz gəzdirəcək 
olsa (yarım arşın qədər) xəcalətdən tərləmiş olduğunu müşahidə edər. 
Fəqət məscidi-came? Naxçıvanın gözbəbəyi məsabəsində olan o böyük bina? On beş-
iyirmi bin manata mal olan o mə’bəd nə oldu? 
206 
 
İştə, o da məzkur çayın nəmli, vərəmli öpüşlərilə söndü, getdi, doğuş ilə ölüşü bir 
oldu. Bir qaç yerdən rəxnədar oldu, qübbəsi çatladı, qapısı bağlandı. 
Zatən məzkur məktəbin də orada vaqe olması məscidə mücavir olmaq için idi. Şimdi 
bu məktəbin günəşsizlik, darlıq, rütubətə mə’ruz olmaqdan başqa digər qüsurları da var 
ki, onlar da qismən güzərgah olması, məzkur çayın şırıltısı, bazarın gurultusu kibi bir çoq 
müğairifənni-tərbiyə maneələrdən ibarətdir. Lakin bu məktəbin ilk tə’sisini və niçin orada 
yapılmasını eyicə anlamaq için bir az da təfsilata ehtiyac var. Bu məktəb on beş-on altı yıl 
əvvəl tə’sis olunmuş. Şəhər qlavası Cəfərqulu xan Naxçıvanski cənabları ilə şəhər hakimi 
Slavaçinski bu xüsusda pək fədakarlıqda bulunmuşlar. “Cidilli bağ” adlı geniş, havadar, 
gözəl bir yerdə məktəb tə’sisini xalqa təklif etmişlər isə də kimsə razı olmamışdır. 
Bazardan, məsciddən uzaq bulunduğu, həm də vəqf yer olduğu bəhanə tutulmuşdur. Şəhər 
hakimi, xan və bir qaç gözüaçıq əfəndilər məktəbin orada yapılmasına nə qədər təlaş 
etmişlər isə də bir çoq mühakiməsiz həriflərə məram anlatamamışlardır. Səkiz, doquz bin 
rübləyə dəyən o gözəl yeri şəhər duması parasız, pulsuz məktəbə hədiyyə etdiyi halda, 
kimsə təqdir etməmişdir. Lakin orayı bir qaç yıl sonra bir xristian pək ucuz, pək dəyərsiz 
bir qiymətə almış; o vəqf (?) yerdə geniş, gözəl, bağlı-bağçalı bir klub yapdırmışdır. 
Şimdi anlaşılır ki, vəqf olan bir yerdə məktəb deyil, klub yapmaq belə mümkün imiş!.. 
Lakin yeni yapılan zaman bağda vaqe qız məktəbi isbat ediyor ki, xalq işin 
əhəmiyyətini azacıq təqdir etməyə başlayor. 
Çünki burası da Məktəbi-tərbiyə için intixab edilmiş bir qadar gözəl və havalı bir 
yerdir. Zənn edərsəm burası da vəqf olmalı, lakin hər nədənsə bir kərə yapılıyor yer 
deyildir. Hər nədənsə əgər bugünkü duyğular, görklər, bilgilər on beş yıl əvvələ təsadüf 
etsəydi, təbii o dürlü çürük xülyalara, mevhumatlara yol açılmazdı, o vaxt işin həqiqəti 
düşünülməmişdi, şimdi artıq düşünülüyor, düşünülməyə başlıyor. 
Qomşu kirvələrimizdə məşhur bir məsəl var ki, o da “Musurmanın sonki ağlı bənim 
olaydı” cümləsidir. 
Həqiqətdə gözəl tədqiq edilsə pək təcrübəli, pək mə’nadar bir söz olduğu dərhal 
anlaşılır. 
Bunca təfsilatdan məqsəd, Naxçıvan işlərini təsvir etmək deyil, bəlkə Qafqasyada 
sakin bütün türklərin hər şəhərdə, hər qəsəbədə 
207 
 
(vəqf yeri) köhnə məzarıstan kibi bir çoq qiymətli, əhəmiyyətli yerləri əldən çıqarıb 
mevhumata sapmalarını ərzi-ixtar etməkdir. Bu dürlü uyğunsuzluqlara deyil bir şəhərdə, 
Qafqasyanın hər şəhərində təsadüf etmək mümkündür. Bir az diqqət edilsə bir çoq 
“bulvar”ların, şəhər bağçalarının, kilisələrin həp öylə “məzarlıq, vəqf yeri” dediyimiz 
yerlərdə inşa olunduğu nəzərə çarpar. Biz, vəqf yeridir, günahdır deyib qorqmuş, 
çəkilmişiz, bir arşın qədər hasar çəkməyi belə əsirgəmişiz. Hökumət isə bu cəhalətdən 
istifadə edərək yağlı-yavan, yaqşı-yaman gözünə ilişəni kəndi mal etmişdir. 
Mevzui-bəhsi aşdıq, söz cığırından çıqdı. Artıq haşiyəyi kəsib də yenə sözümüzə, 
bəhsimizə gələlim. 
Əvət, mümkün dərəcədə məktəb binası günəş işığından məhrum olmamalıdır. Lakin 
işıq bir tərəfdən gəlməlidir. Zira iki yaxud bir qaç tərəfdən gələcək olsa, müxtəlif kölgələr 
bıraqır ki, o da göz için müzürdür. 
İşığın sol tərəfdən gəlməsi daha faydalıdır. Çünki, sağ tərəfdən gələcək olsa, yazı 
yazarkən sağ əl dəftər üzərində öz kölgəsilə şagirdləri rahatsız edər. Sınıfın (klasın) 
pəncərələri də olduqca çoq və aydınlıq olmalıdır. Məktəbin dört-beş arşın (rus arşını) 
enində günəş bir dəhlizi (koridoru) və tənəffüsxanəsi olmalıdır. Hər məktəbin mümkün 
dərəcədə kəndinə məxsus bir də gözəl bağçası bulunmalıdır ki, çocuqlar orada sərbəst 
gəzinə bilsin, saf, təmiz hava ala bilsin. 
Rəf’i-ehtiyac için qədəmxanələri olduqca uzaq bir guşədə bulundurmalı, qulluqçulur 
nəzafət haqqında pək ziyadə diqqətli olmalıdır. 
Sınıflarda nəzəri-diqqətə alınacaq şeylərin ən mühümmü sıra “skameyka”lardır. 
Sıraların ölçüsündə çoq diqqət lazımdır. Əldən gəldiyi qadar onları sıhhı, fənni bir ustaya 
ismarlamalıdır. Yoqsa şagirdlərin boyuna görə olmayıb da fəzləcə yuca ya alçaq olursa 
pək məzərrətlər iras etmiş olur. Bir də müəllimlər daima çocuqların sıra üzərində aldıqları 
vəziyyətə diqqət eyləməlidir. Fəna vəziyyətlər boyun, kürək, bel gəmiklərini əyər, 
gəmiklər əyildikdə ə’zayi-daxili də böyük zərərlər görmüş olur. Bu zərərlər bədənin 
xarici, daxili ə’zasından başqa, fikir üzərində də tə’siribəxş olur. Fikrin müstərih və 
oyanıq olması için bəhər hal baş şaquli (dik) bir vəziyyət almalıdır. Öylə olmazsa təbii 
qan dimağ (beyin)də sərbəstcə cəvəlan edəməz. Beyin qanın cərəyani-sərbəstanəsindən 
məhrum olunca fikirlər, duyğular da məhdud və əqim qalmış olur. Çünki dimağ qan ilə, 
əfkar və ehtisasat da dimağ ilə ərzi-fəaliyyət edər. 
208 
 
Bir də bir sırada iki çocuqdan ziyadə oturmamalıdır. Çünki bir sırada dört-beş tələbə 
oturacaq olsa ehtimal ki, biri müsri bir xəstəliyə tutulmuş olur da ondan digərlərinə də 
sirayət edər. Amerikada, Avropanın bə’zi yerlərində hər tələbəyə bir sıra təxsis edən 
məktəblər pək çoqdur. Sınıfda dərs müddəti pək uzun sürməməli və 45 ya 50 dəqiqəyi 
aşmamalıdır. Hər dərs arasında sınıfların havasını dəyişdirməlidir. Çünki tələbənin 
tənəffüs etdiyi zaman havaya hamizi-qarbon dağılır, tər və yağ ifrazatı təbəxxür edərək 
sınfın havasını olduqca zəhərlər, bərbad edər. 
Sınıf süpürüldüyü zaman quru süpürgə ilə süpürülməməlidir. Zira müzürr mikroblar 
ilə havaya qalqıb uçuşan tozlar bir azdan sonra sıraların taxtaları üzərinə enər, qonar, 
sonra tənəffüs edildiyi zaman məzkur tozlar ilə bir taqım mikroblar hiss edilməyəcək 
dərəcədə çocuqların nəfəsləri ilə ta cigərgahlarına qədər yol bulub bir çoq qorqulu 
xəstəliklərə səbəbiyyət vermiş olur. 
Bir çocuq təhlükəli bir mərəzə, keçici bir xəstəliyə düçar olmuş olursa məktəbə 
gəlməyə, dərsə dəvam etməyə məcbur edilməməlidir. 
Müvəqqət bir zəman için evlərinə göndərilməlidir. Tədavi edib sağlamlaşdıqdan sonra 
təkrar qəbul edilməlidir. Bə’zi çocuqların xəstəliyinə diqqət etməyib də ata-anası başından 
atmaq niyyətilə, müəllim də qeydsizlik və e’tinasızlıqla sınıfa qəbul etməkdən çəkinməz 
isə, şübhəsiz ki, bir çoq biçarə mə’sumların da fəlakətinə yol açılmış olur. 
Bir də aşı, (çiçəyi döyülmək) şəhadətnaməsi olmayan bir çocuq əsla məktəbə 
alınmamalıdır və məktəbə alınan çocuqların yaşlarına da pək ziyadə əhəmiyyət 
verməlidir. Yedi yaşdan aşağı olanları pək də qəbul etməməlidir. Çünki pək küçük 
çocuqlar, cır ağaclar kibi cılız, zəif bir vücud ilə dərsə başlayınca sıqılır, zəhmət çəkər, 
həm vücudca, həm də fikircə zəif qalır, iləriləyəməz, atidə də pək çoqları təhlikəli bir 
surətdə zərərdidə olur. 
Çocuqların əlil, miskin bir şey olmaları arzu edilməzsə, dərs arasında, baxüsus böyük 
tənəffüslərdə (cimnastik) və bir taqım oyunlar oynamağa müsaidə etməlidir. Xayır, sadə 
müsaidə deyil, təşviq və tərğib eyləməlidir. 
Cimnastikdə tələbəyi bir komanda altında müntəzəmən hərəkət etməyə alışdırmaq 
məktəblərin inzibatını tə’min edər. 
Bir çoq oyunlarda da müəllim çocuqları sərbəst bıraqır kibi görünməlidir, lakin 
sezdirməksizin əl altından nəzarəti də unutmamalıdır. 
209 
 
Cimnastik və sairəyi layiqilə ifa etmək için ya o xüsusda mütəxəssis bir müəllimə, yaxud 
ona dair yazılmış əsərlərə müraciət etməlidir. 
Herbert Spenser diyor ki, “əgər istiqbalda hal-hazır mədəniyyətimizə vaqif olmayan 
bir asari-ətiqə məraqlısı məktəblərimizdə oqunan kitabları, proqramları, xüsusi imtahan 
kağızlarını bulacaq olursa, bunların sahiblərinin qətiyyən çocuq sahibi, yə’ni bir baba 
(ata) olması ehtimalının mevcud olmadığına qail olacağı kibi, his şübhəsiz ki, “bunlar 
monastra aid tərzi-tədris olsa gərək” deməkdən kəndini alamayacaqdır”. 
İştə bu sözün sahibi qoca bir ingilizdir. Bu mütaliəyi yalnız ingiliz mühitinə, 
məktəblərinə baqaraq yürütmüşdür. Lakin müşarileyh bizim bu məktəb, mədrəsə nami 
verdiyimiz səfalətxanələri, bu ətalət ocaqlarını görəcək olsaydı nə söylərdi əcəba! 
Yuxarıkı sözlərə diqqət edilsə, təbii, daha şiddətli, daha şayanitəkdir bir təşbih 
qullanacağı dərhal nəzərə çarpar. 
Məktəblərimizin proqramları eyicə düşünülsün; dərslərin ən mühüm qismini təşkil 
edən və ən çoq rol oynayan maddələr, bir taqım səfsətələrdən, ruhsuz gəvəzəliklərdən 
başqa bir şeymidir? 
İyirminci əsr mədəniyyəti bu uyğunsuzluqlara əsla təhəmmül etməz. 
Zira tə’lim və tərbiyə saf dimağları (beyinləri), ləkəsiz vicdanları ləkədar edəcək bir 
alət deyildir. 
O tərbiyə – bəşəriyyəti qaplayan çirkinlikləri, paslı beyinləri silib təmizləmək için 
mə’nəvi bir seyqəl kibi tələqqi edilməlidir. 
Mümkün olsa gələcək həsbi-halda şu məsələyi səthi surətdə təhlil edəriz. 
Qafqasyanın hal-hazırı ancaq həqiqətpərvər qəzetələr ilə, ciddi, mütəşəbbis 
müəllimlər ilə kəsbi-səlah edə bilir. 
Bunların hər ikisi həyati-ictimaiyyəmizi bizə əks etdirən islahata təbdil edib çalışan 
bir ayineyi-təbiətnüma müşabihəsindədir. Müəllimlərin vücudə gətirəcəyi təbdil isə 
digərinə nisbətlə daha əhəmiyyətlidir. 
Fəqət müəllim öyrənib, öyrətdiyi kitablara iktifa etməməlidir. Bir çoq tərbiyəyə, 
ictimaiyyatə, təbiiyyatə, əxlaqiyyətə aid kitablar da mütaliə eyləməlidir. Və mütaliəsindən 
bir nəticə, bir mühakimə çıqarmalıdır. Olduqca kəndi mə’nəviyyatını, kəndini, vicdanını 
təsfiyə və islaha çalışmalıdır, tainki söylədiyi sözlər, verdiyi nəsihətlər hüsni- 
210 
 
nəticə verə bilsin. “Söyləyənə baqma, söylədiyinə baq” dəsturunu əldə sərmayə ittixaz 
edənlər bu xüsusda çoq yanlışdırlar. 
Hər söz sahibinin sözü ilk öncə ruhilə və vicdanilə uzlaşmalı, müvafiqət etməli, sonra 
müxatibə söylənməlidir. 
Bir ərəb ədibi diyor ki, “Qəlbdən çıqan sözlər, daima qəlbə nüfuz edə bilir. Qəlbin 
xəbəri olmayıb da ağızdan fırlayı verən sözlər, dinləyənin bu qulağından girib o birindən 
çıxıb gedər”. 
Demək ki, sözün tə’sirbəxş olması için, söz söyləyənin eyi bir qəlbə, parlaq bir 
vicdana, gözəl bir əxlaqa, həqiqi bir mə’lumata malik olması icab ediyor. 
Bir müəllim öz-özünü bir riyazəti-mə’nəviyyə ilə islah etdikdən sonra, şübhəsiz ki, 
hər sözü, hər duruşu, hər halı bütün şagirdlər nəzərində böyük bir əhəmiyyətlə tələqqi 
olunur. Kəmali-sür’ət və mətanətlə hər kəsin ruhuna nüfuz edə bilir. 
Bir də müəllim yalnız məktəbdəki şagirdləri tərbiyə etməklə qalmayıb, mümkün 
dərəcədə kəndi nüfuzunu – sözlərinin əhəmiyyətini tə’mim və tövsiə çalışmalıdır. Şimdi 
bizim yalnız məktəblərimiz deyil, bütün həyati-ictimaiyyəmiz belə saf, parlaq bir 
tərbiyəyə möhtacdır. 
Müəllimlərimiz azacıq muşikafanə, durbinanə hərəkət edəcək olsalar, şübhəsiz ki, 
bütün mühitimizi islah etmiş olurlar. 
Sınıf (klas)da hər iki gündə bir, çocuqların əlbisəsinə, yüzünə, əllərinə baqıb kirli və 
ya təmiz olduqlarına diqqət edilməlidir. 
Müzürri-səhhət hallar, işləklər büsbütün mən’ olunub əsbabı yumşaq, tatlı bir dil ilə 
tələbəyə anladılmalıdır və təkrar edilməməsini şiddətlə tənbih etməlidir. 
Bir müəllimin, çocuğun anlayacağı tərzdə eylədiyi pədəranə tövsiyələr və tənbihlər, 
əmin olmalı ki, pək gözəl nəticələr verir. Hər fənalığın, pisliyin, pintiliyin səbəbləri 
tələbəyə anlatıldıqca, şübhəsiz ki, ata-anaları, qövm və əqrəbaları, hətta yaşadığı mühit 
belə mütənnəbih olub kəndilərini islah etməyə çalışırlar. 
Xalq şimdi məktəbi, ondakı tərbiyəyi azacıq hüsni-tələqqi etməyə başlamış. Müəllim 
əgər uslu, namuslu, həlim, səlim bir əfəndi olursa, təbii, dört-beş sənə zərfində yalnız bir 
ibtidai məktəbi deyil, məktəblə əlaqədar olan böyük bir köyü (kəndi), köy xalqını 
tamamilə islaha müvəffəq olur. 
İbtidai məktəb proqramı olduqca təmiz, qullanışlı, aydın, qolay və mənfəətli 
olmalıdır. Xurafata, mevhumata aid süprüntüləri mümkün 
211 
 
mərtəbə sınıflara bıraqmamalıdır. Əvvəldən girmiş olsa da süpürüb təmizləməyə diqqət və 
qeyrət etməlidir. 
İbtidai məktəb için türk dilində müxtəsərcə qiraət, kitabət, elmiəşya, coğrafiya, hesab, 
türk tarixi və islam tarixi kibi şeylər kifayət edər. 
İkinci ildən e’tibarən rus dili də təbii ilavə edilməlidir. Çünki onsuz da iş aşmaz. 
Fəqət müəllim, bunlar ilə iktifa etməyib bir çoq həqaiqi-fənniyəni, bir taqım hadisati-
tərbiyəni xülasə edərək ağızdan, açıq, müəssir bir üslubla tələbəyə təlqin etməlidir. 
Həftədə bir-iki dərs yalnız bu işə münhəsir edib tələbənin gözünü açmalıdır. 
Bir çoq təbii levhələr ilə məktəb otağı təzyin edilməlidir, çocuqlar zəhmət 
duymayacaq dərəcədə bir taqım xoş mevzulardan bəhs edilməlidir. 
Kor-koranə “sür dərəyə” qanununu əsla tələbəyə hiss etdirməməlidir, çünki təşəbbüsi-
şəxsidən bütün-bütün məhrum qalmış olur. 
 
 
 
 
 
Qafqasyada müəllimlər 
 
Qafqasyanın ibtidai məktəblərində türkcə dərs verən müəllimlər təqribən üç qismə 
bölünür: 
Birinci qısım; Aras aşırı qoşub gələn fanatizma dəllalları. 
İkinci qısım, seminariyada (darülmüəllimin) ikmali-təhsil etmiş əfəndilər. 
Üçüncü isə yeni üsulda tərbiyə görüb müəllimliyə həvəskar olan gənclərdir. 
Birinci qısmı təşkil edənlər müəllimdən başqa hər şeydirlər. Həzarpeşə və pək qurnaz 
hərifdirlər. Buqələmun kibi hər saətdə bin rəngə girməyə müstəiddirlər. 
Aras kənarına varır-varmaz hərif bir kərə düşünür, hər şeydən əvvəl kəndisi için bir 
sərmayə arar. Bir yerə baqar, bir göyə baqar, aradığı sərmayəyi iki arşın göy bezdə bulur. 
Marağada darğa şagirdi ikən, Aras suyu içər-içməz anadan doğma seyid olur. Sonra ağa 
mübarək qədəmləri ilə Qafqasyanın şu otlu, sulu toprağını müzəyyən buyurur. Beş-on gün 
yüz suyu tökər, yalvarır-yaqarır, amma fırıldağı işləməz, fəryadı bir yana çatmaz, çünki 
cəmaət həpsi e’tiqadsız, seyidə baqan yoq!.. 
212 
 
Bir də baqarsın ki, hərifin ağlına bir şey gəldi. Belindən göyü açıb bir yana fırlatdı. 
Özünü bir əttar dükanına verdi. Beş-altı şahılıq həbdən, tozlu-topraqlı otdan-filandan aldı, 
şələsinə cibləşdirdi. Ya Əli, ya mədəd önünə gələn qəsəbələrdə köylərə yüz qoydu. Şimdi 
köyün hər tərəfinə qulaq versən təbibbaşı (?) cənablarının seytişöhrətşüarı təninəndaz 
olmaqdadır. Lakin iş, təbibliklə də bitməz. Bir ucdan öldürdüyü, tələf etdiyi zavallıları öz 
əlilə kəfənlər, öz əlilə məzara qoyar. Sonra icab edərsə mərsiyəsini də özü oqur, hasili 
para çıqacaq yer bulundumu? Yəhudi bəzzazı kibi sağına-soluna, eninəboyuna, hər 
tərəfinə ölçər-biçər, yeri gəldikdə fala da baqar, dua da yazar, cin də tutar. Fəqət... Fəqət 
xudanəkərdə bu işlərin həpsində bir rəvacsızlıq, bir e’tinasızlıq görürsə büsbütün 
məsləkini dəyişdirir. Kitabçılarda “vətən dili” çoq, tuhafiyəçilərdə vorotnik, qalstuk bol... 
“Vorotnik”, “qalstuk” boyuna keçirildikdən sonra məzadçılardan, genə mal 
satanlardan bir dəst də gözəl kostyum alıb əyninə taqar. Bir məktəbə dəvam etməyə 
başlar. 
İştə sana yeni fabrikadan çıqmış qanlı-canlı “arpazovannı” bir müəllim!.. Yalnız bircə 
diplomu (attestatı) əskik... 
Lakin orası da qolay, zira çənəsi gevşək bir taqım cahil mühafizəkarlara qarşı beş-on 
gün boyun büküb yaltaqlıq edərsə, hər saçmasına bəli, bəli deyərsə şübhəsiz ki, ən zəki, 
ən təcrübəkar müəllimlər sırasına keçmiş olur. Fəqət ədəbsiz imiş, əxlaqsız imiş baş yoq, 
keçərgedər, yalnız hacı əfəndinin, yaxud kərbəlayi kişinin boş damarını buldumu? Artıq 
əsrin əflatunlarına şıllaq atmağa başlar. İşi yoluna qoyduqdan sonra həmiyyət, qeyrət qanı 
coşub-daşaraq qızğın, dəhşətnak nitqlər söyləməyə başlar, iştə küçücük bir nümunə: 
“Cəmahət, cəmahət! Vətən, məmləkət xərab oldi. Bahəme bunnan belə piş əzvəqtdən 
irəli, əqsami-mütənəvviə məktəbxanələr açmaq lazimdir. Qazutlərin dilsuz və 
yürəkyandıran həvadisati insanın qulağində guşzəd olanda dər həqiqətdə vətən dər 
həqqində nə eyliyəcağını bilmiyüb, gözlərinin sirişki abi-nisanın suyu kimi axır”. 
Bu bir. (?) 
İkinci qısım də rusca təhsil edib türkcə dərs verən əfəndilərdir ki, dəröhdə etdikləri 
dərslər əksəriyyətlə ibtidai məktəblərə münhəsir kibidir. 
Muşikafanə bir nəzərlə baqılsa sair müəllimlərə nisbətən onlar pək eyidirlər, pək 
faydalıdırlar. Hissiyyati-milliyyəyə azacıq biganə 
213 
 
olmaqla bərabər bir taqım çürük, təhlikəli mevhumata aşina deyillər ki, bu da pək böyük 
qazancdır. Onlarda olan fəzilətlər və qüsurlar ayrı-ayrı nəzəri-diqqətə alınmalıdır. 
Onların seminariyalarda və sair məktəblərdə görüb öyrəndikləri şeylər həp müntəzəm, 
mürəttəb (sistematik) bir tərzdə olmuşdur. Onların təhsilində çürük və faydasız şeylərə 
pək az təsadüf edilir. Gördükləri fənn ilə, elm ilə bərabər fənni-tərbiyə “pedaqogika”yə də 
eyicə diqqət ediyorlar. Bir çoq dəfələr nümunə için müdirlər, nazirlər tərəfindən onlara 
dərslər verilib gözəlcə tənqid olunuyorlar. 
İştə on-on iki illik təhsil və təcrübə sayəsində hər nasıl olsa müəllimlik için bir 
istihqaq qazanmış olurlar. Onun için Qafqasyanın pək çoq yerlərində ən ciddi çalışanların 
qismi-küllisini onlar təşkil ediyorlar. Hətta bir çoq ufaq-təfək yeni təb’ olunmuş əsərlər 
belə onların həmiyyətilə meydani-intişara atılıyor ki, bu da xalqı mütaliəyə alışdırmaq için 
böyük bir müvəffəqiyyətdir. Lakin, bə’zi əfəndilər müstəsna olmaq şərtilə, bir çoqları 
azacıq sapıyorlar ki, o sapqınlıq da bir taqım yanlışlıqlar, uyğunsuzluqlar doğurmuş olur. 
Nümunə olmaq üzrə bir qaç sətir yazı bu yanlışlığı isbata kafidir. İştə rusca oqumuş, türk 
dilində müəllimlik edən arqadaşlardan birisinin məktubundan bir parça: “Əfəndim, mən 
istiyorum getmək iyunun on beşində mineralnı sulara, hansı ki, olar çoq mənfəətli məndə 
olan cüz’i naxoşluğa. 
...bəy də gedəcəkdir mənilə bərabər, ancaq qalmaq üçün orada iyirmi beş gün hərgah 
siz də istərsiniz gəlmək, olar mənim üçün çoq yaqşı və çoq xoşbəxtlik...” 
Bu da iki. (?) 
İlk nəzərdə insan, şu cümlələrin türk dilində olduğuna əsla şübhə etməz, çünki hər 
kəlməsinə diqqət etsə düzgüncə, türk sözləri olduğunu təsdiqdən kəndini alamaz. Lakin 
cümlələrdəki ahəngə, o qarışıq mübtəda, xəbərlərə bir musiqişünas sameəsilə qulaq versə, 
dərhal “xaxol” ruhilə düşünülmüş, türk kəlmələrilə vücuda gəlmiş bir əcubə olduğunu 
anlar. 
Bu hal, bu qarışıqlıq yalnız bə’zi müəllimlərə məxsus deyildir. Şəhərlərdə iqamət 
edən, ruscaya azacıq aşina olan tüccar və kəsəbəyi dəxi ifsad etməkdədir. 
Elmsiz, saf bir köylüyü (kəndli) qonuşdurunuz, onunla həsbi-hal ediniz, eyicə diqqət 
edəcək olursanız, şəhərlilərə nisbətən onları türk ləhcəsinə, türk ruhuna daha yaqın, daha 
munis bulursunuz. 
214 
 
Şimdi yuqarıda yazılmış iki qısmı bir arada müxtəsərcə xülasə edəlim. 
Əvvəlinci qısımda göstərilən budalaların nə fikri, nə duyğusu, nə lisanı, nə də əxlaqı 
ki, əxlaqsızlıqdan başqa bir şey deyildir, bizə gəlməz, Qafqasya için lüzumsuz və 
bimə’nadır. 
Hələ lisanları, ədəbiyyati-atiyəmizi rəxnədar edəcək dərəcədə müzürr və təhlikəlidir, 
onun için də şayani-ehtirazdır. 
İkinci qısım isə fikircə, əxlaqcə, maarifcə şayani-istifadədirlər. 
Hələ türk lisan və ədəbiyyatını azacıq nəzəri-diqqətə alsalar, türk sərf və nəhvinə beş-
on ay qədər göz gəzdirsələr, şübhəsiz ki, vətənə, millətə çoq, həm də pək çoq xidmət 
etmiş olurlar. Fəqət əhəmiyyətsiz bir vəziyyət alacaq olsalar, təbiidir ki, lisanımızı bərbad 
etməkdə əvvəlinci qısımdan geri qalmayacaqdır. 
 
HƏSBİ-HAL 
 
5 
 
Şimdi üçüncü qısma gələlim. 
Üçüncülər: “yeni üsulda tərbiyə görüb, yaxud görmək istəyib, müəllimliyə həvəskar 
olan gənclərdir” demişdik. 
Bunların – bu müəllimlərin bir payı ibtidai türkcə, rusca təhsil görüb bir fəaliyyəti-
cavanmərdanə ilə çalışanlardır ki, sayları pək az, xidmətləri isə pək çoqdur. 
Bir payı da vaqtilə yalnız mədrəsələrdə uğraşıb yorulmuş əfəndilərdir ki, şimdi işin 
mahiyyətini anlayıb candan, yürəkdən, gecəligündüzlü çalışıb iləriləmək istiyorlar. Bir 
tərəfdən türkcə tarixə, ədəbiyyata, lisanə diqqət edib, bir tərəfdən də xüsusi olaraq az-çoq 
ruscaya həvəs ediyorlar. Onların bu dürlü açıqgöz olmaları ciddən şayani-təqdirdir. 
Fəqət bunlardan bir taqım gənc xocacıqlar da var ki, yaşadığı əsrin mədəniyyətini 
bilməyərək, yaxud bilmək istəməyərək, azacıq e’tinasız kibi görünüyorlar. 
Fəqət onlar da işin əhəmiyyətini biləcəklər. Lakin az deyil, pək çoq peşimançılıq 
çəkəcəklərdir. 
215 
 
Maarifpərvər zatların borcudur ki, hər yerdə onları şirin dil ilə, məhəbbət ilə çalışıb 
iləriləməyə təşviq etsinlər. Təşviq etsinlər də həmonları, həm də kəndilərini qayeyi-
məqsədə nail etsinlər, edə bilsinlər. Məhəbbət bəşəriyyətin ən dərin, ən ülvi bir 
təcəlligahıdır. 
Məhəbbət anlı-şanlı ordulardan, vulkanlı toplardan daha ziyadə qələbə və 
müvəffəqiyyət ehraz edə bilir. 
Qafqasyanın bə’zi yerlərində, daha doğrusu hər yerində az-çoq bir münazieyi-
şəxsiyyə cərəyan etməkdədir. Bu münaziəyə yol açan da bir taqım xüsusi 
məhəbbətsizlikdən başqa bir şey deyildir. 
Bir mühafizəkar bir təcəddüdpərvəri, açıqgöz bir gənci uzaqdan görüncə, yaxud ona 
aid bir söz eşidincə dərhal sinirləri (ə’sabı) oynamağa başlar. Görməyə gözü olmaz, lakin 
haqqı da var... 
Yeniyetmə bir gənc, yaxud tərəfdari-təcəddüd bir əfəndi də mühafizəkara, əski fikirli 
bir xocacığa təsadüf edərsə, əsla ona yaqınlaşmaq istəməz. Yaqınlaşsa da müstəhziyanə 
suallar ilə zavallıyı xırpalamaq, qızartmaq istər. 
Əvvəlki quşqulanmasında, yaqın durmamasında, nifrət və məhəbbətsizlik etməsində 
ikinciyə nisbətən azacıq haqlıdır. Çünki həqiqətdən uzaqdır. Həqiqi elm, fəzilət nə 
olduğunu eyicə kəsdirəmiyor. Onun için də bu tərəfə məhəbbətsizlik göstəriyor. 
Fəqət ikincilər, yə’ni münəvvərəlfikr olanlar isə, bir çoq nöqteyinəzərdən yanlışdırlar. 
Və sataşmaq, təkdir etmək kibi bir taqım hərəkətlərindən məs’uldurlar. Zira aldıqları 
vəziyyət əksəriyyətlə onları islah edəməyib ədavətlə qarışıq bə’zi darğınlıqlara yol açır. 
Şimdi bu iki qüvvət uzaqdan bir-birinə yan baqarsa, biri havaya, biri suya çəkmək 
istərsə arabanın (məqsədin) olduğu yerdə qalacağına şübhə edilməməlidir. 
Yaxud bir araya gəlib də bir-birinə yaqlaşmaq istərsə və yaqlaşıryaqlaşmaz bir 
şiddəti-mexanikiyyə ilə çarpışır isə – tə’sir-əks tə’sir qanununca hər ikisi zəhmət duyar. 
Hər ikisi zərərdidə olur. Hər ikisi şiddəti-müsadimə ilə geri fırlayıb ayrı, qeyri yaşamağa, 
küsgün bir vəziyyət almağa məcbur olur. Bu vəziyyət isə büsbütün 
tərəqiyyatimədəniyyətimizə mane olub daima ənvari-həqiqətə qarşı bir 
zülmətitəhəmmülgüdaz hazırlanmış olur. 
Bir də təfsilə nə hacət... Pisliyi qurcalamaq, qarışdırmaq, xasseyişaməyi incitməkdən 
başqa bir şeyə yaramaz ki! 
216 
 
Mədəniyyətdən məqsəd rifahiyyət və səadətə nail olmaq isə, təbii, onu hər kəs 
alqışlar, hər kəs sevər, hər kəs istər. 
Bir mədrəsənişin tələbə, bir gənc xoca ki, yeni-yeni xocalığa hazırlanıyor, şübhəsiz ki, 
məs’ud yaşamaq için sairlərdən daha ziyadə daireyi-mədəniyyətə girmək istər. Xar və 
zəbun qalmaq istəməz. 
Daha açıq tə’bir ilə – onlar Molla Nəsrəddinin “tavlamıxda bağlanıb qalmış buzovuna 
bənzər”, mıxdan açılınca dört əlli, dört ayaqlı qaçmaq istərlər. Onları həyati-mədəniyyəyə 
alışdırmaq için beş-altı aylıq rəhbərlik kifayət edər. Lakin şu rəhbərlikdə mülayimət və 
məhəbbətdən əsla uzaq bulunmamalıdır. Onları inadla, məzəmmət ilə deyil, qardaş kibi 
sevə-sevə daireyi-ittihada çağırmalıdır. 
Mümkün dərəcədə hər şəhərdə, hər qəsəbədə bir qaç ə’zadan mürəkkəb bir cəmiyyət 
təşkil edilməlidir. Bə’zi şəhərlərimizdə olan nəşri-maarif cəmiyyətləri kibi vaqt qaib 
etmədən qəflət, cəhalət uçurumlarında yuvarlanan o biçarələri müəllimliyə təşviq etməli, 
çalışdırmalı, bə’zi ufaq-təfək məsarifi dəröhdə etməlidir. Müxtəsərcə qiraət, hesab, türk 
tarixi, islam tarixi, coğrafiya, qəvaidi-lisan kibi bir taqım mühüm, fəqət qolay şeyləri az 
bir zamanda öyrədib pərvaz eyləməlidir. 
Keçən həftələrdə Ə.T. əfəndilərinin bu məsələyə dair yürütdükləri mütaliəyi hər kəs 
oquyub, görmüşdür. Onun için pək də təfsilə hacət yoq zənn edərim. 
Fəqət burasını bilməli ki, bu hal inqilabi bir haldır. Bu üsul dəvam etsə-etsə ancaq iki-
üç sənə dəvam edə bilir. Pək ziyadə uzanması arzu ediləcək dərəcədə fayda verməz, çünki 
bu qısım müəllimlərin beş-on aylıq təhsili ibtidai məktəbləri yarım-yamalaq idarə edə 
bilir, çocuğu az-çoq qiraət, kitabət, tarix, lisan... və sairə kibi şeylər ilə müstəfid edərsə də, 
fəqət bir çoq nöqteyi-nəzərdən nəticə qüsurlu çıqa bilir. 
Beş aylıq təcəddüd, iyirmi beş illik mevhumat ilə paslanmış dimağları (beyinləri) hiç 
də silib təmizləyəməz. Bəhərhal əski küp yenə az-çoq sızmağa başlar. İcab edən fəzali-
əxlaqiyyəyi, hissiyyatimilliyyəyi tələbəyə təlqin edəməyib, xoş bir qayəyə varamazlar. 
Çünki o kibi fəzilətlər tədrici təkamül bir təhsilə möhtacdır. 
Sür’ətlə alovlanan hər şey, hər əməl, hər duyğu səbat göstərməzsə pək çabuq sönər, 
yaşayamaz, sür’ətlə münqəriz olur, yarım-yırtıq, qırıq-tökük işlər daima nəticəsiz qalır. 
217 
 
Təcrübəkar müəllimlərə, həqiqətaşina xocalara malik olmaq için er-gec iki böyük 
müəssisəyə ehtiyacımız var ki, biri milli bir darülmüəllimin, digər də ruhani bir 
darülelmdən ibarətdir. 
Bu xüsusda fəzilətpərvər şeyxülislam həzrətlərinin keçənlərdə “Həqiqət”də bir 
məqalələri də var idi. 
O məqalə, Qafqasyada ciddi və həqiqi bir darülelm tə’sisini tövsiyə ediyordu. Və 
orada tə’qib ediləcək proqramı da ayrıca göstəriyordu. Məzkur proqramı bəyənənlər pək 
çoq oldu. Fəqət öylə bir mütaliəyi-haq bəyanına tə’qib edilmədi. Cavabsız qaldı, əqim 
qaldı, nəticəsiz qaldı... 
Bəli, bin dürlü hava və həvəsə qarşı pərəstiş edən milyonlar, bir çoq rəzilanə, səfilanə 
işlərdə kül olub gedən altınlar, öylə bir nidayihəqiqətə qarşı susdu, qaldı. Səs vermədi, lal 
oldu. 
İllərcə ərz olunduğu kibi hər şey öz yerində, öz vaqtında yapılacaq. Qış keçib 
gedəcək, yüzü qaralıq kömürə qalacaqdır. 
Lakin anlaşıldığına görə bu iki darülelm, şimdilik ayrı-ayrı açılamıyacaq. Camaatda 
az-çoq həvəs varsa da para (?) cənabları pək də aldırmıyor, müsaidə etmiyor, daha 
doğrusu, məsləhət görmüyor. 
Zatən Ərdəbil dəlləkləri baş ucunda hazır; kəndini zəhmətə, məşəqqətə, məsrəfə 
soqmaq fəzlə deyilmi ya? 
Bununla bərabər hər halda bizim için alim və müəllim yetişdirəcək müntəzəm və 
mürəttəb bir müəssisə lazımdır. 
Azacıq himmət, qeyrət edilərsə bu iki arzunu bir nöqtədə birləşdirərik. İki bostanı bir 
ırmaqdan sirab edə bilərik. Müntəzəm bir darülmüəllimin tə’sis edilsə müəllim qıtlığı 
çəkməkdən qurtularıq. 
Sınıflar tə’qib edildikcə edilir. Səkiz-doquz sənə dərsə dəvam olunur. Müəllimliyə 
istihqaq qazanıldığı təqdirdə tə’lim və tədrisə həvəskar olanlar müəllimliyinə gedər. 
Axund (alim) olmaq arzusunda olanlar isə iki-üç sənə dəxi ayrıca darülmüəllimin 
proqramına ilavə olunmuş, ilahiyyat şö’bəsinə dəvam edər. Dünya və axirət elmlərini 
mükəmməlcə təhsil etmiş olur. Və həqiqi, mühakiməli, doğru bir mə’lumata malik olunur. 
İştə o zaman haqqilə alim adına layiq alimlər görərik. Və müəllim qıtlığı çəkməkdən də 
azad olarıq. 
 
Hüseyn Cavid 
 
218 
 
NAKAMLIQ 
 
Böyük bir ziya’i-əbədi 
 
Bu gün qara topraq əcəlin pənceyi-qəhri Qafqasiyanın Rusiya türklərinin, daha 
doğrusu, bütün türk ünsüri-nəcibinin yorulmayan, qəhrəman və çalışqan bir evladını 
ağuşi-əbədisinə alıyor. 
Mirzə Abdulla Məhəmmədzadə, A.Sur, Abdulla Tofiq imzalarını qəzetə sütunlarında 
görüb bilməyən pək az qare bulunur zənn edərim. 
İştə o fəal gənc getdi. Nakam olaraq tərki-həyat etdi! 
Gəncədə məbadiyi-ülumu təhsil etdikdən sonra üç sənədən ziyadə İstanbulda ikmali-
təhsil ilə məşğul olub tarix və ədəbiyyatda böyük bir ləyaqət göstərmiş olan bu dəyərli 
cavan əfsus! binlərcə əfsus ki, dünyadan kam almayaraq, arzularına yetişməyərək 
millətinə, vətəninə lazım olan ən qiymətli bir zamanında millətini, vətənini tərk etdi, 
yalnız və yalnız ailə və arqadaşlarının, əhibba və vətəndaşlarının yürəyinə unudulmaz bir 
həsrət qoyub getdi. 
Mərhum müşarileyh yaşasaydı ədəbiyyatımıza pək böyük mənfəətlər, pək qiymətli 
əsərlər bəxş edəcəkdi. Zatən göstərdiyi nümunələr istiqbalının nə dərəcədə parlaq 
olduğunu müdəqqiq qarelərə təslim etdirmişdir zənn edərim. 
Fazili-hünərvər, ədibi-siyasətpərvər İbrahimov Sənətullabəy əfəndinin mərhum 
(A.Sur) haqqında yazmış olduğu mütaliatı hər kəs oquyub düşünmüşdür zənn edərim. 
Onun türk dilinə, türk ədəbiyyatına olan xidmətləri pək parlaq olacaqdı, əfsus ki, kəndisi 
söndü, getdi... 
Əvət, şu bir sənə zərfində Qafqas, ulu Qafqas, sevgili evladlarından üç qiymətli vücud 
qayb etdi. 
Birincisi möhtərəm şair mərhum Sabir həzrətləri idi. Mirimumileyhi Tiflisdən 
Şamaxıya, yə’ni məzari-ədəmə doğru yollandığı sırada görmüşdüm. O lətif və düşgün 
sima hala gözümün önündə təcəssüm edib duruyor. Qafqas öylə nadir vücudə bir də pək 
çətinliklə malik ola bilir. 
İkincisi vətənpərvər üləmamızdan hacı molla Ruhulla həzrətləri idi ki, ziyayi-
təhəmmülgüdazı islam ruhilə bəslənmiş hər bir vətəndaşını məhzun və dilxun etdi. 
219 
 
Üçüncüsü isə şu iki mərhumun hiç birilə qabili-qiyas olamaz. Çünki onlar kamilən 
olmasa belə yenə az-çoq yaşayıb və istədikləri qədər millət və vətənlərinə ifayi-xidmət 
edə bilmişlərdir. 
Bu isə (A.Sur), hənuz yeni-yeni qol-qanat açıb, təşəbbüsatda bulunub vətən yavruları 
için, onların tərəqqiyatı için çalışıb-çabalamaqda ikən, ölüm, o acı həqiqət, o müdhiş 
qüvvət fürsət vermədi. Biçarəyi aldı götürdü, şu mütəşəbbis, gənc ədibimizin səbəbi-
irtihalına gəlincə Tiflisdə iki ay zərfində xəstəxanədə bir qaç dəfə əməliyyaticərrahiyyə 
(operatsiya) icra edildikdən sonra qurtulmayaraq nihayət, əcəlin ağuşi-dəhşətnakına 
qovuşmuşdur. Cənabi-Həqq validəsinə, qardaşlarına və arqadaşlarına, dostlarına və 
vətəndaşlarına səbri-cəmil əta eləyə... 
Hüseyn Cavid 
 
İdarə: 
Bu xəbər dünkü qəzetimizin təb’ makinasına verildiyindən sonar əlimizə düşdüyünə 
görə bir gün tə’xirə düçar olmuş isə də, cənnətməkan Abdulla Tofiq haqqında bə’zi xatirat 
və təfsilatı havi olduğuna görə, dərci əlzəm bilinmişdir. 
 
“İqbal”, 14 may, 1912, № 59 
 
 
 
MİRZƏ ABDULLA MƏHƏMMƏDZADƏ 
YAXUD (A.SUR) – ABDULLA TOFİQ 
 
Mərhumun təşyini-cənazəsi mərasimi 
 
May ayının on birinci günü gündüzün saat on birdə Gəncə vağzalının önündə bir qutu 
(tabut) nəzərə çarpıyordu ki, içində (A.Sur), o nakam cavan, o qəyur ədibimiz xabi-
əbədisinə varmışdı. On dörd gecəlik ayı ihatə edən yıldızlar kibi mədrəseyi-ruhaniyyə 
tələbə və müəllimləri cənazənin ətrafını sarmışdı. Hər kəs qayb olmuş bir fəzilətin, əldən 
çıqmış bir ne’mətin yadi-həsrətilə mütəəssir olduğunu göstəriyordu. Hazırun, böylə fəal 
və mütəşəbbüs bir cavanın, böylə natiqəpərdaz bir qəhrəmanın sükuti-həzinini 
düşündükcə heyrət və təfəkkürdən kəndini alamıyordu. 
220 
 
*** 
 
Mədrəseyi-ruhaniyyə müdiri Axund Hüseyn Pişnamazzadə cənabları tərəfindən 
mərhumun ruhu üçün dua oqunub fatihə söyləndikdən sonra hər kəs birər həmdü surə 
oquyub, sonra namurad ədib və müəllimimizin tabuti-müəllası müəllimlərin və tələbə 
əfəndilərin yardımilə bir faytona qoyuldu. Mərhumun beş-üç qövm əqrəbasilə bərabər 
doctor Həsənbəy Ağayev, Bağbanlar məktəbinin naziri Həsənbəy, şəhər məktəbinin 
türkcə müəllimi Ismayılzadə Mirzə Hüseyn cənabları da bu hey’ətə daxil idi. Tabut 
faytona qoyulduqdan sonra hazırun kimi faytona, kimi tramvaya binib bir qədər yola 
dəvam etdilər. Şəhərə hənuz çoq məsafə var ikən, cənazəyi istiqbal edənlər həp tramvay 
(qonka) və faytonlardan enib cənazəyi ta mərhumun evlərinə qədər çiyinlərində gətirdilər. 
Söz yoq, şəhərə daxil olduqda ötədən-bəridən toplanmış adamlar da nəzərə çarpıyordu. 
Cənazəyə yardım etmək istiyorlardisə də, müəllimlər və tələbələrin yardımı onların 
zəhmətinə hacət bıraqmadı. Cənazə evlərinə daxil olur-olmaz şurüi-şivən sədası qulaqları 
çınlatmağa başladı. “Cavan oğul vay”, “namurad qardaş vay” səsləri, “qəyur yoldaş vay”, 
“nakam arqadaş” iniltiləri hər kəsi sızlatdı, hər kəsi ağlatdı. Bu sırada mədrəseyi-
ruhaniyyənin mə’sum balaları qapının önündə məş’umlu bayatılardan oquyurlardı: 
 
Cavan öldün, dünyadan kam almadın, 
Çoq çalışdın, zəhmətdən hiç doymadın, 
Əfsus ki, fikrinə qail olmadın, 
Ağla, qardaş! Ağlamalı günündür! 
 
Çıqarmıyaq yaddan biz tiz onları, 
Həp vətənə qurban olmuş canları, 
Tanrı qəbul etsin bu qurbanları, 
Ağla, qardaş! Ağlamalı günündür! 
 
İlaxir... 
Bu sırada Sisyanov, Voronsov, bir də Tofiq məktəbinin nazirləri, müəllimləri, 
tələbələri dəstə-dəstə qapının ətrafında kamali-nizam ilə səf bağlayıb durdular. Ətrafdan 
başqa adamlar da tək-tük bu cəmiyyətin içində görünürdü. Bir çoq saət qədər ağlaşma, 
qüsl, təkfin ilə iştiğal edilib sonra zavallı cavanı anasından, bacı-qardaşından ayır- 
221 
 
mağa başladılar. Tabutun üzəri tirmələr, şallar, ipəklərlə bəzənmişdi. Məktəb tələbəsi 
tərəfindən ilk baharın yeni açmış gül-qönçələrilə süslənmişdi. Cənazənin üzərində 
mərhumun adilə bərabər Namiq Kamal mərhumun bu beyti də yazılmışdı: 
 
Yüksəl ki, yerin bu yer deyildir, 
Dünyayə gəliş hünər deyildir. 
 
Cənazə evdən məscidə qadar, yenə qaralar daşıyan tələbə və müəllim əfəndilərin 
omuzunda gəldi çıqdı. 
Məscid həyətində (havlısında) mədrəsə müdiri Pişnamazzadə və sair həzərat 
tərəfindən namaz qılınıb məzarıstana doğru hərəkət edilməyə başladı. Pək qarışıqlıq, 
nizamsızlıq olmasın deyə Əliəkbər bəy Rəfibəyovun və müəllim əfəndilərin təsvibi ilə 
Sisyanov şagirdləri əl-ələ verib cənazə ətrafında gedən müəllim və tələbələri ortaya 
aldılar. Tainki xaricdən cənazəyi təşyi edən, ya təşyi etmək həvəsində olan Gəncə 
cəmaati-islamiyyəsilə çocuqlar qarışmayaraq ayrı və müntəzəm bir surətdə yola dəvam 
etsinlər və çocuqlar da sıqıntı çəkməsinlər. 
Mə’lum ya! Bu gün cümə günüdür. Bütün müsəlman dükanları qapalıdır. Ehtimal ki, 
cənazəyi təşyi için qoşub gələn vətənpərəst dindaşların kəsrət və izdihamından sıqıntı 
çəkilir. Iştə bu səbəbdən ya nə, böylə bir qərar verilmişdi. 
Lakin əfsus! Binlərcə əfsus ki, məsciddən məzarlığa qadar gördüyümüz əşxas yenə 
müəllimlər, yenə onların dört-beş yüzü mütəcaviz şagirdləri idi. 
Mədrəseyi-ruhaniyyə şagirdanı yuqarıda yazılmış: 
 
Cavan öldün dünyadan kam almadın 
 
– mənzuməsini ta Səbzikar məzarıstanına qadar oquya-oquya getdilər. Səbzikar 
məzarıstanlara başqa məzarıstanı görə qayət təmiz və gözəldir. 
İştə orada mərhum A.Suru dəfn etdilər. Yuqarıda məzkur məktəblərin nazir, müəllim 
və tələbəsindən maəda Gəncə şəhəri-əzimindən orada gözə çarpan zat yalnız Əliəkbər bəy 
Rəfibəyov, məxdumları doktor Xudadat bəy Rəfibəyov, doktor Həsən bəy Ağayev, doctor 
Fərrux bəy, məşhədi Əli ağa Rəfiyev, məşhədi Qasım ağa, Cavad bəy Cavarlinski, bir də 
beş-üç nəfər mərhumun qövm və əqrəbası idi. Məzkur Cavad bəy, Həsən bəy və Mirzə 
Hüseyn cənabları isə hey’ətimüəlliminə daxil deməkdir. 
222 
 
Əvət cənazə dəfn edildi, təlqin verildi. Sonra Voronsov məktəbinin türkcə müəllimi 
Isi əfəndinin tə’limilə məzkur məktəb şagirdləri bu sözləri təğənni etməyə başladılar: 
 
Cümlə millətin ruhinin ruhi, 
Cümlə millətin qəlbi-məcruhi. 
Öz müəllimi, öz ədibidir, 
Öz mühərriri, öz ədibidir. 
 
Çox yaşa ədib, fikri-millətdə, 
Keçdi günlərin xeyli zəhmətdə. 
Qəbrdə rahət uyu, ey cavan, 
Məskənin sənin rövzeyi-rizvan. 
 
Şu matəmi tərənnümdən sonra mədrəsə müdiri Pişnamazzadə həzrətləri nitqə şüru 
etməyə başladı. 
Lakin müdir əfəndinin yaxud sair natiqlərin söylədiklərini kamilən yazacaq olsaq pək 
çoq vaqt, pək təfsilat istər, bən də ancaq hər nitqin xülasətü xülasəsini yazıb ixtisar etmək 
istiyorum. 
Pişnamazzadə cənabları mənbəyi-fəzl və irfan, əmiri-mö’minan Əli ibn Əbitalib 
“kərəməllahu vəchəhum”nun buyurmuş olduğu (mən əlləmni hərfən qədtəyərin əbdən) 
kəlami-hikmət-insicamını mevzui ittixaz edərək mərhum Abdulla Tofiq əfəndinin 
mədrəsə şagirdləri boynunda olan haqqını, müəllimlərin məziyyətini, şagirdlərin və 
camaatın onlara olacaq ehtiramatını, qara topraqlara tapşırdığımız cavan müəllim və 
ədibimizin mədrəseyi-ruhaniyyədəki təşəbbüsatını, lisana, imlaya, ədəbiyyat və tarixə dair 
mücahidatını birər-birər sayaraq, xətmi-kəlam elədi. 
Sonra mədrəsənin riyaziyyat müəllimi Rza bəy Qaraşarov cənabları başlayaraq 
tərcümeyi-halına dair bir uzun nitq söylədi: 
Mərhum Abdulla əfəndi 1877 tarixində təvəllüd etmiş və 1896-cı sənəsində açılan 
məktəbi-xeyriyyədə təhsilə şüru etmiş. Sonra məzkur məktəbdə müəllim tə’yin edilərək 
tədris etməyə başlamış. 1900 sənəsində məzkur milli məktəb şəklindən çıqıb rus-
müsəlman məktəbi olmuş. 
Bir qaç yıldan sonra bu qəyur cavan Tiflis şəhərinə getmiş, orada “Şərqi-Rus” 
qəzetəsinə mühərrir və müsəhhih olmuş, sonra Bakıya gedib beş-altı ay qədər də orada 
iqamət edərək, oradan doğru İstanbula 
223 
 
getmiş. Üç sənədən ziyadə fəqr və fəlakət içində, orada fəna və ucuz lokanta 
(restoran)larda yemək yeyərək, gecə-gündüz təhsil ilə uğraşıb durmuş. Mərhumun böylə 
üful etməsinə əsl səbəb də İstanbulda keçirdiyi günlər olsa gərək... Çünki onu məhv edən 
bu xəstəlik orada ikən başlamışdır. Mərhum İstanbulda ən çoq lisan, tarix və ədəbiyyat ilə 
iştiğal etmişdir. İkmali-təhsil etdikdən sonra doğru Gəncəyə gələrək mədrəseyi-
ruhaniyyədə millət yavrularının gözünü, fikrini açmağa başlamışdır. Mərhumun lisana, 
osmanlı ədəbiyyatına dair tətəbböatı var, eyi əsərlərdir, hənuz təb’ olunmamışdır. Kərbəla 
vaqiəsinə dair də tətəbböatı var, qəzetdə nəşr olunmuş. Ruscadan bir coğrafiya kitabı 
tərcümə etmiş, Şinası mərhumun “Şair evlənməsi” ünvanlı vodevilini Azərbaycan 
türkcəsinə təhvil etmiş və üç cild üzrə şüəranın gözəl mənzumələrini toplayıb müntəxəbat 
(xrestomatiya) etmək istiyordu ki, vəfat etdi. 
 
“İqbal” 16 may, 1912 
 
Mərhum (A.Sur) təqribən iki ay var ki, Tiflisdə xəstəxanədə yatıyordu. Mərəzi “kor 
bağırsağ”ın iltihab etməsi idi. Bir-birinin arqası sıra üç dəfə əməliyyati-cərrahiyyə 
(operasion) icra edilmiş. Nihayət bu mayın səkkizinci günü tərki-həyat etmişdir. 
Rza bəy əgərçi pək həyəcanlı və fəzlə bir taqım sözlər söylədisə də bən də 
bitiriyorum. 
Sonra Ağayev doktor Həsən bəy cənabları, mərhumun İstanbuldakı üsrətli həyatına, 
fəaliyyətinə, təşəbbüsatına, südü təmiz bir türk oğlu, türk aşiqi, türk məftunu olduğuna 
dair və çalışıb-çapalayıb yazmış olduğu məqalat və tətəbböatına aid kəskin bir nitq 
söylədi. Burada uzatmayaraq iki-üç sətir ilə iktifa edildi. 
Doktor Həsən bəy əfəndidən sonra Əmirov Hacı bəy cənabları ki, doquz-on 
yaşlarında qayət sevimli və çalışqan bir çocuqdur, əlindəki dəftəri açaraq şu sözləri 
söyləməyə başladı: 
Həzərat! Simasından insaniyyət yağan, danışığından ruh aşinalığı mə’lum olan bu 
mərhumu bir-iki ildən bəri tanıyordum. Müəllim olduğundan uşaqlara olan məhəbbətinə 
görə bə’zi vəqtlər olurdu ki, bənim ruhumu tərbiyə etmək için bana ibrətli hekayələr 
söylərdi. Ona görə Abdulla əfəndiyə, bu qürbətdə qardaşıma olan məhəbbətim qadar, 
qəlbimdə bir böyük məhəbbət bəslənmişdi. 
Bir gün, bir yaz sabahı onun vəfat xəbərini eşidən və onu sevən bir çocuq nə hala 
düşər? Vəfat xəbərini eşitdikdə tüklərim ürpərdi, kədər 
224 
 
qəlbimi sıqdı. Doğrusu hiç inanmaq, onun cavanlığına ölüm yaraşdırmaq istəmədim. 
Heyhat! Getdi... O vücudi-müəzzəm getdi. O namusi-mücəssəm getdi... 
Ey möhtərəm atalarım! Böylə sə’yli, millətdost müəllimin, müəllimlər zümrəsindən 
adının silinməsi camaatımıza, ələlxüsus biz məktəb çocuqlarına nə böyük müsibətdir. Zira 
biz uşaqların ruhunu tərbiyə edib məişət və səadət yoluna salik edən böylə qeyrətli 
müəllimlər deyilmi? 
Türklük və islamiyyət hisslərini bizim qəlblərimizdə caygir edən, böylə millətpərvər 
müəllimlər deyilmi? 
Böylə ruhani atanın əldən getməsi ümum uşaqların, xüsusən mədrəseyi-ruhaniyyədə 
oquyan şagird arqadaşlarımın müsibət günü olduğundan bütün əqrəbasilə bərabər, 
mütəəllim qardaşlarıma səbricəmil əta olunmasını Baritəala həzrətlərindən niyaz edərim. 
Bu zəki və məhzun çocuqdan sonra gənc və nəcib şairimiz Cavad əfəndi həzin və 
ahəngdar bir tövrlə yazmış olduğu gözəl və yanıqlı əş’arı söyləməyə başladı: 
 
Ey qardaşlar! Bir zamanlar elmsizlik dumanı, 
Cəhalətin gur pəncəsi qaplamışdı hər yanı. 
O zəhərli havalardan gül yanaqlar solmuşdu, 
O gün xain, pis əllərdən vətən xərab olmuşdu. 
Göylər bizə işıq deyil, yıldırımlar saçırdı, 
Günəş, yağmur, sular, sellər bizdən dönüb qaçırdı. 
Allah belə qəbul etməz oldu bizim qurbanı, 
Bizi o gün boğuyordu azğınlığın tufanı. 
Qur’an nədir, anlamazdıq, vətən nədir, bilməzdik, 
Qarşımızda yetimlərin göz yaşını silməzdik. 
Ağlanacaq bir hal idi kəndimizdə görürdük, 
Dilimizin, dinimizin getməsinə gülürdük. 
Bu vətənin bunu görən südü təmiz evladı, 
Bir qaç kişi o gün bizim qara günü anladı, 
Ağladılar, sızladılar, yalvardılar Allaha, 
Ulu Haqqın rəhmi gəldi könlü sınıq qullara, 
O gün bizim dağlarımız bir az güldü, şənləşdi, 
Bacarıqlı bir qaç qullar zülmətlərlə əlləşdi. 
Ey qardaşlar! Yurdumuza günəş yeni doğmuşdu, 
Bir azacıq, demək olar, dostlar deyən olmuşdu. 
Ancaq dünən başımıza kölgə salan bir bulut, 
225 
 
Önümüzdə!.. Haqqın varsa, ey daş yürək, gəl unut!.. 
Yoq... Yoq... Sizin məzarınız qəlbimizin ən dərin, 
Bir yerində saqlanmışdır, sənin o pak ruhunçin. 
Bütün dünya alt-üst olsa, bən ki, səni unutmam, 
Ay qardaşlar (amin) deyin, Allah bunu əfv etsin. 
 
Cavad əfəndidən sonra sözə başlayan Sisyanov məktəbinin türk lisanı müəllimi Əli 
bəy əfəndi oldu. Miri-mumileyhin sözlərini, nitqini ancaq iki-üç sətirdə ixtisar edib 
keçmək istiyorum. Çünki kəndisi müfəssəl surətdə ayrıca olaraq qəzetəyə yazacağını bana 
söylədi. 
Əli bəy: 
 
Külli nəfsin zaiqət əl-məvt 
 
(Əlbəttə, gedər gələn cihanə). 
 
– sözlərilə başlayaraq A.Sur mərhumu bir çırağa, işıqlı bir elm çırağına bənzətdi. 
Məktəb çocuqlarını da onun (o çırağın) ətrafında dönüb dolaşan pərvanəyə təşbih etdi. Və 
cavan ədib və müəllimimizin ruhunu şad və qədrini ə’la etmək yalnız tələbə əfəndilərin 
himmət və qeyrətinə bağlı olduğunu uzun-uzadıya izah etdi. Və Gəncə camaatının böylə 
qiymətli bir cavanın cənazəsinə etmiş olduqları e’tinasızlığı ima ilə anladıb təəssüflər etdi. 
Cənazəyi Tiflisdən Gəncəyə gətirmək için gedən əfəndilərin dediyinə görə, dost 
olmaq münasibətilə yalnız Mirzəcamalov Hüseyn bəy əfəndinin, o aliqəlb və həssas 
arqadaşımızın bu müddətdə çəkdiyi zəhmətlər, mərhumun haqqında ibraz etdiyi 
insaniyyət və nəcabətlər Gəncə camaatının ixtiyar, gənc, mühafizəkar təcəddüdpərəst 
(intelligent) həpsinin mərhum Mirzə Abdulla haqqında olan e’tina və ihtimamatına bin 
dəfə faiqdir. 
Artıq Əli əfəndidən sonra mədrəsə müdiri Pişnamazzadə cənabları dua və fatihə 
oquduqdan sonra, hazırun həmdü surə oquyaraq yavaşyavaş məzarıstanı, o baharıstani-
cavidi mütəfəlsəfanə bir vəziyyətlə vida və tərk etməyə başladılar. 
Bu sırada adam dağıldıqda nasıl olmuşsa Sisyanov məktəbinin balaca şagirdlərindən, 
yedi yaşında sevimli, mini-mini bir çocuq Cahangir Təqizadə fürsəti qaçıraraq oquyacağı 
mə’sumanə nitqini oquyamamış, bunu görüncə nitqinin surətini əlindən aldım. İştə buraya 
dərc ediyorum. 
226 
 
Atalarım! Qardaşlarım! Qabağımızda yüzü qibləyə həmişəlik rahət uyuyub ilələbəddə 
uyuyan məşhur, möhtərəm müəllimlərimizdən Abdulla əfəndidir. Böylə elm və mə’rifət 
atalarının vəfatı yüzlərcə qardaşlarımın bədbəxtliyinə dəlil deyilmi? Yaşın cavan olduğu 
halda bu hadisəyi-müəllimənin yüz verməsi biz çocuqlara nə qadar tə’sir etdiyini dil ilə 
söyləməyə hiç iqtidarım yoq. Ələlxüsus zavallı ruhani məktəbi qardaşlarımın bu gündə 
istədikləri müəllimlərinin əldən çıqması için olan qəmi-qüssələrinə nasıl şərik olmayalım 
ki, atalarımızdan artıq biz çocuqların tərbiyəsinə bunlar, bu ruhani atalar diqqət ediyorlar. 
Ancaq əlimizdən gələn bir şey varsa, o da qövm və qardaşına, validəsinə Allah-təaladan 
səbr və təsəlli tələb etməkdir. 
Möhtərəm müəllimlərimizlə bərabər məktəb qardaşlarımın tərəfindən mütəvəffanın 
validəsinin kədərlərinə müştərək olduğumuzu bütün hissiyyatımızla söyləriz. O böyük 
Allah bu cavan mərhumun günahlarından keçib öz rəhmətini ondan diriğ etməsin, amin! 
 
*** 
 
Əvət, məzarıstandan dağıldıqdan sonra şəhərdə adət olduğu kibi, küçük şagirdlər 
müstəsna, mərhumun evlərinə gedərək hər kəs, qardaşlarına ibrazi-təsliyət elədi. Və meyli 
olan zat əksəriyyətlə oturub layiqli dərəcədə ehsan və mərhumun ruhuna fatihələr oqundu. 
 
“İqbal” 17 may, 1912. 
 
*** 
 
Möhtərəm qarelərin əfvini istirham edərək bir-iki sətir, səddin xaricinə çıxmaq 
istiyorum. 
Məzarıstandan dönərkən bütün müəllim əfəndiləri bir yə’s, bir fütur əhatə etmişdi. 
Hər kəsin simasında bir darğınlıq, bir küskünlük oqunuyordu. 
Mühitimizin müəllimlər haqqında, bilxassə böylə gənc, nakam, qəyur və həmiyyətli 
bir müəllim haqqında göstərdiyi himmət və nəzakət (!) həp gönülləri müğbər etmişdi. 
Həqiqətən bir kərə düşünəlim: 
Müəllim nədir?! 
 
227 
 
Japoniyanın qəyur və qəhrəman milləti Mikadonun şərəfinə deyil, Japoniya 
müəllimlərinin şərəfinə idareyi-əqdah etdilər, həm də insanı sərsəm edən, əql və şüurunu 
məhv edən şərab, rakı (vodka) içməyib, cənabi-Həqqin mən’ etmədiyi ən təmiz, saf və 
gözəl su içdilər. 
Onlarca Japoniyanın tərəqqisi, oyanıqlığı, maarifpərvərliyi həp, həp müəllimlər 
sayəsində olmuşdur. 
Almaniyada da hakəza (prins Bismark) bütün alman ünsürünün tərəqqisini 
müəllimlərdə görüyor və onlardan bəkliyor. 
Xüləfayi-Abbasiyədən Harun ər-Rəşid bir müəllim için, əvət yalnız bir hikmət və 
riyaziyyat müəllimi əldə etmək için Bizans (əski İstanbul) hökumətilə boğaz-boğaza 
gəlmiş, böyük müharibə etmiş, qalib olduqdan sonra təzminati-hərbiyyə olaraq yenə 
məzkur müəllimi əldə etmişdir. 
Lakin bizlərdə, mühitimizdəki müəllimlərin qədri, heysiyyəti, halı, məişəti nəzəri-
diqqətə alınırsa insan ağlamaqdan kəndisini alamaz. Biçarə müəllim nə yapsın? Beş-on 
manat maaşla nə yapa bilir! Ucuz olsun deyə hifzüssihhəyə muğayir rütubətli odalarda 
yaşar. Əski, bayat lokanta (restoran) yeməkləri yeyər. Getdikcə əsəbiyyəti artaraq 
vücudunu bəsləyəməz. Ata-anası bir-iki çocuğun nazını çəkə bilmədiyi halda – zavallı 
müəllim yüzlərcə millət balasının – müxtəlif ruhlarda yaradılmış, müxtəlif tərbiyələr 
görmüş, yaxud əsla tərbiyə görməmiş bir sürü çocuğun nazını çəkib, zırıltı-gurultusuna 
təhəmmül ediyor. Bununla bərabər aldıqları mükafat nə? Bir çoq pis, mühlik xəstəliklər, 
cangüdaz vərəmlər (çaxotkalar) yığın-yığın səfalət və fəlakətlərdən başqa bir şey olmasa 
gərək... 
Şimdi böylə müdhiş, taqətfərsa uçurumlar qarşısında bulunan biçarələr kəndi 
millətindən bu fədakarlıqlarına görə bir də haqnaşünaslıq, heysiyyətsizlik görürsə daha 
hanki cəsarətlərlə, kimə güvənərək işə girişə bilir? 
Əfəndilər! Möhtərəm qarelər! 
Müəllimlərə hörmət ediniz, onları seviniz, onları pək böyük görünüz, əvət, onlara 
pərəstiş ediniz, onları kəndinizə əfəndi biliniz! 
Mövlayi-müttəqiyan həzrəti-Əli (Kərəmullahu vəchuhu) müəllimlər haqqında nə 
tövsiyə buyursa ona əməl ediniz! (Mən əlləmni hərfən qəd səyyərni əbdən) kəlami-
həkimanəsini unutmayınız! 
Lakin, ey müəllimlər! Ey möhtərəm əfəndilər! Sizlər, sizlər əsla millətimizin, 
mühitimizin bu e’tinasızlığına e’tina etməyiniz. Daima çalı- 
228 
 
şın, çabalayın! Millət, vətən uğrunda canınızdan keçmək belə icab etsə saqınmanız! Əsla 
cəsarətsizlik göstərməyiniz. Mühitimiz sizi təqdir etmiyor, edəmiyor. Zərəri yoq. Lakin 
əlinizi, qolunuzu qırmadıqlarından, sizi zindanlarda çürütmədiklərindən yana bu millətə 
darılmaq, küsmək deyil, təşəkkür etməliyiz, həm də binlərcə təşəkkür etməliyiz. Bir dəfə 
tarixi göz önünə gətirin, o zaman baqınız və qərib işlər görürsünüz. 
Şimdiki qəhrəman (!) və nəcib (?) italyanların əski babaları, yə’ni romalılar 
məmləkətlərinin ətrafına, qomşu hökumətlərə təcavüz və hücum edərək aldıqları əsirlər 
içindən ən alim və zəki zatı kəndi çocuqları için müəllim tə’yin edərlərmiş. Çocuq azacıq 
dərsdən sıqılınca, müəllimə darılıb qızdığını, müəllimdən xoşlanmadığını atasına, 
babasına söylər-söyləməz, dərhal biçarənin, yə’ni zavallı müəllimin, qol-qabırğası, köksü, 
qafası xəncərlər, baltalar ilə parça-parça olunub məhv edilirmiş. 
Şükür Allaha, biz ki, millətdən müəllimlərimiz haqqında böylə bir haqsızlığa təsadüf 
etmədik. Bu gün təqdir etmiyorlarsa da, əmin olunuz ki, yarın mütləqa, mütləqa 
edəcəklər. Cənabi-Haqq çalışqanların, doğruların, fədakarların hamisidir. Əsla mə’yus 
olmamalı... 
 
*** 
 
Yenə sözümüzə gələlim: 
Əvət, mərhum A.Sur pək çalışqan, pək sahibməslək, pək himmətli bir müəllim idi. 
Həm də pək durbin, pək münəqqid bir ədib idi. Qafqas toprağı bir də pək güc öylə 
cavanlar yetişdirə bilər. Onun haqqında beş-üç sətir deyil, tərcümeyi-hal olmaq üzrə 
yüzlərcə səhifə yazıb doldurmaq icab edər. Abdulla Tofiq ölmədi, öləməz. O yaşar, tarixin 
ağuşi-səmimiyyətində, millətin qəlbində yaşar. Pişnamazzadə həzrətləri, doktor Həsən 
bəy, Yusifbəyov Nəsib bəy və sair arqadaşları, dostları tərəfindən onun əsərləri, tətəbböatı 
nəzəri-diqqətə alınmalı və təb’ edilməlidir. 
 
*** 
 
Bu gün sübhdən aqşama qadar mərhumun cənazə mərasimində bulunaraq, bir para 
ötə-bəri ilə iştiğal edərək, günəşin qızğın zərbələri altında əzilib yorulduğumdan, 
möhtərəm qareləri yormayıb qısa kəsmək istiyorum. 
229 
 
Qafam öylə fəna bir halda dönüyor ki, nə yazdığımı və nə yazacağımı kəndim də 
bilmiyorum. Ehtimal ki, yazılarımın içində artıqəskik, nəzəri-diqqətə çarpacaq pək çoq 
qüsurlar bulunur. Möhtərəm qarelərdən əfvi-rica etməyi kəndim için bir vəzifə ədd 
edərim. 
Cənabi-Haqq öz birliyi hörmətinə bu nakam cavanın cənazəsi üzərində paralanan 
sinələrə, qoparılan saçlara, tökülən göz yaşlarına, sızlayan yürəklərə mərhəmət buyurub 
da onu, o namurad bəndəsini dəryayi-ehsan və kərəminə qərq eyləsin. 
Əgər günahı var isə, öz lütfilə, öz böyüklüyilə bağışlasın. (Ami n ...) 
 
11 mayıs 1912 sənə 
Hüseyn Cavid 
“Iqbal”, 18 may 1912 
 
 
 
TİFLİSDƏ TEATR YAXUD SƏN’ƏTİ-TAMAŞADA 
TƏBƏDDÜL VƏ TƏRƏQQİ 
 
Oktyabrın dördüncü aqşamı Namiq Kamal bəyin “Akif bəy” adlı faciəsi “Tiflis türk 
dram dəstəsi” tərəfindən mevqeyi-tamaşaya qoyuldu. Bu əsəri Qafqas şivəsinə təbdil edən 
Axundov cənablarıdır. 
Məzkur faciə beş pərdədən ibarətdir. 
İlk pərdədə Akif bəy (gənc bir gəmi komandanı) pək vəfalı zənn etdiyi hiyləgər 
zevcəsindən ayrılaraq dəniz müharibəsinə gedər, binbaşı Şahin bəyə də bir vəsiyyətnamə 
verib İstanbulda oturan babasına göndərməsini və şəhid olursa rəfiqəsi Dilrübayı yanına 
almasını tövsiyə edib gedər. 
İkinci pərdədə Akif bəyin ölüm xəbəri eşidilir, Dilrüba fürsətdən istifadə edərək, iki 
yalançı şahidlə ölüm xəbərini qəzavətxanədə təsdiq etdirib çabucaq Əsəd bəy adlı başqa 
bir zevc ixtiyar edər. Kəndi evində onunla eşqə, izdivacə dair söyləşdikləri sırada, 
oğlunun vəsiyyətini icra etmək için gələn Süleyman bəyi nifrətlə rədd edər. Süleyman bəy 
də yanındakı Şahin bəylə bərabər küskün və münkər bir halda çıqıb gedir. 
Üçüncü pərdədə Əsəd bəyin düyün ziyafəti başlar, misafirlər gəlir, içki və çalğı ilə 
əyləndikləri halda birdən-birə Akif bəy meydana çıqar. Bu sırada babası da gələr və 
məsələni oğluna anlatır. Akif bəy həyəcanlı və qorqunc bir vəziyyət alır. Əhli-məclis və 
çalğıçılar birər-birər dağılır. Bir-iki dəqiqə keçincə Akif, sonra babası və Şahin bəy çıqıb 
gedərlər. 
230 
 
Dördüncü pərdədə Akif bəy meyxanədə sərməst olaraq intiqam hissilə söylənib durur, 
sonra uyumaq için uzanar. Çoq keçməz ki, atası və dostu Şahin bəy gəlib onu oyadırlar. 
Akif bir-iki söylənərək çabuq gəmiyə getmək bəhanəsilə savuşub çıqar. Atası da onu 
tə’qib edər. 
Beşinci pərdədə Akif bəy Əsəd bəydən intiqam alır və kəndisi də tərki-həyat edər. Bu 
sırada pusquda duran Süleyman bəy də içəri girərək, hiyləgər, yüz könüllü Dilrübayı bir 
xəncər zərbəsilə cəzalandırır. İştə vəq’ə bundan ibarət... 
Şimdi artistlərə gələlim. Akif bəy rolunu ifa edən Kirmanşahski cənablarının tərzi-
tələffüzü aydın, səmimi və aldığı vəziyyətlər tamamilə yerində olub, hiç bir qüsur nəzərə 
çarpmıyordu. Müşarileyh hənuz gəncdir. Məsləkində daha ziyadə ciddiyyət göstərəcək 
olursa, Qafqasiyamız ciddən qiymətdar bir artist qazanmış olacaqdır. 
Dilrüba rolundakı Tərlan xanım isə inanılmayacaq dərəcədə məharət göstərdi. Onun 
böylə bir qarışıq rolu bu qədər gözəl oynaması gerçəkdən şayani-təbrikdir. 
Əbülfət Vəli cənabları isə hər bir təqdirin fövqündə idi. Almış olduğu ixtiyar 
vəziyyəti, baxüsus əlaimi-vəcihəyi və bütün hərəkatı pək az artistə nəsib olan xassələrdən 
idi. 
Əsəd bəy rolunu ifa edən Abbasov cənablarına gəlincə mumileyh sənəti-tamaşada 
ibraz etdiyi iqtidardan başqa, tələffüzündəki ahəng və üslubda öylə bir səlasət vardı ki, 
adəta İstanbul artistlərini xatırlatıyordu... 
Şahin bəy rolundakı Ələsgərov cənabları da vicdanlı bir mə’mur, xeyirxah bir arqadaş 
qədər ifayi-vəzifə edirdi. Hələ meyxanaçı – M.X.Quliyev cənabları Türkiyənin çüstü 
çalak rum meyxanaçılarından əsla seçilmiyordu. Yüzbaşov cənablarının sərxoşluqdakı 
məharəti, Əliyevin tərəddüdlü və qorqxaqca vəziyyəti, İsmayıl Həqqi əfəndinin şətarətli 
halları və laübali qəhqəhələri ayrı-ayrı birər qiyməti haiz idi. H.Qasımov, B.Əlizadə... 
əfəndilər də xoş bir surətdə oynayorlardı. 
Rejissorluq vəzifəsi Vəli əfəndinin öhdəsində idi. Dekorasiya qayət mükəmməl və 
çalğı da Tiflisdəki osmanlı musiqi dəstəsi tərəfindən çalınırdı. 
Bir sözlə, bu aqşamkı səhnə qüsursuz deyiləcək dərəcədə gözəl idi. Təəssüf olunacaq 
bir qüsur, bir nöqsan var idisə, o da ancaq camaatın azlığı və böylə ciddi və qiymətdar bir 
tamaşaya qiymət verməməsi idi. Mə’nasız bir komediyaya hər kəs ötüşdüyü halda, nədən 
isə böylə həqiqi və mə’nidar tamaşadan qaçıyorlar. Tiflisdəki teatr maraqlıları bu 
231 
 
aqşam təşrif etsələrdi, şübhəsiz keçən səhnələri unutaraq teatrın nə olduğunu görərlərdi. 
Bu pyes hər kəsi sıqacaq dərəcədə uzun olduğu halda, hazirundan məmnun qalmayacaq 
bir zata təsadüf ediləməzdi... 
 
Müxbir 
“İqbal”, 9 oktyabr 1913 
 
TİFLİSDƏ “İTTİFAQ” MƏKTƏBİ 
 
1905-ci ildə Tiflisdə iranlılar tərəfindən güşad olunan “İttifaq” mədrəsəsi bu gün 
mə’nəvi bir böhran içərisindədir. Hər nə qədər mədrəsənin dərsləri vazeh, işləri müntəzəm 
bir surətdə cərəyan edir isə də, fəqət əhalinin maarifə rəğbətsizliyi və e’tinasızlığı 
yüzündən bir müəssisəyimaarifin hali-ixtisarda olduğu kəmali-təəssüflə görülməkdədir. 
Əgər belə gedərsə bu gələcək sentyabrda mədrəsənin açılmaq ehtimalı yoqdur. Əgər 
xudanəkərdə, mədrəsə açılmayacaq olursa, yüz nəfər qərib müsəlman çocuqlarının halı nə 
olacaq? Başqaları bizə nə deyəcək? Qomşularımızın nəzərində nə surətlə cilvə edəcəyiz? 
Doquz yıldan bəri çəkilən zəhmətlər nə kibi nəticəyə iqraz edəcək, bu mədrəsənin 
bəqa və dəvamı xüsusunda maldan, candan keçən, həyatını, şərəfini bu uğurda fəda edən 
bir taqım fəal, fədakar adamlarımızın şimdiyə qadar təhəmmül etdikləri əziyyətlər, 
məşəqqətlər nə yolda bir fayda verəcəkdir? 
İştə burasını düşünərək mədrəsənin vəz’i-hali-hazirini göz önünə gətirdikcə yalnız 
“İttifaq” məktəbinin halına deyil, bəlkə dolayısilə bütün iranlıların halına qan ağlamamaq 
qabil deyildir. Çünki müsəlmanlar arasında təbiət qanunu hökmünə keçən nifaq, ədavət, 
rəyasətpərəstlik kibi bir taqım məş’um adətlər iranlılarda daha şiddətli bir surətdə 
hökmfərma olduğu içindir ki, bu gün yüz nəfər qərib müsəlman çocuqlarının tərbiyəgahı 
olan bu mədrəsə bir taqım şəxslərin iqrazi-şəxsiyyətlərinə qurban oluyor. Tiflis kibi bir 
məmləkətdə ayda yüz əlli, iki yüz manata qərib, cüz’i əhəmiyyətsiz bir para binlərcə 
iranlıdan bu mədrəsənin məxaricinə sərf olunmaq için toplanmıyor. 
Halbuki binlərcə manatın qeyri-məşru yerlərə sərf olunduğu kibi, binlərcə rüblənin 
dəxi faydasız yerlərə xərc olunduğu görünməkdədir. 
Hal-hazırda “İttifaq” mədrəsəsi ayda iki yüz əlli, üç yüz manat ilə idarə olunmaqdadır. 
Bu paranın nisfi İran konsulxanası tərəfindən tədarik olunur. Digər nisfi isə əhalidən 
alınması lazım gəlir. Fəqət 
232 
 
camaatın iqrazi-şəxsiyyəyə hədəf olması yüzündəndir ki, ayda yüz əlli manat kibi 
əhəmiyyətsiz bir para nəhayət dərəcədə çətinlik, güclük ilə cəm edilir. 
Şimdi isə iki aydan bəridir ki, kimsə aylıq və ianə vermək istəmiyor. Hətta 
müəllimlərin tə’til maaşlarını vermək için mədrəsə daimi sərmayə (kapital)dən beş yüz 
rüblə vermişdir. Təəssüflər olsun ki, doquz illik bir maarif müəssisəsi bu kibi mevqelərdə 
hiç olmazsa bir yıl kəndini idarə edəcək bir nəqdi-mevcudu yoqdur... 
Artıq bu əsrdə, bu zamanda elm və mə’rifətin lüzumundan, mənafeyindən bəhs etmək 
mə’lumi-e’lam qiyasından olduğu için biz bu xüsusda bir şey söyləməyiriz. Ancaq 
istədiyimiz bir şey varsa, mədrəsənin bəqa və dəvamı için lazım gələn himmət və qeyrətin 
sərf olunmasıdır. 
 
Müxbir 
“İqbal”, 25 iyul 1914 
 
 
“İTTİFAQ” MƏKTƏBİNƏ BİR NƏZƏR 
 
“İqbal”ın 696-cı nömrəsində “İttifaq” məktəbinin bugünkü halını həmiyyət 
sahiblərinin ixtiyarına ərz etmişdik. Əcəba, fəryadımızın nə kibi tə’siri oldu? Məktəb 
haqqında nə yapıldı? Maliyyə cihəti tə’min edildimi? İanələrin daima müntəzəm bir 
surətdə alınması təəhhüd olundumu?.. Bunları bilməyoruz. Bildiyimiz bir şey varsa o dəxi 
bu xüsusda kəndilərini əlaqədar bilən kimsələrin e’tinasızlığı və laqeydliyidir ki, ciddən 
şayani-təəssüfdür! Hələ “Simurğ” və “Kimya” tə’birinə şayəstə olan cəmiyyəti-xeyriyyə 
ə’zasının saiqeyi-nifaq və ədavətlə – hiç bir gunə təşəbbüsdə bulunmamaları hissi-
insaniyyə ilə mütəhəssis olan bütün ərbabi-vicdanı dilxun etsə gərəkdir. Vaqtilə mədrəsə 
üzviyyətinin öz ailələri arasında kəndilərinə mədari-iftixar bilən möhtərəm kimsələr əcəba 
nədəndir ki, böylə mevqelərdə yaqalarını sıyırırlar. Mədrəsənin maddi və mə’nəvi 
ehtiyacına müavinət etmək öylə dursun, qapısından belə keçmək istəmiyorlar. Rəyasət 
həvəsilə uçan zəvat niçin öhdələrinə tərtib edən vəzifənin ifasında müsamihəkar 
davranırlar? Doquz illik bir maarif müəssisəsi qapanıb yüz nəfərə qərib, mə’sum çocuqlar 
pərişan, səfil olunca bu vicdani məs’uliyyətin qarşısında bulunanlar əcəba nə kibi bir 
mə’zirət bəyan edə bilərlər? 
233 
 
Məcmui bin üç yüz rublədən ibarət olan sərmayeyi-təvəkkül (kapital)dən tə’til 
maaşlarını və bir taqım müsarifati-sairəyi tə’diyə etmək için iki təqsit etmək üzrə beşər 
yüz rublə, cəm’ən bin rublə mədrəsənin sandığından alınmışdır. Bu gün mədrəsənin 
sərmayəsi naminə ancaq üç yüz rublə sandıqda mevcudu vardır ki, o dəxi mədrəsənin altı 
aylıq bədəli-icarı deməkdir. 
Əmsalı arasında hissiyyati-maarifpərvəranəsilə mümtaz olan Tiflis konsulu general 
Saidülmülk cənablarının bu xüsusda lazım gələn iqdamati-məcdanədə bulunaraq evladi-
vətənin ikinci tərbiyətgahı olan bu müqəddəs binanın əhyasına çalışmaları ümididir ki, 
şimdilik bizi mütəəsəlli edəyor. 
Şübhəsizdir ki, bu mühüm, əhəmiyyətli qadar da faydabəxş olan vəzifənin icrası 
xüsusunda bir məs’uliyyəti-vicdani qarşısında olduqlarını unutamayacaqlardır. 
 
Növrəs 
“İqbal”, 31 avqust 1914 
 
 
MÜHARİBƏ VƏ ƏDƏBİYYAT 
 
Tuhaf şey!.. Nerəyə getsən, hər nəyə baqsan, bir sarsıntı, bir pərişanlıq hökmfərma... 
Bütün könüllər iztirabda, bütün ruhlar həyəcanda, bütün gözlər intizarda... 
Kürreyi-ərzin, şu canavar yatağının bir bucağı, bir nöqtəsi yoq ki, duyduğumuz 
saldırışlardan, eşitdiyimiz gurultulardan mütəəssir olmasın! 
Yanardağlardan seçilməyən toplar, insanları deyil, səhraların vəhşilərini belə dəhşətlər 
içində bıraqıyor. Dünyamız, şimdiyə qadar hənuz böylə qorqunc bir bəlayə rast gəlməmiş, 
böylə müdhiş bir inqilab görməmiş. İskəndər, Napaleon kibi cihangirlər, Çingiz, Teymur 
kibi bahadırlar məzarlarından baş qaldırıb da şu müharibəyi seyr etsələr, şübhəsiz ki, 
heyrət və təəssürdən kəndilərini alamazlar. Zatən bu müharibə, bir müharibə deyil də, 
müsri bir bəladır, bir taundur, aləmşümul bir fəlakətdir... 
Fəqət bu fəlakət hər kəsi bir dərəcədə düşündürmiyor, hər ölkədə bir tə’sir 
bıraqmıyor. Birini güldürürkən, digərini ağlatıyor. Birini mə’yus və müztərib ediyor da, 
digərini qəhqəhə və müzəffəriyyətlə sevindiriyor. 
234 
 
Bütün dünya gözdən keçiriləcək olursa, hər şeyin dəyişdiyini, hər halın başqalaşdığını 
görməmək mümkün deyildir. Bu dəyişmənin, bu başqalığın yeganə səbəbi isə, əlbəttə, 
içində bulunduğumuz müharibədir. 
Müharibəyin hazırdakı müvəffəqiyyəti, bir çoqları texnikada, texnikanın 
mükəmməlliyində görüyorlar. Halbuki bu qalibiyyətləri yalnız texnikada deyil, başqa 
qüvvətlərdə də aramalıdır. Çünki yalnız yaqıb-yıqıcı toplar, növicad çəpəllinlər, boğucu 
qazlarla iş aşmaz. Bunlar ilk baqışda gözə çarpdığı için hər kəsi düşündürüb duruyor. 
Halbuki bu müdhiş silahlardan daha müdhiş almanların müharibədəki yeni nəzəriyyələri, 
yeni planları, əskərindəki kəskinlik və bütün məmləkət xalqındakı əhvali-ruhiyyədir. Bu 
ölkənin əhvali-ruhiyyəsində isə, fənni-tərbiyənin, ədəbiyyat və fəlsəfənin tə’siri inkar 
olunmayacaq şeylərdəndir. 
Rus-Japon müharibəsində, bə’zi mütəfəkkirlər, japonların qalibiyyətini onların 
komandanlarında, zabitlərində deyil, ibtidai məktəblərdə, məktəb müəllimlərində, 
müəllimlərin xalqa vermiş olduğu tərbiyədə aramışlardı. Şübhəsiz ki, bu nəzəriyyə 
almanlara, alman ordusuna daha ziyadə şamil olsa gərək... 
Bizdə – Rusiyada ibtidai, orta və ali məktəblərin azlığı bir nöqsan təşkil etdiyi kibi, bu 
məktəblərdə keçilən bütün elmlər, bütün fənlər də olduqca səthi və nəzəridir. Halbuki 
almanlarda böylə olmayıb da bütün-bütünə bunun əksinədir. Orta və ali məktəblər kənara 
dursun, ibtidai köy məktəblərində belə hər elm, hər fənn son dərəcə səmimi bir tətbiqat və 
əməliyyat ilə keçilir. Yalnız darülfünunlar deyil, köylərdə də səyyah bir professora 
təsadüf edilir. İctimai, fənni, ədəbi konfranslar verilir. Fənni həqiqətlər olduqca tətbiqi bir 
surətdə göstərilir. Və ona görə də hər bir alman yalnız dinləməklə qalmaz, dinlətmək də 
istər. Görməyi kafi bulmaz, göstərməyi də arzu edər. Hələ onlarda ibtidai məktəblərin 
məcburi olması, oğlan-qız, kimsənin müstəsna tutulmaması, daha başqa bir feyz, daha 
başqa bir fəzilətdir. 
İştə böylə bir mühitdə böyüyən, böylə bir ölkədə yaşayan tələbə və talibələr ikmali-
təhsildən sonra, bir də kəndi filosofları, ədibləri tərəfindən yazılmış əsərləri mütaliəyə 
başlarlar. Şübhəsiz ki, ən faydalı düşüncələr, ən ciddi mühakimələr də yalnız fəlsəfə və 
ədəbiyyat vasitəsilə əldə edilə bilir. Çünki düşünməyə başlayanlar, xilqət və təbiətdə bir 
qayə, bir nəticə arayan gənclər, yalnız mütaliə sayəsində kəndi məsləkini tə’yin edə bilir, 
kəndi aradığını bulur. 
235 
 
Əgər bir millətin fəlsəfə və ədəbiyyat kitabları həssas, xəyalpərvər, laübali qələmlərlə 
yazılmışsa, şübhə yoq ki, o millət, o nəsil cərəyana qapılıb da həp o yolda hərəkət edər və 
mümkün deyil, aqıntıya qarşı bir dürlü kürək çəkəməz. Məsəla, bir gənc bir şe’r, bir 
hekayə, bir roman, bir tarix, bir faciə oquyacaq olursa, dərhal kəndisinə ruhdaş, məsləkdaş 
olmaq üzrə bir qəhrəman seçər, bir tip bəyənir və o ruhda yaşamağa yeltənir və o 
məsləkdə yaşamaq istər və bu yazılan əsərlər isə, adəta, aləmşümul bir müəllim yerinə 
keçər, qarelərin ruhlarına nüfuz etməyə başlar. 
İştə məzkur əsərlər zəhərli, əxlaqsız, gevşək bir mevzu tə’qib edərsə, er-gec bütün 
oqucularını da zəhərləmiş olur. Kəskin, ciddi və  mətin bir yolda yazılmışsa, şübhəsiz, 
qaredə də eyni fikri, eyni duyğuyu oyandırmış olur. 
Ədəbiyyat, bir millətdəki əhvali-ruhiyyənin in’ikası deməkdir. Gələcək nasıl isə, 
şimdiki ədəbiyyat və fəlsəfənin tə’sir və nüfuzuna qapılır və hiç bir dürlü də qurtuluş 
imkanı bulamaz. 
Şimdiki iranlılar, bilxassə farslar, göz önünə gətirilsin, bütün İranın əhvali-ruhiyyəsi 
təhlil edilsin, bütün şəhərlər, bütün köylər, əfyunçuluq, şürbilik, səfsətə və laübalilik 
içində yuvarlanıb gediyor. Müstəsna olaraq az bir qismi çıqdıqdan sonra, hər kəsdə, hər 
qafada bir ətalət, bir məskənət görülüyor. Əcəba ruhları əzməkdə olan bu gevşəklikləri, bu 
səfaləti doğuran kimdir, nədir, hanki səbəblərdir? 
– Şübhəsiz ki, ədəbiyyat... 
Ruhanilər və hakimlərin korluq və bəcəriksizliyi də tə’sirsiz deyil, amma eyicə diqqət 
buyurulsa ən mühüm səbəb, yenə ədəbiyyat və mətbuatdır. 
Firdevsi, Sə’di, Nizami, Hafiz, Xəyyam kibi nadireyi-fitrətlər müstəsna; onlardan 
sonra gəlib də dünyayı beş quruşa almayan zahidməslək ədiblər, laübali və məsxərəçi 
şairlər, əxlaqsız və yaltaq məddahlar, əcəba hanki rəzalət qaldı ki, yapmadılar? Nə 
saçmalar, nə əfsanələr uydurmadılar?! 
Bu hal Türkiyədə də əskik olmamış... Bir kərə tarixi-ədəbiyyat gözdən keçirilsə, Ruhi 
kibi laübali məşrəblər, Nəf’i kibi yayqaraçılar, Nabi kibi ölgün bir fikir daşıyan 
fəlsəfəçilər, Nədim kibi səfahətpərvər xərabatilər kəndi yazıları ilə türklərin sağlam və 
sarsılmaz ruhlarını pozub gevşətdilər. Şinasi devrinə gəlincəyə qadar, bəlkə ondan da 
sonra həp bir diziyə əcəm ruhu, əcəm fəlsəfəsini izlədilər. 
236 
 
Avropa yolunu tanır-tanımaz, bir də fransız müqəllidliyi meydan aldı. Həm də 
fransızların az-çoq ciddi və məharətli ədəbiyyatı deyil, hoppa, dəgərsiz və çürük əsərləri 
tə’qib olundu, tərcümə edildi və kəndiligindən xüsusi əsər yazanlar belə, bir dürlü 
təqliddən yaqayı sıyıramadılar. Həm də əskilik ilə yeniliyi, əcəmilik ilə fransızlığı 
qarışdıraraq iki çürük, iki əxlaqsız uçurum arasında qaldılar. Yalnız Rza Tevfiq, Əbdülhəq 
Hamid, Tevfiq Fikrət kibi məşahir, bir də milli ən’ənələri, milli duyğuları dinləyən bə’zi 
gənc ruhlar, gənc qələmlər köhnəlikdən, müqəllidlikdən sıyrılmağa başladılar. Namiq 
Kəmal kibi özünü hər kəsə sevdirə bilən böyük bir hünərvəri belə pək küçük, pək darruhlu 
buldular və haqları da var... 
 
“Açıq söz” 25 oktyabr 1915 
 
İştə, türk-fars ədiblərinin kəndi millətinə, millətin əhvali-ruhiyyəsinə olan tə’sir 
Ingiltərədə, Fransada, İtaliyada, Almaniyada, Rusiyada və sair məmləkətlərdə də eyni 
dərəcədə şamil və hökmfərmadır. 
Məsəla ingilizləri alalım: onların ötədən bəri, cihangiranə bir əməl arqasınca 
qoşmaları, hər yerdə nüfuz qazanıb da hər ölkədə rol oynamaları, siyasi qüvvətlərə 
mədyun olduğu kibi, fəlsəfi, ədəbi tə’sirlərdən də varəstə deyildir. 
İngilizlər məğrurdur, soğuqqanlıdır, düşüncəli və durbindir. Əlbəttə bunlar, bu 
sifətlər, mühitə, milli ruha, milli tərbiyəyə race sifətlərdir. Lakin Şekspir kibi dahilərin 
əməlpərvər, aləmşümul əsərləri, Herbert Spenser kibi böyük filosofların nüfuzlu, mətin, 
sarsılmaz və kəskin fəlsəfələri, şübhəsiz ki, hər ingilizdə, bütün xalq ruhunda böyük və 
səmimi bir tə’sirə malikdir. 
Fransanın da Jan Jak Russo kibi həssas və məriz bir ruha malik olan filosofları, bir 
taqım xəyalpərəst, hoppa şairləri bə’zi əxlaqsız, modaçı romançıları, şübhəsiz ki, fransız 
həyatına, fransız mühitinə tə’sir etməmiş deyildir. 
İtaliyaya gəlincə, əski italyanlarla işimiz yoq... Biz şimdiki italyanları yalnız musiqiçi 
– çalğıçı tanıyoruz. Çalğının bəslədiyi ruh və əxlaq hər yerdə, hər kəscə bəlli olduğundan, 
onlardan, onların oynayacağı roldan bəhs etmək lüzumsuz görüldü. 
Rus-alman mühitinə gəlincə, bu mühitdəki həyat və ədəbiyyat daha başqadır. Rus-
alman sözü araya gəlir-gəlməz, həm ədib, həm filosof 
237 
 
olmaq üzrə iki böyük sima, iki nüfuzlu mütəfəkkir qarşımızda dikilib durur. Onların biri 
məşhur Tolstoy, biri də alman filosofu Nitşedir. 
Son zamanlarda bu iki müqtədir dahinin Rusiya və Almaniyada oynadığı 
müvəffəqiyyət, inkar edilməyəcək bir nüfuz və qüvvətə malikdir. Tolstoy qocaman və 
möhtəşəm romanlarilə, ufacıq, sadə risalələrilə, munis bir qayeyi-əməl, məsihapəsəndanə 
bir məslək izləmiş, izlədiyi qayeyi-əməli, düşündüyü məsləki, rusiyalılara, bilxassə 
ruslara bəyəndirmiş, milyonlarca qarelərini, İncili-şərifin əvfedici tə’limatilə yaşatmağa 
çalışmış, az-çoq müvəffəq də ola bilmişdir. 
Məzkur Nitşeyə gəlincə o, daha başqa bir yol, daha başqa bir qayeyiəməl tə’qib etmiş. 
Onun əsərlərində, Tolstoyun düşündüyü “mərhəmətlərdən” əsər yoq... 
O, zəiflərin əzilməsini qayət təbii bulur. Məhəbbət, mərhəmət kibi duyğuların 
xəyalpərəstanə, mə’nasız şeylər olduğunu isbata çalışır, həm də isbat etməkdən aciz 
qalmaz. 
Ona görə də Tolstoy Nitşeyə yarımdəli alman – deyə tənqid və müaxizə edir və onun 
məcnunanə əsərlərinin Rusiyada təb’ və nəşrinə, tərcümə edilməsinə, nüfuz qazanmasına 
qızmaqdan bir dürlü kəndini alamaz. Və onun yürütməkdə olduğu fəlsəfənin yaqıcı 
zəhərdən başqa bir şey olmadığını da ilavə edir. 
Lakin eyi düşünülürsə Nitşe fəlsəfəsinin batini pək də zahirinə bənzəməyərək, daha 
səmimi bir mərhəmət və məhəbbətlə nəticələnir. 
O, Tolstoyun düşündüyü nüqtəyə acı olmaqla bərabər, daha kəskin və həqiqi 
adımlarla iləriləmək istər: “Hər kəsin məqsudu bir, amma rivayət müxtəlif...” 
Rusiyada Nitşenin qareləri az deyildir. Rusiyanın məşhur ədiblərindən, mətin üsluba, 
dərin düşüncəyə malik olan Dostoyevski – o böyük dahi və ruhşünas belə Nitşe yolunu, 
Nitşe ideyasını daha əvvəl ortaya sürmüş. Şimdiki bərhəyat ədiblərdən Leonid 
Andreyevin faciələrində də az-çoq Nitşe ruhu görülməkdədir. Iştə bunun için Tolstoy 
Nitşeyə qızdığı kibi Andreyevə yazdığı bir məktubda diyor ki: 
“Leonid! Leonid! Sən bəni qorqutuyorsun, fəqət bən səndən qorqacaq deyilim!” 
Demək ki, qoca Tolstoy bu cümlə ilə məslək və fikircə kəndinə müxalif sayılan, Nitşe 
ruhuna yaqınlaşan Andreyevi bir dürlü düşündürmək, müaxizə etmək istiyor. 
238 
 
Hər halda Tolstoyun ən ziyadə nüfuz qazandığı bir Rusiya olduğu kibi Nitşenin də ən 
çoq rol oynadığı məmləkət, şübhəsiz Almaniyadır... İştə, demək olur ki, bu böyük 
mütəfəkkirlərin ən səmimi tə’sirləri hər yerdən ziyadə kəndi məmləkətlərinə olmuşdur. 
Bu iki məmləkətdən hər birini gözdən keçirəcək olsanız təbii, binlərcə, on binlərcə 
darülfünunlara, rüşdi, e’dadi məktəblərə rast gələrsiniz və milyonlarca tələbə və talibənin 
elm arqasınca qoşulduğunu, məzkur məktəblərə dəvam etdiyini görürsünüz. 
Bəlli bir həqiqətdir ki, hər məktəbdə bir çoq dərslər oqunduğu kibi ədəbiyyat, fəlsəfə, 
tarixi-fəlsəfə dərsləri də keçiliyor və hər məmləkətin ən məşhur ədibinin, ən nüfuzlu 
filosofunun əsərləri və əsərlərində qayə də birər-birər təhsil və tənqid edilir. 
Eyni zamanda bütün gənc dimağlar (beyinlər) birər fotoqraf kibi duyub bəllədiyi 
həqiqətləri böyük bir məraq ilə alır və o həqiqətlər get-gedə inkişaf edərək ümumi bir 
duyğu, ümumi bir düşüncə, ümumi bir əhvali-ruhiyyə təşkil edər. 
İştə bu gün müharibə meydanında seyr etməkdə olduğumuz yigitlər, qalibiyyət 
arqasınca qoşan qəhrəmanlar, həp məzkur məktəblərin məhsulu, həp məzkur 
darülfünunların pərvərdeyi-irfanıdır. 
Demək ki, bugünkü müharibədə yalnız toplar, tüfənglər deyil, hər məmləkətin 
ədəbiyyat və fəlsəfəsilə bəslənən beyinlər də ayrıca haiziəhəmiyyətdir. 
Fəqət bugünkü müharibənin gələcək ədəbiyyata icra edəcəyi tə’sir keçmiş ədəbiyyatın 
bugünkü müharibəyə verəcəyi tə’sirin qatqat fevqində olsa gərək... 
Əvət, bugünkü müharibənin hazırlamaqda olduğu zərbə, pək qorqunc, pək təhlikəlidir. 
Şu müdhiş inqilabdan hiç bir qüvvət qurtulamayacaq. Bütün elmlər, fənlər umulmaz 
dərəcədə sarsılacaq, dəyişəcək. Şübhəsiz ki, ədəbiyyat da bu aqıntıya qapılmaqdan 
kəndini alamıyacaq. Bəlkə daha kəskin, daha sağlam adımlarla yürüyəcək, daha doğru, 
daha mətin bir yol izləyəcək... Və şimdiyə qadar qaraladığımız saçmalar, bugunkü parça-
tikə ala-bəzək ədəbiyyatımız da büsbütün alt-üst olacaq. Gənc münəqqidlərin nəzəri-
istehzasına uğrayacaq. Həm də insafsız, mərhəmətsiz, e’tinasız bir surətdə yırtılıb 
atılacaq. Heyhat!.. Son nədamət isə fayda verməyəcəkdir. 
 
“Açıq söz”, 26 oktyabr 1915 
 
239 
 
M.QURBANƏLİ ŞƏRİFZADƏ 
 
Nekroloq 
 
Səmimi millət xadimlərindən biri də tərki-həyat etdi. Əvət, M.Qurbanəli Şərifzadə 
həzrətləri də sönüb getdi, həm də bəlirməsini, parlamasını sezdirməyən bir qıvılcım kibi 
söndü. 
Qafqasyanın bir çoq mühərrirləri, ədibləri, sənətkarları və millət  xadimləri mərhumu 
yaqından tanır və tatlı müsahibələrindən xoşlanırdı. Halbuki camaatımız ümumiyyət 
e’tibarilə müşarileyhi pək də layiqilə tanımazdı. Mərhum vaqtında bir çoq qəzetələrdə 
iştirak edər, bə’zi səmimi cəmiyyətlərdə çalışır, həqiqi bir millətsevər ruhu ilə kəndi 
irqdaşlarını düşünüyordu. Lakin bir dürlü səsi çıqmazdı, çünki gurultudan, nümayişdən, 
alqışdan pək də xoşlanmazdı. 
“Sağ əlinlə verdiyini sol əlin duymasın!..” – üsuluna ən çoq riayət edən sadiq, fədakar 
həmiyyətli bir sima idi. 
O, məktəb görməmişdi, fəqət həvəskar bir alim idi, böyük bir müəllim idi, camaat 
müəllimi idi, həm də müəllimlərdən artıq mə’lumata malik idi. Hiç bir mədrəsə tərbiyəsi 
görmədiyi halda, mərhum kəndi himmət və qeyrətilə, kəndi səbat və mətanətilə türkcə, 
farsca, rusca oqur-yazardı; tətəbbö və mühakimələrdə bulunardı. Bir an, əvət, bir an belə 
elm və maarif günəşinə pərəstiş etməkdən geri durmazdı. 
Onda son dərəcə böyük bir iste’dad və məziyyət var idi. O da böyük bir mübəlliğ, 
qəhrəman bir rəhbər olması idi. 
Bu gün Naxçıvanda açıq fikirli, milliyyət və insaniyyəti düşünən, ülum və maarifi 
təqdir edən bir çoq gənclər gerçəkdən də mərhum müşarileyhə qarşı mədyuni-şükran 
olmalıdır. Çünki hər biri onun birər mə’nəvi şagirdidir. 
Naxçıvan kiçik bir şəhərdir. Kəndisi də maarif hissinə olduqca biganə və əskidən bəri 
səfsətələr ilə vaqt keçirən bir mühit olduğundan daima xalqın gözünə qara pərdə 
çəkməkdən zevq alan bir taqım gevşək ruhlu, qara fikirli, kor idraklı əşxasın əlində 
oyuncaq ola gəlmişdi. Lakin az bir zamanda naxçıvanlılar, Naxçıvandakı gənc simalar 
yalnız və yalnız Şərifzadə və onun kibi bir qaç həqiqətpərvər zəvat sayəsində cəhalət 
qaranlığından qurtuldu, qurtula bildi, qurtulmağa çalışdı, həqiqət işığını dərk etməyə 
müvəffəq oldu. Və bugünkü Naxçıvan, demək olar ki, Qafqasyanın digər şəhərlərinə 
nisbətən pək 
240 
 
də geridə olmayıb, az-çoq düşüncəli, mühakiməli, ziyalı similar yetirmək ümidini 
bəsləməkdədir. 
Mərhum zəngin bir ailəyə mənsub deyildi, yoqsul gənc ikən Naxçıvanı tərk etmiş, 
Bakıya gəlmiş, Türküstana keçmiş, yeni işlədilməkdə olan dəmir yollarında çalışmış, bir-
iki sənə zərfində kəndi e’tibar və səbatı sayəsində mə’ruf bir mütəəhhid kəsilmiş və böyük 
rollar ifa etməyə başlamışdır. Mumileyh beş arşın yeri ölçər, onu islah və tənzim 
etdirməklə məşğul olarkən, yanındakı mühəndislərdən istifadə etməyi də əsla unutmaz. 
Cəbr, həndəsə, müsəlləsat, kosmoqrafiya və sair ülumi-riyaziyəyi təəllümlə, mühakimə və 
tətəbbö’lə uğraşır, eyni zamanda həm əmələ, həm mühəndis, həm də mütəfəkkir bir alim 
həyatını yaşardı. 
Qazandığı paralarla müvəffəq olaraq evdə istirahətə çəkilir, bir taqım elmi, ədəbi, 
tarixi kitabları mütaliə və mühakimə ilə iştiğal edərdi. Və aldığı, topladığı mə’lumatı 
həqiqi bir el müəllimi kibi bu cəmiyyətdə, o məclisdə uzun mübahisələrlə ətrafındakılara 
duyururdu, duyurmaq istiyordu. İştə ondan Naxçıvana, Naxçıvan gənclərinə toqunan 
istifadə də böylə, tə’til zamanlarında vüqu buluyordu. 
Mərhum təqribən altmış yaşlarında gənc ruhlu, gənc fikirli bir piri-möhtərəm idi. 
Mütəvəffa, sərətan (xərçəng) xəstəliyindən tərkihəyat etmiş... Şübhəsiz, bu cangüdaz 
xəstəlik, bu qorqunc dərd pək də çəkilir dərdlərdən deyildir. Lakin bu dərdi-biamandan 
daha böyük, daha dəhşətli bir dərd var ki, o da böylə inqilablı və məraqlı bir zamanda 
əbədiyyən cihana, cihani-hürriyyətə vida etməsidir. 
Uzun illərlə həbsxanə guşəsində, işgəncələr altında çırpınan, müdhiş və qaranlıq 
zindanlardan qurtulmaq həvəsilə uçan bir məhbus, fədakar bir mücahid həbsxanənin 
qapıları açılıb da hürriyyət və inqilab ağuşuna atılacağı sırada tərki-həyat edərsə, əcəba 
nələr duyar, nasıl müztərib olur! Nə vəziyyətdə bulunur, nasıl mütəəssir olur?! 
İştə mərhum müşarileyhin halı da eyni məhbus halını xatırlatır. 
Cənabi-Haqq ruhi-nəcibinə rəhmət, evlad və ailəsinə, əhibba və əqrəbasına səbr və 
mətanət kəramət eyləyə... 
 
Hüseyn Cavid 
“Açıq söz”, 9 iyun 1917 
 
 
241 
 
242 
 
243 
 
M.T.SİDQİYƏ MƏKTUBLAR 
 
(Farscadan tərcümə)1 
 
1 
 
Naxçıvan. Tərbiyə məktəbində mərhəmətli və hörmətli Ağa Məşədi Tağı Sidqi 
cənablarına çatacaqdır. 21 cümadi-yüssani. 
 
Rəhmli, böyük kimsədən alasınız salam, 
Layiq deyiləm mən Sizə salamımı çatdıram. 
 
Məktubunuzun çatması haqqında: xeyirxah və yüksək mərhəmətli cənab! Bu ayın 15-
də cümə axşamı günü məni başıuca edən məktubunuz Ağa məşədi Əsgər Ordubadlı 
vasitəsilə çatdı. Onu aldıqda işıqsız gözümə nur və kədərli könlümə sürur gəldi. 
 
Mən kiməm ki, yol tapım o mərhəmətli könlünə, 
Başımın tacı – ayaq torpağın, gözüm lütfünə, 
Məhəbbətli məktubun məni göylərə yüksəltdi, 
Duaçıların içrə bir daha başıuca etdi. 
 
Daha sonra nəzərinizə çatdırılır ki, yazdığınıza görə indiyədək bu taqsırlı qulunuzdan 
iki məktub almış və bir məktub əlinizə çatmamışdır. Mən bu məktubun çatmamasına xeyli 
təəccüb edirəm. O məktubda mən bir neçə xəbərlərlə yanaşı sel əhvalatından da yazmış, 
çox israrla Hacı Həmzə Ağa cənablarına tapşırmışdım ki, onu Sizin adresinizə göndərsin. 
O da söz vermişdir ki, tezliklə onu yola salsın. İndi ümid edirəm ki, məktubun yazılması 
haqqında sözsüz heç bir güman, tərəddüd qalmamışdır. Çünki mən öz sözümü etiraf edir 
və ikinci məktubda da yazmış idim ki, inanmasanız, onun yazılmasında şübhə etsəniz, 
Hacı Mirzə Ağaya yazıb soruşun. Mən öz sözümün üstündə durmuşam, inanmırsınız 
yazıb soruşmaq da istəmirsinizsə, onda artıq mənim əlacım nədir? Allaha and olsun, nə 
edəcəyimi bilmirəm. Bədbəxtliyə dözməkdən və danlağa qatlaşmaqdan savayı fikrimə bir 
şey gəlmir. Bir də sizin rəftarınıza təəccüblənir və heyran qalmışam. Yazırsınız: “İndi hər 
iki məktubu stol üstünə qoyub, tarixlərini yoxlayıram”. Heç 
                                                            
1 Fascadan tərcümələr İsmayıl Şəmsindir. 
 
244 
 
fikir etmirsiniz ki, bu, məktubdur, onda səhv ola bilər, tarixi düzgün yazılmaya bilər. 
Bəlkə də poçtda, çaparxanada itdi, necə ki, Sizin keçmiş məktubunuz itmişdir. Indi o 
məktub haqqında Məşədi Ağadan soruşduqda deyir – ustadından sənin adına məktub 
çatmamışdır. Poçtdan soruşanda cavab verir ki, çaparxana sənin adına məktub 
almamışdır. Nəhayət Siz özünüz fikir etsəniz, görərsiniz ki, bu məktubun itməsi nə Sizin 
ucbatınızdandır, nə də kiçiyiniz məktub göndərməkdə müqəssirdir. Bunların hamısı İran 
poçtasının intizamsızlığındandır ki, itibbatan şeyin məs’uliyyətini məhz öz üzərinə 
götürən yoxdur. Yazmışdınız ki, məşədi Əsgər Ağa Ordubadlı tacirdən xahiş edim mənim 
adıma Naxçıvana artıq qəzet göndərilməyəcəyi haqqında Sizin və mənim sifarişimi 
“Nasiri” qəzeti redaksiyasına çatdırsın. Lakin mən cənabınızın bu xahişini nə filankəslərə 
yetirdim, nə də o sifarişi o cənaba çatdırdım. Səbəbi budur ki, bu günlərdə 
həmvilayətlilərdən biri bizim hücrəyə gəlmiş idi. Bizim Naxçıvana gedəcəyimizdən söz 
açıldı. O belə məsləhət gördü ki, bu ayın axırınadək, ya rəcəb ayının birinci on gününün 
ərzində Naxçıvana gedək. İndi biz də belə qərara gəldik ki, elə edək. Buna görə də mən 
sifarişiniz haqqında xahiş etmədim, çünki biz on günədək Naxçıvana getməliyik. Mə’lum 
olur ki, Siz də qəzetin pulunu ödəmisiniz. İndi nə üçün qəzetin pulu aradan getsin? 
İndiyədək faydasız mənim adıma gəlmişdir. İndi nəyə laxımdır ki, Naxçıvana 
gedəcəyimiz vaxtda xahiş edək göndərməsinlər. İnşaallah Naxçıvana gəldikdən sonra əgər 
mənim adıma yazılmış olarsa, müvəqqəti olaraq poçtdan alıb oxuyaram. 
Sizin məktubunuz çatan kimi beş cild “Təshihül-hesab” kitabı və bir şüşə əla 
mürəkkəb bazardan aldım. Lakin iki-üç gündür ki, nə arxayın, nə də qeyri-arxayın adam 
tapmıram ki, onları göndərəm. Hətta karvansaralarda da axtarmışam, tapa bilməmişəm. 
Yuxarıda dediyim söhbətdən sonra bu qərara gəldim ki, onları özümlə gətirim, çünki 
kitablardan biri köhnə və cildi yırtılmışdır. Onları bu vəziyyətdə Sizə göndərsəm xəcalət 
olaram, Sizə göndərmək üçün layiq deyildir. İnşaallah Naxçıvana gəldikdən sonra 
cilidçiyə verərəm, yaxşı cildlə Sizə təqdim edərəm ki, layiqli olsun. Bir də yazmışdınız ki, 
mənim keçmiş məktublarım çox qısadır. Indi onların qısalığına əvəz olaraq, Sizə 
yazacağım məktubu o qədər uzadacağam ki, onu oxuyub qurtarmaq üçün iki saat əziz 
vaxtınızı sərf edəsiniz, axırda da mə’nasız və boş olduğuna görə heç bir nəticə almayıb bir 
xəbər əldə etməyəsiniz 
245 
 
və beləliklə keçmiş məktublarıma şükr edəsiniz. Yenə də məktubumun pozğun xəttindən 
və hərfləri bir-birinin ardına qoşmağımdan danışmışdınız. Digər yerdə isə mürəkkəb 
sözlər və çətin ibarələr işlətdiyimə işarə etmişdiniz. Nə edim, Mirzə! Xəttimin 
pozğunluğu vaxtın darlığındandır, necə ki, bu məktubu dar vaxtımda yazmışam. Çətin 
ibarələrə gəldikdə mənə elə gəlirdi ki, o ibarələr xoşunuza gələcəkdir, yoxsa mənə 
çətinliyi yoxdur ki, başqa cür yazım. (Kiçiyiniz Hüseyn Rasizadə, cavab lazım deyildir) 
 
2 
 
Müəllim cənabları! Allaha şükür ki, sağlam və səlamətsiniz. İkinci, dəyərsiz qulunuz 
keçmişdə cənabanıza bir məktub göndərmiş idim. Bir neçə müddətdir ki, cavabı yoxdur. 
Bilmirəm səbəbi nədir? Buna bais kimdir? Böyüklər az biliklilərə e’tinasız olurlarmı? 
Şagirdlərə qayğıkeşlik böyüklüyü əskiltməz. Süleyman o cəlalı ilə qarışqanı belə 
nəzərindən qaçırmazdı. Bundan əlavə: 
 
Doğru deyil ki, ürəkdən ürəyə yol gedər, 
Ürəyim qüssədən yanır, ürəyində yox heç bir xəbər. 
 
Didarını görməyə ürəyimdə olan şövqü, 
Ürəyim bilir, mən bilirəm, bir də bilir ürəyim. 
 
İstəmədi bizi qəlbin sevmədi, bilməm neçin sevmədi. 
Bizə qəlbin yanmadı, bilmirəm neçin yanmadı. 
 
Allaha şükür ki, göz ağrısı rədd olub. Allahın ən böyük nemətlərindən biri olan 
sağlamlıq vardır. Yüksək cənabınızın nəzərinə çatdırılır ki, bu qısa, həqir məktub əlinizə 
çatdıqda cavabını göndərəsiniz, buna görə ki, həddən artıq mənə nigaranlıq üz vermişdir. 
Düzgün yolu izləyənlərə, Sizə və Sizinlə olanlara salam göndərirəm. Məşədi Səfər babaya 
və gözünüzün işıqlarına salam söyləyirəm. Vaxt dardır.  
 
Şagirdinəm mən hər zaman diləyirəm, 
O şən dodaqlarından bir təbəssüm öyrənəm. 
 
Ümidi-əfv 
246 
 
3 
 
Böyük ustad və cəlallı atamız! Birinci, Sizin sağlamlığınız həmişə bizim diləyimiz 
və arzumuz olmuşdur. İkinci, nəzərinizə çatdırılır ki, bu fani və sədaqətli kiçiyinizin ürək 
məhəbbətini və mə’nəvi münasibətlərini mənim tərcümeyi-hal və şərhi-əhvalımda qeyd 
edərək, öz tükənməz mərhəmətinizlə məni yad edəsiniz. Bir aydır ki, qiymətsiz qulunuz 
cənabınıza poçtla bir məktub göndərmişəm, cavabını almamışam. Səfər ayının onunda idi 
ki, bu məktubu yazdım, onda dəhşətli sel əhvalatından da xəbərlər yazmışam. İndi 
bilmirəm, bu uzaq düşmüş qəribdən incimişsiniz ki, lütfünüzü azaldıb, artıq yad 
etmirsiniz, ya da işinizin çoxluğundan unutmuşsunuz. Halbuki, mən öz sədaqətimi 
mümkün qədər göstərmiş və məhəbbətimi bildirmişəm. Əvəzində isə xüsusi bir mərhəmət 
görməmişəm. 
 
Var mənim çoxlu gileyim səndən, 
Bilməm nə şikayət edim səndən. 
 
Hər halda mən öz taleyimdən şikayətlənməliyəm. Baharın şənlikləri şoranlıq yerdə 
hasil, səmər verməz və o hər daşın üstündə dayanmaz. Hər şeyin cövhərində qabiliyyət 
olmaq şərtdir. Ümid və arzu bəsləyirəm ki, itkin və uzaq düşmüş bu qəribə hər axşam və 
səhər mərhəmət nəzərinizi salasınız. 
 
Könlünü könlüm kimi əgər etsən, 
Məndəki möhnəti sən dərk edərsən. 
Tox çörək qayğısını bilməz belə, 
Ac yavan çörək yeyər çox həvəslə. 
 
Yazdığınız məsələ haqqında xəbər verirəm ki, “Nasiri” qəzetini abunə ilə alıb oxumaq 
artıq lazım deyildir. Çünki üç gün bundan əvvəl buraya gələn bir seyid həkim ara-sıra 
məktəbə yolu düşür, qardaşımla dostdur. Ona hər on gündən bir “Nasiri”, “İzzət”, “İttila” 
qəzetləri ayrıca olaraq verilir, o da gətirib məktəbdə oxuyur. Mən isə ondan alıb 
oxuyuram. İndi artıq abunə olmaq lazım deyildir. Başqa məsələlər haqqında görüşəndə 
danışarıq. 
Səfər yoldaşlarım Ağa Mir Hüseyn ağaya və Ağa Məşədi Əli cənablarına, gözümün 
işığı Mirzə Məhəmmədəliyə, Mirzə Məhəmməd 
247 
 
Hüseynə və Mirzə Məhəmməd Sadığa salam yetirin, vəssəlam. Sizə məhəbbət 
bəsləyən Hüseyn Rasizadə. 1315 (1893)-cü il səfər ayının 10-da. 
Yenə nəzərinizə çatdırılır ki, səfər ayının birindən səkkizinədək “Əmsilə” və “Şərhi-
Amil” kitablarını oxuyub, bitirdim. Ayın səkkizindənbəri “Sərfi-Miri” oxuyuram. 
İnşaallah axırınadək “Sərfi-Miri” də bitirib, “Təsrif” kitabını oxuyacağam, vəssəlam. 
Bundan artıq nəzərinizə çatdırılacaq mətləb yoxdur. 
 
Hüseyn Rasizadə 
 
4 
 
Naxçıvanda. Yüksək mərtəbəli, hörmətli böyüyüm Məşədi Tağı Sidqi cənablarına 
(onun yüksək sədaqəti əbədi olsun) çatacaqdır. 
 
Orucluq ayının 11-də 
 
Dost-aşnalarımızdan ummuşduq biz yoldaşlıq, 
Düzgün olmadı bu fikir, görünür ki, biz çaşdıq. 
 
Ruhum sənə qurban olsun! Salamdan sonra, mərhəmətli cənabınızın nəzərinə 
çatdırıram ki, uzun müddətdən bəri və çoxdandır ki, fədakar qulunuzu mərhəmətli 
nəzərinizdən çıxarıb, lütfünüzü əksiltmisiniz. Məni təəccübləndirən, heyrətə salan budur 
ki, belə e’tinasızlığınıza və məktub yazmamağınıza səbəb nə ola bilər? Bizə qarşı 
könlün... 
Xülasə: 
 
Gileylənir sadiq könlüm o mehriban cənabından, 
Nə qədər bir ovuc torpaq dözə bilər artıq bundan. 
 
Başınızı ağrıtmayım, məqsədim budur ki, mən Urmiyaya daxil olduğum ilk günlərdə 
cənabınıza bir neçə məktub yazıb göndərmiş və qəzetin gecikməsini də orada bildirmiş 
idim. İndi görürəm ki, taqsır xaraba qalmış Iran poçtundadır. Çünki mən dəfələrlə poçtdan 
soruşmuşam ki, Hüseyn Rasizadə Naxçıvanlı adresinə qəzet varmı? Cavab veriblər – yox, 
Məhəmməd Hüseyn Abdullazadə... adına vardır. Hər həftə onun yanına gedib 
soruşmuşam, məndən üzr istəyib deyibdir ki, 
248 
 
başa düşmədən və bilmədən poçtdan mənə vermişlər, mən də alıb oxuyuram. Qəzet 
oxumağa çox həvəsim olduğu üçün deməmişəm. Eybi yoxdur, biz buna sevinərik ki, 
xaraba qalmış İranda qəzet oxumağa həvəskar tapılsın, qoy bizə çatmasın. Bundan əlavə, 
xaricə göndərilən hər məktubda, ya qəzetdə göndərilən şəhərin adı mə’lum olmazsa 
sahibinə çatmaz. Xülasə, təqsir adres verəndə, yazanda, çatdıranda və onu alandadır, 
yoxsa burada heç kim günahkar deyildir. Allaha şükür iki həftədir poçtdan qəzeti alıb 
oxuyuram. Qabaqkı qəzetləri də almışam, arxayın olun. Hörmətli cənabınızdan bir 
xahişim də var. O bundan ibarətdir ki... Özünüzün əhvalınız və xəbərləriniz haqqında 
geniş mə’lumat mənə göndərib, məni minnətdar edəsiniz. Əgər hal-hazırda Əlirza 
cənabınızın yanında oxuyursa heç, yox isə təkrar sizdən xahiş edirəm onu öz yanınıza 
çağırıb gündə bir-iki saat onunla fars dilində məşğul olasınız. Zəhmət haqqında nəzərdə 
neçə tutsanız mən ödəməyə hazıram. Buna görə ki, o da mənim kimi avara-sərgərdan 
qalmasın və bir-iki ildən sonra onu İrəvana, ya nəsihət gördüyünüz digər yerdə 
məktəblərin birinə qoyaq, elmini təkmil etsin, insaniyyət bulağından, heç olmasa, bir 
qurtum dadsın. Ümid edirəm ki, xahişimi yerinə yetirməkdə səyinizi əsirgəməzsiniz. 
Təmənna edirəm xəttimin pisliyini bağışlayasınız. Mürəkkəbin olmaması və gecə yarı 
özümü pis hiss etməyim xəttimin pozğunluğuna və mətləbin pərişanlığına səbəb 
olmuşdur. Məktubla başınızı ağrıtdığıma görə əfvinizi diləyirəm. Həmişə Sizə xidmət 
üçün tapşırıqlarınızı və təsadüfi müraciətlərinizi gözləyirəm. Hörmətli Ağa məşədi 
Qurbanəli Ağa Şərfiov cənablarına salamım var, vəssəlam. 
 
Kiçiyiniz Hüseyn Rasizadə 
 
5 
 
Naxçıvanda. Hörmətli ağa, izzətli başçı Ağa Məşədi Tağı Sidqi cənablarının (Allah 
onun yüksək mərhəmətini əbədi etsin) nəzərinə çatacaqdır. 
 
2 cəmadiyələvvəl 1321 (1903) 
 
Ruhum sənə qurban olsun! Birinci, ümid edirəm ki, cənabınızın yüksək iqballı 
varlığınız tam sağlığa malikdir. İkinci, Sizin nəzərinizə çatdırıram ki, mən rəbiul-əvvəl 
ayının 13-də (21-ci il) Urmiyəyə 
249 
 
çatdım. Poçtdan keçəndə istədim ki, kəlmə yazıb başınızı ağrıdım və bir qədər qiymətli 
vaxtınızı alım. Çapar vaxtı keçirdi və vaxt dar idi. Buna görə də məktub yazmaq mümkün 
olmadı. Bu gün fürsətdən istifadə edərək, heç olmasa, bu neçə kəlməni yaza bildim: 
Bu qiymətsiz qulunuz Urmiyəyə çatdıqda yüksək dərəcədə seçinc, şadlıq və fərəh 
mənə üz verdi, ürəyim açıldı. Doğrudan da Urmiyə Rim ölkəsi qitələrindən biridir. Şəhər 
özü səfalı, cəmaaəti saf ürəkli, sadəlövh, hamısı sənaye və kənd təsərrüfatı işlərində 
məharət sahibi, kəsbkarlıqda, ticarətdə qabiliyyətli olaraq, ölkənin və mədəniyyətinin 
inkişafına rəğbət göstərəndirlər. 
Lakin minlərlə təəssüf olsun ki, ingilis və rus kilsələri zənglərinin gurultusu 
ünsiyyətsiz müsəlmanların və iranlıların azan səslərinə üstün gəlir. Onların müsəlmanlıq 
aləminə qətiyyən e’tinaları yoxdur. Gündən-günə öz işlərinin irəli getməsinə çalışır, 
millətlərini artırmağa və başqa işlərinə sə’y göstərirlər. Şəhərin hər tərəfində, ortada 
yerləşən geniş sahələri, o cümlədən eni və boyu azı üç-dörd verst olan “Dilgüşa” bağını 
ingilislər əlinə alıb orada geniş layihələr üzrə gözəl binalar, xəstəxanalar, xoşa gələn 
məktəblər tikmiş, kilsəyə oxşar möhkəm qalalar çəkmiş, şəhər əhalisi içərisində onlara 
kilsə kimi şöhrət qazandırmışlar. Eləcə də burada rus kilsələri Naxçıvanda olan 
kilsələrdən on dəfə artıq geniş və böyükdür. Bunlar eyni halda möhkəm qaladır ki, adını 
kilsə qoymuşlar. 
 
Adres:Urmu, Hüseyn Rasizadə 
 
 
Q.ŞƏRİFZADƏYƏ MƏKTUBLAR 
 
1 
 
Naxçıvanda cənab məarifşüar və fəzilətasar, qəmküsari-millət və cannisari-
mədəniyyət, əfəndim Məşədi Qurbanəli ağa Şərifov damə lütfəhü həzrətlərinin hüzuri-
alilərinə vüsul olan 1428 rəbiül-əvvəl Dərsəadət. 
Maarifpərvər əfənlim həzrətləri! 
Əvvələn ümid və rica ediyorum ki, ricali-himmət və ərbabiqeyrət həpsi səlamülmizac 
olub kəmali-sihhət və istiqamətdədirlər. 
Və saniyən lillahi-həmd vəlminnə, fədəvi sayeyi-mərahim-vayeyihəzrəti-
xülafətpənahdə kəmali-əmniyyət və məmnuniyyətlə seyrü 
250 
 
səyahət və kəsbi-mə’rifət edib, dürlü-dürlü istifadələr edirəm. İnşaallah təala, bundan 
sonra bə’zi əhvalati-layiqə və İttifaqiyyət lüzum peyda edirsə, müsamihə etməyib, təfsilən 
xidməti-aliyənizə mə’ruz edirəm. İştə artıcaq müzahimi-Övqat olmayıb, bir parça 
ixtisarən şərhi-hal ünvanilə ifadeyi-məram edəlim. 
Fəzilətli əfəndim! Haman gün ki, fədəvi cənabınızla xudahafiz edib şimendifer 
mövqifinə rəvan oldum, gömrük qabağında beş arqadaş bir faytona minib əsnayi-rahda bir 
zavallı bəlayə uğradıq, böylə ki, fayton yüzüqoylu olub bizim həpimizi altına aldı və 
qayət rahatsız etdi; pərişanhal və pəjmürdəhal mövqifə varıb kəndimizdə yaman bir 
fənalıq müşahidə etdik. Sonra artıq zəhmətlə bilet götürüb şimendiferə minib gecə saət 9-
da Uluxanlı mövqifinə varıb, bir qaç saət orada istirahət edib, sonra Batuma yeksərə bir 
bilet aldım; Tiflis mevqifində arqadaşlarım maraqlanıb iki gün onlarla Tiflisdə qalmağımı 
xahiş etdilər. Bəndə təmərrüd etməyib şeylərimi “xraneniyə” kantoruna ısmarlayıb 
faytonla “Axundov” mehmanxanəsinə gedib də qərar tutduq. Haman gün bir parça 
səyahət edib kəndi obamıza evdət eylədik. Yarınki gün bir ofitserə bomba atılmasını 
eşidib kəndimizdən dolayı bir parça və fənalıq müşahidə etdik. 
Şimendifer biletinin vaqtının bitməsini və biri gün dəxi artıq bir fənalığa uğramağı 
məddi-nəzər edib də aqşam çağı şürişli və fəna bir zamanda kəndim fərdi-xeyir dışarda 
Şeytanbazarı keçdikdən sonra bir nəfər müsəlman bulunmaz ikən labüd və naəlac qalıb, 
Tanrıya pənah edib mevqifə yanaşdım. İçərisinə varıb da dəxi bir müsəlman görəmədim. 
Canım dəxi ziyadə sıqıldı, çünki hər bir tərəfdən fənalıq və darlıq görüb də ziyanlı bir 
kötülük müşahidə olunurdu. 
Qərəz, tuli-kəlamə mübtəla olmayalım. Batum şimendiferinin vaqtı yaqınlaşdıqda 
qəbzi nasilşikə verdim, şeylərimi eyi bir kupedə cəm edib bizi rahatlandırıb getdi. Üç 
nəfər gürcü bənə Batuma kibi arqadaş oldu. Bir buçuq saət qədər onlarla alışdıqda bə’zi 
mətləblərdən: kəndilərinin məzlumiyyətindən ermənilərin cinayət və xəyanətindən və 
Qəlyanovun zülm və şəqavətindən nəql edib, atəşparə kibi yanıb yaqılırlar idi. Sonra 
həpimiz uyquya nail olarkən yekdigərimizdən istizan edib gecə saət 11-də uyuduq. 
Səhər sübhdən uyqudan qalqarkən, şimendifer yolunun ətrafını seyr etmək ünvanilə 
baqarkən, gözümüz zavallı gürcülərin yanıb yaqılmış, 
251 
 
qarət və yəğma olmuş dam və daşlarına düşdü: çe quyəm ki, nəqoftənəm behtərəst1. 
Qərəz, Batuma varid olub, bir qaç gün iqamətdən sonra “zaqraniçnı pasport” alıb az-
çoq yol tədarükü mühəyya edib və bir dəst “alafranqa” əlbisəsi və bir eyi fəs və başqa bir 
taqım şeylər cəm edib, “Paqi” adlı fransız vaporilə aprelin 19-da aqşam Dərsəadət tərəfə 
azim oldum və vaporda dört nəfər osmanlı türklərilə arqadaş olub, bir parça ümur 
oruşdum, çünki əfəndilər Moskovdan gəlmiş mali-fəturə taciri və oqumuş, dünyanın 
şimdiki əhvalü evzanından xəbərdar həriflər idi. 
Ayın iyirmisində sübh vaporumuz Trabzona yanaşdı. Altı saət orada yük alacağını 
bilib, ufaq qayıqlara minib də bir qaç saət bə əzmisəyahət Trabzonda dolaşdıq... Trabzon 
çoq eyi və səfalı, ruhpərvər və nəş’ətgüstər bir bəldədir. Əvvəl dənizdən ufaq bir qəsəbə 
kibi görünürdü. Seyr edib gəzəndən sonra mülahizə etdim, böyük bir bəldə və kəndisi də 
vilayət (quberniya) məhsub olunur. Naxçıvana ordan bir açıq məktub da yazıb yolladım. 
Altı saatdan sonra vapora evdət edib rahət olduq. Vaporda iki nəfər dəxi arqadaş artdı. 
Birisi məktəbi-tibbiyyeyimülkiyyə mütəəlimlərindən və digəri dəxi məktəbi-tibbiyyeyi-
nərbiyyə şagirdlərindən idi. Çoq zəki və kamallı çocuqlar idi. Bir-iki saat söhbətdən sonra 
uyuyub, sübh səhər çağı uyqudan qalqıb da kəndimizi Samsuna yetişmiş gördük və orada 
dəxi vaporun tə’viq etməsini sorub bildikdən sonra qayıqlarla altı arqadaş iskələyə 
yanaşıb doquz saət yeyib-içib səfalanıb hər bir soqaq və caddələri səyahət etdik və 
rüşdiyyə məktəbinin həyətinə gedib çocuqların jimnastik məşq etmələrinə tamaşa etdik və 
postaxanə qarşısından keçdikdə bir açıq məktub dəxi Naxçıvana yazdım. Vapora evdət 
edib, bir sutka dəxi yol getdik. Vaporumuz üç iskələyə yanaşdı, lakin çoq qalmadığından 
və küçük qəsəbələr olduğundan, düşüb getmədik. Axırıncı iskələ ki, Anapoldan ibarətdir, 
üç saət ora yanaşıb, sonra bir buçuq sutka – 36 saət birbaşa yol gəlib gecə saat üç buçuqda 
İstanbulun boğazına daxil olduq. Öylə ki, sübh açıldı, tamaşa etdik. Boğaz nə Boğaz!!! 
Allah zaval verməsin... Cayi-həmə yaran və əzizan xali!2 Müxtəsər, üç saət gözətləmədən 
sonra topçu əskərlərdən və iki nəfə kaptan təşrif gətirib, vaporu müayinə edib, sonra icazə 
verdilər. Bir buçuq saət Boğazın içi ilə yol 
                                                            
1 Nə deyim, danışmasam yaqşıdır! 
2 Bütün dostların və əzizlərin yeri mə’lum! (farsca) 
 
252 
 
gəlib aqibət köprüyə yanaşdıq və Boğazın əvvəlindən köprüyə kibi hər bir tərəf imarət, 
məscid, bulvar, səyahət etməli və səfalı yerlər idi. Sərriştə əldə getməsin qayığa minib 
rıxtıma çıqdım. Amma Boğazın içində silah və bir para yazıdan dolayı bizi aradılar, lakin 
hiç bir şey bulamadılar. Haydı, yavrum, haydı, oğlum, Allaha ısmarladım – deyib 
bıraqdılar. Gömrükxanəyə çıqdıqda şeyləri açmağa və pasportları pişnihad etməyə paşalar 
əmr verdilər. Pasportu təqdim edib, şeyləri də açıb hazır məddi-nəzərdə qoydum. Bir çert 
tütünə səkkiz quruş cəza aldılar. Ələl-icmal qaydalı və pakizə zakonlar icra edirlər, amma 
əfsus, on bir tanə səccadəmin gömrükləməkdə 25 quruşa kibi bəndən yazıçılar rüşvət 
aldılar. Əhvalım yenə digərgun oldu, fəfəndim. 
Cümleyi-mö’tərizə: “Mərhəmətli əfəndim! Əgərçi fədəvi şu səhifələri belə bir tulani 
yazmaqda kəndimə zəhmət bilmiyorum, amma sizin oquyan vaqt bıqmağınızı, yə’ni təngə 
gəlməyinizi təsəvvür edib də sizin fikrinizə qalıyorum. 
Barı Sirkəcidə Babi-ali caddəsinin qarşısında “İzmir” otelində 13 gün iqamət edib, 
dünkü gün Validəxanda bir oda qonuşdum da, təğyiriməkan etdim... Səyahət etməli 
yerləri tədricən bir qaç günlər gəzib tamaşa etdim. Böyük məscidlər və bə’zi əntiqanələr, 
tramvaylar və yeraltı maşınları və bə’zi vaporlar və qeyrə və qeyrə. Qafqasyadan təhsilə 
gəlmiş ağaları, əfəndiləri bir-bir arayıb aqibət bir qaçını buldum və hər iki gündən bir bir 
yerdə olub, söhbət ediriz. Yeddi-səkkiz nəfərə kibi Beyruta dəxi təşrif aparıblar, amma 
hansılar ki, azca mə’lumatı var, bə’zi alçaq məktəblərə qəbul eyləyirlər, bu şərtlə ki, sinni 
az ola. Amma onlar ki, bir parça mə’lumat sahibidirlər, onlar hiç biri məktəblərə qəbul 
olunmaq istəmiyorlar, fəqət qabil ədiblər və fazil, zəkilər indində qeyri-rəsmi surətdə 
kəndilərinin maraqınca hansı bir elmə talib isələr, təhsil etməyə şüru ediyorlar. 
Bəndə də əvvəl həvəsləndim ki, hər bir işdən sərfi-nəzər edib fəqət təhsilə məşğul 
olum. Sonra mülahizə etdim ki, bənim param bənim xərcimi ancaq bir buçuq sənə görə 
bilir. Ondan sonra hardan para bulacağam? Mütəhəyyir qaldım və boşladım. 
İştə bənim əfkarım: bən, inşaallah-təala, əgər mümkün olursa, bütün müxtəsər partiya 
ilə olan bir iş və ticarət nəzərdə qoymuşam ki, gündə altı saət vaqt itirsin, fəqət sonra həm 
osmanlı üsuluca, həm də fransızca kəndi qomşumdan Şeyx əfəndi ki, qabil və zabitəli və 
ezvai- 
253 
 
ruzgara xəbərdar bir müəllim və ədibdir, gündə üç saət kəndi əfkarımca təhsil edim. 
Müxtəsər, nerdə olursam, oqumaqda müsamihə etməyəcəyim. Və inşallah təala, təhsil 
etməyə gəlmiş əfəndilər ilə Qafqasyaya evdət etdikdə eyicə mə’lum olunar ki, onlar nə 
təhsil qılıb və bən nə kəsb etmişim. 
Qərəz, baş ağrısı oldu. Bən ölüm, əfv ediniz! 
İstanbulun havası gözəl, Boğazının havası pək gözəl və qarşısının havası dəxi gözəl 
və eyicədir. Vəssəlam. Ərzi-səlam məxsusi bəxidəmati-aliyeyi-mütai Əsədağa Kəngərli, 
səlləməhumullahi ənilhədəsan və ümdəttüccar Kərbəlayı Nəsrullah və Mirzə Nəsrullah 
ağa Əmirov və cənab Nəsirbəyov və Bektaşov və Şeyxov, E.Sultanov və Məhəmmədov 
və Məşədi Məhəmməd ağa Şərifov və hər ki, başəd zi hali-mən pürsan yək bə yekra 
duayi-mən bərəsan1 və əziz və ərcüməndim Əbdüləziz və Əbdüləzim və Əli əfəndiyə dəxi 
məxsusi salamım var. 
Digər, əfəndim həzrətlərindən übeydanə rica ediyorum ki, məktubumun mütəvvəl və 
xəttinin müşəvvəş və kəlimatının mütəfərriq və hərcümərc olmasını əfv buyurub və 
üyubatından iğmazi-nəzər etsinlər. Əgərçi bə’zi əhvalatlar da qaldı, lakin nasıl edəlim, 
vaqta müsaidə yoq. Yoqsa təfsilən yazacaq oluyorum. Və illa xakpayınızdan təvəqqe 
ediyorum ki, cənab Şeyx əfəndiyə hər vəqt “Həblül-mətin” ruznaməsini oquyandan sonra 
verəsiniz və görəndə təməddünə qarşı təşviq və tərğib edəsiniz. Əl-əqəll Hüseyn Salik 
Rasizadə Naxçıvani, Dərsaədətdə, Validəxanda”. 
 
2 
 
Naxçıvanda. Səmahətli və fəzilətli əfəndim Məşədi Qurbanəli ağa Şərifov damə 
iqbaləhu həzrətlərinə vüsul olacaq bir məktub. 
Dərsəadət. 
 
26 şə’ban 1324 mütabiq 2 təşrini-əvvəl, yaxud oktyabr 1906 
 
Əsalətli əfəndim həzrətləri! 
Ümüdvarım ki, Naxçıvanın əhvali-hazirəsi rifahiyyət və əmniyyət üzrə olub vücudi-
məs’udunuz səhhət və e’tidal ilə bərdavamdır. 
  
                                                            
1 Kim halımı soruşsa, bir-bir dualarımı çatdır (farsca). 
 
254 
 
Mə’zirəti-məxsusə: zati-alilərinizdən şu məktubun səhvü nisyan və qələtati-
təhəkkümisindən sərfi-nəzər edib əfv buyurmağınızı rica ediyorum. 
Bəyani-hal və şərhi-əhval: mərhəmətli əfəndim! Əgərçi kəndimə dair xüsusi 
əhvalatımı İstanbula varid olan kibi hüzuri-mərhəmət zühurunuza müfəssələn yazıb 
təqdim etmişdim və ondan daha şimdiyə kibi hənuz cəvab da almamışım; zati-alilərinizin 
kəsrəti-məşğələsindən naşi imiş, yaxud nədən nəş’ət etmişsə, eyicə fərqinə varamıyorum. 
Ancaq bəndəniz yenə müsamihə etməyib mücəddədən müzahimievqati-şərifə 
oluyorum. 
Nasıl ki, iləricə mə’ruzi-xidmət olunmuşdu, İstanbula varid olan kibi hiç bir yerə 
aşina olmadığımdan, əvvəlcə “İzmir” otelində on, on iki gün iqamət edib qafqasyalı 
qardaşlarımız ilə buluşub tapışdıqdan sonra mükəmməl surətdə İstanbulun bə’zi yerlərini 
səyahət edib layiqincə bir parça mə’lumat aldıq; amma oteldə və s. apartmanlarda olan 
arqadaşlarımızda bir parça bə’zi sıqıntılar mülahizə edib, Validəxanda bir oda kəsrəti-
məşəqqətlə icarə edib ələ gətirdim, çünki Validəxanda sakin olanlar həp əcəmlər, iranlılar 
olduğundan devlət nəzərində o qədər mütənabeh deyil, amma dışarılarda olan arqadaşların 
mənzillərində bir qəzetə, yaxud istiqlala dair bər’əks bir söz oquması və qonuşulması həp 
məmnu olub artıcaq mühalətdandır. Belə ki, müşarileyhimdən hiç biri istiqlal ziddinə dair 
bir mətləbin oquyub yazmasına iqdam edəməyorlar və yenə edəməzlər, amma Validəxan 
və qarşıki İstanbulun ötə tərəfinə, yə’ni köprünün o biri səmtinə təsmiyə olunur, “kürr və 
hürrdür”, bə’zi quyudat və can sıqıntısından azaddır. 
Validəxanda iranlılıq nöqteyi-nəzərincə və qarşıda əcnəbilər sakin olduğu cəhətə, 
amma hər bir əhraranə qəzetələr gətirmək əcnəbi postaları təvəssütü ilə pək qolay və pək 
asandır. Odur ki, şimdi qafqasyalıların və qazanlıların çoqusu qarşıda və bir-ikisi də 
Validəxanda və civarında oluyor. Fəlihaza fədəvi də müəllimin Validəxanına yaqın 
olduğundan, Validəxanını kəndimə məskən etdim... 
Amma mədəniyyətimiz və təhsilimiz: 
Rəbiüs-saninin əvvəlindən bəndəniz dərs və təhsilə şüru edib gündə bir saət fransızca 
və iki saət də türk lisanında bə’zi ədəbiyyat və tarixə dair elmlərdən oxuyorum və üç-dört 
saət də gündə məzkur dərsləri hazırlamağa məşğul oluyorum. Əlhasil, başqa bir şüğl və iş 
yapmağa daha vaqtım olmıyor. Həftədə ancaq cümə günü ki, tə’til edib, istehmam 
255 
 
və qeyri bir ləvazimatı ələ gətirib dört-beş saət də arqadaşlarımız qafqasyalıların 
məiyyətilə Boğaz içinə və bə’zi hissiyyat artıran yerlərə gedib bir nev təğyiri-hava 
ediyoruz və Validəxanında bir qaç Iran tələbələrilə şərakətən “Həblül-mətin” gətirdiriz və 
“İrşad” da Mirzə Abdullaha gəliyor. Qafqasın möhnətəngiz xəbərlərini oquduqda 
pərişanhal olmağı nəzərə alıb, bə’zi sıqıntıları rəf’ etmək için “Molla Nəsrəddin” əmiyə 
də yazdım ki, qış gecələrindən ötrü fəna deyil deyə, bir müddət Rusiyanın İstanbuldakı 
postasına yollasınlar. 
Müxtəsər, tuli kəlama mübtəla olmuyalım. Hər dürlü xaricə qəzetələrində olan 
əhvalatlardan hər gün mə’lumat alıyoruz və cümə günlərində də bə’zi qiraətxanalarda, 
gah-gah da Kütübxaneyi-ÜmumiyiOsmanidə bir qaç saət əyləşib, əhvali-daxiliyyəyi 
layiqincə mülahizə ediyoruz. Əlhasil, bekar və asudə bir vaxt bulamıyorum ki, həm 
zatialilərinizə, həm də əhbabdan bə’zisinə bər səbili-ixtisas və iradət ərizənigar olub, 
lüzumunca izhari-həyat edəyim. Ümidvarım ki, həpsi elm təhsilini başqa bir məhəbbət və 
məvəddətə tərcih verib, daini mə’füvv buyuralar. Miriş ağa der ki: “Söz çoq, vaqt yoq”. 
Nə yapalım?! Naxçıvanda təhsil edib məktəbdən qurtarandan sonra müddətlərcə fevt 
etdiyim fürsətlərin və vaqtların təlafiyi-mafatına burada çalışmalıyım. “Mala yədriku vəla 
yətrik külləhu”1. Məzmununca mümkün olduğu qədər bə’zi əvalimi dərk edib anlamağa 
və lüzumunca aşina olmağa məcburum; keçdi cəhalət zamanı!.. Gəldi hürriyyət zamanı... 
Bahəmeyi-in şu müddətləri fevt etməyimə yenə bais gözlərimin bir parça zəif 
olmasıydı ki, əlhəmd İstanbula yetişən kibi “Ziya əfəndi ki, Almaniyanın göz 
dokturluğunun məktəbini ən birinci imtiyaz ilə bitirmiş diplomantlarındandır” yanına 
gedib, gözümü göstərdim. Bir dava və ilac verib, sonra bir gözlük nömrəsi yazdı ki, arayıb 
İstanbulda bulamadım. Parisə yollayıb on dört gündən sonra aldım. Şimdi onun vasitəsilə 
bu səadətə müvəffəq oldum. Əgərçi bu xüsusda üç lirə məsrəf qoydum, amma, şükür 
gecə-gündüz təhsili-elmə lap eyicə dəvam edə biliyorum... 
...Boğaz içinin havası pək lətif olduğundan, Qara dənizə qarışana kibi həp gözəl-gözəl 
köylər və seyfiyyələr tə’min etmişlər və altmışa qədər şirkət vaporu, amma ufaq vaporlar 
ki, ancaq 500 adama havi ola bilir, məhəllə vaporu ismilə və ucuz fiyatla minikləri şuraya-
buraya 
                                                            
1 Hamısını dərk edə bilməsən də hamısını tərk etmə (ərəbcə). 
 
256 
 
taşımaqdadırlar, keçən gün “Iqdam”da oqudum ki, yenə iki böyük və çoq iti yol gedən 
vaporlar gəlmiş, biri “Tiri-müjgan” və digəri “Feyzialəm” ismində ki, Bəhri-Səfiddə 
qullanmalıdırlar. İstanbulda var dört tramvay yolu ki, hər birində 24-ə qədər vaqon 
oluyor, qarşıda köprünün o biri tərəfində daha bir tunel yolu vardır ki, on dəqiqəyə qədər 
yenişdən yoquşa qalqıyor. İstanbulda çox böyük qiraətxanə və kütübxanalar var, amma 
layiqlərincə kitabları və qəzetələri yoqdur, çünki hər bir eyi mündəricat və mətbuat 
yasaqdır. Böylə anlaşılır ki, dörtbeş sənə bundan əqdəm Türkiyədə hürr əsərlər var imiş 
və camaata da belə dəhşətli surətdə sıqı tutulmazmış, ələlxüsus KütübxaneyiÜmumiyi- 
Osmaninin bir tərəfində yedi-səkiz sandığa kibi kitab vardır ki, beş sənə bundan 
əqdəm yasaq və məmnu deyilmiş, amma şimdi yasaq olmuş... 
...İstanbulda mütəəddid və gunagun teatrolar var; ələlxüsus ramazanda büsbütün 
kəsəbə və çoq əsnafın dükanları gecələr açıq olub, məfhum olduğuna görə, teatrolar daha 
ziyadələşir və türklər də o gecələrdə teatroya getməyə artıcaq talib və rağib oluyorlar. 
Qarşıda kı, köprünün o biri tərəfidir və səkənəsinin də çoqusu əcnəbi olduğundan içkiyə 
əcnəbilərə mümaniət yoq, ama müsəlmanlara həp yasaqdır, kimsə ələzzahir içki içəməz. 
Amma İstanbulun bu biri nisfində ki, peyğəmbərin əbası, əmmaməsi və sancaği-şərif və 
sair mütəbərrikə şeylər oluyor, hiç bir tanə dükanda açıq içki satılamaz və bu biri tərəfdə o 
şeylər səbəbilə qarşıdan devlət və camaat indində möhtərəm və əzəmətli məhsub olunur, 
böylə ki, kərrat süfəra və konsullardan bu səmtdə sakin olmağa talib olublarsa da, devlət 
kimsəyə izn verməmiş. 
Kart vərəq bil’ümum yasaqdır... Ünas firqəsi, büsbütün xanımlar üzüaçıq və 
hürrdürlər, amma namünasib bir şey yapamazlar. Xilafişər’, bir iş nəş’ət ediyorsa, devlət 
çoq sıqı tutuyor. Amma bə’zilərinin də müxtəsər bir yüz örtüyü vardır. Türkiyədə muzey 
sənətinə tərəqqi verməyə çox təlaş və sə’y olunur. Keçən günlərdə bir teatroya getmişdik. 
İran hüriyyətxahlarının fransızca şəbehini çıqarırlardı. İstanbulda dəbistani-iraniyan 
olduğu kibi, Trabzonda da olub, İzmirdə də yeni bu günlərdə müşiri-hüzur təvəssütü ilə 
tə’sis olundu... 
...Gecə yarısıdır. Əfəndim, ibarələrin yekdigərindən birəbt olmasını əfv ediniz. Daha 
vaqt qalmadı. Səlame-mən bə anan ki, bəhəqq təkəllüm gərdənd, bəhəqq qoftənd, bəhəqq  
 
 
 
 
 
 
 
 
 
 
 
 
 
 
 
 
 
257 
 
 
 
xoftənd1. Əbdüləziz əfəndiyə bəndən məxsusi səlam. Xudahafiz. Əgərçi bə’zi sözləri 
yazmağa yer qalmadı, amma nə yapayım?! Daha vicdanımda halət və vaqtda da müsaidət 
yoqdur. Yenə xudahafiz. 
 
Hüseyn Rasizadə Naxçıvani. İstanbul 
 
3 
 
Naxçıvanda. Mə’rifətli, mərhəmətli və tə’rifə sığmaz Məşədi Qurbanəli ağa Şərifov 
cənablarına çatacaqdır (müvəffəqiyyətləri daha artıq və mərhəməti daha daimi olsun. 
 
2 rəməzan 1324, mütabiq 16 təşrini-əvvəl oktyabr 1906. 
 
Ruhum fədası olduğu cəvahir! Birinci, ümid edirəm ki, Naxçıvanın indiki vəziyyəti 
rifah və əminamanlıqdır. Sizin yüksək dərəcədə bəxtiyar varlığınız da sağlam və 
səlamətdir. İkinci, qısaca o böyük Ağanın nəzərinə çatdırıram ki, keçən həftə hörmətli 
cənabınıza məktub yazıb, imkan daxilində geniş mə’lumat vermişəm və yenidən başınızı 
ağrıtmağa ehtiyac yoxdur. Lakin nə deyim ki, deməməyim daha yaxşıdır. 
Bu gün naxçıvanlılardan bir-birinin ardınca iki məktub Şeyx Məhəmməd ağadan və 
gözümün işığı Əlirzadan aldım. Birinci məktubu oxuyub sevindim. İkinci məktubun 
məzmunundan isə kədər dəryasına cumdum. Əlirzanın məktubu onun təəssüflü əhvalını 
bildirirdi. Ürəyim kəbab oldu, əhvalım iztirabla doldu. Mən İstanbul səfəri fikrinə 
düşdükdə cənabınıza bildirdim. Siz də məni bu işə təşviq etdiniz. Sonra isə anamın halını 
düşünüb məndən ayrı qaldıqca halı necə olacağını təsəvvürünüzə gətirdiniz və yenə 
getməyimi məsləhət bildiniz. İndi Sizin mərhəmətinizdən ürəyim istədiyi kimi arzularıma 
nail olmuşam. Lakin!.. Lakin məni asudə öz halıma qoysalar: 
 
Bu ölkədə ürəyim min yerə parçalanmış, 
Hər biri min nazənin dilbər əlində qalmış. 
 
Bu, bir işarədir. Mədəniyyətə həsr edilmiş bu əsrdə hamı elm əldə etməyə rəğbət və 
hər kəs mə’rifət qazanmağa qeyrət göstərir, heç 
  
                                                            
1 Mənim salamımı haqq danışanlara və haqq yolunda ölənlərə yetirin. (farsca) 
258 
 
insafdır ki, biz bəsirət gözümüzü yumaq, qəflətə, cəhalətə cumaq? Bu, bir fürsətdir ki, hal-
hazırda əlimə çatıb, tale üzümə səadət qapısı açıbdır. Lakin təəssüf, min təəssüf! Bu qədər 
çoxlu məşğələlərlə bərabər, Əlirzanın məktubları ürəyimi solğun və əhvalımı pozğun edir. 
O, arası kəsilmədən yazır ki, beş-altı aydır qardaşım Şeyx məni nə oxumağa göndərir, nə 
də bir işə düzəldir! Bilmirəm nə edim, nə çarə qılım? Nəyin dalınca gedim?! Az qalır ki, 
qüssədən həlak olum. 
Xülasə, bu dərdə nə edim, nə çarə qılım, tutulmuşam, vəssəlam. Mənə bir çarə yolu 
göstərin ki, işsizlikdən ciyərim qana dönmüşdür, ya bir tədbir görün İstanbula gəlim, ya 
da haraya məsləhət bilirsiniz, oraya gedim? Cəvab. 
Mənim ağam! Başınızı ağrıtsam da, cənabınıza mə’lumdur ki, onun nə İstanbula 
getməsinə, nə də başqa yerə getməsinə mən qısqanmıram. 
Lakin Siz bildiyiniz kimi, əgər o da mənimtək oxumaq üçün qürbət vilayətə gedərsə, 
anam ikimizin ayrılığına tab gətirməyəcək, “Həyat” qəzeti kimi diri-diri vəfat edəcəkdir. 
Sözün qısası, Sizə bu baş ağrısı verməkdən məqsəd budur ki, öz yüksək mərhəmətinizlə 
məni minnətdar edib, lütf qılıb ya Şeyx Məhəmmədi yanınıza çağırasınız, ya da özünüz 
onun yanına gedib, Əlirzanın oxuması haqqında onunla bir-iki saat məsləhətləşəsiniz. Hər 
növ ilə olursa, Naxçıvanda onu inspektoriya nəzdində qorodskoye uçilişşenin iste’dadlı 
müəllimlərindən birinin, ya Mirzə Abbasın, ya da cənabınızın məsləhət gördüyünüz hər 
kimin yanına qoyasınız oxusun. Aylıq nə olarsa, Şeyx cənabları bankda onun öz pulundan 
götürüb ödəyər. Xülasə, əgər onu bir işlə məşğul etsəniz, bu qiymətsiz qulunuzu sevindirir 
və məni kədərli xəyallardan xilas edərsiniz. Onun sinə qəfəsi çox dardır və bə’zi hadisələr 
ürəyinə sığmaz. Onun haqqında bir qədər də ehmalkarlıq və e’tinasızlıq olarsa, özünü 
itirər. Gümanım budur ki, ürəyini ələ almağa nail olacaq və boş xəyalları başından 
çıxaracaqsınız. Rus dilini təkmilləşdirməyi ona tövsiyə edin. Mümkün olarsa, fars və türk 
dillərini də təkmilləşdirsin. Vaxtı imkan verməzsə, mən Naxçıvana qayıdandan sonra 
özüm onu bu işə təşviq edərəm, vəssəlam. Məndən ağzını haq sözlərlə açan və həqiqət 
danışmış olanlara salam. 
 
Ən kiçik duaçınız Hüseyn Rasizadə 
 
Təsadümi-əfkardan bariqəyi-həqiqət parlar. Ümidim fəqət Sizin lütfünüzədir, 
əfəndim! 
259 
 
4 
 
Naxçıvanda. Miri-möhtərəm, vətəndusti-müəzzəm Məşədi Qurbanəli ağa Şərifov 
həzrətlərinə təqdimeyi-acizanəm. 
 
Eydi-əzha 1326.1 
 
Əfəndim! Məktubunuzu – o səmimiyyətpərvər məktubu keçən gün postadan aldım 
(Xeyir, kantordan aldım). Bəndənizi məs’ud Türkiyənin böyük bayramı ilə, Məclisi-
məb’usan güşadı ilə təbrik ediyorsunuz. Filhəqiqə məs’ud kibiyim, bəlkə də məs’udum, 
fəqət bəhərhal bu məs’udiyyət, bu şərəf şərifovların, sidqilərin tərbiyeyi-nikbinanələrinin 
nəticeyi-şə’şədarı ilə təşviqati-qiymətdarına racedir. Sizlər ülüvv cənablarınızla pəriyi-
hürriyyət və mədəniyyətin yüzünü qaplamış o müciç pərdələri, o qaranlıq örtüləri 
yırtdınız, parçaladınız da, təhsili-mə’rifət, ülüvvü əzəmət, məhəbbəti-hüriyyət nə 
olduğunu bana anlatdınız, yoqsa... ilələbəd zəlalət uçrumlarında, cəhalət bataqlıqlarında 
məhv olub gedəcəkdim. Bən daima sizə minnətdarım, əfəndim! 
Unutulmasın da, “bayram təbrikiylə əllərinizi sıqar, ərzisəmimiyyətə müsaraat 
edərim”. 
On beş gündə bir Hacı Baba ağa kantoruna getməklə mö’tadam. Hacının Süleyman 
bəy ismində bir böyük oğlu var. Qayət nazik və düşüncəli, fəzilət və kəmalata malik bir 
zati-möhtərəmdir. Bə’zən məktub üçün kantorlarına getdiyim zaman (xüsusi) və başqa bir 
odada müşarileyhlə bir-iki saat söhbət və məhəbbətə baqarız. Keçən gün də bər mö’tad və 
bayram təbriki için kantora getdim, əfəndilərin həpsilə birər-birər görüşdüm. Sonra 
Süleyman bəy Ağa Zeynal ilə bəndəni görüşdürdü və məktubu da verdi. Oquduqdan sonra 
ixlasım Ağa Zeynala bin qat ziyadə artdı, səlamınızı ərz etdim. Sonra Süleyman bəyin 
nəzakəti-muşikafanəsilə ikinci odaya keçdik, bol-bol, geniş-geniş söhbət etdik. Maşallah, 
eyi cavandır. Pək çapuq islah olunur. Hasili, bizə həmməslək (?) bir zatdır. Tərəqqiyə 
müstəidd, həqiqətə müştaq bir gəncdir. Bir-iki saət həsbi-hal etdikdən sonra vida edib, 
Hacı Rəsul ağaya getdim, odada yoq, kart bıraqdım. “Müşarileyhi şimdiyə qədər ancaq 
iki-üç dəfə xüsusi görə bilmişəm. Əksəriyyən getdiyim zaman odada bulamam, bulduğum 
zaman da bir qaç həşəratül-ərzlə bulurum 
                                                            
1 Miladi 1908 
260 
 
ki, işimizə gəlmiyor, quru-boş lafdan başqa bir şey zikr olunmuyor. Mümkün olsa bir 
daha sizin səlamınızı yetirmək için görəcəyim”. 
Sonra Tağızadə Mir Cavad ağaya da bir kart bıraqdım. Sonra bir evə getdim ki, orada 
İran əhrarından Naci bəy ismində bir zatı ziyarət edəcəkdim. İçəri girdim, məgərsə Hacı 
Rəsuldan maəda bildiyim gənc İran əhrarının ən həmiyyət pərvərlərindən yeddi-səkkizini 
orada buldum. Eyicə söhbət etdik, yemək yedik, sona doğru Boğaz içi vaporlar ilə 
həpimiz bir yerdə Kazı köyü ismində bir köyə getdik ki, Mirzə Məhəmmədəli xan (Seyid 
Həsənin yoldaşı) orada iqamət ediyor. Müşarileyhlə bir qiraətxanədə buluşduq, kəmali-
məhəbbət və səmimiyyətlə iki-üç saət qədər söhbətə məşğul olduq. Bən də Mirzə 
Məhəmmədəli xanın yanında oturmuşdum. Söhbətlərimizin nisfi zatialinizə dair oldu. Və 
müfəssəl surətdə sizin başınıza gələn bəlaların (daha doğrusu, vicdan və insaniyyət 
naminə yapdığınız alicənablıqdan dolayı çəkdiyiniz üzüntülərin, düçar olduğunuz 
sıqıntıların) həpsinin birər-birər yanaraq nəql etdi. Doğrusu, bən bir az eşitmişdim. Fəqət, 
bu dərəcə bilmiyordum. Nə qədər mütəəssir olacağımı, qəlbimin və qəlbimizin nə böyük 
alan və ikdara hədəf olacağını kəndi qəlbinizə müraciətlə pək eyi bilə bilirsiniz. Minəl 
qəlb iləlqəlb...1 fəqət, şimdidən sonra quldurlara, haydutlara – bir az olsun – e’timaddan 
çəkinəcəkmisiniz? Haşa! Qabil deyil, imkan xaricində bir şey. Bu hal, bu vicdan, bu ülüvv 
cənab sizdə (ba şir əndərun şod və ba can bə dər rəvəd)2. Hər şey dəyişsə, təbiət dəyişməz. 
Nə isə, miri-müəzzəmileyhdən də kəmali-təhəssürlə ayrıldıq. İstanbula gəldik. 
Qürubun o hüznalud bulutları, o kədərnümud qaranlıqları arasında, yuvarlana-yuvarlana 
doğru otelimizə gəlib, odamızın xəfagah sükununa çəkildik. Və bir-iki kəlmə ilə sizi tə’ciz 
və təsdi etmək için yorğun bir halda şu ərizəyi qaralamağa qərar verdik. İştə bir günlük 
ruznaməm. Və bunu da unutmuyalım ki, Məmmədovların, Mirzə Məhəmmədəli xanın və 
s. əhrari-İraninin zati-vətənpərvəranələrinə xüluskaranə səlamları, səmimanə ərzi-
ehtiramları var... Səid Səlmasi isə bir qaç gün bundan iləri o tərəfə əzimət etmişdir. 
Şimdi, – arzu buyurduğunuz vəchlə, – bir qaç kəlmə də öz məişətimə dair yazım. 
                                                            
1 Ürəkdən ürəyə (ərəbcə) 
2 Südlə gəlib, canla çıqar (farsca). 
261 
 
Əfəndim! Bəndəniz ta Ramazana qədər beş-altı ay (e’dadi) proqramını ikmala 
çalışırdım və hər həftə də məşhur filosof Riza Tevfiq bəydən bə’zi həqayiqə dair bir-iki 
dərs proqram xaricində oquyurdum. Sonra hürriyyət alınır-alınmaz Riza Tevfiq bəy 
Ədirnə məb’usu intixab edildi. Bə’zi asari-nafiə nəşrinə başladı, darülfünunun ədəbiyyat 
şö’bəsinə professor tə’yin edildi. İttidad-tərəqqi cəmiyyəti tərəfindən millət vəkalətinə 
namizəd oldu. Xülasə, iş iş üstündən aşdı, daşdı, bizə vaqt qalmadı. Sonra Ramazanda 
darülfünuna istida təqdimilə ədəbiyyat şö’bəsinə qeyd və qəbul olundum. Şimdiyə qədər 
də davam ediyorum. Şimdilik bənim tə’qib etdiyim dərslər: ədəbiyyati-osmani, 
ədəbiyyatifarsi, tarixi-ədəbiyyat, məbadiyi-fəlsəfə, tarixi-ümumi və siyasi, coğrafiyayi-
tarixi, təbii və ümrani, həftədə on dörd dərs birinci sınıfda oquyorum. Fürsəti fevt 
etməmək için yeddi dərs də ikinci sınıfa dəvam ediyorum. Məktəbimiz üç sənəlik və üç 
sınıfdən ibarətdir. Əgər bu sənə birincidən imtihan verəcək olursam və keçinəcəyim 
biəyyi nəhvin kanə1 yolunda olursa, gələcək sənə də, həftədə yeddi dərs ikincidə və on 
dörd dərs üçüncüdə istima edib mə’lumati-laziməni əldə etmiş olurum. Fəqət ikincidən 
şəhadətnaməyə müvəffəq olsam belə, ehtimal ki, üçüncüdən olamam. Fəqət, bə hər hal 
hər üç sənəlik mə’lumata dəstrəs olurum. Çünki hər sənənin dərslərini çocuq kibi 
əzbərləmək lazım (madam ki, bana elm lazımdır, şəhadətnamə lazım deyil), o surətdə əgər 
müqtədir olursam, ikisini çocuqcasına imtihana hazırlanırım, fəqət üçüncüsünü bilib 
öyrənərim. Zəhəmati-məşaqqəsinə paybənd olmam. Bu proqram ustadi-möhtərəm Riza 
Tevfiq bəyin səlah gördüyü bir proqramdır (Şəb abistənəst, ta çi zayəd səhər)2. 
Demək ki, bərhəyat olursam və keçinəcəkdə zorluq çəkməzsəm, topu-topu bənim 
İstanbuldakı övqati-təhsiliyyəm bir buçuq sənə qədər küçük bir müddətdən ibarət 
olacaqdır. 
Fəqət?! 
İştə məsələnin ən yaralı nöqtəsi bu istifhamlı, bu heyrətli “fəqət?!”dən ibarətdir: çünki 
bu fəqət bəndənizi çocuqluğumdan bəri görmədiyim, bilmədiyim, sevmədiyim, 
sevmiyəcəyim o qorqunc, o müdhiş hiçliyə... (dilənçilik) denilən o quduz illətə 
yalvartmaq istiyor. 
Fəqət əfsus, həzar əfsus, bənim təbiətim, yaradılışım bütün-bütünə bu 
                                                            
1 Keçmişdə olduğu kimi. 
2 Gecə boyludur, kim bilir səhər nə doğacaq. 
262 
 
illətdən qaçar, bu zillətdən qorqar. Bən hamallığı, xidmətkarlığı pək ziyadə sevərim. Fəqət 
böylə bir devri-hürriyyət və zəmani-səadətə bənliyimi satmaq, əsir almaq istəməm (əsir 
olduğum bir şey varsa o da həqiqət və məhəbbətdir). Əsarət zəncirinə bağlanmaq, o 
müləvvəs qeydi çəkməyə razı olamıyorum. Səbəbi isə ağır yük taşımaq, məğruranə bir 
minnət çəkməyə bir dürlü könlüm qane olamıyor. Məşhur Kəmal bəy demiş ki “kimsənin 
lütfünə olma talib, – əvəzi cevhərihürriyyətdir”. Bilməm hiç ki, ömrünüzdə özgələrə 
ehtiyac hissilə mütəhəssis oldunuzmu? 
Bəndəniz sizin Tiflisdən yazdığınız məktubu aldıqdan sonra Rəhim xana iki 
məvəddəti məktub yazdım. Fəqət para, filan için bir işarət etmədim, ba həmeyi-in 
yazdığım məktub guya bəni əzir, bəni boğuyordu. (Sonra Tiflisdən Hacı Seyid Bağır 
ağadan üçər-beşər rublələrlə toplanan məbləğin surətini istədim. Ondan da bir cəvab 
alamadım. Pək ziyadə sıqıldım) Çünki siz bana iqraz deyə yazmışdınız, onun için bilmək 
istədim, mütəəssif ki, biləmədim. Sözün ən qısası bəndəniz şimdilik əlimdə olan beş-üç 
lirədən yemiyə-yemiyə (daha doğrusu, həftələrlə penir-əkməklə qənaət edərək) kamali-
səfalətlə artıra bildiyim cüz’i bir məbləğlə bir qaç ay kəndimi idarə edə bilirim. Yalnız 
burası bilinməli ki, həyatım fəlasifeyi-kəlbiyyun ki, yaşayışları kəlb yaşıyışından təfriq 
olunmaz – həyatından pək fərqli deyil. Lakin keçən sənə yazdığınız proqrama tevfiqən və 
o təəhhüdata istinadən yapdığım ən böyük yanlış üç sənəlik geniş bir proqramdan iləri 
gəlmə bir xəta oldu ki, onu təhvil etmək imkan xaricində ədd olunacaq qədər gücdür. 
Fəqət bununla bərabər şu müddəti-mə’luməyi hər dürlü fəlakətə köks gərməli olsam belə 
dəvam etdirəcəyim, bu xüsusda hər məşəqqəti biryolluq gözə aldırmışım. 
Hacı Rəsula şimdiyə qədər bir söz söyləmədiyim kibi – yazdığınıza rəğmən – Təbrizə 
də əsla bir kəlmə işarət etmədim və etməyə də cəsarətim gəlmədi, çünki cavanmərdanə 
təəhhüd edilən bir sözə – bir və’də – istər iqraz, istər həmiyyət olsun – təkrar-təkrar biz 
batırmaqdamı lazım?! Bu bəncə bir zilldir. Həqiqətən, dünyada hər bir şeyin də bir 
qanunu var. Əgər iqraz məsələsi isə, ona kəfil, zamin lazım, ac, biilac tələbədən nə 
bəklənir. Əgər həmiyyət və üxüvvətə məbna bir təsəvvür isə tələbəlik naminə isə, o da 
seyiddən, molladan bir şey olmalı ki, o təhsilin dünyasına mənffəti olmasa belə, axirətini 
abad edər ki! Deyilmi? Mühəqqəq böylə! 
263 
 
Nə isə, bu dərəcədə kədərli və sıqıntılı bir zamanınızda mə’mulunuzun xaricində 
olaraq tə’ciz və təsdiq ediyorum isə də (Cormi ke mirəvəd bəomid-e ət-ye tost1) misrası 
istinadgahımdır. Bütün vətəndaşlara səlam və ərzi-ehtiram, baqi xülus və səmimiyyət. 
Müntəziricəvabım. 
 
H.Rasizadə 
 
İlk istid’ayi-acizanəm xəttimin çirkinliyini əfv etmənizdir, çünki bir dəfə sür’ətlə 
yazmağa alışdıqda, sonra tərki gücdür. 
 
5 
 
Naxçıvanda.Cənab məxdum və möhtərəm ağayi-Şərifzadə Qurbanəli həzrətlərinə 
ərizeyi-acizanəmdir. 
 
23 şubat – fevral 1909 
 
Eydi-səidi-novruzunuzu bilxassə təbrik edərim. 
Həqayiqpərvər əfəndim həzrətləri! Şərəfsüdur buyurulan iltifatnamənizi iki gün əvvəl 
günortadan aldım. Oracıqda açıb oqumağa başladım. Süleyman və Zeynal bəylərə 
səlamınızı söylədim, hər ikisi izhari-təşəkkür etdilər. Sonra oradan odama gəldim, 
məktubu çıqarıb bir daha kəmali-diqqət və əhəmiyyətlə nəzəri-tədqiqdən keçirdim. 
Oqudum, bir daha oqudum. Oquduqca məsrur və məmnun oldum, məmnun olduğum 
qədər də məhzun oldum. Məktubunuz qevsi-qüzehli hava kibi bir anda, bir baqışda həm 
bahar çiçəklərini tənzirə qalqışır, gözəl və mütəməvvic əlvan sərpiyordu, həm də o 
rənglər, o qevsiqüzehli, o ləm’ədar və fərəhli rənglər arasında bir rəngi-matəm, bir 
levheyi-nürələm, bir barani-sitəm sisləri yağdırıyordu. (Fəqət heyhat!.. İnsan daima 
aldanmağa məhkumdur) 
Əfəndim! Başqalarına məktub yazdığım zaman nasıl isə hiç özənməm, xeyir, yanlış 
söylədim, hiç düşünərək yazmam, yə’ni düşünüb də yazmaq istəməm. Fəqət sizə gəlincə, 
bir yapraq kağız əlimə aldımmı? Dərhal geniş-geniş sahələr, parlaq-parlaq ülviyyətlər, 
acı-acı həqiqətlər, xüsusən təsvir və təsəvvürü güc bir çoq fikirlər alay-alay gözümdə 
təcəssüm edər kibi olur. Nə qədər mə’nalı bir şey yazmağı arzu ediyorum isə də ən 
sonunda hiç bir şey yazamadığımı görərək, hiddətləniyorum, çünki sizə məktb yazarkən, 
düşünüyorum ki, kaş mümkün olaydı da bir səhifədə, bir sətirdə, bəlkə bir kəlmədə 
fikrimi, 
                                                            
1 Sizin bağışlayacağınızı ümid edərək, təqsirə yol verirəm. 
 
264 
 
duyğumu, məhsulati-təcrübiyyəmi sizə ərz edə biləydim, heyhat, olmuyor, olamıyor ki! 
Fəqət, bir həftə yan-yana, diz-dizə oturulsa, yenə bir dürlü kəşfi-həqiqətə doğru bir 
qədəm, bir addım atılmaq ehtimalı var. Əfsus ki, o da şimdilik namümkün!.. 
Bə’zən vicdanınızın nazik və pak səhifələrini oquyorum da, dərin 
bir inşirah, geniş bir səfvət aləmində yaşıyorum, zənn olunur. Fəqət o saf vicdanın bir 
az daha ifratını hiss etdiyim zaman tüklərim ürpəşiyor. Sonra bütün-bütün safdərunluğun 
əleyhində bulunacağım gəliyor. Daha doğrusu, bulunuyorum da. Məsələn, “əmmamə”, 
“came”, “məsəleyixilafət”, “mədəniyyət”, “həmiyyət” və “tərəqqi” kəlmələri bir-birinə 
qarışaraq, bir mühəssələ təşkil edəcəyini, yaxud edə biləcəyini düşünürkən, bütün-bütün 
bir xəyal, bir kölgə, bir namütənahilik, bir hiçlik qarşısında bulunduğuma hiç şübhə 
etmiyorum. Və möhtəşəm bir filosofi-kəbirin dediyi kibi: “təbiətdə hiç bad-hava (müftə) 
bir şey olmadığını, qeyri-təbii olaraq, şö’ləpaş olan həqiqətlərin puç bir xəyaldan ibarət 
olduğunu” göz önünə gətirərək, hiç bir şeyə dərhal etimad edərək, göydən zənbil ilə nazil 
olduğuna etiraf edəmiyorum. Hasiliəhbablıq, mədənilik, gözəllik, hissi-mərhəmət, 
ruhaniyyət həp birər incə teldən, şəxsi və adi, qırılacaq qədər çürük bir teldən asılıdır ki, 
tədqiq və təcrübəyə qalxışsan, dərhal qarılır! Dərhal pozulur, dərhal sönər... (Mən günği-
xabdidəvü aləm...1) 
Nə isə, əfv edərsiniz. Dilimin pəltəkliyindən, kəkələməsindən naşi sükutu daha 
mürəccəh görüyorum. Bən sözlərimdən mə’na çıqaramadığım kibi, ehtimal ki, siz də 
düşünməyə, özənməyə məcbur olacaqsınız. 
Artıq yenə kəndimizə, kəndi əhvalımıza dair qonuşalım. 
Əfəndim! Hacı Rəsulun məktubunu yapışdırılmamış bulduğum için kəndi-kəndimə 
müsaidəkaranə bir hiss duydum, sonra zərfin yapışqanına diqqət etdim, yerində, yə’ni 
əvvəlindən yapışdırılmamış... Sonra sizdən istizan edər kibi bir vəziyyət alaraq, məktubu 
oqudum. Ayrı, qeyri bir şey bulamadığım için sərbəst bir məktub olduğunu anladım. 
Fəqət kəndimə aid olan qismini bütün-bütün qələmlə cizdim və lüzumsuz bir adi 
dilənçilikdən fərqsiz olduğuna hökm edərək, naqabilli-təsəvvür bir halda müğbərr oldum, 
çünki bəndəniz məktəbitərbiyəyə girdiyim zaman “əməleyi-mevtalıq” təbiətini kəndimdən 
atmışdım və şimdiyə qədər də o hal ilə, yə’ni o saf və pak vicdanla yaşıyorum və yaşadım. 
Halbuki hal-hazırkı vəziyyətim bütün-bütün 
                                                            
1 Bən yuxu görmüş bir lalam, aləm isə... (farsca) 
 
265 
 
bəni şaşırtdı. Şu vəziyyətlə yaşamağı hiç bir surətdə, hiç bir zaman sevməm, sevəməm. 
Və sonra təcaribi-tüccariyyəmdən də bana çoq istifadələr olmuşdur. Ən birincisi isə hər 
şeyə, əvət, hər adi bir şeyə, hətta çürük soğan qabığına belə bir fiyat, bir qiymət vardır. 
Qiymətsiz bir şey olmaz. Olsa-olsa, Kuhkəmər seyidləri ilə Nəcəf mollalarının 
məzhəbində, məsləkində olur. Iştə bu qədər!.. 
Doğrusu, həm Hacı Rəsulun məktubunda, həm bənimkindəki əsəfamiz, sıqıntılı 
sözləriniz və “qələm inca rəsid sər beşikəst!..”1 kibi mərhəmətpərvərliyiniz mükəmməl bir 
makina (maşın) təzyiqilə bəni sıqdı, sıqdı və ruhumu, hissiyyatımı parça-parça etdi. 
Ciddən sizin bu qədər məhviyyətinizə mütəəssif oldum... Bən kəndim o qədər əczaizm bir 
hal ilə ianə tələbinə qalqışsam, buracıqda bilmədiyim və bildiyim osmanlılardan istədiyim 
qədər istianə edə bilirim, yə’ni dilənə bilirim. 
Sözün açığı, şu rəzalətdən bu qaç gündə bütün-bütün kəndimi şaşırdım. Üç-dörd 
sənələr ilə hər sənə altmış-yetmiş lirə sərf edən sair Qafqaz tələbləri şimdiyə qədər bizim 
bu dibsiz, hiçahiç rəzalətimiz qədər böyük və çirkin bir zillətə hədəf olmadılar. 
Şimdi bən, ən lazımlı təhsilimə bitmiş nəzərilə baqıyorum. Bundan sonrası isə 
darülfünün dərsləri peydərpey məcmuə surətində nəşr olunacaqdır. Ha məktəbdə xocadan 
dinləmək, ha dəftərdən, məcmuədən tədqiq və tətəbbö etmək – hər ikisi bəncə müsavidir. 
O da həm burada mümkün, həm Qafqazda. 
Şimdi bu təslimdən məqsəd bu ki, artıq xalqa boyunduruq olmaq istəməm və 
istəmiyəcəyim və ianə torbasını da yırtdım, parçaladım ki, bir də həm gözüm görməsin, 
həm də hissiyyatım xırpalanmasın. Biz istiqraza talib idik, ianəyə isə talib olmadığımı 
təkrar ərz edərim. Bir də xulasə olaraq, acizanə, həm də pək acizanə rica edirim və pak 
vicdanınıza and veririm, bir daha nə Rəhim xana, na Hacıyevə, nə Hacı Rəsula, nə 
cəmiyyəti-xeyriyyəyə, nə də cəmiyyəti-şəriyyəyə müraciət etməyəsiniz, edəcək olsanız, 
həm sizdən inciyərim, həm də qəbul etməm. Burada qalmaq iqtidarım bitdikdən sonra 
orada ərzi-vücud edərim. Bütün qardaşlara salam. Ələlxüsus Əzizimin əllərini sıqarım. 
 
Xüluskari-bimiqdarınız Hüseyn Cavid Rasizadə 
 
P.S.Bəndəniz bə’zi xüsusatda açıqca izahat verməkdən çəkiniyorum. Binaənileyh rica 
edərim məktubi-acizanəmi kimsəyə oqumayın. 
 
 
 
 
 
 
 
 
 
 
 
                                                            
1 Buraya çatanda qələmin ucu sındı (farsca). 
266 
 
6 
 
Möhtərəm Şərifzadə həzrətlərinə xülusnameyi-acizanəm. 
 
10 mart, sənə 1909 
 
Səmimiyyətpərvər əfəndim həzrətləri! 
Keçənlərdə müfəssələn təsdiə cəsarətyab olmuşdum. Bu gün fəzilətpərvər qardaşım 
Şeyx Məhəmməd ağa cənablarından bir məktub aldım. Lüzumu icabında sıqınmama razı 
olmadığını və təmdidi-təhsil için xərclik göndərəcəyini tə’min ediyordu. Üç-dört gündür 
ki, bir-iki tələbəyə dərs verib onlardan da əlli-altmış quruş həqqi-tədris alıyorum. Demək 
ki, istiqbalımız bir dürlü eyilənəcək kibi ədd oluna bilir. Binaənileyh keçən məktubumda 
qələyani-hissiyyatımdan təvəllüd edən bir fikri şimdi xalisanə bir surətdə təkrarə lüzum 
hiss etdim. Zatınızdan pək ziyadə rica edərim ki, bir daha kimsəyə para xüsusunda əsla, 
əsla bir şey yazmıyasınız. Həm sizin, həm bənim şimdiyə qədər sıqıldığımız yetər... 
Keçən məktubunuzda Naxçıvana dair səthi bir mə’lumata nail oldum. Bu dəfəki 
məktubunuzda da əgər mümkün olsa, İrəvanda türkcə təhsil haqqında və maarifi-
islamiyyə naminə hiss olunan təşəbbüsat və iqdamata dair bir şey yazmanızı rica edərim. 
Diriğ buyurulmayacağını səmimanə ümid edərəm. Keçən məktubumda unutdum isə, 
şimdi, uğurlu bayramınızı acizanə təbrik edərim. 
 
Lütfdidəniz Rasizadə Hüseyn Cavid Naxçıvani 
 
7 
 
Naxçıvanda hüzuri-həmiyyətməndanələrinə. 
 
14 həziran – iyun, 1909 
 
(Yalnız kəndiniz oquyacaqsınız...) 
Əfəndim! 20 mayısda mühərrər məktubunu (yaxud məktubunuzu) keçən həftə 
Hacıbaba ağanın kantorundan aldım. Bidayətindən nihayətinə qədər iki-üç dəfə təkrar-
ələttəkrar oqudum. Gah məsrur, gah 
267 
 
məmnun, gah məhzun oldum. Şu mütənəvvəri, müxtəlif əhvala mə’ruz oluşum da 
məktubunuzda mündəric müxtəlifülməal cümlələrdən irəli gəliyor. Məktubun bir tərəfi 
güldürüyor, digər tərəfi ağlatıyor, bir tərəfi gah giryələr, qəzəblər içində xəndələr saçıyor, 
gah ümidlər, təbəssümlər içində ruhu, vicdanı titrətiyor, müəzzib ediyor. Bununla bərabər 
şu cümlələr, şu girislər, şu düşüncələr hər nöqteyi-nəzərdən olursaolsun həpsi gözəldir, 
həpsi mühakiməlidir, həpsi həqiqətdir. 
Məktubun ilk səhifəsi hər şirindillinin, hər insaniyyətpərvər qiyafəsinə girənin 
iddialarını boş və şarlatanlıqdan ibarət kibi göstəriyor. Və sonra da “xud qələt bud ançe 
ma pəndaştim”1 misrai-mütəəssifanəsilə o məsələyə xitam veriliyor. Bu xüsusda ciddən 
pək haqlısınız, əfəndim! Lakin eyicə düşünməli ki, “təbiət”də bad-həva hiç bir şey 
olamaz. Hər şeydə, hər məsləkdə, hər xüsusda bir tərbiyeyi-müntəzəmə, bir mümariseyi-
məxsusə vardır ki, insan o tərbiyə ilə tə’qib edəcəyi məsləkdə kəsbi-ixtisas etməlidir, 
böyük bir nüfuzi-nəzərə malik olmalıdır. Bizim milləti-nəcibədə bu ixtisasa, bu iqtidara 
təsadüf edilməz. İranın (həzarpişə, kəmmayə!) sənətkarlarına məxsus buqələmun bir 
iste’dada malikiz ki, ciddən nəzəri-mühakiməyə alınsa, hiç birimizdə iki paralıq fikir 
olmadığı təbyin edər. 
Hələ Naxçıvana dair yazdığınız mütaliatı mühakimə edərkən pək ziyadə mükəddər 
oldum. Sonra düşündüm ki, bu da bənim bu məhzun oluşum da boş bir şey... Niçin? – 
deyəcəksiniz. Çünki naxçıvanlılardakı hissi-milli, əcəba, bir tərbiyeyi-mədəniyyə 
məhsulumudur, yaxud nagahani bir ətiyyə, bir ilham nəticəsimidir? Təbiidir ki, 
ilhammilham nəticəsi deyil, o bir qələyani-müvəqqət, bir həyəcanihəvayidən başqa bir şey 
deyildir. Mə’lumunuzdur ki, “Hay ilə gələn huy ilə gedər”. Çünki ani bir həyəcan ancaq 
ani bir həvəskarlıq tevlid edə bilir, fəzlə edəməz. 
Tərbiyeyi-mədəniyyəyə gəlincə ki, əsas odur – əlhəmdülillah, o, külliyyən məfquddur. 
Bu səbəbə bəndəniz iranlıların və Qafqasın hənuz mədəniyyətə yaqlaşmamış tərəflərinin 
atisini iyirmi, otuz sənəyə qədər pək zəhmətli və qaranlıq görüyordum. Niçin? – 
deyəcəksiniz... Çünki əsas yoqdur, əfəndim, əsas!? Əsası, kökü bərkitmək için yalnız 
“evolyusion” – qanuni-təkamülə ehtiyac vardır. Cüz’i və səthi bir idman və mümarisə 
istər, yoqsa işdə əsas olmaz isə, inqilab hiç bir 
                                                            
1 Bizim düşdüklerimizin həpsi yanlış imiş (farsca). 
 
268 
 
fayda verməz. Fəqət məmafih mən Qafqasyanın istiqbalını – İrana nisbətlə – daha ziyadə 
parlaq görüyorum... 
Bizə yalnız məktəb lazımdır, bütün inqilabati-mədəniyyə həp məktəb məhsuludur... 
Sonra kəndimizə dair də bir-iki sətir yazmaq istiyorum. 
Əfəndim! Keçən aylarda Hacı Rəsul ağaya yazdığınız məktubu – açıq olduğu için – 
oxuduqdan sonra müşarileyhə təqdim etmişdim. Fəqət bana dair yazılmış olan yedi-səkiz 
sətirlik istirhamati-məskənətpərvəranəyi çizdikdən sonra... çünki bənim kəndim cahil 
olmaqla bərabər, hər nasılsa qəlbim pək çoq həssas yaradılmışdır. Hər bir incə şeydə, bir 
iğbirar tuyuyordum və hər bir hərəkatımı hissiyyatıma uydurmağa məcburum. Baxüsus ki, 
Türkiyədən də əl öpmək, ətək öpmək mərasimi çoqdan bəri qalqmışdır?!! Bəncə təməllüq, 
müdahənə bilməyən və qeydi-minnətdaridən varəstə olan bir çoban Sultan Rəşad kibi hürr 
bir padşahdan daha hürrdür, daha heysiyyətlidir. Şimdi burada bir adama tə’riz etmək 
istəmiyorum. Bəlkə bəncə bu hal bir dəsturi-səmimidən ibarətdir. Şərəfi-ziyarətinizə nail 
olacağım zaman pək uzaq deyil, o zaman uzun-uzadıya qonuşuruz. 
Əvət, sözümüzə gələlim: Hacı Rəsul ağanın ailə və bəradəri İstanbula gəldikdən sonra 
başı çoq qarışıqdır. Ziyarət etmək pək mümkünsüzdür. Şimdiyə qədər odasına bir qaç dəfə 
getmişim, təşərrüf edəməmişdir. 
Keçən gün də uğradım, yenə yoq... Fəqət məsəleyi-ətiqədən bütünbütün vaz 
keçmənizi təkrar rica edərim... Keçən gün Mirzə Məhəmmədəli xan cənabları ilə müfəssəl 
surətdə görüşdük. Zati-alilərinə pək ziyadə ərzi-ehtiram ediyorlar... Zeynalabdin Səfvətə 
gəlincə, onunla da iyirmi gün əvvəl öpüşdük, vidalaşdıq. O, şimdi Təbrizdə, təbii şimdiyə 
nə vəchlə olursa-olsun, bilmiş olursunuz. 
İstanbula dair hiç bir şey yazmaq istəmiyorum. İdareyi-ürfiyyə qalqmış, sükunət və 
əmniyyət hökmfərma, ciddiyyət və fəaliyyət azacıq görünməyə başlıyor. Ingiltərəyə 
hey’əti-məxsusə göndəriliyor. Zatən vüquati-hazirəyi siz bə bizimlə bərabər biliyorsunuz, 
yazmaq fəzlə... 
Qaldı kəndim. Kəndimə dair sizə bir məsləhət etmək istiyordum. Öylə bir məsləhət ki, 
ən lüzumlu və əhəmiyyətlidir. Bən kəndim bə hər hal istədiyim kibi düşünüyorum. 
Əfəndim! Bən, sağlıq olsun, marta qədər Qafqasyayı ziyarət edəcəyim, ziyarətinizə ki, 
bəncə, ən böyük səadətdir, nail olacağım. Lakin İstanbuldan yavaş-yavaş soğumağa 
başlıyorum. Səbəbi isə məsləkimizə 
269 
 
aid səfəhatı qismən – yə’ni bizə lazım olacaq dərəcədə görmüş kibi oldum və qüvveyi-
maliyyə də zatən yan baqmağa başlıyor, hətta qüvveyi-maliyyəyə malik olsam belə, yenə 
İstanbula vida etməyi məsləhət görüyorum. Şimdi mükəmməlcə bir əcnəbi lisanına 
ehtiyacım var ki, iki-üç sənə uğraşmaq lazım, ona da para yoq. Ən məsləhəti bu ki, 
ruscayı öyrənməyə çalışarım. Əgərçi ingiliscə, almanca, fransızca lisanlardan birini 
layiqiylə öyrənmək vacibdir, fəqət na çarə ki: “Dəsti-biçarə çün bə camə nəhəd, çarə cöz 
pirəhən dəridən nist”1. Lakin burası da var ki, gələcək sentyabrda rüşdi məktəblərindən 
birində ayda üç lirə qədər, bəlkə daha ziyadə maaşla tədris edə bilərim. Çünki əsnayi-
müzakirədə bildiklərimdən bir-ikisi bana söz verdilər. Zatən sözə nə hacət. Darülfünün və 
e’dadi müəllimlərinə (farsi tədrisatı) nöqteyi-nəzərindən faiq olmasam belə, bərabər 
olacağıma hiç bir şübhəm yoq. 
Şimdi bən düşünüyorum ki, əgər bir əcnəbi lisanını, o millətin kəndisi kibi, yə’ni 
layiqiylə bilmək arzu etsəm, laəqəlli üç sənə hiç bir şeyə baqmadan onunla uğraşmalıyım. 
Şimdi burada hər zəhmətə mütəhəmmil olub da aldığım maaş ilə, fəqiranə bir güzəran ilə 
burada üç-dört sənə qədər dəxi həm tədris, həm də tədərrüs edə bilirim. 
Lakin, lakin... validəm, vətənim, vətəndaşlarım bütün-bütün unutulacaq bir hala gəlir. 
Şimdi burada binlərcə iş başında sahibi-heysiyyət tatar, türküstanlı, qafqaslı, kırımlı vardır 
ki, hər təhsilini ikmal etdikdən sonra İstanbullu olmağı da onlara zəmlə, bir osmanlı olub 
getmişdir. 
Bu bəncə pək güc... 
Şimdi bənim son nöqteyi-nəzərim rusca qayət mükəmməl bilmək və ən birinci 
düşüncəm də budur. Zənn edərsəm, eyi çalışsam, iki sənədə müvəffəq olurum. Əlsineyi-
səlasəyə gəlincə, onlardan birini ruscadan sonra, ehtiyac hiss edəcək olsam qırq yaşımda 
belə oqurum. 
Şimdi Qafqasyaya döndükdən sonra Naxçıvan ilə hiç işim yoq. 
Səbəbini anlatmağa qalqışsam, on yapraq daha yazmaq lazım. Bəlkə siz yek nəzərdə o 
əsbabı mühakimə ilə anlarsınız. 
Şimdi əsil məqsəd vətənə xidmət, həm də layiqiylə xidmət etməkdir. Bakıda kafi 
dərəcədə müəllim var. Gəncədə hakəza. Şimdi bəndəniz əgər mümkün olsa, əvvəl Tiflis, 
sonra İrəvan. Bunlardan hər hankisini məsləhət görürsəniz, bəncə də məqbul olur. Bən 
dərs verəcəyim yerdə gecələri bir tərbiyəli rus ailəsi içində yaşamaq arzu ediyorum ki, 
həm tədrisatımda istədiyim kibi ciddi çalışırım, həm də dörd sənəlik 
                                                            
1 Çarəsiz adam ətəkdən tutduqda, köynəyi yırtmaqdan başqa çarə yoxdur (farsca). 
 
270 
 
zəhmət və məsaiyi iki sənədə bitiririm. Əgər rus evində qalmaq mümkün olmasa da, 
başqa nöqteyi-nəzərdən yenə arzuma nail olurum. 
Fəqət Naxçıvanda yaşamaq bəncə ən məhalatdandır. Lakin Naxçıvanda da hər yazın 
tə’til zamanları istədiyimiz projeləri tərtib edər, ziyalı gənclərin gözünü açmaqdan geri 
durmarız. Əgərçi bir naxçıvanlı bir məsələyi mühakimə edərkən – bəqeyri həqq – maaş, 
para kibi xəyalata da qapılır, fəqət bizim yeganə məqsədimiz xidmət, həm də səmimanə 
xidmətdir. Bənim düşündüyüm qazanc-ziyan: iki sənə evlənməmək, hər gün dört-beş saət 
dərs oqutmaq, iki-üç saət də rusca çalışmaq. Nə bir qəpik artırmaq, nə bir qəpik borclu 
qalmaq. Bir qəsəbə, bir köydə olsa da olur. Bən bu hesaba razıyım, vəssəlam. 
Məktubun cəvabını bəklərim. Bir az da bu xüsusa dair mə’lumat. 
Baqi buseyi-müxalisət. 
 
H.Cavid 
 
8 
 
5 mart, 1910 
 
Hüzuri-həmiyyətpərvəranələrinə... 
Əfəndim, çoqdan bəridir ki, ərzi-səmimiyyət və ibrazi-məhəbbətdən məhrum qaldıq. 
Buüsamihəyi sizə həml edəməm, olsa-olsa yenə bənim tənbəlliyimdən nəş’ət edər bir 
haldır, daha doğrusu, səmimi bir qüsurdur. Fəqət əfv edərsiniz, deyilmi? Bir çoq 
zamanlarımı bilməyərək kor-koranə keçirdiyim için şimdi böyük bir inqilab içindəyim, 
keçmiş boşluqları doldurmalıyım, bir an qayib etmədən təlafiyimafatə çalışmalıyım... 
Bir kitab mütiliə edərkən, sizinlə qonuşmuş kibi bir hiss duyurum. Onun için mə’zur 
görüləcəyimə əminim. Çünki qəlbiniz pək genişdir. 
Əfəndim, yıl başını – şətarətli bayramınızı, təbəssümnüma baharınızı təbrik edərim. 
Cəsarəim əfv olunsun, bayram vizitlərində ruhlarımız arasında səmimi bir münasibət olan 
dostlara, məsləkdaşlara, mümkün olsa bənim tərəfimdən də təbriki-eyd edərsiniz. 
Baqi, əlinizi sıqar, ağzınızdan öpər, ehtiramatımın qəbulunu acizanə rica edərim, 
əfəndim... 
Küçük qardaşınız – Rasizadə Hüseyn Cavid 
271 
 
9 
 
28 avqust, 1912, Tiflis 
 
Hüzuri-alilərinə: 
Möhtərəm və müəzzəz əfəndim, yenə sizi bir az təsdi etmək istiyorum. Bəndə sizdən 
ayrıldıqdan sonra Aqaraya, Faiq əfəndinin yanına getdiyimi biliyorsunuz. Orada bir ay 
qədər həm gəzib, həm də bağçada işləyib məmulun xaricində saf və sağlam bir hala 
gəldim. Sonra Qurcavaniyə gəlmək tstədim, fəqət bir-iki ofitser osmanlı türkcəsi 
öyrənmək için rica ilə bəni Tiflisdə saqladılar, nə sizin yanınıza gəlmək, nə də Naxçıvana 
getmək bana mümkün olmadı. Şimdi yavaş-yavaş məktəblər açılmağa başladı. Bir həftə 
əvvəl oraya gəlib sizin işlərdə işləmək için məktub yazmaq istədimsə də, iki ay əvvəl 
“Payızda iş başlanacaq, o zaman gələrsin” – dediyinizi xatırlayaraq, birdən-birə gəlmək 
arzusunda bulundum. Lakin məktəbdən əl çəkərək, xaric bir işlə məşğul olmaq qeydi bir 
az bana vicdan əzabı veriyordu. Nihayət, bu gün Gəncədən bir məktub aldım ki, məktəbi 
himayə edən ə’zayi-möhtərəmə yorulduğu! münasibətlə – hökumət mane olmadığı halda 
– məktəbiruhaniyyəyi bağlamağa qərar vermişlər, Bakının Səadət məktəbi də proqramı 
rus lisanında tə’qib etməyi müqərrər qılmış. Tiflisdəki İttifaq məktəbinə gəlincə, bunlar da 
Səadət planında yol getmək istiyor. Demək ki, milli lisana o qədər ehtiyac hiss edilmiyor. 
Şimdi bu təfsilatı əldə etdikdən sonra bənim nə yolda hərəkət edəcəyimi düşününüz. 
Artıq hərçi badabad, işçiliyə – çornı raboçiliyə – qərar verdim. Daha bəndə vicdan əzabı 
olmaz. Bən də atamın proqramilə böyüsəydim, şimdi kim bilir nə məsləkdə idim? 
Sidqinin məktəbinə, İstanbula bəni təşviq edən siz oldunuz, başqalarının və kəndi 
paralarımı sərf edərək şimdiki hal və mə’lumata dəstrəs oldum. 
Naxçıvanda bir gün bizim evdə məvaciblə yaşayanlar haqqında söylədiyiniz 
təcrübələri xatırlayaraq, bir müddət də o yolda hərəkət etmək istiyorum. Bəni iki yola 
sevq etdiniz. Haydı, üçüncüsünü də imkan ediniz, baqalım nə çıqır. Bir zaman rütubətli, 
havasız xanımlara məxsus odalarda vaqt keçirdik, bir zaman da qoy tozlu, topraqlı, 
yağmurlu, tufanlı səhnələrdə dolaşalım. Allah kərimdir, zənn edərsəm, fəna nəticə 
verməz. İşin nihayətində büsbütün zərərli çıqsam da, yenə kəndimi qazanclı ədd edərim. 
272 
 
Və böylə sizin yanınıza gəlməyimdə də əsla sizə məmariət etməyəcəyim. Əgər 
xoşlansanız, bir az yaqın bulunurum. Yoqsa, bir asuri işçisi kibi, işimə məşğul olurum, 
vəssəlam. Yalnız sizin bana eyiliyiniz küçük bir sərriştə vermək, iki gün yol göstərmək 
olacaqdır. Həndəsənin nəzəriyyatını gördük, əməliyyatını görmək də fəna deyil. Rus 
lisanında da az-çoq söyləmək və xırda-mırda işləri yazmaqda zəhmət çəkməm. Əgər 
təşəbbüs edəcəyim işdə az-maz para lazım olursa, borc-xərc onu da düzəldə bilirim. Hasili 
hər nə şərt icad etsə, çöl həyatına qarşı bəndə bir arzuyi-şədid var. Və böylə yazıb da sizi 
tə’ciz etməkdən məqsəd budur ki, siz də kəndi məmnuniyyətinizlə gəlməyimə cəsarət 
verəsiniz, bir də gətirilməsi lazım olan əşya varsa, mə’lum edəsiniz. Aqarada qaldığım bir 
aylıq çöl həyatı bəni öylə diriltdi ki, mədəni həyatdan bütün-bütünə sıqılmağa başladım. 
Məktubumu aldıqdan sonra bir-iki saət düşünərək əvvəlimci postadan cəvab 
vermənizi acizanə rica edərim. Fəqət soyuq cəvab versəniz?! 
Çox sıqılacağım. 
 
Qardaşım Əzizə səlam, Cavadı öpürüm. 
Baqi ərzi-ehtiram. 
 
Hüseyn Cavid 
 
MƏHƏMMƏDƏLİ SİDQİYƏ MƏKTUBLAR 
 
1 
 
8 iyul, 1913 
Əzizim Məhəmmədəli! Cənabınızdan etdiyim xahişi, ehtimal ki, unutmamışsın. Bu 
bir neçə gün zərfində şübhəsiz rahatlanmış və oğuluşağı yan-yön eləmişsiniz. İyulun 
iyirmi-iyirmi beşinə qədər mümkün olsa uşaqlardan birinə zəhmət verib, “Şeyx Sən’an”ı 
yazdırıb göndərsəniz bəni pək ziyadə məmnun etmiş olursunuz. Hüseyn Minasazov 
cənablarına məxsus ərzi-ehtiram... 
Naxçıvan siz getdikdən sonra pək çoq təbəddülata uğramış. İnsan hava yerinə adəta 
od-alav tənəffüs ediyor. 
Baqi müntəzirim. 
Adres: Naxçıvan 
 
Hüseyn Cavid Rasizadə 
273 
 
2 
 
8 sentyabr, 1913 
Möhtərəm Məhəmmədəli! 
Lütfnamənizi aldım. Iltifatınıza təşəkkür edərim. Lakin və’d etmiş olduğunuz 
kitabçanın tə’xirindən yana cəzaya müstəhəqsiniz. Üzr və bəhanəniz yerində isə də, 
tənbəlliyinizi də inkar etməmək mümkün deyil. Nə isə, canın sağ olsun. Bu gün olmasın, 
bir həftə sonra, bir ay sonra olsun... Tiflisə aid uzun-uzadıya yazmaq arzu ediyorumsa da, 
məktəbimizin qarmaqarışıq işləri müsaidə etmiyor. Bir də tənbəllikdə bən də səndən geri 
qalmam. H.Minasazov həzrətlərinə səlam. Həmşirə və validə xanımlara, uşaqlara məxsus 
ərzi-ehtiram. Kitabçayı Paşadan istərim. 
 
Hüseyn Cavid 
 
3 
 
28 oktyabr, 1913 
Möhtərəm Məhəmmədəli! Əvvələn, bayramınızı təbrik edərim. Saniyən, sizə 
ismarladığım dəftərçədən bir xəbər yazmanızı rica edərim. Nə oldu, bəradər? Bu məsələ 
İskəndərin zülmətdən abi-həyat bulmasını keçdi! Şübhəsiz meyliniz, fikriniz olsa, onu ələ 
gətirmək bir o qədər də güc bir şey deyil, zənn edərim. Yazılışına gəlincə bir-iki rublə ilə 
hər kəs yazıb Sizə təqdim edər. Bə hər hal bu dəfə cəvab olaraq məktub-filan 
bəkləmiyorum. Yalnız dəftərdən, ağızdan, nerdən olsa məzkur dəftərçəyi istərim, əzizim. 
Anana, həmşirə xanıma və uşaqlara məxsusi səlam. 
 
Hüseyn Cavid 
 
ƏZİZ ŞƏRİFƏ MƏKTUBLAR 
 
30 mayıs, 1916 
Əziz! Məktubunu aldım, təşəkkür edərim. Keçmiş günlərdə, qəzetələrdə bir xəbər var 
idi: “Bakı ətrafındakı köylərin birində bir çocuq oynarkən, elektrik qüvvəsi daşıyan bir 
dirəyə dırmaşıb çıqar. Fəqət 
274 
 
bir-iki dəqiqə keçməz, bir ana çocuğunu qucağında nasıl atıb-tutarsa, elektrik telləri də 
zavallı çocuğu öyləcə atıb-tutmağa başlar. Seyr edən küçük arqadaşları, onun havada 
teldən-telə atılıb böylə mahiranə rəqs etməsini görüncə, qəhqəhə ilə gülməyə başlarlar. 
Fəqət o halda çocuğun yanmış vücudu yerə düşüncə, hər kəs böyük bir heyrət içində 
qalır”. 
İştə, məktubunu oqurkən məzkur çocuğu xatırladım. Elektrik telləri onu nasıl havada 
rəqs etdirmişsə, sənin məktubun da son dərəcə gevşəklik və durğunluq keçirən ruhumu, 
öyləcə rəqs etdirməyə başladı. Fəqət bir fərq var ki, elektrik telləri diri və şətarətli çocuğu 
yandırıb məhv etmiş, sənin məktubun isə ölü və yorğun könlümü diriltdi, fərəhləndirdi. 
Məktubunda diyorsun ki, “ümidvarım, köhnə dostluğumuz, yaqınlığımız yadından 
çıqmayıb, yoqsa bu məktubu yazmağa və səni narahat etməyə cəsarət (?) eyləməzdim”. 
Əvət, dünyada bir çoq əzizlərə təsadüf etmək mümkün olsaydı, bəlkə tez unutulurdun, 
fəqət əfsus ki, təsadüf edilmiyor. “Məktub yazıb bəni narahat etmək cür’ətinə” gəlincə, 
sana qızmamaq, darılmamaq mümkün deyil... Çünki bu kəlmələrdə bir qədər 
rəsmiləşiyorsun. 
Əziz! Məktubunu Rzaya da oqudum. Bə’zi tə’birlərin bizi çoq güldürdü. O da bənim 
qədər sevindi, bənim qədər elektrikləndi. Yenə Rzanın təbiətindən bəhs etmişsin. Sana, 
bana qarşı olmasa da, inan, başqalarına qarşı haqsız deyil... Gözəl və müəttər bir gül 
dikənsiz olmadığı kibi, fəzilətli, müstəid bir insan da qüsursuz olamaz. Fəqət bu qüsur, 
bəncə sənətkaranə bir rəsmin ətrafında gözə çarpan ləkələr qədər təbii görülə bilir. 
Deyəsən çoq uzun getdim, ancaq burasını bilməlisin ki, ya bən, ya Rza hər nə zaman 
səmimi və ruhani bir söhbətdə bulunmuşsaq, o söhbət Əzizsiz keçməmiş, keçəməmiş və 
keçəməz də... Ehtimal ki, bu sözümü cunbulument (kompliment) hesab edərsin. Xayır, 
doğrusu da budur. Istərsən, qəlbinə sor, o sana söylər. 
Atanı təqdis ediyorsun – “böyük ruhlu qoca”... – deyə, ən səmimi hissiyyat ilə 
kəndisinə qarşı hörmət bəslədiyini söylüyorsun. Haqsız deyilsin, əzizim, çünki o, 
düşündüyündən daha böyük, daha alicənabdır. Hətta yalnız sən deyil, bən və bənim kibi 
Naxçıvan mühitində yetişmiş gənclər həp ona qarşı mə’nəviyyatca mədyuni-şükran 
olmalıdır, iştə bu qədər... 
275 
 
Evlənmək məsələsinə gəlincə: fəna şey deyil... şübhəsiz, kəskin bir mühakimə və 
səmimi bir hiss ilə birləşən iki könül daima məs’uddur. Şimdi bir az da kəndimdən yazım: 
“Şeyx Sən’an”ı vaqtsız nəşr etdim. Daha münasib vaqtda bıraqmalıydım, çünki o, 
nəşr edildiyi günlərdə siyasət aləmi həyəcanlı dəqiqələr keçiriyordu. Xalq da, təbii, bütün 
ruhuyla müharibəyi tə’qib ediyordu. Zatən bu bir qanundur: siyasət rol oynarkən, 
ədəbiyyat susar. Təbii, susmalıdır da... 
Əgərçi məşhur ədiblər və tənqidçilərimiz tərəfindən bir çoq təqdirlər eşidildi, sükut ilə 
keçmədi, fəqət bən çoq arzu edərdim ki, yalnız təqdir ilə qalmasın, qüsurları da 
göstərilsin. Şübhəsiz, “İstiqbal” er-gec onu da yapar. 
Keçən sentyabrdan bəri hiç bir iş gördüyüm yoq, yalnız dərslər ilə məşğul oluyorum. 
Lakin bir ay var ki, mənsur olaraq “Şeyda” adlı bir faciə, sadə bir şey yazmağa başladım. 
Yazın narahat olmazsam, bəlkə yazar, bitiririm. 
Bədənim qüvvətcə fəna deyil, fəqət ciyərimdəki xəstəlik keçən yıla nisbətlə yarıya 
enmiş kibidir. Baqalım, sonu nə olur. Yazın hər halda tədavi etməliyim. Iştə onun için də, 
əfsus, çox əfsus ki, Naxçıvana gələmiyəcəyim. Sənin və Məşhədinin o ruhaşina 
söhbətlərindən uzaq olacağım. Ehtimal ki, Rza da gəlməz. Kəndisi sana kağız yazar. 
Pədəri-möhtərəminə, validən həmşirə xanıma səmimi ərziehtiram... 
Həmsöhbətin olan arqadaşlara məxsusi səlam... Səni və Cavadı dərin bir səmimiyyətlə 
öpər, əllərinizi sıqar, Allaha ısmarlarım, qardaşım!.. 
 
Qardaşın Hüseyn Cavid 
 
Məktub yazmaqda son dərəcə tənbəl olduğumdan Məşhədiyə qarşı pək məhcubum. 
Qısa, qırıq, mə’nasız bir məktub yazmağı pək mə’nasız buluyorum. Onun için də şimdiyə 
qədər bir şey yazdığım yoq. Hər halda onun ruhu böyükdür, qəlbi genişdir. Təbii, əfv 
edər, mə’zur görər. Bəndən ona təkrar səlam... 
Adres: Bakı, “Açıq söz” idarəsi 
 
Hüseyn 
276 
 
2 
 
Bakı, 22 iyun, 1916 
Əziz! Keçən məktubun bəni nə qədər məsrur etdisə, şu məktubun da bir o qədər 
məhzun və mütəəssir etdi. Sana təsəlli vermək istəməm, çünki bənim düşündüklərimi, 
şübhəsiz, sən də düşünmüşsün. Ancaq qısacıq bir sözlə deyə biliyorum ki, İbrahim mühit 
və əqrəbaca, dost və aşinalarca pək böyük bir itkidir. Əvət, İbrahim yazıq və məzlum 
oldu. Məşhədiyə, ata və anasına səmimi ərzi-təsliyət. 
 
Hüseyn Cavid 
 
3 
 
13 yanvar, 1917 
Əzizim! Məktubunu aldım. Şahbəyim xanım tərəfindən yazılacaq məktubu yazıb 
idarəyə verdim. Məzkur məbləğ hənuz postadan alınmamış, şübhəsiz, alındıqda məktub 
ilə bərabər təb’ və e’lan edilir. Məşhədinin xəstəliyi bəni nə dərəcədə sıqdığını təsvir 
edəməm, qardaşım! Dəhşətli bir fəlakətdən qurtulduğum sırada böylə qorqunc bir xəbər 
bəni daha ziyadə dəhşətləndirdi. 
...Əziz! Ilk postadan Məşhədiyə dair qısaca bir məktubunu gözlərim, saqın, unutma. 
Məşhədiyə məxsusi ərzi-ehtiram... 
Adres: Bakı, “Təbriz” mehmanxanası, otaq №21 
 
Qardaşın Hüseyn Cavid 
 
4 
 
Bakı, 24 yanvar, 1917 
Möhtərəm Əziz! İkinci məktubunu aldım. Məşhədinin səhhətinin iadə edilməsindən 
son dərəcə məmnun və məsrur oldum. 
Məzkur əlbisə cəmiyyəti-xeyriyyəyə verilməlidir. Lakin sən bana göndərdiyin 410 
rublənin 10 rubləsi qəzetə üçündür deyə, hiç bir şey işarə etməmişdin, şübhəsiz o da 
başınızın qarşıqlığından nəş’ət etmə bir hal olsa gərək. “Açıq söz” idarəsinə söylədim, 
idarə on rublə geri alaraq bu günlərdə xanımın qəzetəsini göndərəcəklər. Məşhədiyə və 
bildiklərə məxsusi ərzi-ehtiram... 
 
Qardaşın Hüseyn Cavid 
277 
 
5 
 
4 mart, 1923 
 
Pək hörmətli və dəyərli qardaşım Əziz! Lütfən yazmış olduğun məktubu dün ikindi 
çağı möhtərəm Artaş bana verdi, kəndisini bozbaş yeməyə də’vət etdimsə də, qəbul 
etmədi, yalnız məktubun cəvabı için gələcəyini bildirdi. “Sən’an” və “Uçurum” 
haqqındakı yazılarını bana söylədilər, fəqət oquyamadım. “Yeni fikir” bizim məktəbə 
martın 28-dən bəri gəlməyə başladı. Mümkün olsa, məzkur nömrələri bulub oqurum. 
“Uçurum” haqqında məktubən yazacaqlarını arzu edərim. 
“Şeyx Sən’an”ın mənzum oynanmasını bən də arzu edərim. Lakin keçən sənələrdə 
aktyorlar mənzum pyesdən qorqduqlarından həpsini nəsrə və yerli şivəyə çevirmişdim. Şu 
sonlarda ehtimal ki, onu da “İblis” kibi nəzmən islah edərim, gələcək sonbahar için 
aktyorlarımıza veririm. 
“Plamya” jurnalı münasibətilə əsərlərimi istəmişdiniz. Əziz, ehtimal ki, inanmazsın, 
əfsus, hiç birindən yoqdur. Mətbu mevcud olmadığı kibi, qeyri-mətbular da qurşun 
qələmilə pozulmuş, bərbad bir haldadır. Təmiz yazılmışını teatroya verdiyim için bəndə 
hiç yoq... 
Basılmış əsərlərimdən yalnız 25 danəsi və hər birindən 100-ə yaqın kitabçılar 
aldıqdan sonra səkkiz bin kitabça 1918 mart hadisəsində bir saatda mətbəədə yandı. Onun 
için də deyil bəndə, hətta kitabçılarda da bulunmaz. Bulunsaydı, şübhəsiz, satın alıb 
göndərirdim. Yalnız ümidim bir Naxçıvana gəliyor. Çünki Şeyx Məhəmməddə hər 
birindən bir qaç nüsxə var idi. Naxçıvana yazarsınız, mevcudu qalmış olsa, şübhəsiz, 
göndərər. Mişkinaz və Toquş səlamətdirlər. Sana, anana, rəfiqənə, qardaşına ərzi-ehtiram 
edərlər. Bənim halıma gəlincə, pək durğun və donuq bir haldayım. Yeni yazmış 
bulunduğum “Peyğəmbər”i islah edib ortaya çıqarmağa vaqtım yoq... Çünki qardaşım 
Əlirza üç aydır ki, vodyanka xəstəliyilə yatıyor. Pək zəifdir. Başım bir qədər onunla 
məşğul, həm də fəzləcə yoruluyorum. Baqalım, sonu nə olur. Rzaya səlamını söylədim... 
...Əziz, yenə təkrar edərim: kitabçaları göndərəmədiyimdən pək mütəəssifim, təbii, 
əfv edərsin... 
 
Qardaşın Hüseyn Cavid 
278 
 
6 
 
16 nisan, 1923 
Pək möhtərəm Əziz! Nisan 12-də yazdığın məktubu aldım. Fəqət, gətirəni hənuz 
gördüyüm yoq. İkinci məktubu gətirən bəndən cavab istəmədiyindən yazmadım. Bilməm, 
bunu gətirən də cavab için gələcəkmi? Yazdığına görə “Şeyx Sən’an”ın bütününü tərcümə 
etməni arzu ediyorlarmış. Orasını sən bilirsin. Bəni rus qəzetəlrində tə’rif ediyormuşsun? 
Çoq nahaq... Bir şey ki, səni məhcub edə bilir, niçin yapıyorsun? Bir də, bən o qəzetələrin 
hiç birini ziyarət etmədim. Yalnız “Yeni fikir”də “Uçurum” haqqında yazdığını oqudum. 
Pək nakafi buldum. Bə’zi mühüm məqalələr yazdıqda, onların basıldığı qəzetəyə 
məcmuədən birər danə göndərmək çətin bir iş olmasa gərək... “Uçurum” haqqında xüsusi 
məktubunu gözlədimsə də, şükür, bir mə’lumat alamadım. Üç-beş mühüm nöqtəsinə 
işarət etsəydin, istifadə edərdim və dikənli nəvazişlərinə də bir az haq vermiş olurdum. 
“Şeyx Sən’an”ın ya bir pərdə, yaxud bütün tərcüməsinə gəlincə, əlbəttə, tək-tük zəif 
yerlərini bıraqıb keçə də bilirsin. Lakin bunu bilməlisin ki, məs’uliyyət boyunduruğunun 
bir ucu bənim boynunda olduğu kibi, biri də sənin boynunda olacaq. Ona görə də diqqətli 
və ehtiyatlı davranmalısın. Əhəmiyyət verəcək olsan, bəni də adamlar sırasında saydırmış 
olursun, cızma-qara yapacaq olsan, həm kəndini, həm də bəni saldat bazarına göndərmiş 
olursun. Sən hər halda bəndən təcrübəli və mə’lumatlısın. Fəqət bir tərəfdən azacıq 
nigaranım, bə’zi tərkib və tə’birləri incədən-incəyə mə’na və ruhlarına kəsbi-nüfuz 
edərcəsinə təhlilə qoyulmalısın ki, ən birinci şərt də iştə budur. 
Bir də rəsmimi istəmişdin. Kəndimdən o qədər bezarım ki, hənuz adamağıllı bir rəsm 
aldırdığımı xatırlamıyorum. Hətta teatronun əlli illiyi münasibətilə istənildi, yenə rədd 
etdim, çünki nə həvəsim, nə də fəzlə pulum var idi. Lakin sənin israrına uyaraq, dün 
rəsmimi aldırdım və haqsız olaraq kəndimi zərərə soqmuş oldum. Və bu gün sabahleyin 
birini aldım, məktubu gətirəni bəkliyorum. Gəlsə, qulluğuna gətirər... 
...Bir də çıqan jurnaldan və bə’zi qəzetə nömrələrindən birər nömrə göndərsən fəna 
olmaz. 
...Səni öpürəm. 
 
Qardaşın Hüseyn Cavid 
279 
 
7 
 
7 iyul, 1923 
Pək möhtərəm Əziz! Bu günlərdə bir qaç kərə türkcə “Kommunist” qəzetəsi 
idarəsindən bəni çağırıb diyorlar ki, “Plamya” bizə yazmış ki, əsərlərindən bir-ikisini 
göndərəlim. Həm sən həqqi-tə’lif alırsın, həm də “Plamya” idarəsindəki mütərcimlər. 
Ondan başqa Bakıda bir rus şairəsi bir türk tələbə ilə küçük mənzumələrimdən bir 
qaçını, başqa şairlərinki ilə bərabər tərcümə etdiklərindən şimdi əsərlərdən bə’zilərini 
tamamilə tərcümə edib əsil müəllif haqqı da vermək istiyorlar. Şimdi bu başağrısından 
məqsəd bu idi ki, “Plamya” əgər yalnız tərcümə edəcəyin yazılarda sana həqqi-zəhmət 
verib də müəllifi (yə’ni bəni) haqsız, hüquqsuz bıraqacaq olursa, o zaman bir sətir belə 
yazılıb zəhmət çəkilməməsini rica eylərim. İştə bu qədər!.. Bu xüsusda fikrini yazıb 
bildirməni istərim. Əgər zəhmət lazım gəlirsə zərər yoq, bən əsərlərimdən “Kommunist” 
vasitəsilə doğru “Plamya”ya göndərərim. O da bənim hüququmu tə’min etməklə bərabər 
istədiyi kibi tərcümə etdirər. Baqi ərzi-ehtiram... 
 
Hüseyn Cavid 
 
MİŞKİNAZ XANIMA MƏKTUBLAR 
 
1 
 
24 həziran 1927. Kislovodsk 
Əziz sevgili Mişkinaz! Şimdiyə qadar dörd-beş açıq məktub yazmışım. Ərtoğrolun 
otkrıtkasından başqa bir məktub alamamışım. Bilmiyorum, cavab yazmıyorsun, yaxud 
postaxanamı vermiyor? Hər halda bu qədər tənbəllik yaramaz. 
Desəm ki, vannalar və erektrik bəndə hal qoymamış, nəinki uzun məktub yazmaq, 
hətta qısasına da ərinirim. Daha doğrusu, Məşədi İbad kibi adımı da özgədən 
soruşuyorum. Vannalar bütün-bütünə ə’sabı və hafizəyi bərbad ediyor. Az qalmış ki, 
tədavi proqramımı yarılayım. Bu gün-yarın qulluğunuzdayım. Çocuqlardan muğayat ol! 
Ərtoğrola söylə ki, gözü Turancığın üzərində olsun, savaşmasınlar, yoqsa acıq edib 
biryolluq Mərdəkana gəlmərim. Çocuqları bənim tərəfimdən öpərsin... 
 
Hüseyn Cavid 
280 
 
2 
30 iyun, 1927. Kislovodsk 
Mişkinaz! Bu gün üçüncü məktubunuzu aldım ki, Ərtoğrol ilə bərabər yazmışdınız. 
Çoq məmnun oldum. Keçən gün doktorun yanında idim. Üçüncü dəfə müayinə etdi. Yenə 
narzan və elektrik və digər ilaclar yazdı. Doktorun fikrincə iyulun 20-ə qadar tədavi bitər, 
sərbəst olarım... Bən bir də doktora gedəcəyim. Proqrama bir şey ilavə etməsə, ayın 23-də 
çıxacağım, çünki qəribsəməyə başladım, tanış da çox az... Pənah bəy də dünən yoq srağa 
gün gəldi1. Kislovodskın yağmurları dad-bidad eyliyor. Dışarı çıqmaq mümkün deyil. 
Yenə beş-altı girvənkə kökəldim. Professor, qətiyyən yaramaz, – deyə ac bıraqıyor. 
Gündüz yatmağa hiç qoymuyor. Gələn dəfə Ərtoğrola şəkilli otkrıtka yazacağam, bu 
dəfə bağışlasın. Çocuqları şapır-şapır öpərim. Ərtoğrol Həlimənin2 də dərslərinə baqsın. 
Pək müəzzəz Fəramuş xanıma ayrıca məktub yazmadığım için məhcubim, təbii, qüsurə 
baqmaz. İdris və Şaiqə ərzi-ehtiram... Şahzadə xanıma səlam... 
Baqi ehtiram, səni öpərim. 
 
Cavid 
                                                            
1 Pənah bəy Qasımov görkəmli maarif xadimi olmuşdur. O zaman Bakı darülmüəlliminin 
müdiri idi. H.Cavidin ailəsi Kommunist (indiki İstiqlaliyyət) küçəsindəki 
8 №-li evin 3-cü mərtəbəsində yaşadığı zaman qoqşu idilər. 
2 Həlimə – o zaman H.Cavidin ailəsində xidmət edən qız. 
 
281 
 
Ə L A V Ə L Ə R 
 
DƏLİ KNYAZ 
 
Libretto 
 
BİRİNCİ PƏRDƏ 
 
Tiflisdə 
 
Dəli Knyaz (əksinqilabçı). Öz dayısı S o lomon ilə balkonda eyşü işrətə məşğuldur. 
Dayısı kənd katibinin oğlu imiş. Özü də liberal düşüncəli bir ziyalıdır. Knyazın gənc 
qadını gözəl Jasmen gələr, onları salamlar və söhbətdə iştirak edər. Knyas Jasmenin 
tərcümeyihalını söylər. O, qız ikən Batum tərəflərində bir köylü erməni müəllim qızı imiş. 
Knyaz o tərəflərə öz mülkünə baqmağa gedərkən onu almış (bu, ikinci arvadıdır). Əvvəlki 
ölən arvadından Lena adlı bir qızı var. 15 yaşındadır... 20 yaşında Anton isə Knyazın 
evində xidmət edən anası Marqonu görməyə gəlmiş. Antonun ölən babası da Knyazın 
bağbanı imiş. Anton kommunist və mühəndis-texnikdir. O, daima Knyaza zidd gedər. 
Məclisin ortasında bağlarını dolu vurmuş bir köylü, rütubət zirzəmilərdə yatan və 
tütün fabrikasında çalışıb xəstələnən beş-altı işçi gəlir. Yaşadıqları podvalların rütubətli 
olduğundan və maaşların azlığından bəhs edərlər və Knyaza dikanlı sözlərlə hücum 
edərlər. Knyaz onları təhqir edər. Anton işçiləri müdafiə edər. Nihayət Knyaz onları qovar 
və bütün ehtiyac və istəklərini rədd edər. Onlar da, Knyaz da məclisi tərk edər. Antonun 
anası Marqo oğluna məsihət edər. O isə İnternasional marşını zümzümə edər, anasını 
dinləməz. Bu sırada dışardan ıslıq (fit) səsi eşidilir. Anton yoldaşlarının çağırdığını 
söyləyərək gizli iclasa gedər. 
Pərdənin əvvəlindən sonuna qadar Şakro adlı yalançı və satıcı bir sosialist də iştirik 
edər. Hər adımda Antonun təhqirlərinə rast gəlir. 
 
İKİNCİ PƏRDƏ 
 
Botanik bağında, havuz kənarında. Tiflis 
 
Jasmen, Lena və Marqo bağ seyrinə çıqmışlar. Anton, onlar bir tərəfə getdikdən sonra 
gəlir, fikirli halda qəzetə oqur. Şakro gəlir, 
282 
 
Antona yanaşır və deyir ki, Tiflisdən qaç, səni tutacaqlar. Firqənizin sirrini öyrənmişlər. 
Anton işçiləri və yoldaşlarını bıraqmayacağını və getməyəcəyini söylər. Onu qorqaq 
olduğu için təhqir edər. 
Şakro gedər, Jasmen gəlir. Antona örtülü sözlərlə məhəbbətini söylər. Anton isə 
istehza ilə gülərək söylər ki, bu mümkün deyil. Bən fabrikalar, paslar içində, sən incilər, 
elmaslar içində... Bunlar ikisi köydə ikən sevişmişlərsə də Anton illərlə onu görməyə vaqt 
bulamamış, nihayət, Knyaza getmiş. Jasmen iztirabdan qəlbim içəridə çırpınır, – deyə 
Antonun əlini köksünə, ürəyinə qoyar, Anton əlini şiddətlə çəkər. Fəqət bu sırada Knyaz 
gəlir, görür və qısqanclığı artar. Anton gedər, Knyaz Jasmeni təhqir edər, Solomon gəlir. 
Qızıl ordunun Gürcüstana olan hücumlarını söylər. Knyaz daha çılğınlaşır. Polis və 
xəfiyyələr gəlir, Antonu yaqalar, qolu bağlı götürür. Anası fəryad edər, düşər, bayılır. 
 
ÜÇÜNCÜ PƏRDƏ 
 
Knyazın evi. Süslü salon 
 
Ad günü, şən bir ziyafət. Qonaqlar sərxoş... Gürcü rəqsləri oynanır. Qonaqların bir 
qismi gənclər inqilabi marş oqur. Knyaz və Şakro qızar. Marqo həbs edilmiş oğlu Anton 
için qəmlər içində. Knyaz Antonun anasını təhqir edər, o da qədəhlə dolu padnosu yerə 
çırpar, Knyazı təhqir edib çıqar. Bir ziyalı qonaq gəlir, arvadını aparır və Knyaza der ki, 
bolşeviklər Tiflis ətrafını sarmış, inqilabçılar coşmaqda, ətrafda top səsi eşidilməkdədir. 
Bir az sonra Anton saqallı olaraq gəlir, anasını soruşur və həbsxanadakıların xilas 
olduğunu söylər. Və istehza ilə Knyaza: artıq sizin devran bitdi, – der. Höcətləşib 
sözləşirlər. Knyaz onu yaralar, düşər. Tiflisin alındığı top səslərilə bilinir. Qonaqlar 
qaçışar. Knyaz da Avropaya qaçar. 
 
DÖRDÜNCÜ PƏRDƏ 
 
Berlində otel pansionunda bir salon... 
 
Knyaz Berlində Solomonla Tiflisi xatırlar, gəzmək için dışarı çıqarlar. 
Şakro Jasmenə e’lani-eşq edər və Knyazın içkidən sərsəmləşdiyini söylər. Jasmen isə 
onu rədd və təhqir edər. Anton Hamburq şəhərinə sənaye alətləri almaq için gələr. Oteldə 
Knyazın qızı Lenaya rast 
283 
 
gəlir, Lena Jasmenə xəbər verir, görüşürlər. Marqonu soruşarlar. Anton, çocuqlar evində 
müdirə olmuş deyərək Gürcüstanın başqa müvəffəqiyyətlərindən bəhs edər. Jasmen 
peşiman olduğunu və zor ilə Knyazın onu gətirdiyini söylər, təkrar Gürcüstana dönməyini 
və proletar quruluşunda çalışmaq istədiyini söylər. Anton gedər. Knyaz onu gördüyü için 
Jasmeni və qızını təhqir edər. Jasmen çıqar gedər. Qızı Lena Knyaza xəbər verər ki, Şakro 
bütün var-yoqumuzu aparmış. Sandıqları sındırıb pul, cəvahirat nə varsa əldən 
çıqarmışdır. Knyaz büsbütün şaşırır və buradan dəliliyin müqəddəməsi başlanır. 
 
BEŞİNCİ PƏRDƏ 
 
Berlində kafe-restoran. Knyazın dayısı Solomon – müdir 
 
Bu səhnədə keçən cihan müharibəsində bir qolunu itirmiş zabit də bulunur. Qardaşı 
cihan hərbində öldüyündən bəhs edər. Və qardaşı qızı müsyölər ilə rəqs edərkən onu pis 
yola də’vət edərlər. Nifrətlə məclisdən çıqar, gedərlər. Şura ölkələrindən qaçmış qraf, 
fabrikant qız və qadınları restoran xidmətçisi vəzifəsində... 
Knyaz dəli qiyafəsində gəlir. Özünün və bunların keçmişincə sərsəmcə sözlərlə bəhs 
edər. Solomon Knyazın içəri odaya getdiyini görüb qapıyı qapar. Qadın və erkək 
müştərilər gələr. Solomon özü gah qəzetə oqur, gah küçük xidmətlər edər. Hamburqdan 
dönmüş Anton da gəlir. Solomon ona külqabı gətirərkən tanır, qonuşurlar. Knyazın halını 
təsvir edər. Jasmen Gürcüstana qaçmaq için Antonla buluşmuş... Bir az sonra oraya 
gələcəyini Anton söylər və dalınca gedər. Müştərilər Çarlston rəqsi ilə məşğul olur. 
Knyazın qızı Lena rəqqasəlik vəzifəsi ifa edər və iki lirik parça ilə Gürcüstana aid şərqilər 
oqur. Knyaz yenə çıqar. Dəli sözü ilə coşar. Müştərilər dağılır. Daşarıda Rot-front marşı 
eşidilir. Knyaz onları əksiqilabçı ordu zənn edər, coşar, gülər, ağlar, yardım istər. Silah 
çəkib hərbə hazır olduğunu söylər. Niyahət, bizimkilər basıldı – deyə özünü vurub ölər. 
Qeyd: Əsər mənzumdur. Lazım gəlsə, təbii, bə’zi yerlərinə xorlar ilavə edilir və son 
pərdədə rəqs bitmək ikən bugünkü Berlinin işsiz işçiləri də gələr və burjuaziyanın 
rəqslərinə qarşı e’tirazlar, aclıq marşları və kinli çıqışlarla e’tiraz edərlər. Bu xüsusda 
rejissor və bəstəkarın tevsiyələrini dinləmək lazım gələcəkdir. 
284 
 
TELLİ SAZ 
 
Anam Mişkinaz Cavid 1945-ci ildə Hüseyn Cavidin əlimizdə olmayan “Telli saz” 
pyesinin məzmununu mənə diqtə etmişdir. İndi mən onu oxuculara olduğu kimi təqdim 
edirəm. 
 
Turan Cavid 
 
İŞTİRAK EDƏNLƏR: 
 
Q u r b a n – Məcnunşah – xalça fabrikinin işçisi 
L a l ə – onun arvadı – xalça fabrikinin işçisi 
Q u m r a l – onların qızları, Bakıda konservatoriya bitirmiş 
B a x ş ı – Lalənin qardaşı – xalça fabrikinin işçisi 
F ə r m a n – Baxşının oğlu, elektrik mühəndisi, ali təhsilini Bakıda almış, 
Qumralın nişanlısı 
M ü n ş ı z a d ə – maarif naziri 
B ö y ü k a ğ a – xalça fabrikinin sahibi 
B a l a c a x a n ı m – onun arvadı 
P ü s t ə – onların xidmətçisi 
Ş ə p p ə r ə x a t u n – ümumxana sahibəsi və başqaları 
 
...Hadisə Təbrizdə baş verir. Xalça fabrikinin sahibi Böyükağa fabrikdə fəhlə işləyən 
Qurbanın arvadı Laləni ələ gətirmək istəyir. Lakin o, buna nail ola bilməyir. Laləni 
müdafiə edən Qurbanı Böyükağanın adamları bərk döyür, başına ağır zərbələr endirirlər. 
Qurban çox pis vəziyyətdə ordan baş götürüb qaçır. Bütün bunlardan sonra Lalə qızı 
Qumral ilə, qardaşı Baxşı da oğlu Fərmanla birlikdə Bakıya gəlirlər. Lalə Bakıda tikiş 
fabrikində işləməyə başlayır. Uşaqlar da burda təhsil alırdar. Qumrad konservatoriyanı 
bitirərək musiqiçi, Fərman isə elektrik mühəndisi ixtisası alırlar. 
Bakıya gələn Təbrizin maarif naziri Münşizadə Baxşı ilə görüşüb, Təbrizdə 
mütəxəssislərə böyük ehtiyac olduğunu söyləyərək, Qumral ilə Fərmanı orda işləməyə 
dəvət edir. Hər iki gənc vətənləri Cənubi Azərbaycanda çalışmaq təklifini böyük həvəslə 
qəbul edirlər. 
Qumral Təbrizə gələndən sonra həm məktəbdə, həm də Böyükağanın arvadı 
Balacaxanıma evdə dərs verir. Böyükağa tərbiyəli, ağıllı, gözəl Qumrala “aşiq” olur, nə 
yol ilə olursa olsun onu ələ gətirmək istəyir. Ona bahalı brilyant bilərzik bağışlayır. 
Qumral 
285 
 
isə qaşların “ləkəli” olduğunu söyləyərək rədd edir. Böyükağa Qumralın nəyə işarə 
etdiyini belə anlamır. Böyükağa Qumrala nail olmaq məqsədilə Fərmanı həbs etdirir. 
Məcnunşah adını qazanmış Qurban qızı Qumralı tanıyır. Onu, kənardan hər addımını 
izləyərək qoruyur. Böyükağagilə dərs verməyə gedəndə də, onu həmişə kənardan 
müşayiət edir. 
Qumralı ərinə qısqanan Balacaxanım, qulluqçusu Püstənin vasitəsilə onu aldadaraq, 
guya Böyükağanın həbs etdirdiyi Fərmanı azad etmək üçün adam görmək məqsədilə 
Şəppərəxatunun ümumxanasına apartdırır. Burda Qumral... bir neçəsini nifrətlə rədd edir. 
Həmişə Qumralı izləyən Məcnunşah nəhayət onun burda olduğunu öyrənə bilir və 
Münşizadəyə xəbər verir. Münşizadənin vasitəsilə Qumral buradan azad olur. 
Lalə ilə Baxşı vətənlərini və uşaqlarını görmək məqsədilə Təbrizə gəlirlər. Lalənin 
gəlişi ilə hər şey açılır. Qurban – Məcnunşah qəzəblənib Böyükağanı boğub öldürür. 
Lalə Qumrala Məcnunşahın onun atası olduğunu bildirir. Ailə yenidən birləşir. 
“Telli saz” əsərindən əlimizdə qalan üç şeir parçasına görə qardaşım Ərtoğrol Cavidə 
minnətdarıq. O, adətən xoşladığı şeir parçalarını özünə məxsus dəftərinə köçürərdi. 
Xoşbəxtlikdən həmin dəftərlərdən biri – 1933-cü ilə məxsus olanı bu gün əlimizdədir. 
Mən həmin şeirləri oxuculara təqdim edirəm. 
 
I 
 
Gönül vuruldu o şuxun mənəkşə gözlərinə, 
O nə halət, o nədir işvə əda? 
Bən uymadım bu diyarın hər incə dilbərinə, 
Sanma oxşar xəyalı hər sevda. 
Ipəkli bir gecə məhtaba qarşı yıldızlar 
Hiç unutmam, solub-sararmışdı, 
Çiçəklərin arasından gülümsəyən qazlar 
Sevdiyim pəmbə nuru sarmışdı. 
Süzüldü keçdi o bayğın, o möhtəris gözlər, 
Pək yaqından gülümsiyordu bana. 
Gülümsədikcə o, sandım gülümsüyor hər yer, 
Bən də uydum o nəş’ə yavrusuna 
286 
 
II 
 
Bir gövərçin uçdu qondu 
Qaraçalı budağına. 
Halı bana pək toqundu, 
Gəldim onun sorağına. 
 
Gönül xain avcılardan 
Hər gün yeni bəla gözlər. 
Bəni yalnız, ağlar qoyan 
Ala gözlər, ala gözlər. 
 
Altın qəfəs cənnət olsa, 
Qırmalıdır tellərini. 
Cəllad yüz bir tövbə qılsa, 
Kəsməlidir əllərini. 
 
Duydunuzmu, parlaq günəş 
Ürküb qaçar yarasadan? 
Bilməz ki, yoq bəndə atəş, 
Sönüb getdin parlamadan. 
 
III 
 
Nerdəsin, telli qız, kimdir ənisin? 
izlər hər adımda fəlakət səni. 
Gəl, yüzünü xain gözlər öpməsin, 
Yaqar həsrət bəni, xəyanət səni. 
 
Keçdiyim yoq əsla bu viranədən, 
Ala gözlərinə uyub gəldim bən. 
Gönlümü dinləsən, bənimlə getsən, 
Üzməz qucağında səfalət səni. 
 
Təxminən 1931/32-ci il mövsümündə Bakı Türk işçi Teatrında tamaşaya qoyulması 
nəzərdə tutulan “Telli saz” tamaşasında Məcnunşah rolunu ifa etmək üçün opera tertrında 
çalışan Azərbaycanın xalq artisti H.Q.Sarabski dəvət olunubmuş. Müəyyən səbəblərə görə 
baş tutmayan bu tamaşada oynayacağı Məcnunşah rolunu aktyor çox böyük həvəslə məşq 
edir və deyirmiş ki, bu mənim yaradıcılığımda tamamilə yeni bir obraz olacaqdır. Mən 
çalışacağam ki, qayğılı insan taleyinin rəmzi olan Məcnunşahın obrazını tamaşaçılara 
olduğu kimi göstərə bilim. 
287 
 
MÜNDƏRİCAT 
 
DRAM ƏSƏRLƏRİ 
 
Xəyyam . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ……….... .7 
İblisin intiqamı . . . . . . . . . . . . . . . . . . . . . . . . . . . . . . . . . . . . . . . . . . . . . ………... .144 
 
MƏQALƏLƏR 
 
Urmiyədən məktub . . . . . . . . . . . . . . . . . . . . . . . . . . . . . . . . . . . . . . . . . ……….... .183 
Urmiyədən . . . . . . . . . . . . . . . . . . . . . . . . . . . . . . . . . . . . . . . . . . . . . . . ……….. . .184 
Naxçıvandan təbsirə . . . . . . . . . . . . . . . . . . . . . . . . . . . . . . . . . . . . . . . . . ………....187 
Naxçıvanda nə gördüm? . . . . . . . . . . . . . . . . . . . . . . . . . . . . . . . . . . . . . ……….... .190 
Naxçıvana nə lazım? . . . . . . . . . . . . . . . . . . . . . . . . . . . . . . . . . . . . . . . ………… . .192 
Həsbi-hal (1) . . . . . . . . . . . . . . . . . . . . . . . . . . . . . . . . . . . . . . . . . . . . . . ………… .194 
Həsbi-hal (2) . . . . . . . . . . . . . . . . . . . . . . . . . . . . . . . . . . . . . . . . . . . . ………… . . .198 
Həsbi-hal (3) . . . . . . . . . . . . . . . . . . . . . . . . . . . . . . . . . . . . . . . . . . . ………… . . . .202 
Həsbi-hal (4) . . . . . . . . . . . . . . . . . . . . . . . . . . . . . . . . . . . . . . . . . . . . . . ………… .205 
Həsbi-hal (5) . . . . . . . . . . . . . . . . . . . . . . . . . . . . . . . . . . . . . . . . . . . . . . . ………....214 
Nakamlıq . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ………... .218 
Mirzə Abdulla Məhəmməd yaxud (A.Sur) – Abdulla Tofiq . . . . . . . …………. . . .219 
Teatr yaxud sən’əti-tamaşada təbəddül və tərəqqi . . . . . . . . . . . . . . ………….. . . .229 
Tiflisdə “İttifaq” məktəbi . . . . . . . . . . . . . . . . . . . . . . . . . . . . . . . . . ………… . . . .231 
“İttifaq” məktəbinə bir nəzər . . . . . . . . . . . . . . . . . . . . . . . . . . . . . . …………. . . . .232 
Müharibə və ədəbiyyat . . . . . . . . . . . . . . . . . . . . . . . . . . . . . . . . . . ……….... . . . . .233 
M.Qurbanəli Şərifzadə . . . . . . . . . . . . . . . . . . . . . . . . . . . . . . . . . . . ………… . . . .239 
 
MƏKTUBLAR 
 
M.T.Sidqiyə məktublar . . . . . . . . . . . . . . . . . . . . . . . . . . . . . . . . . . . . . . ………… .243 
Q.Şərifzadəyə məktublar . . . . . . . . . . . . . . . . . . . . . . . . . . . . . . . . . . . . . ………….249 
Məhəmmədəli Sidqiyə məktublar . . . . . . . . . . . . . . . . . . . . . . . ………….. . . . . . . .272 
Mişkinaz xanıma məktublar . . . . . . . . . . . ………... . . . . . . . . . . . . . . . . . . . . . . .. .279 
 
Əlavələr . . . . . . . . . . . . . . . . . . . . . . . . . . . . . . . . . . . . . . . . . . . . . .  ...281 
288 
 
Buraxılışa məsul:   Əziz Güləliyev 
Texniki redaktor:   Rövşən Ağayev 
Tərtibatçı-rəssam:   Nərgiz Əliyeva 
Kompyuter səhifələyicisi:  Rəşad Həmidov 
Korrektor:    Pərvanə Məmmədova 
 
 
 
 
 
 
 
 
Yığılmağa verilmişdir 23.09.2004. Çapa imzalanmışdır 11.03.2005. 
Formatı 60x90 1/16. Fiziki çap vərəqi 18. Ofset çap üsulu. 
Tirajı 25000. Sifariş 45. 
 
 
 
Kitab “PROMAT” mətbəəsində çap olunmuşdur. 
