1 
 
RAMAZAN HÜSEYNOV 
 
 
 
 
 
 
 
 
 
 
 
 
 
 
 
QƏRBİ AZƏRBAYCAN 
 
 
 
 
 
 
 
 
 
 
 
 
 
 
 
 
 
 
Bakı 
Şirvannəşr 
2006 
  
2 
 
 
 
Ramazan Hüseynov. Qərbi Azərbaycan. 
 
 
 
 
Beynəlxalq Qızıl Priz laureatı (Madrid, 2004) 
Şirvannəşr, 61(934) 2006 
Naşir Qəşəm İsabəyli 
 
 
 
 
 
Redaktoru 
Azad Qaradərəli 
jurnalist 
 
 
 
 
 
 
R 83.3 Az(2) 
       054 
 
 
 
 
 
 
©Ramazan Hüseynov, 2006 
 
 
Ünvan: Bakı – Az 1021, Badamdar şos. 77. 
Tel:492-92-27, 492-93-72, 434-70-94, (050) 316-23-40 
  
3 
 
I HİSSƏ 
 
Faktlar nə deyir 
 
1813-1828-ci ilə qədər Azərbaycanın sahəsi: təxminən 410 min kv.km. 
1813-1828-ci illərdə işğal edilmiş Azərbaycan əraziləri: İran əsarəti 
altındakı Cənubi Azərbaycan – sahəsi təxminən 280 min kv.km. 
Rusiya əsarəti altındakı Şimali Azərbaycan - sahəsi təxm. 130 min kv.km. 
1918-ci ildə Rusiyanın təzyiqi ilə ermənilərə verilmiş İrəvan xanlığı - sahəsi 
9 min kv.km. 
Rusiya əsarəti altındakı Dərbənd xanlığı - sahəsi 7 min kv.km. 
1918-1920-ci illərdə Azərbaycan Demokratik Respublikasının qurulduğu 
ərazi - təxminən 114 min kv.km. 
1920-ci ildə ADR-i işğal edən rus-Sovet İmperiyasının bölüşdürdüyü 
Azərbaycan əraziləri: 
Ermənistan Sovet Sosialist Respublikasının nəzarətinə verilən Zəngəzur, 
Göyçə, Dərələyəz, Dilican və gürcülərin qismən nəzarətinə verilən (Gürcüstan 
Sovet Sosialist Respublikası) Borçalı - birlikdə sahəsi: təxm. 27, 4 min kv.km. 
1920-1991-ci illərdə SSRİ əsarəti altında qalmış Azərbaycan Sovet Sosialist 
Respublikasının ərazisi - 86,6 min kv.km. 
Azərbaycanın 1988-1994-cü illərdə işğal olunmuş əraziləri: 
Dağlıq Qarabağ (Şuşa, Xankəndi, Xocavənd, Xocalı, Əsgəran, Ağdərə, 
Hadrut): İşğal tarixi – 1988 
Laçın (18 may 1992-ci il) - 1835 kv.km.  
Kəlbəcər (2 aprel 1993-cü il) - 1936 kv.km.  
Ağdam (23 iyul 1993-cü il) - 1094 kv.km.  
Cəbrayıl (23 avqust 1993-cü il) - 1050 kv.km.  
Füzuli (23 avqust 1993-cü il) - 1386 kv.km.  
Qubadlı (31 avqust 1993-cü il) - 802 kv.km.  
Zəngilan (29 oktyabr 1993-cü il) - 725 kv.km. 
Beləliklə, Azərbaycanın, deyildiyi kimi, 20 faiz yox, təxminən 80 faiz 
ərazisi işğal altındadır. 
 
Qərbi Azərbaycan  
 
Bilgə Kağanın sözləri yada düşür: «Ey türk oğuz bəyləri! Türk xalqı, eşidin! 
Üstdən göy çökmədikcə, altdan yer dəlinmədikcə, bil ki, türk ulusu, türk yurdu, 
türk dövləti, türk  törəsi pozulmaz. Su təki axıtdığın qanına kimi yığdığın 
sümüklərinə layiq ol! Ey ölümsüz türk ulusu, özünə dön»!  
Şamilin sözləri: «İşğal olunmuş Vətən torpaqları yalvarışla qaytarılmaz, 
döyüşlə alınar».  
4 
 
İndi Ermənistan adlanan ərazidə azərbaycanlılara məxsus Cənubi Qərbi 
Qafqaz Respublikası mövcud olub. 1918-ci ilin 18 noyabrından 1919-cü ilin 2 
aprelinədək ömür sürmüş bu respublikanın ərazisi Batum, Əspircə, Axalcixe, 
Ağbaba, Qəmərli və bir sıra bölgələr daxil olmaqla Naxçıvanadək uzanıb. Bəzi 
tarixi sənədlərdə həmin dövlət «Qars hökuməti» kimi təqdim olunur ki, bunun da 
səbəbkarı «Mudros» müqaviləsidir. Bəs biz CQQR haqqında nə bilirik? Əvvəlcə 
ensiklopedik məlumata nəzər salaq. 2004-cü ildə professor Yaqub Mahmudovun 
baş redaktorluğu ilə nəşr olunan «Azərbaycan Xalq Cümhuriyyəti 
Ensiklopediyasında CQQR haqqında deyilir. 
Cənub-Qərbi Qafqaz Cümhuriyyəti (CQQC), Qars Demokratik 
Cümhuriyyəti - Birinci dünya müharibəsi (1914-18) dövründə erməni-daşnak 
silahlı quldur dəstələri tərəfindən türk-müsəlman əhalinin soyqırımına məruz 
qaldığı Cənub-Qərbi Qafqazda yaranmış demokratik respublika. Osmanlı 
imperiyası ilə Antanta dövlətləri arasında Mudros barışığı (1918) ərəfəsində və 
ondan az sonra Cənub-Qərbi Qafqazda bir neçə dövlət qurumu yarandı. 1918-ci il 
oktyabrın 29-da Ömər Faiq Nemanzadənin başçılığı ilə Axıska hökuməti quruldu. 
1918 il noyabrın 5-də «Qars İslam Şurası» adı ilə milli hökumət yaradıldı. Bu 
hökuməti yaradanlar sırasında Piroğlu Fəxrəddin (Ərdoğan) bəy, əslən Borçalıdan 
olan Kəpənəkçi Emin ağa və b. vardı. Noyabrın 14-də birinci Qars konqresi 
çağırıldı. Bölgələrin milli şura rəhbərlərinin qatıldığı konqresdə Emin ağa hökumət 
funksiyasını yerinə yetirən «Qars İslam Şurası»na sədr seçildi. Noyabrın 30-da 
«Qars İslam Şurası»nın dəvəti ilə Naxçıvan, Ordubad, Qəmərli, Sürməli (İqdır), 
Şərdi Şörəyel, Axıska, Axalkələk və Batum bölgələrindən gələn 60 nəfərlik 
nümayəndə heyətinin iştirakı ilə 2-ci Qars konqresi keçirildi. Batumdan Ordubada 
qədər ərazidə Qars İslam Şurası hökuməti quruldu. 12 nəfərdən ibarət hökumətə 
əslən gümrülü olan, sonralar Qarsa köçən İbrahim bəy Cahangirzadə rəhbərlik 
edirdi. İ.Cahangirzadə rus ordusunun zabiti olmuş və Araz Türk Cümhuriyyətinin 
hərbi naziri kimi, bölgə əhalisinin silahlandırılmasına və hərbi təlimlər keçməsinə 
rəhbərlik etmişdi. Qars Milli Şura hökumətinin əsas vəzifəsi daşnakların türk-
müsəlman əhaliyə qarşı törətdikləri soyqırımlarının və bölgəni işğal etməyə çalışan 
gürcü qoşunlarının hücumlarının qarşısını almaq və əhalinin təhlükəsizliyini təmin 
etmək idi. 
1919-cu il yanvarın 13-də ingilis generalı Bisç Qarsa gələrək, Ermənistanın 
Stepan Korqanovu Qars vilayətinin başçısı təyin etdiyini bildirdi. Milli Şura 
hökumətinin rəhbərləri ingilis generalına bəyan etdilər ki, bölgə əhalisinin 85%-i 
türklərdən ibarətdir və vilayətin rəhbərliyinə erməninin təyin edilməsi Vilson 
prinsiplərinə ziddir. Bundan sonra general Bisç Milli Şura hökumətini tanıdığını 
bildirdi və Gümrüyə qayıtdı. 
Bölgə təmsilçilərinin 1919-cu il yanvarın 17-də Qarsda keçirilən 
toplantısında Cənub-Qərbi Qafqaz hökumətinin yaradıldığı elan olundu. Bu siyasi 
qurum Cənub-Qərbi Qafqaz və ya Qars Demokratik Cümhuriyyəti adlandı. CQQC-
5 
 
nin 18 maddədən ibarət Konstitusiyası qəbul olundu. Cümhuriyyətin 40 min kv. 
km ərazisi, 1,7 milyon nəfər (1,5 milyonu türk-müsəlman) əhalisi vardı. Dövlət dili 
olaraq türk dili qəbul olunmuşdu. Üçrəngli (ağ, yaşıl və qara), ay-ulduzlu bayrağı 
vardı. Batumdan həftədə üç dəfə çıxan «Sədayi millət» qəzeti hökumətin rəsmi 
orqanı idi. Beləliklə, Rusiya imperiyasının dağılması ilə əlaqədar olaraq Qars, 
Batum, Axalsıx, Axalkələk, Şərur, Naxçıvan, Sürməli və İrəvan qəzasının cənub-
şərq hissəsinin əhalisi öz müstəqilliyini elan etdi. 
Qısa müddətdə CQQC-nin Müvəqqəti hökuməti təşkil edildi. İbrahim bəy 
Cahangirzadə cümhurbaşqanı seçildi. Nazirlər şurası beynəlmiləl tərkiblə təşkil 
olunmuşdu. Xarici işlər naziri vəzifəsinə türk Piroğlu Fəxrəddin bəy, xalq maarifi 
naziri vəzifəsinə əvvəlcə yunan M.Andreyanot, sonra isə türk, müəllim Mehmed 
bəy Kocaoğlu təyin edilmişdilər. 
Partiyalar olmadığından, 65 bitərəf deputatdan ibarət parlament yaradıldı. 
Doktor Əsəd bəy Oktay (Əsəd bəy Hacıyev) parlamentin sədri seçildi. Parlament 
respublikanın xarici və daxili siyasətinin aşağıdakı istiqamətlərini 
müəyyənləşdirdi: 1) CQQC bütün qonşuları ilə, xüsusən yeni yaradılmış Qafqaz 
dövlətləri ilə mehriban qonşuluq əlaqələri qurmaq niyyətindədir; 2) CQQC neytral 
dövlətdir; 3) CQQC-nin vətəndaşları milliyyətindən, dinindən, sosial mənşəyindən, 
siyasi əqidəsindən asılı olmayaraq, bərabər hüquqlara malikdirlər. 
Yeni yaranan dövlət ixtisaslı kadrlar və maliyyə baxımından çətinliklərlə 
üzləşirdi. CQQC-nin köməyinə ümid bəslədiyi ilk dövlət Azərbaycan Xalq 
Cümhuriyyəti idi. Azərbaycan Cümhuriyyətinin Batumdakı konsulu məsələ ilə 
bağlı Bakıya teleqram göndərərək bildirdi ki, CQQC əhalisi Azərbaycan Xalq 
Cümhuriyyətinin ona hərtərəfli yardım edəcəyinə böyük ümidlər bəsləyir. CQQC 
hökuməti 1919-cu il yanvarın 25-də Azərbaycan Xalq Cümhuriyyətinə müraciət 
edərək, hərbi və maddi yardım istəmişdi. Buna cavab olaraq, Azərbaycan 
Hökuməti CQQC-nə hərbi təlim keçmək üçün zabitlər və xeyli qızıl pul göndərdi. 
CQQC, sülhsevər mövqeyinə baxmayaraq, yarandığı gündən Ermənistan və 
Gürcüstan hökumətlərinin təcavüzkar xarici siyasəti ilə üzləşdi. Respublikanın 
silahlı qüvvələri 15,5 min nəfərdən ibarət idi. Bu qüvvə ilə iki dövlətin – 
Ermənistan və Gürcüstanın təzyiqlərinə davam gətirmək mümkün deyildi. Digər 
tərəfdən, Ermənistan və Gürcüstanı ingilislər də dəstəkləyirdilər. İngilislər CQQC-
nin ərazisini Ermənistan və Gürcüstan arasında bölüşdürmək istəyirdilər. Onlar 
üzdə Azərbaycan Xalq Cümhuriyyəti Hökumətini CQQC ilə bağlı status-kvonu 
saxlayacaqlarına inandırmağa çalışsalar da, əslində, CQQC-nin ləğvi istiqamətində 
fəaliyyət göstərirdilər. CQQC Müvəqqəti hökumətinin sədri Azərbaycan Xalq 
Cümhuriyyəti Hökumətinə 1919-cu il 26 yanvar tarixli notasında bildirirdi ki, 
Gürcüstan Ərdəhan mahalını və Axalsıx qəzasını işğal etməyə cəhd göstərir. Bütün 
müsəlman əhalisi buna qarşı ayağa qalxmışdır. Ermənilər də Naxçıvan qəzasına 
hücumlar edirlər. Gürcülərin Axalsıx və Axalkələk qəzalarına hücumları zamanı 45 
min davar aparılmışdı. Ermənilər 1919-cu il aprelin 12-də ingilislərin dəstəyi ilə 
6 
 
Qars vilayətinə soxuldular. Azərbaycan Cümhuriyyəti Hökuməti ermənilərin 
Qarsda törətdiyi soyqırımı ilə bağlı Britaniya komandanlığına etirazını bildirdi. 
Buna baxmayaraq, CQQC-nə kömək göstərmək ingilislərin planlarına daxil 
deyildi. Əksinə, ingilislər CQQC hökumətinin 35 üzvünü həbs edərək, zirehli 
qatarda Gümrüyə, oradan da Batum yolu ilə Malta adasına sürgünə göndərdi. 
Bununla da, Cənub-Qərbi Qafqaz Cümhuriyyəti süqut etdi. Aprelin 14-də ingilis 
generalı Devinin tövsiyəsilə 6 türk, 1 rus, 1 yunandan ibarət yeni Milli Şura 
yaradıldı. Aprelin 19-da S.Korqanov Qarsda qubernator kimi fəaliyyətə başladı. 
Bunun ardınca, erməni qoşunları Qars vilayətinə soxuldular. Yerli müsəlman-türk 
əhali dəhşətli soyqırımına məruz qaldı. Aprelin 30-da qondarma Milli Şura ləğv 
edildi. 1920-ci ilin payızınadək Cənub Qərbi Qafqaz Cümhuriyyətinin ərazisi 
ermənilərin və gürcülərin işğalı altında qaldı. 
İ.Cahangirzadə başda olmaqla, CQQC-nin Hökumət üzvləri yalnız 1921-ci  
il mayın 23-də Azərbaycan Xalq Komissarları Sovetinin sədri Nəriman  
Nərimanovun köməyi sayəsində Maltadan əsirlikdən vətənə qayıtdılar. Bəs 
İ.Cahangirzadə haqqında nə bilirik?  
İbrahim Bəy Cahangiroğlu, Cahangirzadə (1874, Gümrü - 19.5.1948, 
Qars) - dövlət xadimi, hərbçi, erməni-rus istilaçılarına qarşı fəal mübariz. Cənub-
Qərbi Qafqaz hökumətinə başçılıq etmişdir. Gümrüdə və Qarsda mədrəsədə 
oxumuş, üç il Qars şəhər məktəbində rus dilində təhsil almışdır. Zəngin və 
tanınmış ailədən olduğundan Aleksandropol (Gümrü) kazak alayına qəbul edilmiş, 
beş il burada təlim keçdikdən sonra zabit rütbəsi almaq ərəfəsində Qarsdakı  gizli 
«İslam  cəmiyyəti»  ilə  əlaqələri  müəyyən edilərək, Dağıstana sürgün olunmuşdur 
(1903). Əfv fərmanına əsasən, 6 aydan sonra azad olunaraq Qarsa qayıtmış və 
maliyyə məmuru işləmişdir. 1905-06-cı illərdə ermənilər Azərbaycan xalqına qarşı 
soyqırımı həyata keçirərkən könüllü dəstə toplayaraq, qardaşı Hasanxanla birlikdə 
Qarabağa köməyə gəlmiş, 1906-cı ildə oradan öz dəstəsiylə Təbriz vilayətinə 
keçmişdir. İbrahim bəy Qarsa qayıtdıqdan sonra vilayət qubernatorunun icazəsi ilə 
erməni komitəçilərinə qarşı «Nəşri-maarif» cəmiyyətini qurmuş, eyni zamanda, 
Azərbaycandakı «Difai» partiyası ilə gizli əlaqə yaratmış, habelə «İttihad və 
Tərəqqi» partiyası Ərzurum şöbəsinin üzvü olmuşdur. 1907-ci ildə Xoya köçmüş, 
Təbrizdə hürriyyət mücadiləsinə qoşularaq, şah rejiminə qarşı mübarizə aparan bir 
dəstəyə başçılıq etmiş, 1912-ci ilin oktyabrında 700 mücahidlə Türkiyəyə - Van 
vilayətinə qayıtmışdır. 1913-cü ilin martında «İttihadçı»ların dəvətilə öz 
könüllülərilə birgə İstanbula getmiş, üç ay yarım təlim keçən «Qafqaz könüllü 
taburu» onun komandanlığı altında Ədirnəni bolqarlardan azad etmişdir. 
1914-cü ilin noyabrında Türkiyənin hərbi naziri Ənvər paşa İbrahim bəyi 
könüllüləri ilə birlikdə İran və İraq cəbhələrinə göndərmişdir. Burada o, rus 
ordusuna qarşı vuruşmuşdur. 1918-ci ilin mayında Ənvər paşa onu İstanbula 
çağıraraq «Fəxri alay komandanı» sifətilə 9-cu Ordu komandanı Yaqub Şevqi 
paşanın sərəncamına göndərilmişdir. İyunun ortalarında Şörəyel qaymakamı təyin 
7 
 
edilən İbrahim bəy İrəvan və digər bölgələrdən olan qaçqınları ətraf kəndlərə 
yerləşdirmiş, onlara hər cür qayğı göstərmişdi. Araz-Türk Respublikası 
hökumətinin hərbi naziri seçilən İbrahim bəy 20 tabur (batalyon) təşkil etmişdir. 
Bu taburlardan 4-ü Naxçıvanda, 3-ü Şərur-Dərələyəzdə, qalanları isə Vedibasar, 
Qəmərli və Zəngibasarda yerləşdirilərək, həmin bölgələrin əhalisini ermənilərin 
törətdikləri soyqırımlarından müdafiə etmişdir. Həmin il noyabrın 30-da keçirilən 
Böyük Qars konqresində Araz-Türk Respublikası hökuməti ilə Qars, Ahisqa, 
Artvin və Batum sancaqlarını əhatə edən Milli İslam Şurası birləşərək, Batumdan 
Ordubada qədər ərazidə Milli Şura hökuməti quruldu və İbrahim bəy onun başçısı 
seçildi. 1919-cu il yanvarın 18-də keçirilən konqresdə mərkəzi Qars olmaqla 
qurulan Cənub-Qərbi Qafqaz Cümhuriyyəti hökumətinin də başçısı İbrahim bəy 
idi. 40 min kv.km sahəsi və 1,7 milyondan çox əhalisi (1,5 milyonu türk-
müsəlman) olan bu dövlət 6 ay öz ərazisini erməni və gürcü basqınlarından 
qorumuşdur.  
Müstəqil daxili və xarici siyasət yeridən bu hökuməti 1919-cu ildə ingilislər 
yıxdı, başda  İbrahim  bəy olmaqla, hökumət üzvləri evləri və əmlakları müsadirə 
edilməklə, Malta adasına sürgün olundular. 
1921-ci ildə Nəriman Nərimanovun köməyilə sürgündən azad edilən 
qarslılar əski rus təbəəsi bəhanəsiylə Tiflisə göndərildilər. Tiflisdən Bakıya gələn 
İbrahim bəy arvadı Mələk xanımı və oğlunu Gəncədə Xudadat bəy Rəfibəylinin 
himayəsində tapdı və onun köməyi ilə Qarsa qayıtdı. İbrahim bəy Kazım Qarabəkir 
paşanın tövsiyəsilə avqustda Qarsda keçirilən seçkilərdə iştirak edib, şəhər valisi 
seçilmiş, 1921-27-ci illərdə Qars bələdiyyə rəisi işləmiş, sonra ticarət məmuru 
olmuşdur. 
 
  
8 
 
II hissə  
 
Tarix nə deyir 
 
Ermənistanın paytaxtı İrəvanın, qədim Çuxur Səd torpağının altında-
üstündə qalan və qalmayan maddi-mədəniyyət abidələri, əlvan sənət inciləri təsvirli 
daş sənduqələri, qayalara həkk olunmuş yazılar və rəsmlər, ümumiyyətlə bütün 
memarlıq nümunələri yalnız və yalnız Azərbaycanlılara məxsusdur. 1655-ci ildə 
İrəvana gəlmiş Jan Babtist Taverniyenin əsərlərində (birinci cild) qeyd edilir ki, 
şəhər qalasında yalnız müsəlmanlar yaşayır. On səkkiz il sonra burada olmuş başqa 
bir fransız səyyahı Jan Şardenin oncildliyinin yenə birinci cildində göstərilir ki, 
İrəvan qalasını özlüyündə kiçik bir şəhər hesab etmək olar. Qalada 800 ev var. 
Müəllif yazırdı: "Şəhər torpaqlarını cənub-qərbdən axan Qırxbulaq və şimal-
qərbdən axan Zəngi çayları suvarır. Sərdarın sarayı çox gözəl, möhtəşəm bir 
imarətdir. Min addım o yanda bir qala bürcü ucalır, ona burada «Keçi qalası» 
deyirlər...»  
Taverniyen və Şardendən sonra Avropa Səyyahlarından Cemelli, Kerr-
Porter, Ceyms Moriyen, Monpero, Kameron, Linç, Dübüa, və b. da yüksək 
sənətkarlıqla inşa edilmiş, diqqətəlayiq, zövqoxşayan memarlıq abidələri ilə zəngin 
olan İrəvan qalasını, Xan sarayını, onun «Şüşəbənd» adı ilə tanınmış güzgülü 
salonunu, qaladakı min bir bəzəkli məscidləri, hovuz və hamamları, Zəngi 
çayınadək enib gedən mərmər pilləkənli yeraltı yolu, qala ətrafında-şəhər 
imarətləri, karvansara və meydanları müstəsna heyranlıqla təsvir etmişlər. 
İrəvan XV əsrdən inzibati mərkəz kimi tanınıb. Qaraqoyunlular (1410-
1467) və Ağqoyunluların (1467-1500) hökmranlığı dövründə coğrafi mövqeyinə 
və yerli şəraitinə görə adı geniş yayılıb, Çuxur Səd vilayətinin inzibati mərkəzi 
olub. Şəhərə söykənmiş Cəfərabad (Arqaval) kəndində indi də ucalmaqda olan bir 
türbə həmin dövrün yadigarıdır. Türbə bişmiş kərpicdən və daşdan tikilib. 
Kitabəsində Əmir Sədin və onun oğlu Pir Hüseynin adları çəkilir. Pir Hüseyn 
Yaqub bəydən əvvəl Çuxur Səd vilayətinin əmiri olub. Kitabədə həmçinin 
Qaraqoyunlular sülaləsinin başçısı Qara Yusif (1410-1420) sərkərdəliyindən bəhs 
olunur, onun oğlu Pir Budağın böyük hökmdar olması qeyd edilir. Şəksiz ki, türbə 
Qara Yusifin Teymuriləri məğlub edib Kürün cənubundakı Azərbaycan 
torpaqlarını, Gürcüstan, Ermənistan, Ərəb İraqını ələ keçirdikdən sonra öz oğlu Pir 
Budağı Təbrizdə padşahlıq taxtına oturtmaq haqqında verdiyi fərmanla əlaqədar 
ucaldılmışdır. 
İrəvanda qala, yeni binalar tikmək, abadlıq işləri aparıb şəhəri 
möhkəmləndirmək haqqında Şah İsmayılın (1502-1524) vəziri Rəvanqulu xana 
ciddi tapşırıqlar verməsindən söhbət açan Yervand Şahəziz bu qənaətə gəlmişdir 
ki, İrəvan və Rəvanqulu adları arasında heç bir əlaqə yoxdur, çünki İrəvanın adı 
VII əsrdə bəlli olmuşdur. Əvvəldə dediyimiz kimi, bu kökündən yanlış 
9 
 
fikirdir. ...Məhəmməd Xudabəndə (1578-1587) dövründə şəhər torpaqlarını 
suvarmaq üçün iri bir göl (uzunluğu 400, eni 250 sajin) tikilmiş, yeni arxlar 
çəkilmişdir. 1678-ci ildə tikilən, Sovet hakimiyyəti illərində bərpa olunan, indi 
S.Şaumyanın adını daşıyan bu gölə yerli əhali yenə də «Toxmaq» gölü deyir. 
Toxmaq o zaman İrəvan hökmdarı olmuş Mahmud xanın ləqəbidir. 1605-ci ildə 
Şah Abbas İrəvanı osmanlılardan aldıqdan sonra Əmirquna xan Yerevana sahib 
olan kimi quruculuq işlərinə başladı, şənlik yaratdı, qala tikdi, saray ucaltdı, bağ-
bağça, bostan saldı, arxlar çəkdirib şəhərin suyunu artırdı.. 
1679-cu il iyunun 4-də zəlzələ İrəvanı yerlə-yeksan etmişdi. İrəvanın yeni 
hökmdarı təyin olunmuş Zal xanı təbrik etmək üçün zəlzələdən bir qədər əvvəl 
buraya gəlmiş Əylisli Zəkəriyyə həmin hadisəni belə qələmə almışdır: «Daş daş 
üstə qalmadı. Məscidlər, karvansaraylar, kilsələr də dağıldı, qala yerlə-yeksan oldu. 
Körpülər yatdı, sular batdı, ölən qalandan çox oldu. Ətrafda it-pişik də gözə 
dəymirdi. Abbasqulu xanın kürəkəni Zal xan çapar göndərib bu sitəm haqqında 
dörd yana xəbər yaydı. Gəncədən 800 adam gəldi. Məhəmməd xan Naxçıvandan 
böyük bir dəstə gətirdi. Bərdədən, Zəyəmdən, Makudan, Təbrizdən, qonşu 
xanlıqlar və sultanlıqlardan o qədər adam gəlmişdi ki, qala ətrafında tərpənməyə 
yer yox idi. Azərbaycan vəziri Mirzə İbrahim iyulun 1-də Təbrizdən gəlib İrəvanda 
əyləşdi. Qala yenidən ucaldı, daha möhkəm oldu, arxlar çəkildi, körpülər salındı. 
Məscidləri, karvansaraları, kilsələri yenidən tikdilər. Şəhər dirçəldi, əhali bərpa 
olunmuş evlərə qayıtmağa başladı. İrəvanın məhəllələri, bulaqları, çayları, bağları, 
dağ və təpələri indi də el arasında (bir qismi isə rəsmi sənədlərlə) öz adlarını 
qoruyub saxlamışdır. Məsələn, İ.Şopenin verdiyi məlumata görə XVIII əsrdə 
İrəvanın üç iri məhəlləsi olmuşdur: Şəhər, Təpəbaşı, Dəmirbulaq. Eyni adı yaşadan 
həmin məhəllələr indi də şəhərin iri məhəllələri sayılmaqdadır. XVIII əsr 
səyyahlarının təsvir etdikləri şilə (qırmızı parça) boyayanlar, sabun bişirənlər, göy 
rəngli parça boyayanların məhəllələri yenə əvvəlki kimi «Şiləçi», «Sabunçu», 
«Boyaqçı» adlarını daşıyır. İrəvanda, həm də xanlığın bütün ərazisində fars, ərəb, 
erməni dili deyil, məhz Azərbaycan dilinin üstün təsir gücünə malik olduğunu və 
geniş yayıldığını aşağıdakı faktlar bir daha sübut edir. Matenadaranın arxiv 
fondunda (Kilsə divanı, səh.290, 391) saxlanılan məktubu 1784-cü ildə kahin 
Qukas yazmışdır. Məktubda Gürcüstana II İrakliyə, Bayazidə İsaak Paşaya 
göndərilmiş toxumların siyahısı verilmiş, miqdarı və qiyməti göstərilmişdir. Qəribə 
görünsə də faktdır ki, kilsə xadimi erməni dilinin mahir bilicisi bu kahin, 
toxumların, demək olar hamısının adını azərbaycanca yazmışdır: buğda, qarpız, 
qara qarpız, yonca, xiyar, ispanaq, reyhan, badımcan, gül... Xanlığın ərazisi, 
sərhədləri haqqında söhbət açılan bütün əsərlərdə, hətta dərsliklərdə yer adları bu 
qaydada verilmişdir: Arpa çayından Qızıl kilsə kəndinədək... Hacı Bayraməli 
kəndində Qəbir dağadak... Koroğlu dağından Arazboyu Naxçıvanadək, 
Şəruradək... yaxud, xanlığa daxil olan mahalların (nahiyələrin) adlarına fikir verək: 
10 
 
Qırxbulaq, Vedibasar, Şərur, Sürməli, Saatlı, Seyidli, Sərdarabad, Talin, 
Zəngibasar, Abaran, Dərəçiçək, Dərəkənd, Gərnibasar, Göyçə. 
İrəvanın qədim tarixinə dair əldə olan məlumat çox azdır. Bunun bir səbəbi 
İranlılarla Osmanlılar arasında fasilələrlə 386 il davam edən müharibələr şəhərin 
14 dəfə əldən ələ keçməsi və nəhayət, 1679-cu il zəlzələsində yerlə-yeksan 
edilməsidir. Burada yaşayan əhalinin sayı və milli  tərkibi haqqında ilk və nisbətən 
dəqiq məlumatı birinci dəfə İ.Şopen vermişdir. Onun hesablarına görə son sərdar 
zamanı İrəvanda 2400 ailə, 12 min nəfər yaşamışdır. Şəhər ruslar tərəfindən 
alınandan sonra yerli kubar ailələrin bir qismi İrana köçmüş, ermənilər isə İrandan 
və  Türkiyədən buraya qayıtmışlar. Müharibənin sonunda (1828) əhalinin milli 
tərkibi belə olmuşdur: azərbaycanlılar - 1807 ailə, 7331 nəfər, ermənilər - 567 ailə, 
2369 nəfər. 1501-ci ildə I Şah İsmayıl Şərur mahalında Ağqoyunlu padşahı Əlvənd 
Mirzəni məğlub etdi. Ağqoyunlu dövlətinə son qoyuldu, İrəvan qalasının yerində 
gözəl bir bağ salındı, xan imarəti tikildi. Şah İsmayıl İrəvanı möhkəmləndirmək 
haqqında tədbirlər gördü. II Şah İsmayıl qardaşı kor Məhəmməd Xudabəndə 
dövründə, 1578-ci ildə İrəvan qalasının yerində gözəl bir bağ salındı, xan imarəti 
tikildi. 1583-cü ildə Fərhad paşa həmin yerdə qalanın əsasını qoydu. Xudabəndinin 
oğlu I Şah Abbas dövründə Əmirquna xan İrəvanın hökmdarı təyin olunduqdan 
sonra qala genişləndirildi, Matenadaranda (fars əlyazmaları fondu, N-233) 
saxlanılan bir sənəd bu barədə müfəssəl və səhih məlumat verir: Hüseynəli xan 
qalanı daha möhkəm və əzəmətli etmək üçün Əhməd xanın baş memarı Mirzə 
Cəfəri Xoydan çağırıb İrəvana gətirtmişdir. Hüseynəli xanın oğlu Məhəmməd xan 
da 1791-ci ildə güzgülü salonu, yay imarətini tikdirmişdir... ABŞ-da xarici işlər 
üzrə müşavir H.Hentse yazmışdır ki, XIX əsrin axırında ermənilər İrəvan xanlığını 
əhatə edən əhalinin 20 faizindən çoxunu təşkil etməmişlər. Başqa bir xarici 
tədqiqatçı, C.Makarti isə yazmışdır ki, İrəvan vilayəti... 1828-ci ilə qədər 80 faiz 
müsəlmanlardan ibarət olmuşdur. Eyni fikri əsrimizin əvvəllərində rus tarixçisi 
N.Şavrov da qeyd etmişdir. Onun fikrincə, XIX əsrin I rübündə İrəvan 
quberniyasında ermənilər son dərəcə azlıq təşkil etmişlər. Paskeviç hələ o dövrdə 
yazmışdı ki, İrəvan vilayətində 10 min müsəlman ailəsi 3000 erməni ailəsi 
yaşamışdır. Erməni tarixçisi A.Qioanisyan isə yazır ki, XIX əsrin I rübündə 
ermənilər İrəvan şəhəri əhalisinin dörddə bir hissəsini, azərbaycanlılar isə böyük 
əksəriyyətini təşkil edirdilər. 1828-ci ilin martın 21-də I Nikolay çar Rusiyasının 
Cənubi Qafqazı, o cümlədən Azərbaycanı işğal etməsində ermənilərin rus 
qoşunlarına etdikləri köməyi nəzərə alıb, o da onlara hədiyyə İrəvan vilayətini 
yaratmışdı ki, həmin vilayət iki qəzaya-İrəvan və Naxçıvan qəzalarına bölündü. 
Tarixçi Nazim Mustafanın Cənubi-Qərbi Qafqaz Demokratik Cumhuriyyəti 
/Qars hökuməti də adlanır/ və onun tərkibinə daxil olan Ağbaba Milli Şurası barədə 
qeydlərini sizə təqdim edirəm. Onu da qeyd edim ki, bu dövr tariximiz ya heç 
öyrənilməmiş, ya da çox pis öyrənilmişdir. Ona görə də bu dövrün tədqiqinə həsr 
11 
 
olunmuş bütün yazılar gözdən keçirilməlidir. Bəzi məlumatlar təkrar xarakteri 
daşısa da, yazmağı məqsədəuyğun bildik. 
«Xalqımızın tarixinə qanlı səhifələrlə yanaşı, bir çox şanlı səhifələr də 
yazılmışdır. Belə səhifələrdən bir çoxu 1918-1920-ci illərdə yazılmışdır. Əhalisi 
əsasən azəri türklərindən ibarət olan Qars vilayətinin sayılıb-seçilən kişiləri 
Azərbaycan və Türkiyə dövlətlərinin dəstəyi ilə əvvəlcə Qars Milli İslam Şurasını 
yaratmış, sonra isə müstəqil Cənubi-Qərbi Qafqaz Demokratik Cümhuriyyətinin 
yaradılmasını elan etmişlər. Tarixi ədəbiyyatda Qars Hökuməti adı ilə tanınan bu 
qurumlar yerli əhali arasında səfərbərlik həyata keçirmiş, Ermənistan ordusunun 
bölgəni tamamilə işğal etmək cəhdinin qarşısını ala da bilmişdir. Bu yazıda həmin 
bölgədə yaradılan 12 Milli Şuradan biri-Ağbaba Milli Şurasının qəhrəmanlıq 
tarixindən bəhs edilir. Xatırladırıq ki, Ağbaba nahiyəsi 1921-ci ildə Ermənistana 
birləşdirildikdən sonra onun ərazisində Amasiya rayonu yaradılmışdır ki, 1988-ci il 
deportasiyasınadək həmin rayonda 21 azərbaycanlı kəndi mövcud idi. 
İndiki Ermənistanın Türkiyə ilə Yuxarı Arpaçay sərhədi boyunda yerləşən 
Ağbaba bölgəsi 1877-1878-ci illər rus-türk  müharibəsindən sonra hərb təzminatı 
əvəzinə Üç Sancağın (Qars, Ərdəhan, Batum) tərkibində Rusiyaya birləşdirilmişdi. 
Ağbaba nahiyəsi Qars vilayətinin hərbi-inzibati ərazi bölgüsü daxilində Qafqaz 
Canişinliyinə tabe edilmişdir.  XX əsrin əvvəlində Ağbaba nahiyəsində 39 kənd 
mövcud olmuşdur ki, bunlardan da cəmisi 2 kənddə-Qaraməmməd və Bəziganda 
«qaxdağan» (köçkün) ermənilər yaşayırdılar. 1915-1916-cı illərdə Türkiyənin 
içərilərindən köçüb gələn «qaxdağan» ermənilər «Daşnaqsütun» partiyasının 
proqramına uyğun olaraq Ağbabanın Gümrüyə yaxın aran kəndlərinə hücumlar 
edib, onları, Türkiyənin içərilərinə doğru qaçqın düşməyə  məcbur etmişlər. Macal 
tapıb qaça bilməyən kimsəsiz qocaları, xəstələri və uşaqları quyulara atıb ağzını 
bağlamış, yaxud saman damına doldurub, üstlərinə neft tökərək hamısını 
yandırmışlar. Rusiyada 1917-ci il noyabr çevrilişindən sonra rusların Şərqi 
Anadolu cəbhəsində qoyub getdikləri cəbhəxanalara sahib çıxan ermənilər Qars 
vilayətinin hər yerində olduğu kimi Ağbabada da dinc əhaliyə hücumlar edib, 
kütləvi qırğınlar törətmişdilər. Bu qırğınlar 1918-ci ilin martında türk qoşunlarının 
Ərzurumu azad etməsindən sonra daha da şiddətlənmişdir. Türk ordusunun 
önündən geri çəkilən erməni «könüllü» birlikləri türk kəndlərini yandırıb əhalisini 
soyqırıma məruz qoymuşdular. Qırğınlar türk qoşunlarının Gümrü şəhərini azad 
etməsinədək davam etmişdir. 
1918-ci ildə imzalanan Brest-Litovsk müqaviləsinə əsasən Üç Sancaqda 
plebisit (rəy sorğusu) keçirmək qərara alınmış və iyunun 12-də keçirilən plebistin 
nəticələrinə görə, bölgələrin əhalisi, o cümlədən də Ağbaba nahiyəsinin əhalisi 
yenidən Türkiyəyə birləşmək arzusunu ifadə etmişdir. Səsvermənin nəticələrini 
İstanbula təqdim etmək üçün bölgələrin təmsilçilərindən ibarət nümayəndə heyəti 
göndərilir. Həmin heyətdə Ağbabanı Hacı Abbas oğlu Kərbəlayi Məhəmməd ağa 
təmsil edir. Heyət avqustun 15-də VI Sultan Vahidəddin tərəfindən hörmətlə qəbul 
12 
 
edilir. Brest-Litovsk müqaviləsinin imzalanmasından sonra bütövlükdə Qars 
vilayətində olduğu kimi, Ağbabada da qaçqın əhali də öz yerlərinə qayıdır. 
Türkiyənin Birinci Dünya Müharibəsində məğlubiyyəti nəticəsində 
bağlanan Mudros sazişinin (30 oktyabr 1918-ci il) şərtlərinə əsasən türk qoşunları 
1914-cü il sərhədlərinə geri çəkilməli olur, bölgəyə ingilis qoşunları nəzarət 
edirlər. Lakin Sovet Rusiyasının 29 dekabr 1917-ci il tarixli «Türkiyə Ermənistanı 
haqqında dekret»inə əsaslanan ermənilər həmin ərazilərə sahib çıxmaq istəyirdilər. 
Bunun qarşısını almaq üçün 1918-ci il noyabrın 5-də Qars İslam Şurası yaradılır. 
Şuranın sədri Borçalının Kəpənəkçi kəndindən olan Emin ağa seçilir. Noyabrın 15-
də I Qars konqresi keçirilir. Konqresdə Gümrü və Ağbabanı Peterburqda ali təhsil 
almış Vəkil Xəlilbəyoğlu Əli bəy təmsil edir. Konqresdə Fəxrəddin Ərdoğanın 
başçılığı ilə «Müvəqqəti heyət» seçilir. Ağbabanın Qaraçanta kəndindən Əhməd 
bəy Hacıyev heyətin tərkibinə daxil olur. Konqres Qafqazdan geri çəkilən türk 
ordusundan silah əldə etməyi və Üç Sancaq çevrəsində Qars İslam Şurasının 
şöbələrini açmağı qərara alır. Həmin ərəfədə, yəni oktyabrın 20-də Axıskada 
Müvəqqət Hökuməti və noyabrın 3-də Naxçıvanda Araz-Türk hökuməti 
qurulmuşdu. Noyabrın 30-da keçirilən II Qars konqresinə qədər Ağbaba Milli 
Şurası təşkil edildi. Ağababanın Köhnə İbiş kəndindən olan Hacı Abbas oğlu 
Kərbəlayı Məhəmməd ağa şuranın sədri və konqresə nümayəndə seçildi. Şuranın 
tərkibi 7 nəfərdən - Hacı Abbas oğlu Kərbəlayı Məhəmməd ağa, onun qardaşları 
Mahmud və Əsəd ağalar, Babaş ağa Bayramoğlu, Haşım Ağbaba, Xəlil Vəli oğlu 
Budaq və İbişli Həmzə ağadan ibarət idi. 
Üç gün davam edən II Qars konqresində Batumdan Naxçıvanadək əraziləri 
birləşdirən Qars İslam Şurası Hökuməti qurulur. Hökumətin rəisi əslən gümrülü 
İbrahim bəy Cahangirzadə seçilir. Parlament funksiyasını icra edən 12 nəfərdən 
ibarət Mərkəzi Müməssələr Heyətinin tərkibinə Ağbabadan Hacı Abbas oğlu 
Kərbəlayı Məhəmməd ağa və qarançantalı Əhməd bəy Hacıyev daxil olurlar. 
Ağbaba Şurası bölgə əhalisini erməni hücumlarından qorumaq üçün yerli 
səfərbərlik keçirir və Ağbaba süvari alayını təşkil edir. Belə qayda qoyulubmuş ki, 
əsgər verə bilməyən ailələr bir tüfəngin pulunu və bir at, yaxud bir inək verməli 
idilər. Bu qaydaya əməl etməyənlər ciddi cəzalandırılmışlar. 
1914-cü il Rusiya-Türkiyə sərhəddinə doğru geri çəkilən türk ordusunun 
zabiti yüzbaşı Xurşud bəy Ağbabada qalıb, könüllü dəstələrin təlimi vəzifəsini öz 
üzərinə götürmüş, onları erməni qoşunlarına qarşı mücadilə edəcək bir səviyyəyə 
çatdırmışdır. 
1919-cu il yanvarın 17-18-də 141 nümayəndənin iştirak etdiyi III Qars 
konqresi hökumətin adını dəyişdirərək Cənubi Qərbi Qafqaz Hökuməti Müvakkati 
Milliyəsi adlandırmış, onun Anayasası (Konstitusiya) qəbul edilmişdir. Bu arada 
ermənilər ara-sıra Ağbabanın Gümrüyə yaxın olan aran kəndlərinə hücumlar 
edirdilər. Yanvarın 21-də Arpaçayın qərbinə (yəni Ağbabaya) keçməyi 
bacarmayan ermənilər Gümrü ətrafındakı kəndlərə hücumlar edib, xalqın hər cür 
13 
 
ərzaq və mülkünü talan edib, əhalisini ucdantutma güllələmişdilər. Cənubi-Qərbi 
Qafqaz hökuməti 1919-cu il yanvarın 27-də Azərbaycan hökumətinə müraciət 
etmiş, ondan bölgə əhalisinə hərbi təlimlər keçmək üçün zabitlər, silah-sursat 
almaq üçün pul istəmişdi. 
Cənubi-Qərbi Qafqaz Hökumətinin xarici işlər naziri olmuş Fəxrəddin 
Ərdoğan xatirələrində yazır ki, ermənilərin alayları və topları ilə türk köyləri 
üzərinə yürüdüklərini görən Çıldırdan Qoca oğlu Məhəmməd bəylə doktor Əsəd 
bəy və Ağbabadan Hacı Abbas oğlu Kərbəlayi Məhəmməd Axılkələyə gələrək, 
Borçalı yolu ilə Bakıya getdilər, yardım üçün Azərbaycan hökumətindən əsgəri 
qüvvə istədilər. Azərbaycan hökumətinin bir tümən (min) əsgəri qüvvəsini 
Gürcüstan ərazisindən Qarsın bölgələrinə göndərilməsinə gürcülər icazə 
vermədilər. Əvəzində Bakıdan, albay (polkovnik) İsmayıl bəy Yadigarov, Yusif 
Kənan bəy, İsmayıl bəy Nəzərəliyevlə birlikdə xeyli Azərbaycan parası götürərək, 
Ağbabaya gəldilər, oradan da Çıldıra keçdilər. 
Azərbaycan hökumətinin Ağbabaya göstərdiyi kömək haqqında başqa bir 
sənəddə deyilir: «İngilislərdən maddi və mənəvi kömək alan ermənilər getdikcə 
Qarsda qırğın və zülmlərini artırırdılar. Bu səbəbdən çoxlu məhrumiyyətlərə məruz 
qalan Şörəyel kəndlərindən İran yolu ilə Azərbaycan Demokratik Cümhuriyyətinə 
qaçaraq yardım istəyənlər olmuşdu. Mərkəzi Bakıdan, könüllü silahlı dəstələrini 
çoxaltsın deyə, əlaltından bir diplomatik nümayəndənin gətirdiyi heybədə bir neçə 
min altun (qızıl) Ağbabada qəhrəman mücahid Hacı Abbas oğlu Məhəmməd bəyə 
«yardım» olaraq göndərmişdilər. 
1919-cu il martın 25-də Cənubi Qərbi Qafqaz Hökuməti öz müstəqilliyini 
elan edir və özünü Cənubi-Qərbi Qafqaz Demokratik Cümhuriyyəti adlandırır. 
İngilislərin 1919-cu il aprelin 12-də CQQDR-i süquta yetirməsindən bir 
neçə gün sonra Gümrüdən general Osipyanın komandanlığı altında daşnak 
hökumətinin Qars valisi təyin etdiyi Korqanovla birlikdə respublikanın 
sərhədlərinə daxil oldular. İngilislər CQQDR-in parlament və hökumət üzvlərini 
həbs edib, onlardan 11 nəfərini Malta adasına sürgün edirlər. Aprelin 19-da 
İngilislərin müşayiəti ilə Qarsa daxil olan Korqanovu yerli əhali rədd edir. 
Nəhayət, aprelin 30-da daşnak hökuməti Qarsda öz fəaliyyətinə başlayır və 
bölgələrdə qəza təşkilatlarını qurmaq üçün öz nümayəndələrini yerlərə göndərir. 
F.Ərdoğan xatirələrində yazır: «Çıldırda doktor Əsəd bəy, Arpaçayın quzey 
bölgəsində Qocaoğlu Məhəmməd bəy əllərindəki qüvvətlərini gecə-gündüz çalışıb 
yerləşdirdikdən sonra, bura ermənilərin girməsinə mane olurlar. Ermənilər də 
burada qəza təşkilatlarını qurmaq üçün alay komandanı Marzmanovun idarəsindən 
iki top, səkkiz ağır makinalı tüfənglə bu qüvvətlər üzərinə hücuma başladı. Milli 
qüvvətlərimiz birləşərək Marzmanova qarşı vuruşur və onu geri çəkilməyə məcbur 
edirlər». 
Daha sonra F.Ərdoğan yazır ki, milli təşkilatlarımız erməniləri elə 
sıxışdırmışdı ki, onlar «Böyük Ermənistan» xülyasından əl çəkib, kiçik 
14 
 
qəzalarımızla barışıq əldə etmək məcburiyyətində qalmışdılar. Ağbaba və Çıldır 
Milli Şuraları ilə 8 maddəlik müqaviləni Hacı Abbas oğlu Kərbəlayı Məhəmməd 
bəy və Qocaoğlu Məhəmməd bəy imzalamışdılar. Müqavilənin şərtləri belə idi: 
1. Arpaçay, Çıldır və Ağbaba qəzalarına ermənilər məmur göndərməyəcək. 
2. Bu qəzaların xalqından əsgər istəməyəcəklər. 
3. Tacirlər türk parası ilə sərbəstcə alış-veriş yapacaqlar. 
4. Bu qəzaların xalqı Gümrüdən istədikləri üç nəfəri girov alacaqlar. 
5. Ermənilər bu müqaviləyə əməl edilməsi üçün üç nəfəri girov alacaqlar. 
6. Bu girovlar Hacı Abbas oğlu Mahmud, Əhməd oğlu Murtaza və İsgəndər 
ağalar olacaqlar. 
7. Bunun müqabilində 3 erməni taciri Bağdasarov, Arslanov və Ağasi girov 
olaraq türklərə veriləcək. 
8. Bu müqaviləyə hər iki tərəf riayət edəcək. 
F. Ərdoğanın yazdığına görə bu müqaviləyə 1920-ci ilin oktyabr ayının 30-
dək əməl edilmişdir. Qarsın türk qoşunları tərəfindən azad edilməsini eşidən 
Gümrü valisi Qaroyan Çıldır və Ağbaba Milli Şuraları ilə bağlanan müqaviləyə 
əsasən Gümrüdə girov saxlanan üç nəfəri yanına çağıraraq: «Artıq türk ordusu 
gəlir, sizinlə bizim aramızda düşmənçilik ediləcək bir məsələ qalmadı, qüvvət 
türklərin əlindədir» - demiş və 8 atlı ilə onları Ağbabaya göndərmiş, bunun 
müqabilində üç erməni girovunu Gümrüyə gətirmişdilər. 
Lakin digər mənbələr göstərir ki, ermənilər heç də bu sazişə əməl 
etməmişdilər. Xüsusən, 1919-cu ilin axırı, 1920-ci ilin yanvar-fevral aylarında 
ermənilər dəfələrlə Ağbaba və Çıldıra hücuma keçmişdilər. 1921-ci ildə Kazım 
Qarabəkir paşanın dərc etdiyi «1919 və 1920-də Kafkazda İslamlara karşı yapılan 
Erməni Mezalimi» kitabında göstərilir: «Ermənilər Ağbaba bucağına 1919-cu ilin 
sonlarından başlayır, 1920-ci il içində lap çox zərər və ziyan verərək: bir çox 
köyləri yandıraraq, əhalisini Gürcüstana qaçıb sığınmaya və Türkiyəyə köçməyə 
zorlamışdılar». Daha sonra Kazım Qarabəkir paşa yazır: «1920-ci il yanvarın 26-da 
erməni komandalarından Baratov və Marzmanovun top və tüfənglərlə silahlanmış 
əsgərləri Şörəyelin əksər kəndlərini viran qoyduğu kimi, Ağbabanın da Gümrüyə 
yaxın aran kəndlərindən - Orçoğluda 150, Qaraməmməddə 20, kiçik Qızıldaşda 
100, Qaraçantada 150, Güllübulaqda 300 İslam evini yandırıb mallarını və 
əşyalarını qarət edib, əhalisindən çoxunu qırıb, öldürmüşdülər». Ağbaba 
nahiyəsinin dağlıq hissəsi Qars vilayətində yeganə bölgə idi ki, ermənilər axıradək 
ora girə bilməmişdilər. Ona görə də İrəvan quberniyasından 25 mindən artıq qaçqın 
Ağbaba və qonşu Zərdaş nahiyələrinə sığınmışdılar. Lakin ərzaq və dava-dərman 
çatışmadığından və tif xəstəliyindən hər gün azı 40-50 nəfər ölmüşdü. Beləliklə, 
Ağbaba Milli Şurasının gecəli-gündüzlü gərgin əməyi nəticəsində Ağbabanın dağ 
kəndləri erməni qırğınlarından xilas ola bilmişdi. Türk qoşunları 1920-ci ilin 
oktyabrında Qarsı azad etdikdən sonra Hacı Abbas oğlu Kərbəlayi Məhəmməd 
ağanın 700 nəfərlik süvari alayı 9-cu türk diviziyasının tərkibinə qatılaraq 
15 
 
Gümrünün azad edilməsində iştirak etmiş və hərbin sonunda ön cəbhədə 
vuruşmuşdu. 
1921-ci il Moskva və Qars müqavilələrinə əsasən Türkiyə tərəfi Arpaçay 
rayonunda blokhauzlar (çöldə tikilən hərbi istehkamlar) Gümrü-İrəvan dəmir yol 
xəttindən 8 verst (1 verst=l,7 km) məsafədən geri çəkildiyindən və sərhəd xətti 
Ağbaba dağlarından müəyyən edildiyindən Ağbabanın Köhnə İbiş, Bəzigan, 
Dələver, Köhnə Qızıldaş, Cəbəci kəndləri Türkiyə tərəfdə qalmış, qalan ərazilər 
Ermənistana qatılmışdı. Ağbaba nahiyəsinin 594,75 kv. verst ərazisindən 450 kv. 
verst ərazisi Ermənistana birləşdirilmişdir. Qars müqaviləsinin 13-cü maddəsinə 
əsasən Ermənistanın təbəəliyini qəbul etməyən əhaliyə 6 ay müddətində köçməyə 
icazə verilmişdi. Bundan sonra Ağbabanın Sınız, Mumuxan, Təzə Qızıldaş, 
Mustuqlu, Baxçalı, Söyüdlü, Seldağılan, Ördəkli, Baxçalı kəndlərinin türkləri 
elliklə Türkiyəyə köçmüşdülər. 
Erməni mətbuatı CQQR-in və milli şuraların fəaliyyətini olduqca səthi və 
yanlış işıqlandırmışdır. Onlar qeyd edirlər ki, guya «bir neçə həftə mövcud olan» 
Qars Müsəlman Respublikasını ingilislər qurmuşdular. 
Türkiyə mətbuatında da Ağbaba Şurasının fəaliyyəti ilə bağlı bəzi 
yanlışlıqlara yol verilmişdir. Esin Dayı «Elviye-Selasede Milli Təşkilatlanma» 
doktorluq işində 
 
Y.Haşımoğlunun xatirələrinə əsaslanaraq göstərir ki, Ağbaba 
Milli Şurası Cənubi-Qərbi Qafqaz hökuməti dağıldıqdan sonra Ağbabaya gedən 
Hacı Abbas oğlu Kərbəlayı Məhəmməd bəy tərəfindən qurulmuşdur. Lakin 
həqiqətdə isə Kərbəlayı Məhəmməd ağa ömrü boyu Ağbabada yaşamış, Ağbabanın 
Rusiyanın tərkibində olduğu dövrdə Təpəköy dairəsinin rəisi olmuşdu. 1921-ci il 
sərhəd kəsimindən sonra o, doğulduğu Köhnə İbiş kəndindən köçüb Türkiyə 
tərəfində qalan Bəzigah kəndinə getmiş və ömrünün sonunadək orada yaşamışdı. 
Ümumiyyətlə, XX əsrin əvvəllərində tariximizə parlaq qəhrəmanlıq səhifələri 
yazmış milli şuraların fəaliyyəti araşdırılmamışdır». 
Nazim Mustafanın bu qeydlərindən həmin dövrün nə dərəcə mürəkkəb bir 
zaman kəsiyi olduğu aydın görünür. Bir çoxları Azərbaycan Demokratik 
Cümhuriyyətinin banisi Məhəmməd Əmin Rəsulzadəni və onun silahdaşlarını 
qınayaraq deyir ki, onlar o zaman gərək indiki Ermənistan adlanan türk 
torpaqlarını, xüsusən də qədim şəhərimiz İrəvanı ermənilərə verməyəydi. Bəs 
əslində o zaman vəziyyət necə idi? 
Bolşeviklərlə Almaniya arasında bağlamış Brest-Litovsk sülhü /1918-ci 27 
avqust/ Azərbaycanın varlığının üstündən qara bir xətt çəkmişdi. Bakı neftinin 
dörddə birini Almaniyaya verməklə Lenin həm almanlardan canını qurtarırdı, həm 
də Azərbaycanın müstəqilliyini tanımırdı. Qonşu Gürcüstanın müstəqilliyini 
tanıyan Almaniya Leninlə əlbir olub Azərbaycanı yenidən bölüşdürmək istəyirdi. 
Hamısı da neftin ucbatından!  
Özü də ən pisi o idi ki, həmin bədnam müqavilə üçüncü dövlətin - /əslində 
Osmanlı dövlətinin/ qoşununun Qafqazda, daha çox isə Azərbaycanda olmasına 
16 
 
imkan vermirdi. Bu isə o demək idi ki, gah Rusiyanın, gah ingilislərin ətəyindən 
yapışan silahlı ermənilərlə Azərbaycan xalqı əliyalın vəziyyətdə üz-üzə qalacaqdı. 
Şaumyan isə hər gün Leninə teleqram göndərir, bolşevik ordusunu Bakıya 
çağırırdı. Beləcə, yenicə müstəqilliyini elan eləmiş Azərbaycan Respublikasının 
taleyi tükdən asılı vəziyyətdə idi. 
Azərbaycan Milli Şurası adından bəyanat yazıb İstanbuldakı Almaniya 
böyük elçiliyinə gedən M.Ə.Rəsulzadə Almaniyanı yeni müzakirə açmağa dəvət 
etdi. Türkiyə hökuməti də Almaniyaya ciddi-cəhdlə təsir edirdi. 
Azərbaycanla Türkiyə hökuməti arasında Batum müqaviləsinin 
imzalanması gənc Azərbaycan Respublikasının taleyində mühüm rol oynadı. 
Azərbaycanı qəsbkarlardan təmizləmək üçün başda Nuru paşa olmaqla türk qoşunu 
Azərbaycana yaxınlaşırdı. Bakıda isə bir tərəfdə Şaumyanın daşnak-bolşevik 
hökuməti, bir tərəfdə oyuncaq Sentorkaspi hökuməti at oynadırdılar. Bütün bunlara 
baxmayaraq müzəffər türk ordusu Bakıya çatmaq üzrə idi. Sentyabrın 15-də 
Qafqaz-Müsəlman ordusunun komandanı general-leytenant Nuru paşa Gəncəyə - 
Müstəqil Azərbaycan hökumətinin başçılarına xoş bir müjdəli teleqram göndərdi: 
«Allahın köməyi ilə Bakı şəhəri saat 9-un yarısında bizim qoşunlar 
tərəfindən alındı». 
İstanbuldakı beynəlxalq konfransda diplomatik döyüşlər aparan 
Azərbaycanın nümayəndə heyəti nəhayət ki, Ənvər paşanın yaxından köməyi ilə 
Almaniyanı Azərbaycanın müstəqilliyini tanımağa razı sala bilir. 
Elə buradaca  Ənvər və Nuru  Paşa qardaşlarının xalqımız qarşısında tarixi 
xidmətlərini nəzərə alıb onlar haqqında bilgiləri də kitaba çatmaq qərarına gəldik.  
Ənvər Paşa, Killiqli  (1880,  İstanbul - 4.8.1922,  Tacikistan) - Türkiyənin 
görkəmli dövlət xadimi, Osmanlı dövlətinin hərbi naziri; 1918-ci ildə erməni-
daşnakların soyqırımına məruz qalmış Azərbaycan xalqına hərbi yardım 
göstərilməsinin əsas təşkilatçılarından biri. Birinci dünya müharibəsində (1914-18) 
Böyük dövlətlərin Osmanlı imperiyasını bölüşdürmək siyasətini həyata keçirməkdə 
olduğu mürəkkəb tarixi  şəraitdə Böyük Turan imperatorluğu  yaratmaq ideyasını 
irəli sürmüş və əqidəsi yolunda şəhid düşmüşdür. İstanbulda hərbi təhsil almışdır. 
1903-cü ildə kapitan, 1907-ci ildə mayor, 1913-cü ildə qayməqam, 1914-cü ildə 
polkovnik, elə həmin ildə - 34 yaşında ikən general-mayor, 1916-cı ildə isə 
general-leytenant rütbəsi almışdı. Osmanlı ordusunun Baş qərargah rəisi (1914), 
Osmanlı ordusu Baş komandanının müavini (1915), Osmanlı sultanının xüsusi 
yavəri (1916), hərbi nazir (1917) və  Baş komandan müavini təyin edilmişdi. 
«İttihad və tərəqqi» partiyasının liderlərindən biri, türk xalqlarının mənəvi-siyasi 
birliyi  ideyasının - turançılığın fəal tərəfdarlarından idi. Fevral inqilabı (1917) 
nəticəsində Romanovlar mütləqiyyətinin devrilməsindən sonra Rusiya ərazisindəki 
türk xalqlarının milli-azadlıq hərəkatının güclənməsi Ənvər paşada turançılıq 
ideyalarının reallaşmasına ümidi artırdı. Rusiyanın türk-müsəlman xalqlarının, o 
cümlədən, Azərbaycan xalqının həyatında baş verən ictimai-siyasi prosesləri 
17 
 
yaxından izləyirdi. 1917-ci ilin sonlarında Qafqaz cəbhəsində və Cənubi  
Qafqazdakı hadisələr haqqında aldığı məlumatlardan sonra Ənvər paşada 
Rusiyanın müsəlman xalqlarına, o cümlədən, Azərbaycan türklərinə konkret hərbi-
siyasi kömək göstərmək meyli gücləndi. Ənvər paşa ilk vaxtlar qardaşı Nuru 
paşanın rəhbərliyi ilə Tehranda xüsusi bir qurum yaratmaq və həmin qurum 
vasitəsilə Azərbaycan, Dağıstan, Türküstan və hətta Əfqanıstanda cərəyan edən 
proseslərə fəal təsir göstənnək niyyətində idi. Bu planı bütünlüklə   reallaşdıra 
bilməsə də, Qafqaz İslam Ordusunun yaradılması ilə Azərbaycan və  Dağıstandakı  
milli  azadlıq hərəkatını dəstəkləməyə müvəffəq oldu. Ənvər paşa Qafqaz İslam 
Ordusu adı altında türk zabitlərinin rəhbərliyi və iştirakı ilə Azərbaycanda üç 
piyada diviziyadan ibarət hərbi korpus yaradılmasını planlaşdırırdı. 1918-ci ilin 
əvvəllərində Nağı Şeyxzamanlının başçılığı altında Azərbaycandan gəlmiş 
nümayəndə heyəti ilə görüşdükdən sonra Ənvər paşa, qəti olaraq, Azərbaycan 
türklərinə hərbi yardım göstərmək qərarına gəldi. Həmin qərarın uğurla həyata 
keçirilməsinə, Azərbaycan türklərinin böyük ümid bəslədiyi hərbi yardımın 
vaxtında və yetərincə çatdırılmasına qətiyyətlə girişən Ənvər paşa bu mühüm və 
çətin vəzifəni yerinə yetirəcək zabitlərin seçilməsinə də xüsusi diqqət yetirirdi. 
Qəbul olunmuş qərara əsasən, Azərbaycana göndəriləcək zabitlərin rütbəsi bir pillə 
artırılmalı və onlara ikiqat əmək haqqı verilməli idi. 
Ənvər paşa Qafqaz İslam Ordusuna kimin başçılıq edəcəyinə də böyük 
əhəmiyyət verirdi. Bu vəzifəyə başqa namizədlərin də olmasına baxmayaraq, 
Ənvər paşa Qafqaz İslam Ordusu komandanı vəzifəsini qardaşı Nuru paşaya etibar 
etmişdi. Qafqaz İslam Ordusunun struktur baxımından tabe olduğu Şərq ordular 
qrupunun komandanı vəzifəsinə isə Ənvər paşanın yaxın qohumu Xəlil paşa təyin 
edildi. Bununla o, Azərbaycan türklərinə hərbi yardım göstərilməsini özünün daha 
çox etibar etdiyi yaxın qohumlarına həvalə etdi. 1918-ci il aprelin 5-də Ənvər paşa 
Qafqaz İslam Ordusunun təşkil olunması və onun qarşısında duran vəzifələrə dair 
təlimnaməni təsdiqlədi. Bu təlimnamədə Qafqaz İslam Ordusunun təşkili 
prinsipləri və onun qarşısında duran vəzifələr konkret olaraq müəyyənləşdirilirdi. 
Nuru paşa Gəncəyə yetişdikdən sonra aydın oldu ki, Azərbaycanın 
müstəqilliyinə qənim kəsilmiş Bakı Soveti qoşunlarının artıq Gəncə istiqamətində 
başladıqları hücum əməliyyatının qarşısını almaq üçün yerli qüvvələrdən qısa 
müddətdə güclü ordu yaratmaq mümkün olmayacaqdır. Odur ki, Nuru paşa 
Türkiyə rəhbərliyi, o cümlədən Ənvər paşa qarşısında Azərbaycana türk hərbi 
qüvvələrinin göndərilməsi barədə məsələ qaldırdı. 1918-ci il iyunun 4-də Batumda 
Azərbaycan Xalq Cümhuriyyəti ilə Osmanlı dövləti arasında imzalanan 
müqavilədən sonra Ənvər paşa Azərbaycana hərbi qüvvələr göndərilməsinə dair 
göstəriş verdi. 
Türk hərbi qüvvələri və Azərbaycan milli qoşun hissələrindən təşkil edilmiş 
Qafqaz İslam Ordusunun təchizatını, fəaliyyətini daim nəzarət altında saxlayan 
Ənvər paşa Azərbaycana hərbi yardım göstərilməsinin dayandırılmasını tələb edən 
18 
 
Almaniyanın ciddi təzyiqi ilə üzləşdi. Osmanlı dövlətinin müttəfiqi olan Almaniya 
Türkiyənin Azərbaycana hərbi yardım göstərməsinə qəti etirazını bildirdi. 1918-ci 
il iyulun sonu - avqustun əvvəllərində Almaniya hərbçiləri Qafqaz İslam Ordusu 
hissələrinin Bakıya doğru irəliləməsinin və Bakı neftinin  Osmanlı  hökumətinin  
nəzarəti altına keçməsinin qarşısını almaq üçün Ənvər paşa qarşısında sərt tələblər 
qoydular. Almaniyanın tələbinə görə, türk hərbi hissələri Bakıya doğru hücumu 
dayandırmalı və geri çəkilməli idi. Əks təqdirdə, türk ordusunda xidmət edən 
alman zabitləri geri çağırılmalı və Almaniya türk, hərbi hissələrinin Bakıya doğru 
irəliləməsinin qarşısını almaq üçün konkret tədbirlər həyata keçirilməli idi. Odur 
ki, Ənvər paşa türk ordusunda kifayət qədər yüksək vəzifələrdə olan alman 
zabitlərinin diqqətini Bakını azad etmək əməliyyatından yayındırmaq üçün, rəsmi 
olaraq, 1918-ci il avqustun 4-də 3-cü ordu komandanına göndərdiyi məktubunda 
yazırdı: «Nuru paşaya çatdırılması lazımdır: əmri qəti təkrar edirəm ki, Bakıya heç 
bir surətlə tərəfimizdən düçari-təərrüz (hücum) olmayacaqdır. Bundan başqa hansı 
çətə (silahlı dəstə) olursa-olsun və haradan gəlirsə-gəlsinlər Bakıya qarşı heç 
kimsənin irəliləməməsi haqda təkmili-nüfuzunuzu istemal etməlisiniz...» Bununla 
alman hərbçilərini duyuq düşməyə qoymayan Ənvər paşa, eyni zamanda, Nuru 
paşanın yanına şəxsi nümayəndəsini göndərib tələb etdi ki, rəsmi məktublara fikir 
verməsin və Bakının azad olunmasını tezliklə başa çatdırsın. Bundan əlavə, Ənvər 
paşa Bakının azad olunması əməliyyatını qələbə ilə başa çatdırmaq üçün 15-ci türk 
diviziyasının da Azərbaycana göndərilməsinə nail oldu. 
Ənvər paşanın Bakının azad edilməsinə nə qədər böyük önəm verdiyi onun 
Nuru paşaya göndərdiyi teleqramdan da aydın görünür: «Böyük Turan 
imperatorluğunun Xəzər kənarındakı zəngin bir qonaq yeri olan Bakı şəhərinin 
zəbti xəbərini böyük bir sevinc və mutluluqla qarşıladım. Türk və İslam tarixi sizin 
bu xidmətinizi unutmayacaqdır. Qazilərimizin gözündən öpər, şəhidlərimizə 
fatihələr ithaf edərim». 
Bakı azad edildikdən sonra Ənvər paşa onun mühafizəsinin 
gücləndirilməsinə də xüsusi əhəmiyyət verirdi. 1918-ci il oktyabrın 1-də Nuru 
paşaya məktubunda o, Bakının dənizdən mühafizəsinin gücləndirilməsini tələb 
etdi. Bu məsələnin həlli və bütünlüklə Azərbaycan milli hərbi qüvvələrinin 
möhkəmləndirilməsi üçün, Ənvər paşanın əmri ilə, 1918-ci il oktyabrın 
əvvəllərində Azərbaycana çoxlu silah və sursat göndərildi. Türk hərbi qüvvələri 
Azərbaycanı tərk etməyə məcbur olduqda, Osmanlı dövlətinin Qafqaz siyasətinin 
əsas təşəbbüsçülərindən biri olan Ənvər paşa Nuru paşanın diqqətini Azərbaycanın 
müstəqilliyinin qorunmasına və möhkəmləndirilməsinə yönəltməyə çalışırdı. O, 
1918-ci il oktyabrın 15-də Nuru paşaya ünvanladığı məktubunda yazırdı: 
«Düşmənlə... sülh yapmaq məcburiyyətinə girdim. ...Bizim vəziyyətdə 
Azərbaycanın istiqlalını təmin qayət mühümdür». 
Birinci dünya müharibəsinin nəticələrinə əsasən, Osmanlı hökuməti istefa 
vermək məcburiyyətində qaldıqda, Ənvər paşa Azərbaycana gəlmək və ölkənin 
19 
 
müstəqilliyinin möhkəmləndirilməsinə xidmət göstərmək niyyətində idi. O, 1918-
ci il oktyabrın 23-də Xəlil paşaya göndərdiyi məktubda yazırdı: «Ümumi 
vəziyyətin sülhə getməmizi icab etdiyini yazmışdım. Bu vəziyyətdə Azərbaycanın 
təşəkkülünü təmin etməyi mühüm bir vəzifə bilirəm. Əvvəla, oranın təşkilatının 
ikmalı üçün adam, silah, cəbbəxana ilə həmən yardım edilsin. Buradan ora 700 min 
lirə göndəririm. ...Başladığımız hərbi iyi bitirmədiyimiz üçün çəkilmək üzrəyiz. 
Mən işsiz indi sıxılacağımdan bəlkə Azərbaycana indilik səyahət üçün, bilaxərə də 
orada bir həyat əsəri görərsəm, büsbütün qalmaq üçün hərəkəti düşünürəm». 
Müttəfiqlər tərəfindən məğlub edilmiş Osmanlı dövləti üçün təslim aktı olan 
Mudros barışığı (1918) imzalanandan sonra Ənvər paşanın həyatına təhlükə 
yarandı. Belə olduqda o, 1918-ci il noyabrın 8-də hökumətin bir neçə üzvü ilə 
birlikdə Azərbaycana gəlmək üçün gizlicə Türkiyəni tərk etmək məcburiyyətində 
qaldı. Alman gəmisi ilə Krıma gələn Ənvər paşa Şimali Qafqazda hərbi şəraitin 
kəskinləşməsi üzündən Azərbaycana gələ bilmədi və Moskvaya getdi. Ənvər paşa 
burada «İslam ihtilal cəmiyyətləri ittihadı»nı yaratdı. Bu cəmiyyətin nümayəndəsi 
kimi Azərbaycana gəldi və 1920-ci il sentyabrın 1-7-də Bakıda keçirilən Şərq 
xalqlarının qurultayında iştirak etdi. Qurultayda iştirak edən türk kommunistlərinin 
tələbi ilə onun çıxışına imkan verilmədikdə, Zinovyevin təklifi ilə Ənvər paşanın 
çıxışının mətni bolşevik Ostrovski tərəfindən oxundu. 
Lakin bolşevik hökuməti ilə əməkdaşlığın onun əqidəsinə zidd olduğunu 
anlayan Ənvər paşa 1922-ci ildə yenidən Bakıya gəldi və buradan Türküstana 
keçdi. Türküstanda sovet-bolşevik işğalçılarına qarşı azadlıq mübarizəsinə 
qoşuldu. Ənvər paşa 1922-ci il avqustun 4-də indiki Tacikistan ərazisində, Abi-
Dərya çayı kənarında bolşevik qüvvələrinə qarşı döyüşdə şəhid oldu. 20-ci əsrin 
90-cı illərində onun cənazəsinin qalıqları İstanbula gətirilərək burada torpağa 
tapşırıldı. İndi isə Azərbaycanın müstəqilliyi tarixinə böyük töhfə verən Nuru 
Paşanın həyat tarixçəsinə qısaca nəzər salaq. 
Nuru Paşa (1889, İstanbul - 1949, İstanbul) - Qafqaz İslam Ordusunun 
komandanı, Osmanlı ordusunun general-leytenantı. 1934-cü ildən etibarən Killigli 
soyadını götürmüşdür. İlk təhsilini başa vurduqdan sonra 1906-cı ildə  quru  
qoşunları  məktəbinə daxil olmuş, 1909-cu ildə həmin məktəbi bitirərək, zabit kimi 
xidmətə başlamışdı. 1913-cü ildə yüzbaşı, 1916-cı ildə minbaşı, 1918-ci ildə isə 
yarbay rütbələri almışdı. Birinci dünya müharibəsi (1914-18) illərində Şimali 
Afrikada olan Osmanlı ordusunda xidmət edirdi. O, Liviya ərazisində cəbhə 
komandanı idi. Elə buradakı xidməti dövründə Nuru paşa özünün hərbi istedada 
malik olduğunu nümayiş etdirmişdi.  Liviya cəbhəsində göstərdiyi igidliklərə görə 
Nuru paşa minbaşı rütbəsinə, 1916-cı ildə «Altun ləyaqət» medalına, Almaniyanın 
Dəmir xaç medalına, 1917-ci ildə «Altun imtiyaz» medalına, habelə Avstriya-
Macarıstan dövlətinin üçüncü dərəcəli fərqlənmə nişanına layiq görülmüşdü. 
Trablus qərb cəbhəsində göstərdiyi şücaətə görə, Nuru paşa Trablus qərb 
qəhrəmanı kimi də tanınır.  
20 
 
Nuru paşanın hərbi xidmətinin  ən  mühüm  dövrü Qafqaz İslam Ordusunun 
fəaliyyəti ilə bağlıdır. Bu ordunun yaradılması 1918-ci ilin əvvəllərində 
reallaşmağa başladı. Azərbaycanda bolşevik-daşnak rejiminin türk-müsəlman 
əhaliyə qarşı törətdiyi soyqırımları dayandırmaq  məqsədilə  milli  azadlıq  hərəkatı   
fəallarının kömək üçün Osmanlı dövlətinə müraciətindən sonra Qafqaz  İslam  
Ordusu  yaradılması   qərara  alınmışdı. Türkiyənin   hərbi   naziri   Ənvər   paşa   
Azərbaycana yardım göstərilməsinin əsas təşkilatçısı idi. İlk qərara əsasən, 
Azərbaycana göndəriləcək türk zabitlərinin rəhbərliyi və iştirakı ilə yerli milli 
qüvvələrdən ordu formalaşdırılmalı idi. Azərbaycana göstəriləcək hərbi yardıma 
rəhbərlik Nuru paşaya tapşırıldı. Vəzifəsinin icrasına başlamazdan əvvəl Nuru 
paşaya fəriq (general-leytenant) hərbi rütbəsi, bütün Qafqaz İslam Ordusu 
hissələrinə komandanlıq vəkaləti, Qafqazda Türkiyə sultanının siyasətini təmsil 
etmək hüququ verildi.  
Nuru paşa 1918-ci il martın 2-ci yarısında 20 nəfərlik bir heyətlə 
Azərbaycana doğru hərəkətə başladı. Martın 25-də onun heyəti Mosul şəhərinə 
çatdı. Aprelin əvvəllərində Nuru paşa öz heyəti ilə birlikdə Mosul-Təbriz-
Naxçıvan-Qarabağ-Yevlax-Gəncə yolu ilə Azərbaycana doğru istiqamət götürdü. 
1918-ci il mayın 24-də Yevlaxda, mayın 25-də isə Gəncədə Nuru paşanın 
qarşılanması mərasimi keçirildi. O, Azərbaycandakı hərbi-siyasi vəziyyətlə tanış 
olduqdan sonra bolşevik-daşnak qüvvələrinin müqavimətini qırmaq üçün, qısa 
müddət ərzində, milli hərbi struktur formalaşdırılmasının qeyri-mümkün olması 
qənaətinə gəldi. Bu barədə o, 3-cü ordu komandanı Vehib paşaya təcili məlumat 
göndərdi və dövlət orqanları qarşısında Azərbaycana türk hərbi qüvvələrinin   
göndərilməsi barədə məsələ qaldırmasını xahiş etdi. 1918-ci il iyunun 4-də    
Batumda  iki dövlət arasında imzalanan müqavilədən sonra Nuru paşanın vəsadəti 
əsasında 5-ci Qafqaz firqəsi Azərbaycana göndərildi. Nuru paşa türk və 
Azərbaycan hərbi hissələrindən təşkil edilmiş Qafqaz İslam Ordusunun komandanı 
olmaqla bərabər, Azərbaycan hökumətinin qərarı əsasında milli hərbi hissələrin 
formalaşdırılmasına rəhbərliyi də öz üzərinə götürdü. Onun qarşısında Bakı  
Sovetinə  tabe  olan bolşevik-daşnak hərbi qüvvələrinə, erməni silahlı dəstələrinə 
qarşı mübarizəni təşkil etmək, Azərbaycanın milli hərbi hissələrinin 
formalaşdırılmasına nail olmaq, Qafqaz İslam Ordusunun komandanlığı altında 
olan qüvvələrin təchizat və təminat məsələlərini həll etmək kimi mürəkkəb 
vəzifələr dururdu. İncə və çevik hərbi duyuma malik olan Nuru paşa ona həvalə 
olunmuş hərbi vəzifələrin öhdəsindən bacarıqla gəldi, Azərbaycan hökumətinin və 
xalqın dəstəyi ilə onun komandanlığı altında olan hərbi qüvvələr qısa vaxt ərzində 
Gəncədən Bakıya qədər uğurlu döyüş yolu keçdilər. 
Döyüşlərin getdiyi müddətdə Nuru paşa Əlahiddə Azərbaycan korpusunun 
komandiri Əlağa Şıxlinski ilə birlikdə üç dəfə birbaşa cəbhə xəttində olmuşdu – 
1918-ci il iyunun 18-də Qaraməryəm cəbhəsində, iyulun 5-də Ağsu cəbhəsində, 
sentyabrın 10-da isə Bakı cəbhəsində olan Nuru paşanın qüvvələrin yenidən 
21 
 
səfərbərliyə alınmasında, döyüş planlarının taktiki baxımdan təkmilləşdirilməsində 
böyük rolu oldu. 
Bakının azad olunması (1918) üçün keçirilən həlledici hücumun planı Nuru 
paşa tərəfindən hazırlanmışdı. Şəhərin azad edilməsindən sonra Cümhuriyyət 
Hökumətinin başçısı Fətəli xan Xoyski öz minnətdarlığını və təbrikini Nuru paşaya 
bu sözlərlə bildirmişdi: «...Komandanız altında bulunan cəsur türk əsgərlərimiz 
tərəfindən Azərbaycanın baş kəndi olan Bakının düşməndən təmizlənməsi 
münasibətilə millətim, zati-həmiyyəti-pərvəranələrizə və dünyanın ən cəsur və 
soylu əsgəri olan türkün oğullarına minnətdar olduğumu ərz etməklə iftixar 
edərim». 
Qarabağın erməni silahlı dəstələrindən təmizlənməsinə başlanmazdan əvvəl 
də, 1918-ci il oktyabrın 1-də Nuru paşa Ağdama gəldi, döyüşlərə hazırlaşan türk-
Azərbaycan hərbi qüvvələrinin vəziyyəti ilə yaxından tanış oldu. 
Mudros barışığının (1918) şərtlərinə əsasən türk hərbi qüvvələri bölgəni 
tərk etməyə məcbur olduqda Nuru paşa Azərbaycanda qalıb fəaliyyətini davam 
etdirmək istəyirdi. Ancaq ingilis hərbi komandanlığı buna imkan vermədi. 
Azərbaycanı tərk etməli olan Nuru paşa 1918-ci il noyabrın sonlarında Gəncəyə 
gəldi. Noyabrın 29-da Gəncə bələdiyyəsində Nuru paşa və xidmət yoldaşlarının 
yola salınması ilə bağlı ziyafət verildi. Nuru paşa türkçülük və turançılıqla bağlı 
geniş nitq söylədi. 
Nuru paşa Batum-Artvin-Ərdəhan-Qars-Ərzurum-Trabzon yolu ilə 
İstanbula qayıtdı. İngilislər tərəfindən təqibə məruz qalan Nuru paşa Hərbi 
Nazirliyin polisləri tərəfindən həbs edilib ingilislərə təhvil verildi. O, Batum 
həbsxanasına gətirildi. İngilislər onlara qarşı vuruşduğuna və Azərbaycanda 
göstərdiyi hərbi şücaətlərinə görə Nuru paşanın edamına qərar verdilər. 
Azərbaycan milli azadlıq hərəkatının fəalları Nurunun rəsmi yolla azad edilməsinin 
mümkün olmadığını biləndə Batum həbsxanasına silahlı basqın təşkil edilməsini 
qərarlaşdırdılar. Bunun üçün Batuma xüsusi dəstə göndərildi. 1919-cu ilin yayında 
həmin dəstə Batum həbsxanasına basqın etdi. Əməliyyat zamanı itki verilsə də, 
Nuru paşanı azad etmək mümkün oldu. O, Artvin-Sarıqamış yolu ilə Ərzuruma 
gəlsə də, bir müddət sonra Bakıya qayıtdı. 1920-ci ilin aprelində Sovet 
qüvvələrinin Azərbaycana təcavüzü ərəfəsində Nuru paşa Dağıstan ərazisində 
fəaliyyət göstərir, yerli milli müqavimət qüvvələrinin yaradılmasına çalışırdı. 
Sonra yenidən Azərbaycana dönən Nuru paşa 1920-ci ilin iyununda Qarabağda 
bolşevik rejiminə qarşı alovlanan xalq üsyanının rəhbərlərindən biri oldu. Üsyan 
yatırıldıqdan sonra isə Nuru paşa Türkiyəyə döndü. 
Hərbi xidmətdən ayrılandan sonra Nuru paşa İstanbulda dəmir-tökmə 
fabriki açdı. Bir sıra digər məhsullarla bərabər bu fabrikdə hərbi təyinatlı 
məhsulların da istehsalı mənimsənildi. 1949-cu il martın 2-də fabrikdə naməlum 
səbəblər üzündən baş vermiş partlayış nəticəsində həlak olmuşdur. 
22 
 
Artıq deyildiyi kimi cəbhədəki məğlubiyyətə rəğmən Türk ordusu bir az 
sonra Azərbaycanı tərk edir və noyabrın 17-də ingilis generalı Tomson başda 
olmaqla ingilis ordusu Bakıya daxil olur. Bir yandan da daxili satqınlarımız 
bolşevikləri Bakıya çağırırdılar. Beləcə Azərbaycan Demokratik Cümhuriyyətinin 
özü təhlükə qarşısında ola-ola arxalarında ingilisin, rusun dayandığı ermənilərlə bir 
neçə cəbhədə vuruşa bilməzdi. Bir qədər sonra isə bolşeviklər gənc müstəqil 
respublikamızı devirdilər və üstəlik Zəngəzuru da ermənilərə verməklə 
dayanmayıb Azərbaycanın bətnində gələcəyin daşnak ocağını - Dağlıq Qarabağ 
Muxtar Vilayətini yaratdılar. 
Bir həqiqəti bilmək lazımdır ki, istər cümhuriyyət dövründəki müstəqil 
dövlətimizin ordusu, istərsə də özünümüdafiə dəstələri ermənilərin vəhşiliklərinə 
layiqli cavab vermiş, onların azğınlaşmasının qarşısını alaraq əhalimizin 
təhlükəsizliyini təmin etmişlər. Belə qeyrətli ziyalılardan, el qəhrəmanlarından biri 
Zəngəzurun igid oğlu Sultan bəy idi. Sultan bəy Zəngəzurda böyük hörmət və izzət 
sahibi Paşa bəyin oğludur. Paşa bəy oğlanları Sultan bəylə Xosrov bəyi vətəninə 
layiq övlad kimi yetişdirmişdir. Sultan bəy bir bacarıqlı hərbçi, Xosrov bəy isə 
həkim kimi kamil təhsil alaraq elinə-obasına xidmət etmişdir. 
Böyük təsərrüfatı və var-dövləti olan Sultan bəyin çevik süvari dəstəsi 
vardı. Türk ordusunun sirrini ingilislərə satdığına görə qulağı kəsilərək Türkiyədən 
qovulmuş Andranik Uzanyan dəstələr düzəldib türk kəndlərinə hücumlar təşkil 
edir, insanların var-dövlətini əlindən alırdı. Onlar tutduqları türk kəndlərində 
insanlara olmazın işgəncələrini verirdilər. Onlar uşaqları tonqallarda yandırır, 
boylu qadınların qarnına xəncər soxur, adamların başına paslı mismar vurur, 
kürəyinə qaynar samovar bağlayır, qız və qadınların üzlərinə xaç şəkli çəkirdilər. 
Lakin Andronikin qarşısında Sultan bəy kimi bir zəka və qüdrət sahibi var 
idi. Buna görə də o, Sultan bəydən Qarabağa keçmək üçün izn istəyir. Şuşa 
quberniyasında işləyən qardaşı general Xosrov bəylə məsləhətləşdikdən sonra 
Andronikə bildirir ki, bir şərtlə razıyam ki, sənin dəstənin təhlükəsizliyini təmin 
etmək  üçün mənə iyirmi qatır yüklü silah verməlisən. Silahları ondan aldıqdan 
sonra xəbər göndərir ki, gəlib keçsin. Əvvəlcə onun 170 qatıra yüklənmiş 
silahlarını, sonra isə özünü və dəstəsini pusquya salıb mühasirəyə alır. Andronikin 
30 min əsgəri Zabıx dərəsində məhv edilir. 
Zəngəzurun daha bir zəka sahibi, dini lideri və alimi Bəhlul Behcət də 
erməni və rus birləşmələrinə qarşı öz dəstəsilə igidcəsinə vuruşurdu. Sultanbəy 
Məlik-Əjdər türbələri yanında tikilmiş böyük çadırda Araz çayı ətrafından gəlmiş 
nümayəndələr ilə yaylaq məsələsini müzakirə edirdi. Görüşdə Qatar, Zəngilan, 
Cəbrayıl bəyləri də iştirak edirdilər. 
Qatar bölgəsindəki vəziyyət haqqında çıxış edən nümayəndə daşnakların   
Cavidan tarixi abidələrini vəhşicəsinə dağıtmalarından kədərlə danışdı. 
Sultanbəy üzünü Çal Aslana tutub Qaragöl döyüşü haqqında tədbir 
deməsini təklif etdi. Çal Aslan ağır döyüşlərdən qalib çıxmış sərkərdə təmkinilə 
23 
 
ayağa durub bir qədər qəzəblə Cavidan abidələrinin sındırılmasından danışan 
nümayəndəyə baxdı. Bu baxış məxvi müşavirədə iştirak edən bütün bəylərə xüsusi 
təsir bağışladı. O açıb deməsə də, daxilən keçirdiyi gərginlik aydın hiss olunurdu. 
Baxışlarıyla soruşurdu ki, bəs hanı sizin elin kişiləri ki, ata-baba yurdlarınızı 
dığalar dağıdırlar? Sonra o Qaragölü Zəngəzur dağlarının üzük qaşı adlandırdı. 
Onun xalq təsərrüfatı üçün böyük əhəmiyyətindən danışdı. Bu göldə qiymətli balıq 
növlərinin yetişdirilə bilməsindən dedi. Nəhayət, yaxın vaxtda  Qaragöldə  
başlanacaq ağır döyüşlərin necə əlaqələndirilməsindən və necə idarə olunmasından 
danışaraq fikirlərini belə şərh etdi:  
- Daşnaklar Qaragöl ətrafına böyük qüvvə toplamışlar. Məqsədləri qar 
əriyən kimi yaylaqları tutmaq, Minkənd, Şəlvə istiqamətində hərəkət edib Dəli 
dağdan Qarabağa enmək, bu yay aran ellərimizi yaylaqdan məhrum etməkdir. Bu 
çox təhlükəli bir siyasətdir. Hərgah biz aran ellərimizin mal-qarasını, qoyun-
quzunu yaylağa çıxartmasaq hamısı qızdırıb və müxtəlif xəstəliklərə tutulub qırıla 
bilər. Bununla düşmənlər bizim iqtisadiyyatımıza böyük zərbə vurmuş olarlar. Biz 
Qaragöl yaylağından düşmənləri yaxın vaxtda təmiz qovmalıyıq. Bunun üçün təklif 
edirəm: 
1. Qatar Zəngilan, Qubadlı ellərindən təşkil olunmuş dəstələr Gorusa sağ 
cinahdan hücum edib daşnakların şəhərdəki qüvvələrinin başını qatsınlar. 
2. Bəhlul Behcətin yaratdığı Müsəlman din ordusu Kəcavə yolu ilə gəlib 
Yazı düzünə çıxsın. Ağdərə yoxuşundan aşıb Qaragölün Qannıca dağı tərəfdən 
olan sahəsini mühasirəyə alsınlar. 
3. Xilaskar ovçular: Balakişinin, Əhmədin, Xəlilin, Kərəmin, Əlyanlı 
Sultanın dəstələri Burunkənddən Qaragölə gedən yolu kəssinlər. 
4. Minkənd alayı Sisyandan gələn yolu kəsməklə hərdən arxa tərəfdən 
zərbə endirsin. 
5. Dəli Xanların dəstəsi Xosrovbəyin Şuşadan göndərdiyi pəhləvanlar 
dəstəsinə qoşulub Qannıca dağından Qaragölə gələn yolu nəzarət altında saxlasın. 
6. Pulemyotçular Çınqıllı dağda pusqu yaratsınlar. 
7. Düşmənə əsas zərbə qaranlıq dərədən toplarla endirilsin. 
8. Aşıq Abbasın təbilçi və zurnaçılar dəstələri döyüş günü tezdən Dəli 
Xanların dəstələrinin qabağında meydana tərəf hərəkət etsinlər. Gürz vuran, qılınc 
çalanları döyüşə ruhlandırsınlar. 
Dünya görmüş Kərbəlayı Məmməd, Bəhlul Behcət, Qazi Çələbi Çal 
Aslanın çıxışına heyran qalmışdılar. Güləbirdli Aslanbəy yerindən qalxıb 
«döyüşün vaxtını bilmədim» - dedi. Sultanbəy özü cavab verərək bildirdi ki, 
Qaragöl döyüşü may ayının onunda səhər saat dörddə başlanacaq. Bununla Məlik-
Əjdər məxvi görüşü öz işini qurtardı. Hamı verilən tapşırıqları yerinə yetirmək 
üçün böyük məsuliyyət hissi ilə çadırdan çıxırdı. Bəhlul Behcət Sultanbəyi ilk dəfə 
burada gördüyü üçün ona yaxınlaşıb əl verdi. Sultanbəy ona ehtiramla baş əyib 
təşrif gətirməyinə təşəkkür etdi. Bəhlul Behcət Azərbaycan dilinə tərcümə edib 
24 
 
qurtardığı «Quran» kitabının nəfis toxunmuş, üstündə qılınc şəkli olan dəsmala 
bükülü bir nüsxə əlyazmasını Sultanbəyə bağışladı. 
1917-ci ilin may ayının 10-da Sultanbəy döyüşə rəhbərlik etmək üçün 
Çınqıllı dağın döşündə tikilmiş alaçığın qabağında atdan düşüb dürbünlə 
daşnakların qərargahına və ətraflara bir qədər baxdıqdan sonra Sultanbəylə 
görüşməyə hazır dayanmış Çal Aslana əl uzatdı. Çal Aslan iki əllə Sultanbəylə 
görüşüb səngərlərdən yenicə gəldiyini bildirdi. Əlavə etdi ki, hər şey öz 
qaydasındadır. Lazımlı bütün tədbirlər görülmüşdür. Hamı sizin işarənizi gözləyir. 
Sultanbəy cib dəsmalını çıxarıb alaçığın qabağındakı daşın üstünə sərdi. Sol döş 
cibindən Bəhlul Behcətin Azərbaycan dilində verdiyi «Quran»ı dəsmalın üstünə 
qoyub üzü qibləyə doğru dedi: «Ey «Quran», haqq işimizə görə bizə kömək elə». 
Sonra ehtiramla «Quranı» götürüb yenə döş cibinə qoydu. Şad təbəssümlə Çal 
Aslana baxıb qaranlıq dərədə yerləşən topçulara tərəf bir fişəng atdı. Bir anda 
topların səsi dağları lərzəyə gətirdi. Sərrast nişanlanmış topların mərmiləri düşdüyü 
yerlərdə daşnakların bütün sursatlarını torpaqla birlikdə göylərə sovurdu. Güclü top 
atəşinə məruz qalmış daşnaklar səhərin ala qaranlığında nəinki müqavimət 
göstərməyə imkan tapa bilmirdilər, hətta qaçmağa belə yer yoxuydu. Hansı səmtə 
üz tuturdularsa, güllə yağış kimi yağırdı. Topların səsinə Gorus şəhərinin və ətraf 
kəndlərin camaatı da oyanmışdı. 
Qaragöl döyüşündə Sultanbəy 9 uzaqvuran, 5 yaxınvuran toplardan, 40 
pulemyotdan, 3 min müxtəlif növ tüfəngdən, 120 qılıncdan, 50-dən çox gürzdən, 9 
minə yaxın adamdan istifadə edirdi. Döyüş axşama qədər davam elədi. Demək olar 
ki, düşmənin əsas hərbi sursatı məhv edilmişdi. Əsir alınanların sayı 600-dən çox 
idi. Böyük düz qırılan və yaralananlarla dolu idi. Qaranlıq düşənə yaxın Sultanbəy 
topları döyüş meydanından çıxartdırıb Gorusun qaşına apartdırdı. Bir qədər sonra 
Gorus şəhəri toplardan atəşə məruz qaldı. Şəhərdə ciddi qarmaqarışıqlıq 
yaranmışdı. Bu vaxt Xınzirək kəndinə tərəf qaçanların sayı daha çox idi. Çal 
Aslanın göstərişi ilə Ağaməmməd Minkənd alayı ilə Xınzirək kəndini mühasirəyə 
aldı. 
Ağaməmməd dəfələrlə ağır döyüşlərdən zəfərlə çıxmışdı. Ona Zəngəzurun 
dişli qartalı deyərmişlər. Ağaməmmədin adam gəmirən atları çox daşnak başı 
qopartmışdı. 
Sabahısı günü Sultanbəyin Qaragöl ətrafındakı dəstələri bəzi işləri sahmana 
saldıqdan sonra qələbə mahnıları oxuya-oxuya Xınzirək kəndini mühasirədə 
saxlayan Ağaməmmədin dəstələrinə köməyə gəldilər. Xınzirək kəndinin camaatı 
müqavimətsiz Ağaməmmədin dəstələrinə qoşularaq daşnakları kənddən qovdular. 
Bununla Zəngəzur yaylaqlarındakı bütün təhlükələr aradan qaldırıldı. Sultanbəy 
Araz çayı ətrafındakı tərəkəmə ellərinə adam göndərdi ki, yaylaqlara arxayın köçə 
bilərsiniz. 
 
25 
 
Sahil əməliyyatı 
 
Sultanbəyin qəfil zərbələrinə tab gətirməyib İrana qaçmaq istəyən silahlı 
daşnak dəstələri Araz çayı sahilindəki qamışlıqlara doluşaraq gecələr fürsət tapan 
kimi çaya tökülüb o taya adlayırdılar. Sahil əməliyyatında Həkəri və Bərgüşad 
çaylarının vadilərindəki kəndlərin camaatı fəallıq göstərirdilər. 
Qaçaq dəstələri Arazın sahilində sol cinaha Diri dağı, Xudafərin körpüsünü, 
sağ cinahda isə Mincivanadək sahil boyunu nəzarət altında saxlayıb Araza tökülən 
daşnak dəstələrini gülləbaran edib axırlarına çıxırdılar. 
Qaçaqlar donuzları neftləyib, od vurub qamışlıqlarda yanğınlar    törədərək    
düşmənləri məhv edirdilər. Yanğından qaçan erməniləri Zəngilan, Məmmədbəyli 
kəndlərinin ətrafındakı dərələrdə kütləvi şəkildə qırırdılar. Daşnakların xaricə 
aparmaq istədikləri var-dövləti əllərindən alıb Azərbaycan kəndlərinə paylayırdılar. 
Sahil əməliyyatı zamanı ermənilərdən alınmış silahlarla Çaytumas, Ağalı, 
Alaqurşaq, Xanlıq kəndlərində güclü silahlı dəstələr yaradırdılar. 
 
Sultanbəyin qızı Bəyim xanımın xatirələrindən 
 
Uzun illər sürgünlərdə olmuş Bəyim xanım ailələrinin faciəli taleyindən 
belə nəql edir: 
- Qırmızı Ruslar Zəngəzura gəldikdən sonra atama ardı-arası kəsilmədən 
sui-qəsdlər təşkil edirdilər. Qəsdlərin birində atama güllə də atdırdılar. İncəvardan 
güllə kişinin başından yox, çənəsinə dəyərək az yaralamışdır. Atam vəziyyətin 
gərginliyini başa düşmüşdü. Düşmənlərdən qoruduğu vətənində özünün 
qorunmağına heç bir ümid qalmamışdı. 
Atam gələcəkdə vətəni yenə düşmənlərdən xilas etmək üçün xarici 
mühacirətə getmək qərarına gəldi. Bundan sonra bizim indiki Laçın rayonundakı 
mülklərimizdə yaşamağa imkan vermədilər. Anam Qarabağ xanlarının nəslindən, 
şair Natəvanın nəslinin ziyalı qızlarından biri idi. Bu günkü Xan kəndi mənim Ana 
babalarımın torpaqlarıdı. Biz bir qədər Qarabağdakı qohumlarımızın himayəsində 
yaşadıqdan sonra Bakıya köçməli olduq. 
Anam ziyalı, qoçaq və bir qədər də diplomat qadın olduğundan xeyli vaxt 
məsul vəzifələrdə işlədi. Bir müddət Bakı şəhər sovetinin deputatı da oldu. 
Otuzuncu illərin həyəcanlı gecələrinin birində qapımız döyüldü. Anam 
qapını açdı. Hərbi formada bir neçə adam icazəsiz evə girib başladılar evi 
axtarmağa. Evi alt-üst etdilər. Biz hələ də məəttəl qalmışdıq ki, bunlar nə axtarırlar. 
Demiyəsən, NKV-də işləyən daşnak agentlər çoxdan bizim evi nəzarət 
altında saxlayıb güdürmüşlər. Bir azdan atamın şəkli, «Quran»ı, müxtəlif, lazımlı 
sənədləri, qiymətli əşyaları saxlanan boxçanı yükün arasından götürüb açdılar. 
Gələnlərdən biri erməni idi. O atamın şəklini görən kimi həyəcanla: «vot, vot, 
Sultanbek» deyib şəkli onunla gələnlərə göstərdi. Bir neçə dəqiqədən sonra anama 
26 
 
bildirdilər ki, evdən heç nə götürmədən həbs olunursunuz. Əynimizin paltarını da 
götürməyə imkan vermədilər. Gecə hamımızı gətirdilər Bayıl türməsinə. Biz 
türmədə eşitdik ki, Məmməd Əmin Rəsulzadənin ailəsi də buradadır. Sonra bizə 
dedilər ki, 700 azərbaycanlı qadını bu gecə sürgün edəcəklər. Səhərə yaxın bizi yük 
vaqonlarına doldurub Bakıdan çıxartdılar. Hara apardıqlarını bilmirdik. Yağışın, 
küləyin, günün altında bir aya yaxın yollarda qaldıq. Aclığa, susuzluğa tab 
gətirməyib ölənləri qatar gedə-gedə hara gəldi atırdılar. Demək olar ki, hamı 
üzülmüşdü. Körpə uşaqların vəziyyəti daha ağır idi. Üstümüzdə dayanan silahlılar 
azərbaycan uşaqlarına düşmən uşağı kimi baxırdılar. Hər gün gözümüzün 
qabağında onlarla uşaq ölürdü. Bu vaxt ən dəhşətlisi ölən azərbaycanlıların 
məzarları üstündə ad-soyad yazmağa icazə verməmələri idi. Gələcəyə iz qalmasın 
deyə, qəbiristan yaratmağa qoymurdular. Azərbaycanlıları mənəvi cəhətdən ən çox 
sarsıdan burada da məhbusların taleyinin ermənilərin ixtiyarına verilməsi idi. 
Azərbaycanlılar yaşayan həbs düşərgələrində ermənilər ağlasığmaz dəhşətlər 
törədirdilər. Canilər qadınların üstlərindəki qızıl zinətləri (təsadüfi hallarda bəzi 
qadınların üstündə qızıl olurdu) açırdılar, hətta ağızlarındakı qızıl dişlərini də 
kəlbətinlə sındırıb çıxarırdılar. Düşərgələr dolu idi azərbaycanlılarla. Çox vaxtı 
adamlar bir-birlərindən soruşurdular ki, görən Azərbaycanda heç azərbaycanlı 
qalıbmı?! Sürgündəki adamları çox işlədirdilər. Qazaxıstanın bir çox vilayətləri 
sürgün olunmuş azərbaycanlıların qabarlı əlləri, alın tərləri hesabına 
abadlaşdırılmışdır. Anam qoçaqlıqda ad qazanmışdı. İşdən sonra sürgündəki 
azərbaycan uşaqlarına savad öyrətmək məqsədi ilə dərnək təşkil etmişdi. Uşaqlar 
anamı "müəllim" deyə çağırırdılar. 
1948-ci ildə anam icazə ilə Bakıya gəlib, Bağırovun qəbuluna yazılıb 
onunla görüşür. Ailəmizin Bakıya qayıtması haqqında icazə istəyir. Lakin anam 
istəyinə nail ola bilməyib kor-peşman yenə Qazaxıstana qayıtdı. 1956-cı ilə qədər 
bir sürgündə qaldıq.  
Qaradərə kəndində Qaçaq Fərzalı, Vedibasarda Kərbəlayı İsmayıl və Qəmlo 
daşnaklara və bolşeviklərə qarşı vuruşaraq xalqımızın qəhrəmanlıq tarixini yenidən 
yazırdılar. Xalqımızın tarixində qaçaq dövrü həm də torpaqlarımızın müdafiəsində 
mühüm bir mərhələ kəsb edir. 
Ermənilərin və bolşeviklərin zaman-zaman xalqımıza etdikləri zülmlər Bilal 
Ənsərin və onun ailəsinin taleyində öz əksini tapa bilib. Onun qeydlərində deyilir: 
"17 il bundan əvvəl böyük qardaşlarının - rusların köməyi ilə 216 nəfəri qətlə 
yetirib, 250 min türkü topla-tüfənglə doğma dədə-baba yurdlarından qovmuş 
ermənilər, hələlik o torpağa sahib çıxıblar. Elə buna görə də qaldırdığınız məsələ, 
eyni vaxtda, Dağlıq Qarabağın həlli üçün də əsas amil olar. 
Bu bir həqiqətdir ki, dünyada ilk dəfə 1828-ci ildə, Azərbaycan 
parçalanandan sonra, böyük qardaşların köməyilə 1111 kənddən ibarət erməni 
vilayəti yaradıldı. Həmin kəndlərin də yalnız 62-də erməni yaşayırdı. Bu da 
həqiqətdir ki, 1914-cü ilə kimi İrəvan xanlığını bir-birinin ardınca 49 türk idarə 
27 
 
edib. Şərqi Anadolunun sınırlarında yaşamış 2 milyon 29 min sakini ancaq o 
torpaqlara sahib olmaq arzusu ilə çarpışıb. 
Rusiyada kommunistlər hakimiyyətə gələndən sonra, xüsusilə, Qafqazda 
kütləvi qırğınlar başladı. Rusiya-Türkiyə, erməni-gürcü, erməni-müsəlman 
qırğınları ara vermirdi. Ermənilərin silahlı hücumları qarşısında əliyalın türklər 
aciz qalırdılar. Ona görə də doğma torpaqlardan uzaqlarda yaşamağa məcbur 
olundular. Voronsovka, Cəlaloğlu, Qızıl Qoç, Amasiya, Başkeçid, Bolnisi 
bölgələrindən Türkiyənin Qars, Ərdahan, İqdır, Ərzurum, Bitlis, Muş, Ərzincan... 
bölgələrinə pənah aparmış yüzlərcə həmvətənlərimiz var.  
Tarixçi-alim Sevil Kərimovanın «Çarizmin Azərbaycanın işğalında və 
müstəmləkəçilik siyasətində erməni siyasətbazlarının rolu» kitabında XVIII əsrin I 
yarısında Qafqazın işğalında erməni təhriki və rusların onlara himayədarlığı, eləcə 
də XVIII əsrin II yarısında, həmçinin də XIX əsrdə bu prosesin inkişafı tamamilə  
sübuta  yetirilib. 1669-cu  ildə  İsfahandakı erməni tacirləri I Pyotra qiymətli 
hədiyyələr bağışlayaraq Qafqazın işğal yolunu ona izah etmişlər. Erməni «milli 
azadlıq hərəkatının lideri» kimi qələmə verilən İzrail Ori isə I Pyotra məktub 
yazaraq erməniləri müsəlman zülmündən qurtarmağı din qardaşlarından xahiş edib. 
Özü də rus ordusunun 100 min əsgərinin ərzağının erməni tacirləri tərəfindən 
ödəniləcəyini də bəri başdan vəd verir. İ.Ori məktubunda bir az da qabağa gedərək 
rus ordusunu təkcə Qafqazı deyil, həm də Osmanlı dövlətini də ələ keçirməyə 
çağırırdı. 
Ermənilərin ruslara sədaqətli olduğunu görən çarizm 1779-cu ildə Rostov-
Don şəhəri ətrafında bir erməni şəhəri saldırır, erməniləri ora köçürür, şəhərin adını 
da qoyur Naxçıvan! 
1803-cü ildə Sisianov hələ Gəncə üzərinə hücum etməzdən xeyli əvvəl 
erməni əsilli general-mayor Lazarov ona yazırdı: «Bütün Gəncə erməniləri Rus 
ordusunun Gəncəyə hücumunu səbirsizliklə gözləyir». 
Qafqazın, o cümlədən Azərbaycanın işğalında rusların ən yaxın köməkçisi 
olan erməni generalı Valerian Mədətəvun əli xalqımızın qanına batmışdır. 
Türkmənçay müqaviləsi başa çatdıqdan sonra müqavilənin 15-ci maddəsinə 
əsasən ermənilər İrandan Azərbaycana, Qarabağa köçürülürlər. Bu işdə Rusiyanın 
İrandakı səfiri A.Qriboyedov xüsusi rol oynamışdır. 
Sonrakı dövrlərdə də ermənilər rusların ətəyindən tutaraq özlərinə Qafqazda 
yer eləməyə çalışırdılar. Və Azərbaycan torpaqları hesabına buna nail oldular da. 
Erməni satqınlığı və erməni yalanı bəzən ayaq tutub yerisə də, bəzən bu 
hiylə və yalan hörümçəyinin toxuduğu torlar dağılır. Məşhur erməni yazıçısı 
Vardges Petrosyan yazır: «...erməni tarixi sanki satqınsız ola bilməz. Bizim bir çox 
satqınlarımız tarixi şəxsiyyətlərdir və hətta biz onların harada dəfn olunduqlarını da 
bilirik... Bu Melik Frankül, Vasak, Merujan, Arsruni, Best-Sarkis, yüzbaşı Miqran, 
onların sayı-hesabı yoxdu». 
28 
 
İrşad İbrahimov yazır: «Roma sərkərdəsi Mark Antoni e.ə. 34-cü ildə 
uydurma "böyük Ermənistan" çarı II Tiqranın oğlu II Artavaxdı ona xəyanət etdiyi 
üçün qandallayıb İsgəndəriyyəyə aparmış və başını kəsdirməklə edam etmişdir. 
Ermənilər indi yaşadıqları ərazidə, qədim, avtoxton olduqlarını sübut etmək üçün 
dəridən-qabıqdan çıxırdılar. Onlar müsəlman qəbir daşlarını, Atabəylərin 
buraxdıqları sikkələri və onlardakı ərəb əlifbasıyla yazılmış yazıları tərsinə oxuyub 
öz tarixlərini süni surətdə qədimləşdirmək istəyirdilər. Ancaq bəzən onların 
fırıldaqları baş tutmur. Bu mənada akademik B.Piotrovski onları ölümcül ifşa 
etmişdir. Ermənilər Yerevan şəhərinin yaşının 2750 il olduğunu iddia edib BMT 
xətti ilə onun yubileyinin keçirilməsini planlaşdırırdılar. Lakin iddia əsassız olduğu 
üçün BMT onu qəbul etmədi. Həqiqətən Yerevan İrəvan adlanmaqla 1509-cu ildə 
Şah İsmayılın əmri ilə salınmışdır. Yalnız 1936-cı ildə şəhər Yerevan adlandırılıb. 
Ermənilər Qərbi Azərbaycan torpaqlarındakı türk nişanələrini kəsmək üçün 
buradakı bütün türk adlarını dəyişdirmişlər. Əziz Ələkbərlinin «Qədim türk-oğuz 
yurdu «Ermənistan» kitabında bu məsələlərə işıq tutulur. Bu gün «Ermənistan» 
adlanan Qərbi Azərbaycanın sahəsi 29,8 min kv.kilometrdir. Buraya 36 rayon, 24 
şəhər və kəndlər daxildir.  O  cümlədən vaxtilə Qərbi Azərbaycanda 7 mahal var 
idi. 
Ermənilər zaman-zaman türk izlərini itirmək üçün buradakı türk yer adlarını 
erməniləşdirmək siyasətini də həyata keçiriblər. Məsələn, rayon adlarını onlar belə 
erməniləşdiriblər: Abaranı «Aparan» eləyiblər. O cümlədən Damcılını «Mravjan», 
Babakişini «Bujakan», Gülablını «Dzoraqlux» şəklinə salıblar və sair. 
Akin rayonunu «Ani»ya çeviriblər. Eləcə də həmin rayonun kəndlərindən 
Söyüdlünü «Sarnaxpyur», Bəbirlini «Bartsraşen», Daşqalanı «Karaberd» kimi 
dəyişiblər və sair. Vaxtilə dədə-babalarımızın Manas adlandırdığı rayonu əvvəl 
Allahverdi, sonra isə «Tumanyan» eləyiblər. Eləcə də Qaçağan kəndinin adını 
«Arevadzor», Uzunları isə «Odzun» şəklinə salıblar və sair. 1988-89-cu illərdə isə 
bu rayonun dörd sakini ermənilər tərəfindən vəhşicəsinə qətlə yetirilib. 
Amasiya rayonunun İlli kəndini «Hoğmak», Qaraməmmədi «Məğraşat», 
Cələbi «Rodzor» adlandırıblar. 1988-89-cu illərdə 13 nəfər soydaşımız öldürülüb. 
Axta rayonunun adı dəyişib «Hrazdan», kəndləri Dərəçiçək «Tsaxkadazor», 
Ərzəkəndə «Arzakan», Paşakənd «Marmarik» kimi dəyişikliyə məruz qalıb. Bu 
rayonun da üç nəfər Azərbaycan türkü olan sakini 1988-89-cu illər hadisələri 
zamanı vəhşicəsinə öldürülüblər. Aşağı Qaranlıq rayonu Martuni adlandırılıb. 
Həmçinin rayonun bir sıra kəndlərinin də adı dəyişdirilib: Avdalağlı «Vavaşen», 
Vəliağalı «Dzorakyuğ», Göl «Liç», Kəsikbaş «Lernaker» və sair şəklinə salınıb.  
Barana rayonu Noyamberyan edilib. Habelə rayonun kəndləri Əskipara 
«Boskepar», Ləmbəli «Debedaşen», Qalaça «Berdavan», Körpülü «Haxtanak» 
adlandırılıb və sair. Məlum hadisələr zamanı üç nəfər rayon sakini olan soydaşımız 
öldürülüb. Basarkeçər rayonunun adı dəyişdirilib Vardanes edilib. Kəndlərindən 
Ağkilsə -«Azad», Qırxbulaq - «Akunk», Gödəkbulaq - «Karçaxpyur», Yarpızlı - 
29 
 
«Lçavan» edilib və sair. Rayonun 45 Azərbaycan türkü 1988-89-cu illərdə 
vəhşicəsinə qətlə yetirilib. «Böyük Qarakilsə» rayonunu Quqark, «Vedini» Ararat 
eləyən ermənilər bir şeyi başa düşmürlər ki, yer adını dəyişmək olar, amma 
ruhumuzu dəyişmək, ruhumuzu işğal etmək mümkün deyil. 
Ermənilər bütün rayonların, kəndlərin adını dəyişdilər. 1988-ci il 
hadisələrindən sonra isə Azərbaycanın 20 faiz torpaqlarını işğal etdilər. «Ocaq» 
kitabının müəllifi Zori Balayanın fitvası ilə minlərlə Azərbaycan türkünün qanını 
tökdülər. 
Ermənilər torpaqlarımızı işğal etməklə özlərini dünya ilə üz-üzə qoydular. 
İndi mən sizə BMT-nin sənədlərini bütöv halda çatdırmaq istəyirəm: 
 
BMT-nin Təhlükəsizlik Şurasının Qarabağ münaqişəsilə bağlı bəyanatları 
 
Təhlükəsizlik Şurası sədrinin bəyanatı  
12 may 1992-ci il 
 
Təhlükəsizlik Şurasının üzvləri arasında məsləhətləşmədən sonra Şuranın 
sədri Şuranın adından 1992-ci il mayın 12-də onun 3072-ci iclasında «Dağlıq 
Qarabağda vəziyyətə dair» sərlövhəli bəndin Şura tərəfindən baxılması ilə əlaqədar 
aşağıdakıları bəyan etmişdir: «Təhlükəsizlik Şurasının üzvləri Dağlıq Qarabağa 
dair vəziyyətin pisləşməsi və atəşkəs barədə sazişlərin pozulması ilə bağlı böyük 
insan tələfatına və xeyli maddi ziyan vurulmasına gətirib çıxaran son 
məlumatlardan, eləcə də, bunların region ölkələri üçün nəticələrindən dərin 
narahatlıq keçirirlər. 
Təhlükəsizlik Şurasının üzvləri Avropada Təhlükəsizlik və Əməkdaşlıq 
Müşavirəsi (ATƏM) çərçivəsində görülən səyləri, eyni ilə tərəflərə sülh yolu ilə 
nizamlanma əldə etməyə və humanitar yardım göstərilməsinə yönələn digər səyləri 
yüksək qiymətləndirir və dəstəkləyirlər. 
Onlar Baş Katib tərəfindən bu bölgəyə təcili olaraq faktların araşdırılması 
və tərəflərə sülh yolu ilə nizamlanma əldə etmək üçün ATƏM çərçivəsində 
göstərilən səylərə tezliklə kömək edilməsi yollarının və vasitələrinin öyrənilməsi 
üçün missiya göndərilməsini alqışlayır. Bu missiya həmçinin beynəlxalq birlik 
tərəfindən təxirəsalınmaz humanitar yardım göstərilməsinin mümkün yollarının 
öyrənilməsi üçün özünə müvafiq texniki elementi daxil edəcəkdir. 
Təhlükəsizlik Şurasının üzvləri bütün maraqlı tərəfləri zorakılığa son 
qoyulması, Baş Katibin missiyasının işini asanlaşdırmaq və onun personalının 
təhlükəsizliyini təmin etmək üçün bütün zəruri tədbirləri görməyə çağırır. Onlar 
Şuranın Sədri adından 1992-ci il yanvarın 23-də (S/23496) və fevralın 14-də (S-
23597) müvafiq olaraq Ermənistanın və Azərbaycanın Birləşmiş Millətlər 
Təşkilatına üzv qəbul olunması barədə edilən bəyanatlarını və xüsusilə də, 
30 
 
nizamlanan mübahisələrin dinc yollarla və güc tətbiq etmədən nizamlanmasına aid 
prinsiplərinə istinadları xatırlayırlar». 
 
Təhlükəsizlik Şurası sədrinin bəyanatı. 
26 avqust 1992-ci il 
 
Təhlükəsizlik Şurasının üzvləri arasında məsləhətləşmələrdən sonra Şuranın 
Sədri adından «Dağlıq Qarabağda vəziyyətə dair» sərlövhəli bəndlə əlaqədar 
aşağıdakıları bəyan etmişdir: «Dağlıq Qarabağda vəziyyətin pisləşməsi, çoxlu 
insan tələfatına və geniş miqyasda maddi zərərə səbəb olması haqqında məlumatlar 
Təhlükəsizlik Şurasının üzvlərini dərindən narahat etmişdir. 
Təhlükəsizlik Şurasının üzləri bütün tərəfləri və digər əlaqədar tərəfləri atəşi 
dərhal dayandırmağa və ATƏM çərçivəsində Dağlıq Qarabağ məsələsinə dair 
Minsk Konfransının səylərinə, habelə Romada keçirilən hazırlıq danışıqlarına 
yardım göstərməyə qətiyyətlə çağırırlar. Onlar bütün tərəfləri və digər əlaqədar 
tərəfləri ATƏM ilə sıx əməkdaşlıq etməyə və öz mübahisələrinin dinc yolla aradan 
qaldırılmasına mümkün qədər tez nail olmaq məqsədilə danışıqlarda müsbət 
mövqedən iştirak etməyə təkidlə çağırırlar. Onlar qeyd etmişlər ki, Baş Katib 
faktları müəyyən etmək üçün həmin bölgəyə nümayəndələr göndərmiş və ATƏM-
in yuxarıda adı çəkilən danışıqlarına nümayəndələr göndərməyə hazırdır. Şuranın 
üzvləri Dağlıq Qarabağda vəziyyətin inkişafı ilə əlaqədar olaraq həmin rayonlarda 
Birləşmiş Millətlər Təşkilatının rolunu sonralar, lazımı vaxtda müzakirə 
edəcəklər». 
 
Təhlükəsizlik Şurası sədrinin bəyanatı 
27 oktyabr 1992-ci il 
 
Təhlükəsizlik Şurasının üzvləri arasında məsləhətləşmədən sonra Şuranın 
sədri Şuranın adından 1992-ci il sentyabrın 27-də keçirilmiş 3127-ci iclasında 
«Dağlıq Qarabağda vəziyyətə dair» sərlövhəli bəndin Şura tərəfindən baxılması ilə 
əlaqədar aşağıdakıları bəyan etmişdir: «Təhlükəsizlik Şurası 1992-ci il sentyabrın 
21-də Soçidə atəşkəs barədə sazişin bağlanmasına baxmayaraq Dağlıq Qarabağda 
və onun ətrafında ciddi vəziyyətin qalmasından, eləcə də bununla əlaqədar insan 
tələfatı və maddi itkilər olmasından dərin narahatdır. 
Təhlükəsizlik Şurası özünün 1992-ci il 26 avqust (S/24493) tarixli «Dağlıq 
Qarabağda vəziyyətə dair bəyanat»ının məzmunu, xüsusilə də, ATƏM-in Dağlıq 
Qarabağa Minsk konfransının səylərinə dəstəyini təsdiq edir. O, qətiyyətlə bütün 
tərəfləri və bu məsələyə aid olan digərlərini dərhal atəşi dayandırmağa və 
blokadanın bütün növlərini aradan qaldırmağa çağırır. O, Minsk Konfransının 
işinin dərhal başlanılmasına və Sədrin təklif etdiyi qayda və proseduralar əsasında 
siyasi danışıqların açılmasına çağırır. O, təkidlə bu məsələyə aidiyyatı olan bütün 
31 
 
tərəfləri və digərlərini onların mübahisələrinin tezliklə hərtərəfli nizamlanmasını 
əldə etmək üçün ATƏM-lə sıx əməkdaşlığa və Konfransın işində əsaslı iştirak 
etməyə çağırır. Təhlükəsizlik Şurasının Baş Katibi Birləşmiş Millətlər Təşkilatının 
ATƏM-in səylərinin dəstəklənməsi planına, eləcə də humanitar yardım 
göstərilməsinə nə kimi töhfə verə biləcəyi məsələsinin öyrənilməsi üçün bu regiona 
öz nümayəndəsini göndərməyə dair niyyətindən məmnun olduğunu bildirir». 
 
Təhlükəsizlik Şurası sədrinin bəyanatı 
29 yanvar 1993-cü il 
 
Təhlükəsizlik Şurasının Sədri 1993-cü ilin 29 yanvarında keçirdiyi 
məsləhətləşmələrdən sonra, Şuranın üzvləri adından kütləvi informasiya vasitələrin 
nümayəndələrinə aşağıdakıları bəyan etmişlər: 
«Ermənistan və Azərbaycanın Naxçıvan Muxtar Respublikasına malların və 
metarialların göndərilməsi, xüsusilə, elektrik enerjisi verilməsindəki fasilələrin 
dağıdıcı nəticələri ilə əlaqədar Təhlükəsizlik Şurasının üzvləri dərin narahatlıq 
keçirdiklərini bildirirlər. Qeyri-adi dərəcədə sərt qışın genişləndirdiyi bu fasilələr 
həmin bölgələrin iqtisadiyyatını və infrastrukturunu iflas həddinə gətirib çıxarmış 
və real aclıq təhlükəsi yaratmışdır. 
Şuranın üzvləri təkidlə bütün kömək edə biləcək ölkələri, yanacaq və 
humanitar yardımın göndərilməsinə kömək etməyə və region ölkələrinin 
hökumətlərini humanitar vəziyyətin gələcəkdə daha da pisləşməsinin qarşısını 
almaq məqsədilə humanitar yüklərin, xüsusilə də yanacağın Ermənistan və 
Azərbaycanın Naxçıvan bölgəsinə maneəsiz çatdırılmasını təmin etməyə çağırır. 
Şuranın üzvləri tərəfləri bir araya gətirmək və ATƏM-in bu regionda sülhün 
bərqərar olmasına yönələn bütün səylərini tam dəstəklədiklərini bir daha bəyan 
edirlər. Onlar tərəfləri dərhal atəşkəsə və tezliklə ATƏM çərçivəsində danışıqların 
yenidən başlanılmasına razılaşmağa çağırırlar. 
Təhlükəsizlik Şurasının üzvləri bu məsələyə baxmağı davam etdirəcəklər». 
 
Təhlükəsizlik Şurası sədrinin bəyanatı. 
6 aprel 1993-cü il 
 
Təhlükəsizlik Şurasının üzvləri ilə məsləhətləşmələrdən sonra Şuranın Sədri 
Şuranın adından 1993-cü il aprelin 6-da onun 3194-cü iclasında «Dağlıq 
Qarabağda vəziyyətə dair» sərlövhəli bəndin Şura tərəfindən baxılması ilə əlaqədar 
aşağıdakıları bəyan etmişdir: «Təhlükəsizlik Şurası Ermənistan Respublikası ilə 
Azərbaycan Respublikası arasında münasibətlərin pisləşməsindən və Dağlıq 
Qarabağ münaqişəsində düşmənçilik hərəkətlərinin güclənməsindən, xüsusilə yerli 
erməni qüvvələrinin Azərbaycan Respublikasının Kəlbəcər rayonuna 
müdaxiləsindən ciddi narahat olduğunu bildirir. Şura sülh və bölgənin 
32 
 
təhlükəsizliyi üçün qorxu törədən düşmənçilik hərəkətlərinin hamısına dərhal son 
qoymağı və bu qüvvələri oradan çıxarmağı tələb edir. 
Bununla əlaqədar Təhlükəsizlik Şurası bölgənin bütün dövlətlərin 
suverenlik və ərazi bütövlüyünü, onların sərhədlərinin pozulmazlığını təsdiq 
edərək, ATƏM çərçivəsində sülh prosesinə tərəfdar olduğunu bildirir. O, ümid 
etdiyini bildirir ki, Minsk Qurupun bu yaxınlarda əldə etdiyi ilkin sazişdən sonra 
yaxın vaxtlarda atəşi dayandırmaq, müşahidəçilərin yerləşdirilməsi cədvəli, siyasi 
bəyannamənin layihəsi barədə sazişlər də əldə olunacaq və Minsk Konfransı 
tezliklə çağırılacaqdır. 
Təhlükəsizlik Şurası müvafiq tərəfləri ATƏM çərçivəsində sülh prosesində 
irəliləyiş olması üçün əllərindən gələni əsirgəməməyə və problemin siyasi həllini 
çətinləşdirə bilən heç bir hərəkətə yol verməməyə təkidlə çağırır. Şura həmçinin 
mülki əhalinin iztirablarını azaltmaq məqsədi ilə bölgədə, o cümlədən münaqişəyə 
cəlb olunmuş bütün rayonlarda humanitar yardım göstərilməsi sahəsində 
beynəlxalq fəaliyyətin maneəsiz həyata keçirilməsini təmin etməyə çağırır. 
Təhlükəsizlik Şurası Baş Katibdən xahiş edir ki, ATƏM ilə məsləhətləşərək, 
faktları müvafiq şəkildə müəyyənləşdirsin və təcili olaraq Şuraya hadisə yerində 
vəziyyətə qiymət verilən məruzə təqdim etsin. Şura bu məsələ ilə məşğul olmaqda 
davam edəcəkdir». 
 
BMT Təhlükəsizlik Şurasının 822 saylı qətnaməsi. 
30 aprel 1993-cü il 
 
Təhlükəsizlik Şurası Dağlıq Qarabağ münaqişəsi barədə Təhlükəsizlik 
Şurası sədrinin 1993-cü il yanvarın 29-da (S/1999) və aprelin 6-da (S/25539) 
verdiyi bəyanatlara istinad edərək, Baş Katibin 1993-cü il aprelin 14-dəki 
məruzəsini (S/26600) nəzərə alaraq, Ermənistan Respublikası ilə Azərbaycan 
Respublikası arasında münasibətlərin pisləşməsi ilə əlaqədar ciddi narahatlıq izhar 
edərək, silahlı hərbi əməliyyatların güclənməsi, qismən də Azərbaycan 
Respublikasının Kəlbəcər rayonuna yerli erməni qüvvələrinin son təcavüzünü 
narahatlıqla qeyd edərək, eləcə də vəziyyətin bölgədəki əmin-amanlığı və 
təhlükəsizliyi qorxu altına aldığından narahat olaraq, çoxlu sayda mülki şəxsin 
yerdəyişməsi və bölgədə, o cümlədən Kəlbəcər rayonunda yaranmış fövqəladə 
durumla bağlı ciddi narahatlıq ifadə edərək, bölgədəki bütün dövlətlərin 
suverenliyinə və ərazi bütövlüyünə hörməti bir daha təsdiq edərək, eləcə də 
beynəlxalq sərhədlərin toxunulmazlığını və ərazi əldə etmək üçün qüvvə tətbiq 
etməyin yolverilməzliyini bir daha təsdiqləyərək, ATƏM çərçivəsində həyata 
keçirilən sülh prosesini dəstəklədiyini bildirir və silahlı hərbi əməliyatların 
güclənməsinin bu proses üçün dağıdıcı nəticələr verə biləcəyindən dərin narahatlıq 
keçirərək: 
33 
 
1. Atəşin biryolluq dayandırılması məqsədilə bütün hərbi əməliyyatların və 
düşmənçilik hərəkətlərinin dərhal dayandırılmasını, eləcə də bütün işğalçı 
qüvvələrin Kəlbəcər rayonundan və Azərbaycanın son vaxtlar işğal edilmiş başqa 
rayonlarından dərhal çıxarılmasını tələb edir; 
2. Bu işdə maraqlı olan tərəfləri münaqişəni ATƏM-in Minsk Qrupunun 
sülh prosesi çərçivəsində həll etmək məqsədilə dərhal danışıqları bərpa etməyə və 
problemin dinc yolla həllini çətinləşdirə biləcək hər cür fəaliyyətdən imtina etməyə 
israrla dəvət edir; Bölgədə, o cümlədən, münaqişənin əhatə etdiyi bütün rayonlarda 
mülki əhalinin iztirablarını yüngülləşdirmək üçün humanitar yardım göstərilməsi 
sahəsində beynəlxalq fəaliyyətin maneəsiz həyata keçirilməsini təmin etməyə 
çağırır və bir daha təsdiq edir ki, bütün tərəflər beynəlxalq humanitar hüququn 
prinsiplərinə və normalarına əməl etməyə borcludurlar; 
3. Baş Katibdən xahiş edir ki, ATƏM-in indiki sədri ilə, habelə ATƏM-in 
Minsk Qrupunun sədri ilə məsləhətləşmə keçirib bölgədəki, o cümlədən 
Azərbaycanın Kəlbəcər rayonundakı vəziyyətə qiymət versin və Şuraya yeni 
məruzə təqdim etsin; 
4. Qərara alır ki, bu məsələ ilə fəal məşğul olunmasını davam etdirsin. 
 
BMT Təhlükəsizlik Şurasının 853 saylı qətnaməsi. 
29 iyul 1993-ci il 
 
Təhlükəsizlik Şurası 1993-cü il 30 aprel tarixli öz 822 (1993) saylı 
qətnaməsini təsdiq edərək, Avropada Təhlükəsizlik və Əməkdaşlıq məsələlərinə 
dair Müşavirənin (ATƏM) Minsk Qrupunun sədri tərəfindən 1993-cü il iyulun 27-
də (S/26184) baxılmış məruzəni nəzərdən keçirərək, Ermənistan Respublikası ilə 
Azərbaycan Respublikası arasında münasibətlərin pisləşməsi və onların arasındakı 
gərginliklə əlaqədar olaraq ciddi narahatlıq keçirdiyini ifadə edərək, əlaqədar 
tərəflərin onun 822 (1993-cü il) saylı qətnaməsinin həyata keçirilməsi sahəsində 
təxirəsalınmaz tədbirlər cədvəlini qəbul etməsini alqışlayaraq, hərbi əməliyyatların 
güclənməsini, o cümlədən, Azərbaycan Respublikasında Ağdam rayonunun işğal 
olunmasını təşvişlə qeyd edərək, bu vəziyyətin bölgədə sülh və təhlükəsizlik üçün 
qorxu törətməsindən narahat olaraq, Azərbaycan Respublikasında çox böyük sayda 
mülki şəxslərin didərgin düşməsi və bölgədəki fövqəladə humanitar vəziyyətlə 
əlaqədar yenə də ciddi narahatlıq keçirdiyini ifadə edərək: 
1. Azərbaycan Respublikasının Ağdam rayonunun və bu yaxınlarda zəbt 
olunmuş bütün digər rayonlarının işğalını pisləyir; 
2. Bölgədə gələcəkdəki bütün düşmənçilik hərəkətlərini, o cümlədən, mülki 
şəxslərə hücumları və yaşayış rayonlarının bombalanmasını və top atəşinə 
tutulmasını pisləyir; 
34 
 
3. Bütün hərbi əməliyyatların təxirə salınmadan dayandırılmasını və 
münaqişədə iştirak edən işğal qüvvələrinin Azərbaycan Respublikasının Ağdam 
rayonundan dərhal, tamamilə və qeyri - şərtsiz çıxarılmasını tələb edir; 
4. Əlaqədar tərəfləri atəşin dayandırılması haqqında razılığa gəlməyə və bu 
razılaşmalara əməl etməyə çağırır; 
5. Bölgədə iqtisadi, nəqliyyat və energetika əlaqələrini bərpa etməyə dair 
özünün əvvəlki çağırışlarını yuxarıdakı 3 və 4-cü bəndləri baxımından bir daha 
təsdiq edir; 
6. Münaqişənin dincliklə aradan qaldırılmasına nail olmaq sahəsində 
ATƏM-in Minsk Qrupunun davam etdirdiyi səyləri, o cümlədən, 822 (1993-cü il) 
saylı qətnamənin həyata keçirilməsi sahəsində səyləri bəyənir və hərbi 
əməliyyatların gücləndirilməsinin bu səylər üçün fəlakətli nəticələr verə biləcəyi 
ilə əlaqədar ciddi narahatlıq keçirdiyini ifadə edir; 
7. ATƏM-in müşahidə üzrə nümayəndə heyətinin, həmçinin onun 
yerləşdirilməsi cədvəlinin hazırlanması sahəsində tədbirləri, habelə bölgədə 
ATƏM-in nümayəndələrinin olmasının təmin edilməsinə dair təkliflərə ATƏM 
çərçivəsində baxılmasını alqışlayır; 
8. Əlaqədar tərəfləri münaqişənin dincliklə aradan qaldırılmasına maneçilik 
törədən hər hansı hərəkətlərdən çəkinməyə və vəziyyətin qəti şəkildə nizama 
salınmasına nail olmaq məqsədilə danışıqları ATƏM-in Minsk Qrupu çərçivəsində, 
habelə əlaqədar tərəflər arasında birbaşa görüşlər vasitəsi ilə davam etdirməyə 
təkidlə çağırır; 
9. Ermənistan Respublikasının hökumətini Azərbaycan Respublikasının 
Dağlıq Qarabağ bölgəsi ermənilərinin 822 (1993-cü il) saylı qətnamənin 
müddəalarına əməl etməsi və ATƏM-in Minsk Qrupunun təkliflərini həmin tərəfin 
qəbul etməsi məqsədilə öz təsirini göstərməyi davam etdirməyə təkidlə çağırır; 
10. Dövlətləri münaqişənin güclənməsinə və ya ərazinin işğalının davam 
etdirilməsinə gətirib çıxara biləcək hər hansı silah və ləvazimat göndərməkdən 
çəkinməyə təkidlə çağırır; 
11. Mülki əhalinin artmış iztirablarını yüngülləşdirmək üçün bölgədə, 
xüsusən münaqişənin əhatə etdiyi bütün rayonlarda humanitar yardım göstərilməsi 
sahəsində beynəlxalq fəaliyyətin maneəsiz həyata keçirilməsini təmin etməyə 
yenidən çağırır və bir daha təsdiq edir ki, bütün tərəflər beynəlxalq humanitar 
hüququn prinsiplərinə və normalarına əməl etməyə borcludurlar; 
12. Baş Katibdən və müvafiq beynəlxalq idarələrdən xahiş edir ki, zərər 
çəkmiş mülki əhaliyə təcili humanitar yardım göstərsin və didərgin düşmüş 
şəxslərə öz evlərinə qayıtmağa kömək etsinlər; 
13. Baş Katibdən xahiş edir ki, ATƏM-in indiki sədri ilə məsləhətləşərək 
yaranmış vəziyyət haqqında Şuraya məruzələr təqdim olunmasını davam etdirsin; 
14. Bu məsələ ilə fəal məşğul olmağı davam etdirməyi qərara alır. 
 
35 
 
Təhlükəsizlik Şurası sədrinin bəyanatı. 
18 avqust 1993-cü il 
 
Təhlükəsizlik Şurasının üzvləri ilə məsləhətləşmələr apararaq, Şuranın sədri 
Şuranın adından onun 1993-cü il avqustun 18-də keçirilmiş 3264-cü iclasında 
«Dağlıq Qarabağda vəziyyətə dair» sərlövhəli bəndin Şura tərəfindən baxılması ilə 
əlaqədar aşağıdakıları bəyan etmişdir: 
Təhlükəsizlik Şurası Ermənistan Respublikası ilə Azərbaycan Respublikası 
arasında münasibətlərin pisləşməsi ilə və onların arasındakı gərginliklə əlaqədar 
ciddi narahatlıq keçirdiyini bildirir. Şura Ermənistan Respublikasının hökumətini 
Azərbaycanın BMT TŞ-nin 822 və 853 saylı qətnamələri ilə razılaşmalarına nail 
olmaq məqsədilə öz təsirindən istifadə etməyə çağırır. 
Şura habelə bu günlərdə Füzuli rayonunda döyüş əməliyyatlarının 
güclənməsindən dərin narahatlıq keçirdiyini bildirir. Şura əvvəllər Azərbaycan 
Respublikasının Kəlbəcər və Ağdam rayonlarına müdaxilənin və onların işğalını 
pislədiyi kimi, Azərbaycan Respublikasının Dağlıq Qarabağ bölgəsindən Füzuli 
rayonuna edilən hücumları sülh və təhlükəsizlik üçün qorxu törədən hərbi 
əməliyyatların və bombardmanların dərhal dayandırılmasını tələb edir, habelə, 
işğalçı qüvvələrin Füzuli zonasından, həmçinin, Azərbaycan Respublikasının 
Kəlbəcər, Ağdam rayonlarından və bu yaxınlarda işğal olunmuş başqa 
rayonlarından dərhal, tamamilə və qeyri-şərtsiz çıxarılmasını tələb edir. Şura 
Ermənistan Respublikasının hökumətinin bu məqsədlə öz təsirindən istifadə 
etməyə çağırır. 
Şura Azərbaycan Respublikasının və regionun bütün başqa dövlətlərinin 
suverenliyini və ərazi bütövlüyünü, habelə, onların sərhədlərinin pozulmazlığını bir 
daha təsdiq edir və münaqişənin sülh yolu ilə aradan qaldırılmasına nail olmağa 
dair ATƏM-in Minsk Qrupunun səylərinə döyüş əməliyyatlarının göstərdiyi 
təsirdən dərin narahatçılıq keçirdiyini bildirir. Şura ATƏM-in sülh prosesini 
tamamilə müdafiə etmədiyini qeyd edir və Minsk Qrupunun danışıqlarını indiki 
mərhələsində öz baxışlarını və mövqelərini bilavasitə ifadə etmək üçün 
münaqişədə iştirak edən tərəflərə verilmiş imkanı xüsusilə nəzərə çarpdırır. Bu 
baxımdan Şura bütün tərəfləri avqustun 13-də Minsk Qrupunun təqdim etdiyi 
«BMT Təhlükəsizlik Şurasının 822 və 853 saylı qətnamələrinin yerinə 
yetirilməsinə dair təxirə salınmaz tədbirlər cədvəli»nin dəqiqləşdirilmiş variantına 
müsbət cavab verməyə və məsələnin sülh yolu ilə həllini poza biləcək hər hansı 
hərəkətdən çəkinməyə çağırır. Şura yaranmış vəziyyətin bütün cəhətləri barədə 
məruzə hazırlamaq üçün bölgəyə missiya göndərmək haqqında ATƏM-in niyyətini 
alqışlayır. 
Son günlərdə münaqişənin genişlənməsi ilə əlaqədar Şura dövlətləri 
münaqişənin güclənməsinə və ya Azərbaycan Respublikası ərazisinin işğalının 
davam etdirilməsinə gətirib çıxara biləcək hər hansı silah və döyüş sursatı 
36 
 
göndərməkdən çəkinmək barədə 853 saylı qətnamədəki çağırışını bir daha təkidlə 
təsdiq edir. Şura Ermənistan Respublikasının hökumətini cəlb olunmuş qüvvələrin 
gələcəkdə hərbi əməliyyatı genişləndirmək üçün vəsait almamalarını təmin etməyə 
çağırır. 
Şura habelə mülki əhalinin getdikcə artan iztirablarını yüngülləşdirmək 
məqsədilə bölgəyə, münaqişədən zərər çəkmiş bütün zonalara beynəlxalq 
humanitar yardımın maneəsiz çatdırılmasını təmin etməyə dair 822 və 853 saylı 
qətnamələrdə olan çağırışları bir daha təkrar edir. Şura tərəflərə xatırladır ki, onlar 
beynəlxalq humanitar hüququn prinsiplərinə və normalarına əməl etməyə 
borcludurlar və əməl etməlidirlər. Təhlükəsizlik Şurası bu məsələ ilə fəal məşğul 
olmaqda davam edəcək və özünün qətnamələrinə bütün tərəflərin tamamilə razı 
olmasını və əməl etməsini təmin etməkdən ötrü müvafiq tədbirləri nəzərdən 
keçirməyə hazır olacaqdır. 
 
BMT Təhlükəsizlik Şurasının 874 saylı qətnaməsi. 
14 oktyabr 1993-cü il 
 
Təhlükəsizlik Şurası özünün 1993-cü il 30 aprel tarixli 822 saylı və 1993-cü 
il 29 iyul tarixli 853 saylı qətnamələrini təsdiq edərək və Şuranın sədrinin Şura 
adından 1993-cü il avqustun 18-də oxunmuş bəyanata (S/26326) istinad edərək, 
Avropada Təhlükəsizlik və Əməkdaşlıq məsələlərinə dair Müşavirənin (ATƏM) 
Dağlıq Qarabağa dair Minsk Konfransı sədrinin Təhlükəsizlik Şurası sədrinin 
adına göndərilmiş məktubunu (S/26522) nəzərdən keçirərək, Azərbaycan  
Respublikasının Dağlıq Qarabağ bölgəsində və onun ətrafında münaqişənin   
davam  etməsinin  və   Ermənistan   Respublikası ilə Azərbaycan Respublikası 
arasındakı münasibətlərdəki gərginliyin bölgədə sülh və təhlükəsizlik üçün qorxu 
yarada biləcəyindən ciddi narahat olduğunu bildirərək, 1993-cü il oktyabrın 8-də 
Moskvada yüksək səviyyədə  keçirilmiş  görüşləri qeyd  edərək  və  bu görüşlərin 
vəziyyətin yaxşılaşmasına və münaqişənin sülh yolu ilə aradan qaldırılmasına 
kömək edəcəyinə ümid bəsləyərək, Azərbaycan Respublikasının və regiondakı  
bütün başqa dövlətlərin  suverenliyini  və ərazi bütövlüyünü bir daha təsdiq edərək, 
habelə, beynəlxalq sərhədlərin toxunulmazlığını və ərazi əldə etmək üçün qüvvə 
tətbiq olunmasının yolverilməzliyini bir daha təsdiq edərək, münaqişənin adamlara 
gətirdiyi münasibətlərdən ciddi narahat olduğunu bir daha bildirərək və o cümlədən 
Azərbaycan Respublikasında böyük sayda mülki şəxslərin köçkün vəziyyətə 
düşməsi ilə əlaqədar özünün ciddi narahatlığını ifadə edərək: 
1. Əlaqədar tərəfləri ATƏM-in Minsk Qrupuna dəstək olaraq Rusiya 
Federasiyası hökumətinin köməyi ilə birbaşa əlaqələr nəticəsində müəyyən 
olunmuş atəşkəsə səmərəli və daimi əməl etməyə çağırır; 
2. ATƏM çərçivəsində həyata keçirilən sülh prosesini, habelə ATƏM-in 
Minsk Qrupunun daimi səylərini tamamilə dəstəklədiyini bir daha bəyan edir; 
37 
 
3. 1993-cü il oktyabrın 8-də ATƏM-in Minsk Qrupunun müşavirəsində 
hazırlanmış və qrupun sədri tərəfindən əlaqədar tərəflərə təqdim olunmuş və həmin 
qrupun digər 9 üzvünün hərtərəfli dəstəklədiyi «Təhlükəsizlik Şurasının 822 
(1993) yə 853 (1993) saylı qətnamələrinin həyata keçirilməsinə dair təxirəsalınmaz 
tədbirlərin yeniləşdirilmiş cədvəli»ni alqışlayır və tərəflərin buna diqqət 
yetirilməsini tövsiyə edir və tərəfləri həmin cədvəli qəbul etməyə çağırır; 
4. Əmin olduğunu bildirir ki, münaqişədən doğan və «yeniləşdirilmiş 
cədvəl»də bilavasitə nəzərdən keçirilməyən bütün başqa həll edilməmiş məsələləri 
ATƏM-in Minsk prosesi baxımından tezliklə sülh danışıqları çərçivəsində həll 
etmək lazımdır; 
5. Qüvvələrin bu yaxınlarda işğal edilmiş ərazilərdən çıxarılması, 
kommunikasiya və nəqliyyat üçün olan bütün maneələrin aradan qaldırılması da 
daxil olmaqla, ATƏM-in Minsk Qrupunun «yeniləşdirilmiş cədvəl»də nəzərdə 
tutulmuş qarşılıqlı və təxirəsalınmaz tədbirləri dərhal həyata keçirməyə çağırır; 
6. Habelə, cədvəldə nəzərdə tutulduğu kimi münaqişənin danışıqlar yolu ilə 
aradan qaldırılmasına nail olmaq məqsədilə, ATƏM Nazirlər Şurasının 1992-ci il 
24 mart tarixli mandatına uyğun olaraq, ATƏM-in Minsk Konfransını tezliklə 
keçirməyə çağırır; 
7. Baş Katibdən ATƏM-in Minsk Konfransından iştirak etmək üçün 
nümayəndə göndərmək təklifinə müsbət yanaşmağı və konfransın açılışından sonra 
danışıqların mətləbdən kənara çıxması üçün mümkün olan hər cür kömək 
göstərməyə xahiş edir; 
8. ATƏM-in müşahidə üçün yaratdığı missiyanı dəstəkləyir; 
9. Bütün tərəfləri beynəlxalq humanitar hüququ hər hansı şəkildə 
pozmaqdan çəkinməyə çağırır və münaqişənin toxunduğu bütün rayonlarda 
humanitar yardım göstərməsinə dair beynəlxalq fəaliyyətin maneəsiz həyata 
keçirilməsini təmin etmək barədə 822 (1993) və 853 (1993) saylı qətnamələrdəki 
çağırışını bir daha təkrar edir; 
10. Regiondakı bütün dövlətləri münaqişənin genişlənməsinə, bölgədə sülh 
və təhlükəsizliyin pozulmasına səbəb ola biləcək hər hansı düşmənçilik 
hərəkətlərindən, işə hər hansı şəkildə qarışmaqdan və ya hərbi müdaxilədən 
çəkinməyə təkidlə çağırır; 
11. Baş Katibdən və müvafiq beynəlxalq idarələrdən xahiş edir ki, zərər 
çəkmiş mülki əhaliyə humanitar yardım göstərilsin, qaçqınlara və köçkün şəxslərə 
öz evlərinə ləyaqətlə və təhlükəsizlik şəraitində qayıtmağa kömək etsinlər; 
12. Habelə, Baş Katibdən, ATƏM-in indiki sədrindən və ATƏM-in Minsk 
Konfransının sədrindən xahiş edir ki, Minsk prosesinin gedişi haqqında və yerlərdə 
vəziyyətin bütün cəhətlərinə dair, habelə bununla əlaqədar ATƏM ilə Birləşmiş 
Millətlər Təşkilatı arasında indiki və gələcəkdəki əməkdaşlıq haqqında Şuraya 
məruzələr təqdim olunmasını davam etdirsinlər; 
13. Bu məsələ ilə məşğul olmağı davam etdirməyi qərara alır. 
38 
 
BMT Təhlükəsizlik Şurasının qərarları qətnaməsi. 
11 noyabr 1993-cü il 
 
Təhlükəsizlik Şurası özünün 30 aprel 1993-cü il tarixli 822 saylı və (1993) 
29 iyul 1993-cü il tarixli 853 saylı (1993) və 14 oktyabr 1993-cü il tarixli 874 saylı 
(1993) qətnamələrini təsdiq edərək, Azərbaycan Respublikasının Dağlıq Qarabağ 
regionunda və onun ətrafında münaqişənin davam etməsinin və Ermənistan 
Respublikası ilə Azərbaycan Respublikası arasında münasibətlərin gərgin olaraq 
qalmasının regionda sülhü və təhlükəsizliyi təhdid edəcəyinə görə ciddi narahatlıq 
ifadə edərək, atəşkəsin pozulması nəticəsində hərbi əməliyyatların eskalasiyasının 
və bu pozuntulara cavab olaraq həddindən artıq güc tətbiq edilməsini, o cümlədən 
Azərbaycan Respublikasının Zəngilan rayonunun və Horadiz şəhərinin işğalını 
təşvişlə qeyd edərək, Azərbaycan Respublikasını və regiondakı bütün digər 
dövlətlərin suverenliyini və ərazi bütövlüyünü təsdiq edərək, həmçinin, beynəlxalq 
sərhədlərin pozulmazlığını və ərazi əldə etmək üçün güc tətbiq edilməsinin 
yolverilməzliyini bir daha təsdiq edərək, böyük sayda mülki şəxsin ən sonuncu 
yerdəyişmə hadisəsinə və Zəngilan rayonunda, Horadiz şəhərində və Azərbaycanın 
cənub sərhədində fövqəladə humanitar şəraitin yaranmasına görə ciddi narahatlıq 
ifadə edərək: 
1. Tərəflərin qəbul etdiyi atəşkəsin bu yaxında hərbi əməliyyatların yenidən 
başlanmasına səbəb olmuş pozulmasını, o cümlədən Zəngilan rayonu və Horadiz 
şəhərinin işğalını, dinc sakinlərə hücumları və Azərbaycan Respublikası 
ərazilərinin atəşə tutulmasını məhkum edir; 
2. Azərbaycan Respublikasının Dağlıq Qarabağ regionunda ermənilər 
tərəfindən 822 (1993), 853 (1993) saylı qətnamələrə riayət edilməsinə nail olmaq 
və hərbi kompaniyaya cəlb olunmuş qüvvələrin onu davam etdirmək üçün vəsaitlə 
təchiz olunmasını təmin etmək məqsədi ilə Ermənistan dövlətini öz təsirindən 
istifadə etməyə çağırır; 
3. ATƏM-in Minsk Qrupunun 9 üzvünün 4 noyabr 1993-cü il tarixli 
(S/26718) bəyanatını məmunluqla qeyd edir, orada əks olunmuş atəşin 
dayandırılması barədə birtərəfli bəyannamələrə aid təklifləri yüksək qiymətləndirir; 
4. ATƏM-in Minsk Qrupunun 2-8 noyabr 1993-cü il tarixli Vyana 
müşavirəsində edilmiş müraciətlər də nəzərə alınmaqla «Təhlükəsizlik Şurasının 
822 (1993) və 853 (1993), (S/26522, əlavə) saylı qətnamələrin yerinə yetirilməsi 
üzrə «Təxirəsalınmaz tədbirlərin yeniləşdirilmiş cədvəli»nə əsasən hərbi 
əməliyyatların və düşmənçilik aktlarının dərhal və ləngidilmədən dayandırılmasını, 
işğalçı qüvvələrin Zəngilan rayonundan və Horadiz şəhərindən birtərəfli surətdə 
çıxarılmasını maraqlı tərəflərdən tələb edir; 
5. Ən təkidli sürətdə maraqlı tərəfli ATƏM-in Minsk Qrupuna dəstək olaraq 
Rusiya Federasiyası hökumətinin yardımçılığı ilə qurulmuş birbaşa əlaqələrin 
nəticəsində əldə olunmuş atəşkəsin təcili bərpa olunmasına, onun səmərəli və 
39 
 
daimi olmasına; münaqişənin danışıqlar yolu ilə ATƏM-in Minsk prosesi və 
ATƏM-in Minsk Qrupunun 1993-cü il 2-8 noyabrında Vyanada keçirilmiş 
müşavirəsində «Yeniləşdirilmiş cədvəli»nə edilən düzəlişlər kontekstində 
nizamlanmasının imkanlarını axtarmağı davam etməyə çağırır; 
6. Yenidən təkidlə regionun bütün dövlətlərini münaqişələrinin böyüməsinə, 
regionda sülhü və təhlükəsizliyi poza biləcək hər hansı bir düşmənçilik aktından, 
hər hansı bir müdaxilədən çəkinməyə çağırır; 
7. Baş Katibdən və müvafiq beynəlxalq təsisatlardan zərər çəkmiş mülki 
əhaliyə, o cümlədən, Zəngilan rayonunun və Horadiz şəhərinin və Azərbaycan 
cənub sərhədlərinin əhalisinə təcili humanitar yardım göstərilməsini; qaçqınlara və 
məcburi köçkünlərə öz evlərinə ləyaqətlə və təhlükəyə məruz qalmadan 
qayıtmasına kömək etməyi xahiş edir; 
8. Yenidən Baş Katibə, ATƏM-in Fəaliyyətdə olan Sədrinə və ATƏM-in 
Minsk Konfransının sədrinə müraciət edərək gələcəkdə Minsk prosesinin gedişatı 
barədə və yerdə vəziyyətin bütün aspektləri, xüsusilə Şuranın müvafiq 
qətnamələrinin həyata keçirilməsi, ATƏM və BMT arasında bu münasibətlərdə 
indiki və gələcəkdə əməkdaşlıq barədə məlumat vermələrini xahiş edir; 
9. Bu məqsədlə fəal məşğul olmağı davam etdirməyi qərara alır. 
 
Təhlükəsizlik Şurası sədrinin bəyanatı  
26 aprel 1995-ci il 
 
Təhlükəsizlik Şurası 1995-ci il aprelin 26-da onun 3525-ci iclasında 
«Dağlıq Qarabağda vəziyyətə dair» sərlövhəli bəndin Şura tərəfindən baxılması ilə 
əlaqədar aşağıdakıları bəyan etmişdir: «Təhlükəsizlik Şurası özünün 884 saylı» 
qətnaməsinin 8-ci bəndinə uyğun olaraq ATƏT-in «Dağlıq Qarabağa dair» Minsk 
Konfransının həmsərhədlərinin təqdim etdiyi məruzələrə (S/1995/249) və 
(S/1995/321) baxmışdır. Təhlükəsizlik Şurası 1994-cü il mayın 12-də Rusiya 
Federasiyasının vasitəçiliyi və ATƏT-in Minsk Qrupu ilə qarşılıqlı fəaliyyət 
sahəsində razılaşdırılmış atəşkəsin bir ilə yaxın müddətdə saxlanılmasından 
məmnunluğunu bildirir. 
Eyni zamanda, Təhlükəsizlik Şurası Azərbaycan Respublikasının Dağlıq 
Qarabağ regionunda və onun ətrafında münaqişədən və gərginlikdən təkrarən 
narahatlığını bildirir. Təhlükəsizlik Şurası xüsusilə bu yaxınlarda baş vermiş zorakı 
hadisələrlə əlaqədar narahat olduğunu bildirir və 1995-ci il fevralın 6-da 
razılaşdırıldığı kimi hadisələrin nizamlanmasında birbaşa əlaqələr mexanizmindən 
istifadə edilməsinin vacibliyini vurğulayır. O, qətiyyətlə tərəfləri belə hadisələrin 
gələcəkdə qarşısının alınması üçün bütün zəruri tədbirləri görməyə çağırır. 
Şura, regionun bütün dövlətlərinin suverenliyi və ərazi bütövlüyünə 
əsaslanan özünün bütün qətnamələrini təsdiq edir. O, həmçinin beynəlxalq 
40 
 
sərhədlərinin toxunulmazlığını və ərazi zəbt edilməsi üçün gücdən istifadənin 
yolverilməzliyini təsdiqləyir. 
Təhlükəsizlik Şurası qoşunların geri çəkilməsini təmin etməklə 
münaqişənin bütün tərəfləri üçün əsas nəticələri aradan qaldırmaq və Minsk 
Konfransının çağırılmasına imkan yaradacaq, silahlı münaqişənin dayandırılmasına   
dair siyasi sazişə yönələn Minsk Konfransının həmsədrlərinin bütün səylərinə 
özünün tam dəstəyini yenidən başlayır. 
Təhlükəsizlik Şurası vurğulayır ki, sülh nizamlanmasını əldə etmək üçün 
əsas məsuliyyəti münaqişə tərəfləri daşıyırlar. Təhlükəsizlik Şurası silahlı 
münaqişənin dayandırılmasına dair siyasi sazişin BMT Nizamnaməsi və ATƏT-in 
müvafiq prinsipləri əsasında bağlanmasının zəruriliyini bildirir. O, qətiyyətlə 
tərəfləri, hər hansı bir ilkin şərtləri və prosedur maneələrsiz, konstruktiv danışıqlar 
aparmağa, sülh prosesini sarsıda biləcək istənilən hərəkətlərdən çəkinməyə çağırır. 
O, vurğulayır ki, belə sazişin əldə edilməsi ATƏT-in çoxmillətli sülhməramlı 
qüvvələrinin yerləşdirilməsi üçün ilkin şərtdir. 
Təhlükəsizlik Şurası ATƏT-in Budapeşt sammitinin 1994-cü il 6 dekabr 
tarixli «Dağlıq Qarabağ münaqişəsilə əlaqədar ATƏT-in fəaliyyətinin 
intensivləşdirilməsi» qərarını alqışlayır. O, tərəflər arasında silahlı münaqişələrin 
dayandırılmasına dair lazımı qətnamələrlə davamlı siyasi dəstək verməyə hazır 
olduğunu təsdiqləyir, BMT həmçinin texniki məsləhətlər və ekspert rəyi verməyə 
hazırdır. 
Təhlükəsizlik Şurası tərəflərin Minsk Qrupu çərçivəsində 1994-cü il aprelin 
15-də razılaşdırıldığı kimi etibar yaradılmasına dair tədbirləri, xüsusilə də 
humanitar sahədə, o cümlədən bütün hərbi əsirləri və mümkün saxlanılmaları 
atəşkəsin birinci ildönümünə azad edilməsinin yerinə yetirilməsinin zəruriliyini 
vurğulayır. O, tərəfləri silahlı münaqişə ilə toxunulmuş mülki əhalinin 
iztirablarının qarşısının alınmasına çağırır. Təhlükəsizlik Şurası Baş Katibə, 
ATƏT-in sədrinə və ATƏT-in Minsk Qrupunun həmsədrliyinə öz tələbini 
yeniləşdirir ki, Minsk prosesinin irəliləyişi, yerlərdə vəziyyəti, xüsusilə müvafiq 
qətnamələrin yerinə yetirilməsi, ATƏT və BMT arasında indiki və gələcək 
qarşılıqlı fəaliyyət haqqında Şuraya məruzə etməyi davam etdirsinlər.  
Şura bu məsələyə baxmaqda davam edəcək». 
 
  
41 
 
Ermənilər haqqında 
 
«Qaraçıdan törəmiş erməni ifadəsi elə-belə deyil... ermənilər arasında xeyli 
miqdarda assimilliyasiya olunmuş qaraçı var...» 
V.İ.Veliçko 
 
«...Erməni tarixi sanki satqınlarsız ola bilmir...» 
V.Petrosyan 
 
«Ermənilər ağ dərili kölələr içərisində ən pisləridir. Onlarda xəcalət hissi 
yoxdur. Oğurluq onlarda geniş yayılıb. Onların təbiəti və dilləri kobuddur. Onlar 
ancaq döyülmək təhlükəsi və digər qorxu olduqda yaxşı işləyirlər». 
Adam Mess 
 
«Qarakalis və Dilicanda işlədiyim 5 ay ərzində ancaq 6 namuslu erməniyə 
rast gəldim. Rast gəldiyim digər ermənilər etibarsız və oğru idilər. Ümumiyyətlə, 
bu adamlar pozğun əxlaqlı adamlar idi...» 
D-R Brot  
ABŞ siyasətçisi. 
 
«Nə Rusiya, nə Qafqazda elə bir adam tapa bilməzsən ki, ermənilər 
haqqında hansısa bir xoş söz desin. Rusların, tatarların və gürcülərin onlardan 
zəhləsi gedir, onları görməyə gözü yoxdur. Doğrudur, ya yox, bunu mən demirəm, 
lakin fakt göz qabağındadır. Ermənilər nifrət oyadan irqdir». 
Skotlent Liddel  
ingilis jurnalisti. 
 
«...aclıq illərində ermənilər bir-birini öldürür, oğul-uşaqlarını qızardıb 
yeyirdilər. Ər arvadını, arvad ərini, bir-birini öldürür, yeyir, doymurdular...» 
Foma Metsonmski,  
erməni keşiş. 
 
«Bu xalq /ermənilər/ istər xasiyyətinə, istərsə də coğrafi vəziyyətinə görə 
qədimdən ikiüzlü və riyakardır». 
Tasit 
 
«Ermənilərin eyibi: badfel, kündəbədən, oğru, gözü götürməyən, bir ayağı 
qaçmaqda olan, əmrə baxmayan, yersiz hay-küy, vəfasız, riyakar, söyüş söyən, 
ürəyi xıltlı, ağasına düşmənçilik edən». 
«Qabusnamə» 
  
42 
 
Son söz 
 
Son sözü adətən məhkəmədə deyirlər. Bir həqiqəti dərk etməliyik ki, biz 
Azərbaycan türkləri böyük bir məhkəmə - tarix məhkəməsi qarşısındayıq! Deməli, 
son söz deməyə hələ vaxtımız var. Mən daha nə deyərdim? Böyük azadlıq 
mücahidi Xiyabani deyirdi: «Millətin şərəfini ancaq onun istiqlaliyyəti təmin edə 
bilər». 
Mete Xaqan deyirdi: “Biz tarix yazmadıq, tarix yaratdıq”.  
Atatürk deyib: “Milli mənliyi olmayan millətlər başqa millətlərin ovu 
olurlar”.  
Aristotel yazırdı: “Ədalət bərabərlikdir… amma hamı üçün yox, yalnız 
bərabərlər üçün bərabərlikdir”.  
  
43 
 
 
 
 
Mündəricat 
 
I hissə. Faktlar nə deyir ............................................................................................ 3 
Qərbi Azərbaycan Mühacir Hökuməti;  .................. Error! Bookmark not defined. 
II hissə. Tarix nə deyir .............................................................................................. 8 
Sahil əməliyyatı ...................................................................................................... 25 
Sultanbəyin qızı Bəyim xanımın xatirələrindən ..................................................... 25 
BMT-nin Təhlükəsizlik Şurasının Qarabağ münaqişəsilə bağlı bəyanatları .......... 29 
BMT Təhlükəsizlik Şurasının 822 saylı qətnaməsi. ............................................... 32 
BMT Təhlükəsizlik Şurasının 853 saylı qətnaməsi. ............................................... 33 
BMT Təhlükəsizlik Şurasının 874 saylı qətnaməsi. ............................................... 36 
BMT Təhlükəsizlik Şurasının qərarları qətnaməsi. ................................................ 38 
Ermənilər haqqında ................................................................................................ 41 
Son söz ................................................................................................................... 42 
 
  
44 
 
 
 
 
 
 
 
Ramazan Hüseynov 
 
Qərbi Azərbaycan 
 
Bakı, Şirvannəşr, 2006 
 
 
 
 
İstehsalat müdiri 
Nərmin İsabəyli 
Sex müdiri Günel Cəfərli 
Çapçı Rüxsarə Hüseynli 
Baş mühasib Həlimə Qasımlı 
 
 
Ofset üzrə çapçı Fariq Tofiqoğlu 
 
 
 
 
 
 
Çapa imzalanıb 31.05. 2006 
Formatı 60x84 1/16 
Fiziki çap vərəqi 7,5 
Sayı 500 
 
 
