Əkbər QOŞALI 
ÖLÜMLƏRİN ÖTƏSİ
«VEKTOR» Nəşrlər Evi
Bakı – 2007
Redaktorlar:  Prof. Dr. Elçin İSGƏNDƏRZADƏ
          Namiq HACIHEYDƏRLİ
Rəssam:          Zeynel BEKSAÇ (Kosova) 
Əkbər QOŞALI «Ölümlərin ötəsi» (şeir və deyimlər).  
«Vektor» Nəşrlər Evi. Bakı, 2007. 140 səh.
Dünya  Gənc  Türk  Yazarlar  Birliyinin  başqanı  
Əkbər  QOŞALInın  bu  kitabında  onun  şeir  və 
deyimləri,  habelə  ona  ünvanlanmış  şeirlərdən 
örnəklər yer alıb. 
4702060207-336
          121
© «VEKTOR» BEYNƏLXALQ ELM MƏRKƏZİ, 2007
© Əkbər QOŞALI, 2007
Q
2
   
(грифли  
)няшр
DİLİMİZİN, RUHUMUZUN QEYRƏTKEŞİ
Dünyanın ahənginin pozulduğu, mizan-tərəzisinin 
baş-ayaq  durduğu  bizim  günlərdə  könlünün  gözü  ilə 
aləmi seyr etmək yaman çətinləşib. Bəlkə də elə buna 
görədir ki, daha yaxşı şeirlər az yazılır, bu bəs deyilmiş 
kimi, az oxunur... Ancaq hərdən ürəyini əridib söz işığı 
yandırmaq  istəyən  duyğu  dəliqanlısını  da  görürsən, 
onun poetik sevdasının duruluğuna, saflığına həsədlə 
baxıb,  köks  ötürürsən,  təbii,  səmimi,  şairanə  sözlərə 
qoşulub  öz  könlünün  sirli  dünyasına  baş  vurursan. 
Heyif ki, belə məqamlar az, çox az olur...
İmzasını neçə illərdən bəri həssaslıqla izlədiyim 
və  həm  elmi-publisist,  həm  də  poetik  yazılarında 
ürəyinin  bütün  gücü  ilə  vətənçi,  türkçü,  yurdçu  olan 
Əkbər Qoşalının qarşınızdakı şeirlər kitabını oxuyanda 
dönüb-dönüb  duyğulandım.  Bu  yanıqlı,  qara  sevdalı 
ürəyin yiyəsi ilə şeirlər, misralar boyu uzun bir zaman 
həmsöhbət  oldum.  Onun  ana  dilimizin  incəliklərinə, 
saflıq  və duruluğuna içdən bağlılığına heyran qaldım. 
Haralardan gəlir bu ruh?! Orxon-Yenisey yazılarından, 
Ərgənəkondan, Bozqurddan, Oğuz ellərindən, Qorqud 
qopuzundan...
Özünə, öz içinə çəkilmənin, dünya mülkünün föv-
qündə durmağın fəlsəfi və poetik təqdimatında Əkbərin 
özünəməxsusluğu daha çox görünür:
Nə kağızı dinc qoydum,
Nə səni, yazıq canım.
Biz özümüzə doğma,
Dünyaya yadıq, canım...
3
Taleyin  dolanbac,  məşəqqətli  yolları  şairlərin 
əzəli  və  əbədi  alın  yazısıdı.  Əkbər  Qoşalının 
poeziyasında  bu  mövzunun  çoxsaylı  və  çoxçeşidli 
yansımaları tez-tez diqqət önünə gəlir:
4
Öndördümdə şah olmadım,
Bəlkə də vaxtsız doğuldum.
Nə çiçək ömrü yaşadım,
Nə də qara daş deyiləm.
Qayğılıdı, fikirlidi Əkbərin şair könlü: Qarabağın, 
Təbrizin,  Dərbəndin  dərdi  onu kövrək bir  tütəyə  dön-
dərib.  Türkün,  türklüyün  əlbirliyi,  fikirbirliyi,  elbirliyi  bu 
səpgidə  qələmə aldığı  şeirlərin  ana  axarıdı.  Vətənin, 
millətin taleyini həqiqi vətəndaş yanğısı ilə dilə gətirən 
şairin  Təbrizin  harayına  hay  verən  misraları  duyan, 
düşünən hər birimizi ayaqda saxlamaq gücündədir:
Qarabağda əsirəm,
Bakıda pul kəsirəm.
Sən orda can verirsən,
mən burda kef gəzirəm,
can, ay Təbriz!
  Əslində  bu  narahatçılıq  və  nigarançılıq  Əkbər 
Qoşalının  əlinizdəki  kitabının  hər  səhifəsindən  keçir. 
Bilmirəm buna görəydimi,  yoxsa özümün əhvalımlamı 
bağlıydı,  hər  nəydisə  kitabı  oxuyub  başa  çatanda  o 
mənə ağrıyan, göynəyən bir ürəyi xatırlatdı...
Məhərrəm QASIMLI
filologiya elmləri doktoru, professor
01.10.2007  
5
İLAHİ,
SƏN MƏNİ
ÖZÜMDƏN ÇIXART
  
6
* * *
Hər gün verilməmiş bir salamım var,
hər gün gördüklərim gözümdən çıxar.
Mənim bu dünyadan bir alasım var,
bir də bir adam var sözümdən çıxar.
Dillər var adımı təzə saxlayıb,
gözlər var üstümdə nəzər saxlayıb,
Bir qəlbi sınıq qız nəzir saxlayıb,
onun da həsrəti dözümdən çıxar. 
Dedilər yol getsən yorulmaq qalar,
...Elə oturub da qocalmaq olar.
Dəli arzularnan bacarmaq olar,
İlahi, sən məni özümdən çıxart.  
7
  HƏLƏ Kİ BİR QIZA ÜRƏK DAŞIYAM
Duzlu sevgilərdən dodağım cadar,
mən sənin üstünə susamış gəldim.
Eşqim sinədaşı, özüm başdaşı,
hələ əlimə də daş alıb gəldim...
Başdaşın olaram,
                           ünvan daşıyam.
Ölərəm, baş daşın kəfənə gedər...
Hələ ki bir qıza ürək daşıyam,
gücüm bir qəlbi daş etməyə yetər...
Mən sənin əlindən öləcəm axır,
o «qız ürəy»ində dəfn eyləyərsən.
Mən sənin əlində öləcəm, axı,
sən Allahın, məni əfv eyləyərsən.
             
8
MƏN HƏLƏ 
BİR CAVAN BULUD YAŞDAYAM
yeri qanlı-qanlı döydü yağışlar,
keçib damarımda axdılar mənim.
dəli arzularım döndü yağışa,
qayıdıb üstümə yağdılar mənim.
şimşək var—buludlar davaya düşdü.
damcılar oynadı havaya düşdüm.
mən eşqin əlinə havayı düşdüm,
onunçün yandırıb-yaxdılar məni.
mən hələ bir cavan bulud yaşdayam,
yağış olmadım ki, yağıb yaşayam.
bir göz var istədim baxıb yaşayam,
qoydular üz-üzə baxtınan - məni...
1995
9
* * * 
səni varlığıma ac qoyacağam,
indi xatirəmi yavanlıq eylə.
yanında mən boyda yer boş qalacaq,
bir az da kölgənlə yoldaşlıq eylə.
mən də yoxluğunla qatdım başımı,
bir dodaq çatladı, bir üz üşüdü.
bax elə beləcə... 
bu cadar dodaq,
daha o gül kimi yanaqdan düşdü.
...şər vaxtı bu qədər güzgüyə baxma,
məni güzgüdənmi yola salmısan?
səni dar ağacı bilib gələni,
sarı yarpaq kimi yerə salmısan...
         
10
*** 
(nəvəgörmə yaşına çatmış Z. üçün)
bir «kor olmuş» yoxdu çəkə yolunu,
bəs kimə yol çəkir naçar gözlərin?
hey çarpaz görürəm qoşa qolunu,
uşaq ürəyin var, qoca gözlərin...
sevişən görəndə çiçək açırsan,
yaşbilməz arzun var, arzun çin olsun.
Tanrı eşidəndi-  
                      gün o gün olsun,
sənin də əllərin bir əl tanısın.
...ünvansız bir həsrət sıxar qəlbini,
gözünə düşən yol gözündən düşməz.
Tanrım, sən bu qızın çıxart qəlbini,
bəlkə bir bəndən də dözümdən düşə.
BAKI
 
11
GÖZÜNÜN İÇİNDƏ XAL BİTƏN GÖZƏL
...kirpiyin qoruyur gözün sulayır,
nə yaxşı, boy atmır daha bu xalın!?.
xalın gözlərinin çətin sualı,
gözünün içində xal bitən gözəl.
bəlkə gözlərində qurumuş yaşdı,
yoxsa ürəyindən gözünə qaçdı?
demə harda olsa xal elə xaldı,
gözünün içində xal bitən gözəl.
hər səhər bu xala açılır gözün,
durub gördüyünə mat qalır gözün,
qoyma, xalın ilə dalaşır gözün,
gözünün içində xal bitən gözəl.
(Gözünün içində xal bitən gözəl,
sənin gözün xal qoruyur,
mənim gözüm xallı qız.)
1995, BAKI
12
* * *
Ağ əllərin öpüşə,
telin sığala yatmaz.
Ayağına su atsam,
köksündən 
arzu qalxmaz.
Ürəyin çatan dərdə,
boyun çatmır neyniyək!?
Baxdım göz yaşın çatır,
yaşın çatmır sevgiyə...
Sən sevgi çəməninə
can atan bir kəpənək,
Tez döndün xatirəyə,
bitməyən bir həsrətə... 
     
       
13
 YENƏ ÇAXDI ŞİMŞƏKLƏR
Yenə çaxdı şimşəklər –
şimşək göyün ağrısı.
Buludlar ağlayan göz,
yağışlar da göz yaşı.
Yenə çaxdı şimşəklər, 
dünya balacalandı.
Göydə oynar mələklər,
gözüm alacalandı.
Yenə çaxdı şimşəklər,
yenə qalmaqal gördüm.
İndi sən bu məkanda,
qalma görüm, qal görüm.
Yenə çaxdı şimşəklər,
kimin ömrü oxundu?
Bəlalar göydən gələr,
göydən gələn bəlalar,
yerdəkinə toxundu...
           
14
* * *  
Yaxın yola varammadım,
uzağın da vaxtı deyil.
Mən xoşbəxtlik qazanmadım,
gün də görmək baxtım deyil.
Ayağım yerə yetəndən,
yer yetmədi ayağıma.
Yollar mənə düşmədi heç,
düşdüm yolların ağına.
       
           
        
15
* * * 
gözlərim vaxtsız oyandı,
nə axşamdı, nə də səhər.
ürəyim nəynən oynasın?
nə sevinc var, nə də kədər.
gözlərimiz baxıb görməz,
əllərimiz çatıb dəyməz...
nə «gəl» demə, 
nə «get» demə,
nə şəkər ver, 
nə də zəhər.
16
* * *
Ömrümüzdə iki dəfə
«qırx»ımızı çıxartdılar.
Dualarla, göz yaşıyla
uşaq ömrü qocaltdılar.
Ömrümüzdə iki dəfə
gözümüzə işıq gəldı:
Anamızdan olmuşuq, 
                         bir,
bir də ki, ruh çıxıb getdi.
Ömrümüzdə iki yerə,
qovuşmağa can atmışıq:
Varmış Tanrı dərgahında,
bir də sevən qəlbdə işıq.
    
   
       
    
  
17
* * *
   
  Ömrüm uzun çəkmədi,
kasıb gülüşü kimi.
Ölmək şəkil çəkməkdi,
fələyin üzü kimi.
...Nə kağızı dinc qoydum,
nə səni, yazıq canım.
Biz özümüzə doğma,
dünyaya yadıq, canım.
Yeni bir şey yazmadım,
mən – min ilin ölüsü.
Yaddaşını qurdala,
çıxart gördüyüm günü.
     
     
18
  BİR ANIN DUYĞUSU
...Şığıyır dəli yellər,
yellənir paslı qıfıl.
Baxıram hansı yana,
bir qapıdı, bir qıfıl.
Keçən günlərimdən də,
birini saxlamışam,
Hər ilin həmin günü
oturub ağlamışam.
                       BAKI
           
                
19
* * * 
Nə susarsan, susmaz könül,
ta əyninə nimdaşammı?
Səninlə yol gedəmmirəm,
mən vəfasız yoldaşammı?
Görüb gəldim o dünyanı,
dar eyləmə bu dünyanı.
bir gün bassa su dünyanı,
Nuhmu ollam, Ağrıdağmı?
Gerilərdə qazanmadım,
acıları qucub qaldım.
Alnımı oxuyammadım,
alnı belə qırışammı?
                            
1999, BAKI
           
20
ŞÜKÜR
Dizim yerə gələn vaxtı,      
güc gələn qeyrətə şükür.       
nur üzə hər gün təzədən,
yaranan heyrətə şükür.              
yaxınları uzaq bildik,
uzaqları sazaq bildik,
ölən öldü də
                  bitmədik,
doğulan Mehmetə şükür.              
ömür - durmur axarında,
ölüm - bəlkə də yaxında.
danışmağa söz qalıbsa,
şairə və şeyrə şükür!..
  BAKI ş.
21
DEYİLƏM
Nə kafirəm, nə də pirəm,
nə ikiyəm, nə də birəm,
mən Allahın adaşıyam,
mən Ona yoldaş deyiləm.
Ondördümdə şah olmadım,
bəlkə də vaxtsız doğuldum.
Nə çiçək ömrü yaşadım,
nə də qara daş deyiləm.
...Ta bəşərdən əvvəl idi,
cənnətlərdən enmiş idim, 
yenə ora yol gedirim,
hələ otuz yaş deyiləm.
2000, BAKI
22
KEÇMƏDİM
Haram çıxdı yoluma,
halalımdan keçmədim.
Bir qayğısız varıydı,
bəlalımdan keçmədim.
Öz qəlbimə gül oldum,
sözdüm, eşqdim, uruhdum.
Mən özümü unutdum,
xəyalımdan keçmədim.
O uzaqdı dediyin,
sevinclər lap yaxındı,
mənə əl də elədi,
məlalımdan keçmədim.
23
ÖPDÜK
               
Etibar Cəfəroğluna 
Neçə illər bir gur saçlı dilədik,
Bizim oldu, bircə telindən öpdük.
Banüçiçək yanmı çəkdi üzünü?
Özümüz əyilib əlindən öpdük.
Öpdük ağ əllərdən, göyərçin oldu.
Diləklərmiz göyərdi də, çin oldu.
El tənə eylədi, nə çətin oldu,
Yenə düz deyənin dilindən öpdük.
...Nə ata-anaya qulluq eylədik,
Nə də oğul üçün bir gün eylədik.
Elə bir təhərcə ömür eylədik,
Ölən də olanda şəklindən öpdük. 
 
24
25
HAL
Dünyanı qara görürəm,
könlümün qara vaxtıdı.
deyirlər yenə Şuşada,
«dağların lala vaxtıdı».
Şuşada dağ ha qalmadı,
hamısı köçüb sinəmə.
daşınmaz günah qalmadı,
acılar çöküb sinəmə.
Dünyam indi nə haq dünya,
nə də ki, nahaq dünyadı.
Nə iş görürəm soruşma
işim özümlə davadı.
26
    
QARDAŞ
Xoş günümü görmədin,
ölləm, görərsən, qardaş,
Mənə öy hörəmmədin,
qəbir hörərsən, qardaş.
Ürəyimiz düz oldu,
yolumuz düz çıxmadı,
Nə yazımız yaz oldu,
güzümüz güz çıxmadı.
Bir qarında yatmışıq,
bir qəbirdə yatmarıq.
Bir kişinin oğluyuq,
bir ünvanda qalmarıq.
Mənə öy hörəmmədin,
qəbir hörərsən, qardaş.
Qoy mən ölüm görməyim,
birdən ölərsən, qardaş.
Qışımız buzdan ötə
yazımız yaz olmadı,
yayımız oddan ötə,
payız payız olmadı.
27
Bir anadan olmuşuq,
bir daha doğulmarıq.
Bir atanın oğluyuq,
ayrılsaq ayrılmarıq.
Burda bir gün görmədim,
orda görərəm, qardaş.
Qoy mən ölüm görməyim,
ölsən ölərəm, qardaş.
Bakı ş.,
ocaq-2006
28
* * *
xoş gün özünə qalsın,
dar günündə mənə gəl.
barı söhbət edərik,
gəl, 
       ey, gəl, 
                   sən, 
                   yenə gəl.
...
 BAKI 
2006-cı il
29
ABİ
       Osman Ənvəroğlna
Abi, Sizdə nə var, nə yox,
bizdə hələ ki sağlıqdı.
Abi, Sözdə nə var, nə yox,
üzdə hələ ki sağlıqdı.
Abi, hanı gedən gəlməz,
doğulanlar hanı, Abi?
Yan gəlmədi, yörə yaddı,
bəylər, xanlar hanı, Abi?
Qara olsa da saçımız,
qəlbimiz ha qara deyil.
Ürəyim dərd boğçasıdı,
sən olmasan hara deyim?
Abi, dünya hara gedir? 
nə var, nə pul düşünmədik.
Biz çəkəni çəkməsinlər,
bir də oğul
                   düşünmədik.
Abi, gedən, gedən gəlmir,
Gələn, gələn hanı, abi?
Yörə yaddı, yan gəlmədi,
tanı, abi, tanı, abi.
Abi, sorma «nə var, nə yox»
dil deyir ki, hələ sağıq.
Abi, bizə eybi yoxdu,
el vardısa biz də varıq!
30
18 ocaq 2006, Bakı
31
MƏNİM YÜKÜMLÜ DOSTUM
Arkadaşım Seyidə ünvanladım 
Gözü «kor»,
qulağı «kar»,
dili «lal»,
mənim yükümlü dostum,
mənim gözəl qardaşım. 
İçi işıq, 
üzü işıq,
sözü şəkkər,
gözü Mehdi yolu çəkər,
mənim yükümlü dostum,
mənim dindar qardaşım.
Sağ ikinci barmağında
gümüş üzük,
üzüyündə
«ayət-əl kürsü»,
mənim yükümlü dostum.
İzi bəlli, yolu bəlli,
əli bəlli, dili bəlli,
hədisləri bəlli-bəlli,
mənim yükümlü dostum,
mənim dindar qardaşım.
Ad çıxarıb inancıyla, 
namaz qılar, oruc tutar.
Oruc tutmaz vücuduyla, 
oruc tutar vicdanıyla,
nə gözəldir bu halıyla,
32
yükü mübarək dostum.
33
  * * * 
Dostum və qardaşım 
YOLÇU üçün
...bir gün,
əlbət, bir gün
olanlar olmayacaq,
olmayanlar olacaq.
...nə qurşun atdıq bir kəsə
nə qurşun atdılar ölək.
ömür deməm ömürə,
yol yoxsa 
cavan ölümə...
onsuz da
olanlar olmayacaq, 
olmayanlar olacaq...
nə qurşun atdılar ölək, 
nə qurşun atdıq bir kəsə.
ömür dedim ölümə,
özüm dedim özümə:
bütün ömürlər
            ölümə aparır...
baxma, hər ölünü bir qoşun aparır
kim dünyadan nə aparır?
qoy desinlər, filankəs 
dünyadan qurşun aparır.
mayıs, 2004, BAKI
34
* * * 
Hamlet KAZIMOĞLUnun
25 yaşına deyilmiş şeir
Ürəklə köksünə sıxa bilmədiyin
                     yad qadın bədəni...
                  ...yarı dolu qədəhlər
üz-gözünü bəzəmiş 
                     qırmızı boyalı dodaqların
izi düşmüş 
                  yarı çəkili siqaret kötükləri
50 yaşın yarısında 
qazancın yarımçıq kədərdi, 
yarımçıq sevinc
və bir də yarım kitablıq şeirin
həmişə sıxacaq səni 
yada sala bilmədiyin xatirə...
hər şey boş görünəcək sənə
hər şey
evdə yığıb saxladığın 
boş siqaret qutuları tək
xəbərin də olmayacaq
gecələr səni düşünüb
öz ərini köksünə sıxan qadından...
BAKI, 1995
35
* * * 
Söz  taparam
boş  beşiyə
layla çalan
el qızına.
Tanrım,
özün səbr göndər
boş tabutun anasına.
       
BAKI
    
36
* * *
Əl-əl söndü alqışlar,
salon əl-əl boşaldı.
bu necə ad günüydü?
baxdım ki, heç bir kəsin,
ürəyi boşalmadı.
yoxsa, hamı məclisə
ürəyi boş gəlmişdi,
nədi?
1997
          
37
* * *
heç bayram eləmədim,
təqvim dəyişmələrni,
vergülü bildim ömrün.
nöqtə qalıb Allaha,
nə qalıb ki, ölümə?!.
mən isə səni sevib,
nida qoydum ömrümə!..
BAKI
38
* * *
Mən səni sevmədim,
sənin gözündə
bir ilahi sevgi 
görüb
karıxdım,
İlahi bir sevgi...
Mən ordan gəlmişdim,
ora darıxdım.
    
BAKI
          
39
* * *  
Mən səndən ayrılanda
                      ölüb
səni gözümdə saxladım.
İndi hər güzgü önündən 
ötüb-keçəndə
             səni görürəm,
Dirilib gözümdən düşürsən,
özüm gözümdən düşürəm,
düşür ürəyim.
Səni 
gözüm üstə qoya bilmirəm,
istəyirsən qına məni,
                  qına neynim,
Gözümün içindəsən.
                  
                               1995, mart
       
           
40
* * * 
Başımızdan yuxarı
yumduğumuz barmaqlar
tətik çəkmək zamanı
               heysiz qalar,
                     ağlayar.
Təmizləmədi bizi
         su yerinə axan qan,
Hamımızdan gileyli 
ruhlar 
          kəsir səsimizi.
Adına ürək dediymiz
günahlar içindədir.
Çıxarın, qardaşlar,
             çıxarın ürəklərnizi,
yaralı yerindən taxın nizələrə,
qoyun Xəzər sahilinə,
Bəlkə Bakı küləkləri
təmizləyə bildi
ürəkləri...
                 
                  1995, mart
          
41
* * * 
Qarlı qış gecəsi,
sobada quru palıd çıtıltısı,
kəkotu çayının 
odanı başına götürmüş
ətrindən 
dəli olmağı gəlir adamın.
əlimdə şeir dəftəri
...deyəsən mənim kimi
qonşu qızı da oyaqdır,
pianoya qəm oxudur,
elə bil zaman durur
...amma neynəsək də
bir azdan
SABAH AÇILACAQ...
         
        
42
  * * * 
Gözlərin yol çəkir
daha çəkməsin
Bir yol çəkmisən ki,
daşlı-kəsəkli,
sənə yetmək olmur.
Nə də düşüb acığa,
çəkdiyin yollardan 
əl çəkmək olmur.
Yolları yığıram ayaqlarıma,
qıymaram gözlərinə.
Sənə məndən bezikmiş
divanə ruh gərəkmiş
...gözlərin yolumu çəkməsin,
            gözlərin yol çəkməsin,
bəlkə onda 
mən də
sənə yetə bildim,
ya da 
bir çinar olub
çəkdiyin yolların 
qırağında bitə bildim.
Gözlərin bir ağac yolunu çəksin,
Ağac sənə gəlməz, sən özün yeri,
gəl, əyləş kölgəmdə,
budaqlarım səni
sarı yarpaq xatirələrə qonaq eyləsin
ruhun dincəlsin.
Sonra da de ki,
Allah səni əkənə rəhmət eyləsin!..
       
43
* * * 
Qadınlar oğul gətirir 
bu dünyaya,
kişilər şeir.
Qadınlar şeir oxuyur,
kişilər qadınları.
Qadınlar beşik yürgələyir—
gələcək arzulu körpə beşiyi,
kişilər keçmişdən qalma bir dərd.
Qadınlar türkü deyə-deyə bayraq tikir,
kişilər bayraq uğrunda gedər.
Qadınlar xalı toxuyur, 
sərmək üçün yarı gələn yollara.
Kişilər yollar açır
yalçın qaylardan, 
             el sarı gələn yolları.
Qadınlar gözəl olur,
kişilər gözəl sevgili,
sevgiləri nur kimi titrəyir, 
qadınların üzündə,
sevilənlər gözəlləşir—
sevgilər itməyir.
Qadınlar da ölür, kişilər də,
qadınları tabuta qoyurlar,
Kişilərsə 
ölməmişdən öncə, 
özlərini bir qadın bətninə 
qoyub gedirlər.
...Qadınlar kişilərin çiynində gedir,
kişilər qadınların göz yaşında.
            1997
44
* * *
 
Yeddi ölü gün doğdu bu həftə,
Sınıq-salxaq saatın
əqrəbləri tərpənmədi
bir səmtə.
Bu həftə çevirənim olmadı
«təqvim»i. 
Açarlar düz yeddi gün
ölü qaldı qıfılda.
Günün doğan anına
dua demədi anam,
Ata «Salavat»ını
eşitmədi ulu Ay...
Dırnaqları töküldü
nalsız bədöy atların,
dırnaqları töküldü...
Odu sönmüş ustanın
dəzgahları pas atdı.
Olmamış
               öldü həftəm,
həftə ölülərinə ağlayanlar,
bir dəfə yığışıb ağlasaydı,
bu ölən həftəyə,
                        ölən günlərə,
başa qara bağlasaydı
                         bir ağ üzlü,
Dincələrdi
                 ruhu bir az
üzü qara zamanın...
         1997
45
 
 * * * 
nə vurulma, nə vurma,
bir gözələ vurul, get,
arılıb get, durul, get.
nə əyilmə, nə əymə,
əyilib yurd yerində,
bir çiçəyi öpüb, get.
nə anılma, nə anma,
yovşan ətri udub, get
dərgaha üz tutub, get.
...
BAKI, 1997
46
***
bütün yataqxanalarda yaşayanlar 
                          köçəcək –
heç olmasa qəbirə.
bütün köçənlərə çadır qurulur,
heç olmasa qara çadır.
bütün ölənləri tapşırırlar,
heç olmasa torpağa.
bütün torpaqdakılar gedirlər,
heç olmasa cəhənnəmə.
bütün cəhənnəmdəkilər...
az qala 
yenə «heç olmasa» deyəcəkdim...
BAKI, 2002
47
  MƏN TÜRKƏM
mən türkəm:
adım 
  ərəb, fars adı,
soyadım 
rus sonluqlu,
mən türkəm.
öləndə ərəbcə ölürəm,
doğulanda pulca.
mən türkəm.
Törə nədi bilmirəm,
yörə nədi bilmirəm,
börü nədi bilmirəm,
yürü nədi bilmirəm,
mən türkəm.
Erməniylə-merməniylə evləndim, 
yadlardan doğulanları 
türkün oğlu edəmmədim,
mən türkəm.
rusa, ingilisə işlədim,
rusca, ingiliscə işlədim,
mən türkəm.
başkəndimdə evlər
«Stalinka», 
«Xruşşovka»,
48
«Kiyevski», 
«Leninqradski»,
təmiri «yevroremont», 
«superremont»
mən türkəm.
aylarım Roma, 
             Bizans yadigarı,
ilim heyvan-hüyvan adı,
mən türkəm.
mən Türkəm?!.
        
06 aprel 2005,
BAKI ş.
49
   YENƏ 
İŞİM DÜZ GƏTİRMİR
yenə işim düz gətirmir,
heç özümü düşünmürəm,
min ağac məndən uzaqda,
anam qatır yuxusunu...
yenə işim düz gətirmir,
heç özümü düşünmürəm.
atam qabar əllərini 
düyünləyib alnında,
hamı duyur 
bu duruşun qorxusunu.
yenə işim düz gətirmir,
heç özümü düşünmürəm,
bacım yuxudan ayılır,
duz çevirir şəklimə.
yenə işim düz gətirmir, 
heç özümü düşünmürəm,
yəqin yenə qardaşım 
acılayır hamını,
hər şey dönür tərsinə.
yenə işim düz gətirmir,
heç özümü düşünmürəm,
gözüm qalıb beşikdə 
mışıl yatan körpədə,
anası da söylənir:
 sənə yüz yol demişəm, 
yatanda uşağın üzünə baxma.
...üzümə bax, Allah, 
üzümə bax.
50
BAKI ş., 1997
SÖYLƏNMƏ
Mən
bu dünyanın ən böyük xəyanətkarıyam
birinci xəyanətim ondan başlayır—
indi «ki» deyəcəm,
dədə-baba Sözümün düzənini əyəcəm,
...ondan başlayır ki, bu anlamı verən sözü
dilimdə işlətmirəm—
nə «xəyanət», nə də «kar» mənim deyil,
amma xəyanət mənimdir, xəyanətkaram,
bax, yenə xəyanət elədim
Qorqudun dilinə:
«ancaq» yerinə, «amma» dedim.
dilə xəyanət elədim.
...Xəyanət çıxmasın,
zamanında, yəni keçənlərdə,
yaşını min üç yüz göstərdim 
Qorqud Dədənin,
bitiyinə bir qucaq dini «element» saldım,
sənə «element» deyirəm, ha:
guya İslamdan qabaq adam deyildik—
  min dörd yüz il öncə,
iki yüz il öncə 
bir də 
rus bizi adam elədi:
51
iki dəfə adam olduq!
«Ov» olduq, «yev» olduq,
«ov olduq, yem olduq»,
«ski» olanımız da tapıldı,
di gəl, öz sonluğum tapılmadı, 
tapılmadı... 
Qorqud öləndən sonra
Yeddi arxa dönənimə
ərəbin, farsın 
        adını qoydum – 
  öyə-öyə,
öy-öy, eşik-eşik...
Öy-eşik demişkən,
öy-eşik dalınca, 
nə bilim, 
daha nə dalınca, 
 uzaq dağ köyündən
şəhərə qaçdım,
Burnum yadırğadı 
     torpaq qoxusunu,
 təzə biçilmiş ot qoxusunu,
qulağım yadırğadı
doğa səsini.
Unutdum, 
       Od ruhunu,
  Ocaq ruhunu.
Asfaltlar gizlədər torpağı məndən,
asfaltlar 
52
doğa qoxumaz,
asfaltlar izimi saxlamaz, 
(şəhərdə quşlar da doğru oxumaz.)
Şəhərlər sirrimi saxlamaz.
Öyüm yeddinci qatda-
«öyüm» deyib öyünməyim,
yataqxananın dar odası.
Anam 
ata evimizi qəsd edib deyir:
«a bala, o Əli meydanını buraxıb,
gəlib, 
bu «spişka qutusu»na niyə giribsən?»
...cavab yoxdu, 
mən də sual edirəm.—
Deyirəm, dərdin alım, ay ciji,
Əlidən qabaq meydan yoxuydumu?
 08.04.05,
BAKI
53
  * * * 
Sən qızsanmı bilmirəm, 
gəlinsənmi bilmirəm,
ağ qadın.
Məni sevərsən bilmirəm,
ya sevməzsən bilmirəm,
ağ qadın.
Mənə gələrsən bilmirəm,
yox, gəlməzsən—bilmirəm,
ağ qadın.
Ağ qadın,
gəlinsənsə bildirmə,
qızsansa heç bildirmə,
sevməzsənsə dindirmə,
sevərsən heç dindirmə...
bir sual qal, ağ qadın,
elə ağ qal, ağ qadın.
Qoy, bu kirlənən dünya
sən boydasa ağ qalsın.
BAKI, 07-09 haziran, 06
54
   * * *
dindən qurtulmaq istədim
baxdım yeni din yaranır
əxlaqın əlindən çəkdim yaxamı
əxlaq buraxmadı qara çuxamı
anamdan qopdum üç on il qabaq
atamdan doqquz ay ondan irəli
amma qopa bilmədim –
bu dünyaya gəldim-gələli
hər gün bir az daha yaxınlaşdım 
bəlkə onlara
sabah oğlum məndən qopmaq istəsə
qopa bilməz
bütün cizgiləri ələ verir zalımı
hərdən mən də qopmaq istərəm ondan
amma 
bir başında atam duran yolu
ötə yandan o kəsir
hər gün mənə tələsir
qadından qopmaq istədim
baxdım bir can var ikimizi paylaşan
özümdən uzaqlaşmaq istədim
sözümdən uzaqlaşmaq istədim
uzaqlar nə yaxınmış qardaş
qardaş səndən uzaqlaşmaq istədim
uzaqlar qardaşım olmadı
55
dostum 
qopmaq istədim səndən
dostluqdan qopa bilmədim
dünyadan qopmaq istədim
hər uçağa minəndə
bəlkə 
bir də heç yerə qonmaya deyə 
xəyal eylədim
amma ağlımdan çıxa bilmədim—
bilirəm 
uçaqlar qonmağa yer tapmasa da
çırpılmağa yer tapır
(həmişə belədi
ölməyə vaxt çatmayanda 
VAXT özü ÖLÜMə çatır).
                                    06.06.06, BAKI ş.
56
TURAN SÖYLƏMƏLƏRİ
57
* * *
Boz çöllərdə,
Boz göylərin altında,
Boz üzlü silahı
Soyuqdan bozarmış-bərkimiş suratına 
    qaldırıb
Düşmən gözünü bozartmaqçün dayanan
                                                boz oğlan,
eşidirmisən, 
içindəki boz qurd ulartısını,
eşidirmisən?!.
TOVUZ, 1997
58
* * * 
Torpaq
ağır gündə bayraq tutmuş,
alnı dərddən qırış-qırış
qat kəsmiş
kişilərin
yerişindən dincələr
qarış-qarış.
Torpağı
hər yerdə şəhid məzarıyla
möhürlənmiş
millətin
bayrağı əbədidir...
59
* * * 
...Mən
daşları çiçəklərdən az sevmədim,
Daşlar bu dünyada,
bəlkə də, ən gözəl yaddaşdı—
GÜL-TƏKİN misalı.
Daşlar vətənə qardaşdı-
VƏTƏNDAŞ timsalı.
2001
60
* * * 
Yovşan qoxlamırıq,
       ata minmirik
Ölsək örtərlərmi ala
               bilmirik.
And içəndə
üz tutmuruq bayrağa,
üz tutmuruq Göyə, Aya, növrağa,
Qulaq da yadlaşıb qurdun səsinə
Sonra da deyirlər,
                    sənin dərdin nə?
mart, 2002
61
  * * * 
Altaylardan qopan atlar
getdiyi göy yoluydu.
Altaylarda doğan Aylar,
biz çıxanda doluydu.
Altaylardan qopan atı
daha kimsə minmədi,
Altaylardan qopan atlar,
ağ köpüklü dənizlərə
çatmayınca dinmədi.
Biz çıxanda Ay doluydu,
Biz getdikcə Ay Yolu,
ayağımız üzəngidə əyildi,
Yay-oxumuz qırılanda,
Ay göylərdə bir yay kimi gərildi.
Biz çıxanda Ay doluydu,
çıxdıq oldu Aypara.
Ay Altayda dolunaydı,
Avropada Aypara.
Altaylardan qopan atı,
bir də, bir də minərmi olam?!.
Altaylardan qopan atın
ağ köpüklü dənizədək
dinmədiyni görərmi olam?!.
Altaylardan qopan atlar
Avropanı nə vaxt adlar?!.
62
BAKI ş., 2006
63
QARABAĞ
dağların uca olmasa
düzlərin necə olmasa
dərələrin irmaq-irmaq
buludların yumaq-yumaq
  axmasa
ceyranların-cüyürlərin 
adam kimi baxmasa
nə dəyişər?
Mən sənin özünü sevirəm
sən mənim Qarabağımsan
sən mənim qara bağımsan
sən mənim qaram 
  ağımsan
sən özündən böyüksən
sən sözümdən böyüksən
(sözdən qabaq səsimsən)
Qarabağ!
Qarabağ
 sən mənim alın yazım
mən bir barmaq qələmlə
ağ kağıza nə yazım?
Bircə onu bilirəm
sənə qayıtmayınca
boyum balaca
64
çiynim əyri
dilim gödək
gözüm kölgəli–
qısası
şikəst olacam
bu isə həyat deyil
sabah 
Tanrı deməzmi
ya insan
mən səni belə ha yaratmamışdım...
10.06.06,
BAKI 
65
ÇADIR ŞƏHƏRCİYİNDƏ
sevinclər qaçaq düşüb,
dərd-qəmlər oylaq salıb
çadır şəhərciyində
iyirminci yüzildə
bu yığval bizə düşüb
bu yığval bizə düşüb –
hər səkkiz candan biri
özünə kümə qurub
çadır şəhərciyində
gülüş üzlərdə donub
baxdım canım uçundu...
dilim-ağzım qurudu
çadır şəhərciyində
uşaqlar qocalaşıb
qocalar uşaqlaşıb
ümidlər uzaqlaşıb
çadır şəhərciyində
ümidlər uzaqlaşıb
dəyərlər ucuzlaşıb
göz gördüm duz bağlayıb
çadır şəhərciyində
adında şəhərcikdi
bura heç kənd də deyil
...
adam hər gün çərləyir
66
çadır şəhərciyində
67
bu gün belə qalammaz
ömür belə dolanmaz
hər yandan bura yol var
burdan bircə yol çıxar
Tanrım, keçmişim qalsın
çadır şəhərciyində
Azərbaycan,
haziran, 2006
68
TƏBRİZ 
TƏBRİZ 
TƏBRİZ
(haray şeirləri)
69
CAN, AY TƏBRİZ
Səni yenə döyürlər,
mənim səsim çıxmayır,
səni söyür-söyürlər,
mənim əlim qalxmayır,
can, ay Təbriz.
Qarabağda əsirəm,
Bakıda pul kəsirəm,
sən orda can verirsən, 
mən burda kef gəzirəm,
can, ay Təbriz.
Oğluma Təbriz dedim,
boş-boşuna öyündüm,
gülməliykən ağladım,
ağlamalıykən güldüm,
can, ay Təbriz.
Tehranlara inandıq,
Ağ Evi doğru sandıq,
Moskvaya aldandıq,
bircə səni anmadıq,
can, ay Təbriz.
Yüz il həsrətin çəkdik,
gəldik alverə gəldik.
Bilmirəm nə ibnəyik,
can, ay Təbriz.
Adımı duy, 
üzüm görmə,
70
öncə gor görsün, sən görmə,
71
yalan-yalan sözüm görmə,
can, ay Təbriz.
Sən fars libaslı, ya mən -
mən gah urusam, gah yəmən,
ingilisəm-mingilisəm,
bircə sən deyiləm, bir sən, 
can, ay Təbriz.
Boğazından asılırsan,
sürüyürlər  yıxılırsan,
yenə, yenə də qalxırsan,
bizi də arxa sanırsan,
bizi də adam sanırsan,
can, ay Təbriz.
Bakı, Ankara hardadı,
bilmirlər Təbriz dardadı?
bilmirlər Təbriz hardadı,
can, ay Təbriz.
Kərkükə gün ağladılar,
itirdilər bağladılar,
sənə də qəm saxladılar,
can, ay Təbriz.
...Zülmət bitər, dan görünər,
neçə Səttərxan görünər,
üfüqlər al qan görünər,
qan, ay Təbriz!
can, ay Təbriz. 
72
TƏBRİZ
«Savalanda yatan igid» qalxdımı,
«Ceyranların Təbriz deyib» qaçdımı,
uca Tanrım sənə bir yol açdımı,
Təbriz!?.
Mən sənə sual verirəm,
sən heç mənə sual vermə,
mən sənə nə cavab verim?
dilim gödəkdi dinmirəm,
Təbriz.
Yüzillərdi ƏRKin vardı,
yüzillərə ərkin vardı,
tarixlərdə görkün vardı,
Təbriz.
Məhərrəmlərdə döyündün,
qara libasa büründün,
mərsiyələrlə böyüdün,
ha söndürdülər sönmədin,
Təbriz.
Fars dili, ərəbin dini,
şükür səni bitirmədi.
Sənsiz İran görünməzdi,
Təbriz.
İrəvan ta bizim deyil,
Şuşa dumandan görünmür
bəlkə sən qırdın tilsimi,
Təbriz.
73
Ta ağlımı itirirəm,
nə gəldi onu deyirəm
qayda-qanunu neynirəm,
Təbriz.
Gör mən nə arsız adamam,
oturub şeir yazıram,
düşməninə heç olmasa,
götürüb bir daş atmıram,
Təbriz.
Təbriz!
BAKI ş.,
08-09.06.2006
74
İLK QƏLƏM ÖRNƏKLƏRİ
75
SƏNİN MƏKTUBLARIN
Sənin məktubların qəmli hekayət,
Məni düşündürər, duyğulandırar.
Sənin məktubların edər cinayət,
Sevinci, gülüşü, yolu dandırar.
Sənin məktubların durna qatarı,
Hələ çox qalıbdı mənzil başına...
Sənin məktubların ömrüm artırdı,
Cəfalar gəlsə də mənim başıma.
Sənin məktubların sənin özünsən,
Qəlbin varaq-varaq köçüb onlara.
Məktubun oxunur, göz önündəsən,
Sənin o gül çöhrən çöküb onlara.
TOVUZ, 
Qoşa kəndi
76
«YEDDİ BULAQ» ÇAYI
de, görüm, hayandan-hara gedirsən,
bu uzun yollarda haran ağrıdı?
zirvədən enəndə haray edirsən,
yolun daralanda saçın ağardı.
hökmünlə yol keçib, düzənlər aşdın,
torpağa sudan da od ələndi ki!?.
buludlar ağladı, sən coşub daşdın,
ürəyin eşqindən alovlandı ki!?.
hər səhər nə qədər yuxu eşidib,
yuxulu-yuxulu keçib gedərsən.
gördüyüm yuxunu çoxu eşidib, 
mənə də bir ümid verib gedərsən...
TOVUZ, 
Qoşa kəndi
77
* * *
Bilməm, nədi ürəyin, qız,
o dağdımı, o daşdımı?
Söylə, nədi diləyin, qız,
nifrət sevgini aşdımı?
Külüngümü – söz mülkümü,
Fərhad kimi alıb ələ,
bir su arxı çəkəcəyəm,
ürəyindən 
             ürəyimə.
1991, BAKI
78
* * * 
Damarlarım donubdu,
ürəyim də sozalır.
Könlümdə arzu qalmaz,
ömrüm-günüm azalır.
...
Keçmişim qəm, günüm qəm,
bu, nə həyat, nə gündür?
Ürək boşalmaq istər,
ağlamalı günümdür.
BAKI
79
     GƏLƏN BƏLALARA QOLLARIM AÇIQ
18 yaşlı şəhid Zaur Nadir oğlu 
üçün deyilmiş şeir
Yığvalımız haqdan gəlib, əyandı,
nə bağlayar, nə də açar bir oğul.
Sən də alqış etmə mənə, ay anam,
söz almaz göy üzü,
sən, ey üzü nur.
Dili sözlü bir sevdalı qız da var,
gözlərinin dadı, tamı duz kimi
Bu dünyada atəş də var, buz da var,
od ürəyni de, saxlasın buz kimi.
...
Nə yaşadım, nə gün gördüm—
                                          ömürdü,
haqqın dərgahına yollarım açıq!
Bu da ki, dünyada bir gör-götürdü:
gələn  bəlalara qollarım  açıq...
      
 BAKI
80
YAĞDI  YAĞIŞ
Yağdı yağış dedim cahan yuyundu,
yer də, göy də, ürəyim də tər-təmiz.
Boy atdı sinəmdə bir höyüş arzu,
göylər fərman verdi, kağız-qələmsiz.
Yağdı yağış—buludların axırı,
açılıbdı çən-çiskinin paxırı,
Göz yaşımı, gözəmi yaş axırdı?
Yağış də sevgi tək gələr vədəsiz.
Bu yağışlar bir günahı yuyarmı,
hardan ola məndə elə baxt hanı?..
Allah xoşbəxt yaradıbdı dünyanı,
neyləyərdi bu yağışsız, bu səssiz?!.
81
      * * *
İlahi, neçə yol keçir,
bu torpağın sinəsindən?
adamlar neçə yol keçir,
bu torpağın sinəsindən?
Yol çəkməyi savab bildik,
günahlara cavab bildik,
neçə işə rəvac verdik,
bu torpağın sinəsindən.
Yollar torpağın damarı,
mən də onun artıq qanı...
yeridim dünyaya sarı,
bu torpağın sinəsindən. 
TOVUZ, 
Qoşa k.
82
KASIB BALASI
(Varlı evinə gəlin köçən kasıb qızına)
Ay, ata evində bir gün görməyən,
elçi gedən kimi yüyürüb gələn,
olmaz burda sənə xoş üz göstərən, 
qurumamış əllərinin hənası,
gəl, gedək mənimlə, kasıb balası.
Bu gün toy günüdür, 
                                 təzə gəlinə,
həsəd çəkən də var, söz düzəni də,
bir «mübarək» sözü gəlmir dilimə,
sən xoşbəxt olası gözəlsən axı,
gəl, gedək mənimlə, kasıb balası.
Gəlini gəldiyin bu varlı evin
bütün divarından sənə dərd enir.
Nə yaxşısını gör, nə pis söz eşit,
dili sözlü qalsın bəyin anası,
gəl, gedək mənimlə, kasıb balası.
Bayaq toğlu kəsən bıçağı gördüm,
Allahdan kəsilib ağzı dik düşüb,
yeni qurbanı var bu toy gününün,
keçməsin başımdan ölüm havası,
gəl, gedək mənimlə, kasıb balası.
Kasıb balaları ürəkli olur,
niyə çəkinirsən, içinə hopub?
Keçib gözlərimdə, özünü ovut,
qoy olsun gözlərim bir qız qalası,
83
gəl, gedək mənimlə, kasıb balası.
84
Mənim də o qədər günahlarım var,
çiynimə yazılan savab iş olar –
qurtarsa məni bu «günah» qurtarar,
qurtarsa məni bu savab qurtarar,
gəl, gedək mənimlə, kasıb balası,
gəl, gedək mənimlə, kasıb balası. 
85
KİTABA SON ANDA
GƏLƏN ŞEİRLƏR
86
  *** 
nə ataya oğuluq,
nə oğula atayıq...
nə oğulu atarıq,
nə bir də doğularıq...
atamızdan olmuşuq,
atamız olmamışıq.
atamız, dan-olmuşuq-
atamız, olmamışıq.
...bilirəm, ölüm gələr,
demə «mən ölüm»
gələr,
bir daha Olum gəlməz,
gəlsə də Ölüm gələr!..
      MASALLI,
   Ninalov kəndi,
      avqust-2007
87
* * * 
Atamızdan olmuşuq, 
atamızdan olmuşuq.
Atamız, dan olmuşuq,
«axşam» ola bilmərik.
Biz söz ilə böyüdük,
biz Söz ilə böyüdük.
Bir söz ilə, böyüdük,
axşam ola? – bilmərik.
Sufi varmı, hələ bə?
çevrilərik xələfə...
Tale atıb Hələbə,
ax, Şam olar, bilmərik...
MASALLI, 
Ninalov,  2007
88
*** 
Hər duyğumuz bir durğuya bağlıdı,
bir «nida»dı, bir «sual»dı, bir «nöqtə».
Söz dildədi—
         nə dil, ağız bağlıdı,
dinən dinmir—
hey su aldı... Bir nöqtə!
...Bir hava çal, yar, yaramı, yar, aşıq,
yarasıdı hər aşiqə yaraşıq!
Küsüb gedib, nə zamandı, yar, aşıq,
gözlərimdən hey su aldı bir nöqtə.
...Fikirlərim bir batmandı axşamlar,
ürək sızlar: ax, pərvanə, ax, şamlar...
Qara günlər  ağ ömürdə axşamlar,
baxarsan ki, min sualdı bir nöqtə.
MASALLI, Ninalov,
 qırxüyək-2007
89
* * *  
...Deyirsən ki, mənli günün sualdı,
deyirsən ki, «...yəmin» mənəm, 
    «bəlkə»-siz».
Sənin eşqin gözlərimdən su aldı,
baxammıram sənə doğru «bəlkə»siz...
...Sən evlisən, «günah» deyir, yasa, din.
Bizə görə ölmə, sevgi, yaşa, din!
...Sevgisizdin, nigahlıydın—yaşadın,
indi isə sevgi gəlib—bəlgəsiz...
...Yola çıxdıq, yol hayana çıxacaq!?.
Qafada «din», qəlbdə «sevgi»—
«çıxacaq»...
El ağzından bircə kəlmə çıxacaq:
dindən əvvəl doğulaydız bəlkə, siz!..
11.09.2007,
MASALLI, Ninalov
90
* * * 
(Sən evlisən...)
Dindən əvvəl sevgi özü din idi,
onda aşiq yardı, onda yar aşiq.
Əvvəl sözün susma idi, din idi,
indi isə susmaq olub yaraşıq.
Zaman keçdi, dedik son söz dinindi,
eşq yolunu kəsib durub din indi.
Ağılda din, ürəkdə eşq! Din indi,
bir addım at, bu sərhəddi yar, aşiq!
Əkbər, deyir, odur bitməz qeylü-qal,
dilimdə «get», ürəyimdə «qal» ki, «qal»...
Qəlb–fərmandar, mən–icraçı, qərar–qal!
nə deyirsən, həmdəm aşıq, yar, aşıq!?.
21.09.2007,
MASALLI, Ninalov
91
* * * 
Kirpiyimlə ötürmüşdüm mən odu,
onu gördüm, yenə qəlbim odlandı.
Yanan görüb, gülüb, deyib, bu odu!
ona deyin, bir eşq adlı oddandı.
Ta onu sev, sevməyirəm, sev, gidi...
mən sevdiyim qəlbimdəki sevgidi...
Kimdə qaldı, kimə qaldı sevgi, di?!.
sinəmdəki ürək deyil—oddandı.
Mən odlandım, o nə susdu, nə dindi,
ürəksizlik, sevgisizlik nə dindi?!.
Deyir, sevgi nə dinsizlik, nə dindi,
odlanmayan ürəkləri od dandı...
24-25.09.2007,
MASALLI, Ninalov
92
* * * 
(yurd itirmiş analara bağışladım)
Bir oğul istərəm Özqan adında,
kimliyi görsənə Öz, Qan, Ad-ında,
Qaytara büsbütün Qarabağını,
uça öz göyündə, öz qanadında.
Qanadını gərə gəzə göyləri,
Göyçəni, Dərbəndi görə gözləri,
aça bayrağımın qara bağını,
öpə yaşılları, alı, göyləri. 
...Dağlarım dərdini qara deyirlər,
niyə ağı dərdə  «qara» deyirlər?!.
Həm qoru, həm də ək, Qara, bağını,
bizlərdə böyüyə Qara deyirlər.
Bir oğul de, Qara Özqan adında,
kimliyi görsənə Öz, Qan, Ad-ında,
Qaytara Təbrizi, Qarabağını,
uça öz göyündə, öz qanadında.
30.09.2007,
MASALLI, Ninalov
93
* * * 
Göy üzündə dövran Aya keçibdi,
köhnə dərdlər təzə aya keçibdi,
Elə bil qələmə ayə keçibdi,
gözümü kağızdan ayırammıram.
Bir olub iki can—bir doğulmuşuq,
«sıfır» –
«ölüm» demək, 
  «bir» – 
«doğulmuşuq»!
Elə bil anadan bir doğulmuşuq,
özümü kağızdan ayırammıram.
...Mən «ölüm» yerinə, 
 «özüm» yazmışam,
çölümə qış demə, özüm yazmışam,
Baxma ki, indicə özüm yazmışam,
sözümü kağızdan ayırammıram.
...
30.09.2007, 
MASALLI, Ninalov
94
* * * 
Yol yaranıb ən ilk öncə, ya yolçu,
ən sonuncu yolçu kimdi görəsən?
Yolçuluqda ölər olsam, ya yolçu,
«yol sağ olsun, olan işdi» deyərsən.
Ölər olsam... tabutumu qaldırar,
qardaşım Zülfüqar, əzizim Yolçu.
Ləngidərlər, «bəlkə...» deyə, nə çıxar? 
ləngitmə ölünü, mən ölüm, Yolçu.
Deyir, yolda yoxuş yoxsa, yol deyil,
gedən ruhdu, qılça deyil, qol deyil.
Ürəyim soldadı, yolum sol deyil,
ürəyim yoldadı, ürəyim yolçu...
(Yol yaranıb görən, öncə, ya yolçu,
yol dəyişər, de, ən sonda, ya yolçu?
Yolçuluq da qutsal işdi, ya yolçu,
nə xoşbəxtdi ölən kişi deyərsən.)
BAKI-MASALLI, 
sentyabr-oktyabr, 2007
95
* * *
Tanrı yazıb, ömrümüz bir cümlədi,
hər cümlənin yanında bir nöqtə var.
Şah işarə nə  «sual», nə «nida»dı,
hərəsinin qanında bir nöqtə var.
...Söz bitən gün qələmlər yas saxlayır,
təqvimlər də Sözsüz bir gün saxlamır.
Sözü bəlkə tutub, bax, o saxlayır,
gahında üç, gahında bir nöqtə var.
Qələm yenə yaxşı sözçün sarsıdı –
inam yoxsa nəfs yenər əxlaqı!
...İşarələr baxışlar tək canlıdı,
bir nöqtə «yox» deyər, o bir nöqtə «var».
09.09.2007, 
MASALLI, Ninalov
96
* * *
 
Nilalovlu el ağsaqqalı İli kişiyə
 (İltifat Ağayevə) ünvanlanıb
Bir imanlı kişi gördüm, ay ellər,
yola salıb ayı, günü, ili, hey...
Dağ döşündə qərar tutub, ömr edər,
obası Nilalov, adı İli, hey...
Öy qonaqlı, süfrə açıq, üzü ağ, 
saqqalı ağ, qəlbi təmiz, ruhu sağ.
Yetmiş ildi vicdan qalıb ağbaağ,
nə eyləyib qulağı hey, dili hey!?.
Nə Məşhədə, nə də Haca yol yorub, 
könüllərdə yuva salıb, öy qurub,
O qədər ki, kömək edib, əl tutub,
öləndə də diri qalar əli, hey!..
öləndə də əli qalar diri, hey!..
MASALLI, Ninalov,
11.09.2007 
97
QALIR
İki daşın arasında bir ocaq,
«iki daşın arasında» bir ömür...
Ocaq yanır, ocaq sönür, köz qalır,
Ata gedir, Oğul gəlir, Öz  qalır.
İllərimiz yana-yana kül olur,
yanmasaq da derlər başa kül olur...
Övlad olur—fağır olur, kür olur,
dilimizdə «niyə» qalır, «döz» qalır.
...Bunlar hamsı həmi sözdu, həm həyat, 
nəyə lazım yanmaz ocaq, kəm həyat!?.
Yana-yana hərlənirik, nəhayət,
İlham gəlir, Qələm yazır, Söz qalır...
13.09.2007,
MASALLI,Ninalov
98
HARDA İSƏ YALAN VAR
burda ocaq qalanıb,
demək burda olan var.
burda ocaq qalanıb,
harda isə donan var.
burda ocaq gur yanır,
oda könül verən var. 
burda ocaq gur yanır,
harda isə sönən var.
burda ocaq köz verir,
demək fikrə dalan var...
burda ocaq köz verir,
harda isə yalan var...
15.09.2007, 
MASALLI, Nilalov
99
GƏLMƏYİB
Bu gecəni dirigözlü açmışam,
gecə keçib, səhər hələ gəlməyib.
Qulaq duyub, gözüm görüb, qaçmışam,
gözlədiyim gələ-gələ gəlməyib.
Harda başlar, harda bitər bir ömür?!
bir ömürdə bəzən bitməz bir ömür...
Bir qələmdi, bir ağ dəftər, bir ömür:
bu yığvaldı, elə-belə gəlməyib.
...Dünən susdum, bu gün öldüm, 
ya sabah?
«bu gün» yoxdu, «dünən» deynən, 
ya «sabah»...
Aylarımdan bayram itib, yasa bax...
nə qaydadı: gedən ələ gəlməyib!?.
Bu gecəni dirigözlü açmışam,
gecə keçib, səhər hələ gəlməyib.
Məndən başqa bilən yoxdu, İlahi,
bir də göndər, bəlkə gələ. Gəlməyib.
 09.09.2007,
 MASALLI, Nilalov
100
* * *
qoca olmaq istəyirəm
alınmır,
cocuq olmaq istəyirəm
olunmur,
harda isə bir cocuq da,
harda isə bir qoca
cavan olmaq isətyir,
alınmır ki, alınmır.
yazılmamış qaydadı bu:
ölüm yoxsa
ömrün heç bir odasında qalınmır.
ölüm yoxsa olumların ötəsinə varılmır.
olumların ötəsində ölüm var.
ölümlərin ötəsində olum var.
15.09.2007, 
MASALLI, Nilalov
101
* * * 
Ürəyimin yaddaşı var,
ürəyimin yad daşı var,
ürəyim hey atlanar—
ürəyim elə atlanar,
yada düşər Altaylar.
bəlkə də burda-
Xəzər qıyısında 
mənim ürəyim atlanmasa,
Altaylar yada düşməzdi.
Altaylar yada düşməsə,
qədəri yada düşərdi.
Bəlkə də ürəyim atlanmasa, 
at bizi danacaqdı.
...Bir gün bir qoşun ürəyin 
yel qanadlı atlar ilə atlanıb 
uzaq Altaya uçduğunu görsəm
 ürəklənərəm!..
Ürəyimin qan adı var,
ürəyimin qanadı var.
16.09.2007, BAKI
102
 
ORAZ YAĞMUR
Türkmənin bir şairi var,
onun adı Oraz Yağmur.
Kirpikləriylə götürüb,
odu, odu Oraz Yağmur.
Adı Yağmur, qəlbi Günəş,
bir işin var ona gənəş.
Millət üçün ən yaxşı iş
görən odu—Oraz Yağmur. 
Turan deyib
 gəzər-gəzər,
bir üz səhra, bir üz Xəzər. 
Bağlayıbdı neçə əsər,
bir ustaddı Oraz Yağmur.
Sözləri gəzər dillərdə.
yetən yeri bəyənməz də,
gəzib-gəzib könüllərdə
yuva qurdu Oraz Yağmur.
BAKI - MASALLI,
qırxüyək, 2007
103
* * * 
Ömür keçdi cəbrdə,
böyümərik qəbirdə,
Doğulmarıq nə bir də,
nə bir də yaşamarıq.
Yaşamarıq - ölmərik,
ölüm də az alar–bir...
Az danış, az, ey fələk,
ölülər dil açar, dil...
Dil açmazlar ölülər,
amma ruhlar diridi.
Olum-ölüm arası
bir imtahan yeridi.
21.09.2007,
MASALLI, Ninalov
104
   BU AXŞAM
 DAĞLARA YAĞIŞ YAĞACAQ
Buludları saçaq atdı dənizə,
bu axşam dağlara yağış yağacaq.
Nə dua eyləsən yetər mənzilə,
Tanrı qapılarnı geniş açacaq.
Bu axşam, bu axşam yağış yağacaq,
insanlar qaçacaq öylərə doğru.
Bir dəli köksünü açıb qaçacaq,
qaçacaq əlləri göylərə doğru.
Köç axar, köç axar öylərə sarı,
vəhşilik, gözəllik qalar dağlara.
Gedən də Tanrı der, gələn də Tanrı,
bir dəli yolunu salar dağlara.
Bu axşam Talışa yağış yağacaq,
buludlar, buludlar yatıb dənizə.
Tanrı qapılarnı geniş açacaq,
murazam, murazım bir ağ bənizə...
22-23.09.2007, 
MASALLI, Ninalov 
105
  
SƏSLƏR
Sən sağa gedərsən sol səni səslər, 
yatmağa gedərsən yol səni səslər,
hər səsi çevirib söz etmək olmur,
qəlb kədəri gəzər, dil qəmi səslər.
Eyni yerdən gələr, başqadı adı,
başqadı səs dadı, başqa söz dadı,
səslərin gözəli qara sazdadı,
Kərəmi çağırar, Dilqəmi səslər.
Deyir, söz ölməyir, deyir, səs ölmür.
Bəs öləndən sonra nə üçün gəlmir?
Gəlməyinə gəlir, 
         eşidilməyir,
yoxsa keçəmməyir kəfəni səslər?!.
04.10.2007, 
MASALLI
106
* * * 
Mətləb Ağaya ad etdim
Şairlər yanar-qovuşar:
yandı şam, yandı pərvanə...
Sübh ölər, axşam qayıdar,
şamlar, dörd yanı pərvanə.
Görərlər sevgi azalıb,
dönərlər, min söz dolaşıb,
Qiyamətə lap az qalıb,
düzdürmü yəni, pərvanə?
Olan olur
Keçən keçdi,
qara sevdalar gerçəkdi...
Yenə qanadı ilişdi,
yandırdı pər-va-nə-ni şam,
yandırdı şamı pərvanə...
04.10.2007, 
MASALLI
107
* * * 
Gün səhər olmamış hələ,
pərvanə ölməmiş hələ,
el-oba durmamış hələ,
qoy gedim, 
bir yolluq gedim.
Gəlmişdim Ayla, o getdi,
gəldiyim Ay yolu itdi,
olan-oldu, keçən-keçdi,
eh! nə olar-olluq, gedim.
...Gələrəm, həsrətlər bitər,
...Gedərəm, gecələr bitər.
Bir qərar ver, di, bir təhər,
lap çiçək tək solluq, gedim.
Gedirəm, bilmirəm, necə,
dil deyir, qəlb getmir elə,
ay aman, bitdi ki, gecə!
Yola sal bir qolluq, gedim,
bu səfər bir yolluq gedim...
108
* * * 
İllər gəlir yaş almağa,
kədər gəlir yaş almağa,
Niyə qoymur yaşamağa,
dünya bizdən nə istəyir?
Sevinc gəlir–gödək olur.
mələk gəlir–fələk olur.
Bizə nəynən örnək olur,
dünya bizdən nə istəyir?
Nə «gözlə», nə «döz»ü bilir,
nə istəyir – özü bilir...
Dedim... şeytan sözü bilir,
demədim... gör, nə istəmir?!.
04.10.2007, 
MASALLI
109
  * * * 
əllərimdə on barmaq
ayağımda on barmaq
əlim deyir əlvida 
ayağım getmir ancaq
dodaqlarımız pay umur
görüşəndə gözümüz
bilməm niyə yumulur
öpüşəndə, gözümüz
iki ürək bir vurur
bir can olur – görüşsək
ayrılırıq bölünür
iki olur bir ürək
görüşlər və ayrılıq!
bu qaydanı kim qoyub
neçə şəkil alacaq
ürək bir ömür boyu?!.
07.10.2007, MASALLI
110
* * * 
otuz iki diş qoruyur bir dili,
diş yeyib, dil deyib alır payını.
gah dişlərə düşdüm, düşdüm dilə gah,
yaşım ötdü dişlərimin sayını.
bir boydadı hamsı, şahı bilinmir,
bir-birinə dəyir ahı bilinmir.
baxma, bircə kəlmə deyib də dinmir.
diş görür hər sözün qeylü-qalını.
ucunda söz varsa yenmir dilimi,
ət yeyir, su içir, yemir dilimi,
haramdısa yemir bircə dilimi
itirmir, sağ olsun, haqqın sanını.
gözlərim nə çəkir, görmür bir ömür,
ürəyim nə deyir, bölmür bir ömür.
gətirmir o, nolsun, nolsun ki, görmür,
diş bilir bu canın bütün halını.
2007,
  MASALLI, Ninalov
111
VAR OLSUN
Dost adını barındıran,
uca ürəklər var olsun.
Haq işinə arxa duran,
qoca kürəklər var olsun.
Üzü Tanrı sarı olan,
uçan diləklər var olsun.
Eşq yolunda dağa külüng
çalan biləklər var olsun.
Çəkib yurd ətri gətirən 
necə küləklər var olsun.
Sağ çiynimə savab yazan,
incə mələklər var olsun!
18.10.2007, BAKI
112
* * * 
bu dünyada bir gözəl var,
topuqları öpüləsi.
saçlarının yerə düşən
qopuqları öpüləsi.
bu dünyada bir gözəl var,
dizi, dizi yeyiləsi.
aşkar-aşkar heyran olub,
gizli-gizli yeyiləsi.
bu dünyada bir gözəl var,
dilimin ucunda adı.
o xəyallar qızını mən,
hər gün sevdim, hər gün aldım.
BAKI
113
* * * 
...yenə bir gün yerinə
yaşanacaq bir əsr
gözüm alacalandı
külək nə rəngdə əsir
görər gözüm görməyir
yerimir qaçan qıçım
yenə bir kişi könlü
qadın qəlbinə əsir...
08.10.07.
114
COCUQ ŞEİRLƏRİ
115
AY VƏ AYXAN 
Altı aylıq ağ Ayxan
axşam-axşam ağladı.
Ay anşırdı avazını Ayxanın
aynabəndi aralayıb aradı:
-ay Ayxan, Ay Ayxan,
ağrın alım, ağrını.
Ayxan Aya ağız açdı,
Ay ayıtdı: «ay, ay... Ay  Ayxan,
Aydan arı, ay Ayxan,
ağdan arı, ağ Ayxan,
ağlama!»
Arslan Ayxan anrı atıb ağzını
anasını axtardı
Ay allanıb asdı açıq alnını
ağır-ağır ayrı-ayrı aynaları aradı,
ayrı-ayrı aynalardan asıldı.
amma, ancaq
Ayxanını atmadı: 
Ayparaya, Ayparaya ayrıldı.
Ayxan anasından ayrılanda 
Ay artıq Ayparaydı—
ayparası aləmin, ayparası Ayxanın
...Ayxan Ayparasını alıb 
alnına atdı...
açıq alnı Ayparalı Ayxan adını aldı!
116
AYXANIN SUALLARI
Ata, niyə buludlar,
bulud kimi enməyir,
yağış olub  ələnir?!
Övlad, bulud torpağa
bulud kimi düşsəydi,
gözümüz yol görməzdi.
Ata, ata, ay ata,
söylə, olarki, əlim
gedə Aya toxuna?!
balam, Ayın, ulduzun,
səninlədir ağ nuru,
onlar sənə vurğundur.
Atam, atam, ay atam,
görən çıxmaz ki, xətam
dəniz üstə də qaçam?!
                    Oğul, bir bax,  dənizə,
hey can atır sahilə,
gələ burda dincələ.
Eh, ata, yox, olmadı,
(Harda qaldı öycüyüm)
dükana gedək görüm,
kitab-dəftər istərəm,
suallarıma özcüyüm,
cavab tapmaq istərəm.
117
02.10.2007,
TURALIN TUTANAĞI
Tural
Tütün tüstülətmir
Tüstü tutmayıb tənini,
Təzətərdi.
Tərsdi-tərslə:
Təpəgözü tutsa təpər tozanağa.
Təmizdi, tər təblidi:
Tapdığını təkcə təpməz, tənləyər,
Tapdığına tamahsınmaz
Tapmadığna tamarzımaz.
Təmiz türkdü,
Turanlıdı, Tovuzludu, törəlidi.
Teyləndisə Tanrıdağda taparsınız.
Turanələr, Təranələr,
Tərsliyini tutdurmayın Turalın
Tutdursanız tasalanıb tərsalardan—
Tatyanadan, Tamaradan tutar—
Tutquludu.
Toya tələsir.
16.09.2007,
BAKI
118
ƏR ƏSGƏR        
...Əsgər
ən əsvəl əsəridi Əkbərin
ən əziz əsəridi əzəlki əsrin.
Əsgərlə ələmlər əridi.
Əsgərim ərdəmlidi:
Əlləridi Ərdəbildə, Ərkqalada.
Ərarslandı, əyilməzdi.
Əsgərim!
Əzəlim!
Əzbərim!
Əlaçı Əsgər!
Əlaçıq Əsgər!
Ər Əsgər,
Əziz Əsgər
Əsgər ƏSGƏR!
BAKI-MASALLI,
 qırxüyək-2007
119
 
DEYİMLƏR
120
***
Yollar qurtarmayır, yollar dəyişir.
***
Mən yol getmirəm, 
yolları  ayağıma yığıram.
***
Tez getdim arxamca gəldilər, 
gec getdim qarşımdan...
*** 
Bir var, gözünə yol düşə,
bir də var, yol gözündən düşə.
***
Çay da insan kimidir, 
yolu daralanda saçı ağarır...
***
Buludlar ağlayanda coşub-daşan çay! 
Mən elə bilirdim ən böyük eşq 
insan qəlbində olur...
*** 
Qürbətə gedən qatarla doğma şəhərin 
vağzalından uzaqlaşmağa nə var!?. 
Təki arxanca bir ağ əl yelləyənin və
 beş damcı göz yaşı tökənin ola...
***
Gözlərimdə dəfn etdiyim,
 qırmızı qərənfilli, ağ kəfənli həsrətim!
 Gözlərim saralmır daha...
121
122
***
Bu gün qəlbimə toxunan Qız, 
Sabah da qəbrimə toxunacaqsan.
***
Bu gözün, 
bu sözün, 
bu da ki, özün!
Səndən deyilənlər səndən düz oldu...
***
Hər basabasdan sonra paltarımızın 
düymələrini yoxlayırıq, abrımızın isə 
qırılmamış düyməsi qalmadı...
***
Dünyada «məna» deyilən bir şey varsa,
o da kasıb daxmasından eşidilən 
qəmli musiqi səsindədir.
***
Dəmir əlləri daş ürəklər doğurdu!
***
Qələm sahibləri—ələm sahibləri...
***
Arzulara yetirməyən uzun saçı 
zindanlarda asılmağa yarayan, bacılar! 
Ayaqlarınız altında kətil də ola bilmədik...
***
Bircə  dənə arzum qalıb, Yaradan!
O qədər Dərd yükləmişik çiyninə,
İndən belə doğulacaq uşaqların 
ürəyini cüt elə...
1995, BAKI
123
ALDI, GÖRƏK NƏ DEDİ
124
Hamlet KAZIMOĞLU – BORÇALI
       (1970-2001)
ÇOX MÜBARƏK OLSUN
DEYİRƏM BU TOY
Çox sevimli dost-qardaşım, 
qardaş-dostum Əkbər bəyə
toy günü münasibəti ilə deyilmiş 
şeir
Siz, ey könül alıb, könül verənlər,
Çox mübarək olsun deyirəm bu toy.
Silkələyir məni bu gün ərənlər,
Qorqud dastanım da boylanır bir boy,
Çox mübarək olsun deyirəm bu toy.
Ellərə baharın müjdəsi yetir,
Qönçələr açılır, bülbüllər ötür,
Daha keçmiş olub ayrılıq bitir.
Ey vüsal! Hicranın gözlərini oy!
Çox mübarək olsun deyirəm bu toy.
Göydə ulduzları var, barışıqlı,
Gəlin ən gözəldi, bəy yaraşıqlı,
Sabahın yolları nurlu, işıqlı,
Gələcəyə gedir bu nəsil, bu soy,
Çox mübarək olsun deyirəm bu toy.
125
Gərək bu gün gülgün badələr içəm,
Ol sevdiklərimin qəlbindən keçəm,
Gözəllər içindən bir gözəl seçəm,
Kazımoğlundan da bu Söz qalsın qoy,
Çox mübarək olsun deyirəm bu toy,
Çox mübarək olsun deyirəm bu toy.
10.08.1995
GETSƏM BU ŞƏHƏRDƏN
GERİ DÖNMƏRƏM
                        
   Ə.Qoşalıya
Qollarım gücümdən ağrıyır mənim,
Bir həsrət içimdə çağlıyır mənim,
Bu şəhər baxtımı bağlıyır mənim,
Getsəm bu şəhərdən geri dönmərəm.
Neçə payız gəlir, neçə qış qalır,
Yaşımın üstündə neçə yaş qalır,
Hər gedən qatarda yerim boş qalır,
Getsəm bu şəhərdən geri dönmərəm.
...O qız yoxa çıxıb görüş yerindən,
Qayıtmaz bircə yol öpəm telindən,
Bir gün tuta bilib mən öz əlimdən, 
Getsəm bu şəhərdən geri dönmərəm.
Gözü bağlı oldum, bəzən də açıq, 
126
kimiyə xoş gəldim, kimiyə acıq,
Arxamca su atan tapılmayacaq,
Getsəm bu şəhərdən geri dönmərəm.
BAKI ş., 1996
Hafiz HACXALIL— DAĞ BORÇALI, 
İLMƏZLİ
* * *
Qaldıqca gözümün qan qusar ağı,
Düşməz dodağımdan bayatı, ağı,
Məni bu şəhərə kim atıb axı?!
Getsəm bu şəhərdən geri dönmərəm.
Günüm doğulandan göy idi, qardaş,
Görəsən günahım nə idi, qardaş!?
Bu şəhər qocalar evidi, qardaş,
Getsəm bu şəhərdən geri dönmərəm.
Yerini səhv sala, qış çiçəkləyə,
Bağrından su çıxa, daş çiçəkləyə,
Qala gözlərimdə yaş, çiçəkləyə,
Getsəm bu şəhərdən geri dönmərəm.
...O qıza söyləyin oyuna gəldik,
Özümüz həsrətin qoynuna gəldik.
Bəlkə körpəsinin toyuna gəldim.
Getsəm bu şəhərdən geri dönmərəm.
Kimiyə xoş gəlsin, kimiyə acıq,
Göylərin qucağı üzümə açıq...
127
Arxamca ağlayan tapılmayacaq,
Getsəm bu şəhərdən geri dönmərəm.
BAKI, 2006
128
* * * 
 
Yaşamaq çətindi, Əkbər Qoşalı,
Bu şair dostunun yamandı halı,
Tərsinə dolanır dünyanın valı,
Yenə ürəyimdə min-min yeni çat,
Gör, 
       məni 
               nə günə 
                            qoydu 
                                         bu həyat,
Gör, məni nə günə qoydu bu həyat...
                              2006, BAKI ş.
 TƏBRİZ
«...Qarabağda əsirəm,
Bakıda pul kəsirəm,
sən orda can verirsən,
mən burda kef gəzirəm,
can, ay Təbriz»
 Ə.Qoşalı
Əli yalın, çöhrəsi qan,
Alış belə, alış yan,
Dərdlər sənə alışqan,
Sən dərdlərə alışqan,
Təbrizim.
Bakıdan hay verən yox,
Bir ümid göndərən yox.
Burda ər yox, ərən yox,
129
Çoxdu boş-boş danışan,
Təbrizim.
At üstündə doğulduq,
Biz beləmi Türk olduq?
Aləmlərə görk olduq,
Mənəm bəxtlə barışan,
Təbrizim.
Əkbər dedi, 
              ...əsirəm,
Bakıda pul kəsirəm.
Mən yetiməm, yesirəm,
Yox halımı soruşan,
Təbrizim.
Ortaya vayın düşüb,
Bəxtinə oyun düşüb,
Dilimə düyün düşüb,
Can yara, hal pərişan,
Təbrizim.
Boğur şovinist səni,
Qorumadıq biz səni.
Ağlayır Hafiz səni,
Ruhlarımız qovuşar,
Təbrizim.
   BAKI, 
12.06.2006-cı il
130
Namiq HACIHEYDƏRLİ – SALYAN
* * * 
        «...Can, ay Təbriz»
    Ə.Qoşalı
Güneyə göz dikirsən,
gözdən qan-yaş tökirsən,
millət para hayında,
sən yurd dərdi çəkirsən,
can, ay Əkbər...
2006, haziran
     
QARDAŞ - QURDDAŞ DEMƏKDİR
qardaş—qurddaş deməkdir,
qardaş - qurddaşım Əkbər.
yurdum qədər sevdiyim,
uca yurddaşım Əkbər.
haq yolunu tapıb gəlib,
ruhumuza hopub gəlib.
Altaylardan qopub gəlib,
Oyadır yaddaşı Əkbər.
təmənna yox səsində,
yaratmaq həvəsində,
insanlıq zirvəsində,
131
qurub bardaşı Əkbər.
qəm qəddimi əyərdi,
əyib yelə verərdi.
dərdimə sinə gərdi,
böyük dərddaşım Əkbər.
Namiqin yaşam həvəsi,
can dostu, ən yaxın kəsi,
mələklərin sevimlisi,
Tanrının addaşı Əkbər.
SALYAN, Varlı,
 10.05.06.
132
Niyaz NƏSİR – TOVUZ
KÖKSÜMƏ YAĞAN YAĞIŞLAR
Mən eşqin əlinə havayı düşdüm,
onunçün yandırıb-yaxdılar məni.
                                       Ə.Qoşalı
Bu gecə köksümə yağır yağışlar,
Bu gecə eşqimi döyür yağışlar,
Bir eşqin havayı quluyam, Allah,
Qanlı damcısıyla deyir yağışlar.
Qışın şaxtasında ocaq qaladım,
Yayın istisində üşütdü məni.
İstədim qızınam, bir baxışıynan,
Saldılar ellərdən-elə naləmi.
Damcılar altında ölümü gördüm,
Qışqırmaq istədim, səsim gəlmədi.
Gözlədim, dərdimi deməyə, qardaş,
Onu anlayacaq kəsim gəlmədi...
                             1995
133
Qismət (RÜSTƏMOV) – QARABAĞ
      
                   ÜMİD
Əkbər Qoşalıya
 bu adam yeriyən, əriyən şamdır,
 dərd onu incidir, o dərdə gülür.
 ay Allah, bu adam necə adamdır,
 ürəyi dilinin üstə döyünür...
 
 nə yazım? 
             qorxuram nəsə düz olmaz,
 söz 
      məncə, 
                bəlkə də qəlbin özüdür.
 sözünə baxırsan belə söz olmaz,
 söz deyil, qəlbinin  döyüntüsüdür.
 
 ...yolu  bir çıxmaza  dirənən adam,
 yolları özündən yaratsın gərək.
 baxanda çox sakit görünən adam,
 söznən mülk ucaltdı, könülevi tək.
 ...
 ölürdüm... özümə ümid gəzirdim,
 dərdi şeytan kimi daşlamaq üçün.
 aptekdən soruşdum, bazara girdim,
 «ümid» tapammadım yaşamaq üçün.
 mənə ümidindən verdin, ölmədim...
 inan indiyəcən ümidlər içrə,
 mən hələ belə bir ümid görmədim.
 
134
 ümidə çevrildin— ürəyimdəki,
 ölürdüm... sanırdım  ümid qalmayıb.
 sən verən ümidi alıb, 
 gördüm ki,
 məndə indiyəcən ümid olmayıb.
 
 bəlkə də bu şeyrin adı şeyirdi,
 bəlkə də xəyaldı, nə varsa xəyal?.
 inan bu sözləri qəlbim deyirdi,
 sənə öz sözünü göndərirəm, al: 
 hər şey yaxşı olacaq...
 03 iyul, 2006,
BAKI şəhəri
135
Şəmşəddin KUZƏÇİ – KƏRKÜK
Bizi unutan dostlar,
özünü tutan dostlar, 
bə heç demədinizmi,
nərdədi tütən dostlar?
 Ə.Qoşalı
Sizi unutar dostlar? 
Özünü yutar dostlar.
Qiyamət məhşərədək,
Sizləri tutar dostlar.
2006, ANKARA
***
Bakı Siz,
Gedən getsin baki siz.
Turan yurdu qurulmaz,
Kərkük, 
             Təbriz, 
                        Bakısız.
02.07.2006 
136
Baki YILDIRIM – TÜRKİYƏ
KÖNÜL
Bakının qardaş şəhri Ceyhandan
Azərbaycanlı şair dostum Ə.Qoşalıya
Sevincli günündə, üzgün anında,
Bir dost nəfəsini arıyor könül.
İnsan bir dostunu görsə yanında,
Açıyor qolunu sarıyor könül.
Hələ bir sor dostu necə halları,
Gələni olmazsa qurur dalları,
Ulaşılmaz denən iraq yolları,
Yetər ki, bir istə, varıyor könül.
Könüldən könülə bağ qurulursa,
Kirlənmiş yürəklər həp durulursa,
Könülə məhəbbət bir vurulursa,
Sevginin harcını karıyor könül.
2005, 
CEYHAN, TÜRKİYƏ
137
Sabit İNCƏ – TÜRKİYƏ
BƏKLƏR
Əkbər Qoşalıya sevgilərlə
Qoşalı nə gözəl soyad,
İştə dünya, yetiş qoş, al!
Çalışana həp yoldaş ol,
Türk milləti hizmət bəklər.
Gəncsən, enerji dolusun,
Oğuz kağanın soyusun.
Düşman bəklər ki, uyusun...
Türk milləti hizmət bəklər.
Türklüyümün gənc yazarı,
Quruldu qovğa bazarı.
Dədəm Qorqudun nazarı,
Türk milləti hizmət bəklər. 
Turan yükünü yükləndin,
Çox yaralandın, oxlandın.
İNCƏ gül kibi qoxlandın,
Türk milləti hizmət bəklər.
02.06.2001, BAKI
138
DOST SÖZÜ, OXUCU FİKRİ
Əkbər  Qoşalının  şeirləri  haqqında  yazmaq 
asandır. Nədən ki, onu ən azı on ildir tanıyıram. Sözün 
gerçək anlamında onu tanıyıram. Bu on il müddətində 
ən azı yüz dəfə görüşmüş, həmsöhbət olmuş, müxtəlif 
ictimai və ədəbi mövzularda fikir mübadiləsi etmişik.
Görüşdən-görüşə, söhbətdən-söhbətə Əkbərin iç 
dünyası qatbaqat açılıb mənim üçün. Odur ki, Əkbərin 
hər  hansı  bir  şeirini  yüzlərlə  şeirin  içindən  asanlıqla 
seçə bilirəm – ruhundan, ətrindən və enerjisindən!..
Əkbər Qoşalının şeirləri haqqında yazmaq çətin-
dir. Onun şeirlərini sona qədər anlayıb dərk etmək üçün 
türk millətinin ən azından son üç min ildə keçdiyi yolu, 
türkün  klassik  və  çağdaş  yaşam tərzini,  düşüncəsini, 
inancını,  dünyagörüşünü  bilmək  lazımdır.  Əkbər 
şeirlərinin  birində  «qulaqlar  yadlaşıb  qurdun  səsinə, 
sonra  da  deyirlər  sənin  dərdin  nə?»  deyir.  Nədən 
qulaqların  qurdun  səsinə  yadlaşmasını  müəllif  özünə 
dərd edir. Bu qutsal duyğu ona hardan gəlir? Mənə elə 
gəlir,  Tanrının genetik yaddaşla,  gizli  kodlarla Əkbərə 
ötürdüyü, min illərin o tayından gələn saf və enerjisiylə 
dolu olan bir duyğudur bu. Və bu enerjinin poeziyaya 
çevrilərək yenidən millətə ünvanlanması Əkbərin alnına 
yazılmış qutsal missiyadır.
139
Digər şeirində şəhid məzarlarını bu torpağın, bu 
millətə  mənsub  olduğunu  təsdiq  edən  möhürlərə 
bənzədir və anladır ki, hər qarışında bir şəhid məzarı 
olan bu torpaq qutsaldır.  Qutsallığı  qorumaq isə ilahi 
borcudur.
Əkbərin poeziyası bizi özümüzə qaytaran poezi-
yadır.  İçimizdəki özgür duyğularımızı,  milli  mənliyimizi 
oyadan, şərəfli dünənimizi bizə xatırladıb, gedəcəyimiz 
yolu bəlirləyən bir poeziyadır.
Bu poeziya ölməz bir poeziyadır.
Oxuyun ki, Sevginiz və Duyğularınız öləziməsin.
N. HACIHEYDƏRLİ
11.10.2007-ci il
140
İÇƏRİ
Dilimizin, ruhumuzun qeyrətkeşi (Prof.Dr. M.Qasımlı) .........3
İLAHİ, SƏN MƏNİ ÖZÜMDƏN ÇIXART
Hər gün verilməmiş bir salamım var.....................................6
Hələ ki bir qıza ürək daşıyam...............................................7
Mən hələ bir cavan bulud yaşdayam....................................8
Səni varlığıma ac qoyacağam..............................................9
Bir «kor olmuş» yoxdu çəkə yolunu.....................................10
Gözünün içində xal bitən gözəl............................................11
Ağ əllərin öpüşə, telin sığala yatmaz....................................12
Yenə çaxdı şimşəklər...........................................................13
Yaxın yola varammadım......................................................14
Gözlərim vaxtsız oyandı.......................................................15
Ömrümüzdə iki dəfə.............................................................16
Ömrüm uzun çəkmədi..........................................................17
Bir anın duyğusu..................................................................18
Nə susarsan, susmaz könül ................................................19
Şükür...................................................................................20
Deyiləm................................................................................21
Keçmədim............................................................................22
Öpdük..................................................................................23
Hal.......................................................................................24
Qardaş.................................................................................25
Xoş gün özünə qalsın..........................................................27
Abi ......................................................................................28
Mənim yükümlü dostum.......................................................29
Bir gün.................................................................................30
Ürəklə köksünə sıxa bilmədiyin............................................31
Söz  taparam.......................................................................32
Əl-əl söndü alqışlar..............................................................33
Heç bayram eləmədim.........................................................34
Mən səni sevmədim.............................................................35
Mən səndən ayrılanda.........................................................36
Başımızdan yuxarı...............................................................37
Qarlı qış gecəsi....................................................................38
Gözlərin yol çəkir.................................................................39
Qadınlar oğul gətirir ............................................................40
Yeddi ölü gün doğdu bu həftə..............................................41
Nə vurulma, nə vurma.........................................................42
Yataqxanada yaşayanların türküsü......................................43
Mən türkəm..........................................................................44
141
Yenə işim düz gətirmir.........................................................46
Söylənmə.............................................................................47
Sən qızsanmı bilmirəm .......................................................50
Dindən qurtulmaq istədim....................................................51
TURAN SÖYLƏMƏLƏRİ
Boz çöllərdə.........................................................................54
Torpaq.................................................................................55
Mən daşları çiçəklərdən az sevmədim.................................56
Yovşan qoxlamırıq, ata minmirik..........................................57
Altaylardan qopan atlar........................................................58
Qarabağ...............................................................................59
Çadır şəhərciyində...............................................................61
TƏBRİZ, TƏBRİZ, TƏBRİZ (haray şeirləri)
Can, ay Təbriz.....................................................................64
Təbriz...................................................................................66
İLK QƏLƏM ÖRNƏKLƏRİ
Sənin məktubların................................................................69
Yeddi bulaq çayı..................................................................70
Bilməm, nədi ürəyin, qız.......................................................71
Damarlarım donubdu...........................................................72
Gələn  bəlalara qollarım  açıq..............................................73
Yağdı yağış..........................................................................74
İlahi, neçə yol keçir..............................................................75
Kasıb balası.........................................................................76
KİTABA SON ANDA GƏLƏN ŞEİRLƏR
Nə ataya oğuluq, nə oğula atayıq........................................79
Atamızdan olmuşuq ............................................................80
Hər duyğumuz bir durğuya bağlıdı.......................................81
Deyirsən ki, mənli günün sualdı...........................................82
Dindən əvvəl sevgi özü din idi..............................................83
Kirpiyimlə ötürmüşdüm mən odu..........................................84
Bir oğul istərəm Özqan adında............................................85
Göy üzündə dövran Aya keçibdi..........................................86
Yol yaranıb ən ilk öncə, ya yolçu..........................................87
Tanrı yazıb, ömrümüz bir cümlədi........................................88
Bir imanlı kişi gördüm, ay ellər.............................................89
142
Qalır.....................................................................................90
Harda isə yalan var..............................................................91
Gəlməyib.............................................................................92
Qoca olmaq istəyirəm..........................................................93
Ürəyimin yaddaşı var...........................................................94
Oraz Yağmur.......................................................................95
Ömür keçdi cəbrdə..............................................................96
Bu axşam dağlara yağış yağacaq........................................97
Səslər..................................................................................98
Şairlər yanar-qovuşar..........................................................99
Gün səhər olmamış hələ......................................................100
İllər gəlir yaş almağa............................................................101
Əllərimdə on barmaq...........................................................102
Otuz iki diş qoruyur bir dili....................................................103
Var olsun.............................................................................104
Bu dünyada bir gözəl var.....................................................105
Yenə bir gün yerinə..............................................................106
COCUQ ŞEİRLƏRİ
Ay və Ayxan ........................................................................108
Ayxanın sualları...................................................................109
Turalın tutanağı....................................................................110
Ər Əsgər..............................................................................111
DEYİMLƏR..........................................................................112
ALDI GÖRƏK NƏ DEDİ
Hamlet KAZIMOĞLU
Çox mübarək olsun deyirəm bu toy......................................116
Getsəm bu şəhərdən geri dönmərəm..................................117
Hafiz HACXALIL
Qaldıqca gözümün qan qusar ağı........................................118
Yaşamaq çətindi..................................................................119
Təbriz...................................................................................119
Namiq HACIHEYDƏRLİ
Güneyə göz dikirsən............................................................121
Qardaş - qurddaş deməkdir.................................................121
Niyaz NƏSİR
Köksümə yağan yağışlar......................................................123
Qismət RÜSTƏMOV
Ümid....................................................................................124
Şəmsəddin KUZƏÇİ
Sizi unutar dostlar?!. ...........................................................126
143
Bakı siz................................................................................126
Baki YILDIRIM
Könül ..................................................................................127
Sabit İNCƏ
Bəklər..................................................................................128
Dost sözü, oxucu fikri (N.Hacıheydərli) ...............................129
144
Əkbər QOŞALI
ÖLÜMLƏRİN ÖTƏSİ
(şeir və deyimlər)
Redaktorlar: Elçin İSGƏNDƏRZADƏ
      Namiq HACIHEYDƏRLİ
Mətbəənin direktoru: Rafiq ƏSGƏRLİ
Bilgisayar dizayneri: Aydan ELÇİN
Bilgisayar yığımı: Tural ƏSGƏR 
                            Turanə MƏMMƏDLİ
Korrektorlar:             Müşfiq YOLÇUYEV
Ruslan ƏLİOĞLU 
Çapa qollanıb: 07.12.2007
Çap edilib: 28.12.2007
Uçot basım vərəqi: 8,5
Ofset kağızı. Boyutu: 60x84 1////8
Sifariş: 336
Sayı: 1000
«VEKTOR» BEYNƏLXALQ ELM MƏRKƏZİ
«VEKTOR» NƏŞRLƏR EVİ
Ünvan: AZ1018. Bakı şəh, Əhmədli qəs, Zığ yolu, 20 q
tel: (+99450) 5627000; (+99412) 4471404
faks: (+99412) 4796003
e-mail: isgenderzadeh@rambler.ru
www.vektor.az
145
