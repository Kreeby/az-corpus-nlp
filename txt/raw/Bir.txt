1 
 
TURAL SAHAB 
 
 
 
BİR 
 
(roman) 
 
 
 
 
 
 
 
 
 
 
 
 
 
GƏNCƏ-2018 
2 
 
 
 
Naşir: 
Redaktor:  Şəfa Vəli (AYB və DGTYB üzvü) 
Korrektor: 
Son oxunuş: Gülnarə Sadiq 
 
 
 
 
 
Tural Sahab. “Bir”. roman.   
   180 səh. 
 
 
 
 
 
 Tural Sahab indiyədək nəsr əsərlərini iki dəfə oxuculara 
təqdim edib. İlk kitabı “Onun adı Elyanora deyil” (hekayələr, 
2016), ikinci kitabı “Ləman” (roman, 2017) adlanır. “Bir” 
müəllifin üçüncü kitabı, ikinci romanıdır. Oxucular bu kitabda 
müasir dövr insanının yaşantılarını olduğu kimi görəcəkdir.  
 
 
 
 
 
 
 
@turalsahab2018  
 
 
 
 
3 
 
                                                     Müəllifdən 
 
    Yağışlı bir iyun səhərində başlayıram yeni romanımı 
yazmağa. “Ləman”ı yazmadan öncə roman mənim üçün Qaf 
dağı qədər uzaq görünürdü. Sonra “Ləman”ı yazdım və hər 
sözü, cümləsi ilə romanın ruhuma nə qədər yaxın olduğunu 
anladım.  
Hekayələrimi oxuyan hər kəs onlarda olan yarımçıqlığı 
hiss edirdi, elə özüm də. Hekayə ilə fikrimi çatdıra bilmirəm. 
Həqiqi yazmağı bacaran hər kəs mənim sözümü təsdiqləyər ki, 
roman hekayədən asan başa gəlir. Səhv etmirəmsə, Drayzerin 
sözləridi: “Öncə şeir yazırlar,  alınmır, sonra hekayə, o da 
alınmır, bu zaman başlayırlar roman yazmağa. Bu, bütün böyük 
romançılara aiddir”. 
   Yazmaq yaşamaq qədər gözəldi, bunu yazan hər kəs 
bilir. Bir yazarın xoşbəxt olduğu anlar öz obrazlarını yaradarkən 
hiss etdiklərində gizlidir.  Əsər bitdikdən sonra o, artıq yazarın 
deyil, oxucunun olur. Əsər uğurlu və ya uğursuz olsun, yazara 
şöhrət gətirsin, ya da əlində olanları da alsın; bunun heç biri 
yazarın vecinə deyil. Çünki, yazmaq yaratmağın balaca bir 
parçasıdır. Yaratmaq- bilinmək, tanınmaq o qədər gözəldir ki, 
hətta, Tanrı özü də kainatı; dünyanı, bizləri yaratdı. Sənətkar da 
bilinmək istədiyi üçün yazır, yaratmaq istəyir. Ölümsüzlüyün 
insanlara deyil də, sözlərə aid olduğunu bilir.  Mən öldükdən 
sonra düşüncələrim yaşayırsa, deməli, ölümsüzlük şərbətindən 
içməyi bacarmışam. Baxın, biz Tanrının özünü görə bilmirik, 
ancaq bir yaradıcının varlığını çox insan qəbul edir. Yaradan 
görünmür, lakin yaratdıqları göz önündədir. 
Gözəl olan dağın zirvəsinə çıxmaq deyil, o yolda 
çəkilən əziyyətlərdir. Zirvə son dayanacaq yeridir, ora yanlızlıq, 
ora ölümdür...  
İnsan həqiqətə çevirəcəyi bir xəyalı qalmadığı zaman 
ölür. Zirvə isə bütün xəyalların həqiqət olduğu yerdir. Bir 
yazarın zirvəsi şan-şöhrətdir. Bunu “zirvəyə” çatdıqdan sonra 
intihar edən yazarlar sübut ediblər.  
4 
 
İndi üçüncü kitabımı: ikinci romanımı yazmağa 
başlayıram. Hələ ki, zirvə görünmür; kaş, on roman yazana kimi 
də görünməyə. Hər şey ola bilər, mən tanınmış bir yazar da ola 
bilərəm, bir səfil kimi də dünyadan köçərəm, ancaq son ana 
qədər yazmaqdan əl çəkəcəyimi düşünmürəm.  
Mənim kimi insanlar həm güclü, həm də çox zəif olur. 
Yazdığı bir roman dünyanı yerindən oynadacaq qədər güclü 
olduğu halda, kiçik şeylərdən qorxur. Güc və acizlik birləşdiyi 
zaman həyat, kamil insan yaranır. 
Gecə və gündüz, kişi və qadın, pis və yaxşı; həyat 
dediyin bunlardan yaranır.  
Birin olması üçün ikiyə ehtiyac var. Yeni bir insanın 
yaranması üçün iki insana- qadın və kişiyə ehtiyac duyuruq. 
Gündüz və gecə olmasa gün olmaz, fəsillər olmasa il....  
Bu səbəbdən romanın adını “Bir” qoymaq qərarına 
gəldim. Bir-birinin əksi olan iki insanın həyat hekayəsini 
yazmağa, yuxarıda dediklərimi isbat etməyə çalışacağam. 
Mənim yazdığım şəhərlər, kəndlər, hətta, ağaclar belə 
xəyalımın məhsuludur. Onları bu dünyada tapmaq olmaz.  
Lakin insanlar... Onlar, hər birimizin tanıdığı, hər gün 
rastlaşdığı insanlardır. Bəlkə də elə mənəm, sənsən, odur, o 
birisidir... 
Gecə sabaha qədər yağış yağdı. Bilirsinizmi, həyat 
kitablara, filmlərə heç bənzəmir? Çox vaxt qovuşmur sevənlər, 
çox vaxt qalib gəlmir doğrular. Bəlkə də elə həyatı maraqlı, 
mənalı edən də budur. Nə olur-olsun, çalışıb doğrunun yanında 
olmalıyıq... Bir dəfə öləcəyik... Bundan artıq öldürə bilməzlər 
bizi. 
 
                                                                                                                                     
Tural Sahab 
 
 
 
 
5 
 
 
 
 
 
 
 
 
 
 
 
 
BİR 
 
(roman) 
 
 
 
 
 
 
 
 
 
 
 
 
 
 
 
 
 
 
6 
 
AĞ 
 
Hələ günəşin dünyaya gəlməsinə xeyli vardı. Gecə 
olmasına baxmayaraq, sentyabr öz isti nəfəsi ilə üşüməyə 
qoymurdu bu şəhəri. İsti yay havası, şəhərin kənarından keçən 
çay; hər şey mükəmməl idi. Təbiət insanlardan fərqli olaraq 
kirlətmir, məhv etmir.  Şəhər öz adını elə yaxınlığından axan bu 
çaydan götürmüşdü. Çay şəhəri olaraq tanınır, sevilirdi. Çay 
şəhəri ölkənin paytaxtı olmasa da, ən böyük və əsas 
şəhərlərindən biri idi. Ətraf rayon və kəndlərdən minlərcə insan 
bura işləmək üçün gəlirdi...Bu şəhərdə minlərcə ümid və ya 
hüsranla bitən hekayə yaşanırdı... 
Evləri elə də hündür deyildi. Əksər binalar beşmərtəbəli 
idi. Eyni rəngə boyanmış bu binaların həyətlərində çoxlu 
ağaclar vardı. Kənardan baxanda buranı meşəyə və ya böyük bir 
kəndə bənzətmək olardı. İnsanlar çox olduğu üçün gözəl 
şeylərlə yanaşı, xoşagəlməz hadisələr də yaşanırdı... Burda 
cinayətlər bir-birini çox sürətlə qovurdu... Yolda gedərkən, ya 
da evində film izlərkən ölüm səni tapa bilərdi; bir cinayətkarın 
qanlı əlləri ilə. Yaşıl ağaclar şəhərin mənzərəsinə nə qədər 
gözəllik qatsa da, o ağacların kökünü qoruyan torpağa insan 
qanı qarışdığı zaman bütün sehr itirdi... Beləcə, bu şəhər də 
digərlərindən heç nəyi ilə fərqlənə bilmirdi.  
Əslində, Çay şəhəri sadəcə kənardan gələnlər, onu ilk 
dəfə görənlər üçün gözəldi. Burda illərcə yaşamış insanlar 
üçünsə adidən adi idi... Sakinlərinin yaşamaq uğrunda mübarizə 
apardığı, bir-birinin quyusunu qazdığı, qonşunun qonşuya çəp-
çəp baxdığı adi, sıradan bir şəhər... 
 
*** 
Dayanan qatarın fit səsi eşidiləndə səhər saat altı idi. 
Ətraf yavaş-yavaş aydınlanır, çay alatoranlığın sükunətindən 
istifadə edərək öz kövrək nəğməsini ürəklə oxuyurdu. Qatardakı 
sərnişinlər tək-tək, tələsmədən  vaqonlardan düşüb, yarıyuxulu 
halda perrondan keçirdilər. Burada hər cür insanla qarşılaşmaq 
7 
 
olardı. Kimi ilk dəfə gəlirdi bu şəhərə, kimi getdiyi səfərdən 
dönürdü.  
Kənanın Çay şəhərində ömrünün ən gözəl dörd ili 
keçmişdi... Universiteti bitirən kimi hərbi xidmətə yola 
düşmüşdü. Əsgər kimi keçirdiyi bir il yelqanadlı olmuşdu... 
Halbuki, əsgər paltarını geyindiyi ilk gün təxris olunmağa 
hazırlaşan bir gənc demişdi ki: 
-Burda bir il çox uzun olur. Sonunda dönüb arxaya 
baxanda isə zamanın uçduğunu görürsən.    
O əsgərin dediyi kimi olmuşdu; bir ili keçmiş adlı 
səltənətə yola salıb sevdiyi şəhərə gəlmişdi. Ümidləri böyük 
idi... Düşünürdü ki, xəyalları məhz burda boy verəcək, yaşam 
həqiqətini burda tapacaq, özünü yazar kimi Çay şəhərində 
inkişaf etdirəcək.  
Bir il bundan əvvəlkindən fərqli olmalıydı hər 
şey...Kənana elə gəlirdi ki, ötən zaman ərzində xeyli təcrübə 
qazanıb. Stansiyadakı kiçik çayxanaya yaxınlaşdı. Günəşin bir 
boy qalxmasını gözləyib, sonra Fatma xalanın qapısını döymək 
istəyirdi. Tələbəlik illərində dörd il Fatma xalanın kirayənişini 
olmuşdu. Yenə həmin o balaca otağı kirayələmək istəyirdi.  
Çayxanada xeyli insan vardı. İçəridə siqaret tüstüsündən 
rəngləri düzgün seçmək olmurdu. Boğucu bir acılıq burun 
pərələrinə hücum çəkdi. Taxta stullarda oturan insanlar yuxulu 
gözlərilə qol saatlarının əqrəblərini tələsdirmək istəyirdi. Ancaq 
zamanı tələsdirmək mümkün deyil; bəzən  ildırım sürəti ilə 
keçən, bəzən isə sürünən zamanı. Sakitcə boş masalardan birinə 
yaxınlaşdı, kirli stullardan birini çəkib əyləşdi. Köynəyinin 
düymələri açıq, sinəsinin tükləri ilə fəxr edən  çayçı heç bir şey 
soruşmadan onun masasına çay gətirdi. Buranın qanunu 
beləydi. Əgər əyləşmisənsə, mütləq çay içməlisən. Heç bir şey 
demədən çaynikdan stəkanına çay süzdü və çantasından sevdiyi 
kitabı çıxarıb vərəqləməyə başladı. Belə yerlərdə səs-küy çox 
olduğundan qulaqcıqsız oxumaq mümkün deyildi. 
Telefonundan sevdiyi mahnılardan birini açdı, O`Henrinin 
“Sonuncu yarpaq” hekayəsini oxumağa başladı. Düşündü ki: 
8 
 
“Necə də xoşbəxt bir ömür yaşayıb, görəsən, oxunan, sevinən 
yazarlar?!” Sətirlər sakitcə gözlərindən ürəyinə axdıqca, hava 
da işıqlanırdı. Oxuduqca tez-tez gözlərini kitabdan çəkib 
düşüncələrə qərq olurdu. Kənanın “sonuncu yarpağı” 
ümidləriydi. Əgər ümidini itirsə, məhv olacaqdı, bunu yaxşı 
anlayırdı. Soyuq səngərdə dayanıb, hər an düşmən snayperinə 
tuş gələ biləcəyini anladığı anlarda onu qoruyan ümidləriydi... 
Elə  ilk gecədəcə onu yuxudan qaldırıb it balası kimi çırpan 
böyük əsgərlərin təpiklərindən qoruyan da bir gün böyük əsərlər 
yazmaq ümidi idi. 
-Bu ümidi qorumaq lazımdır!- Həyat şüarı bu idi... 
 Bir an bu şəhərdən, insanlardan, binalardan qorxmaq 
istədi, bacarmadı. Bərk-bərk qoruduğu ümidi qorxularını qovub 
canından çıxartdı.  
Yarım saat sonra hekayə bitmiş, hava da aydınlanmışdı. 
Çayın pulunu masanın üstünə qoyub ayağa qalxdı. Külək çayın 
təmiz havasını üzü şəhərə doğru itələyirdi. Bu xoş və məsum 
havanı ciyərlərinə çəkə-çəkə  dayanacağa tərəf addımladı. 
Hərdən əlində olan ağır çantaları yerə qoyub nəfəsini dərir, 
sonra yenidən yoluna davam edirdi. Balaca, cılız bədəni ilə 
həyatın bozluğuna və insanların amansızlığına qalib gəlmək 
onunçün taleyin möcüzəli hədiyyəsi olardı... 
Əsgərlikdə saçları xeyli seyrəlmişdi, hətta, 
bakenbordlarının yuxarısında ağ tüklər də görmək olardı. Uzun 
boylu olub saçlarını uzatmaq istərdi, ancaq Tanrı ona xarici 
gözəlliyi qıymamışdı, bunun əvəzinə həyatı və insanları 
sevməyə böyük bir ürək vermişdi. Bax, bu ürəklə savaşmalı, 
qalib gəlməliydi. 
Dayanacaqda dayanan avtobusun səsi Kənanı 
xəyallarından ayırdı. Çantalarını əlinə alıb özünü avtobusa 
təpdi. Boş oturacaq olmadığından ayaqüstə dayandı. Özünü 
toparlayıb oturacağın dəmir söykənəcəyinə dayaqlandı.  Gün 
indi başlayırdı, hamı işə tələsir, hər dayanacaqda bir-birini 
itələyərək avtobusa minən, yaxud düşən insanlar çoxalırdı. 
Fikrindən keçdi ki, görəsən, bu insanlar  işləməkdən yaşamağa, 
9 
 
kitab oxumağa vaxt tapırlarmı? Avtobus qəfil silkələnəndə az 
qaldı ki,  oturacağa-ədası özündən böyük olan xalanın qucağına 
yıxılsın. Ayaqlarını azca aralayıb özünü toparladı.  
Yarım saat sonra Fatma xalanın açıq darvazasından 
həyətə girdi. Asta yerişlərlə irəliləyib həyətin ortasında dayandı. 
Bir ildə həyətdə çox şey dəyişməmişdi. Təkcə, həyətin o biri 
başında oynayan iki uşaq, zivədəki günəşə naz edən uşaq 
paltarları nələrdənsə xəbər verirdi. Düşündü ki, yəqin, Fatma 
xalanın qızı qonaq gəlib. Fatma xalanın övlad adına bircə qızı 
vardı; Vüsalə. O da altı il öncə evlənib, əri ilə xarici ölkələrdən 
birinə getmişdi. Bu altı il ərzində bircə dəfə gəlmişdi anasını 
görməyə. Uzaq yol, gəliş-gediş xərcləri, uşaq qucağında 
aeroportlarda, vağzallarda növbə gözləmək... Bütün bunların nə 
demək olduğunu bilən Fatma xala qızından incimirdi.  
Dörd il yaşadığı otağın qapısı ağzında daşlar 
mamırlamış, adda-budda kiçik otlar da göyərmişdi. Sevindi... 
Bu o demək idi ki, xoşbəxtlikdən onun otağı (bu otağı fikrən 
çoxdan özəlləşdirmişdi)  boşdu. Yükünü balaca ağ qapıya 
söykəyib ev sahibəsi ilə görüşməkçün iri, qəhvəyi rəngli, dəmir 
şəbəkələrlə bəzədilmiş qapıya üz tutdu. Deyəsən, onu açıq 
pəncərədən görmüşdülər. Elə qapıya yaxınlaşmışdı ki, Vüsalə 
qapını açıb onu içəri dəvət etdi.  Şəklini çox görmüşdü 
Vüsalənin...İndi isə üzbəüz dayanan  gəlinin gözəlliyi qarşısında 
heyrətdəydi. Ağlının ucundan nə vaxtsa oxuduğu bir cümlə 
keçdi: “qadın üçün ən gözəl boya kişi dodaqları, öpüşləridir”...  
Onu çox mehriban qarşıladılar. Fatma xalanın evində 
yaşadığı dörd il ərzində tək yaşayan bu qadının qulluğunda bir 
övlad kimi dayanmışdı. İndi də Fatma xalaya yenidən onun 
kirayənişini olmaq istədiyini bildirəndə, qadının üzündə sevinc 
bərq vurdu... Elə bil, bir doğması qayıdıb gəlmişdi Fatma 
xalanın... 
Vüsalə qəhvəyi fincanda onun üçün də çay süzmüşdü. 
Elə çay içə-içə  Fatma xala onsuz keçən bir ildə nə baş verdiyini 
danışdı. Bu söhbət zamanı qadının üzü bircə dəfə buludlandı; 
Vüsalənin ərindən boşanıb həmişəlik geri  döndüyünü 
10 
 
deyəndə... Daha ona görə kirəçi saxlamırdı ki,  iki uşaqla, cavan 
gəlinlə bir həyətdə tələbə oğlanların yaşaması doğru olmazdı. 
Kənanı isə Fatma xala öz doğması sayırdı. Odur ki, onun yenə 
həmin otaqda qalmağına ürəklə razılıq verdi. Düşündü ki, 
oğlanın  bu evdə yaşaması elə onun özünə də, qızına da arxa-
dayaq olmaq deməkdi.  
Kənan Vüsalənin boşanma xəbərinə ürəyində 
təəssüfləndi. İki uşağın yarım qalması, natamam ailədə 
böyüməsi ona çox pis təsir elədi. Özü yaxşı bilirdi yarımçıqlığın 
nə olduğunu. Fatma xala danışır, Kənan isə beynində ona 
hücum edən düşüncələrlə boğuşurdu. 
Anasının surətini dumanlı xatırlayırdı... Onun dörd yaşı 
vardı anası avtomobil qəzasında dünyasını dəyişəndə... Sonra 
atası başqa bir qadınla evləndi. Allah üçün, analıq  ona pis 
olmamış, öz övladı kimi böyütmüşdü. Bu qadın atasına üç qız 
övladı verdi. Ailədə heç vaxt Kənanın ögey olduğu danışılmadı, 
bunu hiss etmədi. Qızların böyük qardaşı, canları oldu həmişə. 
Elə indi də elədir. Bacılarından ikisi ailə qurub, övladları var. 
Balaca, şirin uşaqların “dayı” demələrini düşündükcə  ürəyinə 
sevinc dolur. Bacısının biri isə elə bu şəhərdə tələbədir.  
Bəli, heç bir problem olmadan böyümüşdü, lakin ana 
qoxusu,  ana nəfəsi olmadan nə isə həmişə yarım qalmışdı. Bu 
yarımçıqlığı, sevgisizliyi hər an sümüklərini sızladan acı bır 
sazaq kimi hiss etmişdi. Anasız böyüyən uşaqlar cəsur olur. 
Sevgisiz böyüdükləri üçün qorxmağın da nə olduğunu bilmir; 
anasını itirən uşaqlar daha bu həyatda heç nəyi itirməkdən 
qorxmur. Atasız olan uşaqlarsa, əksinə, o qədər sevginin 
içərisində olurlar ki, qorxaq böyüyürlər. Onları əhatələyən 
sevgini- analarını itirməkdən qorxduqları üçün, hər şeydən 
qorxurlar. İndi Vüsalənin uşaqları da atalarından ayrı 
yaşayacaq, atasız böyüyəcəkdilər. Bütün bunları düşündükcə 
Kənanən ürəyi parça-parça olurdu. Fikrən öz-özünə söz verirdi 
ki, burada olduğu  müddət ərzində uşaqları qoruyacaq, əlindən 
gələn nə varsa onlar üçün əsirgəməyəcəkdi.... 
11 
 
Bəs, sonra? Bu sual çox ağır idi... Ömrünün sonuna 
qədər buralarda qalmayacaqdı ki. Bu düşüncələrlə çayını içdi. 
Fatma xalanın söhbətləri isə bitmək bilmirdi. Qadının sözünü 
kəsmək istəməsə də, otağına keçməli, yerbəyer olmalıydı. 
Fatma xala onun istəyini anlayınca özü otağın qapısınadək 
ötürdü. Arada qeyd elədi ki: 
-Təsadüfə bax, Vüsalə  dünən günortaüstü otağı 
təmizləmişdi ki, hörümçəklər  yuva salmasın. 
Otaq, doğrudan da, tər-təmiz idi,  qadın toxunuşundan, 
qadın səliqəsindən mebellər də paylarını götürmüşdü. Bircə 
qalırdı Kənanın öz əşyalarını yerləşdirməsi. Onun varidatı 
kitablardan, bir neçə dəst paltardan ibarət idi. Atasının qazancı 
yaxşı olsa da, Kənan uşaqlıqdan bədxərc deyildi. Heç vaxt 
ehtiyacından artıq xərcləmir, demək olar ki, bayağı əyləncələrə 
pul ayırmırdı... Onun tək əyləncəsi hərdən evdə təkbaşına 
olanda qırmızı şərab içmək  idi. Şərabdan içir, öncə xeyli 
gülürdü, sonra başlayırdı doyunca ağlamağa. Əsgərlikdə  olanda 
ən çox şərab içib ağlamaq üçün darıxmışdı.  
Bir dəfə on günlük bir müharibə oldu. Bu döyüşlərdə ən 
öndə olsa da, ölmədi... O anlarda ölümün üstünə qaçmaq 
istəyirdi, lakin ümidləri buna izn vermirdi. Top mərmiləri 
ətrafına dağılır, bəzən dostlarından birini həyatdan oğurlayırdı. 
Bu elə gərgin anlardı ki, sözlə ifadə etmək olmur. Orada  qorxu, 
cəsarət yox olur, daha doğrusu, ikisi birləşib qəribə bir duyğuya 
çevrilir.  Hər kəs döyüşür-ölməmək üçün, düşməni irəliyə 
buraxmamaq üçün döyüşür. Bəzən elə gərgin anlar olurdu ki, 
gərək ya güləsən, ya da ağlayasan. O, gülməyi seçirdi. 
Ağlanacaq vaxt deyildi. Ətrafında mərmilər partlasa da, o 
mərmilər elə bayaq sonuncu siqareti birlikdə çəkdiyin 
yoldaşının ayağını dizindən qopartsa da gülməlisən..... 
Ölməmək üçün, savaşmaq, qalib gələ bilmək üçün gülməlisən.  
Bir dəfə də düşmən tərəfdən atılan güllə yağışına 
düşdülər... Zirehli maşının içindən çıxmaq mümkün deyildi. 
Qəlpələrin dəmirdən olan döyüş maşınına toxunduğu an çıxan 
səslər bir insanı dəli etmək üçün kifayət edərdi. Qəfil gözlərinə 
12 
 
yaxınlıqdakı yaşayış məntəqəsinin parlayan işıqları dəymişdi. 
Kənan o anda  fikrindən nə keçdiyini heç vaxt unutmurdu. 
Düşünmüşdü ki, ora vətənin bir parçasıdır. İndi, axşamın bu 
vaxtı yəqin hansısa evdə bir gənc ana körpəsinə layla deyir, 
yatırmağa çalışır. Atəş səslərinin uzaqdan gələn əks-sədası 
altında bir azdan özü də yuxuya gedəcək... Və bu insanlar 
rahatca yuxuya getdikləri an məhz onları-qürurlu və cəsur, 
yenilməz əsgərləri düşünür. Öz əsgərinə güvənmək 
əvəzolunmaz hissdir! Kənan həmin anlarda da qırmızı şərab 
arzulamışdı... 
Dörd il yaşadığı otağa daxil olarkən nələr canlanmadı 
beynində. Bu otaqda nə xəyallar qurmuş, kimləri sevib, kimləri 
unutmuşdu. Balaca otağın əşya sarıdan da xudmaniliyi xoş təsir 
bağışlayırdı. İki  çarpayı, bir masa, üç stul, paltar şkafı və 
yemək bişirmək üçün balaca, iki gözlü  qaz piltəsi. Divara 
bərkidilmiş taxta rəfdə xırda-para məişət ləvazimatları... 
Hamam otağı ümumi idi. Vüsalənin burda olması ümumi 
hamam otağını Kənanın beynini narahatlığa sürükləyirdi. 
Üstəlik, ona elə gəlirdi ki, Vüsalənin baxışlarında qorxuducu, 
narahat olmağa əsas verən nə isə var. Masanın siyirməsini çəkib 
siqaretini və alışqanını ora qoymaq istəyəndə gözünə kiçik 
kağız parçası sataşdı.  İri hərflərlə yazılmışdı: “Evinə xoş 
gəldin, imza, Vüsalə”. Əsəbi halda bir siqaret yandırıb stulda 
əyləşdi. Bir neçə nəfəs içinə çəkdi. Kağızı parçalara ayırıb, 
külqabına atdı. Dəhşət əsəb keçirirdi bu anlarda. Onun Fatma 
xala ilə söhbət etdiyi vaxt Vüsalənin ovsunlayıcı təbəssümlə 
ona baxıb eşiyə çıxması, az keçmədən elə həmin işvəylə 
qapıdan girməsi yadına düşdü. Belə getsə, bu evdə çox qala 
bilməyəcəkdi. Fatma xalaya öz doğma anası qədər hörmət 
edirdi. Onun qızına yan gözlə baxmazdı, lakin qızın belə 
hərəkət etməsi məsələni qəlizləşdirirdi. Arada beynindən keçdi 
ki, görəsən, bu məsələdən Fatma xalanın da xəbəri varmı? 
Yoxsa birlikdəmi qurublar bu planı? Tezcə də Fatma xalanın 
məsum baxışlarını xatırladı... Bu qara fikirləri beynindən 
qovmağa çalışdı. Otağı kilidləyib şəhərə çıxdı. Sahilə doğru 
13 
 
addımlamağa başladı. Piyada, təxminən, qırx beş dəqiqə 
getdikdən sonra sahilə çatdı. Narahat olsa da,  bir ildə tanış 
mənzərədə nələrin dəyişdiyini görə bilmişdi yol boyunca. Çox 
şey dəyişməmişdi, əslində... Bir-iki  bina tikilmişdi,  parklardan 
birində yeni karusel quraşdırılmışdı.  
Sahildə saatlarla oturmağı əvvəllər də sevərdi. İndi də 
səliqə ilə düzülmüş daşlardan birinin üstünü  dəsmalı ilə 
təmizləyib oturdu. Bir an gözlərini yumub təmiz havanı, suyun 
təravətini içinə çəkdi. Sentyabrın hüznlü nəfəsi otları, gülləri 
ölüm rənginə boyasa da, buralar gözəl idi. Payızın fərqli bir 
gözəlliyi olur. Kədərin içinə gizlənmiş bir gözəllikdi bu. 
Oturacaqlarda əyləşib söhbət edən, öpüşən sevgililər, ürək 
xəstəliyinə görə hər gün təmiz havada yeriməyə möhtac olan 
qocalar, həyatı anlamadıqları üçün xoşbəxt olan uşaqlar və bir 
də onun kimi yalnızlar... Bütün bunlar sahildəki payız 
mənzərəsini tamamlayılırdı. 
Bir az sonra yaxındakı oturacaqda tək oturmuş qocanı 
gördü. Qoca kitab oxuyurdu. Qalxıb o tərəfə  addımladı. Gəlib 
əyləşdi qoca dayının yanında. Qoca  köhnə əlifba ilə yazılmış 
kitabı elə həvəslə, sevgiylə oxuyurdu ki... Hiss olunurdu ki, bu 
kitab qoca üçün sadəcə kitab deyil. Bəlkə yüz dəfə oxumuşdu, 
ancaq yenə oxuyurdu. Onun kitaba toxunuşunu gənc ananın 
yeni doğulan övladına toxunuşu ilə müqayisə etmək olardı. Bu 
kitabı gəncliyində almışdı bəlkə də, arzuları, ümidləri olan 
zamanlarda... Ya da sevdiyi qız və ya ən yaxın dostu hədiyyə 
etmişdi, bunu bilmək olmazdı. Heç soruşmadı da. Nə mənası 
var ki?! Bircə onu bilirdi; bu kitab çox dəyərlidi qoca üçün. 
Aradan dəqiqələr keçdi. İndi də baxışlarını çaya zilləyib 
düşünürdü. Bir az öncə diqqətini cəlb edən qoca da yoxa 
çıxmışdı sanki, əslində, bu sahildə olan nə varsa görünməz 
olmuşdu. Çayın səsi xəyallarına layla çalır, o da ağıllı bir körpə 
kimi “yatırdı”. O qədər qərq olmuşdu ki, düşüncələrə, bayaq 
haqqında düşündüyü qocanın eynəyinin altından ona baxmasını, 
uşaqların atdığı topun dizinə dəyməsini, sonra altı yaşlı qız 
14 
 
uşağının qorxa- qorxa gəlib topunu götürməsi yad bir zaman 
kəsiyində qoyub gəldiyi film kimiydi... 
Onun yaşadığı zamanda yaşıl ağaclarda oynayan 
dələlər, quşlar, qış üçün azuqə toplayan qarışqalar vardı. Təbiət 
o qədər gözəl idi ki, baxdıqca doya bilmirdi ruhu. İnsan əlinin 
toxunmadığı guşələrində təbiət öz sehri ilə bərabər təmizliyini 
də, bakirəliyini də qoruyub saxlamışdı.  
Bu an xəfif bir rüzgar əsdi, başının üzərindəki 
yarpaqlardan biri qopub əlinə toxundu, burnuna tanış qoxu 
gəldi. Bu an sanki ayıldı yuxudan, özü də necə ayılmaq. 
Qorxulu yuxu görüb oyanan və ağlayıb anasını çağıran uşaq 
kimi dik atıldı, “Şəms”-deyə bağırdı ürəyində. Tez ayağa qalxıb 
ətrafa baxdı. Lakin axtardığını görə bilmədi. Bəs, külək bu 
qoxunu haralardan gətirmişdi onun burnuna?! Bu doğma, sevgi 
ətirli qoxunu... 
*** 
...Dördüncü kursun ilk dərs günündə Şəmsi tanımışdı.  
Birinci kursların içində utancaq, qara saçlı, qara gözlü, gülüşü 
göy üzü rəngdə, baxışları dənizlər kimi təmiz olan qızı 
görmüşdü. İndiyə qədər sevginin bu qədər gözəl olduğunu 
bilmirdi. Xoşu gələn qızlar olmuşdu, hətta bir neçə sevgilisi də, 
ancaq Şəms fərqliydi. Günəş kimi yandırmışdı Kənanın ürəyini 
öz baxışları ilə. Ondan sonra ən sevimli yeri olmuşdu 
universitet. Bütün boş vaxtlarında qızı izləyir, gizli-gizli seyr 
edirdi. Bir dəfə xəlvətcə şəklini də çəkmişdi.  Bu şəkil onun 
üçün çox qiymətliydi, bəlkə həyatı qədər... Həyatının sonuna 
qədər insan bir şəkli qoruyub saxlayarmı?! Bu qədər çox 
sevirsə... Bəli! Ancaq heç vaxt çıxmadı onun qarşısına, 
söyləmədi sevdiyini. Şəms oxumalı, təhsilini başa vurmalıydı. 
Onu isə qarşıda naməlumluğa uzanan həyat yolu gözləyirdi. 
Başına nələr gələcəyini kimsə bilməzdi. Şəms Kənanın 
imkansızı, “sevirəm” deməyə belə qıymadığı sirli sevgisiydi. 
Yəqin ki, Şəmsin xəbəri də yoxdu Kənanın varlığından... Bəlkə 
də sevdiyi biri var indi... Telefonunu çıxarıb Şəmsin şəklinə bir 
daha baxdı. Külək sürətlənmişdi. Kənanın gözlərindən qopan 
15 
 
bir damla yaş telefona-Şəmsin şəklinin üstünə düşdü.  Küləyi 
qınamaq istəmişdi: “O qoxunu mənə niyə gətirdin?”-demək 
istəmişdi... İstəyi boğazındakı qəhərdə boğulmuşdu... 
Daha burada qala bilməzdi. Ürəyinə bir atəş düşmüşdü. 
Görməliydi Şəmsi, təhsil aldığı universiteti, baxmalıydı yenidən 
xatirələrinə, keçmişinə... Sonuncu dəfə nəzər saldı kitab oxuyan 
qocaya, top oynayan uşaqlara, ağaclara, quşlara... Son dəfə içinə 
çəkdi çayın təmiz havasını və ayağa qalxdı. Elə yorulmuşdu ki, 
daha piyada gedəcək taqəti yoxdu. Sahilin yaşıllığı qurtaran 
kimi şəhərarası avtobusa mindi. On beş dəqiqə sonra mənzil 
başına çatmışdı. Universitetə ən yaxın dayanacaqda düşdü. 
Bayaqdan yorğunluqdan şikayətlənən ayaqları indi quş kimi 
uçur, onu günəşinə doğru aparırdı. Və budur; bina görünür. 
Dördüncü mərtəbədəki pəncərələrə baxır. Axı, onların fakültəsi 
də elə bu mərtəbədə yerləşirdi. Şəms indi üçüncü kursda 
oxuyurdu. Sanki, baxışları pəncərələrdən soruşurdu: 
-Şəms  gəlibmi bu gün dərsə? 
Cavabını ürəyi vermişdi: 
-Hər halda gəlib, Şəms kimi bir tələbənin dərs 
buraxmasını düşünmək olmaz.  
Kənan təxəyyülündə Şəmsin obrazını yaratmağı da 
sevirdi. İndi də xəyalən Şəmsin yanında-sinif otağında idi. Qız 
sinfin pəncərəsindən  payızı seyr edir,  havada uçuşan sarı 
yarpaqlara baxaraq xatirələrini vərəqləyirdi. Kənan isə onun 
baxışlarından sevgi oxuyurdu... 
Diksinib xəyaldan ayıldı. Ürəyindəki şübhə toxumu çat 
verdi, bir azdan cücərəcək kimi tərpəndi: “Bəlkə də bir sevdiyi 
var və o, indi sevdiyi oğlanı düşünür”.  Təmənnasız sevdası 
boyunu üstələdi: “Təki, xoşbəxt olsun!” 
Şəms onun uzaqdan çox sevdiyi, ancaq heç vaxt 
yaxınılaşmadığı, bəlkə də yaxınlaşmayacağı bir sevgili idi. 
Onun saçlarından tutub, dodağından öpməyə qıya bilməzdi, 
dayana bilməzdi Şəmsin gözləri önündə qocalmasına...  Sevdiyi 
qara saçlarda bir ağ tel görsə, məhv olardı... Kənan Şəmsə “səni 
sevirəm” deməyə belə qıya bilməmişdi.  
16 
 
-Əgər bir sevdiyi varsa, qoy onunla xoşbəxt olsun.-
Düşüncəsindən süzülən bu cümlədən özü də qorxdu... 
 Əvvəllər xoşu gələn qızların hamısını hər şeyə 
qısqanırdı. İndi ürəyindən silinmişdi bu duyğu.  Böyüməyin, 
olğunlaşmağın bu olduğunu düşündü.  Bəli, böyümək bu idi;  
sevdiyinin xoşbəxt olmasını istədiyin gün böyüyürsən. Səndən 
ayrılsa ağlayacağın, qarğışlar edəcəyin günlərdə isə hələ 
balacasan və eşqi anlamamısan demək. Yox, Şəms indi 
pəncərədən çölə baxmır. Nə payız, nə də havada uçuşan sarı 
yarpaqlar onun maraqlandırmır. Onu tək bir şey düşündürür: 
dərsləri. İndi də böyük maraqla hansısa müəllimin mühazirəsini 
dinləyir. Burada durmağın mənası yoxdur daha. Evə gedib 
dincəlməlidir.  
-Ehh... Heç əşyalarımı da düz əməlli yerləşdirmədim.-
səsindəki təəssüf uzaqlardan gəlirmiş kimi idi... 
Sabah tezdən də qalxıb iş axtarmalıdır. Onun üçün bir 
an öncə evə gedib yatmaq istəyirdi. Daha beynini məhv edən 
narahatlığa təslim olmaq mümkün deyildi. Bu düşüncələrdən 
ancaq yatmaqla xilas ola bilərdi.  
-Bəs oyananda? Təkrar başlayacaq...-İçindəki “mən” 
onu yaman yerdə yaxalamışdı... 
Yadına birinci kursda oxuyarkən eşitdiyi bir hekayə 
düşdü. Onda da problemlər dörd bir yandan sarılmışdı bədəninə. 
Bir tərəfdən yeni gəldiyi bu şəhər, bir tərəfdən də hədə-qorxu ilə 
tələbələri qorxudan müəllimlər. Az qalırdı universiteti qoyub 
qaçsın. Hətta, bu düşüncəsini o zamanlar sevdiyi tək müəllimi 
olan Tamilla xanıma  da bildirmişdi.  Müəllimi Kənana məhz 
bu hekayəni danışmışdı. O gündən bu yana haçan problemlər 
bataqlığında boğulsa, bu hekayəni xatırlayırdı.   
...Keçmiş zamanlarda Koroğlu, Dadaloğlu kimi bir 
qəhrəman yaşayırmış. Bu igid qırx yaşına qədər dağlarda, 
meşələrdə yaşayır, zalimlərin qorxulu yuxusu, məzlumların 
ümid yeri olur. Heç evlənmir, oğul-uşaq sahibi olmağa vaxtı 
olmur çaqqal qovalamaqdan. Bu igidin adı məmləkətin dörd bir 
yanına yayılır. Hər kəs tərəfindən sevilir. Düşmənlərindən heç 
17 
 
biri ona silah tuşlamağa cəsarət etmir. Ancaq günlərin birində 
ən güvəndiyi dostu, silahdaşı arxadan xəncərlə vurur onu.  Bu 
yaradan ölmür, lakin ölməkdən betər olur. Bu qədər illərin 
mükafatı bu olmamalıydı. Çıxıb çox uzaqlara, onu heç kimin 
tanımadığı bir yerə getmək qərarına gəlir. Atına minib yola 
düşür. Yolda bir qoca ilə qarşılaşır. Ədəb-ərkanla atından enib, 
salamlaşır. Qoca soruşur: 
-Hara gedirsən, oğul?  
Başına gələni danışır. Qoca heç bir şey demir, sadəcə, 
ona uğurlu yollar arzulayır. Atın belinə qalxıb getmək istəyəndə 
qoca təmkinli səslə deyir: 
-Getdiyin yerin Allahına məndən salam söylə.  
Bu söz qəhrəmanı qəflət  yuxusundan ayıldır.  Səhvini 
başa düşüb, getmək fikrindən daşınır.  Anlayır ki, hara gedir-
getsin, orada insanlar var. İnsanın olduğu yerdə də problemlər. 
*** 
Kənan artıq evə çatmışdı. Daha heç nə etmək istəmir, 
sadəcə yuxuya gedib sabaha qədər yatmaq haqqında düşünürdü. 
Sabah onu ağır bir gün gözləyirdi. İş tapmalı, kitabxanadan yeni 
kitablar götürməli, vaxtı qalsa bir səhifə də yazı yazmalıdır.  
Gözlərini yuman kimi ruhunu götürüb qaçdığı düşüncələrə 
təkrarən qayıtdı. Şəms yenə gözəl gözləri ilə gəlib dayandı 
qarşısında. Qız ona baxıb gülümsəyirdi... Getdikcə yorğunluq 
güc gəlir, göz qapaqları yavaş-yavaş təslim olurdu yuxuya. 
Xatırladığı, düşündüyü son şey Şəmsin gözləri oldu. Bu zaman 
iki damla yaş gözlərindən yanaqlarına süzüldü. Yatmışdı, ancaq 
deyəsən yuxuda da Şəmsi görürdü. 
 Yuxudan oyananda hələ günəş doğmamışdı, evdə 
olanlar yatırdı. Tez əl-üzünü yuyub çıxdı çölə. Vüsalə ilə 
qarşılaşmaq istəmirdi. Ona görə də evdən ac çıxdı. Yemək 
hazırlayıb yeyənə qədər  hamı oynacaqdı yuxudan. Bir qədər 
şəhərdə gəzdikdən sonra açıq kafelərdən birinə girib çay və 
kökə sifariş verdi. Şəhər yarı yuxulu idi...  
 -Görəsən, bu şəhərdə istədiyim kimi bir iş tapa 
biləcəyəmmi? 
18 
 
 İndi də narahatlığı bu sualla qarşısına çıxmışdı. 
Qəzetlərdən və ya ədəbiyyat saytlarından birində işləmək 
istəyirdi. Belə olduqda öz hədəfinə daha asan çata bilərdi. Belə 
yerlərdə işləməyin də öz qayda-qanunları vardı. Heç ağlı 
kəsmirdi ki, bir iş tapa bilə mətbu orqanlarda. Tələbəlik 
illərindən yaxşı bələd idi bu yerlərə. Bütün eybi ilə bilirdi 
prosesin gedişatını... Sonda isə düşüncəsində eyibləri 
qəbullanmağa çalışdı... Eybi yoxdu, təki  iş olsun, öz ayaqları 
üstündə dayansın, daha atasından pul istəməsin. Çayını içib, 
kökəsini ləzzətlə yedikdən sonra hesabı ödəyib kafedən çıxdı. 
Hələ iş axtarmaq üçün tez idi. Çayın sahilinə doğru getdi. Bir-
iki saat burada gəzmək, düşüncələrini təmizləmək istəyirdi. O, 
yeriyir, şəhər yuxudan oyanırdı. İnsanlar işə tələssə də, təbiət 
təmkinlə öz ahəngindəydi... 
Çayın sahilində elə çox adam yox idi. İyirmi yaşlarında 
bir qız sakitcə dayanıb çaya baxırdı. Səhər küləyi onun saçları 
ilə oynayır, çayın nəfəsi sanki nəsə pıçıldayırdı ona. Kənan 
qızın islanmış yanağından və küləyə etinasızlığından 
şübhələndi. Qız, deyəsən, özünü çaya atmaq istəyirdi. Hər 
ehtimala qarşı, Kənan ona doğru getdi. İndi qızın hıçqıraraq 
ağladığını daha aydın görə bilirdi. O, bütün dümyadan ümidini 
kəsmişcəsinə ağlayırdı. Bir anlıq qız gözlərini yumdu, özünü 
çaya doğru buraxdı. Çaya yox, Kənanın qollarına düşdü. Xilas 
olmuşdu... Ancaq buna sevinmirdi, sevinə bilmirdi. Kənan qızı 
sakitləşdirməyə çalışırdı, onunla danışıb, dərdini öyrənmək 
istəyirdi. Lakin qız sakitləşmək bilmirdi. O, qərarını vermişdi; 
sadəcə ölmək- bir an öncə bu kirli dünyanı tərk etmək istəyirdi. 
Bir qədər sonra qız ondan canını qurtara bilməyəcəyini görüb 
məcbur oldu öz hekayəsini danışmağa... 
...Orta məktəbi hələ keçən il bitirmişdi. Təhsil almaq 
istəyirmiş, ancaq sevdiyi bir oğlan da varmış. Ali təhsil alarsa, 
sevdiyini itirə biləcəyini anladığı gün ən böyük xəyalından əl 
çəkir. Canından çox sevirmiş oğlanı. Oğlan da avaranın biri 
imiş. Əgər atasının yanına gəlib, onu istəsə, elə bir adama qız 
verməzdi atası. Nəinki, onun atası, heç kim əmanət etməzdi 
19 
 
qızını belə bir adama. Sevgi isə bütün səbəblərin üstündən qara 
xətt çəkə bilir.  
Nəhayət, qız gecələrin birində oğlana qoşulub şəhərə 
qaçır. Atası bu hərəkətinə görə onu silir övladlıqdan. Nə polisə 
xəbər verir, nə də itirib-axtarır. Qız qaçarkən evdən bir az pul da 
oğurlayıbmış. Şəhərdə bir ev tuturlar-balaca bir otaq. İlk vaxtlar 
hər şey qaydasında gedir. Lakin oğlan bir iş tapıb işləmək 
yerinə hər gün evə içkili gəlib qızı döyməyə başlayır. Qızın da 
gedəcək başqa bir yeri olmadığından məcbur qalıb dözür ərinin  
hər bir hərəkətinə.  
Bir gün... Sonuncu  akkordları çalınır talenin “bəlkə də” 
adlı simfoniyasının... Əri yanında bir başqa kişi ilə gəlir və 
arvadını onunla yatmağa məcbur edir. Bununla razılaşmayan 
qızı döyür... Döyür də söz olur onun etdiklərinin yanında. 
Yerindən tərpənəsi halda olmayan qızı yad kişi ilə içəridə 
qoyub  çıxır çölə. Qız nə qədər ağlasa da, yad kişinin  ürəyi 
yumşalmır və qıza təcavüz edir.  
Mütəmadi olaraq təkrarlanan bu cür hadisələr qızı ölüm 
haqda düşünməyə məcbur edir. İntihar etmək qərarına gəlir. 
Əlinə düşən ilk fürsətdə evdən qaçıb bura gəlib ki, fikrindəkini 
reallaşdırsın...  
İndi Kənan da qıza qoşulub ağlayırdı. Özü də yaxşı başa 
düşürdü ki, daha bu qızı xilas etmək mümkün deyil. Onu yanlız 
ölüm təmizləyə bilər. Qız da daha danışmır, sadəcə, baxışları ilə 
ondan ölmək üçün izn istəyirdi.  Əyilib qızın alnından öpdü, 
sonuncu dəfə göz yaşlarını silib ayağa qalxdı. Dincəlmək üçün 
gəldiyi yerdən indi ağlayaraq geri dönürdü. Bir insanı xilas edə 
bilmədikdən sonra həyat hansı mənaya köklənər ki?!...  
Bir qədər aralanmışdı ki, nəyinsə çaya düşdüyünü hiss 
etdi. Sanki çaya ağır bir daş atdılar. Dönüb geriyə baxmağa 
cəsarəti çatmadı. Hıçqıra-hıçqıra oradan uzaqlaşdı... 
*** 
Tez- tez yağış yağır çay şəhərinə. Yəqin ki, çaya bu 
qədər yaxın olduğu üçündü. Yenə göyün üzünü qara buludlar 
bağlamışdı. Günəş görünməz olsa da, öz varlığını hiss 
20 
 
elətdirirdi. Bir anlıq günəşin yoxluğunu düşündü. Nələr olardı, 
nələr... Daha doğrusu, heç nə olmazdı. Günəşin yoxluğu 
dünyanın məhvi demək idi.  
-Bizim dünyamız, qalaktikamız kimi, görəsən, nə qədər 
dünyalar var?!-deyə öz-özünə pıçıldadı.  
Fikrinin səmtini dəyişməyə can atırdı: 
-Görəsən, bizim xəyalımızın belə gedə bilməyəcəyi 
qədər uzaq olan planetdə də yağış yağırmı? Orada da insanlar 
aşiq olur, sonra sevdiyi insanları öldürürmü? Orada da insanlar 
millətlərə, dövlətlərə bölünüb bir- birinin başını kəsirmi? Ya 
da... Oralarda da insanlar yaşayırmı? 
Bu an dodaqlarından axıb köynəyini qırmızı rəngə 
boyayan qanı hiss elədi. Bayaqdan bəri dodağını dişləri ilə sıxıb 
qanatmışdı. Bu qan onu yuxudan oyatdı, sanki.. Özünə gəldi və 
cib dəsmalını çıxarıb öncə göz yaşlarını, sonra da dodağının 
qanını silməyə cəhd etdi... 
 
 
 
 
 
 
 
 
 
 
 
 
 
 
 
 
 
 
 
21 
 
QARA 
 
  Bu olanlardan sonra iş axtara bilməzdi... Gücü 
qalmamışdı... Bütün dünya başına fırlanır, ürəyi bulanırdı.  
-Həyatda nə qədər şərəfsiz insan yaşayır, İlahi?! Bəs, 
yaxşı insanlar haradadır, niyə əngəl olmurlar bu 
ədalətsizliklərə? Niyə yer üzündə xeyir şərə qalib gələ bilmir? 
Suallarla özünü “döyürdü”... 
Mexaniki olaraq evə doğru addımlamışdı. Qapını açıb 
içəri keçdi. Həyətdə Vüsalənin uşaqları oynayırdı. Bir an onlara 
baxıb kövrəldi. Bunların və  bunlar kimi minlərcə uşağın 
günahsızlığından doğan günahları düşündü. Anasız, atasız 
qalan, savaşlarda öldürülən, Afrikada aclıq çəkən uşaqların 
məsumluğuydu dünyanın çiynindəki günah... 
-Heç olmasa, uşaqlara toxunmayın, onları öldürməyin, 
ay böyük adamlar!- deyə bağırmaq istədi. Yaxşı bilirdi, onun 
səsini heç kim duymayacaq.   
Vüsalənin qızının başına sığal çəkdi, oğlunun üzündən 
öpüb içəri keçdi. Bu zaman pəncərədən onu heyranlıqla izləyən 
Vüsaləni görmədi. 
 İçəri keçib üzüqoyulu yatağına uzandı. Gözündən axan 
yaşlar yastığını isladır, vicdan əzabı ürəyini yandırırdı. Bu gün 
bir insanın; gənc qadının həyatı sona çatmışdı gözlərinin 
önündə. Bu “son”un gəlişinə əngəl olmamışdı. Doğru edib-
etmədiyini bilmirdi; sadəcə inanırdı seçiminin doğru olduğuna. 
İndiyə qədər həmişə inandığı doğrularla yaşamışdı. Yenə 
əsgərliyini, on günlük döyüşləri xatırladı... 
...Döyüşün qızğın vaxtıydı. Qaynar nöqtələrdən birində 
olan birlik silah istədi. Orada on əsgər vardı. Mərmiləri 
tükənmək üzrə olduğundan yardım tələb etmişdilər. Məntiqə 
görə, onlara yardım etməyin mənası yoxdu. Onsuz da xilas ola 
bilməyəcəkdilər. Yardıma gedən qüvvələrin də həyatını 
təhlükəyə atmaq olmazdı. Komandir yardım tələbini rədd 
etmişdi.  Lakin Kənan bu əmrə tabe olmadı... Ola bilmədi! 
Mərmi dolu maşınlardan birinə əyləşib kömək gözləyən 
22 
 
silahdaşlarının olduğu istiqamətə yönəldi. Ora çatanda 
əsgərlərdən beşi şəhid olsa da, beşinin həyatını xilas etmək 
mümkün oldu. Apardığı silahlardan da istifadə edib əsgər 
yoldaşlarının mühasirədən çıxmasına yardım etdi. Onun verdiyi 
bu qərar nəticəsində həm yoldaşları xilas oldu, həm də 
qazanılan vaxtda vertolyot düşmənin o ərazidə olan canlı 
qüvvəsini məhv etdi.  
O gündən sonra bir daha əmin olmuşdu ki, “hər anın öz 
hökmü var” deyimi hər insan üçün də xüsusi anlam daşıyır. 
Bəzən bir an üçün verilən qərarlar başqaları üçün səhv görünə 
bilər. Nəticə etibarilə, “doğru”nun doğruluğuna “son” özü 
aydınlıq gətirir.  
Bu gün də doğru bir iş görmüşdü. O qız kirlənmiş bir 
həyat yaşamaqdansa, şərəfli bir ölümü seçmişdi. Kənan onun bu 
qərarına hörmətlə yanaşmışdı.  
Onu ümidlərinə doğru aparan özgüvəninin qucağına 
qısılaraq yuxuya getdi. Yuxuda bütün dünyanın tanıdığı məşhur 
yazıçı Kənan Ümidin böyük şəhərlərdən birində oxucularla 
görüşü keçirilirdi. Zalda yüzlərlə insan vardı. Gözəl qızlar 
ədəbiyyatla bağlı müəllifə suallar verir, o da həvəslə 
cavablandırırdı. Çox axtardıqdan sonra arxa sıralardan birində 
boş yer tapıb əyləşdi. Kənan Ümid o qədər gözəl danışırdı ki, 
heyran olmuşdu. Onun geyimi, saçı-hər şey mükəmməldi. 
Əyninə qara pencək, şalvar və ağ göynək geymişdi. Köynəyinin 
ilk iki düyməsi açıqdı. Bu da ona xüsusi yaraşıq verirdi. 
Uzatdığı saçlarını isə səliqə ilə arxadan bağlamışdı. Zalın 
səhnəsində o tərəf-bu tərəfə gedir, verilən suallara təbəssümlə 
cavab verirdi. Bu zaman zalın ortalarında əyləşən cavan oğlan 
ayağa qalxıb sual vermək istədi. Uzadılan mikrafonu əlinə alıb  
Kənan Ümidə: 
-Heç aşiq olmusunuzmu?- sualını verdi.  
Bu sual sillə kimi üzünə dəymişdi.  
-Şəms...- dedi.- Şəms! 
Öz qışqırtısına yuxudan oyandı.  Qan-tərə batmışdı.  Nə 
qədər, neçə saat yatdığını təxmin edə bilmirdi. Telefonunu açıb 
23 
 
saata baxanda gecənin ikisi olduğunu gördü. Bu qədər çox 
yatdığına təəccübləndi. Yavaş-yavaş gündüz olanlar yadına 
düşdü. Qapını açıb siqaret yandırdı. Hava bir az soyuq kimiydi, 
deyəsən, yağış yağmaq istəyirdi. Gələndə cibində iki yüz manat 
pulu vardı. Bununla bir ay işləməsə də yaşamaq olardı, lakin iş 
tapmalıydı. Bu gün olanlar beynini yaman məşğul edirdi. 
Siqareti çəkib içəri keçdi ki, xəbərlərlə tanış olsun. Telefonu ilə 
hər zaman xəbərləri oxuduğu sayta daxil olan kimi intihar 
xəbərini gördü. Gənc bir qızın cəsədini çaydan tapmışdılar. 
Maraqlıdır, bu şəhərə çayın adından Çay şəhəri desələr də, 
çayın bir adı yox idi. Hamı elə onu çay adlandırırdı. Çaydan 
tapılan gənc qadının göz yaşları içində olan ərinin şəklini 
vermişdilər. Başlıq da beləydi:“Çox sevdiyi həyat yoldaşının 
intiharından şoka düşən kişi”. Bu zaman dodaqlarına acı bir 
təbəssüm qondu. Həqiqəti bilirdi. İndi o qadın bu yaşda 
torpağın altına girəcək, bu şərəfsiz adam isə heç nə olmamış 
kimi yaşayacaq, bəlkə də başqa qadınların da həyatını məhv 
edəcəkdi. Telefonu masanın üstünə atıb, əsəblə çölə çıxdı. Artıq 
yağış damcılarını hiss etmək mümkün olurdu. Bir siqaret də 
yandırıb aclıqla içinə çəkdi. Göy üzünə baxmaq istədi. Qara 
buludlar ulduzları gizlətmişdi. Təkcə ay ən qara buludun belə 
sinəsini yarıb, öz işığını insanlara hədiyyə edirdi.  
-Ay olmaq lazımdı, ay!- dedi. 
İti addımlarla həyətdən keçib yenə üzü çaya tərəf 
tələsdi. Yağışın çay sularıyla vüsalını seyr etmək keçirdi 
ürəyindən...Xoşbəxtlikdən hələ yağış bərkiməmişdi. Sadəcə, 
şıltaq bir qız kimi özünü sağa-sola çırpır, insanın ürəyində 
qəribə duyğular yaradırdı. Kənanın ürəyində sevgi ilə nifrət öz 
areallarını cızırdı. Şəmsə olan böyük sevginin yanında bu gün 
intihar edən qızın həyat yoldaşına qarşı yaranan nifrəti də 
böyüyür, böyüyürdü...  Onlar həyatın  daxili və zahirini 
anladırdı. Axı, həyat da ağ və qaranın birlikdəliyindən var 
olmuşdu. Dünyanın tarazlığını xeyirlə şərin eyni tərəzinin 
müxtəlif gözlərinə qoyulması tənzimləyirdi. Və bu “ikilik”də 
24 
 
qalib-məğlub qətiliyi yox idi. Tərəzinin hansısa bir gözü azca 
əyilsə dünya mehvərindən qopardı... 
Yarım saat olardı evdən çıxdığı. Yağış dayanmışdı... 
Uzaqdan çayın səsini eşidirdi. Gecənin bağrını dələn ayın mavi 
işığı,  bir də sahildə olan elektirik lampalarının sarımtıl hüznü 
idi. Gecə sabaha qədər işıqlar yanırdı burada. Bu saatda ya 
fahişələrin, ya da sərxoşların məkanı olurdu sahil. Sahil 
boyunca asta-asta yeriməyə başladı. Oturacaqlardan birinin 
üzərində yatan yaşlı insanın əlində boşalmış şərab şüşəsi vardı. 
Bu an Kənan da sevdiyi qırmızı şərabdan içmək istədi. Qoca elə 
ləzzətlə yatırdı ki, sanki bütün dünya bunundur və o, öz rahat 
yatağında yatır. Gülümsünüb qocanın yanında keçdi. Bir qədər 
irəlidən iki qadın ona doğru gəlirdi. Onların  nə yuvanın quşu 
olduğu bəlliydi. Hündürdaban ayaqqabılar, sinəsi və baldırları 
açıq paltarlar...  Kənan bu anlarda nə edəcəyini qərarlaşdırmağa 
çalışdı. Sakitcə çıxıb getsinmi, yoxsa bu qadınların daxilindəki 
gizlin ruhu kəşf etməyə çalışsınmı?! İki sual qarşısında idi. 
Maraqlı gəlirdi bu qadınların həyatı ona.  Bilirdi ki, 
fahişələr fahişə olmağı seçmir... Onları bu yola mütləq 
sürükləyən var; adı ehtiyac, könül xoşluğu, qayğısızlıq axtarışı 
və ya elə qayğılar özü, hətta, sevgi olsa da...  Kənan onu da 
bilirdi ki, hər qadın təmiz ailə, əsl analıq duyğusu arzulamır... 
Bunların əksini arzulayanlar, başqa cür də yaşayanlar var... 
...Hələ neçə il əvvəl rayonlarında bir hadisə olmuşdu. 
İndinin özündə də rayonda o hadisəni heç kim unutmamışdı. 
Abbas kişinin qızı  Lamiyə toy gecəsi evdən qaçmışdı. İşin 
qəribəliyi onda idi ki, qız sevdiyi, seçdiyi oğlanla evlənirdi. Toy 
gecəsi oğlan onu otaqda gözləyirmiş. O isə pəncərənin önünə 
gələn naməlum maşına minib gedir. Uzun zaman  Lamiyədən 
bir xəbər eşidilmədi. Sonra qara xəbərlər bir-birinin ardınca 
kəndin yolunu tutdu... Kimi onu çay evlərindən birində qulluq 
edərkən görür, başqa biri başqa yerdə... Uzun sözün qısası, öz 
istəyi ilə namuslu bir kişinin arvadı olmaq yerinə fahişəliyi 
könüllü olaraq seçir. Keçən il də kəndə Lamiyənin naməlum bir 
adam tərəfindən boğazı kəsilərək öldürüldüyü xəbəri gəlmişdi. 
25 
 
Bacısının telefonda dediyi “kəndin ən maraqlı xəbərləri”ndən 
biri də bu idi ki, qızının cəsədini tabuta qoyub göndəriblər 
Abbas kişinin üstünə. Yazıq kişi neynəsin, fahişə də olsa 
övladdı. Məcbur olub el qaydası ilə dəfn edir. Qızı pis yolun 
yolçusu olsa da, atası yaxşı adam idi. Onun üçün camaat da 
gəlib dəfndə iştirak edib, ehsandan yeyir. Kimsə bu işi kişinin 
üzünə vurmurdu, lakin olan olmuşdu. Hər kəs gizli-gizli bu 
məsələdən danışırdı.  
Bu hadisə Kənanın beynində hələ uşaqlıqdan fərqli 
qadın obrazları yaratmışdı. Böyüdükcə bu fərqlilik qadın 
kəlməsini özündən qovmuş, insan kəlməsi ilə doğmalaşmışdı. 
İndi Kənan əmin idi ki,  bəzi insanlar yanlış yolu könüllü olaraq 
seçirlər.  
Qadınlar düz onun yanında dayanmışdı. Kənan 
oturacağa əyləşib siqaret yandırdı. Qadınlardan biri yaxınlaşıb 
onun yanında oturdu.  Siqaretdən bir tüstü içinə çəkib qadını 
başdan-ayağa süzdü.  Qadın kosmetikadan həddən artıq istifadə 
etmişdi; sifətinin cizgiləri az qala itmişdi. Kənan özlüyündə bu 
qadının, təxminən, otuz yaşında olması qənaətinə gəldi. Başını 
çevirib ətrafa nəzər saldı. Gözünə adam dəymədi. Təkcə həmin 
qocaydı, həmin skamyada elə şirin-şirin yatırdı ki... O biri qadın 
yan oturacaqda oturub telefonuyla məşğul idi. Kənan yenə 
düşüncələriylə çarpışırdı. Fikirləşirdi ki, bəlkə də, yan  
oturacaqdakı qadının hansısa sosial şəbəkədə “namuslu qadın” 
obrazında bir  hesabı da var. Hərdən, hansısa özünə şair deyənin 
biri gecələr “eşqi başına vuranda” bütün aşiqanə kəlmələri 
bunun ünvanına yazır. Bu da mesajları feminist saytlardan 
birinə göndərir. Orda da bir hay-haray qopur ki: “Amandı, 
qoymayın, azyaşlı məktəbli qız yoldan çıxarılır!”  
Kənan bu qarma-qarışıq düşüncələrlə yanındakı qadına 
bir siqaret uzatdı. Qadın siqareti dodaqlarını arasına qoyub 
başını ona tərəf əydi. Kənan onun siqaretini yandırdı. Yenə 
beynində sosial şəbəkələrə “qayıtdı”... Ürəyindən keçdi ki, 
sosial hesablarında özlərini vətənsevər, namuslu, əsl insan kimi 
qələmə verənlərin pərdəarxası yaşamı, görəsən, necədir? Yaxşı, 
26 
 
bu insanların hamısı əməli-saleh, “ətəyində namaz qılınası” 
insanlardırsa, onda bu rüşvət alan məmur, öldürən həkim, 
öyrətməyən müəllim, haqqı yazmayan yazarlar kimlərdi?!  
Söhbətə başlamalı olduğunu yaxşı bilirdi. Axı, bu 
qadının nəyinə lazım idi Kənanın  məntiqsizcə  beynini 
yormağı? Ona bu dəqiqə on manat lazımdır. Gözünü hərləyib  
oturacaqda yatan  qocaya baxdı.  O biri qadını səslədi. Qadın 
yaxınlaşdı. Hər iki qadın təəccüblə onun üzünə baxırdı; biri 
ayaqüstə, o biri oturmuş halda. Kənan ayaqüstə dayanan qadına 
on manat uzadıb dedi: 
-Get, o yatan kişini oyat. Onun könlünü xoş elə... 
Qadın nazlana-nazlana qocaya tərəf addımladı. Yanında 
oturan qadın Kənanın susduğunu görüb özü danışmağa cəhd 
elədi. Lakin onun bütün  demək istədiyi sözlər bu kövrək 
sentyabr gecəsinin sərin havasında asılı qaldı. Kənan sadəcə: 
-Mənim gedəcək yerim yoxdu, sənin evinə gedək.- dedi. 
Qadın razılaşdı, lakin bu şərt daxilində on beş manat 
alacağını söylədi. Yolüstü Kənan bir şərab da aldı. Əslində, bu 
gecəni necə başlayıb necə bitirmək haqqında heç bir qərarı yox 
idi. Nə düşündüyünü, nə edəcəyini çox vaxt özündən belə 
gizlədirdi. Buna görə də davranışları ətrafındakıların təəccübünə 
səbəb olurdu...  Çayın sahilində o gənc qadını ölümlə baş-başa 
qoyanda da özündən gizlənmişdi... 
Qadın onu üçmərtəbəli köhnə binanın ikinci 
mərtəbəsindəki çirkli bir mənzilə gətirdi. İçəri qadının geyimi, 
makiyajı qədər səliqəli deyildi. Mənzilin havası ağır idi; Kənan 
pəncərələri açmağa məcbur oldu... Bu şəhərin havası da o qədər 
təmiz deyildi. Bəxti onda gətirmişdi ki, çaya bu qədər yaxındı. 
Çayın suyu dağlardan təmiz havanı, saflığı gətirir, sanki, şəhəri 
boğulmağa qoymurdu. Kənan pəncərədən şəhəri izlərkən qadın 
üzr istəyib hamam otağına keçdi. Təkliyi ilə  nəfəs-nəfəsə 
dayanan oğlan şərab şüşəsinin qapağını açdı, bayaq qadının 
gətirib stola qoyduğu hər iki qədəhə şərab süzdü, birini əlinə 
alıb təkrar pəncərəyə yaxınlaşdı.  Saata baxdı; gecənin üçü idi. 
Təkcə küçə lampaları şəhəri qaranlıqdan xilas edə bilirdi. 
27 
 
Şərabdan içdikcə ürəyi tez-tez döyünməyə başladı. Həmişə 
şərab dilinə dəyən kimi gülməyə başlayırdı. Aradan bircə saat 
keçəndən sonra isə kövrəlir, gözlərinə məğlub olurdu. Onun 
üçün də kövrəlmədən öncə buradan çıxmaq istəyirdi. Qadın 
hamam otağında ləngiyirdi. Qədəhini ikinci dəfə doldurdu. 
Xırda-xırda yağış da atırdı.  Küləyin qovduğu damlalar üzünə, 
gözlərinə toxunduqca, istəmədiyi şeylərin düşüncəsinə qonaq 
gələcəyini anladı. Belə anlarda siqaret yandırmasa sinəsindən 
tutan sancı nəfəsini kəsirdi. Şərabdan bir qurtum içib, siqaretini 
yandırdı. Qadın otağa girəndə baxışlarını ona tərəf yönəltdi... 
Saçlarından su daman, canını belə qurutmağı rəva bilməyən 
qadın Kənanı arxadan qucaqladı. Oğlan ona yapışan islaq qadın 
bədənindən həyəcanlana bilmədi...  
Qadın üşüdüyündənmi, ya oğlanın ona əhəmiyyət 
verməməsindənmi, nədənsə işvəsini yığışdırdı. Pəncərəni 
bağladı, dolu qədəhi stoldan götürüb başına çəkdi. İkisi də on 
dəqiqə sonra baxışlarını boşalmış şərab şüşəsinə zilləmişdilər... 
Bir az daha dinib-danışmadan yan-yana oturdular. Qəfildən 
qadın ayağa durub onun əlindən yapışdı, yataq otağına tərəf 
çəkdi... Qapıdan girən kimi Kənan əl atıb işığı söndürdü; bu 
gecə ruhunu qaranlığa təslim eləmişdi... 
*** 
Bir saat sonra üzü çaya doğru gedirdi. Bayaq yağışın 
leysana çevriləcəyini düşünsə də,  indi yağışdan sonrakı təmiz 
havanı ciyərlərinə çəkirdi. Külək də dayanmışdı. Sahilə çatmağa 
az qalmış qərarını dəyişdi, evə çatmaq, gecə evdə olmadığını 
Fatma xalaya bildirməmək istəyirdi. Ev sahibəsi onun gecə 
evdə olmadığını anlasa nə bəhanə gətirəcəyini bilmirdi. 
Sahibsiz evə köçmək üçün də cibindəki pul imkan vermirdi. 
Olan-qalanı ilə ən az bir ay  ayaqda durmalıydı.  
Yol uzunu düşündü-daşındı, axır ki, Fatma xalayla 
rastlaşsa deyəcəyi bəhanəni tapdı.  Bəd ayaqda deyəcəkdi ki, 
mağazalara mal boşaltmaq üçün gecə növbəsinə fəhlə lazım 
olur. Və o, fəhləlik edir... Üzü səhərə doğru daha da soyuyan 
hava onu üşütdü, bərk-bərk pencəyinə büründü.  
28 
 
Evə çatmağa az qalmış  arxadan tələsik addım səsləri 
eşitdi.  Yerişini yeyinlətdi. Arxadan gələnlər də addımlarını 
onun yerişinin ahənginə uydurdular. Daha şübhə yeri yox idi ki, 
onlar məhz Kənanı qaralamışdılar. Oğlan yeyin-yeyin qarşıdakı 
döngəyə girməyə cəhd edirdi. Arxasınca gələnlərlə  dalda yerdə 
qarşılaşmaq istəyirdi. Əli ilə pul olan cibini üstdən sığalladı... 
Əsgərlikdə bir dəfə xeyli vaxt: iyirmi-iyirmi beş gün 
yaxın dağlardan birinin başında qalmışdılar. Yağan qar yolları 
bağlamışdı. Kəşfiyyat üçün çıxdıqları zirvədə mağaralardan 
birinə sığınmışdılar. Qar səngimək bilmirdi. Xoşbəxtikdən, 
yaşamaq üçün lazım olan şeylər yanlarında vardı.  Ətrafda olan 
ağaclar onları donmağa qoymur, qaladıqları ocaqda əritdikləri 
qar isə su ehtiyaclarını qarşılayırdı. Dayanmadan yağan qarın 
üstündə hər gün yeni-yeni izlər olurdu. Onlara sadəcə bu izləri 
izləyib dovşanları ovlamaq qalırdı. Bir dovşan üç-dörd gün bəs 
edirdi. Elə o günlərdə mağarada bir dəmir parçası tapmışdı. 
Görünür, bura daha öncə də sığınan, pənah gətirən olmuşdu.  
Tapdığı dəmir parçasını düz bir ay qaladıqları ocaqda 
döydü, qarın suyu ilə su verdi. Qədim zamanlarda ataları olan 
qılınc ustaları min bir əziyyətlə necə döyürdüsə qılıncı, o da 
dəmiri elə döyüb bir cib bıçağı düzəltmişdi. İndi əlini şalvarın 
cibinə atanda əli, sadəcə, balaca bir bıçağa deyil, o qarlı dağlara, 
çətin günlərə, soyuğa da toxunmuşdu. O dağlarda hər şey 
onların əleyhinə olduğu zaman ölməmiş, həyatda qalmışdı... 
İndi iki şəhər uşağı onu qorxuda bilməzdi. Bir də 
düşündü ki, hamının  onsuz da öləcəyi bir həyat üçün 
qorxmağın heç bir mənası yoxdu. Nəhayət, istədiyi yerə gəlib 
çatdı. Arxadan gələnlər onun dayandığını görüb addımlarını 
yavaşıtdılar.  Kənan sakitcə əlini şalvarının cibinə saldı.  
Barmaqları bıçağı qucaqlasa da hələlik əlini cibindən çıxarmadı. 
Arxa tərəfdəkilər onun cibində qiymətli bir şeyi saxladığını 
düşündülər. Bir- birinə baxıb qımışdılar. Ciblərindəki iki-üç 
manatlıq bıçaqlarını çıxarıb döngəyə yaxınlaşdılar. Kənan geri 
çevrildiyi zaman onlarla göz-gözə gəldi. Hər ikisi boyda ondan 
uzun görünürdü. Gözlərinə baxanda anladı ki, bunlar artıq 
29 
 
tükənmiş insanlardı. Narkotik istifadəçisi olduqları ölmüş 
gözlərindən hiss olunurdu. Bir an onlara yazığı gəldi... Tezcə də 
bu düşüncəni beynindən qovmağı bacardı. Qarşısında iki 
düşmən dayanmışdı və onun canını düşünmədən ala bilərdilər. 
Məqsədləri bəlli olduğundan danışmır, sadəcə, Kənana baxıb 
gülürdülər. Bu zaman əlini cibindən çıxardı. Elə də uzaqda 
olmayan  küçə lampasının işığı bıçağa düşdüyü zaman 
parıldadı. Bu parıltıda ən uca zirvələrdə bitən ağacların odu, 
fevral qarının suyu vardı... Qarşısındakıların üzlərinə qəfil 
hopan vahimə onları geri itələdi; iki dəqiqə keçmədi ki, onların 
siluetləri küçənin o biri başında alatoranlığa qarışdı.   
...Kənan evə çatanda hava tünd göy rəngdəydi. Dan 
üzünə doğru addımlayırdı gecə. Gözləri güzgüyə sataşanda 
sifətindəki ifadədən özü də qorxdu. Bayaq o iki nəfərdən otuz 
manatı necə istədiyi, onların da qorxa-qorxa ciblərini eşələyib 
bütün pullarını çıxarmağı, birinin ürəkli çıxıb otuz manatı sayıb 
ona uzatması, “Di, tərpənin!”-deyə onlara təpinməsi...Sanki, 
bütün bu kadrlar çoxdan baxdığı filmin yaddaşındakı bozumtul 
xatirəsi idi...  
Heç nə düşünmək istəmədən yatmaq istəyirdi. Sevimli 
yazıçısı Əlif Şəfəq deyirdi ki: “Biz plan qurarkən başımıza 
gələnlərdi həyat”... Dodaqlarına qonan təbəssümün hardan 
qaynaqlandığını anlamadan başını yastığa qovuşdurdu. Yuxuya 
gedər-getməz dodaqlarına dəyən isti nəfəsi hiss etdi. Beyni o 
qədər yorğun idi ki, bədənində gəzən tumarın real olub-
olmamasını anlayammırdı.  Gözlərini açmaq üçün  bütün 
gücünü sərf etdi; yavaş-yavaş gördükləri aydınlanırdı. Vəhşi bir 
ehtirasla onun vücuduna hücum çəkmiş qadını tanıdı; Vüsalə 
idi... 
Qəfil bədənindən elektrik cərəyanı keçdiyini hiss etdi, 
qadının belindən tutub geri itələdi. Lakin, boynuna dolanan 
qollar açılmadı. Vüsalə iniltiyə bənzər bir səslə ona gah 
yalvarır, gah da biabırçılıq açacağı ilə hədələyirdi.  
Ürəyində özünü danladı ki, gərək  elə bu gün özünə 
yeni ev tapaydı...Tezcə də  təbii instinkt-qorxu onu üstələdi. Bu 
30 
 
gecəlik Vüsalədən canını qurtarsa da, sabahında onu çox şeylər 
gözləyə bilərdi:  doğması bildiyi Fatma xalanın hönkürtülərini, 
qonşuların qışqırıqlarını, hətta, polis avtomobilinin 
sirenadalarını da eşitdi sanki, kiçik zaman kəsiyində...  
Vüsalənin göz yaşları onun boynundan aşağı axdıqca 
özünü qaynar qazanda bişirmiş kimi hiss edirdi. Çarəsizliklə 
qadının başını iki əli ilə tutub düz gözlərinin içinə baxdı. Bu 
gözlərdəki ehtiras ona canavar baxışlarından daha qorxunc 
göründü... Qət edə bilmədi ki,  özünü kişi həvəsinə, yoxsa qadın 
ehtirasının təsirindən ruhunu saran qorxuya təslim edir...  
...Vüsalə son dəfə onun sinəsindən öpdü,  xoşbəxtcəsinə 
gülümsəyərək tələsik xalatını çiyninə saldı, ayaqlarının ucunda 
qapıdan çıxdı... Kənanın onun arxasınca baxmağa da heyi 
qalmamışdı. Başını sol çiyninə söykəyib daş kimi yuxuya 
getdi... 
 Sonradan o gecəni xatırlayanda özünə bu sualı verirdi: 
 -O gecə qaranlıq ruhumu  ələ keçirməyi bacarmışdımı?  
 
 
 
 
 
 
 
 
 
 
 
 
 
 
 
 
 
 
31 
 
AĞ 
 
Yuxudan oyananda saat on olardı. Tələsik yataqdan 
qalxıb əl-üzünü yudu və evdən çıxdı. Həyətdə oynayan 
uşaqların gözünə baxmamaq üçün telefonu qulağına tutdu. 
Guya, kiminləsə danışırdı. Dünənki gecədən sonra daha 
körpələrin başına sığal çəkib, üzlərindən öpə bilməzdi. Dünən 
ürəyi kirlənmiş, ruhuna qaranlığın tozu bulaşmışdı. İndi 
bunlardan təmizlənmək üçün Şəmsi mütləq görməliydi. Ondan 
sonra da işlə maraqlanacaqdı... 
Onu təhsil aldığı universitetə heç bir duyğusal bağ 
bağlamırdı. Hər kiçik vidaya, balaca ayrılığa üzüləcək adam 
deyildi. Realist Kənan yazı zamanı romantik, sentimental 
Kənan Ümidə necə çevrilirdi, özünə də maraqlı gəlirdi. Bir də 
Şəmsi düşündüyü zaman çox fərqli olurdu. Lakin onda da 
romantik xəyallara qapılmırdı. Həyatda heç nəyi olmayan biri 
olaraq heç vaxt qıymazdı Şəmsin onunla bu sonu naməlum yola 
çıxmasını. Anasını itirmişdi, atasının da başqa övladları, qadını 
vardı.  Kənan istədiyi vaxt harasa gedə, hətta ölə bilərdi. Ona 
görə də Şəmsin qarşısına çıxıb sevdasını anlatmağa ürəyi 
gəlmirdi. Necə deyəydi, gəl məni sev, bu həyatda ölümdən 
savayı heç nəyi olmayan adamla keçir ömrünü?! Necə qıyaydı 
sevdiyinə ki, həyatın hansı döngəsindəsə yarı yolda qoya bilərdi 
onu?!  
Əsla! Əsla bunları sevdiyinə deyə bilməzdi... Uzaqdan-
uzağa sevməyi buna görə yaraşdırmışdı özünə... Şəms onun 
kirli ürəyini təmizləyən saf bir bulaq suyu idi. Nə zaman 
qaranlıq öz qoşunları ilə varlığına hücum çəksə Şəmsin gözləri, 
gülüşü gəlirdi ağlına və xilas olurdu... 
Universitetə doğru gedirdi. Beynində qara sevdası, 
çiyinlərində bu sevdadan utanan günahları vardı... 
...Dillər əzbəri olan maraqlı bir əhvalat var. Leylinin 
dərdindən Məcnun olan Qeys hər yerdə sevdiyini elə tərifləyir, 
onun gözəlliyini elə mədh edirdi ki, eşidənlər Leylini 
fövqəlbəşər hesab edirdi. Bir gün elə olur ki, Leylini görürlər. 
32 
 
Qara, arıq bir qız vardı qarşılarında. Ərəb qəbilələrini gəzsələr 
Leyli kimi, hətta, onda daha gözəl xeyli qız tapmaq olardı. 
Yəni, Leyli də adi bir insandı. Bunu Qeysə dedikləri zaman heç 
vaxt unudulmayacaq olan o mistik kəlmələr süzülür aşiqin 
dodaqları arasından: 
-Leyliyə bir də mənim gözlərimlə baxın... 
Həyatda həmişə iki Leyli olub, bunu sevənlər anlayır 
yalnız:  biri hər kəsin gördüyü, digəri isə Qeysin görməyə, 
baxmağa belə qıymadığı. Şəms də onun Leylisi idi... 
*** 
Şəms həyatın  ağ üzündə yaşayırdı. Onun ümidləri də 
böyük idi... Bu böyüklükdən ancaq göy üzünə-təmiz, aydın 
səmaya baxmaq olardı. Yer üzünün bütün pislikləri və qarma-
qarışıqlığı Şəmsin baxdığı səmalara yad idi... O, oxumaq, həyatı 
bütün ruhuyla qucaqlamaq istəyirdi... Fəsillərin içində baharı 
əzizləyir, açılan hər gülə sevinirdi. Payız ona yad idi... 
Bu gün sevimli müəllimi Fransa ədəbiyyatından 
mühazirə oxuyurdu. Stendaldan, Mopassandan danışır, Andre 
Moruanı, Hüqonu təhlil edirdi. Şəms bir dəfə də olsun 
pəncərədən eşiyə baxmaq, payızın sarımtıl rənginə nöqtə-nöqtə 
hopan bozluğu görmək istəmirdi. Payız onun düşüncəsində 
gözəlliyin qənimi idi... “Mənim tanrım gözəllikdir, sevgidir”  
deyən Cavidi də bu  deyişlə sevirdi Şəms...Həyatın boz üzünü 
tanımağa cəhd də etmirdi bu həyat sevdalısı qız... 
*** 
Kənan dəhlizdə Xaliq müəllimlə söhbət edirdi. Heç vaxt 
rüşvət almayan, heç bir tələbəni incitməyən Xaliq müəllim onun 
fikirlərinin formalaşmasında böyük rol oynamışdı.  Xaliq 
müəllim həmişə deyirdi ki, “şərəfli olmaq zənginlikdən də, iş 
uğurundan da önəmlidir”. Yetmiş yaşlı bu qoca kiməsə 
yaltaqlanmadığı, hər sözə sakitcə: “Əmr et, paşam!”-demədiyi 
üçün ömrünü adi bir müəllim olaraq başa vurmaqdaydı. Ondan 
yaşca və savadca balaca olanlar indi kafedra müdiri, dekan 
olduğu halda Xaliq müəllim özü kimi şərəfli insanlar 
yetişdirməyə çalışırdı.  
33 
 
-Heç olmasa, hər qrupdan bircə dənə kişi çıxmasa, bu 
dünya dağılar- deyərdi gülə-gülə... 
Bu gülüşün necə bir ürək ağrısı və ümid olduğunu 
uşaqlar çox sonralar başa düşürdü. Birinci kursun ilk 
yarımilində Kənan da bu iri cüssəli, vahiməli görünüşlü kişidən 
qorxmuşdu. Tamilla müəllimdən xahiş etmişdi ki, Xaliq 
müəllimin onu imtahandan keçirməsinə köməkdarlıq eləsin. 
Onda Xaliq müəllim sinfə gəlmiş, mülayim səslə Kənana 
demişdi: 
-Bala, əgər məndən qorxursansa, dərsimdə də 
imtahandan keçmək xətrinə oturursansa, çıx get, icazə verirəm. 
Kişi kimi də söz verirəm ki, qiymətini yazacağam.  
Kənan utanmışdı... Tənəffüsdə Xaliq müəllimə 
yaxınlaşıb üzr istəmişdi.  Və o gün-bu gündür Xaliq müəllim 
onun gözündə insanlıq adına təbiətə ərməğan edilmiş ən böyük 
heykəl idi... 
Kənan Xaliq müəllimlə söhbət edərkən Şəms iki qızla 
birgə onların yanından keçdi. Oğlan sevimli müəlliminin hər 
kəlməsinə elə diqqətlə qulaq asırdı ki, bu an dünyanı 
unutmuşdu. Unutduğu dünyada dəhlizdən asta-asta keçən Şəmsi 
də görə bilməzdi... 
Xaliq müəllim Kənana tanış sayt redaktorunun 
nömrəsini vermişdi. Bərk-bərk də tapşırmışdı: 
-Bax, bala, ola bilər ki, orda əməlli maaş olmasın. 
Amma, sənin imzanın tanınması, yazılarının üzə çıxması üçün 
bu saytla əməkdaşlıq əla imkandı.İşıq gələn yerə papaq tıxama! 
 Kənan saata baxdı, on ikinin yarısı idi. Gedib Şəms olan 
sinif otağının qapısını aça bilərdi, ön sırada oturan Şəmsə bir 
neçə saniyə də olsa baxa bilərdi, onun surətini baxışlarına 
əmanət edib burdan uzaqlaşa bilərdi... Lakin... Bu zəifliyi özünə 
yaraşdırmırdı.  Sağ əlini qəribə bir hikkəylə cibinə saldı. Baş 
barmağı bıçağının tiyəsinə qəfil toxunanda göynərtidən təntidi. 
Əlini cibindən çıxaran kimi  qan yerə damcıladı.  Yarası dərin 
olsa da, Şəmsi görmək həyəcanı azalmamışdı. Cəld qapını 
34 
 
itələyib açdı... Və ilk atəş açıldı; Şəmsin baxışları ilə Kənanın 
baxışları ani toqquşma yaşadı...  
 Dəhliz boyunca hər addımı əvvəlkindən sürətliydi, 
pillələri də qaça-qaça endi, boy-buxununa yaraşmayan bir 
cəldliklə universiteti arxada qoydu... 
 Tənəffüs zamanı isə qapı ağzındakı bir neçə damcı qan 
ləkəsini Şəmsdən başqa kimsə görmədi. Onun diqqətlə baxdığı 
bu kiçik qan ləkələri də taleyin təsadüflərə boyun əyməməsi 
idi... 
 *** 
 Kənan çayın sahilindəydi, oturacaqda oturmuşdu. 
Payızın sərin küləyinin vücuduna toxunuşunu hiss edirdi. 
Şəmsin baxışlarını xatırlayır,  bir neçə saniyənin aşiq üçün 
əbədilik qazanmasını düşünürdü... Bu düşüncələrlə də saat ikidə 
ayağa qalxıb dayanacağa yollandı. On beş dəqiqə sonra Xaliq 
müəllimin dediyi yerdə idi; həmin saytın ofisində. Bura 
beşmərtəbəli binanın birinci mərtəbəsindəki üçotaqlı mənzil idi. 
Hamam otağı və mətbəxi də vardı. Otaqların ikisindən iş, 
birindən isə istirahət üçün istifadə olunurdu. Üç işçi 
kompyuterin qarşısında əyləşmişdi.  Hamısı da növbə ilə laqeyd 
baxışlarını bir anlığına Kənana zillədi. Sonra da işlərinə davam 
etdilər.  
 İstirahət otağının açıq qapısından gələn səsdə həlimlik 
vardı: 
 -Kənan, içəri buyur. 
 Kənan aram-aram otağa girdi. Qırx yaşlarında, 
bəstəboy, arıq bir kişi olan redaktorun adı Turqay bəy idi. O, 
Kənana saytı güclə ayaqda saxladıqlarını anlatdı. Qeyd etdi ki, 
gəlirlərin böyük bir qismini reklamdan əldə edirlər.  Keçən ay 
qadın əməkdaşlardan biri evlənmiş,  rayona köçmüşdü. Kənan o 
qızı əvəzləyəcəkdi. Saytda xəbərlər, mədəniyyət, iqtisadiyyat, 
ədəbiyyat və sənət bölmələri vardı. Turqay bəy təəssüflə onu da 
bildirmişdi ki: 
 -Bəzən  elə xəbərlər, elə şəkillər, müsahibələr 
yayınlamağa məcbur oluruq ki... Hansısa bir müğənninin çılpaq 
35 
 
şəkillərini,  modellərin əxlaqsızlıq saçan həyat epizodlarını 
yayınlamaq bir yana, İP xətrinə onlardan müsahibə də götürməli 
oluruq. Neynək, çörəyimiz bu cür çıxır. Kütlə isə maariflənmək 
əvəzinə vaxt öldürməyi seçib.  
 Turqay bəy Kənanı tanımaq üçün də sual-cavab 
etməkdən çəkinmədi. Elə ki, Kənanın hələ tam kirlənməmiş 
ruhuna, əqlinə  bələd oldu, sözlərinə nəsihətamiz ahəng də 
qatdı: 
 -Bilirsən,  qardaşım, indi zəmanə pisləşib.  Publarda 
kitab oxumaq adı altında hər cür şeyi edən insanlar peyda olub. 
Və nə yazıq ki, bu insanların arasında sosial şəbəkə 
fenomenləri, kimisə söyməklə məşhurlaşan şairlər də var. 
Müqəddəs olan nə varsa, onu qamçılamaqla məşğuldurlar.  
Milli kimlik, mənəviyyat, əxlaq, ailə dəyərləri kimi bir milləti 
ayaqda tutan nə varsa, bunları kirlətməyə, gənclərin gözündən 
salmağa cəhd edirlər. Hər gün neçə az yaşlı qızın bunların 
toruna düşməsi, neçə gəncin ucuz içkilər içməkdən ciyərlərinin 
məhv olması... İndiki internet-media, bax, elə bizim sayt da 
buna rəvac verir. Düzdür, mən öz əqidəmcə mübarizə aparmağa 
çalışıram. Amma, əksərən, adamı elə yerdə elə çıxmaza 
dirəyirlər ki...  
 Kənan susmuşdu... Onun Turqay bəyə haqq 
qazandırmaq, yaxud qınamaq kimi bir hökmü yox idi... O, 
bütün bunların nə vaxtsa yaxşılığa doğru dəyişəcəyinə sadəcə 
ümid edirdi. İmzası da daxilindəki gələcək çırpıntılarının 
təzahürü idi: Kənan Ümid.  
 Turqay bəy Kənana ayda üç yüz manat maaş vəd etdi. 
Sonrakı aylarda işin gedişinə baxacaq, maaşın artıb-artmayacağı 
haqda gəlirləri “yüz ölçüb-bir biçib” qərar verəcəkdi.  Sonra da 
işçilərlə tanışlıq başlamışdı. Qadın işçilərin adı Şəhla və Həvva 
idi. Çəpəki baxışlarından biganəlik tökülən otuz yaşlı kişinin 
adı lap əcaib səslənirdi: Fərid Dağlaroğlu.  
 İlk iş gününə müsahibə almaqla başladı Kənan. Amma, 
ilk dəfə olduğu üçün Həvva onunla birgə gedəcək, işin səmtini 
öyrədəcəkdi. Bundan başqa, şəhərdə baş verən kriminal 
36 
 
hadisələrlə bağlı xəbərləri hazırlamaq da Kənanın öhdəliyində 
olacaqdı. Kənan ürəyində sevinirdimi, hardasa heyfsilənirdimi, 
bilmirdi. Əslində, heç vaxt belə bir iş tapacağına inanmırdı. İndi 
onunçün əsl yazı meydanı vardı. Lakin, onu da anlayırdı ki, 
burada belə, hər istədiyini yaza bilməyəcək.  Beynindən sürətlə 
o da keçdi ki, araşdıracağı, araşdırmağa çalışacağı ilk şeylərdən 
biri də özünü çaya atan qadının əri olacaqdı.  
 Müsahibə üçün Həvva ilə birlikdə yaxınlıqdakı çay 
evinə getdilər. Müsahibləri milli kimliyi təhqir edən gənc 
şairlərdən biri idi. Sosial şəbəkədə yazdığı bir statusla 
millətçiləri təhqir edib məşhurlaşan bu şəxsə qəşəng suallar 
hazırlamışdılar. Suallar onu dolaşdıracaqdı. Onun məsələnin alt 
qatını anlamayacağına əmin idilər. O, sadəcə, danışacaq, 
danışdıqca da dilinin altındakı özünü büruzə verəcəkdi... 
Beləliklə, bu müsahibə sayəsində həm saytda baxış sayı çox 
olacaq,  həm də ona gözəl bir dərs vermiş olacaqdılar. Bu, 
Kənanın taktikası idi; hər kəsi öz silahı ilə vurmaq. 
Çay evində Həvva ilə əyləşib gözləyirdilər. Şair on beş 
dəqiqə sonra orada olacağını söyləmişdi. Bu qısa zaman ərzində 
Həvva özü haqda məlumat verməkdəydi. Dediyinə görə, otuz 
dörd yaşı vardı.  Ərindən boşanmışdı. Həvva danışdıqca Kənan 
ona qarşı içində bir ilıqlıq yarandığının fərqindəydi. İncə, orta 
boylu bir xanım olan Həvvanın əsas gözəllik mənbəyi 
dodaqlarının üstündə olan xalı idi. Kənan içində baş qaldıran 
hisslərə  tələsik ad da qoydu: dostluq... Hələ ki, bu ad onun 
üçün sərhəd xətti olacaqdı. Gələcəkdə isə... O naməlumluğu 
kimsə bilməz! 
Dediyi vaxtda gəlmişdi özündən razı, yekəxana şair. 
Masada əyləşən kimi ofisantdan kül qabı istədi. Salamlaşdıqdan 
sonra vaxtının çox olmadığını söyləyib, tezcə başlamaq istədi 
söhbətə. Onun hərəkətləri Kənanı açıq-aydın əsəbləşdirirdi. 
İmkanı olsa, qalxıb çırpardı bu şairin üz-gözünə, lakin ... İlk iş 
günü, ən əsası isə ona güvənən Xaliq müəllim, Turqay bəy... 
Əsəbini, kinini ürəyində boğmağı bacardı. Belə hallara alışan 
Həvva isə sakitcə müsahibə üçün son hazırlıqları gördü. Çay və 
37 
 
kül qabı gəldi, söhbət başladı. Şair yarım saat çəkən söhbət 
zamanı on dənə siqaret çəkmişdi. Verilən sualların bəzisi onu 
özündən çıxardığından  sakitcə digər suala keçmələrini 
söyləyirdi. Lakin bir neçə sualdan sonra söhbət yenidən həmin 
suala gəlir və bu dəfə qaça bilmirdi.  
  Kənan ona qulaq asa-asa öz qənaətindəydi: “Yazar 
olmaq üçün gözəl əsərlər yazmaq lazımdı. Bu və bunun kimi 
şairlər gözəl əsərlər yazmağı  heç vaxt bacara bilməyəcəklərini 
yaxşı bildikləri üçün başlayırlar insanların dəyərlərini təhqir 
edib  gündəm yaratmağa”.  
Şairin üz-gözündən meşşanlıq yağırdı. Həvva ilə Kənan 
sonuncu suala cavab alan kimi hesabı ödəyib ayağa qalxdılar. 
Şair də arsızcasına irişə-irişə onların arxasınca qapıdan çıxdı. 
Kənan ayaq saxlayıb sağollaşmaq üçün geri dönəndə şairin 
telefonda kimdənsə qonaqlıq qoparmağa çalışdığını gördü. 
Yadına uşaqlığında tanıdığı bir adam düşdü. O adamı 
Kənangilin rayonunda tanımayan yox idi. Yarı şair-yarı jurnalist 
olan bu adam haçan küçədə Kənanın atasıyla rastlaşsaydı, pul 
istəyərdi. Kənana qəribə gəlirdi atasının o adama pul verməsi. 
Sonra böyüdü və bu dilənçilərin hər yerdə olduğunu, işlərinin 
insanlarda ədəbiyyata, yazarlara, kitablara nifrət yaratmaq 
olduğunu anladı. Beş əsrdən çoxdu bu ölkədə meydana  bir 
dənə də dünya şöhrətli yazar çıxmamışdı. Lakin, kimdən 
soruşsaydın, özünü tanınmış yazar sayırdı.  Cəmiyyətdə 
jurnalist, yazar adı o qədər ucuzlaşmışdı ki, dodaqları süni 
şişirdilmiş bir kişi müğənni çıxıb efirdə yazarlara gülə bilirdi. 
Bu məqamda günahkarı axtarmaq heç kimin yadına düşmürdü. 
Çünki, axtarılsa günah hamıdaydı; bütün əlinə qələm 
alanlarda... Kənan öz mühakiməsində əminliklə vurğulayırdı ki:  
-Əgər bir yazar millətə kitab oxumağı sevdirə bilmirsə, 
sakitcə qələmi yerə qoymalı, gedib bacardığı işin qulpundan 
yapışmalıdır. Ona görə də, ölkənin ən sanballı yazarının kitab 
təqdimatına uzaq başı əlli adam gəlir, çılpaq bir qızcığazın 
konsertinə on minlərlə insan... Kitaba beş manat verməyə əli 
gəlməyən insanımız oğul, qız toyunda dəvət etdiyi müğənnilərə 
38 
 
minlərlə manat pul verir. Demək ki,  günahkar kitab oxumayan 
millət, bir də millətinə kitabı sevdirə bilməyən aydınlardadı! 
İş yerinə çatanda Həvva müsahibəni özü  yazıya 
köçürəcəyini dedi. Kənan kömək etmək istəsə də, qadın ilk 
gündən onun bu qədər yorulmasını istəmədi. Otaqlardakı iş 
prosesinin incəlikləri də Kənanın marağını çəkirdi. Şəhla  
redaktor köməkçisi idi. Dolayısı ilə, sayta qoyulacaq yazılar 
mütləq onun  “xeyir-dua”sını almalıydı. Onun son dəfə 
baxmadığı bir yazı yayınlanmırdı.  
Şəhla da boşanmışdı. İki illik evlilikdə əri ondan uşaq 
tələb etmiş, sonra da “sonsuz” deyib  atası evinə qovmuşdu. 
İkinci dəfə evləndikdən sonra da uşaq sahibi olmayan kişi, 
nəhayət, həkimə getmiş, problemin onda olduğunu anlamışdı... 
Şəhlanın taleyi isə bu ölkədəki minlərlə, on minlərlə qadın kimi 
naməlumluğa itələnmişdi... Kənan düşünürdü ki, “əli 
qələmlilər”i  ailə müqəddəsliyi də narahat etmirsə, daha qələmə 
güman yoxdur... Qərara aldı ki, yaxın günlərdə boşanma və 
onun bəhanələri haqqında köşə yazısı da yazsın, fikirlərini 
ictimaiyyətlə bölüşsün. Kənana görə, boşanmaların gerçək 
səbəbi cəmiyyətdə baş verən əxlaqi çöküş  idi. Digər problemlər 
keçmişdə də vardı, lakin, keçmişdə “boşanmaq” kəlməsi bu 
qədər adi həyati hadisəyə çevrilməmişdi. Vəziyyət o həddə çatıb 
ki, gənc qızlar şikayətlənirdi:“Gəlinlər imkan versəydi, biz də 
ərə gedərdik”. Cavan oğlanlarla boşanmış qadınlar arasında 
olan münasibətlər çox ciddi problemlər yaradırdı. Cəmiyyət 
boşanmış qadınla subay oğlanın evlənməsinə izn 
vermədiyindən, bu münasibətlər müvəqqəti olurdu. Hər iki tərəf 
bir-birindən istifadə edir, olan da ailə sisteminə olurdu. 
Boşanmalar zamanı atasız, anasız qalan uşaqlardan danışmağa 
ehtiyac belə yoxdu.  
Düşüncəsinin bu məqamında Kənanın gözləri önünə 
ötən gecə, Vüsalə, səhər-səhər həyətdə oynayan iki fidan gəldi... 
Yaxşı ki, Turqay bəyin səsi onu düşüncələrin cırmaqlarından 
xilas etdi: 
39 
 
-Kənan, hələlik bu əlli manatı avans kimi qəbul et. 
Özün də dur, yavaş-yavaş evə tərəf yön al. Sabahdan iş 
adamısan.  
Bir gözü əlli manatda, bir gözü də Turqay bəyin 
gülümsər üzündəydi... Utana-utana təşəkkür edib, otaqdakılarla 
da sağollaşdı.  Evə  bir az gec getmək istədi. Yenə sahil onu 
gözləyirdi... 
*** 
Axşam yeməyi bir dönər və yarım litr ayrandan ibarət 
oldu. Onu da sahilə gedərkən kiçik “Tələbə kafesi”ndən aldı. 
Sahilə çatanda artıq yeyib qurtarmışdı. Burda isə onu çayın 
həzin nəğməsi, küləyin toxunuşu, ötənlərin xatirəsi və gələcəyə 
ünvanlanmış ümidlər gözləyirdi... 
Evə çatanda saat ona az qalırdı. Sakitcə otağına keçib 
işığı yandırdı, çoxdandı yarımçıq qoyduğu kitabı əlinə alıb 
yatağına uzandı. Mütaliəsiz keçirdiyi günlərdə nəyinsə 
çatmadığını hiss edirdi. Oxuduğu kitab böyük Türk yazarı Nihal 
Atsızın “Ruh adam” romanı idi. Saat on ikiyə qədər 
dayanmadan oxudu. Üç yüz səhifəlik kitabı yarı etmişdi. 
Romanın içində nələr yox idi: sevgi, ədalət, haqsızlıq, vətən 
sevgisi... Ən xoşuna gələn məqam “mütləq sevəcəksən məni, 
bundan qaça bilməzsən” misrasıyla bitən şeir oldu. Şəms yenə 
gəlmişdi gözlərinə, ürəyinə. Kitabı masanın üstünə qoyub, 
işıqları söndürdü. Bu dünyada Şəmsi düşünərək yatmaqdan 
daha gözəl nə ola bilərdi ki... 
Sakit bir gecənin rahat yuxusundan oyananda saat 
yeddini keçmişdi. Yemək yeyə-yeyə də kitabdan on-on beş 
vərəq oxudu. Səlim Pusatın yüzbaşı Berkayın ruhu olduğunu 
anlamışdı artıq. Yazar olmağın bəlkə də pis cəhəti oxuduğun bir 
əsərin yarısına çatmamış sonunun necə olacağını bilməkdi. 
Bircə Aqata Kiristininin romanlarında gözlədiyinin tamam əksi 
baş verirdi. Detektiv ədəbiyyatı elə də sevmirdi, lakin Aqatanın 
əsərlərində fərqlilik vardı. Bəlkə də xanım olduğu üçündü. Əlif 
Şəfəq, Voyniç, Nazan Bəkiroğlu, İrade Aytel kimi xanım 
yazarları da çox sevərək oxuyurdu. 
40 
 
Kitabın arasına əlfəcin qoyub ayağa qalxdı. Əynini 
geyinib qapıdan çıxdı. Darvazaya çataçatda Vüsalə ilə rastlaşdı. 
Dilucu salam verdi. Vüsalə hiyləgər baxışlarını süzdürərək onun 
salamını aldı. Kənan bu baxışlardan anladı ki, o gecə yenə 
təkrarlanacaq. Bu günədək əmin idi ki, qadın kişinin ən zəif 
yeridi. İndi isə qadının kişiyə olan marağının, ehtiyacının şahidi 
olurdu.  
Ofisə çatanda qapının zəngini çaldı. Açar təkcə Turqay 
bəydə olurdu. O da hamıdan qabaq gəlib oturur, işçiləri bir-bir 
qarşılayardı. Kənan üçün qapını Şəhla açdı. Hələ ki, Fərid və 
Həvva gəlməmişdi. Şəhla təbəssümlə Kənana salam verib öz 
kompyuterinin arxasına keçdi. Turqay bəy digər otaqda öz 
kompyuterində nə isə oxuyurdu. Kənan ürəyini saran dərin 
minnətdarlıq hissi ilə otağa göz gəzdirdi. Sonra mətbəxə keçdi. 
Çay dəmlədi. Səliqə ilə fincanlara süzülmüş çaylar on dəqiqə 
sonra otaqdaydı. Turqay bəyin çayını da özü aparıb verdi. Onu 
da öyrəndi ki, burada hər kəsin öz fincanı var. Bir-iki fincan da 
qonaqlardan ötrü mətbəxə qoyulmuşdu. Bu gün onlardan birini 
istifadə etdi. Düşündü ki, sabah mütləq  özünə fincan almalıdı. 
Nahar da burada hazırlanırdı. Ayın əvvəlində hər kəs müəyyən 
bir məbləğdə pul qoyurdu. Beləliklə, burada bişirilən yeməklər 
həm ucuz başa gəlirdi, həm də çox dadlı olurdu.  
Çay yenicə qaynardan düşmüş, içiləsi olmuşdu 
Dağlaroğlu Fəridlə Həvva gələndə. Kənan hiss etdi ki,  o salam 
verəndə Həvvanın gözləri güldü... 
Nahara qədər ilk köşəsini yazmaq qərarındaydı. Odur ki, 
onunçün ayrılan kompyuterin qarşısına keçib fikrini cəmləməyə 
çalışdı. Sözarası Turqay bəy nahardan sonra Həvva ilə birgə 
müsahibəyə getməsini tapşırdı. İlk köşə  yazısında mentalitet 
anlamını düşündüyü kimi izah etməyə çalışdı Kənan. O, yazırdı: 
“Bəzi qeyri-müəyyənliyin adını mentalitet qoyaraq 
cəmiyyəti uçuruma aparmaq olmaz. Qız uşağı oxumaz, qız 
uşağı internetə girməz, qadın sevə bilməz, boşanmış qadın 
subay oğlanla evlənə bilməz kimi anormal təfəkkür normal bir 
cəmiyyət formalaşdıra bilməz. Lakin, mentalitet dediyimiz 
41 
 
anlamı birdəfəlik həyatımızdan silib atmaq da düzgün olmaz. 
Müasirlik və ya inkişaf etmək dedikdə on yeddi yaşlı qızların 
publarda pivə içməsi, yaxud valideynlərindən xəbərsiz hardasa 
bakirəliyini itirməsi nəzərdə tutulmamalıdır. Malik olduğumuz 
ailə dəyərləri qorunmalıdır ki, gələcəyimizə nə isə ötürə bilək. 
Axı, ailə cəmiyyətin təməl nöqtəsidir”.   
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
42 
 
QARA 
 
   Yazını bitirib elektron poçtla Şəhlaya ötürdü. Artıq 
bundan sonrasına Şəhla qərar verməliydi; yazı saytda yayınlana 
bilər, ya yox. Nahar vaxtı çatırdı. Hamı işinin əl-ayağını 
toplayıb mətbəxə yığıldı. Deyə-gülə  nahar etdilər. Köməkləşib 
mətbəxi yığışdırandan sonra  hər kəs öz işinin başına döndü. 
Həvva saata nəzər salıb Kənana dedi: 
 -Hazırlaş, saat üçdə Səbinə xanımdan müsahibə almağa 
getməliyik.  
 Xanımın kimliyi barədə Həvva yolda danışdı. Sən demə, 
Səbinə xanım son  dövrlərdə qəfildən məhşurlaşıbmış. Öncə 
sosial şəbəkələrdə qeyri-etik şəkillərini paylaşaraq gündəmi 
zəbt edib. Bunun ardınca reklam çəkilişlərinə dəvət olunub. Az 
keçməyib, kinokomediyaların birində baş rolu oynayıb. Nəhayət, 
hazırda televiziya seriallarının ən parlaq ulduzlarından birinə 
çevrilib.  
 Yarım saat sonra ikimərtəbəli həyət evinin qarşısında 
dayanmışdılar. Kənan evin göz alan parlaq fasadına baxa-baxa 
düşündü ki: 
 - Turqay bəy kimi ömrünü mətbuata, ədəbiyyata həsr 
etmiş insanlar bir otaqlı kirayə evlərdə məhv olarkən, bu cür 
evlərdə kimlərin yaşadığına bax... 
 Qapını orta yaşlı bir qadın açdı. Yaxasındakı önlükdən 
xidmətçi olduğu bilinirdi. Qonaq otağına keçib divanda 
oturdular. Qulluqçu qadın həzin bir üzrxahlıqla dedi: 
 -Səbiş xanım beş dəqiqəyə gələr, yəqin.  
 Kənanın ürəyindən keçdi ki, bəlkə də bu qadın hansısa 
universiteti bitirib. Lakin, ədalətdən kəm olan həyat onu orta 
məktəbi düz-əməlli oxumayan Səbiş xanımın evində qulluqçu 
kimi yaşadır...  Stolun  üstündəki külqabına gözü sataşan kimi 
siqaret aclığı hiss etdi. Tələsik bir siqaret yandırdı. Dodaqlarına 
kinayəli təbəssüm qondu.  Bu təbəssüm fikrindəkiləri əks 
etdirirdi: 
43 
 
 -Kül başına, ay gələcəyin böyük yazıçısı Kənan Ümid. 
Daxmandan çıxıb Səbiş xanımdan müsahibə almağa gəlmisən. 
Bir bunun yaşadığı evə bax... 
 Siqaretdən bir-iki qüllab vurmuşdu ki, Səbinə xanım 
gəldi.  Yalançı  gülüşlə onlara “xoş gəldin” elədi, üzbəüzdəki 
kresloda yerini rahatladı, ayağını ayağının üstünə aşırdı. 
Əynində aşırmalı cins şalvar və qollu, yüngül ağ köynək vardı.  
Xidmətçidən viski gətirməsini istədi.  Kreslonun yanındakı 
kamodun siyirməsindən siqaret qutusu götürdü, damağına bir 
siqaret qoydu,  nazla baxışlarını Kənana zillədi. Kənan 
alışqanını çıxarıb Səbiş xanımın siqaretini yandırmağa məcbur 
oldu.  Viskidən  Həvva içməsə də, Kənan bir qədəhdən imtina 
etmədi.  Bahalı və tünd içkiləri sevdiyini qürurla danışan Səbiş 
xanım sonda bildirdi ki: 
 -Danışmaqdan xoşlanmıram...Sadəcə, fotosessiya edərik.  
 Kənan heç təəccüblənmədi də. Ürəyində Həvvaya acıdı; 
bu qlamur gəlinciyin danışdığı baş-ayaq cümlələri yazıya 
salmaq onun işi idi. Kənan fotoaparatı götürüb Səbiş xanımın 
arxasınca qonaq otağından çıxanda Həvva sağ əlini çənəsinə 
dayaq verib gözlərini döşəməyə zilləmişdi. Xanım fotoçəkilişin 
yataqda və hamam otağında aparılmasını istəmişdi. Yataq otağı 
iç-içə iki otaqdan, qapısı ikinci otağa açılan  hamam otağından 
ibarət idi. Kənan belə bir evinin olmasını çox arzulamışdı. Əgər 
beləcə, iki balaca otağı və bir hamamı olsaydı, Şəmsə 
düşünmədən evlilik təklif edərdi... Edərdimi? Tezcə də  bu sual 
onun bütün ruhunu çulğaladı... Yaxşı ki, bu vaxt  birinci 
otaqdan Səbiş xanımın səsi eşidildi: 
 -Gəl içəri, cavan oğlan... 
 Kənan qapıdan girəndə bir anlıq duruxdu. Səbiş 
xanımın əynində qırmızı alp paltarından və lifçikdən başqa heç 
nə yox idi... O, yatağa uzanmış, əli ilə lifçiyinin  çiynindən 
keçən bağını tumarlayırdı. Kənan özünü toparladı, bu formada 
xanımın bir neçə şəklini çəkdi.  
 -İndi necə formada çəkək?-Kənan ha çalışdı ki, səsində 
əsəbilik hiss olunmasın, lakin öz səsi özünü də diksindirdi.  
44 
 
 Səbiş xanım   gülümsəməyi yığışdırdı. Soyuq baxışlarla 
Kənanı süzüb ayağa qalxdı, ikinci otağa keçdi. İki dəqiqə 
keçmədi ki, qapını tıqqıldatdı. Bu, “gələ bilərsən” demək idi. 
Kənan ikinci otağa keçdi. Bu dəfə Səbiş xanım lifçiyi də 
soyunmuşdu. Kənan artıq keyimişdi və qulaqlarındakı uğultunu 
dəf etməyə də çalışmırdı. Əsəbinə yenilməmək üçün son 
gücünü toplayıb fotoaparatı işə saldı. Sonuncu şəkillər hamam 
otağında çəkildi. Kənan qonaq otağına qayıdanda Həvva 
oturuşunu dəyişməmişdi. Fotoaparatı qabına qoyub divanda 
əyləşdi və yenə bir siqaret yandırdı. Az keçmədən Səbiş xanım 
çəhrayı xalatının kəmərini bağlaya-bağlaya onların yanına gəldi.  
Bu dəfə üzbəüzdəki kresloda deyil, stulda oturdu. Yarım 
saatdan çox şəkillərin sayta yerləşdirilməsi müzakirə olundu. 
Nəhayət, Həvva işə tələsdiklərini söylədi. Səbiş xanım zəhmət 
çəkib onları qapıyadək ötürməyi də lazım bilmədi...  
 Yol uzunu Həvva dinib-danışmadı. Görünür, Kənanın 
əsəbi olmasını duymuşdu. Kənan isə beynində yenə dünyanın 
işlərini “yüz ölçüb-bir biçir”di: 
 -Bu cəmiyyət bir gün məhvə məhkumdu. Aydınları 
qaranlıq zirzəmilərdə məhv olarkən, bu cür insanların dəbdəbə 
içində yaşaması insanların mənəviyyatının necə pozulduğunu, 
nələrə dəyər verdiyini göstərir. Əgər insanlar kitab oxusa, on 
milyondan çox əhalisi olan bu ölkədə hər yazar, elm adamı 
kitabını yüz min tirajla çap etdirib rahat yaşayar, onların yazdığı 
kitabları oxuyan insanlar isə inkişaf edər, qurub-yaradar. 
Dünyada ən çox kitab oxuyan yaponlardı. Eyni zamanda ən çox 
çalışan, ən zəngin yaşayan və insani dəyərlərə ən çox dəyər 
verən də onlardır.  
 Saat altıya qalmış ofisə çatdılar. Fəridlə Şəhla artıq 
getmişdi. Təkcə Turqay bəy oturub onları gözləyirdi. Səbinə 
xanımla müsahibə sabah naharadək sayta qoyulmalı idi. Evdə 
kompyuteri olmadığından Kənan  Turqay bəydən xahiş etdi ki, 
bütün axşamı  ofisdə qalıb işləməsinə icazə versin. Turqay bəy 
razılaşdı, açarı Kənana  verdi. Həvvaya da tapşırdı ki, heç 
olmasa bir saat ofisdə qalıb Kənana müsahibənin yazılmasını 
45 
 
başa salsın. Sağollaşıb çıxmazdan qabaq Kənanı ürəkləndirməyi 
də unutmadı: 
 -Sən bacarıqlı oğlansan, Kənan. Köşə yazın xoşuma 
gəldi.  
 Turqay bəy gedən kimi Həvva iki fincan çay gətirdi. 
Yan-yana kompyuterin qarşısında oturdular. Çay içə-içə 
şəkilləri seçdilər, başlıqları və yarımbaşlıqları yazdılar. Qalırdı 
Səbiş xanımın baş-ayaq cümlələrindən heç olmasa iki abzaslıq 
müsahibə “quraşdırmaq”... Kənan Həvvanın yanında 
olmasından güc alırmış kimi klaviaturanı daha həvəslə 
döyəcləyirdi. Elə bil, beyni də qəfil aydınlanmışdı. Bir saat 
keçmədi ki, müsahibə də hazır oldu.  Kənan siqaret çəkmək 
üçün pəncərənin önünə keçəndə Həvva materiala bir daha nəzər 
saldı. Sonra da uca səslə Kənana kiçik nöqsanları başa saldı. 
Kənan gülümsəyərək ona qulaq asırdı. Həvvanın səsi 
qulaqlarından axır, sanki, ruhuna rahatlıq gətirirdi.  
 Açıq pəncərədən eşiyə baxınca gördüyü hər insan onun 
üçün yaşamın bir parçasıydı. Və bu parçalar bütünləşərək həyatı 
var edirdi. Bu insanlar bir-birinə nifrət edir, sevir, doğmalaşır, 
yadlaşır, xatırlayır, unudurdu... Həmişə də hisslərin ən alisinin 
sevgi olduğunu bağırırdılar. Bəs nədi sevgi? Bu sualın 
qarşısında isə hamı aciz idi... Bu anlamın ya hər addımda, hər 
baxışda izahı vardı, ya da izahsızdı...  Sevgi bəzən yaşamın özü 
olduğu halda, bəzən də ölümə çevrilirdi.  Belə aliləşirdi bu 
anlam... 
 Həvva  yenidən çay süzdü. Kənan yenə gəlib onunla 
yanaşı oturdu. İndi son dəfə materialı oxumaq, kiçik nöqsanları 
düzəltmək qalırdı. Əlini klaviaturaya toxunduraraq fikrini 
cəmləşdirməyə cəhd etdi. Lakin, artıq gec idi; Həvvanın onun 
əhvalını yüksəltmək üçün söylədiyi Molla Nəsrəddin lətifələri, 
şaqraq gülüşü, ahəngdar əl jestləri Kənanın beynini 
dumanlandırırdı. Görünür, işi bu axşam tamamlaya 
bilməyəcəkdi. Qərara aldı ki, sabah tezdən gələn kimi  işi sona 
çatdırar, sonra da Şəhlaya atar. Çayı bitirən kimi Həvvaya çay 
sahilinə gedib gəzmək istədiyini dedi. Həvva bu dəfə daha 
46 
 
ürəkdən gülümsədi... İlahi, bu gülümsəmədə xoşbəxtlik bütün 
çılpaqlığıyla göz oxşayırdı ki!  
 Saat səkkizdə ikisi də sahildəydi. Boş oturacaq 
tapmasalar da, yan-yana gəzmək xoşlarına gəlirdi. Əl-ələ gəzən 
sevgililərin bir gözü adda-budda görünən polislərdəydi. Kənan  
söhbətə bir yerdən başlamağa cəhd etdi: 
 -Maraqlıdır, deyilmi? İndi buralarda gəzən polislər gecə 
saatlarında yox çıxır. İndi qoşa gəzən sevgililərə qucaqlaşarkən 
cərimə yazanlar, gecələr oturacaqlarda narkotik maddə istifadə 
edənləri görmür. Belə qəribəliklərə nə deyəsən?! 
 Həvva susurdu. Maraq dolu baxışlarla ətrafı süzür, 
aradabir də Kənanın qoluna toxunurdu. Bir xeyli getdikdən 
sonra boş oturacaq tapdılar.  Əyləşib çayı dinləməyə başladılar. 
Gecənin verdiyi romantika ikisinin də ağlını başından almışdı. 
Həvvanın başını nə zaman Kənanın çiyinlərinə qoymasını heç 
biri hiss etmədi. Yarım saatdan çox beləcə çayın səsini dinləyib, 
çaya düşən lampaların işıqlarını seyr etdilər. Sonra balaca 
uşaqlardan biri yerdən götürdüyü daşı suya atdı. Çıxan səs 
onları xəyaldan ayıltdı. Gec olduğunun fərqinə vardılar. Kənan 
Həvvanı evinə qədər ötürmək istəsə də, o, bununla razılaşmadı.  
Oğlan dayanacağa qədər onunla gedib, avtobusa minməsini 
izlədi.  
 Yadına yarımçıq qalan yazı düşdü. Birbaş ofisə 
getməyə qərar verdi. Həm də tək olduqda intihar edən qadının 
əri haqqında araşdırma apara biləcəkdi. O, hamını aldatmışdı. 
Kütlə isə araşdırmadan bir insandan qəhrəman və ya xain 
düzəltməyi çox sevirdi. Həqiqəti təkcə Kənan bilirdi. Əgər bir 
şey etməsə, o  gün intihar edən qadının xatirələri üzünə 
tüpürəcəkdi.  Kirləndiyi üçün şərəfli ölümü seçmişdisə də,  
bəlkə də, “ədalət” deyilən bir şeyə olan son ümidi ilə başına 
gələnləri Kənana danışmışdı. Ofisə çataçatda kiçik dükana girib 
özünə bir fincan da aldı.  
 Ofisə çatanda gecə yarısına az qalırdı. Özünə yeni çay 
dəmlədi, təzə fincanını yuyub çay süzdü. Çayını içə- içə o əclaf 
kişi haqqında araşdırma aparırdı. Demək olar ki, bütün saytlar 
47 
 
bu mövzu haqqında yazmışdı. Saytlardan birinə sevgili 
arvadının ayrılığına dözə bilmədiyini, tez-tez intihar haqqında 
düşündüyünü söyləmişdi. Elə bu zaman ağlına maraqlı bir fikir 
gəldi. Həmid adlı bu əclafa yaxınlaşmağın, onu tanımağın tək 
yolu hələlik ondan müsahibə götürmək idi. Onun əlaqə 
nömrəsini tapmaq elə də çətin olmazdı. Xəbər saytlarının 
birindən əlaqə nömrəsi götürdü. Zəng etdi. Köməkçi redaktor 
zəngə cavab verdi. Kənan özünü sayt əməkdaşı  olaraq təqdim 
edəndən sonra Həmidin telefon nömrəsini ala bildi. Ona elə bu 
gecə zəng etməyi düşünürdü. Lakin, əsəbi olduğunu büruzə 
vermək istəmirdi. Odur ki, təmkinini qorumağa çalışdı. Bir 
siqaret yandırıb pəncərəyə tərəf getdi. Hava getdikcə sərinləşir, 
küçədən keçən insanların və şütüyən maşınların sayı azalırdı. 
Pəncərənin altında ana pişik öz balasını əmizdirirdi. Bir müddət 
beləcə baxdı, baxdı... Digər balalarını itirən ana pişiyə yazığı 
gəldi.  Mətbəxdə olan yemək artıqlarını kağızın üstünə yığdı, 
aparıb pişiyə verdi. Ofisə dönərkən,  binanın qarşısında öz itini 
gəzdirən yaşlı bir kişiylə rastlaşdı. Bir acından ölən pişiyə, bir 
də çox yeməkdən sahibinin yanında qürurla gedən itə baxdı. 
Demək, ədalət, sadəcə insanlar aləmində deyil, həm də 
heyvanlar aləmində pozulurdu... 
 Gecə saat birin yarısında Həmidə zəng vurdu. Kənan 
ondan müsahibəni evində almaq istəyirdi. Həmid öncə etiraz 
etsə də, bir qədər sonra nə düşündüsə, razılaşdı. Beləliklə, sabah 
saat on birdə onun evində görüşəcəkdilər. Ünvanı bir kağıza 
yazıb pencəyinin cibinə qoydu.  Düşündü ki,  kaş, “Ruh adam”ı 
yanında götürəydi. Bir az oxuyardı... Kitabda müəllif 
Güntülünün gözlərini o qədər gözəl təsvir etmişdi ki, istər-
istəməz ağlına Şəmsin gözləri gəldi. Bir dəfə də olsun doyunca 
baxa bilmədiyi gözlər... Sadəcə, bir dəfə göz- gözə gəlmişdilər. 
Bir neçə saniyə...  
Divana uzanıb yatmağa çalışarkən Şəmsin dodaqları 
ümidlərinə toxundu. Zəngli saatı səhər saat altıya qurdu... Bir 
neçə dəqiqədən sonra yuxuya getdi. 
*** 
48 
 
 Saatın səsinə oyanan kimi  yerindən sıçradı. Otağın 
pəncərəsini açıb, havanı dəyişdirdi. Səhərin təmiz havası bütün 
yuxusunu dağıtdı. Yadına əsgərlikdə tezdən qalxıb təmiz 
havada qaçdığı günlər düşdü. Qışda dağlarda hava o qədər 
soyuq olurdu ki, adam hərəkət etməsə donardı. Orada səhərin 
ayazında oyanıb qaçır, buz kimi su ilə üzlərini yuyurdular. 
Lakin bir adam da xəstələnmirdi. İndi üzünə su vurduğu zaman, 
o dağların gözündən axan sərin bulağı xatırladı.  
On beş dəqiqə sonra hər şey hazır idi; çay qaynamış, 
dəmlənmişdi. Otaq səliqə ilə yığışdırılmışdı.  
Qalırdı yaxınlıqdakı dükandan şirniyyat almaq... 
Ərinmədi, qaçaraq dükana yol aldı. Qayıdanbaş pillələrin 
aşağısında axşam yemək verdiyi pişik ayaqlarına təpildi. 
Dayandı... Dünyanın yaxşılıq ölçüsünün düsturunu hesablamağa 
çalışdı beynində... Deyəsən, Tanrı bu gün ona hesabı  halal 
buyurmamışdı; fikri qarışdı. Bir də diksindi ki, qapını açarla 
açmamış  dirsəyi ilə itələyir. Açarı hansı cibə qoyduğunu da 
zülmlə xatırladı.  İçəri girən kimi şirniyyatları da səliqə ilə 
boşqaba düzdü.  
 Saat səkkizə on dəqiqə işlədiyi zaman qapının zəngi 
çalındı. Turqay bəy gülərüzlə içəri keçib çayın və şirniyyatın 
bir-birinə qarışmış ətrini ciyərlərinə çəkdi: 
-Oxx...-dedi. –Adam belə iş günündə dağı dağ üstə 
qoyar ki... 
Elə həmin dəqiqə də Kənan Həmiddən müsahibə almaq 
istədiyini söylədi: 
-Tək getmək istəyirəm.- Sözlərində amansız bir qətiyyət 
vardı.  
Turqay bəy eyni ahənglə gülümsəməsinə davam etdi və 
başını razılıqla tərpətdi. Lakin tezcə də  dilləndi: 
-Fəridlə gedərsən.  
Kənan razılaşmağa məcbur oldu. Turqay bəy özünə çay 
süzüb kompyuterinin arxasına keçdi. Kənan da sakitcə əyləşib 
müsahibə haqqında düşünürdü.  
49 
 
Şəhla, Həvva və Fərid birlikdə  içəri girəndə otaqda 
bayaqdan bəri hökm sürən sükunət iflasa uğradı. Hamısı da 
yüyrək çaydana yaxınlaşdı; az sonra hər kompyuterin yanında 
bir şirniyyat və çayla dolu fincan vardı. Kənan ilk yazısını Şəhla 
xanıma təqdim etdi. Yazı təmiz yazılmışdı. Onun üçün də Şəhla 
çox yorulmadı. Sadəcə, on beş dəqiqə sonra Kənan Ümidin ilk 
köşə yazısı saytda yayınlandı. Bu, mətbuatda yayınlanan ilk 
yazısı olduğu üçün Kənan bir az həyəcanlandı da... 
Saat ona qədər hər kəs öz işi ilə məşğul oldu. Xarici 
saytlardan xəbər tərcümə etmək, elektron poçt ünvanına  
göndərilən ədəbi mətnləri redaktə edib, saytın mədəniyyət 
bölməsində yayınlamaq elə də çətin deyildi. Saat 10-a qalmış  
Həvva tanınmış şairələrdən birinin kitab təqdimatına getdi. 
Orada şəkillər çəkib, tədbir haqqında məlumat hazırlayacaqdı. 
Saat on oldu və Kənan Fəridlə  birlikdə müsahibə üçün Həmidin 
yanına yollandı.  
Saat on birə beş dəqiqə qalanda artıq Həmidin verdiyi 
ünvana çatmışdılar. Fərid qapının zilini sıxmaq istədi, Kənan 
ona mane oldu. Vaxtın düzəlməsinə hələ beş dəqiqə qalırdı. 
Onu bu hərəkəti Fəridə qəribə gəlsə də, ürəyində Kənanı 
alqışladı. İndiyə qədər verdiyi sözə bu qədər dəqiq adam 
görməmişdi. Onunçün  də Kənana etiraz etmədi. Bu beş 
dəqiqədə siqaret çəkmək olardı. Adama bir siqaret yandırıb, 
gəlmişdən-keçmişdən söhbət etməyə başladılar. Fərid Kənandan 
böyük olmağın üstünlüyü ilə bəzən öyünmək istəyirdi.   
Kənansa böyük-kiçik həddini yaxşı bilirdi. Bunu ona 
hadisələrdən dərs almaq xüsusiyyəti öyrədə bilmişdi... 
...Onda dördüncü kursda oxuyurdu. Dərs ilinin 
sonlarıydı. Dövlət imtahanı, diplom işi, əsgərlik məsələsi 
əsəblərini tarıma çəkmişdi. Elə həmin ərəfə birinci kursda 
oxuyan bir oğlan onunla zarafatlaşmaq istədi. Tələbə dəhlizdəcə 
Kənanın qarşısını kəsib lağlağıya başlamışdı: 
-Oxumaqdan professor olmusan? Bəlkə mənə də 
öyrədəsən, dörd ildə hansı müəllimə harda yaltaqlıq eləmək 
lazımdı?  
50 
 
Əsəbiləşmişdi onda. Nə qədər eləmişdisə,  tələbəni 
özündən uzaqlaşdıra bilməmişdi. Oğlan it kimi şitənirdi.  
Əsəbdən özünə hakim ola bilməyən Kənan uşağın qolundan 
tutub çiyinlərinə qaldırdı və başı üzərində hərləməyə başladı. 
Uşaq qışqırırdı. Bütün fakültə səs-küyə yığışmışdı. Kənanın 
pəncərə tərəfə getdiyini görən qrup yoldaşları ona əngəl 
olmasaydılar, uşağı pəncərədən atacaqdı.  
Bu hadisədən sonra nəinki aşağı kurslar, heç yaşıdları 
belə onunla zarafat etməyə ürək etmədilər. Maraqlı olan o idi ki, 
bu dörd ildə bir nəfərlə də dostluq münasibəti qurmamışdı. Hər 
kəslə normal salamlaşan, hal-əhval tutan Kənan heç kimi 
ürəyinə yaxın buraxmırdı. 
İkinci hadisə isə əsgərlikdə başına gəlmişdi. İlk 
günlərdə köhnə əsgərlər tərəfindən yaxşıca döyülsə də, heç nə 
etməmişdi. Gecə yatdığı yerdə alışqanın işığını gözünə salıb, 
onu çarpayının dəmiri ilə döyən dörd-beş əsgəri elə o gecənin 
sabahı unutmuşdu. Bura əsgərlikdi və neçə ay evdən uzaq olan 
əsgərlərin bu hərəkətini bağışlamaq olardı.  
İki ay sonra “Hərbi and”ı içib, xidmət edəcəyi hərbi 
hissəyə gəlmişdi.  İşıq dirəyi üçün quyu qazırdı. Özündən 
əvvəlki çağırışın əsgərlərindən üç nəfər  yanına gəldi. Əvvəlcə 
onlara fikir verməməyi qərara aldı. Lakin əsgərlərdən birinin 
onun ailəsinə ünvanlanmış təhqirinə dözə bilmədi.  Əlindəki 
bellə  həmin əsgəri başından vurdu. Sonra isə üç əsgər 
tərəfindən yenə döyüldü. Axşam, hava qaralandan sonra 
kazarmadakı əsgərlərin ümumi yekdilliyində isə qərar bu 
olmuşdu: “Komandir və zabitlər heç nə bilməyəcək. Çünki, 
səhv hər iki tərəfdə olub. Kənan özündən böyük əsgərləri 
salamlamalıydı, bir əsgər isə o biri əsgərin ailəsini təhqir 
etməməliydi”.  
Bu hadisələri Kənanın yadına Fəridin özündənrazı 
davranışı saldı.  Onlar siqaretlərini çəkib qurtarmış, Fərid özünü 
dartaraq zəngə əlini birinci uzatmışdı.  Qapını açan da elə 
Həmidin özü idi. Ölən həyat yoldaşına  yas saxlayan vəfalı ər 
obrazındaydı; saqqallı, qaş-qabaqlı, bir az da hüznlü... Amma, 
51 
 
Kənan bu obrazın daxilindəki  originallığın nədən ibarət 
olduğunu yaxşı bilirdi.  
Kənan qonaq otağına girəndə televizorun yanında 
qoyulmuş şəkli gördü.  Burda Həmidlə intihar edən qız baş-başa 
vermişdi. Elə xoşbəxtcəsinə gülümsəyirdilər ki...  
Həmid içəridə siqaret çəkdiyindən otağın havasını 
dəyişmək lazım gəldi. Fərid yüyürüb pəncərələri açdı.  Həmid 
stolun üstündəki yarımçıq  şərab şüşəsini və çirkli qədəhi 
ehmalca götürüb televizorun yanına qoydu. Kənana qəribə 
gələn o idi ki, evdə  qadın əlinin səliqə-səhmanı hökm sürürdü.   
Üçlükdə öz aralarında söhbət edirdilər, Fərid hələ 
diktofonu qoşmağa ehtiyac görmürdü. Həmid onlara ailə 
albomunu göstərirdi; gənc ailənin xoşbəxt  anlarının yadigarları 
arasında toy şəklini görəndə Kənan təəccübləndi. Axı, qız toy 
haqqında heç nə deməmişdi. Özlüyündə düşündü ki, yəqin 
oğlan qızı qaçırandan sonra toy edib.  Həmidlə söhbət zamanı 
Kənanın ürəyində başqa şübhələr də oyandı.  Qız ərinin onu 
satdığını söyləyib, buna dözməyəcəyi üçün ölməli olduğunu 
söyləmişdi. Əri isə normal bir adam təsiri bağışlayırdı. Nə 
caniyə, nə də şərəfsizə oxşamırdı. Bəs, həqiqət əslində 
hardaydı? Qızın intihardan qabaq söylədiklərində, yoxsa 
Həmidin hüznündə? Kənan artıq bu hüznün yalançı olub-
olmadığına da qərar verə bilmirdi.  
Beynində mühakimələr bir-birini inkar etdikcə Kənanın 
yadına Erkül Puaro və Şerlok Holms düşdü. Qeyri-ixtiyari 
dodağı qaçdı. Həmid onun təbəssümünü görməsin deyə başını 
aşağı saldı.  
Lakin həyat romanlara bənzəmirdi. Həyatdakı 
cinayətkarlar heç vaxt romanlarda olduğu kimi ağıllı insanlar 
olmurdu. Həm də Həmidi bir-iki gün izləməklə onun necə biri 
olduğunu bilmək olardı. Bu adam əgər qadın alveri ilə məşğul 
olursa, mütləq meydana çıxacaqdı. 
Müsahibə yarım saat davam etdi. Həmid verilən sualları 
səbrlə cavablandırdı. Dediyinə görə, arvadını çox sevirmiş. Və 
onun intiharına inana bilmirdi, çünki heç bir səbəb yoxdu. 
52 
 
Həmid tikinti şirkətlərindən birində mühasib işləyirdi. Pis də 
qazanmırdı. Bəzən başqa şəhərə gedib bir neçə ay orada qalmalı 
olurdu. Belə zamanlarda qadın istəsə onunla, istəsə də rayona-
ailəsinin yanına gedə bilərdi. Çox vaxt elə Həmidlə gedirmiş. 
Hərdən də öz evlərində qalırmış. Əsasən, qışda heç yerə getmək 
istəmirmiş. Qadın bunların heç birini deməmişdi, lakin müxtəlif 
şəhərlərdə çəkdirdikləri şəkilləri qonaqlara göstərərək danışırdı 
Həmid. Bu qədər yalan ola bilməzdi. O, həqiqətən, dediyi 
yerlərdə işləyir, həmin şəhərlərə gedirdi.   
Söhbətdən beyni dumanlanan Kənan bir  siqaret 
yandırıb pəncərənin qarşısına keçdi.  Az keçmədən Fəridin 
Həmidlə sağollaşdığını eşitdi. O da  dilucu sağollaşıb Fəridin 
arxasınca qapıya yönəldi. Həmid onları ölçülüb-biçilmiş  
nəzakət ilə deyil, çox təbii şəkildə yola saldı. Kənan yenə 
bayaqkı fikirlərinə qayıtdı: “Həmidi izləmək lazımdır”.  
Ofisə çatdıqlarında nahar vaxtı idi. Turqay bəylə Həvva 
çay içə-içə hansısa yazını müzakirə edir, Şəhla mətbəxdə yemək 
hazırlayırdı. Yaxınlıqdakı məsciddən eşidilən azan səsiylə 
Kənan ruhuna  rahatlıq çökdüyünü hiss etdi.  İbadətlə məşğul 
olmasa da, azan səsini, ilahiləri çox sevirdi. Yunus Əmrənin, 
Mövlanənin şeirlərini sevə- sevə oxuyur, içlərindən bəzilərini 
əzbərləyirdi.  
Turqay bəy isə ibadətinə sadiq idi; azan səsi gələn kimi 
tələm-tələsik abdəst almağa yüyürmüşdü. Bəzən məscidə gedir, 
bəzən də elə ofisdəcə  namazını qılırdı.  
On dəqiqə sonra Şəhlanın hazırladığı yeməyi birlikdə, 
deyə-gülə yeyirdilər.  Kənanın ürəyini sərinlədən bir də ofisdəki 
insanların bir-birinə göstərdiyi etimad və səmimiyyət idi. Sanki, 
ağsaqqalı Turqay bəy olan bir ailənin üzvləri idilər.  
Yemək əsnasında söz Hüseyn Cavidin “Şeyx Sənan”  
əsərindən düşdü. Bu,  Kənanı həm sevindirdi, həm də marağını 
çəkdi. Çünki, tələbəlik illərindən bəri Cavidin bu əsəri haqqında 
çox düşünmüşdü. Turqay bəy əsər barədə öz mülahizələrini elə 
ehtirasla söyləyirdi ki: 
53 
 
-Öncəliklə onu deyim ki, bu əsəri müsəlman şərqində 
hər kəs oxumalıdır. Bildiyiniz kimi, hadisələr dini təbliğ etmək 
istəyən cavan müridin başına gəlir. Bu, əslində, səhv qərarlarla 
həyatını məhv edən hər müsəlman gəncinin həyat hekayəsidi. 
Çünki, Sənan dini təbliğ etməli olduğu halda, xristian qızına 
vurulur və inandığı hər şeyin əksini edir. Haram olan içkini içib, 
donuz otarır. Ən nəhayətində, müqəddəs kitab olan “Quran”ı 
cırır və intihar edir. Bu gün də müsəlman gənclərin başına min 
bir müsibət gəlir. Radikal dini qruplara qoşulur, terrorçu olub 
insanları öldürürlər. Yəni, etməməli olduqları şeyləri din 
adından edirlər. 
Fərid Dağlaroğlu da öz fikirlərini deməkdən çəkinmədi: 
-Turqay bəy, bəzi məqamlarda sizinlə razı deyiləm. Onu 
deyim ki, bu əsər sufizmin bəzi xususiyyətlərini əks etdirir.   
Xristian və yəhudilər də bizim kimi kitab əhlidir. Onlarla evlənə 
bilərik, onların bişirdiklərini yeyə bilərik. Hətta, peyğəmbər özü 
də yəhudi qızı ilə evlənmişdi. Yəni, Sənanın bu addımı səhv 
deyil.  Sonra isə, sevgi üçün edilən bəzi cəfaların da rəmzi 
mənada olduğuna inanıram. Bildiyimiz kimi, sufizmdə şərabın 
və meyxananın öz mənaları var. Şeyxlər öz müridlərinə bir çox 
çətin tapşırıqlar verir, onları imtahan edirlər. Sevgiliyə, yəni 
Yaradana qovuşmaq üçün çox əzablı yollardan keçməlidirlər. 
Sənan da öncə şərab içir, yəni  aşiq olur- eşqin şərabından içir, 
donuz otarır, burda donuz otarmaq nəfsimizin xoşuna gəlməyən 
bir hərəkətdir. Baxın, “donuz yeyir” demir, “otarır” deyir. 
Çünki, özünü insanlardan üstün görən nəfsi incitmək, tərbiyə 
etmək  lazımdır. Ən sonda “Quran”ın səhifələrini cırır; kitabın 
mənasını dərk edir. Görünməyəni görür. Şəms Ruminin 
kitablarını suya atmamışdımı? Oxşar hadisə Yunus Əmrənin də 
başına gəlməmişdimi? İntihar etmək, bu fani dünyanı tərk 
etmək  anlamına gəlmirmi?  
Söhbət getdikcə qızışır, hər kəs öz fikrində haqlı 
olduğunu sübut etməyə çalışırdı. Kənana görə, hər iki fikirdə 
doğruluq payı vardı. Əslində, bir əsər yazılanda, sadəcə, yazılır. 
Bəlkə də, heç müəllif onun hansısa fəlsəfi mənasını düşünmür, 
54 
 
özünü hadisələrin gedişatına buraxır... Bir də bitəndə görür ki, 
bəs Sənan bu işləri görüb. Sonra bir tənqidçi çıxıb deyir, bəs 
Sənan dindən çıxıb, kafir olur... Başqa biri deyir, yox, o, bir sufi 
dərvişinin həyatıdır ki, müəllif yazıb. Ədib bu gün haqq 
dünyasında olduğu üçün də əsl mahiyyəti heç kim dəqiq bilmir. 
Ya, hamı həqiqətdən uzaqlaşır, ya da ki, hamı özlüyündə 
doğrudur... 
*** 
Nahardan sonra iş gününün sonunadək hamı öz 
kompyuterində məşğul idi. Kənan da Həmiddən aldıqları 
müsahibəni yazıya köçürürdü. Aradabir siqaret çəkməkçün 
pəncərəyə yaxınlaşır, küçəyə baxır, pilləkənin böyründəki 
pişikləri seyr edirdi. Pişiklərin məsələsi də yemək zamanı həll 
edilmişdi. Bundan sonra hər kəs onların üçün yemək və su 
ayıracaqdı. 
 
 
 
 
 
 
 
 
 
 
 
 
 
 
 
 
 
 
 
 
55 
 
AĞ 
 
Oktyabr öz kövrək küləkləri ilə gətirdi son baharı Çay 
şəhərinə. Ağaclar yarpaqlarını gəlin köçürürdü torpağın evinə. 
Otların rəngi çoxdan solmuşdu ayrılıq fəslinin qorxusundan. 
Çay əvvəlki kimi axırdı... Bir də insanlar əvvəlki idilər;  yenə 
işə tələsir, sevir, sevilmir və əzab çəkirdi. Sevilib, xoşbəxt 
olanlar da vardı, əlbət.... 
 *** 
 Kənan Həvva ilə birlikdə çayın sahilində gəzirdi. Bu 
gün bazar günü olduğundan sözləşib  gəzməyə çıxmışdılar. Bir 
aya yaxındı ki, birlikdə gülür, dərdləşir, hətta, bəzən 
kövrəlirdilər. Sən demə, qadın və kişi arasında da dostluq ola 
bilərmiş. Kənan bir qadının necə gözəl dost ola biləcəyini 
yaşayaraq öyrənirdi. Onun həyatında Vüsalə, keçən həftə tanış 
olduğu Sveta, ürəyində Şəms vardı. Lakin, Həvva onlardan 
fərqli idi. Məsələn, Vüsalə ilə  sevişmək onun istəyi ilə olsa da, 
artıq Kənan buna adət etmişdi... Sveta isə onun bir kişi kimi 
istəyərək sevişdiyi, birlikdə olarkən dünyanın bütün zövqlərini 
ala bildiyi qadın idi.  Şəms diləgəlməz sevdaydı, oğlanın bütün 
varlığını zəlzələ kimi yerindən oynada bilirdi. Həvva isə... 
Həvva onun daxilindəki təlatümlərin sona çatdığı, sakitləşdiyi  
bir liman olmuşdu. Nə zaman darıxsa, ürəyi sıxılsa onunla 
dərdləşə bilirdi. Elə zənn edirdi ki, Həvva ilə söhbət ruhunu 
duruluğa doğru aparır.  
 Yenə birlikdə sahil boyu addımlayır, ruhlarını aydınlığa 
hazırlayırmış kimi üzlərindəki saf təbəssümü qorumağa 
çalışırdılar. Onlar yeridikcə ağacdan qopan yarpaqlar Kənanın 
ayaqlarına toxunur, Həvvanın qulaqlarına uşaqların şən 
gülüşləri qonaq olurdu. Onlar aralarındakı ülvi  ünsiyyətin adını 
“dostluq” qoymaqla öz  vicdanları qarşısında məsumiyyətlərini 
qorumağa cəhd etmişdilər. Hətta, Həvva etiraf edirdi ki, heç əri 
ilə də bu cür səmimi, içdən ünsiyyəti olmayıb. Kənan isə 
Həvvanın ruhunda nə tapdığını hələ anlaya bilmirdi. Gah 
itirdiyi anasının qayğı, nəvaziş dolu baxışlarını, gah da əli 
56 
 
çatmayan sevdasının-Şəmsin ucalığını görürdü Həvvada... O, 
ilk dəfə qadın mərhəmətini, qadın etibarını da tanımağa 
başlamışdı.  
 Onlarla birgə sahil boyu tam fərqli bir həyat 
addımlayırdı: qadın-kişi birlikdəliyindən yaranan, lakin 
ehtirasdan, atəşdən uzaq, güvən dolu, inam dolu bir həyat... 
 Kənan hərdən Həvva haqqında düşünəndə onu da 
anlayırdı ki, Həvva onun ruhunun süzgəcidi. Başqa qadınların 
ehtirasında kirlənən ruhunu mərhəmətlə, həyata sevgiylə  
təmizləyən süzgəc...  
 Sahildə gənclər gitara çalır, oxuduqları dəbdə olan 
mahnılarla qəşəng qızların ürəyinə yol tapmağa çalışırdı. Həzin 
mahnı sədası altında addımlayarkən nə vaxt əl-ələ tutduqlarının 
fərqində olmadılar... Xoş bir boşluğun, hüzurun içinə 
düşmüşdülər sanki. Həvva Kənanın əlini tutduğu zaman 
anlamadığı bir sevinc duyur, özünü heç vaxt olmadığı qədər 
güclü hesab edirdi. Bu hissinin adına sevgi kəlməsini 
yaraşdırmağı ağlına da gətirmirdi. Onun nəzərində insan 
dostunu sevə bilməzdi. Bircə bildiyi, Kənanın onun üçün çox 
dəyərli olduğu idi. Müsahibələrə bir yerdə gedir, birlikdə 
hazırlayır, hətta, gecələr mesajlaşırdılar. Demək olar ki, bir-
biriləri haqqında hər an xəbərləri olurdu. Həvva Kənansız 
həyatın tünd boz rəngdə olduğunu anlayırdı... Lakin... Dostu 
sevmək düzgün deyildi! Hansısa yazılmayan qanunda, hansısa 
düstursuz məsələdə bu, səhv idi...Səhv!  
 Qəribədir ki, həmin an Kənan da beynində eyni 
düşüncələrlə çarpışırdı... 
 *** 
 Onları düşüncələr aləmindən qopartmağa bitən musiqi 
ilə həmahəng başlayan şaqraq gülüşlər bəs etdi. Həvva sərt bir 
şəkildə Kənanın əlini buraxdı. Başını günahkarcasına aşağı 
saldı. Sonra gözucu Kənana baxdı... Oğlan çayın üstü ilə uçan 
quşlara diqqət kəsilmişdi. Ya da özünü elə göstərirdi.  
 Sahildə  ev mürəbbələri ilə çay dəstgahı verilən bir 
məkan vardı. Dörd tərəfi ağaclıq olan bu məkanı Kənan çoxdan-
57 
 
hələ tələbəlikdən tanıyırdı. Yadına düşdü ki, Çay şəhərinə  
gəldiyindən bəri ayağı ora dəyməyib.  Odur ki, Həvvaya 
birlikdə çay içmək təklif etdi. Həvva səssizcə gülümsədi... 
 Yan-yana oturmuşdular. Kənanın yadına yenə Şəms 
düşmüşdü... Əlçatmaz, ünyetməz sevdalısı onun xəyallarının 
daimi ev sahibinə çevrilmişdi. Yaxınlıqla uzaqlığın arasındakı 
dar macalda Kənan heç vaxt xoşbəxtliyi ilə bədbəxtliyini ayırd 
edə bilmirdi. Fikrində Şəmsin saçları yellənirdi, gözləri masanın 
mərkəzindəki mürəbbəqabına zillənmişdi... 
 Həvva Kənanın yol çəkən gözlərinə baxmaq istəyirdi. 
Lakin,  oğlanın göz qapaqları onun bu istəyinin qarşısında sədd 
kimi dayanmışdı... Kənan Şəms barədə heç vaxt onunla söhbət 
etməmişdi. Daha doğrusu, buna cürəti çatmamışdı.  
 Çayçı oğlan onlara yarpız dəmlədi,  stolun üstündəki 
mürəbbəqabını azca kənara çəkib yanına yenisini qoydu. Həvva 
indi  nəzər yetirdi ki, stoldakı zoğal mürəbbəsi imiş.  Çayçı 
oğlanın yeni gətirdiyi isə heyva mürəbbəsi idi.  
 Yarpız çayının ətri Kənanı yenə alıb götürdü 
xatirələrə...  
*** 
 Neçənci sinifdə oxuduğu tam yadında deyildi. Sinif 
yoldaşı Ayseldən xoşu gəlirdi. Uşaq saflığı ilə onun xoşuna 
gəlməyə çalışır, bir-iki kəlmə də olsa söhbət etmək istəyirdi. 
Qışda ilk  qartopunu Ayselə atar, baharda ilk gülləri onun adına 
dərib çantasına qoyardı...  O qədər təmiz sevgisi, arzuları vardı 
ki....  
 Ayselin  qayada bitən bir çiçəkdən xoşu gəlirdi. Kənan 
bunu öyrəndiyində dərsdən qaçmışdı, düz o hündür qayanın 
yamacına çıxmışdı, dirsəkləri, dizləri sıyrıla-sıyrıla o çiçəyi 
dərmişdi, dəstələmişdi, Ayselə gətirmişdi... Lakin, Aysel onun 
sıyrılmış dirsəyinin qanı hopan köynəyinə də baxmamışdı, çiçək 
dəstəsini yerə-Kənanın ayaqları altına atmışdı. O an Kənan ilk 
dəfə qəlbinin qırıldığını anlamışdı... Və bu “ilk” unudulmazlıq 
qazanmışdı... 
58 
 
 Həvva oğlanın dumanlı əhvalını görürdü, nə isə bir söz 
tapıb demək, onu bu dumandan xilas etmək istəyirdi. Fikirli-
fikirli qəndqabından bir qənd götürdü,  çayını udumladı. Stəkanı 
yarıya çatmamış diksindi; müalicəyə ehtiyacı olan dişlərindən 
biri qırılmışdı... Həvvanın qəhərdən titrəyən baxışları Kənanın 
əhvalının dumanını daha da qatılaşdırdı.  
 Sahildən birbaşa şəhərin qərb hissəsinə getdilər. 
Kənanın hələ ikinci kursda oxuyarkən tanış olduğu stomatoloq 
Fəxrəddin həkimin iş yeri bu səmtdəydi. Hər dəfə dişi ağrıyanda 
qaçaraq özünü yanına çatdırar, həkimdən məsləhət alar, ya da 
müalicə prosesinə başlayardı. Həkim Kənanı görəndə sevinirdi. 
Özü etiraf etmişdi ki: 
-Sən mənim ədəbiyyat söhbətləri etdiyim tək-tük dost-
larımdansan.  
 Qəribədir ki, Fəxrəddin həkim yanına gələn hər bir 
insanı “dost” adlandırırdı, Kənan hələ bir dəfə də olsun onun 
ağzından “xəstə”, “pasient”, “müştəri” sözlərini eşitməmişdi. 
Fəxrəddin həkim gözəl ürəyə sahib idi; pulun dəyəri onunçün 
önəmsiz idi, təki yaşamaq üçün bir tikə çörəyi, axşamlar 
yatmazdan qabaq oxuyacağı bir-iki kitab olsun, bəsiydi. Cek 
Londonun “Martin İden”ini sevdiyi qədər Teodor Drayzerin 
“Dahi”sinə də heyran idi. Kənanla danışanda həmişə bu iki 
əsərdən zövqlə və ehtirasla sitatlar gətirərdi. Belə anlarda Kənan 
düşünürdü ki: “Görəsən, niyə ədəbiyyatı sevən insanlardan pis 
adam düzəldə bilmir həyat?” 
 Fəxrəddin həkim, özü demiş, bir “dostunun” dişini 
müalicə edirdi.  Kənan salamlaşıb  divarboyu düzülən 
kətillərdən birini Həvva üçün çəkdi. Həvva oturdu, Kənan ayaq 
üstə dayanaraq kürəyini divara söykədi. Fəxrəddin həkim onun 
salamını başıyla aldı,  təbəssümü baxışlarından oxunurdu.  
 Kənanla Həvva çox gözləmədi; heç bir saat keçmədi ki, 
Fəxrəddin həkim Həvvanın dişinin ilkin müalicə prosedurasını 
başa çatdırmışdı. Sağollaşıb stomatoloqun yanından çıxanda 
heç birinin gəzmək həvəsi qalmamışdı. Kənan Həvvanı ötürüb 
birbaşa evə gəldi.  Günün bundan sonrasını bir az kitab oxumaq,  
59 
 
yatmaq istəyirdi.  Bir neçə gün əvvəl Şəhla ona Herman 
Hessenin “Narsis və Qoldmund” romanını vermişdi. Demişdi 
ki: 
-Oxumağın  məsləhətdir, gələcəyin böyük yazıçısı! 
 Ürəyindəki o kiçicik ümid qəfildən boy vermiş,  
baxışlarından eşiyə axıb-tökülmüşdü. Demək ki, Şəhla da bir 
redaktor kimi onun yazılarını bəyənir, özünə xas üslubunun 
fərqinə varırdı... Kitabı aram-aram oxuyurdu, nəyinsə gözündən 
yayınmasını istəməmişdi. Oxuduqlarını da öz düşüncəsindən 
süzürdü...  
 Otağına girəndə Fatma xalanın təlaşla var-gəl etdiyini 
gördü. Ürəyi sancdı... Ağlına hər  cür tünd tablolar gəldi: Fatma 
xalanın Vüsalənin onun otağına gəlişini biləcəyi, onu evdən 
qovacağı... Əslində, evdən qovsa daha abırlı olar deyə də bir 
hiss keçdi ürəyindən...Lakin, Fatma xala onun təlaşının üstünə 
su ələdi: 
-Oğul, yaxşı ki, gəldin. Sən mənim oğlumsan elə bilirəm. Ayrı 
güman yerim yoxdu. Bu gün Vüsaləyə elçi gələcək. İstəyirəm 
ki, sən bir qardaş kimi onun stolunun başında olasan. 
 Düzdü, Fatma xalanın sözləriylə qorxu-hürküsü yoxa 
çıxmışdı, amma, onun ürəklə söylədiyi “oğul” və “qardaş” 
kəlmələri  sərt qaya daşı kimi Kənanın köksünü basırdı... 
Verəcəyi cavabı düşündü. Fatma xalanın nigaran baxışlarının 
qarşısında özünü elə günahkar sayırdı ki... Razılaşmaqdan başqa 
çarəsi yox idi. 
 Oğlan evi iki gün sonra gəlib Vüsaləni aparacaqlarını 
deyəndə Fatma xala kövrəlmişdi... Kənansa başını qaldırıb 
Fatma xalaya gözdolusu baxa bilmirdi, vicdanı sızlayırdı... 
 Elçilikdə şərt kəsildi ki, Fatma xala Vüsalənin 
uşaqlarına özü baxacaq. Çünki, boşanmış gəlinlə evlənən subay 
oğlan  yad kişinn uşaqlarına atalıq eləmək fikrində deyildi. 
Kənan ilk baxışdan oğlandan xoşlanmadı. Ona elə gəlirdi ki, 
sözün çözələndiyi bir dövrdə, özünün kitablara sığmayan 
qanunlarıyla yaşayan Çay şəhəri sakinlərindən hansısa subay 
oğlanın ikiuşaqlı, boşanmış gəlinlə ailə qurmasında nə isə 
60 
 
düzgün deyildi... Və bu “düzgün olmayan nə isə” Kənanın qaş-
qabağından asılıb yellənmişdi üzü axşama doğru. Əlbəttə ki, 
Vüsalənin evlənməsinə sevinirdi ürəyində. Lakin, onun iki kiçik 
uşağına, ondan da betər Fatma xalaya  yazığı gəlirdi...  
 Oğlan adamları gedən kimi özünü onların arxasınca 
küçəyə atmışdı. Evdən çox uzaqlaşmasa da, fikirli-fikirli 
dolaşdığı küçələrdən bir də saat onun yarısında evə təpilmişdi.  
Bir saata yaxın kitab oxumuşdu. Arada mürgülədiyini hiss 
edirdi. Kitabı qatlayıb bir tərəfə qoydu, siqaret çəkmək üçün  
həyətə çıxdı. Oktaybr soyuğu astaca insanı üşütmək isəyirdisə 
də, Kənan ulduzları seyr etməkdən usanmırdı. Köynəyinin  
kürəyində soyuduğunu anlayanda içəri girdi.  Vüsalə bir kölgə 
kimi onun arxasınca  içəri keçib qapını örtdü. Üz-üzə 
dayandılar... Kənan beynində iki gün sonra başqasının arvadı 
olacaq qadına toxunmağın əclaflıq olduğunu  götür-qoy edirdi. 
Vüsalə isə ağlayırdı... Kənan ilk dəfə idi ki, onun için-için, 
səssizcə ağladığını görürdü.  
 Leysanlı baxışlardakı sevgini tanımaq Kənan üçün heç 
də çətin olmadı...Vüsalə onu sevirdi!  
 Xarabalıqda bitən bir gül idi Vüsalənin sevgisi... O, boy 
atdığı xarabalıqda çətin ki, öz gözəlliyini və ətrini duyura 
biləydi kiməsə... Bu gül boy atmaqçün günəşə və suya möhtac 
idi. Lakin, özünə məkan seçdiyi xarabalıqların qapqara 
kölgəsində onun günəşə gülümsəməyə haqqı yox idi... 
 Vüsaləninsə bu gecədən öz umacağı vardı... Və Kənan 
onun bu umacağını nakam qoymaq iqtidarında olmadığını 
anlayırdı... 
 *** 
 Vüsalə başını Kənanın sinəsinə qoyub, şirin bir yuxuya 
dalmışdı. Bəlkə, uzun zamandı belə rahat yata bilmirdi. İki gün 
sonra  ər evində olacaqdı... Bəs xoşbəxt olacaqdımı? Kənan bu 
sualın cavabının “hə” olmasını elə səmimiyyətlə arzulayırdı ki... 
Amma, böyük hərflərlə yazılmış “YOX!” kəlməsini  çox aydın 
görə bilirdi həyatın bozluğunda...Əgər getdiyi oğlan yaxşı olsa 
61 
 
belə,  anasız böyüməyə məhkum olunan iki uşağın göz yaşları 
onun qadın xoşbəxtliyinə kölgə salacaqdı.  
-Hər qadının haqqıdı xoşbəxtlik!-Kənan öz  səsini uzaqlardan 
duymuş kimiydi...  
 Ürəyindəki bu “qadın xoşbəxtliyi”nin  ülvi təəssüratı ilə 
Vüsalənin saçlarını oxşadı, öpdü. Hər qadının xoşbəxtliyinin 
onu qoruyacaq güclü kişi qollarından asılı olduğunu da bilirdi. 
Hər qadının ona toxunan əllərdəki sevgini, şəfqəti, hətta, 
soyuqluğu belə hiss etdiyini də bilirdi... Bu bildikləri onu bu 
gecə Vüsaləyə acımağa sövq edirdi...  
 Dan üzü ağarar-ağarmaz  Vüsalə gözlərini  açdı. Kənan 
özünü yuxuluğa vurdu. Göz-gözə gəlsələr ondan getməməyini 
istəyəcəkdi,  bundan əmin idi. Səhəri bir qadınla salamlamağın 
sirri-sehri ruhunu çulğalamışdı. Odur ki, göz qapaqlarını bir-
birinə daha bərk sıxdı,  bir də Vüsalənin qapını örtdüyünü 
eşidəndə açdı. Bir xeyli yatağın boş tərəfinə-Vüsalənin  yatdığı 
yerə baxıb kövrəldi...On dəqiqə sonra yuxuya getdi. 
Oyandığında, yəqin ki, yenə əvvəlki Kənan olacaqdı...Sadəcə, 
bir gecəlik Ümid olmuşdu. 
 Oyanan kimi saata baxdı. Heç bir saat olmamışdı 
yuxulamağı. Amma, o, elə bilirdi ki, min ildi yatır... Çünki, elə 
minilliyin sehri kimi bir yuxu görmüşdü.  
 Görmüşdü ki, hündür bir qayalığın başında dayanıb 
aşağıya baxır. Dibsiz, bomboz uçurum gözündə qəfil cilvələndi,  
sıldırımın çıxıntıları qıvrıldı, Şəmsin saçına çevrildi. Ən dibdən 
Şəmsin səsi gəlirdi; onu haraylayırdı. Bu harayı ona qayadakı 
tək çobanyastığı çatdırırdı.  Bu əfsanəvi mənzərəni anlamağa 
insan idrakı yetməzdi.Heç o da anlamağa çalışmadı, sadəcə, 
Şəmsə doğru atdı özünü... 
 Yuxunun bu yerində ayılmışdı. Qəfil də düşünmüşdü ki, 
yuxunun yozumunu tapsın. Qeyri-ixtiyari dilindən bu kəlmələr 
çıxmışdı: 
-Yoxsa, Şəms mənim ölümümmü olacaq, Tanrı?  
 Yataqdan qalxanda başındakı ağırlığı hiss etdi. Özünə 
çay qaynatdı, kəklikotu dəmlədi. Həyətdəki kranda əl-üzünü 
62 
 
yudu, soyuq suyun onu ayıldacağını güman eləmişdi. Gümanı 
doğru çıxdı.  
 Çay içə-içə  telefonunu açdı. Həvva gecə bir mesaj 
yazmışdı.  Onu stomatoloqa apardığı, yanında olduğu, qayğısına 
qaldığı üçün xüsusi təşəkkür edirdi.  Adi sözlərdən ibarət bu 
mesaj Kənan üçün yeni başlayan günə gülümsəmək idi. 
Gülümsədi də... Əlüstü səhər yeməyini yeyib işə tələsdi.  
 Turqay bəyi iş başında görəndə hər gün bir az onun 
şəxsiyyətinə olan hörmətinin artdığını düşündü. Turqay bəy də 
artıq Kənana isinişmişdi.  Onu gülə-gülə qarşıladı. Hal-
əhvaldan sonra dedi: 
-Bu gün çayı mən dəmlədim, dedim, gəlib hazır çay tapasan. 
Gəl, birlikdə içək. 
 Çay içə-içə Turqay bəy gah Kənana baxır, gah da 
baxışlarını stolun bir küncünə zilləyirdi.  Sözlü adamlar kimi 
görünürdü.  Əslində, Kənan sezmişdi ki, onun Həmidlə 
maraqlanmağı Turqay bəyi narahat edir. Elə özü də himə bənd 
idi ki, bildiklərini, şahidi olduqlarını Turqay bəylə bölüşsün, 
müzakirə etsin. Odur ki, gənc qadının intiharından, Həmid 
haqqındakı şübhələrindən danışdıqca içində bir rahatlığın 
yarandığını hiss edirdi.  Söhbət zamanı yalnız bir dəfə Turqay 
bəyin baxışlarında Kənana ünvanlanan ani qəzəb qığılcımları 
parlayıb yox oldu: Kənanın intihar edən qadına mane 
olmamasını eşidəndə... Turqay bəyin fikrincə, bir insanın 
həyatını xilas etmək dünyanın ən gözəl işi, bir adamın ölümünə 
səbəb olmaq ən əclaf hərəkət idi.   
 İndi Turqay bəyi Kənanın yaxasından tutub 
silkələməkdən saxlayan bircə şey idi: Kənanın öz doğruları. 
Axı, hər kəs öz doğrusuyla yaşayırdı bu dünyada... Turqay 
bəyin xislətində hər kəsin qərarına sayğı duymaq da vardı... Bu 
qərarlar yanlış olsa da belə. Ona görə də söhbətə bir cümlə ilə 
son qoydu: 
-Bu məsələni  ikimiz də ayrı-ayrı istiqamətdə araşdıraq. 
Tapdığımız hər yeni məlumatı mütləq birgə müzakirə edək. 
Özbaşına hərəkət etmək təhlükəlidir.  
63 
 
 Kənan ayağa durub çayları təzələdi. Turqay bəyin fikirli 
baxışlarında güclə sezilən bir əlçim qürur onun gözündən 
yayınmamışdı. Deməli, Turqay bəyin demək istədikləri tam 
bitməmişdi. Zənnində yanılmamışdı. Turqay bəy bu dəfə Kənan 
Ümidin yaradıcılığını müzakirə  mövzusu elədi. Öncə 
məqaləsində gördüyü qüsurları bir-bir izah etdi, daha yaxşı necə 
yaza biləcəyini başa saldı. Hansı mövzuların aktual olmasından, 
müsahibə zamanı nə cür suallardan istifadə etməkdən ətraflı 
danışdı. Nəhayət, Kənanın  bir nasir kimi üslubu ilə maraqlandı.  
Hələlik kiçik həcmli hekayələr yazan bu gəncin qələm 
təcrübələri ilə tanış olmaq istəyirdi. Kənan bu günlərdə yazdığı 
“ Qar dənəsi” adlı hekayəsini oxumağa başladı.  Hekayə 
buludlardakı evindən küsüb yer üzünə enən bir qar dənəsinin 
həyatından bəhs edirdi. Bir az romantizm, bir az da fantastika 
ilə qarışıq bu hekayədə olan dərin məna Turqay bəyi xeyli 
düşündürdü. Kənanın dilində olan qüsurlar bəzən onun 
pərvazlanmış düşüncələrini yarıda kəsirdi. Hələ öz üslubunu 
formalaşdıra bilməmiş bu gəncin çox çalışması lazım idi.  
 Turqay bəy dinlədikcə əmin olurdu ki, Kənanda, 
həqiqətən, ümid işığı var. Hekayənin mövzusu eləydi ki, burada 
bədii təsvirlər çox verilməliydi. Kənan  nəqletməyə üstünlük 
verdiyindən bədiilik rəvan deyildi. Buna görə də,  hekayədə 
bədii dil publisistik üslubdan təmiz qopa bilmirdi.  
 Kənan hekayəni bitirdikdən sonra Turqay bəy mövzunu 
bədiiləşdirməyin qaydalarından danışdı, gənc yazara xeyli 
qiymətli məsləhətlər verdi. Dedi ki: 
-Sən hər gün mütaliə etməlisən. Həcmindən və məzmunundan 
asılı olmayaraq oxumalısan. Özün üçün bir cədvəl tutub hər gün 
oxuduğun haqda kiçik qeydlər aparmalısan.  Bir sözlə, yaxşı 
yazıçı olmaqdan ötrü əvvəlcə yaxşı oxucu olmalısan. 
 Sözarası Kənanın kompyuterinin olmamasını  öyrənən 
Turqay bəy  bir anlıq tərəddüd keçirdi. Sonra ona öz leptopunu 
təklif etdi. Amiranə səslə: 
-İstəsən  işdən sonra burda qalıb kompyuterdə yazılarını yaza 
bilərsən. Ya da mənim leptopumu qoltuğuna vurub evə 
64 
 
apararsan. Hansı şərt uyğundu ona əməl elə. Bircə dayanmadan 
oxu və yaz, yaz və oxu! Sənə inanıram...-dedi.  
 Onlar söhbəti yenicə bitirmişdi ki, Həvva gəldi. Kənan 
mehribanlıqla ondan dişinin ağrıyıb-ağrımadığını soruşdu.  
Oğlanın səsindəki lütfkarlıq Həvvanın çöhrəsinə çəhrayı 
təbəssüm qondurdu. O, həvəslə hər şeyin qaydasında olduğunu 
dedi. Şəhla və Fəridin gəlişiylə növbəti iş günü başladı... 
 *** 
 Nahardan sonra Turqay bəy Həvva ilə Kənanı növbəti 
müsahibəyə göndərdi. Müsahib yarışda qızıl medala layiq 
görülmüş bir idmançı idi. Sualları Şəhla tərtib etmişdi. Lakin, 
Kənan artıq bilirdi ki,  müsahibənin necə olacağı söhbət 
əsnasında müəyyənləşir.  
 Gedəcəkləri yer elə də uzaqda deyildi. Sadəcə, küləkli 
hava piyada getməyə imkan vermirdi. Odur ki, yaxınlıqdakı 
dayanacaqdan avtobusa mindilər.  Həvva oturdu, Kənan isə  
ayaqüstə durub səki boyunca sıralanan ağacların xəzəllərini 
küləyə vermələrinə tamaşa edirdi. Birdən ona elə gəldi ki, 
uçuşan yarpaqlar arasından Şəmsin xəyalını gördü... Bir anlıq 
göz-gözə gəlmələrini xatırladı. Tez də gözlərini yumdu... Bir 
neçə saniyə sonra çiynini avtobusun divarına söykəyib cib 
dəftərçəsinə yazırdı: 
 
Bir xəyal ki, sinəmdə qəlbimi qovur... 
Adın gələndə ümidlər saçın yolur... 
Damarımda axan qanım qovrulur... 
Sevib, susmaq istər ömrüm... 
 
Saçlarına gül düzərdim yazları, 
Dilə gətirdi eşqin sazları... 
Tanrı dağındakı təmiz qarları 
İçib, susmaq istər ömrüm... 
 
Turan gözlüm, günəş baxışlım... 
Bozqıram mən, sən yaz yağışım... 
65 
 
Göyüm, qırmızım, yaşılım... 
Bükülüb, susmaq istər ömrüm... 
 
 Yazdığını oxuyanda anlaşılmaz hisslər keçirmişdi. İlk 
dəfə şeir yazırdı. Şəmsin xəyalı onu necə əsir etmişdisə, 
ürəyindəki sözlər şeir olaraq boy vermişdi... 
*** 
 Kənan idmançının qeyri-adi dizaynlı evini, həyətdə 
dayanan bahalı avtomobilini görəndə mızıldandı: 
- Deyəsən, bircə söz adamları üçün həyat çətindi bu şəhərdə. 
 Qapını idmançı oğlan özü  açdı. Salonda onları kişi 
köynəyi geyinmiş sarışın bir qız qarşıladı. Divanın qarşısına 
qoyulmuş masada qeyri-adi dərəcədə tünd qoxulu içki vardı. 
Oğlan Həvva ilə Kənana həmin içkidən təklif etdi. Nəzakətlə 
içməyəcəklərini, müsahibə üçün vaxtlarının az olduğunu 
bildirdilər.  
 Kənan yalnız indi anladı ki, Şəhla niyə müsahibə üçün 
şablon və səthi suallar yazır. Təcrübə öz sözünü deyirdi; sayt 
işçiləri bu cür insanların hansı düşüncəyə malik olduğunu, 
idraki imkanlarını gözəl bilirdi. Kənan isə addım-addım 
irəlilədikcə öyrənirdi. Yarım saat çəkmədi ki,  müsahibə bitdi.  
Kənan foroaparatı götürüb idmançının medallarının şəklini 
çəkdi. Oğlanın öz şəklini çəkmək istəyəndə o, sarışın qızın 
belini qucaqladı: 
-Bizi bir yerdə çək, reklam olsun-dedi. 
 Kənan onları bir neçə formada çəkdi. Sağollaşıb evdən 
çıxdılar. Yol boyu Kənanın düşüncəsinə yenə Şəmsin xəyalı 
hakim kəsildi...  “Bir xəyal ki, sinəmdə qəlbimi qovur...” 
Həqiqətən, indi Şəmsin xəyalı sinəsində qəlbini qovur, kəhər at 
kimi qaçan-yorulmadan qaçan ürəyi çatlamaqdan belə 
qorxmurdu. Ölüm bir xilas, bu dünyanın eybəcərliklərindən 
qurtuluşdu bəlkə də... “Saçlarına gül düzərdim yazları...”  Necə 
də gözəl olardı, dağlarda bitən çobanyastığı güllərini Şəmsin 
saçlarına düzmək, onunla yaz yağışlarında islanmaq... 
66 
 
 Bu düşüncələrdən onu Həvvanın heyranlıqla baxması 
ayırmışdı. Kənan günü-gündən əmin olurdu ki, Həvvanın ona 
olan münasibəti başqalaşır. Düşündü ki, bu qadını sevsəydi, 
sevə bilsəydi nə gözəl olardı. Onunla  xoşbəxt ola bilərdi. 
Həvva onu anlayır, dinləyir,  dəli, çılğın ruhunun səsini 
duyurdu.  
 İdrakı Həvvaya itaət etsə də könlünün Şəms adlı bir 
atəşdə qovrulduğunun fərqindəydi... Bu atəşdən xilas yolu  yox 
idi, bilirdi... Ömrünün sonunadək də də yanacaqdı, buna da 
əmindi...  
 İşə çatan kimi müsahibəni hazırlamağa başlamışdılar. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
67 
 
QARA 
 
Yazdığı şeiri poçtla Şəmsə göndərmiş, üstünə imza 
qoymamışdı. Şeir o qədər güclü olmasa da, bir insan qəlbinin 
səsini duymaq olardı.  
Şəms günlərlə  şeirin təsirindən çıxa bilməmişdi. Dönə-
dönə oxumuşdu hər sətrini. Şeiri oxuduğu zaman yadına düşən 
bir anlıq göz-gözə gəldiyi oğlan idi... Səbəbini bilməsə də, 
ürəyində bir əminlik vardı ki, bu məktubu ona həmin oğlan 
göndərib.  
Bir qadının sevilməyindən əmin olması möhtəşəmlik 
yaradırdı. Şəms bu möhtəşəmliyin ən zirvəsindəykən qəfil 
canını saran qorxudan diksindi. Ya bir daha o oğlanı 
görməyəcəkdisə? Ya görsə belə, onu sevə bilməyəcəkdisə?  
Bu iki sual Şəmsi günün hər anında izləyirdi; evdə, 
universitetdə, yolda, kitabxanada... Ona elə gəlirdi ki, həmişə 
anlaşılmaz bir duyğu ruhunu təqib edir. Bu təqibdən 
qurtulmağın yollarını arayarkən ikinci məktub da gəlmişdi... 
Yenə bir şeirdən ibarət olan sevgi məktubunda yazılmışdı:  
 
Gəl, sənə bir şeir yazım, 
Hər sözü gül ətirli... 
Mən yağış olum,  
sən o yağışda islanan qız-güllü çətirli... 
Dodaqlarına, saçlarına toxunum... 
Küləyin nəfəsi ilə 
Sənin üçün nəğmə oxuyum, 
Ulduzlara baxdığın pəncərəndə... 
Qara bulud, qara saç, qara göz... 
Və rəngli baxışlar... 
Mən sənə doğru qaçım, 
Sən məndən uzağa... 
Xəyalımızda  
Güllü-çiçəkli bir gəlin maşını... 
Baxırsan sən, süzüb göz-qaşını... 
68 
 
Hər sabah toxunur, 
dodaqların ömrümə... 
Hər gecə baxışlarım 
gizlənir saçlarında... 
Nəfəsim gülə dönüb 
Düzüləydi telinə... 
Nəfəsin ümid olub  
Süzüləydi ruhumda... 
 
 Bu şeiri də bəyəndi Şəms... Bəlkə də ədəbiyyat 
tənqidçiləri buna şeir deməzdi, amma, Şəmsə elə gəldi ki, 
məhəbbət haqqında yazılmış ən ulu, ən gözəl nəğmənin 
sözlərini oxuyur. Tanımadığı bir adam tanış xəyallarını elə 
gözəl anlatmışdı ki... 
 
 *** 
 Kənan Şəmsi bütün günahlarından arındığı ilahi 
məqamda sevirdi. Onu həyatının bir parçası hesab edə bilmirdi. 
Axı, həyat günahla doludur. Günahkar olmayan insan isə 
yoxdur...  
 Vüsalədən sonra qoynuna atılacağı qadın Sveta idi. 
Onunla sevişərkən iblisanə hərisliyini yenə bilmirdi. Sveta ilə 
keçirdiyi hər gecənin səhərində günəşin zərrin, məsum 
şüalarında Şəmsə olan eşqinin böyüklüyünə ibadət edirdi 
könlü... 
 Qaranlıqdan aydınlığa  ürəklə addım ata bilməyən, 
həyatı bir şahmat taxtası kimi yaşayan Kənanın ürəyini 
ovundurduğu anların hakimi-mütləqi Həvva idi.  
 Svetanın qırx bir yaşı vardı. Tək yaşayırdı.  Onunla 
tanışlığı yağışlı bir günə təsadüf etmişdi. Çətirsiz olduğundan 
qəfil başlayan yağışdan daldalanmaq üçün rastına çıxan ilk çay 
evinə girmişdi. Qapının ağzındakı boş masanın yanında 
əyləşmişdi. Çay sifariş edib gözləməyə  başlayınca qarşı 
masadakı cazibədar xanımı görmüşdü.  Bir əlində telefon olsa 
da o biri əli ilə çənəsini ovuşdururdu. Azacıq sivri olan çənəsi 
69 
 
Kənana xoş təsir bağışlamışdı. O çənəni öpmək, öpmək 
keçmişdi ürəyindən.  
 Qadın ona zillənən kişi baxışlarını hiss etməkdə 
gecikməmişdi; göz-gözə gəlmişdilər... Bir-birinə yarımaraq, 
yarıehtiras dolu baxışlar göndərmələri uzun çəkməmişdi.  Qadın 
durub Kənanın masasına yaxınlaşmış,  ərkyana onun yanında 
əyləşmişdi. Kənan ikinci çayı sifariş vermişdi... 
 Tanışlıq xarakterli söhbət ikisinə də xoş gəlmişdi. 
Kənan özünü yazıçı kimi təqdim etmişdi. Sveta bir yazıçı ilə 
gününün maraqlı keçəcəyindən əminliyini elə tərzdə demişdi ki, 
Kənan bu günü mütləq onunla başa vurmağın  zərurət olduğuna 
şübhə də etməmişdi.  
Sveta özünü təqdimata  yeddi il öncə ərindən 
ayrılmağını deməklə başlamışdı. İki əkiz qızı vardı. On yeddi 
yaşlı qızlar paytaxtda universitetdə oxuyurdu.  Tək qalan Sveta 
özünə bir “ürək yoldaşı” axtardığını da sözarası xüsusi 
vurğulamışdı. On beş dəqiqə sonra köhnə dostlar kimi 
dərdləşmişdilər.  Bir-birinin telefon nömrəsini götürüb öz 
telefonlarına qeyd etmişdilər.  Həmin günü Kənan Svetanın 
evində başa  vurmuşdu. Elə gecəni də onunla eyni yataqda 
başlamışdı... 
*** 
O, Svetadan qopduğu gecələrini Həmidi izləməklə 
keçirirdi. Şübhəli heç nə sezilmirdi. Yalnız noyabrın ikinci 
həftəsində Kənan  dəftərçəsinə qeyd edəcəyi  qəribəliklə 
rastlaşdı.  
Gecəyarısını təzəcə keçmişdi. Kənan Həmidin  qaldığı 
bina ilə üzbəüz  çayxanada oturmuşdu. Aradabir çay içir, gah da 
kitab oxuyurdu. Çalışırdı ki, binanın girişini gözdən qoymasın.  
Bir saat bundan qabaq Həmidin evdən çıxdığını görmüşdü. 
Onun qayıtmağını gözləyirdi.  
Bir də başını qaldırıb binaya  doğru baxanda Həmidin 
gənc bir qadınla qızğın söhbət edə-edə evə gəldiyini gördü. 
Onlardan yarım saat sonra iki kişi də gəldi. Həmin iki kişinin 
Həmidin mənzilinə daxil olduğunu dəqiqləşdirmək üçün ayağa 
70 
 
qalxdı. Aşağıdan dəhlizdəki işıqdan keçənlər görünmürdü. 
Kənan məhz dəhlizi işıqlandıran lampanın işığında həmin iki 
kişinin də Həmidin mənzilinə girdiyini gördü.  
Beynində yüz cür təxmin qursa da içəridə nə baş 
verdiyini dəqiq bilmirdi.  O gecəni oradan ayrılmadı. Səhərə 
yaxın həmin iki nəfər kişinin evdən çıxıb getdiyini gördü. 
Həmidlə qadının çıxmağını gözləyə bilmədi. Gözlərindən 
mürgü tökülürdü. Azacıq da olsa yatıb dincəlmək üçün evə 
tələsdi. Bir neçə saat sonra işdə olmalıydı.  
Doğrusu, bu aralar evdə də rahatlığı yox idi. Vüsalənin 
iki uşağı analarının kürlüyünü çəkirdi. Fatma xala bu uşaqların 
öhdəsindən gəlməyə nə qədər cəhd etsə də, alınmırdı. Bütün 
gün ağlayan, az qala yemək-içməkdən kəsilən uşaqların bu halı 
Fatma xalanın da, Kənanın da ürəyini parçalayırdı. Atalı-
analıykən yetimlik çəkən uşaqları görməməkçün Kənan evə  
gec-gec gəlirdi.  
Evə çatanda saat altıya az qalmışdı.  Yatmaq üçün bir 
saatdan artıq vaxtı vardı. Yatağına uzanıb gözlərini yumdu. Hiss 
etdi ki, gözlərinin acışmağı azalır. Lakin, yuxuya gedə bilmədi. 
Xəyali obrazlar sözləşiblərmiş kimi, bir-bir düşüncəsinə kölgə 
salırdılar. Şəms, ondan öncəkilər, olmuşlar və olanlar, bəlkə də 
hardasa olacaqlar da onun yaddaşından sıyrılıb çıxır, fikirlərinin 
qarma-qarışıqlığında rəqs edirdi.  
Bir anlıq qərarsızlıqla yazdığı iki şeiri Şəmsə 
göndərməyinə peşman olmuşdu. Bilirdi ki, Şəmslə onun bir 
gələcəyi ola bilməz! Nəinki, Şəms, heç bir qızla! Artıq 
anlamışdı ki, ailə bağları ilə bağlanacaq biri deyil... Bu bağların 
onu azadlığın  əngindən qopardacağına inanırdı. Azadlığına o 
qədər vurğun idi  ki, hətta başqaları üçün qutsal olan ailə, uşaq 
belə onu bu azadlıqdan məhrum edə bilməzdi. Digər tərəfdən də 
Şəmsi ağlından çıxara bilmirdi.  
Bu düşüncələr içində haçan yuxuya getdiyini bilmədi. 
Pəncərədən gözünə düşən işıq onu oyadanda saat yeddi 
olmuşdu. Tələsə-tələsə əl-üzünü yudu, paltarını səliqəyə saldı. 
Çay qaynatmağa vaxtı yox idi. Düşündü ki,  çayı da ofisdə içər.  
71 
 
Otağının qapısını çəkib örtəndə Fatma xalanın  paltar sərdiyini 
gördü.  Onunla mehribancasına salamlaşdı, hətta, sözarası 
Vüsaləni də soruşdu. Fatma xala yorğunluğunu büruzə verən bir 
səslə dedi: 
-Yaxşıdı, qadan alım. Yaxşıdı... Əri ilə də yaxşı dolanır. Sağ 
olsun, əri,  o günü 150 manat göndərib uşaqlar üçün. Deyir, hər 
ay göndərəcəyəm.  
-Şükür,ay Fatma xala.Təki yaxşılıq olsun!-deyib həyətdən çıxdı. 
 Yol uzunu Vüsalənin onunla keçirdiyi sonuncu gecəni 
xatırladı... Məhz o gecə anlamışdı ki, sinəsinə başını sevgi ilə 
qoyan ilk qadındı Vüsalə... 
*** 
İş yerinə çatan kimi Fərid Dağlaroğlunun ölüm xəbərini 
eşitdi.  Gecə infarkt keçirmişdi. Bu xəbərdən pis oldu. Nə də 
olsa, son iki ayı bir yerdə işləmişdilər. Hər gün görməyə adət 
etdiyin adamın bir gün olmaması təbii sayılsa da, insan üçün 
ölüm hələ də adiləşməmişdi... Ölüm elə ölüm idi; gəlişinin-
gedişinin öz vaxtı-vədəsi olsa da,  insan daim onu yanında, 
canında hiss edir...  
Turqay bəy mərhumun ailəsinin yanındaydı. Həvva ilə 
Şəhlanın gözlərindən ağladıqları bilinirdi. Kənan da dinməzcə 
keçib kompyuterini yandırdı. Daha çay içməyə də həvəsi 
qalmamışdı.  
Az sonra Turqay bəy Şəhlaya zəng vurdu. Dedi ki, 
mərhum nahardan sonra dəfn olunacaq.  Şəhla doluxsunaraq:  
-Gələrik...-dedi. 
 Sonra da “Məhşur jurnalist vəfat etdi” başlıqlı xəbər 
hazırladı. Fərid Dağlaroğlunun əlində qələm olan bir şəklini  və 
bir neçə şeirini də xəbərə əlavə edib sayta qoydu. Bir saat 
keçmədi ki,  ən azı altı sayt eyni mətni yayınladı. Nahara yaxın 
bütün saytların ana səhifəsini məhşur  müğənni Saidanın 
yarıçılpaq şəkilləri bəzədi.  Dağlaroğlunun ölüm xəbəri artıq 
köhnəlmiş  informasiya sayılırdı... 
 Bu hal Kənanın içini göynətdi. Fərid Dağlaroğlu o 
qədər də istedadlı şair deyildi, yazdığı şeirlərə də şedevr demək 
72 
 
olmazdı. Lakin bir söz adamının bu cür unudulmağa məhkum 
olunması yaxşı deyildi. Digər tərəfdən də, Kənan onu da bilirdi 
ki, ölümsüzlüyü, sadəcə, ölümsüz əsərlər yazmış sənətkarlar 
qazanırdılar. Kənan Ümid də, bax, belə bir yazıçı olmaq 
istəyirdi. Öldükdən yüz il sonra belə seviləcək, oxunacaq qədər 
ölümsüz olmaq... 
 Saat ikidə Dağlaroğlunun həyətindəydilər. Hamı onunla 
vidalaşmağa  yığılmışdı sanki; ailəsi, dostları, yoldaşları... 
Təkcə nə vaxtsa onunla sonuncu tikəsini bölən məhşur şairlər 
gözə dəymirdi. Deyəsən, onlar bütöv çörək tapmışdı və dörd 
yerə bölünən bir tikə çörəyi çoxdan unutmuşdular...  
 Dəfndən sonra hamı dağılışdı. Turqay bəy işə gələ 
bilməyəcəyini, toparlanmaq üçün zamana ehtiyacı olduğunu 
dedi. Elə Şəhla ilə Həvva da bu gün daha işləmək həvəsində 
olmadıqlarını söylədi. Kənanın da fikirləri dörd bir yana 
dağılmışdı.  Birbaşa evə getməyi qərara aldı; bəlkə yatıb 
yuxusunu alsa özünə gələr deyə ümid edirdi.  
 Fatma xala onu otağın qabağında gözləyirdi. Üz-
gözündən oxunurdu ki, heç də yaxşı xəbər verməyəcək. 
Ehtiramla salamlaşıb Fatma xalanı otağa dəvət etdi. o, 
çarpayıda, Fatma xala da kətildə oturdu. Kənana elə gəldi ki, 
son yarım ayda Fatma xala on il qocalıb...  Bir az havadan-
sudan danışandan sonra Fatma xala mətləbə keçdi: 
-Vüsalənin əri evi satmaq istəyir. Onların küçəsində bir ev var, 
onu almaq istəyir. Uşaqlar Vüsaləyə yaxın olsun deyə, 
razılaşmışam.  Axtar, gör, özünə uyğun bir yer tapa bilirsənmi, 
qadan alım. Yəqin bu alqı-satqı məsələsi ayın axırına kimi çəkər 
hələ. Dedim, bəri başdan deyim sənə. Sonra naəlac qalmayasan. 
-Baş üstə, Fatma xala. Günü sabahdan ev axtararam. Narahat 
olmayın. Allah xeyir versin! 
 Doğrudu, Kənan bu ev məsələsində  “xeyir olsun” 
demişdi, amma ürəyindən nə isə bir şər keçirdi. Ona elə gəlirdi 
ki, burda nə isə düzgün deyil... Hələ elçilikdə, ilk dəfə o oğlanı 
görəndə dalağı sancmışdı. Lakin, bu məqamda onun söz demək 
73 
 
haqqı yox idi... Fatma xala gedən kimi yatağına uzandı. Lakin, 
yenə yuxuya gedə bilmədi... 
 *** 
 Vüsalə ikinci dəfə ailə qurub bu evi tərk edəndən bəri 
Fatma xala daha kövrək olmuşdu. Hər şey onun xətrinə tez 
dəyirdi... Lakin, o, bu kövrəkliyini Azərbaycan qadınına xas 
mərdanəliklə təmkininin altında gizləyə bilirdi. Əvvəllər 
Vüsalədən, ərindən, uşaqlarından danışanda ürəyindən canına 
anlaşılmaz hərarət axırdı... Bəlkə də bu  istilik bir ananın 
qüruru, bir nənənin sevinci idi. İndi isə... Nə qədər istəsə də, 
Vüsalənin ikinci ailəsindən ürəkdolusu danışa bilmirdi. Ağlının 
bir ucunda qızının da xoşbəxtliyə haqqı olduğunu təsdiqləyirdi. 
Məhz o xoşbəxtliyin indi nə rəngdə, nə formada olduğunu 
bilmirdi.  
 İlk dəfə gəlin gəldiyi, ömrünü keçirdiyi bu evdən 
ayrılmaq da ona ağır gəlirdi. Ürəyində özünü yüz dəfə asıb-
kəsirdi ki, niyə evin satılmasına razı olur. Sonra da hər gün 
“ana” deyib ağlayan iki tifilə baxır, ürəyi üzülürdü...  Evin baş 
tərəfindən, xalçanın üstündən asılmış şəklə tərəf baxmaq da ona 
ağır idi bu günlərdə... Rəhmətlik kişinin “üzünə necə 
baxacağını” düşünürdü. Ruhu oyum-oyum oyulurdu... Ona görə 
də şəkli xalçanın üstündən götürən kimi özgəlinlik kəlağayısına 
bükdü.  Astaca söyləndi də: 
-Neynim, a kişi?  Baladı da... Sən olsan, balanın xətrinə məni də 
ayaqlayardın. Dam-daşdı da, neynim... Getdiyimiz yer də dam-
daş deyilmi?  
 *** 
 Kənan da yükünü tuturdu... Yandırdığı siqaretlər bir-
birini əvəz etdikcə çantalar da hazır olurdu.  Ürəyindəki 
narahatlıq azalmırdı. Vüsalənin ərinin bu ailəyə qarşı 
səmimiyyətinə şübhə ilə yanaşırdı. Ya o, yalan söyləyirsə, bu 
insanların axırı necə olacaqdı?! Heç olmasa, öz evlərində 
yaşayırdılar. Azdan-çoxdan Fatma xalanın təqaüdü və Kənanın 
verdiyi kirayə pulu ilə ayları başa vururdular. Bunlar da 
əllərindən çıxsa... Çalışdı ki, bu qara şübhələri düşüncəsindən 
74 
 
qovsun. Çantalarının hazır olduğunu görüb azca ürəkləndi.  
Həmişəki kimi qapını ehmalca örtməklə kifayətləndi. Yan-yana 
düzülmüş üç çanta onun bütün varidatı idi; biri paltarları, biri 
lazımi əşyaları, biri də kitabları... Əslində, bütün oxuduqlarını, 
sevdiyi və ya indiyədək satın aldığı kitabları yığsa, bir otaq 
tutmazdı. Amma, o, həmişə alıb oxuduğu kitabı kiməsə hədiyyə 
edirdi. İstəyirdi ki, onun sevdiyi kitabları çox, daha çox adam 
oxusun. Bu çantadakılar hazırda oxuduqları, bir də ona hədiyyə 
edilən nadir kitablar idi.  Və bu kitabların hər birinin öz 
hekayəsi vardı... 
 Ofisin açarı üstündə olsaydı, gecə orda da qala bilərdi.  
Çarəsizcə harda gecələyəcəyini düşündü. Qayıdıb son iki gecəni 
burda yatmağa ürəyi gəlmirdi. O, Fatma xalanın hüznünə dözə 
bilməzdi... Ümumiyyətlə, ayrılıqlar onun üçün iki cür idi: 
əbədilik və yarımçıq... İndi Fatma xalanın ayrılığının 
yarımçıqlığını görürdü, duyurdu, və bu onun ürəyini elə incə-
incə ağrıdırdı ki... Yox, gecəni burda qalmayacaq! Bir daha qəti 
qərara gəldi və çantalarının qulpundan yapışıb üzü sahilə yol 
aldı... 
 Yolüstü açıq dükanların birindən çaxır və siqaret aldı. 
Hava elə də soyuq deyildi. Oturacaqlardan birində bükülüb yata 
bilərdi. Boş oturacaqlardan birində oturub  ulduzlara seyr 
etməyə başladı.  Hər ulduz ona Şəms haqqında bir sual verirdi 
sanki: 
-Şəms indi hardadı? 
-Şəms sabah nə edəcək? 
-Şəms təhsilini başa vurduqdan sonra evi, maşını olan bir  
oğlana ərə gedəcək? 
-Bəs onunla xoşbəxt olacaqmı? 
 Bu sualın qarşısında gözlərini yumdu... Şəmsin 
gələcəyini öz təsəvvüründə yaratmağa çalışdı... 
 ...Şəms təhsilini başa vurduqdan sonra gözəl bir evə 
gəlin köçəcək. Evi, maşını, əla bir işi olan kişini sevdiyini zənn 
edəcəkdi əvvəllər... Sonra, illər keçdikcə anlayacaqdı aradakı 
uçurumları, sevginin  fərqli bir şey olduğunu... 
75 
 
 Kənan Şəmslə bağlı xəyallarının davamını istəmədi. 
Anladı ki, onun bədbəxtliyinə dözə bilməz... Dözə bilmir! Çaxır 
içdikcə bədəninin üşütməsi azalırdı. Gecənin ayazı ruhunu 
boğduqca həqiqət bütün çılpaqlığı ilə qəlbinə dolurdu. Şəms 
onu sevə bilməzdi... Sevməyəcəkdi... Heç vaxt!  
 Düşündü ki, çaxırı kimləsə üz-üzə oturub içsəydi, daha 
yaxşı olardı. Elə bu fikirlə də gözlərini çaya tərəf zillədi. Bir 
udumu çayın səsi, bir udumu gecənin ayazı ilə içdi. Çaxır 
bitəndə hiss etdi ki,  göz yaşları yanaqlarından süzülür... Bir 
siqaret yandırıb özünü ələ almağa çalışdı. Bacarmadı... İllərdən 
bəri ürəyində gizlətdiyi bütün acıları gözlərindən çölə atırdı... 
Atmaq istəyirdi....  
 Yuxudan oyananda bədənində ağırlıq hiss etdi. Bir az 
da üşüyürdü. Elə çayın soyuq suyu ilə əlini, üzünü yuyub 
yaxınlıqdakı çay evlərindən birinə getdi. Çayın sahilində 
günəşdən tez oyanıb kökə satan dayıdan da iki şəkərbura aldı. 
Çay evində satıcıdan başqa heç kim yox idi. Tez bir fincan çay 
sifariş etdi. Bir dəqiqə sonra şəkərbura dişləyə-dişləyə xəbərlərə 
baxırdı. Çay içə-içə də telefonunu açdı. Həvva onunçün narahat 
olduğunu, bacısı Sevinc günorta görüşmək istədiyini yazmışdı.  
Mesajlara cavab yazıb  yenə çay sifariş etdi. İsti çay bədənindən 
soyuğu qovur, canı yavaş-yavaş isinirdi. Çay evindən birbaş 
ofisə getməyi qərara aldı. 
 Turqay bəy onun bozarmış üzünə, səliqəsiz paltarına, 
əlindəki çantalara təəccüblə baxsa da, heç nə soruşmadı. Yəqin, 
onun nə danışacağını gözləyirdi. Elə salam-kəlamdan sonra 
Turqay bəy Şəhlanın daha burda işləməyəcəyini dedi. Sən 
demə, başqa bir saytdan Şəhlaya daha yüksək maaş təklif 
ediblərmiş.  Şəhla da, axır ki, razılaşıb və bu gündən yeni işinə 
başlayıb. Xəbəri eşidən Həvvanın rəngi qaraldı. Nə də olsa, bir-
birinə alışmışdılar... Fərid Dağlaroğlunun vəfatından sonra 
Şəhlanın kollektivdən ayrılması hamının əhvalını pozmuşdu. 
Kənanla Həvva  işə hardan, nədən başlayacaqlarını bilmirdilər. 
Amma, təcrübəli və işində həddindən artıq soyuqqanlı olan 
Turqay bəy onları başına topladı. Saytda redaktor axtarışı ilə 
76 
 
bağlı elan yayınladılar. Həvva gündəlik xəbər mətnlərini 
korrektə etməklə, Kənan da saytın elektron poçtuna gələn 
yazıları götürməklə, oxuyub seçməklə məşğul oldu. Nahara az 
qalmış Turqay bəy onlardan nə yemək istədiklərini soruşdu. 
Kənan   təcili görüşü olduğunu deyib seçimi Həvvaya buraxdı. 
Həvva tez ayağa qalxıb mətbəxə keçdi. Az sonra uca səslə 
dilləndi: 
-Yumurta və göyərti var. İkinəfərlik kükü üçün yetər, Turqay 
bəy. 
 Kənan Həvvanın son sözlərini qapıdan çıxaçıxda eşitdi.  
 Sevincin mesajda yazdığı kiçik restoran ofisdən çox da 
uzaq deyildi. Ona görə də piyada getməyə üstünlük verdi. 
Restoranın şüşəli qapısından içəri girən kimi bacısının üzü 
qapıya oturduğunu gördü. Sevinc də gözü qapıdaymış kimi 
ayağa durub gülə-gülə onun qarşısına gəldi. Bacısı ilə üzbəüz, 
arxası qapıya tərəf bir kişi oturmuşdu. Kənan əvvəlcə onu atası 
zənn etdi. Sevinclə görüşüb stola yaxınlaşarkən  kişi ayağa 
qalxıb üzünü onlara tərəf çevirdi...O, Həmid idi!  
 Kənan heç nə soruşmadan, məsələnin nə olduğunu 
bilmədən Həmidin sifətinə bir yumruq vurdu. Burnu qanayıb 
yerə yıxılan Həmid donquldana-donquldana ayağa qalxmağa 
çalışır, nə baş verdiyini anlamayan Sevinc isə ağlayırdı. Kənan, 
sanki, qəfil harda olduğunu xatırladı. Nə etdiyinin fərqinə vardı. 
Həm bacısının ağlamağı, həm də restorandakı adamların 
təəccüblə, bəzisinin də ikrahla ona baxmağı Kənanı məcbur etdi 
ki, təmkinini qorusun. Ona görə də, sadəcə, Sevincin qolundan 
tutub çölə çıxardı və oradan uzaqlaşdılar. Nə Kənan nəsə demir, 
nə də Sevinc bir şey soruşmağa cəsarət etmirdi. Qardaşını yaxşı 
tanıdığı üçün qorxudan tir-tir əsirdi. Dünən gecəni yatmamışdı. 
Sabaha qədər sevdiyi adamı qardaşı ilə tanış etməyin xəyalını 
qurmuşdu.... İndi isə...  
Oradan xeyli uzaqlaşandan sonra oturacaqlardan birində 
əyləşdilər. Kənan bacısına nəyi isə izah etməli oduğunu bilirdi. 
Bir siqaret yandırıb xeyli düşündü və Həmidin kim olduğunu, 
77 
 
kim ola biləcəyindən şübhələndiyini danışdı. Sevinc onu 
dinlədikcə sifətində məzlumluqla dəhşətin paralelliyi sezilirdi.  
Kənan artıq şübhələrində haqlı olduğunu anlayırdı. Bir 
neçə gün öncə arvadı öldüyü üçün intihar edəcəyini söyləyən 
biri indi özünə yeni sevgili tapmışdı.  Kənan onu da düşünürdü 
ki, xoşbəxtlikdən, bu işin üstü çox tez açıldı. Yoxsa, Sevinci də 
digər qızın aqibəti gözləyə bilərdi.  Kənan bacısına rayona, 
evlərinə qayıtmağı məsləhət gördü. Sevincin razılaşmaqdan 
başqa çarəsi qalmamışdı. Onun qurduğu saf sevgi dünyası 
dağılmışdı. Həm də yaman qorxmuşdu.  
Yarım saat sonra qardaş-bacı avtovağzaldaydı. Kənan 
rayona gedən avtobusa bilet alıb Sevinci yola saldı. Avtobus 
gözdən itənədək də arxasınca baxdı... 
*** 
Kənan ofisə qayıdanda da Həmidi düşünürdü. Onun, 
əslində, kim olduğu artıq gün kimi aydın idi. Əgər kimsə ona 
əngəl olmasa əməlini davam etdirəcəkdi. Daha neçə qızın həyatı 
məhv olacaqdı, kim bilir...Kənan onu da anlayırdı ki, Həmidin 
bu işlərdə mütləq arxasını söykədiyi kimsə, bəlkə də kimlərsə 
var. Çünki, Həmid kimi bir qorxağın girəcəyi kol deyildi bu 
işlər.  Bəs, onunla,  bəlkə də onlarla savaşmağa, mübarizə 
aparmağa gücü çatarmı? Bilmirdi... Lakin, bu savaşdan, bu 
mübarizədən geri çəkilməyəcəyindən əmin idi. Zəif də olsa, 
gücü onlara çatmasa da savaşmalıydı.  Daha neçə-neçə gənc 
qızın həyatı məhv olmasın deyə...  
Beyninin bir tərəfində isə şübhələr qaynayırdı: 
“Görəsən, o əclaf Sevincə toxunubmu?” Düzdü, Sevinc ağlaya-
ağlaya and içmişdi ki, heç nə olmayıb. Lakin, Kənan Həmidin 
necə şərəfsiz oduğunu bilirdi. Ona görə də şübhələrdən azad 
olammırdı. Qəzəb bir yandan, təəssüf o biri yandan... Sanki, 
kimsə ikiəlli boğazından tutub onu boğurdu.  
Turqay bəy və Həvva onun bu halını qapının dalında 
boynunu bükən çantalara yozur, heç nə demirdilər. Hətta, işdə 
neçə dəfə nöqsana yol versə də, heç kim ona bir söz demədi.  
78 
 
Saat dördü yenicə keçirdi ki, Günel adlı bir xanım gəldi. 
O, iş elanına görə gəldiyini dedi. Turqay bəy onu otağına dəvət 
etdi.  İkilikdə söhbətləri on beş dəqiqədən çox çəkmədi. Günel 
xanımın üzündəki təbəssümdən, Turqay bəyin baxışlarındakı 
rahatlıqdan belə anlaşılırdı ki, ofisə yeni redaktorun gəlməyi elə 
də çox çəkməyəcək. Günel xanımı qapıdan yola salandan sonra 
Turqay bəy üzünü Kənanla Həvvaya tutub dedi: 
-Günel xanım əvvəl də bir neçə saytda redaktor olub. Düzdü, 
ona işə götürəcəyimi dəqiq söz vermədim. Amma, 
çağırmayacağımı da demədim. Dedim, bir sizinlə də 
məsləhətləşim. Bir az məfkurəsi bizə uymur. Bilirsiniz,  o, 
siqaret çəkir. Oğlan dostu onun evində istədiyi vaxt gecələyə 
bilir. Bu, məqamlar bir az qəlizdi... 
 Kənan da, Həvva da anlayırdı ki, bu an sayta Günel 
xanım kimi təcrübəli redaktor hava-su kimi lazımdı. Lakin, 
Turqay bəyin dedikləri ilə də ürəklərində barışa bilmirdilər. 
Nəhayət, Turqay bəy əlavə etdi ki: 
-Axşam, işdən sonra bir on-on beş dəqiqə ləngiyib bu məsələni 
müzakirə edək görək... 
 İş gününün sonundakı müzakirə Günelin işə 
götürülməyinin labüdlüyünü bir daha qabartdı. Çünki, gün 
ərzində  redaktorluq üçün müraciət edən başqa  adam 
olmamışdı.  Həvva getməyə hazırlaşanda Kənan xahiş etdi ki, 
onu gözləsin.  Turqay bəylə bir az təklikdə  məsləhətləşmək 
istəyirdi.  
 Həvva mətbəxə keçdi. Kənan bu gün olanları, Həmidlə 
bağlı bütün şübhələrini Turqay bəyə danışdı. Danışdıqca da  
boğulduğunu, nəfəsinin daraldığını, yumruqlarının sıxıldığını 
hiss edirdi. Turqay bəy Kənanı dinlədikcə qaşları düyünlənirdi. 
Sanki, onun üstünə boz rəngli bir ağırlıq çökürdü. O, oğlan 
sözünü bitirənədək təmkinini qoruyub saxlamağı bacardı. Sonra 
isə dedi: 
-Narahat olma, Kənan. Özüm bu məsələ ilə bağlı məlumat əldə 
eləməyə çalışacağam. Sabah yenə bu mövzunu müzakirə edərik. 
Amma, xahiş edirəm, özbaşına iş görmə...  
79 
 
 Turqay bəy fikirli-fikirli kompyuterinin yanındakı 
kağızları incələməyə başladı. Kənan ucadan Həvvanı səslədi: 
-Həvva, gedə bilərik.  
 Həvva  mətbəxdən çıxıb gödəkçəsini geyinməyə 
başlayanda Kənanın gözü öz çantalarına sataşdı. Yalnız indi 
yadına düşdü ki,  gecələməyə bir yeri yoxdu. Bir istədi Turqay 
bəydən ofisin açarını istəsin, bir də düşündü ki, kişini bu gün 
onsuz da mənəvi cəhətdən tufanlarla baş-başa qoyub. Sakitcə  
burdan getsə yaxşıdı.  
 Çantalarını götürüb Həvvanın arxasınca eşiyə çıxdı. 
Həvva cəsarətlənib çantalarda nə olduğunu soruşanda ondan heç 
nəyi gizlətmədi; gecə oturacaqda yatdığını, gedəsi yerinin 
olmadığını söylədi. Onu da əlavə etdi ki, bu gün də vaxt edib ev 
axtara bilməyib. Həvva bunları eşidəndə hirsləndi. Əsəbdən 
parıldayan gözlərində bir-iki gilə yaş da göründü. O, Kənanı 
uşaq kimi danlamağa başladı: 
-Bunu niyə dünəndən mənə deməmisən? Bilirsən ki, öz evim 
var,  tək yaşayıram. Nyə gəlmədin ki? Bəs biz nə günün 
dostuyuq? Hə? Düşündün ki, qonşular nə deyər? Eynimə də 
deyil! Ver görüm o çantanın birini mənə!  
 Kənan etiraz etmək istəsə də, Həvvanın yaşlı gözləri 
qarşısında itaətkarlıqla başını aşağı əydi... 
 *** 
On beş dəqiqə sonra Həvvanın evindəydi. O, divanın 
üstündə əyləşib telefonu ilə oynayır, Həvva isə mətbəxdə çay-
çörək hazırlayırdı. Qapıdan içəri kimi bu ev ona öz ailəsinin evi 
kimi doğma təsir bağışlamışdı. Bu evdə ailə olmaq, sevilmək, 
xoşbəxtliyi dadmaq olardı. Təbii ki, dörd divarı ev edən 
Həvvanın sevgi dolu təmiz ürəyi idi. Qəribədir ki, bu evdə heç 
siqaret çəkmək də yadına düşmürdü.  
Yarım saat sonra Həvvanın bişirdiyi ləzzətli xörəkdən 
yeyə-yeyə söhbət edir, təbəssümlərini gizlətməyə cəhd də 
göstərmirdilər. Kənan Həvvaya nə Həmiddən, nə də Şəmsdən 
danışa bilməzdi. Daha doğrusu, bu iki mövzunu Həvvayla 
müzakirə etməyə sanki ürəyi gəlmirdi. Bəlkə də hardasa cəsarəti 
80 
 
də çatmırdı. Həvva onun səbr daşı kimi idi... O, bu qadınla 
danışarkən bütün problemlərini unudurdu... İçini saran 
rahatlığın bir ömür davam etməsini arzulayırdı.  
Yeməkdən sonra Kənan gözəl bir çay dəmlədi. Həvva 
çayı onun dəmləməsinə etiraz etmədi. Bir iş görsə, özünü rahat 
hiss edəcəyini yaxşı bilirdi. Kənan çayı dəmlədi, Həvva qabları 
yudu. Sonra çay içə-içə gecə yarısına qədər dərdləşdilər. Hərdən 
Həvvanın gözləri Kənanın dodaqlarına doğru getmək istəsə də, 
məntiqi buna izn vermir, bu gözəl dostluğa kölgə salacaq 
hərəkətlərdən qaçırdı. İnsan bir kişi ilə sevişmədən də xoşbəxt 
ola bilərdi... Kənan hər dəfə gülümsədikcə Həvva bunu 
anlayırdı. 
 
 
 
 
 
 
 
 
 
 
 
 
 
 
 
 
 
 
 
 
 
 
 
81 
 
AĞ 
 
    Kənan o gecə yenə yuxuda Şəmsi gördü. Yuxudan 
ayılan kimi bu gün mütləq onu görmək qərarına gəldi. Həvvanı 
işə qoyub birbaşa universitetə yollandı. Həyət qapısının yanında 
dayanıb gözləməyə başladı.  
 Bu gün  noyabrın yağışı-küləyi bir-birinə qarışmışdı. 
Öz-özünə düşündü: “Hə, belə soyuq havada gözləmək üçün ya 
dəli, ya aşiq olmaq lazımdı”.  Universitetin həyət qapısının yanı 
əvvəllər adamla dolu olardı. Çoxu da universitetə “qız tutmağa” 
gələn oğlanlar idi. İndi isə Kənan burda tək idi. Tələbələr iki-
iki, üç-üç həyət qapısından içəri girir, yağışlı havada kimsə 
Kənana nəzər də salmırdı. Külək yağış damlalarını belədən-
belə, elədən-elə “rəqsə dəvət etmişdi”... Kənanın ürəyindən 
keçdi ki, qızların saçı ilə oynamaq, sən demə, sadəcə, oğlanların 
deyil, küləyin də xoşuna gəlirmiş.  Üzünə xoş bir təbəssüm 
qondu... 
On dəqiqə gözlədikdən sonra uzaqdan Şəms göründü. 
Külək onun saçları ilə oynamaq, yağış dodaqlarından öpmək 
istəyirdi. Bu an ürəyində küləyə, yağışa qarşı bir qısqanclıq 
hissi duydu. Şəms yaxınlaşırdı. Bir az sonra bu qapıdan içəri 
girəcək, üzü görünməz olacaqdı. Bu anın bitməsini istəmirdi. 
Şəmslə bərabər xeyli tələbə də gəlirdi. Dərsin vaxtına az 
qaldığından getdikcə daha da qələbəlik olurdu. Şəms 
yaxınlaşırdı; əynində qırmızı şalvar, qara gödəkçə... Saçlarını 
yığmamışdı. Deyəsən, sevmirdi yığmağı. Onu haçan görsə 
saçları ilə ruhunu ovlayır, baxışları ilə canını acıdırdı. Şəms 
yaxınlaşdıqca ürəyində yanan atəş noyabr soyuğunu 
universitetin həyətindən qovdu, yağış buludlarını qurutdu.  Elə 
istəyərdi ki, bu an Şəms bunu duysun... Onun ürəyinin atəşini 
hiss etsin...  
Şəms yaxınlaşdı və düz onun yanından keçdi. Bir an 
sevdiyini yanında hiss etməyin ilahi bir duyğu olduğunu indi 
anladı... Sevdiyi ilə bir ömür keçirənlərə elə paxıllığı tutdu ki... 
Şəms ondan uzaqlaşmağa başlayanda ayaqları yerində durmadı 
82 
 
və onun arxasınca yeriməyə başladı. İndi arada bir neçə 
addımlıq məsafə vardı. Ürəyinin səsindən qorxurdu, daha 
doğrusu,  bu səsi kiminsə eşidə biləcəyindən... 
Kənan bilməsə də Şəms bu an onun ürəyinin atəşini hiss 
edirdi.  Həyət qapısından içəri girəndən sonra qıza elə gəlirdi ki,  
sanki kiminsə sevdasının hərarəti onu yağışdan, küləkdən 
qoruyur. Elə bil hardasa bir şaman Tanrıya dua oxuyurdu və bu 
duada  bütün  cümlələr onun adıyla başlayıb-bitirdi. Hətta, ona 
elə gəldi ki, bir an qulağına da dəydi o dua edənin səsi; 
“Şəms...”  deyirdi kimsə Tanrının dərgahında... Bu səs onu var 
olduğu zaman-məkan məqamından daha uzaqlara haraylayırdı.  
Şəms indi yaşadıqlarından qorxurdu hardasa... Qorxurdu, amma 
bu qorxunun bitməsini də istəmirdi.  
Saçlarını oxşayaraq keçən bu səsə tərəf qanrılıb baxmaq 
da keçdi ürəyindən. Amma qəfildən eşitdiyi addım səslərindən 
diksindi. Bu qədər tələbənin keçib getdiyi yerdə niyə təkcə 
onun-arxasınca gələnin addım səslərini duyurdu ki? Binanın 
giriş qapısına çataçatda qəfil dönüb sağ tərəfdəki kiçik dükana 
tərəf addımladı.  Həmin ayaq səsləri onun  yerişinin ritminə 
uymuşdu. Dükana az qalmış yaşıl şam ağacının yanında 
dayanmaq, onu izləyənlə üz-üzə gəlmək istəyirdi. Hiss edirdi ki, 
bu görüş həyatı boyunca unuda bilməyəcəyi bir görüş olacaq. 
Ağaca  yaxınlaşdıqca ürəyi bərkdən döyünməyə başladı. 
Qorxusu səbəbini dəyişdi; ürəyinin səsini kiminsə eşidə 
biləcəyindən qorxdu.  Onun ürəyi heç tanımadığı, bilmədiyi bir 
adı zikr edirdi... Bir neçə addımdan sonra ağacın yanındaydı... 
Kənan heç ummurdu ki, Şəms onun gəlişini duyur, 
yolunu da məhz ona görə dəyişib. Sadəcə, bir az daha sevdiyinə 
baxmaq istəyirdi... Şəmslə bağlı qurduğu xəyallardan biri 
canlanmışdı gözündə; əl-ələ tutub çayın sahilində payızı 
sevələyirdilər. Bu xəyalın təsiri ilə hər gözündən bir damla yaş 
da axmışdı yanaqlarına...  
Ağacın yanında  Şəms addımlarını yavaşıtdı və  qəfil 
geri döndü. Ondan belə bir hərəkəti gözləməyən Kənan növbəti 
addımını atdı. Çiyinləri bir-birinə toxundu... 
83 
 
Bu anı yazmaq üçün dünyanın ən gözəl yazarı olmaq 
lazımdı. Əgər hansısa rəssam bunu çəksəydi, o əsəri ilə dünya 
şöhrəti qazanardı.  Şəms bir addım geri atdı... Kənan isə 
yaşadığının ani təsirindən qopa bilmirdi, yerindəcə dayanmışdı. 
Bu olanlar ona yuxu kimi gəlirdi. Nə baş verdiyini anlamaqda 
çətinlik çəkirdi.  
Şəms istəyinə çatmışdı. Onu izləyən bu sehirli adamı 
görə bilmişdi. İlk baxışdaca  payız leysanının damlaları kimi 
parlayan gözlərdəki utancaqlığı da,  yanaqlarda qurumağa 
çalışan iki gilə göz yaşını da görmüşdü. Qeyri-ixtiyari olaraq 
ürəyinə bir əminlik də çökmüşdü ki, onu sevən, o şeirlərin 
müəllifi bu cavan oğlandı. Nə tələsdiyi dərsi, nə də kiminsə 
onları üz-üzə dayanarkən görməyi yadına düşmürdü. 
Düşündüyü tək şey bu anı ölümsüzləşdirmək, bu oğlanı 
tanımaqdı. Ürəyində tanımadığı bir gülün pardaqladığını hiss 
edirdi. Bu güllər öz su payını oğlanın yanağındakı göz yaşından 
götürürdü... 
 Kənan anbaan özünə gəlirdi. Baş verənlərin noyabr 
soyuğu qədər həqiqət olduğunu anlayırdı. Şəms ona kiçik bir 
oyun oynamış və qazanmışdı. Bəzən qızların da düşünə 
biləcəyini unudur kişilər. Onları ən yaxşı halda seviləcək bir gül 
olaraq görürlər. Lakin çox tez də yanıldıqlarını anlayırlar. 
Qızlar bir çox məsələdə oğlanlardan daha yaxşı düşünür, plan 
qururdular. Üstəlik, qadın yaddaşı... Bax, bu aksiomanı bütün 
kişilər əzbərləməliydi... Kənan Şəmsin qürurlu baxışlarından  
oxuyurdu ki, qadın üçün sevgi müharibə kimidir. Kişilərin 
döyüşlərdə qurduğu hiylələri qadınlar sevgidə qurur. Şəms də 
kiçik bir hiylə ilə Kənanın sirrini öyrənmişdi.  
Bundan sonra nələr olacaqdı, heç biri bilmirdi. Sadəcə, 
yan-yana  binanın giriş qapısına doğru addımlayırdılar. Kimsə 
ilk sözü deyəcək qədər cəsarətli deyildi. Buradan sonra  nə 
edəcəklər, nə danışacaqlar, bunu da düşünmürdülər. Giriş 
qapısının yanına çatanda Şəms yenə səmtini dəyişdi. Bu dəfə o, 
həyət qapısına doğru  yeyin-yeyin addımlayırdı. Kənan da 
addımlarını yeyinlətdi. Həyət qapısından çıxanda Kənan anladı 
84 
 
ki, artıq bu günü o idarə etməliydi. Axı,  sevgi münasibətlərində 
qadınlar ilk həmləni kişidən gözləyirdilər.  
Şəms də sanki, qəribə, adını bilmədiyi bir aləmə 
düşmüşdü... Yan-yana yeridiyi bu naməlum insana bu qədər 
güvəndiyi özünə də təəccüblü gəlirdi.  Anidən geri qayıtmaq 
istəsə də, tezcə də yaddaşının bir guşəsindən ona yazılan şeirlər 
boy verirdi. Qəfil  cəmi bir dəfə göz-gözə gəldiyi o sehrli adam 
yadına düşdü.  Əmin olmaq üçün başını qaldırıb Kənanın 
gözlərinə baxdı. Bəli, qapı açılarkən gördüyü o gözlər... 
Ürəyində heç bir şübhə qalmadı.  
Kənan Şəmsi universitetdən çox da uzağa aparmağa 
qıymadı. Bu soyuqda necə qayıdacaqdı? Yaxınlıqdakı yaşıllıqda 
üstü bağlı iki oturacaq olduğunu bilirdi.  Həmin oturacaqların 
birindəcə yan-yana əyləşdilər. Kənan  bütün cəsarətini toplayıb 
Şəmsin gözlərinə baxdı... Bundan yarım saat öncə xəyalına 
həsrət olduğu indi  qarşısındaydı, ona baxıb gülümsəyirdi. İki 
cüt göz bir-birinə baxıb anlaşır, söhbət edirdi sanki. Sahibləri 
isə susurdu. Sevgi sözlərə, cümlələrə sığmayacaq qədər 
böyükdü. Hətta, bu dünyaya belə sığmayan sevgini hansı sözə 
sığdırasan ki?! Yağış sürətini artırırdı.  Kənan leysan 
başlamamış  Şəmsin dərsə dönməsinin  labüdlüyünü anlayırdı. 
Şəms isə sevgi dolu gözləri ilə elə şirin-şirin baxırdı ki, bu anı 
bitirməyə heç bir insan övladının əli gəlməzdi. Külək Şəmsin 
saçlarıyla Kənanın sifətinə sığal çəkirdi... Kənan bu sığaldan 
məst olmuş kimi yavaşca dodaqlarını qızın qulağına 
yaxınlaşdırdı: 
-Kənan...-deyə pıçıldadı... 
 İncə bir toxunuşla Şəmsin boynundan öpdü. Qız ani baş 
verənlərdən çaşqına döndü. Sonra oğlana acıqlanmaq istədi. 
Bacarmadı... Ürəyindən, ruhundan süzülən bir işıq onun üçün 
yeni aydınlıq yol çizmişdi. Məhz bu yolda bələdçisi olacaq 
oğlanı acılamağı bacarmadı. Başını Kənanın çiyninə söykəyib 
gözlərini yumdu. Torpağa çırpılan damlaların səsi o qədər  
aydın eşidilirdi ki... Bu səslərlə həmahəng Şəms Kənanı daha 
öncəki xatirələrinin içində axtarırdı... Tapdı da... Yadına düşdü 
85 
 
ki, hələ  birinci kursda oxuyarkən hərdən kiminsə sirli baxışları 
onu izləyirdi. Və bu kimsə onunla eyni fakültədə oxuyan 
dördüncü kurs tələbəsinin idi... Kənanın idi...  
 Kənan daha yağışdan ehtiyatlanmırdı. Ehmalca Şəmsin 
telefonunu götürüb öz nömrəsini yazdı. Özü isə qızın nömrəsini 
götürmədi. Şəms anlayırdı ki, Kənan ilk zəngi ondan 
gözləyəcək. 
 Bir ara yağış sanki təkəmseyrəkləşdi. Şəms cəld 
yerindən sıçradı. Parıldayan gözləri ilə universitet tərəfə 
boylandı. Kənan da dinməzcə ayağa durub onunla yan-yana 
addımladı. Yolboyu yenə heç biri danışmadı. Kənan qapının 
ağzında dayandı, Şəms bir neçə addım atdıqdan sonra dönüb 
geriyə baxdı, gülümsədi və qaça-qaça içəri girdi. 
 Kənan olanlara sevinirdi. Lakin ürəyinin dərinliyində 
özünə acığı da tuturdu. Axı, qızın həyatına girib, onu yarı yolda 
qoymaqdan qorxurdu. Başına nələrin gələcəyini bilmirdi.  
 Bu nigarançılıq onun Şəmslə birgə keçirdiyi  qısa 
zaman kəsiyinin gözəlliyinə kölgə sala bilmədi...Kənan qələbə 
çalmış bir sərkərdə ədası ilə işə yollandı.  
 On dəqiqə sonra Turqay bəyin otağında söhbət 
edirdilər. Turqay bəy deyirdi ki: 
-Dostlarımdan biri polis leytenantıdır. Adı Kürşad  
Cahangirovdu. Ağır cinayət işlərinin açılmasında ən 
yaxşılardandı. Həm də şərəfli insandı. Heç vaxt qanunlardan 
kənara çıxmaq, kimisə haqsız yerə incitmək  kimi pis əməllərlə 
öz həyatını ləkələməyib. Onun ləqəbi “Qara canavar”dı.  Adı 
çəkiləndə ən qəddar qatillər də tir-tir əsir. Bilirlər ki, “Qara 
canavar”ın əlindən xilas olmaq üçün heç bir yol yoxdu. Rüşvət 
almır ki, rüşvətlə susdurasan... Qorxacaq bir kimsəsi də yoxdu. 
Onun ailəsi, həyatı haqqında məlumat yox deyiləcək qədər azdı.  
Üç günlük körpəykən bir xəstəxananın həyətinə atıblar. Uşaq 
evlərində keçən körpəlik, uşaqlıq illəri, daha sonra könüllü 
surətdə hərbi liseydə təhsil almaq və odun-alovun içinə 
atılmaq... İnsanlar itirəcək bir şeyləri olmadığı zaman ölümdən 
yox, həyatdan qorxur. Kürşad həmişə ən çətin tapşırıqlarda 
86 
 
öndə olub. Bu gün günortadan sonra səninlə görüşməsini xahiş 
elədim. Sağ olsun, razılaşdı. Hazır ol! 
 Turqay bəyin  söhbətindən sonra görməzə-bilməzə 
Kənanın ürəyində Kürşad Cahangirova qarşı bir rəğbət hissi 
oyandı.  Həm də qəribə bir məğrurluq yaşadığının fərqinə vardı. 
Bu qarma-qarışıq hisslər gün boyunca ruhuna, düşüncəsinə 
hakim kəsildi. Bir yandan bacısı Sevinc, Həmid, digər tərəfdən 
Şəmslə keçirdiyi ilk görüş anları, leytenantla  baş tutacaq 
söhbət, həm də, Həvvanın maraq dolu, gah ona, gah da bir 
nöqtəyə zillənən baxışları... Kənan işə qayıdandan bəri Həvva 
ilə göz-gözə gəlməkdən çəkinirdi. Elə bil, hardasa günah 
etmişdi və Həvva da onu mühakimə etməyə haqqı olan  tək 
insan idi.  
 Korrektə elədiyi mətni yarımçıq qoyub siqaret çəkmək 
bəhanəsiylə eşiyə çıxdı. Pilləkəndə dayanıb uzun müddət 
leytenantı və Həmidi düşündü. Əgər Həmidi öldürsəydi, bu, 
onun öz həyatının da məhvi demək idi. Çünki, həbsxanaya 
düşəcəkdi. Həm də Həmidin işlədiyi adamlar böyük yerdən 
idisə, heç onu da sağ qoymazdılar. Bununla belə, Kürşad onda 
inam oyadırdı.  Bir qanun adamı olaraq o, Kənana nisbətən çox 
iş görə bilərdi bu məqamda...  
 Nahara qədər  ancaq mətnlərin korrektəsi ilə məşğul 
oldu. Günellə Həvvanın bir-birinə heç cür isinişə bilməməyi də 
işin gedişatına təsir edirdi.  Turqay bəy  işin ləngliyinə görə 
reytinqin aşağı düşməsindən narahat idi. Onun bu narahatlığı iş 
üçün müraciət edənlərin arasında seçim etməyə də imkan 
vermirdi.  Narahatlığı, tərəddüdü üzündən oxunurdu.  
 Nahara az qalmış Turqay bəy Kənanı yanına çağırıb 
Kürşadla görüşəcəkləri yerin ünvanını söylədi. Özünə də ürəkli 
olmasını tapşırdı. Kürşad onu gözdən-nəzərdən uzaq olan kiçik 
bir çayxanada gözləyəcəkdi. Kənan bir az həyəcanla, bir az da 
qətiyyətlə leytenantın seçdiyi məkana  tərəf yol başladı.  
 Kürşad boylu-buxunlu, enli, qara qaşları və  incə 
burnuna, zərif dərisinə  uyuşmayan zəhmli baxışları ola biri idi. 
Kənan onu elə belə də təsəvvür edirdi. Söhbət əsnasında Kürşad 
87 
 
sayta işçi lazım olduğunu da, Kənanın kirayə mənzil axtardığını 
da öyrəndi. Məhz buna görə də tezcə qətiyyətlə qərarını verdi: 
-Saytda işə düzələcəyəm və səninlə birgə  kirayədə qalacağam. 
Bu mənzil həm iş yerinə, həm də Həmidin mənzilinə yaxın 
olmalıdır. Mənim qanun adamı olduğumu kimsə bilməməlidir.  
 Kürşad danışdıqca, Kənan onun ürəyindəki vətən 
sevgisinə, insan amilinə necə dəyər verməsinə heyran olurdu. 
Təkbaşına böyüyən bir insan vətənini bu qədər sevməyi, 
görəsən, kimdən öyrənmişdi?!  Kürşadın ədalətə olan hörməti, 
sevgisi də çox böyükdü. Kənanın ürəyindən keçdi ki, kaş, bu 
cəmiyyətdə bütün qanun işçiləri Kürşad kimi olardı. Bax, o 
zaman bircə  dənə də olsun cinayətkar cəzasız qalmazdı. Çünki, 
Kürşadla söhbətdən sonra Kənan Həmidin cəzasız 
qalmayacağına əmin olmuşdu.  
 İkilikdə ofisə yollandılar.  Yol boyunca Kənan bütün 
başına gələnləri bircə-bircə  “Qara canavar”a danışdı. Həmid 
haqqında danışarkən Kürşadın qəzəbləndiyi onun nəzərindən 
yayınmadı. Demək, Həmid kimilərinə Kürşad da Kənan  qədər 
nifrət edirdi. 
   *** 
 Kürşad bayrağına and içmiş, bir ömür ona olan 
sevgisinə sadiq qalacağına söz vermiş bir vətənpərvərdi. Ailəsi 
onu atdığı zaman dövləti onu böyüdüb bu yaşa çatdırmışdı. Və 
ağlı kəsəndən sonra milləti üçün yaşamağı qərara almışdı “Qara 
canavar”. Onun həyatında ən unudulmaz xatirələrdən biri 
ölkənin sərhədlərindən çox uzaqlarda baş vermişdi.  
...Diplomatlarımızdan biri sui-qəsd nəticəsində 
öldürülmüş, onun cəsədi ailəsinin yanında təhqir olunmuşdu. 
Bu hadisəni kameraya çəkib bütün dünyaya göstərdilər. O 
zaman beş yaşlı qızın gözlərindəki qorxu, dəhşət Kürşadı 
özündən çıxardı. Sanki qızın gözlərindəki qorxu onun ürəyinə 
nifrət toxumları səpdi və bu nifrət onu-ali hərbi məktəbdən 
yenicə məzun olmuş Cahangirovu “Qara canavar”a çevirdi.  
Onun sui-qəsdçiləri tapmağına, cəzalandıracağına kimsə 
inanmazdı. Böyük dövlətlərdən birində baş vermiş bu hadisəni 
88 
 
araşdırmaq, qatilləri tapmaq çox çətin iş idi. Həm də Kürşad 
ifşa olsa, tək özü yox, onun dövləti də çətin vəziyyətdə qalardı. 
Guya dünya qanunları bir dövlətə başqa dövlətin ərazisində 
əməliyyat aparmağa izn vermirdi. Ancaq bu qanunlar sadəcə 
kiçik dövlətlər üçün idi. Böyük dövlətlər istədiklərini edirdi.  
Diplomatın öldürüldüyü ölkə cinayət işi açıb qatili 
axtarışa vermişdi. Hamı ədalətin qələbəsinə əmin idi. Təkcə 
Kürşad yox... Ona elə gəlirdi ki, bu məsələ uzandıqca uzanacaq.  
Ürəyindəki qəzəb alovlandıqca alovlanırdı. Onun əhatəsindəki 
adamlar da bu alovun fərqindəydi. Nəhayət, belə qərara alındı 
ki, öncə Kürşadın dövlətlə olan bütün bağları qoparılsın, hətta, 
vətəndaşlıqdan belə çıxarılsın. Orada tutularsa qisas almaq 
istəyən adi bir vətənpərvər olaraq tanıtsın özünü. Yox, əgər heç 
kim bilmədən bu məsələni həll edə bilsə, geriyə qayıtdıqda 
alınan hər şeyi ona geri qaytarılsın. 
  Beləliklə, Cahangirov həyatının üstündən xətt çəkib 
yola düşdü. Yaxşı bilirdi ki, uğursuz olsa öz vətənində heç kim 
onu xatırlamayacaq, bəlkə də beynəlxalq qanunları pozduğu 
üçün xain  sayılacaqdı. Lakin bunların heç biri onun vecinə 
deyildi. Ağlında, sadəcə, o balaca qızın gözləri və intiqam hissi 
vardı. Bir ilə yaxın həmin ölkədə qaldı. Küçələrdə, parklarda 
gecələdiyi vaxtlar olurdu. Qatili tapmaq üçün çox çalışdı, ən 
ağlagəlməz üsullara əl atdı. Lakin, yorulmadı, usanmadı... 
 Nəhayət,  əziyyəti hədər olmadı; çox böyük 
çətinliklərdən sonra bir təsadüf nəticəsində  həmin qatilin də 
aralarında olduğu qruplaşmanı tapıb içlərinə girə bildi.  
Yolda bir qızın çantasını oğurlamaq istəyən oğrunu 
tutub, qadının çantasını geri verdi. Hadisənin sabahı günü bir 
maşın ona yaxınlaşdı və onu bilmədiyi bir yerə apardı. Qız, sən 
demə, o qruplaşmanın rəhbərlərindən birinin qızı imiş. Qısa 
zamanda qruplaşma içində özünə hörmət qazandı. Çünki, 
burada olanların hamsından daha cəsarətli idi.  İstəməyərək bir 
çox cinayətdə də iştirak etdi. Ancaq heç vaxt günahsız insan 
öldürmədi.  
89 
 
Bir neçə aydan sonra istədiyi hər şeyi öyrənmişdi. Üç 
nəfərin birlikdə verdiyi qərarlar nəticəsində olurdu sui-qəsdlər. 
Bu üç nəfəri qruplaşmada çox az adam tanıyırdı. Onlara 
rəhbərlik edən bir nəfər də vardı ki, həmin üç başçının əmrlərini 
və tapşırıqlarını qrup üzvlərinə çatdırırdı.  Qrup üzdə adi 
cinayətkar dəstə kimi görünsə də, sırf  diplomatları öldürmək 
üçün qurulmuşdu və dünyanın bir çox ölkəsində fəaliyyət 
göstərirdi. Kürşadın işi çox çətin idi. Bu üç nəfəri öldürsə belə 
ölkədən çıxmaq çətin olacaqdı... Ancaq bəzi adamlar elə 
imkansız adlanan şeyləri etmək üçün gəlirdi bu dünyaya. Qısa 
zamanda iki nəfər öldürüldü. Bu iki qətldən sonra, deyəsən, 
ondan şübhələnməyə başlamışdılar. Dəstədən tamamilə 
uzaqlaşıb izini itirdi. Son qurbanını izləməyə başladı. Bir gün 
anladı ki, özü də izlənilir. Çox keçmədi ki, Kürşad həbs edildi 
və ən ağır qətlləri törədənlərin saxlanıldığı bir həbsxanaya 
salındı. Onun üzərində heç bir sənəd tapılmadı... İşgəncələrə 
mətanətlə sinə gərdi və sükutunu qorudu. Kim olduğunu, 
haradan gəldiyini heç kim bilmədi. Nəhayət, ona ömürlük həbs 
cəzası verib tək adamlıq kameraya saldılar.  
Həbsxanada ciddi rejim vardı. Hətta, nəzarətçilər fəxrlə 
danışırdılar ki, indiyədək buradan cəmi iki nəfər qaça bilib. 
Kürşad müşahidələrinə əsasən anlayırdı ki, belə bir yerdən qaça 
bilmək üçün cəsarət, ağıl və şans- hər üçü vəhdətdə olmalıydı. 
Və o, cəsarətini topladı, ağlını işə saldı; bir gün qaçmaq 
qərarına gəldi. Şansını isə Tanrının qismətinə etibar etmişdi. 
Xoşbəxtlikdən, Tanrısı onu bu gecə yalnız buraxmamışdı. Min 
illər öncə belə bir gecədə Kürşad və qırx çerisi bir ordu ilə 
savaşıb şəhid olmuşdu. O gecə Tanrı onları qorumamışdı. Lakin 
min illər sonra yenə dumanlı bir gecədə Tanrı bu dəfə öz 
Kürşadını qorudu.  
  Həbsxanadan qaçdıqdan sonra yenidən öz qurbanının 
arxasınca düşdü və onu bir körpünün üstündə tuta bildi. Silahını 
onun ağzına soxduğu zaman əyilib qulağına “sənə beş yaşlı 
körpənin nifrətini gətirdim”-dedi və tətiyi çəkdi. Çətinliklə də 
90 
 
olsa ölkəsinə geri döndü və “Qara canavar”a çevrildi. Bu 
hadisələri kimin etdiyini heç kim bilmədi. Qisas alınmışdı... 
 *** 
Turqay bəyin otağında əyləşib çay içə-içə söhbət 
edirdilər. Kürşad sabahdan burada işə başlayacaq, qaranlıq 
qarışandan sonra isə Həmidi axtarmaq üçün şəhərin canına 
düşəcəkdi. Başqa bir şəhərə, hətta, ölkəyə belə getmiş olsa da 
burada ondan bir iz mütləq olacaqdı və Kürşad o izi izləyərək 
Həmidi tapacaqdı... Mütləq tapacaqdı.  Bir qədər söhbətdən 
sonra Kürşad izn istəyib getdi. Sabaha qədər bəzi işlərini həll 
etməliydi. 
Üzü axşama doğru Turqay bəy Kənanla Həvvaya sabah 
səhər müsahibə olacağını xəbər verdi. Müsahibə gənclər 
arasında məhşur olan “book-kafe”lərdən birində baş tutacaqdı. 
Guya, bu məkanda gənclər həm kitab oxuyur, həm də 
əylənirdilər. Kənan belə yerlərin əslində necə fəaliyyət 
göstərdiyini bilirdi. Əlacında olsa, heç vaxt belə bir yerin sahibi 
ilə həmsöhbət olmazdı. Lakin, müasir dövrdə saytın reytinqi 
mənəvi çarəsizlikdən daha öndə dayanırdı. 
Ofisdə işlər yavaş-yavaş dirçəlirdi. Günel Şəhlanın 
işlərini çətinlik çəkmədən görürdü. Həvva da öz işinə olan 
məsuliyyətini bərpa etmişdi. Bircə Kənanın beynindəki 
dumanların tündlüyü azalmırdı. Kirayə mənzil axtarışını da 
Kürşad ona tapşırmışdı. Çünki, bu gün səhər paytaxtdan qatarla 
gələn Kürşad  hələlik özünə oteldə otaq tutmuşdu. Kənan bu 
gecəni də Həvvanın evində  qalmağa məcbur olduğunu dərk 
edəndə vicdanı daha artıq sızlayır, ürəyi sıxılırdı. Ayrı bir çıxış 
yolu olmadığından iş bitincə sakitcə Həvvanın yanına düşdü.  
Həvva evə çataçatda yaxınlıqdakı marketə girməyi 
təklif etdi. Kənan razılaşdı.  Evə lazım olan ərzaqları aldıqdan 
sonra Həvva Kənanın sevdiyi qırmızı şərabdan da bir şüşə 
götürdü. Kənan etiraz etmədi. Bir anlıq Həvva ilə göz-gözə 
gələndə onun daxilindəki qadın istəyinə də şahid oldu...  
 Həvva qapını açmaq üçün açarını çıxaranda Kənanın 
telefonuna mesaj gəldi. Yazan Şəms idi... Bircə  kəlməlik 
91 
 
mesajda Kənan Şəmsin bütün utancaqlığını görürdü. Qız 
yazmışdı: “Salam”.  Kənan bu bir kəlmə ilə yeni bir hekayənin 
başlandığının fərqindəydi. O hekayə ki, hələ bir müddət bir-
birinə “siz” deyə müraciət edəcəkdilər.  
 *** 
 Kənan evə girən kimi  isti bir duş aldı. Başından axan 
sularla birgə narahatlığının da axıb gedəcəyini düşünürdü. O 
duşdan çıxanda Həvva artıq masanı hazırlamışdı.  Bir yandan 
Həvva ilə söhbət edə-edə yemək yeyir, bir yandan da Şəmsə 
cavab yazırdı. Onun yerində başqa biri olsa indi çoxdan utanıb 
nəsə səhv etmişdi. Ancaq Kənan soyuqqanlılıqla hər iki tərəfi 
razı salırdı. Şəms sevdiyi, Həvva isə ən yaxın ürək dostu idi.   
Bu gecənin necə bitəcəyinə artıq əmindi. Çünki, Həvva 
da şərabdan az-az içirdi. İçdikcə də yanaqları daha da rənglənir, 
gözləri od saçırdı. Bir saat sonra Şəms sağollaşıb, yazışmanı 
dayandırdı. Sözarası sabah da Kənanı görmək istədiyini 
yazmışdı. Kənan da ona mütləq gələcəyinə dair söz vermişdi.  
  Yeməklə bərabər şərab da bitmişdi... Kənan həyatın bu 
anını doya-doya yaşamaq ehtirasına məğlub olurdu. Divanda 
yan-yana əyləşib söhbətləşir, sevdikləri kitabları müzakirə 
edirdilər. Kənan Əlif Şəfəqin “Eşq” kitabından söz saldı. Həvva 
həvəslə eşqin qırx qaydası ilə həyat yolçuluğuna çıxmaqdan 
danışırdı. Onun dodaqlarından çıxan sözlər bütün şərq 
fəlsəfəsinin kürəyini yerə vuracaq qədər güclüydü. Eşq və ağıl 
birləşmişdi bu gecə ehtiraslı qadın dodaqlarında... 
 Kitablar haqqında sözcüklər gecənin axarında  bir 
qadının ehtiraslı nəfəsində əriyib yoxa çıxırdı. Sevgi və ehtiras 
birləşib özlərini gecənin saçlarından asmaq istəyirdilər. Kənanla 
Həvva yan-yana susurdular. Əslində, heç biri ilk addımı atacaq 
qədər cəsarətli deyildi. Həvva bu dostluğun bitəcəyindən, 
Kənan isə Həvvaya toxunarsa, onu bir gün itirərsə, pis 
olacağından qorxurdu. Qadınlara sevişdiyi kişilər maraqlı 
olmurdu. Yataq istənilən dostluğu, sevgini öldürəcək qədər 
güclü bir zəhərdi. Ancaq bəzən o zəhəri içməyə məcbur olur 
92 
 
insan... İçməsə də öləcəyini bilir... Bu an bir qadın və bir kişi 
həm dərman, həm də sonun əvvəlini yazan zəhərlə üz-üzə idi...  
Kənan başını qaldırıb Həvvanın saçlarına baxmağa da 
ürək eləmirdi. Bir anlıq düşündü ki, Həvvanın saçlarının nə 
rəng olduğunu bu an deyə bilməz. Sadəcə, bu saçların ətrini hiss 
edirdi. Külək yarpaqları oynatdığı kimi, Həvvanın saçları da 
Kənanın qəlbini titrədir, ruhunu üşüdürdü. Kişi instinkti ilə bu 
qadının saçlarına sarılmaq istədi...Onu yaşamaq, hiss etmək, hər 
zərrəsini dadmaq istədi. Pəncərədən eşikdə yağış damlalarını 
ciyərinə ehtirasla çəkən torpağı düşündü... Və qadının saçlarına 
uzatdı əllərini. Barmaqları titrəyə- titrəyə öpdü ipək kimi 
yumşaq saçlardan. Bir anlıq başını qaldırıb Kənanın üzünə 
baxdı Həvva... Gözləri cadar-cadar olmuş torpağın 
susuzluğundan danışırdı.  
Dostluq bitmişdi bu gecə. Bədənlərinə tabe olmuşdular, 
beyin deyilən “yaramaz”ın fəryadını dinləmək belə istəmirdilər. 
Həvvanın saçlarından dodaqlarına endi Kənanın əli... Atəşli 
dodaqlar yavaşca aralandı... İndi balığın su, quşların uçmaq 
istədiyi kimi öpülmək istəyirdi qadın dodaqları. Kənan astaca 
əyilib öpdü onu; balaca, məsum bir öpücük qondurdu dostunun 
qırmızı dodaqlarına. Bu alov bütün varlığını yandıracaq qədər 
güclüydü. Sonra öpüşlərin sayı çoxaldı...  
Kənan ilahi həzzin zirvəsindən yavaş-yavaş real həyata 
tərəf enəndə  yağış daha da güclənmişdi. Həvva başını Kənanın  
sinəsinə söykəmişdi; ruhu illərin yorğunluğunu çıxarırdı. Kənan 
da  bu an sadəcə rahatlanmaq, dincəlmək, yüz fikirlə bir borcu 
ödəmək öhdəçiliyindən  bacardıqca uzaqlaşmaq, qaçmaq 
istəyirdi... Bir neçə saatlıq dünyadan uzaqlaşıb xoşbəxt olmaq 
Kənanın da haqqı idi... 
Pəncərədən eşikdə isə zaman onları səhərə aparırdı... 
Romantikadan uzaq, payız soyuğu qədər gerçək olan bir həyat 
gözləyirdi onları dan ağaranda... Bu şəhərdə canavarlar 
ulamazdı, əvəzində isə çayın səsi gecə saat üçdən dördə kimi 
bütün şəhərdə aydınca duyulurdu. Çay bu şəhərin yeganə  əbədi 
yalquzağı idi... 
93 
 
QARA 
 
Gözlərini ilk açdığı zaman sinəsində olan qadın başını, 
onu qucaqlayan sevgi qoxulu əlləri gördü. Həvvanın nəfəsi 
sinəsini öpdükcə dünəni, dünənki xoşbəxt dəqiqələri xatırladı. 
Xəfifcə Həvvanın saçlarını tumarladı. Onun toxunuşundan 
oyanan Həvvanın da üzündə xoş bir təbəssüm vardı... 
Səhər yeməyi yeyərkən də, işə gedərkən  də Həvva o 
xoş  təbəssümünü üzündən əskik etmədi. Çox fərqli bir 
xoşbəxtlik yaşayırdı. Qorxduğu olmamışdı... Aralarındakı incə 
və nəzakətli  münasibətə ehtiras xələl gətirməmişdi.  
Ofisdə onları Turqay bəy qarşıladı. O, müsahibənin saat 
on bir üçün təxirə salındığını dedi. Kənan fürsəti əldən vermədi. 
Ev axtarmaq bəhanəsi ilə Turqay bəydən icazə istədi.  Qərara 
alındı ki,  saat on birdə müsahibə alacaqları məkanın qarşısında 
olacaq, Həvva ilə birgə müsahibədə iştirak edəcək.  
Universitetə aparan yollar Kənanın uçuşunu seyr edirdi 
sanki... O, sevdiyinin yanına daha tez çatmağa çalışırdı. 
Xəyalında bu görüşün bütün çizgilərini yaratmağa çalışırdı; 
Şəmslə görüşəcək, söhbət edəcək, əlindən tutacaq, bəllkə də 
sevdiyi çayın sahilində gəzəcəkdi. Şəms onun üçün bütün 
xəyallardan daha gözəl, bütün ümidlərdən daha təravətli idi.  
Həyəcandan boğulan ürəyini hərdən Həvvanı düşünərək 
sakitləşdirirdi. Arada özü haqda da yad bir adam kimi 
fikirləşirdi. Sanki içindən bir səs ona deyirdi: 
-Axı, sən necə insansan? Dünən gecə Həvvanın sinəsində kef 
çəkirdin, bu gün Şəmsin görüşünə gedirsən... Özü də 
həyəcandan titrəyə-titrəyə. Bu ikilik nə deməkdi?!  
 Bilirdi ki, bu anlarda hakim də, mühakimə olunan da 
özüdü. Və özünün özünə verəcəyi bir cavabı yox idi...Şəmsə 
tərəf can atırdı. Bilirdi ki, Şəmsin  sevgisi onun ruhunu bütün 
günahlardan arındıran bulaq suyudu... Qutsal bulaq suyu kimi... 
 Şəms həyət qapısının yanında dayanmışdı. Həyəcanı 
uzaqdan sezilirdi; tez-tez o yan-bu yana baxır, ayaqlarını növbə 
ilə asfalta döyəcləyirdi.  Hərdən də başını çantasına tərəf əyib 
94 
 
nəsə axtarırdı.  Kənan ona yaxınlaşanda da başı çantasına 
qarışmışdı. Ona görə də kiminsə əlindən tutduğunu hiss edəndə 
diksindi, qeyri-ixtiyari bir addım arxaya çəkildi.  Kənanla göz-
gözə gəldiyində isə gözlərindən sevincqarışıq utancaqlıq axıb 
töküldü... Gecə yuxuya gedənə qədər Kənanla danışacağı hər 
sözün, cümlənin xəyalını quran Şəms indi danışa bilmədiyi 
üçün ürəyində özünü danlayırdı. Ancaq xoşbəxt idi.  
İndi sevdiyi adamın əlindən tutub, onunla birlikdə 
addımlayırdı. Kənan danışır, o isə dinləyirdi. Kənanın hər 
sözünü qulaqları acgözlüklə içinə çəkir, bütün varlığı onun 
dodaqlarının toxunduğu hissləri son nəfəsinə qədər müqəddəs 
bir dua kimi saxlamaq istəyirdi. Kənan bu gün onunla sahilə 
gedəcəkdi. Birlikdə seyr edəcəkdilər bir dağ çayından ümmana 
doğru qaçan su damlalarını... Sevdiyiylə  birlikdə xoşbəxtliyə 
nəğmə oxuyacaqdı yalnızkən ağladığı, əzablar çəkdiyi bu 
sahildə. Güləcəkdi doyunca bu son bahar səhərində, o tək 
başına titrədiyi gecənin acığına...  
Kənan Şəmsin əllərini buraxdı, qollarını onun boynuna 
doladı. Qız oğlana  mehribanlıqla qısıldı. Çayın sahilinə çox az 
qalırdı. Bunu onları qarşılayan təmiz hava, bir də suyun səsi 
xəbər verirdi. Beş dəqiqə sonra oturacaqlardan birində əyləşib 
çayın axmasını izləyirdilər.  Kənan  Şəmsin səsini duymaq 
istəyirdi. Qız  ürəyində olanları dilinə gətirə bilmirdi.  Nəhayət, 
bütün cəsarətini dodaqlarına topladı, Kənanın başını özünə 
yaxınlaşdırıb, dodaqlarından öpdü. Bu öpüşü gözləməyən 
Kənan həyəcandan nəfəsinin kəsiləcəyini hiss edirdi. Qız da 
onun qədər həyəcanlı idi... Lakin, həsrətlə onu öpür, buraxmaq 
istəmirdi. Kənan qəfildən Şəmsin başını əlləri arasına aldı, onun 
gözlərinə baxdı... Bu baxışlardan özünə qarşı inam, güvənlə 
yanaşı anlaşılmaz marağın da boylandığını gördü.  Dərindən 
nəfəs alıb yenidən dodaqlarını Şəmsin dodaqlarına yapışdırdı. 
Qız başını azca geri çəkib əlini onun sinəsinə qoyanadək 
öpüşdülər. Sonra Şəms Kənanın qulağına: 
-Səni sevirəm!-pıçıldayıb oturacaqdan qalxdı,  iti addımlarla 
universitetə tərəf addımladı.  
95 
 
 Kənan da eyni ahənglə  yeriyib ona çatdı... Universitetə 
çatanadək gah bir-birinə baxıb gülür, gah da əl-ələ tutub uşaq 
kimi  dəcəl addımlarla irəliləyirdilər. heç biri danışmırdı... 
Sanki, bütün sözlər onların bu an keçirdikləri hissləri 
anlatmaqda aciz idi... 
 *** 
 Saat on birə qalmış Kənan “book-kafe”nin 
qarşısındaydı. Bu gün hava bir az düzəlmişdi. Deyəsən, noyabr 
Çay şəhərinə romantik bir payızın son günlərini yaşatmağı 
düşünürdü. Kənan ağacdan düşən sarı yarpaqların insan ömrünə 
bənzədiyini fikirləşib ona doğru əyilən budaqdan bir yarpaq 
qopartdı. Yarpağa baxa-baxa ürəyinə sevgi dolu sözlərin 
dolduğunu anladı... Bu sözləri pıçıldamağa başladı: 
-Səni düşündüyüm zaman oxuduğum kitablardakı qızlar gələr, 
öpmək üçün göz yaşlarımdan, saçımdakı ağlardan... Qar altında 
qalan sarı yarpaqlar üsyan edər, son savaşçı kimi, ölümə doğru 
qaçan yarışçı kimi... İlk dəfə şeir yazan, qoca romançı 
duyğulanar, kövrələr... İlk hekayəsini yazandakı kimi, ilk dəfə 
sevib ayrılandakı kimi... Bütün savaşlar sona çatar, səhralarda 
güllər bitər, göyərçinlər yuva qurar ümidlərimdə, qaranquşlar 
getməz...  Gecə bitməz, gündüz bitməz; romanlardakı kimi, 
filmlərdəki kimi... 
 Sonuncu sözləri deyib gözlərini yumdu... Özünü Şəmsli 
xoşbəxtliyin  qoynuna atmış kimiydi...  
-Kənan... 
 Həvvanın səsi onu xoşbəxtliyin ötəsinə doğru getməyə 
qoymadı. Qapıdan içəri girdiklərində gənc, iyirmi yaşlarında bir 
qız onlara yaxınlaşdı. Olduqca açıq-saçıq geyinmiş,  üzünə 
bolluca ənlik-kirşan vurmuş, sarı qıvrım saçlarında təbiilikdən 
əsər-əlamət olmayan bu qız özünü  xüsusi bir ədayla təqdim 
etdi: 
-Buyurun, xoş gəldiniz! Adım Ayseldi. Buranı mən işlədirəm. 
Nə lazımsa, deyin, şəxsən özüm sizə qulluq edərəm! 
96 
 
 Nə Kənan, nə də Həvva buna inanmadı; belə bir qızın 
bu yaşda məkan sahibi olması absurd idi. Həvva astaca Kənanın 
qulağına pıçıldadı: 
-Tanrı bilir, hansı pullunundu. Adının çəkilməsini istəmir deyə 
belə işıldaquşu qabağa buraxıb. 
 Kənan Həvvanın bənzətməsinə  güldü. Həvva da ona 
qoşuldu. Bu an ikisinin də gülüşü ürəkdən gəlirdi.  
 Pəncərəyə yaxın bir masada əyləşib müsahiblərini 
gözləməyə başladılar.  İlk dəfəydi ki, kimdən müsahibə 
alacaqlarını bilmədən sadəcə Turqay bəyin tapşırığı ilə  deyilən 
yerə gəlmişdilər. Kənan vaxtdan istifadə edib içəridə hər şeyə  
nəzər yetirməyə çalışırdı.  Künclərdəki kiçik ölçülü rəflərdə 
bahalı və nəfis tərtibatlı kitablar vardı. Təkcə birində-üzü qapıya 
tərəf qoyulanda son  dönəmlərdə gənclər arasında dəbdə olan 
kitablar qoyulmuşdu.  Rəfin başına da iri hərflərlə: “Pulsuz 
oxu!” yazılmışdı. Kənan diqqətlə baxanda bu kitabların arasında 
üç-dörd dənə də müasir gənc yazarların kitablarından gördü. 
Demək ki, onlar da tanınsın deyə kitablarını kitab mağazaları 
əvəzinə belə məkanlara verirdilər... Bu məqamın ağır və ağrılı 
olduğunu Kənan əsl gənc yazar kimi dərk edirdi. Və düşünürdü 
ki, görəsən, burda kitab oxuyan varmı? Maraqla da ətrafa 
boylandı. İşığın tam düşmədiyi alaqaranlıqda iki masa yan-yana 
qoyulmuşdu. Divarboyu düzülmüş, üstünə köhnə kilimlərin 
naxışına oxşar parçalar salınmış kətillərdə üç gənc oğlan 
oturmuşdu. Onlar da pivə içir, siqaret çəkirdilər. Masada kitab 
gözə dəymirdi... 
 Aysel  sinidə onlar üçün iki stəkan portağal suyu 
gətirdi. Hər ikisi ona təşəkkür etdi. Aysel, sadəcə, gülümsəyib 
getdi. Az keçmədən əlində viski dolu qədəh təkrar onlara 
yaxınlaşdı, üzü pəncərəyə oturub  sağ ayağını sol ayağının 
üstünə aşırdı, viskidən bir udum içib gözlərini yumdu və dedi: 
-Hə, başlayaq. Nə sualınız varsa, verin.  
 Kənan Həvvaya, Həvva da Kənana baxdı. Onlar 
müsahiblərinin məhz Aysel olduğunu gözləmirdilər. Ona görə 
97 
 
də  hər ikisinin baxışlarından tərəddüd oxunurdu. Nəhayət, 
Kənan özünü toparlayıb vəziyyəti axarına salmağa çalışdı: 
-Aysel xanım, niyə bir məkanda kitabla içki yan-yanadı?  
 Aysel bu suala cavab vermədi. Üzünü Həvvaya tutub 
ərkyana dedi: 
-Sənin sualın nədi, sən də de, birdəfəlik danışaram. 
 Həvva zorla gülümsünüb söhbətin səmtini  saytın 
formatına uyğun yönəltdi. Aysel Kənanın sualına müsahibənin 
sonunda cavab verdi. Şəstlə açıqladı ki: 
-Onsuz da, indiki gənclərin hamısı içir. Nolacaq ki, kitab 
oxuduqları yerdə də içsələr?  Biz həm kitab oxuyana pivə 
satırıq. Həm də pivə alana kitab təklif edirik. Oxuyan onsuz da 
oxuyacaq, içən də içəcək.  Qazanırıq də, burda nə var ki? Siz tez 
gəlmisiniz,  ona görə boşdu məkan. Axşam altıdan sonra 
bağlanana qədər elə vaxt olur,  çoxu ayaqüstə qalır. Saat gecə 
on birdə, on ikinin yarısında bağlayırıq məkanı.  
 Kənan onun bu açıqlamasından sonra nəsə demək 
istəmədi. Onsuz da nə desə, elə burdaca qalacaqdı. Bilirdi ki, bu 
Aysel xanımın onun məsləhətinə və ya nəyi isə müzakirə 
etməsinə ehtiyacı da yoxdu. Ayağa qalxmazdan qabaq Aysel 
onlara  qırmızı şərab təklif etdi. Həvva istəməsə də, Kənan bir 
qədəhdən imtina etmədi.  Elə o bir qədəhi içənə qədər Ayselin 
eşidib-bildiklərindən yarı əyri-yarı düz danışması Kənanı 
qıcıqlandırdı. Həvvaya əli ilə “otur!” işarəsi verib dünya 
ədəbiyyatının nəhəngləri sayılan yazarların əsərlərindən, 
obrazlardan danışmağa  başladı. O danışdıqca Ayselin ağzı açıq 
qalırdı. Kənan onun  xəfifləyən ədasından zənnində 
yanılmadığını  anladı;  düşündüyü kimi, Aysel beş-on kitabı 
güclə oxumuşdu. Söhbət gəlib  Əlif Şəfəqin “Ata və bic” 
əsərinə çatanda Kənan daha həyəcanla danışmağa başladı. 
Hətta, əsərdən bir məqamı misal gətirdi:  
-Deməli, əsərdə yazarların, rəssamların toplaşdığı “Kafe 
kundera” adlı bir yerdən danışılır. Düşünən insanlar bura yığışıb 
önəmli məsələləri müzakirə edirlər. Bura da düz oraya bənzəyir.  
98 
 
 Aysel bu sözlərə çox sevindi. Kənan isə, sadəcə, 
gülümsədi. Ayselin bu əsəri tapıb oxuyacağından əmin idi. O an 
Ayselin üz ifadəsini görmək maraqlı olardı Kənana. Axı, o, 
bilə-bilə bu “book-kafe”ni “Kafe kundera” ilə müqayisə 
etmişdi. Çünki, Əlif Şəfəqin  yazdığı kafeyə də normal adamlar 
yığışmırdı. Bura gələnlər  içir, çəkir, boş-boş müzakirələrə vaxt 
sərf edirdilər.  
 Sağollaşıb ayağa qalxdılar. Aysel onları qapıyadək 
ötürdü. Bayaqkı ədasından əsər-əlamət qalmamışdı.  Qapıdan 
çıxan kimi Kənan tanıdığı yaşlı şairin bir qadınla gəldiyini 
gördü. O, bu qadının evli olduğunu, ərini, uşaqlarını arxa plana 
ataraq qoca şairlə gün keçirdiyini də bilirdi.  Şair bir anlığa ayaq 
saxlasa da, Kənan salamlaşıb yoluna davam etdi və dönüb 
arxaya baxmadı.  
 *** 
 Ofisə çatanda aldıqları ilk xəbərdən Kənan ruhunun 
üşüdüyünü hiss etdi. Daha bir qadın özünü çaya atıb intihar 
etmişdi. Kənan o gecəni, özünü suya atan qadını, onun sözlərini 
xatırlamışdı.  Yenə özünü günahkar hesab etməyə başladı.  
Təkrar Həmidi yadına saldı,  Kürşadı düşündü.  
 Özü saytı açıb xəbəri oxudu.  Hadisə gecəyarısı baş 
vermişdi. Vüsalə adlı bir qadın ayağına daş bağlayaraq özünü 
suya atıb. Onu xilas etmək üçün gələnlər ancaq cəsədini tapa 
bilmişdilər. Qadın intihar etmədən öncə sosial şəbəkələrdən 
birində bir neçə cümləlik vəsiyyət xarakterli status 
yazmışdı:“Mənim ölümümdə tək günahkar  ərimdir. Məni 
inandırıb atamdan qalan evi satdırdı, sonra isə anamı, iki 
uşağımı küçələrə atdı. Özü də qaçıb xarici ölkələrdən birinə 
getdi”.  
 Bu statusun tələsik, həyəcanla yazıldığı bəlli idi. Qoca 
qadınla iki uşağı polis idarəsində qorxu içində gözləyirdi. İndi 
onlar Vüsalədən daha çox özlərini düşünürdülər.  
 Kənan yenə də həyatın bozluğunun ruhunu sardığını 
hiss etdi...  Düşündü ki, axı niyə, şairlərin dediyi kimi deyil 
99 
 
həyat? Niyə həyatda kimsə qurban verməyi, fədakarlıq etməyi 
bacarmır?  
 Bu düşüncələrlə xəbərin arxasını oxudu...  Fatma 
xalanın adını oxuduğu zaman damarlarında qanının donduğunu 
duydu...  Özünü günahkarların ən günahkarı kimi zənn etdi, özü 
öz gözündən düşdü... Hələ ilk dəfə o oğlanı gördüyündə içini 
saran şübhələrin cücərməməsi üçün sərf etdiyi gücünü başqa 
səmtə: Vüsaləni fikrindən döndərməyə sərf etsəydi, bu gün 
Vüsalə ölməzdi, Fatma xala da iki  yetimlə küçələrdə 
qalmazdı... Hardasa ona elə gəlirdi ki, Vüsaləni bilə-bilə ölümə 
o, göndərib... Bütün bu ağrısını, peşmanlığını ürəyinə yığdı, 
Turqay bəyə hadisəni qısaca şərh edib icazə aldı, birbaş polis 
idarəsinə-Fatma xalanın yanına yollandı... 
 İçəri girən kimi  Fatma xala ağlaya-ağlaya Kənanın 
boynunu qucaqladı, bir oğul kimi ona sığındı. Nənələrinin bu 
adamı qucaqladığını görən uşaqlar da Kənanın ayaqlarına 
sarıldılar. Ürəyindəki hissləri heç bir sözə sığışdıra bilməyən 
Kənan da hönkürdü...Elə həmin an qət etdi ki, bu ağbirçək 
anaya, bu iki yetimə sahib çıxmalıdır.  
 *** 
 Vüsalənin cənazəsinə Kənanla birgə Turqay bəylə 
Kürşad da çiynini verdi.  Və Kürşad ordaca qərar verdi ki, 
Vüsalənin ərini mütləq tapacaq: 
-O alçağı tapıb bura qaytaracağam! Mütləq qaytaracağam! Bu 
iki uşağın göz yaşına and içirəm! - Kürşadın sözlərindən hiddət 
tökülürdü... 
 Turqay bəylə Kənan ofisə yaxın yerdə birotaqlı  bina 
evi kirayələdi, Fatma xalanı və iki uşağı ora yerləşdirdi. Kənan 
Fatma xalaya və uşaqlara lazım olan gündəlik ərzaq xərclərini 
də öz üzərinə götürdü.  Özünə ev axtarmağa vaxtı və pulu 
olmadığına görə də Kürşad qayıdıb gələnəcən Həvvanın 
yanında qalmağa qərar verdi. O, çətin bir sınaqla üz-üzə 
olduğunun fərqindəydi; bu çətin zamanlarda Kürşada 
güvənməkdən başqa çarəsi olmadığını da bilirdi. Hadisələr çox 
sürətlə bir-birini əvəz edirdi. Kənan Həmidi cəzalandıra 
100 
 
biləcəyinə əmin idi. Lakin, iki uşağı, bir ağbirçəyi küçələrə 
salan o əclafı tapıb gətirməyi, cəzalandırmağı yalnız “Qara 
canavar” bacarardı.  
 Son bir neçə gündə Kənan Şəmsə də zaman ayıra 
bilməmişdi. Heç düz-əməlli telefonla da danışa bilməmişdilər. 
Hərdən Şəms mesaj yazanda o da bir cümləlik cavab yazardı: 
“Çox önəmli işlərim var, səbr et, əzizim.” Xoşbəxtlikdən, Şəms 
hələlik səbr edə bilirdi... 
 *** 
 Kürşad Qabilin ünvanını üç günə tapdı. Bu işdə ona bir 
dostu kömək etmişdi. İş burasında idi ki, Qabil kiminsə onu 
axtaracağını ağlına da gətirmirdi. Ona görə də gizlənmirdi. 
Hətta, sosial şəbəkələrdə şəkillər paylaşır, getdiyi, əyləndiyi 
yerlərdən dostlarını salamlayırdı. Bəlkə də bu hadisə baş verənə 
qədər heç kim ondan belə bir şey gözləmirdi. Normal bir insan 
kimi yaşayır, işləyirdi... Bəlkə də bu illər ərzində kiməsə pislik 
etmək imkanı olmamışdı. Və əlinə düşən ilk fürsətdə yaxşı 
adam olmadığını göstərmişdi.  
 Kürşad Qabilin qaldığı evin həndəvərində gəzinir, evə 
girmək üçün gecəni  gözləyirdi. Hava qaralandan sonra Qabilin 
evdən çıxdığını gördü. Kürşad onu qarabaqara izlədi. Qabilin 
taksiyə mindiyini görüb o da növbəti taksiyə əyləşdi. Qabil bir 
gecə klubunun qarşısında düşüb içəri girdi. Kürşad da taksidən 
düşüb klubla üzbəüz səkidə dayandı. Bu şəhərdə yaşayan və 
şəhəri yaxşı tanıyan dostu Firdovsiyə zəng edib  onu yanına 
çağırdı. Yarım saat sonra Kürşad Firdovsiyə baş verənləri 
danışır, Qabilin kim olduğunu anladırdı. Onlar söhbətlərini 
bitirməmişdi ki, Qabilin sarışın bir qadınla klubdan çıxdığını 
gördülər. Hiss olunurdu ki, qadın sərxoşdu. O, nə dediyini 
bilmir, küçənin ortasında, insanlara fikir vermədən yüksək səslə 
danışıb-gülürdü. Qabil onu tutmasaydı yıxılardı. Klubdan bir 
neçə addım aralanmamışdı ki, qadın əyilib  səkiyə qusdu da. 
Qabil kənara çəkilib siqaret yandırdı və qadının özünü 
düzəltməsini gözlədi. Beş dəqiqə sonra yollarına davam etdilər.  
101 
 
Qadın sanki azca özünə gəlmiş, ayazımışdı. Yerişi  
sərbəstləşmişdi.  
 Kürşad Qabilin hərəkətlərindən anladı ki, o, bura ilk 
dəfə gəlmir. Qabil qadınla birgə taksiyə əyləşəndə Kürşad 
Firdovsiyə onları izləmək lazım olduğunu söylədi. Firdovsi 
dostunu yaxşı tanıdığından sakitcə dediklərinə əməl edirdi.  
Onlar hərbi liseydə birgə oxumuşdular. Sadəcə, Firdovsi 
sonradan liseyi tərk etmiş, bu şəhərə gələrək özünə biznes 
qurmuşdu. Lakin, liseydəki doğma münasibətlərini 
kəsməmişdilər. İkisi də illərin axarına uymamış, daim bir-birini 
axtarıb-aramış, hal-əhval tutmuşdu. İndi də Firdovsi Kürşada 
ürəklə təklif etmişdi ki: 
- Qabildən pulu geri ala bilməsən, xəbər elə, buradakı iş 
adamlarımız o pulu düzəltsin, yetimlər evsiz qalmasın. 
 Bu sözlər Kürşadı xeyli ürəkləndirdi. Belə təmiz ürəkli 
insanların  var olmasına sevindi. Bir yanda Həmidlər, Qabillər... 
O biri yanda isə Kənanlar, Firdovsilər... Dünyanın nizamının 
pislə yaxşının nisbətindən asılı olduğunu da bilirdi Kürşad. 
Lakin, canındakı təlaşı özü yox, Firdovsi dilə gətirmişdi.  “Qara 
canavar” ayağını bu şəhərə qoyduğu andan bəri düşünürdü ki, 
birdən Qabil pulu xərcləmiş olar. Firdovsinin təklifi onu 
rahatlatdı.  
 Onlar taksini izlədikcə çiskinli noyabr havası maşının 
aynasında rəqs edirdi. Kürşad hisslərinin əsiri olmamağı 
öyrənmişdi illərlə... Lakin, bu gün burda  ürəyinə qəribə bir 
hüznün  hücum çəkməyinə qarşı mübarizə aparmağa çalışdı. Bu 
hüznün adının qəriblik olduğunu da bilirdi... Bir istədi başını 
maşından çölə çıxarıb bütün hüznünü çiskinli noyabr gecəsinə 
ulasın... Ağlı, məntiqi buna icazə vermədi... O, həmişə güclü 
olmalıydı! 
 Qabillə qadın binanın qarşısında taksidən düşəndə 
Kürşad Firdovsi ilə sağollaşdı. Nəyəsə ehtiyacı olsa mütləq 
zəng vuracağına söz verərək o da maşından düşdü. Qadın 
binanın qarşısındakı pilləkənin məhəccərinə söykəndi. Qabil bir 
102 
 
siqaret ona, bir siqaret də özünə yandırdı.  Sonra da vecsiz-
vecsiz ətrafı seyr etməyə başladı.  
Kürşad onun gözlərinə, üzünə baxmaq istəyirdi... 
Yaxınlaşıb siqaret istədi. Öz doğma dilində çıxmadı 
dodaqlarından sözlər... Qabil şübhələnə, qaça bilərdi. Siqareti 
alıb yandırdı və yoluna davam etdi. Qarşıdakı ağac onu 
gizlədənə qədər yeridi.  
Qabillə qadın gülə-gülə pillləkənləri yuxarı qalxmağa 
başlayanda Kürşad saatına baxdı; gecəyarısını çoxdan keçmişdi. 
Küçədə hələ də gediş-gəliş olduğundan Kürşad  bir az da 
gözləmək qərarına gəldi. Düşündü ki, ən yaxşısı, üzü səhərə 
doğru evə girməkdi. Onda  yuxunun ən şirin yeri, qurdların da  
ov vaxtı olur.  
Kürşad onların bu soyuqda daha evdən çıxmayacağına 
əmin olduqdan sonra yaxındakı restoranlardan birinə getdi.  
Müxtəlif yeməklərin dadına baxdı; qeyri-adi yeməkləri sevirdi. 
Bir qədəh içki isə canındakı soyuğu qovmağın ən yaxşı yolu 
oldu.  
Küçəyə çıxınca bayaqkı hüznün ruhunu sardığını 
duydu.  Bu dəfə özünü o hüznə təslim etmək istədi. Qəribədir 
ki, bu qəriblikdə ilk dəfə bir  sevdiyi olması keçdi ürəyindən... 
Dili o sevgilinin adını söyləməkdə gecikmədi: “Vətən!” 
İnsan özü ilə tək qalanda nələr, nələr düşünürdü. Kürşad 
indi ən kövrək anları, ən acı dolu günləri  xatırlayırdı. Sanki 
soyuq havada külək yağışı qovduğu kimi, təklik də xatirələri 
ona tərəf qovur, yaşadığı xoşagəlməz günlər gülüşünə çırpılırdı. 
Neçə yaşı vardı onda, indi xatırlamır. Qaldığı uşaq evi 
bağlanmışdı soyuq bir qış günündə. Orada olan uşaqlar müxtəlif 
şəhərlərdəki uşaq evlərinə köçürülür, ailə görməyən uşaqlar bu 
ayrılığa göz yaşı ilə üsyan edir, ancaq qalib gələ bilmirdilər. 
Bütün üsyanlar kimi bu da amansızca yatırılırdı. Bir gün sonra 
Kürşad da başqa bir şəhərdə, heç tanımadığı uşaqların 
arasındaydı. Onunla bir otaqda qalanlar hamsı böyük uşaqlar 
idi. Aralarında, ən azı, iki-üç yaş fərq olardı. Ancaq bu dəvətsiz 
qonağı yerləşdirmək üçün başqa otaq tapılmamışdı bu qış 
103 
 
gecəsində. Qaldığı yerdə onu sevən bir müəlliməsi vardı. 
Aralarında bir doğmalıq, mehribanlıq yaranmışdı. Sonuncu gün 
Elvira müəllimə ona gözəl bir köynək bağışladı. Öz əlləri ilə 
toxumuşdu bu yun köynəyi. Uzaqlarda balaca  dostu üşüməsin 
deyə əlləri ilə də geydirdi. O gecə uşaqların gözü, deyəsən, 
Kürşadın köynəyinə düşmüşdü. Nəzarətçilər yatandan sonra 
köynəyi əlindən almaq istədilər. İki nəfər onu yerə yıxıb əllərini 
və ayaqlarını tutmuşdu, biri isə köynəyi çıxarmaq istəyirdi.  
Kürşad çox qorxmuşdu o gecə. Yerə möhkəm  yapışıb onlara 
müqavimət göstərir, sevimli paltarını vermək istəmirdi. O günə 
qədər dava görməmiş, heç kimlə savaşmamışdı. Nə edəcəyini 
bilmirdi. Bildiyi tək şey “köynəyi onlara vermək olmaz!” fikri 
idi. Yarım saata yaxın davam edən mübarizədə qalib gələn 
olmadı. Nə qədər etsələr də köynəyi onun əynindən çıxara 
bilməmişdilər; yun köynək cırılmışdı, ancaq  tərk etməmişdi 
Kürşadın balaca canını. Bundan əsəbləşən uşaqlar onu o qədər 
döydülər ki, daha ayağa qalxacaq halı olmadı. Səs-küyü eşidən 
nəzarətçi gəldiyində gec idi;   Kürşad düz bir həftə xəstəxanada 
yatmışdı.  
Bu və bunun kimi onlarla, yüzlərlə hadisə ilə 
qarşılaşmışdı uşaq evlərində keçirdiyi illərdə. Daha sonra 
canından çox sevdiyi bir vətəni olmuşdu. Onu qorumaq üçün 
and içmişdi;həm xarici düşmənlərdən, həm də daxili xainlərdən.  
Ədəbiyyat dərsi keçən Bəxtiyar müəllim onun ürəyinə 
“vətən sevgisi” adlı gülün toxumlarını səpmişdi. Sonra hərbi 
liseyə getmişdi. Gedəcəyi günə açılacaq gecəni yatmamışdı 
həyəcandan. Bir anası olmamışdı, ancaq anası qədər sevdiyi 
vətəni vardı indi və o vətəni qorumaq üçün ilk addımı atacaqdı 
sabah. Anasını qorumaq üçün bu uşaq evindən hərbi məktəbə 
gedəcəkdi. Yaxşı billirdi orada kişilər, kişilik var...  
Uşaq evində keçirdiyi illər ona savaşmağı, yaşamaq 
üçün güclü olub, həyatda qalmağı öyrətmişdi. Kürşad gözlərini 
açdığı andan etibarən mübarizə içində olmuşdu. Onun üçün 
həyat mübarizəydi. Atası, anası yanında olanlar zəif olsalar da, 
məhv olmurdular. Çünki, onları qoruyacaq sevdikləri vardı. 
104 
 
Lakin Kürşadın böyüdüyü dünyada insan özünü qorumalı, öz 
həyat mübarizəsini özü tək aparmalıydı.  
Sabah açıldı və o, hərbi məktəbə yola düşdü. Qapıdan 
içəri keçib qalacağı otağa yerləşdi. Elə həmin günün axşamı 
yuxarı siniflərdən bir neçə nəfər gəlib onu təhqir etməyə 
başladı. Ən dəhşətlisi isə anası olmayan, indi anası vətən olan 
birinin anasına söymək oldu. Daha hər şeyi unudub uşaqlarla 
savaşdı. Nizam-intizamı güclü olan məktəbdə davanın çox 
çəkməsinə izn vermədilər.  İlk gündə belə hərəkətə yol vermək 
qovulmaq demək idi. Bura məktəb idi, hətta hərbi məktəb belə 
olsa... Əsgərlik deyildi ki, dalaşanlara “eybi yoxdu qoy dalaşıb, 
möhkəmlənsinlər”-desinlər. Bu məktəbi bitirənlər sabah  zabit 
kimi xidmət edib, gəncləri tərbiyə edəcəkdilər. Burada insan 
bədəni ilə yanaşı, ağıl və ruhunu da gücləndirməliydi.  
Kürşadın dava-dalaş salmağı onun ilk gündən 
qovulması demək idi.  Onu  müdirin yanına apardılar. Bu, 
Kürşadın  axırıncı şansı idi. Əgər özünü müdafiə edə bilməsə, 
gəldiyi yerə gedəcəkdi. Müdir onu görəndə: 
-Üç cümlə demək haqqın var!- dedi  və məsələnin nə qədər 
ciddi olduğunu göstərdi.  
 Kürşad neçə cümlə qurmaq haqqında deyil, ürəyində 
olanları söyləməyi düşünürdü. Odur ki, dedi: 
-Mənim anam yoxdu. Mən vətəni ana bilib bura gəldim və onlar 
mənim anama söydülər. Siz olsanız nə edərdiniz? 
 Məsələ aydın olmuşdu. Bir həftə həbs cəzası verilmişdi 
davada iştirak edənlərin hamısına. Bir həftə eyni otaqda 
qalmalıydılar.  O bir həftədə Kürşad məhz həmin uşaqlarla əsl 
dostluq bağını bağlamışdı ürəkdən-ürəyə, biləkdən-biləyə... 
Onlar hər biri anlamışdı artıq döyüş yoldaşının anasına 
söyməyin, elə öz anana söymək kimi bir şey olduğunu... 
...Saat beşin yarısı idi. Xatirələr maraqlı, əzablı olsa da 
ayrılıb həyata qayıtmaq lazım idi. Qabil indi keflə yatır, Fatma 
xalanın yetimləri isə göz yaşı içində ondan xəbər gözləyirdi. 
Kürşad ətrafı diqqətlə nəzərdən keçirdi. Kiminsə onu 
görmədiyindən əmin olduqdan sonra binaya daxil oldu. 
105 
 
Dəhlizin işıqları yanırdı. Ehtiyatla pilləkənləri yuxarı qalxdı. 
Qabilin qaldığı mənzilin qapısını incəliklə, səs-küy salmadan 
açıb içəri girdi. Pəncərədən düşən işığın alatoranlığında anladı 
ki, bir otaq və bir salondan ibarət olan kiçik mənzildədi. Qabillə 
qadın şirin yuxudaydı. Kürşad əvvəlcə yerə sürüşən yorğanla 
qadının çılpaq kürəyini örtdü, sonra bir canavar  kimi ehtiyat və 
ehtirasla ovuna yaxınlaşdı. Bir az Qabili seyr etdi... Bu an 
dünyada cəmi iki nəfərə nifrət edirdi: Həmidə və Qabilə. Və 
Qabil düz onun qarşısındaydı. Nə etmək barədə uzun-uzadı 
düşünməyə vaxtı yox idi. Bir az sonra səhər açılacaq, duman 
çəkiləcəkdi. Bu zaman canavarın özü ov ola bilərdi. “Neçə ki, 
duman çəkilməyib ovunu tut, şah damarını qopar və oradan 
uzaqlaş”... Bu qaydanı heç vaxt pozmurdu. İndi də pozmazdı, 
ancaq pul məsələsi vardı ortada. İki yetimin göz yaşı olmasa 
çoxdan Qabili cəhənnəmə göndərib buradan uzaqlaşardı. Bir an 
onu öldürüb, pulu da Firdovsigildən almağı düşündü. Yox, bunu 
da etmək olmazdı. O uşaqların pulu bu əclafdaydı. Onu öldürsə 
belə, pul  başqa birinin əlinə keçəcəkdi. Əslində, yola çıxarkən 
onu ölkəyə qaytarmağı planlamışdı. Lakin bura gələndən sonra 
anladı ki, bu, o qədər də asan olan iş deyil. Təkbaşına istənilən 
yerə gedə bilərdi, amma, bir nəfəri zorla aparmaq 
alınmayacaqdı. Mütləq hansısa bir yoxlanış nöqtəsində 
saxlanılacaqdı.  
Geriyə, sadəcə, bir yol qalırdı. İndiyə kimi 
xərcləməyibsə, ondan pulu almaq. Yaxud, nə xərcləyibsə, yerdə 
qalanını almaq. Sonra da onu cəhənnəmə göndərmək.  
Bir əli ilə Qabilin ağzını tutdu, digər qolunu boğazına 
keçirib yataqdan yerə saldı və sürüyə-sürüyə hamama apardı.  
Qabil gözlərini açsa da, yuxudan ayıla bilmir, nə baş verdiyini 
anlamırdı. Özünə gəldiyində isə əlləri və ağzı bağlıydı, 
üzüqoyulu hamamın döşəməsinə uzadılmışdı.  
Kürşad əyilib onun qulaqlarına pıçıldadı: 
-Sənə Vüsalənin uşaqlarından salam gətirdim. Pulların yerini 
deməsən, səni dilim-dilim doğrayacağam! 
106 
 
 Sonra da hamamdakı kiçik rəfdən ülgüc götürdü, onu 
Qabilin gözü qarşısında oynatmağa başladı. Qəfil hərəkətlə  
Qabili qaldırıb divara söykəməkdə də məqsədi  ülgücün 
parıldayan, iti ağzını ona göstərmək idi. Onun gözlərindəki 
qorxunu görmək ləzzət edirdi “Qara canavar”a. Tərəddüd 
etmədən ülgücü Qabilin sağ qulağına çəkdi. Qabil ağrıdan 
çabaladı, gözlərini bərəldib Kürşadın əlindəki qulaq parçasına 
və yerə damcılayan qana baxdı. Tezcə də gözlərini yumub 
titrəməyə başladı. Kürşad hamamdakı dəsmallardan biri ilə 
Qabilin qulağını sarıdı ki, çox sürətlə qan itirməsin.  Sonra da 
onun salamat qulağına tərəf əyildi: 
-Ağzını açacağam, tək bircə şey-pulun yerini deyəcəksən. 
Yoxsa, ülgücü boğazına çəkib gedəcəyəm.-dedi. 
 Qabil başını aşağı-yuxarı tərpədərək  razılaşdığını 
bildirdi. Kürşad onun ağzına bağladığı polimer lenti ehmalca 
açdı. Qabil o qədər qorxmuşdu ki, qulağının ağrısını da 
unutmuşdu.  Xilas olmaq üçün hər şeyi etməyə hazır idi. Titrək 
səslə pulun yerini və üstündən üçdə biri qədərini xərclədiyini 
dedi. Kürşad onun ağzını təkrar bağlayıb yataq otağına keçdi. 
Pullar dediyi yerdə idi; səliqə ilə dəstələnib  sarı abajurlu 
stolüstü lampanın gövdəsinə qoyulmuşdu. Kürşad pulları 
götürdü,  şirin-şirin yatan qadına diqqətlə baxdı, onun nə isə 
hiss etmədiyindən əmin oldu,  sakit addımlarla hamam otağına 
qayıtdı. Qabil qorxu və təlaş dolu baxışlarla əvvəl onun əlinə, 
sonra da  üzünə baxdı. Anidən baxışları toqquşanda Qabil başını 
aşağı saldı. O,  “Qara canavar”ın baxışlarında  əsl şərəfi və 
mərdliyi görmüşdü.  Və öz elədiklərini  düşünməyə onun cəmi 
bir neçə saniyə vaxtı oldu...  
 “Qara canavar” mənzilin qapısını örtüb cəld addımlarla 
pillələri enəndə  Qabilin son damcı qanı kəsilmiş boğazından 
özünü çölə atdı.  
 *** 
 Kürşad işinin peşəkarı idi. Ona görə də işləri əvvəldən 
planlamışdı. Binadan etinasız addımlarla çıxıb üzü kafeyə tərəf 
getdi. Orda hazır gözləyən maşına minib şəhərin mərkəzinə 
107 
 
doğru  yol aldı. Mərkəzə bir  neçə kilometr qalmış o, başqa 
geyimdə və geri qalan pulla birlikdə maşından düşüb bir taksiyə 
əyləşdi. Firdovsi özü olmasa da dostları vasitəsi ilə “Qara 
canavar”a son yardımlarını etdi. Xoşbəxtlikdən,  xərclənən pul 
elə də çox deyildi. Firdovsi özü  həmin məbləği Kürşada verdi.  
Taksi dəmiryol vağzalına doğru gedərkən Kürşadın 
ürəyində romantik bir qurd nəğmə oxuyurdu. Uşaqların intiqamı 
alınmışdı. Az keçməz, öz evləri də olacaqdı.   
Noyabr səhəri dünyaya göz vurub öz şıltaq soyuqluğu 
ilə bu şəhərə gədiyi zaman Kürşad taksidən düşüb qatara mindi. 
Hər şeyi hazırdı. Təzə geyindiyi pencəyin cibindən çıxarmışdı 
bileti. Pencəyin başqa cibində isə Qabilin  şəxsiyyət vəsiqəsi 
vardı.... Kürşad birbaşa geri qayıtmağın təhlükəli olacağını 
bildiyi üçün, başqa bir ölkəyə gedib, oradan qayıdacaqdı doğma 
vətəninə...  Qabil isə eyni zamanda həm ölkəni tərk edir, həm də 
hamamda cansız olaraq yatırdı... 
 
 
 
 
 
 
 
 
 
 
 
 
 
 
 
 
 
 
 
108 
 
AĞ 
 
  Kürşadın gəlişindən sonra işlər qaydasına düşməyə 
başlamışdı. Çətinliklə də olsa Fatma xalanın satılan evini geri 
aldılar. Kürşad və Kənan da əvvəllər Kənanın qaldığı otağa 
yerləşdilər. Kənan üçün nə qədər ağır olsa da bunu etməyə 
məcbur oldu. Çünki, Fatma xalanın və uşaqların ona ehtiyacı 
vardı. Kürşad Həmidi izləyirdi. Kənan da saytda öz köşə 
yazıları ilə fərqlənməyə başlamışdı.  
 Kürşad bacardığı qədər Kənanı  qarışıqlıqdan uzaqda 
saxlayırdı. Onun arzularını, istəklərini bilirdi. Gələcəyin Kənan 
Ümidini bu günün qaranlığında azdırmağa ürəyi gəlmirdi.  
Kənan Ümid bu savaşa qələmi ilə girməliydi. Qılıncların 
toqquşaraq qığılcım saçdığı anlarda qələmə də ehtiyac vardı. Və 
Kürşadla Kənan-qılınc ilə qələm olaraq eyni cəbhədə 
savaşacaqdı... Yan-yana, çiyin-çiyinə... 
*** 
Noyabrın sonlarında havalar daha da soyudu. Ucqar dağ 
kəndlərinə qar yağmışdı. Sevinc Kənanla danışıb şəhərə geri 
dönmüşdü, təhsilini yarımçıq qoya bilməzdi. Kürşad Sevinci də 
izləmə obyektinə çevirmişdi. Həmidin nə vaxtsa Sevinclə əlaqə 
quracağı ehtimalını da gözdən qaçırmaq istəmirdi. Kənan onun 
bu ehtimalından heç də narahat olmamışdı. O, bacısını Kürşada 
etibar edirdi. “Qara canavar”ın mərdliyi, şərəfi, ləyaqəti onu 
yaxından tanıyan hər bir insanda sarsılmaz güvən hissi 
yaradırdı.  
Kənan indi daha çox müsahibələrə gedirdi. Axşamlar 
Kürşadla  olan söhbətlərdən sonra o, material hazırlayacağı 
məkanların  siyahısına  qocalar evi və uşaq evlərini də daxil 
etdi. Bir fahişədən də müsahibə almaq istəyirdi. Bir qadının bu 
yola düşmə səbəbi, onun yaşantıları, hissləri müasir sayt 
oxucusu üçün çox maraqlı olacaqdı. Axı,  Kənanın maaşı da 
digər işçilər kimi artıq saytın reytinqindən asılı idi.  
Noyabrın son günü Həvva  ona dedi: 
109 
 
-Bilirsən, yaşlı bir yazıçı var. Yaman xoşlayıram onun 
əsərlərini. Bu gün öyrəndim ki, qocalar evində yaşayırmış. 
 Kənan üçün bu  xəbər bir təkan oldu. O, Turqay bəyin 
də razılığını alıb Həvvayla birgə qocalar evinə yollandı. 
Yolboyu Həvva yazıçı haqqında bildiklərini danışdı.  O, heç 
vaxt evlənməmişdi. Maddi imkanı da pis deyildi. Sadəcə olaraq 
ömrünün son günlərini qocalar evində yaşamaq 
istəmişdi.Kənanı ən çox da maraqlandıran onun bu qərarı idi.  
Həvva əvvəldən zəng vurduğuna görə qocalar evinin 
müdirəsi Aytən xanım onları qapıda qarşıladı. Öncə müdirənin 
otağında çay içdilər. Sonra da buradakı şəraitlə,  sakinlərlə tanış 
oldular. Çay şəhəri elə də böyük şəhər olmadığından burda cəmi 
bir qocalar evi vardı. Sakinləri də çox deyildi. Yaşlılardan 
əlavə, bir neçə ruhi xəstəliyi olan gənclər vardı. Aytən xanım 
sözarası demişdi ki: 
-Tez-tez olmasa da, hərdən övladlar səhv etdiklərini anlayıb, 
ata-analarını geri-evlərinə aparırlar. 
Kənanla Həvva Aytən xanımı dinlərkən insan övladının 
nə qədər alçala biləcəyini düşünür, dəhşət içində öz 
həmcinslərinə nifrət edirdilər... 
Həvva Aytən xanımdan qoca yazıçını soruşdu. Ondan 
da müsahibə almaq istədiklərini dedi. Aytən xanımın da eşitmək 
istədiyi elə bu idi. Yazıçı bu qocalar evinin şan-şöhrəti demək 
idi.  Müdirə bu məqamdan yararlanmağı çoxdan arzulayırdı. 
Odur ki, fürsəti əldən vermək istəmədi. Onları yazıçının otağına 
ötürdü... 
Yazıçı bir otaqda tək yaşayırdı.  Balaca, xudmani bir 
otaq idi. Divarlarından adama doğmalıq ötürülürdü sanki... 
Otaqda yataq, yazı masası və bir neçə balaca kreslo vardı. 
Aytən xanımın dediyinə görə, bu qocalar evində  yazıçı yeganə 
insan idi ki, az qala hər gün onun yanına kimsə gəlirdi. Bir gün 
dostları, bir gün oxucuları, başqa bir gün jurnalistlər, daha başqa 
bir gün isə gənc yazarlar onu ziyarət edir, hərəsi bu hikmət 
xəzinəsindən idrakının gücü yetdiyi qədər götürürdü.  
110 
 
Gələnlər ondan nə istədiyini də soruşurdular. Onun 
cavabı da həmişə qeyri-adi olurdu. O, qocalar evinin 
sakinlərindən bəhs edərdi bu istəklərində... 
-Aləmzər xanımın şalı köhnəlib.  
-Qədir kişinin təsbehi dünən qırılıb, gözüm görmədi ki, sapa 
düzüm.  
-Salatın xanımın  zobu var, kəhrəbası xırdadı, irisi tapılsa yaxşı 
olardı.  
-Səriyyə xanım irəli gün  təzə gilas arzulayırdı. 
 Bəli, bu istəklər onun dilindən çıxırdı. Heç vaxt özü 
üçün bir şey istəmirdi. Tək arzusu daha çox yazmaq idi... O, 
yazmağı yaşamaqdan üstün bildiyi üçün də həyatı boyunca, 
sadəcə, yazmışdı...  
Müsahibə zamanı məlum oldu ki, o, heç vaxt bir qadını 
sevməyib. Bunu eşidən kimi Həvva Kənana tərəf baxıb 
gülümsədi. Kənan onun təbəssümünün anlatdıqlarını anladı: 
“Yazar olasan və heç vaxt da aşiq olmayasan?!” 
Yazar da bu ifadəni sezmişdi. Ona görə də  gülərək 
dedi: 
-O demək deyil ki, həyatımda qadın olmayıb. Evimin ən az altı 
açarı olub. Hərəsi də bir qadında. Əhvalıma hansı uyğun olsa 
bircə dəfə zəng vurmuşam ki: “Gəl!”  Xoşbəxtliyim ondaydı ki, 
heç vaxt onlar bir-biri haqqında bilmədilər... 
 Həvva daha əminliklə gülümsəyirdi. Kənan  bütün 
marağını yazıçının dodaqlarından çıxan cümlələrə yönəltmişdi. 
Yaşlı yazıçı azca susub yenidən dilləndi: 
-Bəlkə də onlar bir-birini tanıyırdılar... Bəlkə də onlar mənim 
evimdə nəyin harda olduğunu məndən yaxşı bilirdilər. Amma, 
heç vaxt o qadınların heç birindən nə qısqanclıq, nə hikkə, nə də 
hiylə görmədim... Məncə, onlar məni sevirdilər. Yaşıma, 
yazdıqlarıma baxmayın, hələ də bir qadın sevgisinin nə 
olduğunu anlamamışam... 
 Bu cümlələrdən sonra Kənanla Həvvanın üz ifadələri 
sanki yerini dəyişmişdi. İndi Kənan əminliklə gülümsəyirdi, 
Həvva qaşlarını düyünləmişdi...  
111 
 
-Mənim sevdam böyükdü. Amma bu sevdanın tək ünvanı 
yazmaqdı. Mən yazmağa aşiqəm.  
 Bu etirafdan sonra hər üçü susmuşdu... Hərəsi öz 
ürəyində eşq aləminə səyahətə çıxmışdı. Zamanın fərqində 
olmamışdılar... 
 Səyahətdən ilk dönən yenə də Kənan olmuşdu.  Üzünü 
yazara tutub onu maraqlandıran sualı vermişdi. Yazıçının 
cavabı onu kövrəltmişdi: 
-Evimi dörd tələbə oğlana vermişəm. Dedim, qoy kirayə pulu 
verməsinlər. Qulluqçu tutmağa, gündəlik xərcləməyə lazım olan 
pulları da onlara verirəm.  Kasıb uşaqlardı. Vaxt olar, kitab-
dəftərə pul tapmazlar, təhsildən uzaqlaşarlar deyə çalışıram ki, 
əlimi çəkməyim üstlərindən. Onlar da, sağ olsunlar, məni 
özlərinə ata bilir. Tez-tez yanıma gəlirlər, hər axşam zəng edib 
günü necə keçirdiklərindən danışırlar.  
 Kənan bayaq içəri girəndə gözünə dəyən balaca 
pəncərəyə elə həsrətlə baxırdı ki... Artıq bilirdi ki, bu balaca 
pəncərə bütün dünyaya açılır. Yazıçının bu balaca otaqda 
yaşadığı xoşbəxtliyi başqaları  malikanələrdə, villalarda yaşaya 
bilmirdilər.  
Həvva stolun üstündəki məktub zərflərinin nə olduğunu 
soruşanda yazıçı şəhadət barmağını dodaqlarının üstünə qoyub 
“sus” işarəsi verdi. Oğrunca qapıya boylanıb pıçıldadı: 
-Hər gün burda oturub kiməsə məktub yazıram. Burdakı 
yaşlılara. Övladlarının adından... Bunu yazmazsınız ha... 
Bilməsinlər... 
 Həvva daha dayana bilmədi, onun kövrək hıçqırıqları 
yazıçının damarları çıxmış əlinin üstünə axan göz yaşlarını 
oyatmışdı. Qoca yazıçı  hər gün özü də məktub aldığını 
gizlətmədi. Ona müxtəlif yaşda olanlar qadınlardan sevgi 
məktubları da gəlirdi. Yazıçı bu məktubları oxuduğunu və 
hamısına da cavab yazdığını dedi. O, cavab məktublarında 
həmin qadınlara həyatı sevməyi, arzulara, məqsədlərə sarılmağı 
tövsiyə edirdi.  
112 
 
Yazıçının  mobil telefonu yox idi. Kiməsə zəng edəndə, 
yaxud kimsə ona zəng edəndə mütləq birinci mərtəbəyə 
düşməli, nəzarətçinin otağından danışmalıydı. Bunu o, özü belə 
istəyirdi. Yazılarını isə makinada yazırdı... Fəxrlə makinasının 
altmış yaşı olduğunu deyəndə Kənan daha da heyrətləndi.  
Bu söhbətin bitməsini heç kim istəmirdi; nə Kənanla 
Həvva, nə də qoca yazıçı. O, danışmağı, söhbət etməyi sevirdi, 
ancaq bir şərtlə ki, söhbətin mövzusu sevgi və ədəbiyyat olsun. 
Bir qadına qarşı heç vaxt sevgi  yaşamayan biri sevgidən uzun-
uzun danışır, yazırdı... Onun dediyinə görə, yazarların yaşamağı 
elə yazmaqdı. Başqaları yaşamaqdan, gəzməkdən, kişilər 
qadınlardan, qadınlar kişilərdən necə zövq alırdısa, yazarlar da 
eyni zövqü yazmaqdan alırdı.  
Müsahibə bitmişdi, lakin söhbət davam edirdi. Kənan 
hiss etdi ki, rəsmiyyət qutardıqdan sonra yazıçı daha ürəklə, 
daha səmimi danışmağa başlamışdı. İndi o, özünü dost 
məclisində hiss edirdi.   
Bu məclisdə qoca yazıçı sevgisinin ünvanını dilə 
gətirməkdən yorulmurdu. Sevərək oxuduqlarından da ürəklə 
danışırdı. O, yapon Yasunari Kavabatanı, hind Taqoru, rus 
Şoloxovu ən doğmaları qədər sevirdi. Bütün həyat və 
yaradıcılığına bu yazarlar təsir etmişdi. Səmimi söhbət zamanı 
bir anlıq cəsarətlənən Həvva ona: 
-Nə üçün heç vaxt sevmədiniz, bir qadına aşiq olmadınız?- 
sualını verdi.  
 Yazar bir az düşünüb, kədərli gözlərini gizlətmək üçün 
ayağa qalxdı, pəncərənin yanına gəlib eşiyə baxdı və sözə 
başladı: 
-Bilirsinizmi, bu sualı mənə çox veriblər, lakin ilk dəfə olaraq 
cavab vermək istəyirəm. Sualı verənin siz olduğu üçün yox, 
inciməyin, sizin digər sual verən dostlardan heç bir fərqiniz 
yoxdur. Sadəcə, özüm cavablandırmaq istəyirəm. Daha bu 
cavabla yaşamaqdan yoruldum. Kimlərləsə paylaşıb dincəlmək 
istəyirəm. Qoy yaşlı qəlbim sakitlik, dinclik tapsın. Uşaqlar, bir 
bu pəncərədən çölə baxın. Sadəcə, bəlli şeyləri görə 
113 
 
biləcəksiniz. Məsələn, o binanın içində və ya binadan o tərəfdə 
nələrin olduğunu görə bilməzsiniz. Həyat da belədir, daha 
doğrusu, bizim həyatda gördüklərimiz, anladıqlarımız... Yəni 
biz öz anlaya biləcəyimiz qədər zənn edirik həyatı, öz balaca 
pəncərəmizdən gördüklərimiz qədər olduğuna inanırıq 
dünyanın.  Ancaq elə deyil.... Mən evlənmədim, bir qadını 
sevməyəcəyimi yaxşı bilirdim çünki. Sevmədiyim biri ilə 
həyatımı bölüşmək istəmədim. Özümü, həyatımı, rahatlığımı 
sevirdim. Axı, niyə sevmədiyim bir qadın üçün özümə əlavə 
problemlər yaradım?! Ən vacibi isə, nə üçün dünyaya sevgisiz 
uşaqlar gətirim?! Baxın, əzizlərim, həm atamın, həm də anamın 
sevdiyi insanlar olub, lakin heç biri qovuşa bilməyib sevdiyinə. 
Sonra məcburən bir-biri ilə evləniblər. Düşünə bilirsinizmi?! 
Tək qocalmasınlar deyə, tək qalmasınlar deyə evləniblər və mən 
olmuşam. Onların birlikdə olan ancaq bədənləri idi. Ruhları və 
qəlbləri isə başqa insanlara aid idi. Belə bir evdə böyüyən uşaq 
necə ola bilərdi, sizcə?  Həm iki böyük sevginin işığında, həm 
də sevgisizliyin qaranlığında böyüdüm mən. Onun üçün həm 
sevgiyəm, həm də kimisə sevə bilmirəm. Yazıram, çünki, bütün 
iliklərimə qədər duyuram, hiss edirəm onun varlığını... Bəlkə də 
elə sevginin özünə vuruldum, bəlkə də bir qorxu içində 
böyüdüyüm üçün sevə bilmədim kimsəni. Axı, məni iki uğursuz 
sevginin qəhrəmanı böyütmüşdü... 
 Qoca yazıçı sözünü bitirdiyi zaman xeyli sakitləşmişdi. 
İndi onu anlayan iki nəfər vardı... 
 Kənanla Həvvanın daha danışmağa cəsarətləri 
qalmamışdı. Odur ki, ehtiyatla ayağa qalxıb sağollaşdılar. 
Yazıçı onları dəhlizədək ötürdü. Hardasa on addım getmişdilər 
ki, onları arxadan çağırdı: 
-Gənclər, bir-birinizin qiymətini bilin, ikinizin də gözlərindən 
sevgi sözünü oxudum. Xoşbəxt olun, xoşbəxt uşaqlar 
böyüdün...- Dedi və gülərək otağına, öz dünyasına geri döndü.  
Bu sözlərdən sonra Həvva bir an başını qaldırıb 
Kənanın üzünə baxdı. Sonra da utancaq nəzərlərini döşəməyə 
dikdi. Bəlkə də, ilk dəfə Kənanla bir həyat düşünürdü. Onunla 
114 
 
evlənmək, dünyaya sevməkdən qorxmayan uşaqlar gətirmək... 
Bunlar mümkün ola bilərdimi, görəsən?  Kənan isə çox pis 
olmuşdu. Axı o, Şəmsi sevirdi. Qoca bunu hiss etməliydi axı, 
yəni onun Həvvanı sevmədiyini... Yoxsa sevirdimi? Yox! Bir 
ürəkdə iki sevgi ola bilməzdi! 
Düzdü, Həvva onun üçün çox dəyərli biriydi, ancaq 
Şəmsi sevirdi. Özüə  də bu sevgi çox fərqliydi; bir şeiri, kitabı, 
ya da kövrək bir müsiqini sevdiyi kimi. Həvvanı isə anasını, 
bacısını sevdiyi kimi sevirdi... Bütün dərdlərini danışa bilir, 
bütün acılarını paylaşırdı onunla. Düşüncələr yenidən beynində 
döyüşməyə başladı...  Kənan qocanın dediklərini, 
demədiklərini, yazıb-yazmadıqlarını, yaşadıqlarını fikirləşdikcə 
düşüncələrinin əzab çəkdiyini hiss etdi. Bir sözü ilə Şəmsi 
qovmuşdu sanki ürəyindən. İndi ağlaya- ağlaya Şəmsin yanına 
qaçmaq, onun gözlərinə baxıb, yenidən aşiq olmaq, baxışlarında 
yox olmaq istəyirdi. Ancaq qocanın sözləri soyuq buz parçası 
kimi ürəyindəki atəşin üstünə düşmüş, onu söndürmək 
istəyirdi... Bu dəqiqə heç nəyə qərar vermək olmazdı. “Qoy, 
həyat necə yazıbsa, elə də olsun!”-dedi ürəyində... 
*** 
Ofisə gəldikdən sonra da Kənan düşüncələrlə savaşmalı 
oldu. Xoşbəxtlikdən, işlərin çoxluğu başını qatır, bəzən onu bu 
əzabdan xilas edirdi. Naharadək  sayta günün köşəsini və 
şəhərdə olub-bitən bir-iki mühüm hadisə barədə xəbəri 
yerləşdirdi. Nahardan sonra Kürşadla birgə uşaqlar evinə 
getmək fikri vardı. Odur ki, naharını bitirən kimi  Kürşada zəng 
vurdu. Kürşad artıq  alış-veriş mərkəzində olduğunu, onu burda 
gözlədiyini bildirdi.  
Kənan Kürşadın yanına çatanda onun bolluca meyvə 
aldığını gördü. Kürşad onun sualını gözləmədən danışmağa 
başladı: 
-Bilirsən, Kənan, uşaq evlərində verilən yeməklər yaxşıdı. 
Meyvəni həmişə tapmırlar. Mən şirin bir portağalın xəyalı ilə 
neçə gecələr yuxusuz qalmışam... 
115 
 
Kənan onun bu sözlərini eşidəndə kövrəldi... Hər ikisi 
imkanları çatdığı qədər meyvə alıb yola düşdülər.  Bu meyvələri 
özləri uşaqlara paylayacaqdılar.  
Birmərtəbəli, o qədər də yaxşı təmir olunmamış binanın 
yanına çatdıqları zaman saat üç olmuşdu. Kürşad qapıdan 
girəndə soyuq bir küləyin onu vurduğunu, üşütdüyünü hiss etdi. 
Yadına düşdü ki, uşaqlarla birgə gecələr qonşuluqda olan 
binaların yanan işıqlarına necə həsrətlə baxardılar... Onlar da bu 
binalardan birində, işığı yanan hansısa mənzildə bir ailəsinin 
olmasını arzulayardılar...  
Ağlı kəsəndən sonra Kürşadı ailəsinin kimliyi yaman 
düşündürürdü. O, anasının əxlaqsız bir qadın olmasından çox 
qorxurdu... Bu düşüncəni bacardığı qədər özündən 
uzaqlaşdırmağa çalışsa da, çox vaxt bunu bacarmırdı. Bir 
fahişənin atası bəlli olmayan oğlu olmaq... Onu doğan qadın 
bəlkə yenə eyni peşə ilə məşğul olurdu. Ya da gecələri 
əxlaqsızlıq yuvalarına basqın elədikləri zaman tutulan yaşlı 
fahişələrdən biri onu doğan qadın ola bilərdi. Bu, belə olmaya 
da bilərdi. Onun indi bir anası vardı- uğrunda hər an ölməyə 
hazır olduğu vətəni... 
  Qapının ağzında onları yaşlı qaravul qarşıladı. Jurnalist 
olduqlarını bildikdən sonra müdirənin otağına doğru aparıb 
qapını döydü və içəri girib qonaqların gəldiyini xəbər verdi. 
Qocalar evində olduğu kimi burada da müdirə özünü reklam 
etmək üçün dəridən-qabıqdan çıxırdı. Çay və müxtəlif 
şirniyyatlar masanın üstündə qonaqları gözləyirdi. Kənanla 
Kürşad, sadəcə, çayı içdilər, şirniyyatlara toxunmadılar. O 
şirniyyatlar bəlkə də burada olan uşaqların haqqından 
kəsilmişdi-deyə keçdi hər ikisinin ürəyindən... 
 Müdirə uşaq evi, burada qalan uşaqlar haqqında 
məlumat verdi. Onun uzun-uzadı danışığını kəsmək nəzakətdən 
kənar olardı deyə Kənanla Kürşad sakitcə dinləyirdilər.  Saat 
dördə az qalmış müdirə sözünü bitirdi. Sonra da müəllimələrdən 
birini yanına çağırtdırıb  jurnalistlərə bələdçilik etməyi tapşırdı. 
Müəllimə Kənanla Kürşadı uşaqların yanına apardı. Burada on 
116 
 
beş yaşınadək uşaqlar qalırdı. On beş yaşını tamam edənlərin 
sonrakı taleyi isə heç kimi maraqlandırmırdı. Buradan çıxan, 
həyat haqqında heç bir məlumatı olmayan uşaqlar çox vaxt öz 
həyatlarını qura bilmir, pis yollara düşürdü. Qızlar qadın 
alverçilərinin əlinə, oğlanlar  çox vaxt həbsxanlara... Oğlanların 
cəmi bir xilas yolu vardı;  hərbi məktəblərə gedib zabit olmaq, 
ya da  əsgərlikdən sonra hərbçi kimi vətənə xidməti davam 
etdirmək... Qızların isə belə bir şansı yox idi. Kürşadın ən 
böyük arzusu bir hərbi məktəb açıb, sadəcə buraların uşaqlarını-
qızlı-oğlanlı orada peşəkar hərbçi kimi yetişdirməkdi. Həm 
vətən, həm də bu gənclər qazanardı. Heç kimsəsi olmayan 
insanlar üçün vətən ana olacaqdı, ailə  olacaqdı... 
  Uşaq evində hər yaşda uşaq vardı; bələkdə  olan da,  on 
beş yaşı tamam olub burdan getməyə hazırlaşan da... Uşaqlara 
meyvələri paylayanda onların gözlərindəki sevinc adamın 
ürəyini riqqətə gətirirdi. Bir küncdə oturub ağlayan beş yaşlı 
Ayla, pəncərədən çölə baxan doqquz yaşlı Əli... Və daha neçə- 
neçə Aylalar, Əlilər... Bu an hər iki igidin onlarla söhbət 
etməkdən, onlara kiçik hədiyyələr verməkdən başqa əllərindən 
heç nə gəlmirdi. Sadəcə, hər il Kürşad uşaq evlərini gəzər, 
ürəyinə inandığı oğlanları hərbi məktəblərə yönləndirərdi...  
 
Kənan da, Kürşad da bilirdi ki, on beş yaşında uşaq 
evini tərk edən, yaşamaq üçün min bir yola baş vuran 
yeniyetmə üçün artıq bütün qutsallıqlar yoxa çıxır. Daha onlara 
ananın müqəddəsliyindən, vətənin şərəfindən danışmaq 
absurddur. Ən yaxşı halda,  o da bəxtləri gətirsə, bir yerdə 
fəhləlik edib yaşayacaqdılar. Vəssalam... 
Kənanla Kürşad ən az iki saat uşaqlarla birgə zaman 
keçirdilər. Onlara düşündükləri, arzuladıqları barədə suallar 
verir, şəkillərini çəkirdilər.  Fotoaparatın obyektivinə baxıb 
gülümsəyən balaca Nərgiz, bəlkə də, nə  baş verdiyini bilmirdi. 
Bəlkə də, onun bu şəkli bütün ölkəyə səs salacaqdı... Sosial 
şəbəkələrdə insanlar onun şəklini paylaşıb yazacaqdılar ki: “Heç 
117 
 
belə balanı da atmaq olar?” Bu isə cəmi bircə gün çəkəcəkdi... 
Səhərisi  hər kəs öz işi məşğul olacaq, Nərgiz unudulacaqdı...  
Uşaq evində böyüyən bir oğlanın ürəyindən məhəbbət 
ummaq da absurd olardı... Axı, o, sevgisini kimə ünvanlasın? 
Onu atan ailəsinəmi? Yoxsa onlarla sərt davranan 
müəllimlərinə, onları cəzalandıran müdirəyəmi? Kənan düşündü 
ki, belə yerdə uşaqlar ancaq nifrətlə, hardasa qorxuyla böyüyə 
bilərlər... Onların sevgiylə, səmimiyyətlə böyümək şansları 
buraya atılan gün əbədiyyən itmişdir.  
Uşaq evindən çıxandan sonra yol  boyu hər ikisi susdu... 
Danışmağa sözlər qəhətə çıxmışdı sanki. Kənan ofisə, Kürşad 
isə Sevinc qalan binanın qarşısına getdi... 
*** 
Kürşad Həmidi ifşa etmək əməliyyatına tək 
girişməmişdi. O,  Sevinci izləmək üçün paytaxtdan polis 
əməkdaşı çağırmışdı. Kənanı ofisin qarşısında düşürüb yoluna 
davam edəndə həmin əməkdaşdan zəng gəlmişdi. Kürşad 
əməliyyat yoldaşının adını telefonda 17 rəqəmi ilə işarələmişdi. 
Telefonu açan kimi xəttin o başındakı dedi: 
-Hədəfi məndən başqa bir nəfər də izləyir. Hazırda binanın 
qarşısındayam. İzləyən adam da burdadı.  
 Kürşad maşının sürətini artırdı. Binaya çatmağa yüz 
metr qalmış maşını saxlayıb düşdü. Binaya arxa tərəfdən, 
ağacların arası ilə yaxınlaşdı. Həqiqətən də, binanın qarşısında 
bir nəfər gəzinirdi. Kürşad arxa, polis əməkdaşı da ön tərəfdən 
naməlum adamı izləyirdi.  
 Əslində, Kürşad apardığı araşdırmalardan bu qənaətə 
gəlmişdi ki, Həmid hansısa qruplaşmanın üzvüdür. O, bütün 
çirkin işləri təkbaşına eləmirdi. Ona görə də Kürşad özü kimi-
heç bir sənəddə adı olmayan, lazım gəldikdə bir neçə ada və 
soyada malik olan əməliyyat yoldaşının köməyinə ehtiyac 
duymuşdu. Bütöv bir qruplaşma ilə qarşı-qarşıya dayanmaq, 
tələ yemi kimi də bacısı sayılacaq bir qızdan istifadə etmək çox 
təhlükəli idi. O, bu qızı elə qorumalıydı ki,  izinin üstünə belə 
yad iz  düşməsin.  
118 
 
“Qara canavar” gözünü ovundan çəkmədən onu izləyir, 
hər hərəkətini beynində təhlil etməyə çalışırdı. Cinayətkar bu 
qədər rahat gəzə bilməzdi; bəlkə də kimsəni şübhələndirməmək 
üçün belə edirdi. Hələ hansısa qərara gəlmək üçün tez idi. 
Kürşadın Kənanı bu işdən bacardıqca uzaq 
saxlamağının bir səbəbi də hər an ölümlə üz-üzə gəlməyin 
mümkünlüyü idi. Kənan nə döyüş üsulları bilmirdi, nə də özünü 
müdafiə edəcək bir silahı yox idi. O, Kənanın da bu vətəni necə 
sevdiyini, öz xalqına  ünvanlanmış eşqinin atəşində necə 
qovrulduğunu  duymuşdu. Vətəni üçün döyünən bir ürəyi 
təəhlükədən qorumağı müqəddəs borc sanırdı.  
Kürşad özü də yaxşı bilirdi ki, onun kimi çox oğullar 
var, hər an ölməyə hazır gözləyən, ancaq Kənan Ümid kimi 
gənclər çox azdı. Bu düşmənlərə silahdan çox qələmlə qalib 
gəlmək lazımdı. Bəlkə də Kənanın yazdığı əsərlər bir ordunun 
işini görüb, gələcək qələbələrə qapı açacaqdı. Oxuduğu tarix və 
ədəbiyyat kitablarından bunu öyrənmişdi ki, bir milləti ayaqda 
saxlayan, güclü edən ideologiya idi; onu da ideoloq olan qələm 
sahibləri yaradırdı. Bu səbəbdən idi ki, bir dövlət başqa dövlətin 
ərazisini işğal etdiyi zaman öncə alimlərini, yazarlarını məhv 
edirdi. Tarixdən o da məlum idi ki, lap qədim zamanlarda 
döyüşə çıxan sərkərdələr qələm sahiblərini gizli yerlərdə 
qoruyurdu. İndi Kənanı qorumaq da Kürşadın borcu idi. Bu 
cavan oğlanın gözlərində millətini işıqlı gələcəyə apara biləcək, 
birləşdirəcək bir işıq görürdü. Kənan Ümid kimi yazarlar 
qələmləri ilə, Kürşadlar  qanları ilə çalışmalıydı gələcək günlər 
üçün.  
Kürşad bunları düşünərkən telefonuna mesaj gəldi.O, 
mesajı açıb oxudu. 17 yazmışdı:“Mən ona yaxınlaşdıqdan iki 
dəqiqə sonra onun yanına gəl, taksiyə mindir, xəstəxanaya 
apar”.Kürşad 17-nin planının olduğunu anlayıb qürurlandı. Əsl 
adını bilmədiyi bu dostun özüylə kimisə gətirib-gətirmədiyini 
də bilmirdi. Sadəcə, bilirdi ki, istədiyi an bu adamlara, əqidə 
yoldaşlarına,  döyüş arxadaşlarına kürəyini güvənlə söykəyə 
bilər. 17 əsl peşəkar idi. Kürşada əmr verə bilir, lazım olanda 
119 
 
onun əmrini yerinə yetirirdi. “Qara canavar” bircə onu bilirdi ki, 
rütbə onlar kimi üzdə olanlara aiddir. Kölgə kimi yaşayan 17 
kimilərinin rütbəyə, ada ehtiyacı yoxdu.  
Bir neçə dəqiqə sonra səkidə gəzinən  adama bir nəfər 
yaxınlaşdı. Əlində siqaret vardı. Ondan alışqan istədi, siqaretini 
yandırıb, oradan uzaqlaşdı. Kürşad ürəyində iki dəfə altmışa 
qədər sayıb ora yaxınlaşmaq istəyirdi ki, adamın yerə 
yıxıldığını gördü. 17 öz işini ustalıqla görmüşdü.  
Kürşad cəld addımlarla yerə yıxılana yaxınlaşıb ucadan: 
-Yaxşısınızmı? Sizə nə oldu?-dedi.   
 Bu sözləri elə bərkdən dedi ki, ətrafda kimsə varsa, onu 
eşitsin. Ancaq adam yaxşı deyildi. Sakitləşdirici iynə bədəninə 
çatan kimi o, dərin yuxuya getmişdi. Kürşad onu binaların arası 
ilə aparıb, küçəyə çıxardı və orada hazır dayanan taksilərdən 
birinə əyləşib xəstəxanaya getməsini söylədi. Yolda  telefonuna 
bir mesaj daha gəldi: “İkinci mərtəbə, 213-cü otaq”.  Taksi 
sürücüsünün verdiyi suallara ümumi və başdansovdu cavab 
verən Kənan xəstəxanaya çatanda təəccübləndi. Çünki, onları 
qarşılamaq üçün artıq bir neçə tibb işçisi qapı ağzında hazır 
dayanmışdı. Kənan onlardan birinə yaxınlaşıb otağın nömrəsini 
deyincə, “bilirik”-cavabını aldı. Artıq Həmidlə bağlı əməliyyata 
ikidən çox adamın qarışdığına şübhəsi qalmamışdı. Həmidin 
şəklini gördüyü üçün onu da bilirdi ki, bu adam o deyil.  
 Xəstə ilə bərabər palataya girəndə paytaxtda yaxşı 
tanıdığı polis rəislərindən birini gördü. Onun yanında Çay 
şəhərinin polis rəisi dayanmışdı. Hər iki polis rəisi onunla 
səmimiyyətlə görüşdülər. Şəhərin polis rəisi asta səslə Kürşada 
dedi: 
-Təəccüblənmə. Məsələ sən bildiyindən daha qəlizdi. Bu 
cinayətkar qrup qadın alveri ilə məşğuldur. Müxtəlif yollarla ələ 
keçirdikləri qadınları qonşu ölkələrə aparıb orada fahişəlik 
etməyə məcbur edirlər.  
 Kürşad internetdən, mətbuatdan bu haqda oxuduğu 
xəbərləri xatırladı. Həmişə bu cür xəbərləri oxuduqca 
hiddətlənir, yumruqlarını sıxır, qaşlarını düyünləyirdi. 
120 
 
Düşünürdü ki, axı niyə onun yurdunun qadınları bu cür ləkəli 
xəbərlə daim gündəmə gəlir? İndi bunun səbəbini bilirdi... İndi 
o qadınlardan daha çox onların güvəniylə, şərəfiylə, ismətiylə 
alver edən, pul qazananlara qəzəblənirdi.  
 Paytaxtdan gələn polis rəisi isə söylədi ki: 
-Bu qrup haqqında məlumatımız vardı. İzə düşməkdə çətinlik 
çəkirdik. Yaxşı ki, bu izi sən  tapdın. Hazırda ölkənin əksər 
şəhərlərində  qrupun üzvləri nəzarətdədi. Məqsəd qrupun 
rəhbərini ələ keçirməkdi. Məlumatımız var ki,  qrup məhz Çay 
şəhərində mərkəzləşib. Yəni,  artıq bildiyin kimi, əməliyyatın 
miqyası elə də kiçik deyil.  
 Kürşad polis rəisləri ilə daha yarım saat müzakirələr 
apardı.   Sağollaşıb palatanı tərk etdi. Özünü zahirən laqeyd 
göstərsə də, hər şeyə diqqət edə-edə xəstəxanadan çıxdı. Bir-iki 
küçə piyada hərlənib onu izləyənin olmadığını 
dəqiqləşdirdikdən sonra birbaş evə-Fatma xalanın həyətindəki 
kiçik otağa gəldi.  
 Kənan kompyuterdə nəsə yazırdı.  Nəzakətlə 
salamlaşdılar. Kürşad  çaydanı doldurub qaynamağa qoydu. 
Həyətə çıxıb siqaret yandırdı... Noyabrın soyuğunda havada 
uçuşan yarpaqlar sarıdan daha çox qəhvəyi rəngdə 
görünürdülər.  Və bu qəhvəyi yarpaqlar bozumtul havanın 
qoynunda ləkəyə bənzəyirdilər... Ləkə... Kürşad bu sözün 
ucundan tutub düşüncələr diyarına doğru yürüməkdəydi; yenə 
fikrində anasının kim olmasını “axtarırdı”... Özünə təsəlli 
verəcək cümlələr tapdısa da, dilinə gətirmədi. “Qara canavar”ın 
ruhu döyüş istəyirdi, mübarizə istəyirdi, qələbə istəyirdi... Şəhər 
onu sıxırdı. “Qara canavar” ucsuz-bucaqsız çöl arzusundaydı. 
Lakin, çərçivəli şəhərlərdə onun peşəkarlığına, əzminə, ağlının 
itiliyinə, qolunun gücünə daha çox ehtiyac vardı. Yadına 
apardığı bir əməliyyat düşdü... 
 ...Hadisə həbsxanada baş vermişdi. Məhbuslardan biri 
qanuni oğru idi. Öz aləmində həbsxanada üsyan başlamışdı. 
Məhbuslardan bir çoxu qorxusundan onun tərəfində idilər. 
Nəzarətçiləri içəri buraxmayan qanuni oğru ölkə hakimiyyətinə 
121 
 
qarşı öz ağlınca şərtlər də irəli sürmüşdü. Kürşad həbsxanaya 
cinayətkar kimi daxil olmuşdu. Kiçik bir peşəkarlıq 
manevrindən sonra həmin qanuni oğrunu hamının gözü 
qarşısında öldürmüş, həbsxanada stabil vəziyyət yaratmışdı. 
Heç kim qorxduğu, ataman hesab etdiyi qanuni oğrunun 
ölümünü gözləmirdi deyə elə bil bütün məhbusların üzərinə su 
çilənmişdi. Kürşad  ölkənin ana qanununun-konstitutsiyanın 
yazıldığı kitabı başı üzərinə qaldırmış: 
-Bundan sonra burda da, eşikdə də hökmran budur!-demişdi... 
 *** 
-Çay süzdüm, qardaş!-Kənanın səsi Kürşadı xatirələrin, 
düşüncələrin əlindən aldı.  
 Üz-üzə oturub çay içərkən Kənan Kürşaddan əməliyyat 
barədə soruşdu. O da Kənana danışa biləcəyi qədər  vəziyyət 
haqda danışdı. Kənanın narahatlığını görüb gülümsəyərək əlavə 
etdi ki: 
-Durub gəlib kompyuterində yazdığın hekayəyə əlavələr etsəm, 
obrazları öz istədiyim kimi dəyişsəm xoşuna gələr? Əlbəttə ki, 
yox!  Bu da mənim yaradıcılığımdı də, qardaş, qarışma. Hər kəs 
öz səngərində savaşdığı zaman güclü olur. 
Kənan qısa zamanda tanıdığı və qardaşı qədər 
güvəndiyi bu adama etiraz edə bilmədi. Bəli, Kənanın səngəri 
bu deyildi. Kürşad millətin maddi, Kənan isə mənəvi varlığı 
üçün savaşırdı, savaşmalıydı. Kənan roman yazmağa başlamışdı 
bu gün. Bu haqda Kürşada deyəndə o, çox sevindi və yenə gülə-
gülə: 
-Gələcəkdə böyük bir yazıçı olanda bizim hekayəmizi də 
yazarsan. Möhtəşəm ikili- qələmi ilə milyonları yuxudan 
oyadan dünya şöhrətli yazıçı Kənan Ümid və adı qorxu ilə 
çəkilən, ölkəsindən xaricdə belə əməliyyatlar aparan general 
Cahangirov!- dedi.  
Hər ikisi güldü Kürşadın bu arzusuna. Bir neçə saat 
beləcə şirin-şirin söhbət etdilər. Yaşadıqlarından, başlarına 
gələnlərdən danışdılar. “Qara canavar” da Kənana bir qardaş 
122 
 
kimi inanmışdı və güvənirdi. Başqa kiməsə danışmayacağı 
qərarını verdiklərindən də Kənana danışdı.  
Söhbət bitdiyində yenə hərə öz düşüncələri ilə baş-başa 
qaldı. Kürşad gözünü yuman kimi bir qadın əlində körpəsi ilə 
gəlib dayanırdı düz qarşısında. Bir müddət onun gözlərinə 
baxır, daha sonra körpəni Kürşadın ayaqları altına atıb qaçırdı... 
Kənan isə nə düşündüyünü belə bilmirdi. Son günlərdə Şəmsə 
qarşı olan duyğuları sanki sönmüşdü, Həvvanı da düşünmürdü.  
-Yox-yox! Şəmsi unutmaq, onu sevməkdən əl çəkmək olmaz!-
Beynində sanki kimsə oturub bunu diqtə edirdi.  
 Kənan çox kirlənmişdi bu şəhərdə, ruhuna, qəlbinə çox 
qadın nəfəsi toxunmuşdu, lakin Şəmsin sevgisi onu yox 
olmaqdan, qəlbini qaralmaqdan qoruyurdu. Yaxşı bilirdi 
həyatında Şəmsə yer olmadığına.... Bəlkə də Şəmsin həyatına 
yaraşmırdı o... Düzdü, Kürşad onu bəlalardan uzaq saxlamaq 
istəyirdi, lakin bilmirdi ki, Kənan çoxdan bataqlığa ayaq basıb... 
O bilmirdi ki, bu bataqlıq təkcə Kənanın həyatında deyil... 
Tarixdə çox yazıçılar intihar etmişdi, çoxu edam olunmuşdu... 
Neçəsi səfil kimi küçədə ölmüşdü... Və onları xilas etmək üçün 
ilham pərisinin qanadları bəs etməmişdi.  
-Şəms həyatımda olmaya bilər... Ürəyimdə isə onun yeri 
əbədidir!-Bu sözləri də Kənan beynində oturub ona ummadığı 
sözləri diqtə edənə-daxilindəki Kənan Ümidə deyirdi... 
 *** 
 Saat yeddidə gəncləri Kürşadın telefonuna gələn zəng 
oyatdı. Onu təcili olaraq çağırırdılar. Bu gecə şəhərdə maraqlı 
hadisələr baş vermişdi. Dünən tutduqları adam saxlandığı yerdə 
intihar etmişdi. Məsələ bununla bitsəydi, başa düşmək olardı. 
Lakin Həmid başqa bir şəhərdə öldürülmüşdü, onun cəsədini 
dənizə yaxın bir yerdə balıqçılar tapmışdı. Boynunun 
arxasından vurulmuşdu. Onun heç bir müqavimət göstərmədən 
öldürülməsi məsələni bir az aydınlaşdırırdı. Deməli, onu 
tanıdığı biri öldürmüşdü. Həmid öldürüləcəyini gözləmədiyi 
üçün müqavimət göstərməyə vaxtı olmamışdı.  
123 
 
  Bir başqa hadisə isə elə Çay şəhərinin özündə baş 
vermişdi. On-on iki yaşlı bir uşaq boğularaq öldürülmüşdü.  
Onun cəsədi  zibil qablarından birinin yanında tapılmışdı. Digər 
iki ölümdən fərqli olaraq bu ölümü araşdırmaqla nə isə tapmaq 
olardı. Kürşadı bunun üçün çağırmışdılar.  
“Qara canavar” evdən Kənana heç bir söz demədən 
çıxdı və birbaşa uşağın meyidi tapılan yerə getdi. Bu uşağı 
öldürənlər axtardığı adamlar da ola bilərdi, hadisə tamam başqa 
bir səbəbdən də baş verə bilərdi. Əgər axtardığı adamlar 
tərəfindən öldürülmüşdüsə, deməli, nə isə görmüşdü, bilirdi.... 
Onun bildiyi bir şey olsaydı, mütləq yoldaşlarının xəbəri 
olmalıydı. Bu işi Kürşada ipucu tapmaq ümidiylə tapşırmışdılar. 
Səs-küy salmadan bu məsələni öyrənməliydi. Artıq 
axtarıldıqlarını bildikləri üçün cinayətkarlar daha ehtiyatlı 
olurdular. Həmidin öldürülməsi bunu təsdiq edirdi. Deməli, 
Həmid onlar üçün adi biri idi ki, onu öldürdülər. Həmidin 
qiyməti olsaydı, öldürmək yerinə xaricə qaçmasına yardım 
edərdilər. 
  Kürşad hadisə yerinə gəldiyində uşağın cəsədini hələ 
götürməmişdilər.  Polislər ətrafını dövrəyə alıb, üzərinə qəzet 
salmışdılar. Sanki meyidi qoruyurdular...  Kürşad acı- acı 
gülümsədi. Fikrindən keçdi ki,  “həyatda ikən qoruya 
bilmədiklərini indi qoruyurlar, yaxud qoruyuruq”... O, bu işdə 
özünü də günahkar hesab edirdi. İndi yerdə yatan bu oğlan 
uşağı böyüyə bilsəydi, kim bilir, hansı vəzifə sahibi olacaqdı. 
Bəlkə böyük bir rəssam, bəlkə də şanlı bir general. Ancaq 
üzərində müğənnilərin yarıçılpaq şəkillərinin olduğu  qəzet 
parçalarının altında sakitcə yatırdı. 
  Çay şəhərində küçədə yaşayan uşaqlar çox deyildi. Beş-
altı nəfərdən çox olmazdı sayları. Onları dəfələrcə uşaq evinə 
aparsalar da, oradan qaçıb küçədə yaşayırdılar. Əslində, Kürşad 
qınamırdı onları. Üsyankar ruhlu uşaqları elə yerlərdə saxlamaq 
çox çətin idi. Onlara yaşamaq üçün, savaşmaq üçün bir səbəb 
verə bilməyəndə qaldıqları yerdən qaçır və cinayətkar kimi 
böyüyürdülər. Canavar balasını quzu kimi böyütmək olmazdı. 
124 
 
Kürşad onun üçün belə uşaqların oxuya biləcəyi hərbi 
məktəblərin çox olmasını istəyirdi. Orada ilk öyrənəcəkləri şey 
vətənin anaları olması idi. Anasız qalan bu uşaqlar vətən üçün 
yaşayacaq, savaşacaq və öləcəkdi... Kürşadın düşüncəsinə görə, 
əslində, hər insanı yaşadan bir səbəbi, sevdiyi var. Kimi anası, 
kimi sevdiyi, kimi də vətəni üçün yaşayırdı... 
  Kürşad uşaqların ola biləcəyi hər yeri axtarırdı. Yəqin 
ki, yoldaşlarının öldürüldüyünü bildikləri üçün qaçıb 
gizlənmişdilər. Bir neçə saat axtarsa da, heç nə tapa bilmədi. 
Yorğun halda geri qayıdanda yolu orta məktəblərdən birinin 
yanından düşdü. Başını aşağı salıb fikirli-fikirli gedərkən birdən 
dayandı və uşaqlar olan tərəfə baxdı. Balaca, təmiz uşaqların 
içində qapqara, digərlərindən iriliyi və kobudluğu ilə seçilən bir 
uşaq vardı. Kənardan diqqətlə baxanda onun bu uşaqlardan biri 
olmadığı anlaşılırdı. Oynayan uşaqların yanında sanki 
gizlənirmiş kimi dayanmışdı. Tez-tez ətrafa baxır, sonra 
yenidən oyununa davam edirdi.  
-Çox ağıllı uşaqdı-dedi Kürşad öz-özünə.-Bu yaşda gizlənmək 
üçün ən ideal yeri seçə bilib.  
“Qara canavar” ehtiyatla o tərəfə doğru getməyə 
başladı. Bu uşaq ya nəsə bilirdi, ya da elə yoldaşını özü 
ödürmüşdü. Vaxt itirmək olmazdı. Telefonunu çıxarıb bir mesaj 
yazdı. Aradan üç-dörd dəqiqə keçmədi ki, bir polis maşını 
uşaqların yanında dayandı. Hadisələr elə sürətlə baş verdi ki, 
uşağın özü belə nə baş verdiyini anlamadı. Gözlərini açanda 
polis maşının arxa otutacağında, iki nəfərin arasında əyləşmişdi. 
Hər ikisinin əynində olan forma onların qorxulu adam 
olmadığının əlaməti idi. Bunu anlayan uşaq ürəyində sakitləşsə 
də ağlamağa başladı. Ağlaya- ağlaya heç bir şey etmədiyini 
deyib, buraxılması üçün yalvarırdı... 
 
 
 
 
 
125 
 
QARA 
 
Kürşad Kənanın ruhi sakitliyinin  təminatçısı kimi 
gəlmişdi elə bil bu şəhərə... İndi Kənan daha Həmidi və onun 
kimilərini düşünmürdü. Çox tezliklə onların “kökünün 
kəsiləcəyindən” əmin idi. Romanını bitirmək, millətinin işıqlı 
gələcəyi üçün yaşamaq, yazmaq istəyirdi. Onsuz da ki, həyat 
hər gün yeni problemlərlə insanın qapısını döyürdü... Və onun 
bu vərdişi əbədilik idi... 
Dekabrın ilk günləri qəfildən havalar istilənmişdi. Elə 
bil ki, payız yerini qışa vermək istəmirdi. Belə günəşli 
səhərlərin birində Kənana Şəmsdən bir məktub gəldi. Kənan ilk 
dəfə idi ki, poçtalyondan məktub alırdı. Hər sözü Kənanı 
ağladan məktubda yazılmışdı: 
 “Əziz Kənan, səni bu cür tərk etmək istəməzdim. Şəms-
sənin sevdiyin o romantik, dəli qız, hətta sevgisi üçün də 
xəyallarından keçə bilmədi. Sənə xəyallarımdan danışmışdım. 
Bilirdin təhsilimi bacardığım qədər davam etdirmək istəyimi. 
Bunu sənə dediyim zaman çox sevindin və hər zaman yanımda 
olacağını söylədin. Sənə inanıram, əminəm ki, getməsəm 
yanımda olacaq, istədiyim yerə- zirvəyə çatmaqda mənə 
yardımçı olacaqsan. Sənin xəyalların da var... Bilirəm, dünya 
şöhrətli bir yazıçı olmaqdı ən böyük arzun. Bu şəhərə onun 
üçün gəldin, onun üçün maaşı az da olsa jurnalistika sahəsində 
işləyirsən... Bunu dediyim üçün bağışla, ancaq mənə elə gəlir, 
elə məni də bunun üçün sevirsən. Kənan... Kənan Ümid... Heç 
vaxt ümidlərini itirmə, ümidsiz yaşama. Bilirəm, bu sözləri sənə 
deməyə mənəvi haqqım çatmır. Sevdiyini yarı yolda qoyan bir 
insanın danışmağa haqqı yoxdur. Onun üçün də çox vaxt 
sakitcə gedir gedənlər... Ancaq sənə bunu etmək istəmədim. 
Sevdiyin mahnıda da deyildiyi kimi, əzizim... “ xəbərsiz getmək 
düşmən işidir...” Gedirəm, Kənan... Səndən, özümdən və bu 
şəhərdən, bu ölkədən... Xarici ölkələrdən birində davam 
etdirəcəyəm təhsilimi. Ailəm də, mən də belə qərara gəldik ki, 
burada qalsam xəyallarım həqiqət olmayacaq. Sənə demişdim, 
126 
 
ailəmin maddi imkanı yaxşıdır. Başqa bir ölkədə həyatımızı 
yenidən quracaq qədər. Şəms xəyalları üçün səni, ölkəsini tərk 
edir. Bağışla yalan dediyim üçün...Şəms ancaq sevgi üçün 
xəyallarından vaz keçər dediyim üçün, bağışla.. Şəms sevgi 
üçün də xəyallarına xəyanət edə bilmədi.  Böyük bir ədəbiyyatçı 
olmaq, reytinqli ali məktəblərdən birində tələbələrə mühazirə 
demək... Bax, bunlar üçün tərk edir səni sevdiyin qız. Kənan, 
əgər bilsəydim ki, mənimlə gedərsən, sənə bunu təklif edərdim. 
Ailəm də razı olardı. Birlikdə gedib xoşbəxt yaşayardıq başqa 
bir ölkədə. Ancaq yaxşı bilirəm  sənin vətəninə nə qədər bağlı 
olduğunu. Kənan, sən vətənin ən ucqar sərhədlərində səngərdə 
dayanmağı başqa bir ölkədə xoşbəxt yaşamaqdan üstün 
bilərsən. Onun üçün də bu təklifi sənə etmirəm. Sən vətənsən,  
Kənan və mən vətənimi özümlə ürəyimdə aparıram. Sən 
yazdıqlarımı oxuduğun zaman bəlkə də mən başının üzərindən 
keçəcəyəm. Son dəfə təyyarənin pəncərəsindən baxacağam 
vətənimə, sənin olduğun bu balaca şəhərə. Sən vətənsən, 
Kənan... Səninlə tanıyacaqlar vətənini. Adınız yanaşı çəkiləcək 
insanlıq var olduqca. Sənin də xəyallarının həqiqət olacağına 
inanıram. Dünya şöhrətli bir yazıçı olduğun zaman səni 
tələbələrimə danışacağam. Sevdiyin saçlarım ağarmış olacaq 
onda... Ürəyim son dəfə titrəmədən öncəki illəri yaşayacağam. 
Səni tanıdığımı, sevdiyimi deyə bilməyəcəyəm ancaq...Çünki 
desəm, nifrət edərlər mənə. Sevgili yazarlarını tərk edən o 
qadını nifrətlə seyr etmələrinə dayana bilmərəm. Hər 
romanında, hekayəndə özümü axtaracağam, Kənan Ümid. 
Bilirəm, məndən sonra neçə-neçə qadını yazacaq, hətta 
sevəcəksən... Bilirəm, sənin gedən birinə yas saxlamayacaq 
qədər cəsur biri olduğunu, lakin son nəfəsini verdiyin ana 
qədər, hətta son dəfə şüurun itmədən məni xatırlayacağını da 
yaxşı bilirəm. Ölüm necə bir şeydi, bilmirəm və qorxuram 
ondan... Ancaq mən də səni xatırlamağa çalışacağam.  
Bağışlama məni, əzizim, gedəni bağışlamazlar. Sənə deyiləcək 
sözlərim bir ömür bitməzdi....Mən bitirməsəydim. Bizi ölüm 
ayırmazdı, mən ayırmasaydım. Kənan Ümid, yaşa və yarat... 
127 
 
Mənim acığıma dünya şöhrətli yazıçı ol, televiziyalarda, 
saytlarda səni gözəl qızlarla görüm, gizli- gizli ağlayım. 
Peşman olum illər sonra bu gün getdiyim üçün.... Məni yazsan 
bir gün romanında, bu məktubu da əlavə edərsən o romana.  
Əlvida. 
    Şəms- buludlardan süzülən qadın...” 
 Yaxşı ki, Kürşad heç gecədən evə gəlməmişdi. Yoxsa, 
Kənan ürəyini boşaldacaq qədər hönkürə bilməzdi... Hayqıra 
bilməzdi səssizcə...  
 Özünü toparlayıb eşiyə çıxdığında əlində bir fincan  
çay,  səmada təyyarədən sonra qalan ağ tüstü zolağı vardı. 
Çayından udumlayaraq o izi seyr edirdi. Heç yarım saat 
çəkmədi ki, göy üzündə təyyarədən heç bir iz qalmadı. Düşündü 
ki, həyat da belədi. O da gedənlərin izini bir müddət sonra 
silir...  
-Bəs mən? Mən unuda biləcəyəmmi qəlbimi nifrətdən qoruyan 
təmiz bulaq suyunu?-dedi öz-özünə... 
 Otağa qayıdıb kompyuterin qarşısına keçdi. Yazmağa 
başladı: “Gedənlər sadəcə özləri getsə, bu qədər acı verməzdi. 
Onlar bizim ən gözəl ümidlərimizi, arzularımızı da özləri ilə 
aparır, bizi yarımçıq qoyurlar. Bir daha heç kimə inana bilmirik, 
sevə bilmirik heç kimi... Hər zaman ürəyimizdə bir şübhə olur 
həyatımızda olan insanlara qarşı. Şəms getmişdi... Bəlkə də heç 
vaxt gəlməmişdi. Nə yaşamışdıq ki?!” 
 Bu gerçəkliyi düşündükcə gözləri önünə Həvva gəlirdi 
Kənanın. Axı, Şəmslə nə yaşamışdı ki?! Həvva ilə söhbət etdiyi 
kimi onunla dərdləşməmişdi... Həvvanın qayğısının yüzdə birini 
Şəmsdən görməmişdi... Bütün bunları görəcəyindən, 
yaşayacağından əmin idi əslində. Bu əminliyini aparmışdı Şəms 
özüylə. Daha bu Çay şəhərində  qala bilməyəcəyini də bilirdi 
Kənan. Onu da anlayırdı ki, Şəmsin dediyi kimi, vətənin ən 
ucqar yerləri hansısa xarici ölkədən ona daha gözəldi. 
 Bu şəhərdən getmək üçün burdakı işlərini bitirməliydi. 
Bu düşüncəylə ayağa qalxdı, kompyuterini söndürdü. Hazırlaşıb 
128 
 
qapıdan çıxaçıxda stolun üstündəki məktuba bir də nəzər saldı 
və pıçıldadı: 
-Canın sağ olsun, buludlardan süzülən qadın... 
 İşə gedərkən  yolda Kürşada zəng etdi. “Qara canavar”a 
zəng çatmırdı. Həvvanın nömrəsini yığdı. Ona səhər yeməyini 
birgə yeməyi təklif etdi. Həvva razılaşdı.  
 On beş dəqiqə sonra kafelərin birində əyləşib səhər 
yeməyini yeyirdilər. Kənan tək olsa boğazından heç nə 
keçməzdi. Yaxşı ki, Həvva onun qarşısındaydı bu an... O, elə 
gözəl görünürdü ki, Kənana olan sevgisiylə; sevgi qədər, ayrılıq 
qədər  bərraq idi Həvvanın  gözəlliyi. 
 Kənan ona baxa-baxa düşündü ki, görəsən, niyə 
Həvvanı yox da, Şəmsi sevməyi yazıb Tanrı onun qismətinə? 
Bir anlıq Həvvanı qucaqlamaq, çiynində doyunca ağladıqdan 
sonra onu sevə bilmədiyi üçün üzr istəmək istədi. Lakin olmadı, 
edə bilmədi... Əksinə, indi daha güclü olmağa ehtiyacı vardı 
Kənanın. Ürəyindəki acıların üstünü yalançı təbəssümü ilə 
örtdü. Həvva ilə gözəl şeylərdən danışdı. Hətta, onu çox 
istədiyini, darıxdığını, bu gecəni onun qollarında keçirmək 
istədiyini də söylədi. Həvvanın yanaqları qızardı,  gözləri 
parladı,  başını aşağı saldı. O da özləmişdi sevgili Kənanını.... 
 *** 
 Ofisə gəldiklərində hamını iş başında gördülər. Turqay 
bəy mətbəxdə kiminləsə telefonla danışırdı, Günel xanım xarici 
saytlardan lazımi xəbərləri götürüb tərcümə edirdi. Salamlaşıb 
hərəsi öz kompyuterinin qarşısına keçdi. Az sonra Turqay bəy 
gəlib onlara   yeni müsahibləri haqda məlumat verdi. Tanınmış 
detektiv yazıçıdan götürəcəkləri müsahibənin vaxtı  iki saat 
sonraya təyin olunmuşdu. Saat on birdə onunla kitab evlərindən 
birində görüşəcəkdilər. Vüsal Qarayev Çay şəhərində 
yaşamırdı. Paytaxtdan  bir neçə günlük qonaq gəlmişdi. Bu gün 
də kitab evində, saat on ikidə oxucuları ilə görüşü olacaqdı. 
Elan etmişdi ki, görüşdən bir saat qabaq media nümayəndələrini 
qəbul edəcək, onların suallarını cavablandıracaq.  Kənan 
detektiv janrı elə də sevmirdi. Lakin, Həvva üçün altmış yaşlı  
129 
 
Vüsal Qarayev  maraqlı kişi obrazındaydı; onun əsərlərini  
nəfəs dərmədən oxuyurdu.  
 Kitab evinə daxil olmaq üçün pilləkənlə yerin altına 
enməli oldular. Yazıçı əyləşib çay içə-içə qarşısındakı kitabı 
vərəqləyirdi. Yaxınlaşdıqları zaman ayağa qalxıb gülərüzlə 
onlarla görüşdü. Çox sadə bir insan idi Vüsal Qarayev. 
Qazandığı şöhrət, pul onu dəyişdirə bilməmişdi. İnsanlara qarşı 
hər zaman olduqca səmimi və mehriban davranırdı. İyirmi 
dəqiqə ərzində Həvva onu heyranlıqla dinləyir, Kənan isə 
hazırlanmış sualları növbə ilə müsahibinə ünvanlayırdı.  
Söhbətin şirin yerində birdən Vüsal Qarayev Kənana: 
-Mənim əsərlərimi nə üçün ədəbiyyatdan çıxarmaq istəyirsən?- 
dedi və gülümsədi.  
 Kənan heç vaxt indiki qədər utanmamışdı. Bundan bir 
qədər öncə kiçik saytlardan birinə müsahibə vermişdi. 
Suallardan biri də:“Hansı əsəri və ya əsərləri ədəbiyyatdan 
çıxarardın?” idi. Kənan da düşünmədən: 
-Vüsal Qarayevin əsərlərini.- cavabını vermişdi.  
Heç ağlına da gətirməzdi ki, həmin müsahibəni Vüsal 
Qarayev oxumuş olsun.  Söhbət əsnasında o da məlum oldu ki,  
yazıçı istər  gənc olsun,  istərsə də qoca, ölkədə olan bütün 
yazar və şairlərin yaradıcılığı ilə maraqlanıb, bəyəndiklərini 
oxuyub. Bir xeyli Kənanla detektiv ədəbiyyat haqqında söhbət 
etdilər. Heç kim öz düşüncəsini dəyişmək fikrində deyildi, lakin 
hər ikisi də qarşısındakı insanın fikirlərinə hörmətlə yanaşırdı. 
Kənan bir zamanlar işlətdiyi sözlər üçün üzr istədi və üzrü 
qəbul edildi.  Bura Həvvanın istəyi ilə gəlmişdi, lakin indi özü 
də razı qalmışdı... Bu görüşdə Kənan Ümid onu öyrənmişdi ki, 
“heç kimin düşüncəsinə hörmətsizlik etmək olmaz, yazılan, 
yaradılan heç bir əsəri yox etmək düşüncəsinə düşmək olmaz!” 
Söhbət sona doğru yaxınlaşırdı. Bu zaman Kənanın 
ağlına bir fikir gəldi; Həvvanı sınayacaqdı... Ayağa qalxdıqları 
zaman üzünü yazıçıya tutub: 
-Vüsal bəy, Həvva xanım sizinlə təklikdə görüşüb, sizi daha 
yaxından tanımağı çox istəyir- dedi.  
130 
 
Bu zaman Həvvanın yanaqları qıpqırmızı olsa da etiraz 
etmədi. Ürəyi sanki boğazında döyündü.  Kənan Həvvanı 
sınayır, Həvva isə həyəcandan Kənanın nə üçün belə bir hərəkət 
etdiyini ağlına belə gətirmirdi. Vüsal Qarayev yaşlı bir yazar 
olsa da, kişi idi və Kənanın nə demək istədiyini anladı.  Sirli bir 
təbəssümlə Həvvanı süzdü və dedi: 
-Bir dostumun evində qalıram burda. Özü paytaxtda yaşayır. 
Evin açarını verib ki, ürəkli olum. Axşam saat beşdə orda 
gözləyərəm. İndi ünvanı da kağıza yazıb verərəm.  
 Yazıçı ünvanı kağıza yazıb Həvvaya uzatdı. Kağızı 
götürən Həvvanın əlinin əsdiyini Kənan da, yazıçı da gördü.  
 Sağollaşıb çıxdılar. Kənan fikrində özünü danlayırdı ki, 
niyə belə bir addım atdı. Əgər Həvva bu axşam saat beşdə 
Vüsal Qarayevin yanına getsəydi... Kənan bunu istəmirdi. Həm 
də heç istəmirdi. Özlüyündə qərar verdi ki, əgər Həvva bu 
axşam o ünvana getməsə, hər şeyi unudub, onunla evlənəcək... 
Yox, əgər getsə... Bax, bu gediş Kənana da aid olacaqdı; o, bu 
axşamkı qatarla sonuncu dəfə Çay şəhərindən gedəcəkdi... 
 Sevdiyini  itirmişdisə də, onu xoşbəxt edən qadını 
itirmək istəmirdi Kənan. Bir an onu da düşündü ki, yapışsın 
Həvvanın qollarından, “bu axşam o evə getmə” desin. Tezcə də 
qərarını dəyişdi, Həvvanın nə qərar verəcəyini həyəcanla 
gözləməyə başladı.  
 Həvva isə öz aləmindəydi; sevimli yazıçısı ilə 
görüşməyin xəyalını qururdu. Hansı paltarını geyinsə daha 
yaxşı görünəcəyini fikirləşirdi.  
 Kənan onun əhvalındakı dəyişikliyin səbəbini hələ də 
anlamamışdı. Özünün etdiyi səhvləri xatırlayırdı, xatırladıqca 
da bir daha bu addımları atmayacağına dair öz vicdanına vədlər 
verirdi.  
 Şəhərarası avtobusda yan-yana otursalar da, hərəsi öz 
dünyasındaydı. Kənan başını qatmaq üçün telefonla internetə 
girdi. Qarşısına şair Aydın Murovdağlının bir şeiri çıxdı. Şeirin 
bir bəndi isə Kənanı yerdən-yerə vurdu: 
 
131 
 
“ Gəlirəm axşamın əlindən tutub, 
Sənə gətirirəm yorğunluğumu... 
Bir gözlərin bilir, bir də göz yaşın, 
Səhərdən axşama yox olduğumu...”  
 
 Oxuduqca düşündü ki, bax, onun da hər axşam 
yorğunluğunu götürüb yanına gedəcəyi bir qadına ehtiyacı var.  
Bu ehtiyacının ünvanının Həvva olduğunu sanırdı yaxın 
keçmişdə. İndi isə Həvvanın da ondan getmək ehtimalı vardı...  
 Bu şəhərdən gedərsə hara gedəcəkdi, bilmirdi... Sadəcə, 
gedəcəkdi. Bütün gedişlərin möhtəşəmliyi ilə gedəcəkdi burdan 
gələcəyin  böyük yazıçısı. Təbii ki, getdiyi hər yerdə özüylə 
savaşda olacaqdı. Bu savaşı  yaddaşındakı xatirələr 
başlayacaqdı. Lakin, o, gedəcəkdi... Gedəcəkdi! 
 *** 
 Ofisdə hərə öz işindəydi; biri yazır, biri redaktə edir, 
digəri də yeni xəbərlər axtarır, Turqay bəy yeni müsahibələr 
üçün razılaşmalar əldə edirdi. Həvvanın həyəcanı Kənanı xəyal 
qırıqlığının daha dərininə sürükləyirdi... 
 Saat dörd tamamda Həvva Turqay bəydən icazə alıb 
ofisdən çıxdı. Kənan saat beşi sonuncu ümidlərlə gözləyirdi; 
birdən Həvva fikrini dəyişər, birdən getməz Vüsal Qarayevin 
verdiyi ünvana... 
 Bütün bu ümidlər bir yana, Kənan onu da yaxşı bilirdi 
ki, insanın qorxduğu şey onun başına daha tez gəlir. Bax, bu 
gün o, Həvvanın o evə gedəcəyindən qorxurdu... Elə qorxurdu 
ki... Bir də onu düşünürdü ki,  əgər bu axşam burdan getməsə, 
Həvva sabah onun gözlərinə necə baxacaqdı? Ümumiyyətlə, 
baxacaqdımı?  
 Saat beşə on dəqiqə qalmış Kənan da Turqay bəydən 
icazə aldı. Bayaq kağızda oxuduğu ünvana doğru getməyə 
başladı. Yol boyu yerdəki xəzəlləri ayaqlamamağa çalışırdı. 
Gücü yetsəydi yerə düşən hər yarpaq üçün bir məzar qazardı. 
Hər ağaca təsəlli verər, quruyan hər çiçəyin yasını tutardı... 
Yenə Stendalın o məşhur cümləsi gəldi ağlına: “Yaşamaq üçün 
132 
 
dəli bir ürəkdən artığına ehtiyacımız var”. Bəli, Kənanın ürəyi 
kimi dəli ürəklə yaşamaq, gülmək və xoşbəxt olmaq mümkün 
deyildi bu həyatda.  
 Bir də başını qaldırdı ki, Vüsal Qarayevin qaldığı evin 
yaxınlığındadı. Birmərtəbəli,  xudmani, lakin sahibinin 
zənginliyini də göstərən bir ev idi. Həyətində çoxlu ağaclar 
vardı. Bu ağaclar səliqə və sıra ilə əkilmişdi, aralarından gəzinti 
üçün balaca cığırlar salınmışdı. Cığırların ətrafındakı işıq 
lampaları qaranlığı həyətdən qovacaq qədər  çoxdu.  
 Kənan  səkidəki ağaclardan birinə söykənib evi 
müşahidə etməyə başladı. Çox keçmədi ki, Həvva olduqca şıq 
bir paltarda evin qapısına yaxınlaşdı. O, zəngi bircə dəfə basan 
kimi qapı açıldı, yazıçı gülə-gülə gənc və gözəl qadını qarşıladı, 
qolundan tutub içəri çəkdi... Kənan hiss etdi ki, qapının 
örtülməsiylə birgə içindəki sonuncu ümid də düşüb çilikləndi...  
 Qəribə idi ki, onun ürəyində bu an nə Həvvaya, nə də 
yazıçıya qarşı nifrət hissi yox idi. Vüsal Qarayevin yerində özü 
olsaydı nə edəcəkdi ki, guya? Yaxud, Şəms getməsəydi, 
Həvvanı atmayacaqdımı? Bir siqaret yandırıb pəncərədən 
süzülən işığa son dəfə baxdı, üzü sahilə tərəf addımladı.  Bayaq 
verdiyi sözü tuta bilməyəcəyindən əmin idi; bu gün bu şəhərdən 
getməyəcəkdi. Kürşada yenidən zəng vurdu, yenə zəng 
çatmadığını görüb fikrini dağıtmağa çalışdı. Lakin, ölən 
ümidlərin ruhu kabus kimi onun yaxasını buraxmırdı. Bu an bir 
qatara atılıb Çay şəhərindən getmək Kənan Ümidin qaçmağı idi; 
itirilmişlərdən,  onlardan qalan ağrılardan və ən əsası da bu 
günündən... Bu qaçış ona yaraşmırdı axı...  
 Sahilə çataçatda  burnuna gələn yağ-soğan qoxusu 
iştahını açdı. Xatırladı ki, Həvvanı itirmək qorxusundan nahar 
da etməyib. Dekabrın ilk həftəsində bir sini xəngəl yemək əla 
olardı. Yaxındakı kafeyə girib xəngəl sifariş etdi. Ofisiant suyun 
qaynadığını, uzağı on beş dəqiqəyə xəngəlin hazır olacağını 
bildirdi. Bir şüşə qırmızı şərab  gətizdirib boş masalardan birinə 
yaxınlaşdı. Oturan kimi şərabdan bir qədəh içdi... Pəncərədən 
133 
 
eşikdə getdikcə tündləşən qaranlığa baxır,  tale-insan fəlsəfəsini 
çözməyə çalışırdı.  
 Xəngəl gələndən sonra şüşənin ağzını təkrar açdı. Əvvəl 
özünün, sonra anlaşılmaz rənglərlə  naxışlanan həyatın,  Şəmsin, 
Həvvanın sağlığına içdi... İçdi.... Şüşə bitdiyi zaman daha 
şərəfinə içiləcək heç kim qalmamışdı Kənan Ümiddən başqa. 
  Kafedən çıxıb özünü qaranlığın və şəhərin küçələrinin 
qoynuna atdı... İlk dəfə bu şəhərdə belə yalnız, tənha qalmışdı. 
Ruhunu sarıb, ürəyini sıxan bu tənhalıqdan necə xilas olacağını 
bilmirdi. Qapısını döyəcəyi, onu anlayacaq, sözün həqiqi 
mənasında dərdlərinə ürəyi yanacaq kimsəsi yox idi. Sahilə 
doğru addımlamağa başladı. Qaranlıq, deyəsən, uzaqlardan 
yağmur damlalarını qonaq çağırmışdı bu şəhərə. Ancaq nə yağış, 
nə soyuq, nə də qaranlığı düşünmə zamanı deyildi. Hava soyuq 
olduğu üçün heç kim yox idi sahildə. Heç sərxoşlar da gözə 
dəymirdi... Kənan Ümid bütün ümidlərinin axırına çıxmışdı. 
İndiyə qədər özünü güclü hesab edirdi. Bu gecə isə gücünün 
tükəndiyini hiss edir, bu zülmətdən xilas olmaq üçün balaca bir 
işıq istəyirdi Tanrıdan... 
Çayın sahili boyunca gəzib, ən hündür yerə gəldi. 
Aşağıda sal daşlar vardı. Balaca bir çay daşını əlinə alıb aşağıya 
doğru atdı. Bir-iki saniyə sonra daşın səsi gəldi; sal daşlara 
dəyib çaya düşdü. İndi onun qarşısında iki yol vardı. Ya özünü 
də o daşın arxasınca atacaq və bitirəcəkdi hər şeyi, ya da 
ağlında, ürəyində olanları atıb yeni bir həyata başlayacaqdı. 
Sanki, çayın səsi bütün kirlərdən, əzablardan təmizləmək 
istəyirdi onun göz yaşlarını, ürəyinin döyüntüsünü. Hələ bir 
qərara gələ bilmirdi. Asan deyildi, ölüm və həyat arasında 
seçim etmək. Yaşamağı, həyatı seçsə nə Şəms, nə Həvva, hətta 
Kürşadın apardığı əməliyyat belə silinməliydi yaddaşından. 
Əslində, Kürşaddan narahat deyildi. “Qara canavar” öz işinin 
öhdəsindən gələcəkdi, buna zərrə qədər də şübhə etmirdi. Həm 
də iş böyümüş, cinayətkarların da izinə düşmüşdülər.  
Kənanın bütün narahatlığı Şəmsi və Həvvanı necə 
unudacağı ilə bağlıydı...Bacarsaydı, elə onların xatirəsini bu 
134 
 
uçurumdan aşağı atar, arxasına baxmadan gedərdi burdan. 
Amma, asan deyildi... Ən asanı canını sal daşlara sarı tullamaq 
idi. Şansı olsaydı, elə yerə dəyən kimi huşunu itirib, dünya ilə 
əlaqəsini kəsərdi. Hələ onu elə çox tanıyan yox idi. Ölümü 
haqqında elə çox danışan, yazan  da olmayacaqdı. Qısa bir 
xəbər, bir neçə cümləlik.Məsələn belə, “Gecə saatlarında Kənan 
adlı cavan oğlan özünü uçurumdan aşağı ataraq intihar 
etmişdir”. Sonra hər kəs öz işi ilə məşğul olacaq, cənazəsi 
ailəsinin yanına göndəriləcəkdi. Onlar da bir az pis olacaq, 
sonra həyatlarına qaldıqları yerdən davam edəcəkdilər.  
Yox, özünü atmaq istəmirdi... Ürəyindəkiləri atmaq, 
onlardan qurtulmaq istəyirdi. Nə olsun ki, Şəms son nəfəsinə 
qədər Kənanın onu sevəcəyinə inanır. Yəqin ki, uzağı bir il 
sonra bəlkə, heç Şəmsin yadına da düşməyəcəkdi. Şəms evlənib 
ana olacaqdı, ədəbiyyat tarixindən dərs deyəcəkdi.Nə olsun ki?! 
Hər dəfə beyninin içində oturub ona cümlələri diqtə 
edən səs isə başqa şeylər danışırdı... Deyirdi ki: 
-Yaşamalısan, Kənan Ümid! Bu qaranlıq gecədə ürəyinə söz ver 
ki, yaşayacaq, savaşacaq, təslim olmayacaqsan. Yüz dəfə də 
getsə sevdiyin qadın, sevməkdən, sevgidən üz çevirməyəcəksən. 
Sən bu gecə qaranlıqda bir dərənin içində kimsəsiz bir it kimi 
ölməyəcəksən. Yaşayacaq, böyük bir yazıçı olacaqsan!. At 
ağlında və ürəyində olan hər şeyi, at bu şəhəri, içində tanıdığın 
hər kəslə birlikdə. Sonra min qatara və bundan da böyük şəhərə 
gedib yenidən başla hər şeyi. Sevgini, dostunu nifrətini, 
düşmənini; hər şeyi, hər kəsi at uçurumdan aşağı və get buradan. 
Kimsəyə demədən, kimsə ilə vidalaşmadan. Qatara min və get 
bu şəhərdən! 
 Kənanın, bu an, bax elə bu sözlərə ehtiyacı vardı. O,  
həyatının ən cəsur addımını atdı: yaşamağı seçdi! Uçurumdan 
aşağı özünü deyil, çiyninə yük olmuş xatirələri atdı. 
Telefonundan  sim kartı da çıxarıb sulara atmağı unutmadı.  
 Yarım saat sonra o, taksidəydi. Sahildən birbaş evə 
gəlmiş, Fatma xalaya kiçik bir vida məktubu yazmış, əşyalarını 
iki çantasına yerləşdirmişdi.  Qarşısına çıxan ilk taksiyə minmiş, 
135 
 
vağzala sürməyini söyləmişdi. Ürəyində bir damcı da peşmanlıq 
və tərəddüd yox idi.  
 Vağzaldan ən tez çıxan qatar Ay şəhərinə gedirdi.  Bilet 
alıb vaqonda yerini tutdu. Qatar tərpənəndə gözlərini yumdu ki, 
azca yatsın. Yalnız bu zaman anladı ki, Çay şəhəri ilə hər şeyi, 
hər kəsin xatirəsini o uçurumdan ata bilməyib. Axı,  özü də nə 
vaxtsa bu şəhərə aid olmuşdu və o, özünü aparırdı uzaqlara... O 
Kənan ki, bir vaxtlar Kənan Ümid idi... Sonuncu ümidini Həvva 
ilə birgə Vüsal Qarayevin qollarına atıb indi Kənan-Şəms 
olmuşdu. Yanağından süzülən iki gilə göz yaşı közə dönmüşdü, 
ruhunu damğalayırdı...  
 Qatar hərəkət etdikcə göz qapaqları yavaş-yavaş 
yumulurdu. Artıq o, anlamışdı ki, Şəmsdən xilas olmağın tək 
yolu elə Şəms olmaqdı... 
 *** 
 Saat altı idi. Vüsal Qarayev yataqdan qalxıb geyinməyə 
başladı. Həvva isə yataqdan çıxmaq istəmir, ehtirasdan sonrakı 
peşmanlığı bütün varlığı ilə yaşayırdı. Tanrı kimi gördüyü bu 
adam birdən-birə gözündə adiləşmişdi. Bura necə həyəcanla 
gəldiyini xatırladığında özünə nifrət etməyə başladı. 
Sevişmədən heç bir zövq almamışdı, daha doğrusu, sevişə 
bilməmişdi... Yatağa uzanmışdı, bu yaşlı adam onu öncə bir-iki 
öpücüklə mükafatlandırmışdı, işini görüb ayağa qalxmışdı.  İndi 
də gedirdi. Çox güman ki, bu günü bir daha xatırlamayacaqdı da.  
Həvva Kənanı, onunla olan sevişmələrini xatırladı. Hər 
şey necə gözəl idi Kənanla... O anlarda qadın olduğunu 
iliklərinə qədər hiss edən Həvva indi özünü  lazımsız əşya 
sanırdı. Vüsal Qarayev ondan birdəfəlik əşya kimi istifadə 
etmişdi.  
Evdən çıxmağa tələsən yazıçı Həvvadan da qalxıb 
geyinməsini istədi. Həvva sakitcə geyindi, Vüsal Qarayevlə 
sağollaşmadan bu evi tərk elədi. Əvvəl bir az piyada getdi,  
üşüdüyünün fərqinə varanda taksiyə mindi. Evə çatdığı an 
özünü hamam otağına atdı. Bir saatdan çox duşun altında qaldı. 
Suyun onu təmizləyəcəyini düşünsə də, ruhunda heç nə 
136 
 
təmizlənmirdi. Hələ də yaşlı yazıçının toxunuşunun izləri 
bədənində idi. Bu izdən xilas olmaq, deyəsən, mümkün 
olmayacaqdı. Duşdan çıxıb çay dəmlədi. Bir neçə fincan tünd 
çay onu az da olsa özünə gətirmişdi. İndi tək düşündüyü Kənan 
idi. Fikirləşdi ki, görəsən, indi Kənan hardadı? Nə edir? 
Görəsən, Kənan indi onun haqqında nə düşünürdü? Gözlərindən 
axan yaşa əngəl ola bilmirdi. Telefonu əlinə alıb Kənana zəng 
etmək istədi, lakin utandı. Zəng edib nə deyəcəkdi ki?! Bir az 
da özünə qarğış edə-edə ağladı. Daha heç nə düşünmək 
istəmirdi. Bir az da düşünsə ağlını itirəcəyindən qorxurdu. 
Yatmaq istədi, lakin düşüncələr imkan vermirdi. Yuxu gətirən 
həblərdən ikisini içib  yatağına uzandı. Bir zamanlar bu yatağı 
Kənanla bölüşmüşdü.  Ürəyi onu istəyirdi;  sevişmək üçün yox, 
başını sinəsinə qoyub doyunca ağlaya bilmək üçün... Ancaq 
Kənana zəng edəcək qədər cəsarəti yox idi. Hər şey sabah bəlli 
olacaqdı. Sonuncu ümidini itirmək istəmirdi; dostu bəlkə də 
bağışlayardı onu, bəlkə də.... Yavaş-yavaş düşüncələrdən xilas 
olur, yuxu adlı  sehirli aləmə ayaq basırdı...  
Səhər saat yeddidə oyandı. Öncə yadına bir şey 
düşməsə də, sonra dünən olanlar soyuq su kimi ruhunun üstünə 
çiləndi. Bir an kəskin sancı duydu sol tərəfində. Yataqdan 
qalxmasa öləcəyindən qorxub tez ayağa qalxdı. Əl-üzünü yudu, 
bir fincan qəhvə içdi və hazırlaşıb evdən çıxdı. Həyəcandan 
qəlbi dayanmaq istəyir, lakin bu yaxşılığı ona etmirdi.  Kənanla 
qarşılaşmaq, ondan üzr istəmək istəyirdi. Həvvanın nəzərində 
Kənan böyük ürək sahibi bir insan idi... Onu bağışlaya bilərdi. 
Bağışlamasa da eybi yoxdu, təki hər gün onu görsün, iki yad 
insan kimi olsalar da, danışsınlar. İş yerinə saat səkkizdə çatdı. 
Hələlik bircə Turqay bəy gəlmişdi. Sakitcə iş masasının 
arxasına keçib işləri ilə maraqlanmaq istədi. Lakin ağlı Kənanda 
idi, əli işə yatmırdı... 
  Saat on olmuşdu, hələ də Kənandan bir səs- soraq yox 
idi.  İndi narahat olan tək Həvva deyildi. Turqay bəy də narahat 
olmağa başlamışdı. Həmid məsələsini bildiyi üçün Kənanın 
başına bir iş gələcəyindən qorxurdu. Telefonu götürüb  Kənanın 
137 
 
nömrəsini yığdı, zəng çatmadı. Turqay bəy məcbur qalıb Fatma 
xalaya zəng vurdu.  Fatma xala Kənanın otağına baxmaq üçün 
beş dəqiqə vaxt istədi. Bu beş dəqiqə Həvva üçün elə uzun oldu 
ki...  
 Fatma xala zəng edəndə Həvvanın gözləri hələ 
saatdaydı, o, beş dəqiqə sonra yox, on dəqiqə sonra zəng 
eləmişdi. Özü də ağlaya-ağlaya... Kənanın yazdığı qısa vida 
məktubunu telefonda Turqay bəyə oxuyurdu: “Bu şəhərdən 
gedirəm, hər kəs bağışlasın...” Fatma xala Kənanın əşyalarını da 
toplayıb getdiyini deyəndə Turqay bəy doluxsundu. 
Sağollaşanda səsi titrəyirdi.  
 Kənanın nə üçün getdiyini Həvvadan başqa heç kim 
bilmirdi. Turqay bəy nə baş verdiyini anlaya bilmirdi. Axı,  
Kənanı Çay şəhərinə bağlayacaq bu qədər şey varkən o, nə üçün 
getməyi seçmişdi?  Deyək hər kəsi sildi, bəs bacısı? Axı onun 
başına nəsə gələ bilərdi. Turqay bəy yüz fikrin bir borcu 
ödəmədiyini bilirdi. Odur ki, olanları öyrənmək üçün Kürşada 
zəng vurdu. Düşündü ki, nə olsa, mütləq “Qara canavar” 
bilməliydi.  Kürşada da zəng çatmayınca Turqay bəy səbrli 
olmağı, bir az gözləməyi qərara aldı.  
 Nahara az qalmış gəldi Kürşad. Kənanın getməyindən 
onun da xəbəri yox idi. Turqay bəydən bu xəbəri alanda 
ürəyində nəyinsə sızıldadığını hiss etdi. Nə Kürşadın, nə də 
Turqay bəyin Kənanın niyə getməsi haqda ən kiçik bir 
ehtimalları da yox idi.  
Kürşad çox tezliklə Kənanın hara getdiyini öyrənib 
Turqay bəyə deyəcəyini vəd etdi. Üstəlik onu da bildirdi ki, bu 
şəhərdə cəmi bir-iki günlük işi qalıb. İşini tamamlayıb o da bu 
şəhərdən gedəcək. Turqay bəy ürəyində təskinlik tapdı ki, ən 
azından, Kürşad Kənanın verdiyi ipucunun arxasınca başladığı 
əməliyyatı uğurla tamamlamağa, cinayətkarları tutmağa 
yaxındır.  
 Həvva isə yıxılmışdı. Kənanı itirdiyini yaxşı anlayırdı. 
Demək ki, Kənan ürəyində onu heç vaxt, həm də heç vaxt 
bağışlamayacaqdı... 
138 
 
AĞ 
 
Uşağın sözləri hər kəsi özündən çıxarmışdı. Vasif adlı 
bu uşaq öncə qorxusundan danışmaq istəməmişdi. Sonra orada 
olanlara güvənməyə başlamış, bütün bildiklərini demişdi. 
Yoldaşlarının başına gələni danışarkən göz yaşlarını tuta 
bilmirdi. Dediyinə görə, onlar yarımçıq tikilidə gecələyirmişlər. 
Altı uşaq imişlər. Bir gecə tanımaqdıqları adamlar onları 
yuxulu-yuxulu tutub zirzəmi kimi bir yerə aparıblar. 
Alaqaranlıq otaqda saxlanılan dostlar başlarına nə gələcəyini 
bilmirmiş. Uşaqlardan birini aparıb beş-altı saatdan sonra 
qaytarıblar. Uşaq qanın içindəymiş, sol böyründə yenicə 
tikilmiş yara varmış.  Bunu görəndə hamısı çığırıb ağlayıblar. 
Səslərini eşidən olmayıb.  
Yarıqaranlıq zirzəmidə nə qədər vaxt  keçirdiyini dəqiq 
bilmirdi uşaq. Dostlarından dördünün  bir-bir aparılıb yarımcan 
halda geri qaytarılması onun gözü önündə baş vermişdi.  Cəmi 
iki nəfər qalıblarmış ki, həmin adamlardan biri  qapını açıq 
qoyur. İkisi də o yarıqaranlıq zirzəmidən  arxaya baxmadan 
qaçır. Gün işığına çıxan kimi başa düşürlər ki, arxalarınca gələn 
var. Şəhərin küçələrində sığınacaq bir yer tapmaq ümidi ilə bir- 
birindən ayrılıb, hərəsi bir tərəfə qaçır.   
Vasif  onunla birgə zirzəmidən qaçan dostunun sağ 
olmadığını biləndə daha bərkdən ağlamışdı. Onun səsində 
kədərdən çox qorxu  vardı; uşaq ölməkdən  qorxurdu.  
Kürşad  Vasifin gözlərinə  baxa bilmirdi, elə bil bütün 
cəsarətini itirmişdi. Gücü, sadəcə, ona çatdı ki, uşağın başını 
sığallayıb desin: 
-Qorxma, mən səni qoruyacağam... 
 “Qara canavar”  eşitdiklərindən çox sarsılmışdı. 
Deməli, bu  kiçik şəhərin gözdən-nəzərdən uzaqlığını 
hədəfləyən cinayətkarlar təkcə qadn alveri ilə deyil, orqan 
oğurluğu ilə də məşğul olurdular. Bir anlıq bütün olub-
keçənlərdə özünü də günahkar hesab etdi; əgər  polislər 
139 
 
vaxtında bu şəhərin sakitliyinə arxayın olmasaydılar, indi bu cür 
hallar baş verməzdi.  
 İlk işi  cərrahiyyə əməliyyatından sonra ölümə tərk 
edilmiş dörd uşağı axtarmaq oldu. Vasif, o zirzəminin, 
təxminən, çayın sahilindəki zavodla üzbəüz, bağ evləri  tərəfdə 
olduğunu dedi. Çünki, ordan çıxandan sonra ilk gördüyü şey 
üzbəüzdəki zavodun borularından çıxan qırmızımtıl tüstü 
olmuşdu.  
Kürşad Çay şəhərinin polis rəisinə zəng vurub onunla 
təcili görüşmək istədiyini dedi. Beş dəqiqə keçmədi ki,  polis 
rəisi zəng vurub onu həyətdə, şəxsi maşınında gözlədiyini dedi.  
Maşın zavoda tərəf hərəkət edirdi. Polis rəisi Səid 
Məmmədov şəhərin bu hissəsində uşağın dediyinə uyğun gələn 
cəmi üç yer olduğunu dedi. Kürşad həmin ünvanları əvvəlcə 
özü  yoxlamaq istəyirdi. Maşından düşərkən polis rəisindən 
xahiş etdi ki,  asayiş keşikçiləri şəhərdə nə qədər əxlaqsız qadın, 
küçə uşağı varsa, hamısını nəzarət altına alsın və dindirmə 
başlatsın.  
Səid Məmmədov “Qara canavar”ın xahişinə başı ilə 
razılıq işarəsi verdi. Məlumat verdi ki, artıq bütün ölkə 
ərazisində bu tip hallar araşdırılır. Bütün ölkənin polis sitemi 
bütöv bir cinayətkar dəstə ilə üz-üzə olduqlarından xəbərdardır 
və  bütün şəhərlərdə, qəsəbələrdə, hətta, ucqar kəndlərdə  belə 
kəşfiyyat dəstələri fəaliyyətə başlayıb. Ölkədən çıxan və ya ölkə 
ərazisinə daxil olanlar da gizlicə araşdırılır. Kürşad isə öz 
növbəsində təlaşını dilə gətirdi: 
-Belə adamların pulu çox olur. Zəif əqidəli məmurlar da istisna 
deyil...Bəlkə də bu günədək bu insanların sərbəst hərəkət 
etmələrinin arxasında elə rüşvət durur.  
 Səid Məmmədov Kürşadın bu sözlərindən sonra 
telefonunu çıxarıb  kiməsə zəng etdi. Əxlaqsız qadınların və 
küçə uşaqlarının nəzarətə götürülməsini xahiş edəndə Kürşad 
anladı ki, telefonun o biri ucundakı daha böyük səlahiyyətə 
malikdi.  
140 
 
 Telefon danışığı bitən kimi Kürşad maşından aralandı, 
zavodun arxa tərəfinə doğru addımladı.  Bu an sürücü arxadan 
onu səsləyib əlindəki çantanı göstərdi. Kürşad geri dönüb 
çantanı götürdü və bu dəfə daha inamlı addımlarla  irəlilədi.  
 Zavodun arxa tərəfində, təxminən, əlli metr boş çöllük  
vardı. Çöllük şəhərdən çıxan, üzü Ay şəhərinə gedən magistral 
yolun yaxınlığında yerini qumsallığa verirdi. Kürşad ətrafa 
nəzər saldı. Magistral yolun o biri səmtində  yanacaqdoldurma 
məntəqəsi vardı. Polis rəisinin verdiyi şübhəli ünvanlar 
siyahısında bu yanacaqdoldurma məntəqəsi də vardı. Kürşad 
onunla paralel olaraq məsləkdaşları tərəfindən digər iki ünvanın 
da araşdırılacağından əmin idi artıq. O, yanacaqdoldurma 
məntəqəsini diqqətlə müşahidə etdi. Anladı ki, o cür səs-küylü 
işlər burada görülə bilməz. Axı, gün ərzində burdan keçən 
maşınlar çox olurdu. Amma, polis rəisi bu ünvanı ona 
vermişdisə, mütləq buranın cinayətkar qrupa bir aidiyyatı vardı.  
 Beynində bunları ölçüb-biçərək yeganə yolun 
yanacaqdoldurma məntəqəsinə maşınla yaxınlaşmaq olduğunu 
anladı. Geriyə qayıdıb  polis rəisinə zəng vurdu. Aradan on beş 
dəqiqə keçmədi ki, zavodun həyət qapısı ağzında onunçün 
qoyulmuş qara rəngli avtomobilə mindi.  Zavodun arxa 
tərəfindən hərlənib üzü şəhər istiqamətində yanacaqdoldurma 
məntəqəsinə yaxınlaşdı. Çataçatda heç kimin ona 
baxmadığından əmin olub  avtomobili  saxladı. Astaca 
maşından düşüb qabaq təkəri təpikləməyə başladı. Bununla elə 
mənzərə yaradırdı ki, guya təkəri yolda xarab olmuş sürücüdü. 
Kiminsə ona baxmadığından bir daha əmin olduqdan sonra 
cibindən çıxardığı bıçağı qəfildən təkərə sancdı. Təkər deşildi.  
Kürşad qayıdıb avtomobilə əyləşdi. Lakin, daha onun maşını 
hərəkət edə bilməzdi.  
 Maşından düşüb asta-asta, ehtiyatla yanacaqdoldurma 
məntəqəsinə yaxınlaşdı. Bu zaman məntəqənin sol tərəfindən  
üzüaşağı gedən torpaq yolu gördü. Bu yol şossedən keçərkən 
görünmürdü. Diqqətini toplayıb yolun hara getdiyini 
dəqiqləşdirmək üçün yolun soluna daha da yaxınlaşdı. Torpaq 
141 
 
yol iyirmi metrdən sonra geniş  həyətə girirdi. Bu həyətdə 
maşın təmiri sexi, balaca bufet və on beş-iyirmi nəfərin eyni 
anda çörək yeyə biləcəyi bir restoran vardı.  
 Kürşad ordakı işçilərə yaxınlaşıb təkərinin yolda nəyəsə 
ilişib cırıldığını, üstəlik yanacaq çəninin boş olduğunu da dedi. 
İşçilərdən biri sexdə işləyənlərə hay saldı. Hacatlarnı və 
alətlərini yığıb maşına yaxınlaşanların gözlərindəki parıltını 
görməmək mümkün deyildi. Elə bil, onlar kiminsə maşınının  
nasazlayıb yolda qaldığına sevinirdilər... Kürşad ürəyində 
onların bu  qəribə sevincinə acısa da, diqqətini kütləşməyə 
qoymadı. Ustalardan biri təkərin yenisi ilə əvəz olunacağını 
deyəndə Kürşad heç halını da pozmadı. Onlara  vaxtının bol 
olduğunu, təkər dəyişilənədək restoranda oturacağını dedi. 
Lakin, cani-dildən təkərlə məşğul olan arıq, uzunboy, 
qarayanız, əlləri mazutlu oğlanı tək qoymadı. Onunla söhbət 
etmək, kiçik bir ipucu tapa biləcəyinə ümid etmək istədi.  
 Oğlana maşınla, təkərlə bağlı suallar verir, arada 
səmimiyyət yaratmaq istəyirdi. Bura Ay şəhərindən qonaq 
gəldiyini, bir neçə gün qonaq qalacağını söylədi.  Nabələd 
olduğu üçün  gecələməyə və əylənməyə yer axtardığını xüsusi 
vurğuladı. Sirli bir təbəssümlə gülümsəyib oğlana baxdı,  
əylənmək istədiyini bir  də təkrarlayıb göz vurdu. Oğlan 
Kürşadın göz vurmasından sonra ürəkləndi, üzündə qalibanə bir 
ifadə yarandı. Özünün dırnaqarası qəhrəmanlığından danışmağa 
başladı: 
-Bura imtahanla üç müəllim gəlib. Universiteti təzəcə bitirmiş 
qızlardı. Məktəbin yaxınlığında kirayə ev tutublar, üçü də orda 
qalır. Onların birini fırladıram.  
 Kürşad onun  danışdıqca əyilən üz ifadəsinə baxdıqca, 
danışdığının yalan olduğunu anlayırdı. Bu düşüncədə olan 
gənclik həmişə Kürşadı qəzəbləndirirdi. Düşünürdü ki, axı, bu 
saat bu  dərrakə ilə adi maşın ustasının o cinayətkarlardan fərqi 
nədir ki?!  Durub başqa rayondan, başqa şəhərdən-
elindən,obasından, yerindən-yurdundan olub gələsən  körpə 
balalara dərs keçməyə, belə bir əclafın biri də durub hisslərlə 
142 
 
oynasın, gəncliyinin məsumluğuna çamur çırpsın... Qəzəblə 
yumruğunu düyünlədi. Lakin təmkinini  də pozmadı. İşi 
korlamaq olmazdı bir əl buyruqçusu əclafa görə.  
 Oğlan söhbətinin sonunda Kürşada irişə-irişə təklif etdi 
ki: 
-Sən bir yemək ye restoranda, başını qat, mən tanış uşaqlarla 
əlaqələşim. Sənçün bir əyləncə təşkil edək ki, dadı damağında 
qalsın.  
 Kürşad  ustanın qəfildən “sən” deməsinə də göz yumdu, 
əksinə, bu səmimiyyətin onun məlumat almasına xeyri 
dəyəcəyini düşündü. Razılıqla başın tərpədib restorana  getdi. 
Özünə yer seçib oturdu, stolun üstündəki menyuya  baxdı, 
mərci şorbası sifariş etdi. ofisiant sifarişini gətirənədək  Kənan 
haqda məlumat toplamağı tapşırdığı adama zəng etdi. Ona 
məlumat verildi ki, Kənan gecə qatarı ilə Ay şəhərinə yola 
düşüb. Kürşadın növbəti tapşırığı Kənanın yeni ünvanını 
tapılması oldu. İşini bitirincə, gecə ilə də olsa Ay şəhərinə 
getmək, Kənanla söhbət etmək istəyirdi.  
 Yemək yediyi müddətdə də müşahidəsindən 
qalmamışdı, amma şübhəli nəsə sezməmişdi. Özlüyündə 
düşündü ki, görəsən, şübhəli məkanların siyahısını hazırlayan 
peşəkarlar nəyə əsaslanıblar? Restorandan çıxıb təkrar maşının 
yanına qayıtdı. Usta, demək olar ki, işin yetmiş faizini 
görmüşdü. Oğlan onu gülə-gülə qarşıladı,  sağ gözünü qıyıb 
irişərək: 
-Əyləncən hazırdı.-dedi.  
 Mazutlu əlini aşırmalı şalvarın qarın hissəsindən içəri 
saldı, kiçik kağız parçasını çıxarıb Kürşada uzatdı. Kağızda 
çayın sahilində yerləşən yeraltı ayaqyoluna getmək lazım 
olduğu yazılmışdı. Kürşadın təəccübləndiyini görən oğlan yenə 
qalibanə görkəm aldı: 
-Narahat olma, get ora.  Ayaqyolunun kassirinə yaxınlaş,  
buranı istinad ver. İstədiyini təşkil edəcək. Amma, bax ha, heç 
kimə bu haqda demə. Yoxsa ikimizin də başı ağrıyar.  
143 
 
 Kürşad heç kimə heç nə deməyəcəyi haqda ustanı 
arxayın saldı.  Ondan aralanıb yol kənarında  gəzinməyə 
başladı.  Oğlan ona ani bir nəzər salıb tez   cibindən telefonunu 
çıxardı, tələsə-tələsə mesaj yazıb qaytarıb cibinə qoydu. Kürşad 
bu mesajı yazarkən onun əllərinin əsdiyini də gördü. Özünü elə 
göstərdi ki, guya heç nə görmür. Artıq onunçün bir tələ 
qurulduğunun fərqindəydi. Bu tələdən nəinki qorxmurdu, 
əksinə, bir ipucu tapa biləcəyinə olan ümidi artmışdı. Sadəcə, 
burda kimin onun qanun adamı olduğunu anladığını düşünürdü. 
Yəni, bu qədər peşəkarlarla qarşı-qarşıyaydılar?!   
 Maşın hazır olan kimi sükan arxasına əyləşib birbaş 
sahilə tərəf sürdü. Onu kiminsə izləmədiyindən əmin olandan 
sonra məsləkdaşlarından birinə zəng vurub məsələni danışdı. 
Sahilə çatmağa az qalmış, arxa dalanlardan birində Kürşad 
maşından düşdü. Onun yerinə  üstündə izləmə cihazı 
quraşdırılmış başqa bir əməkdaş əyləşdi. Kürşad  “sahil 
əməliyyatını” məsləkdaşlarına təhvil verib geriyə-
yanacaqdoldurma məntəqəsini izləməyə qayıtdı. Zavod yoluna 
çatmamış polis rəisi Səid Məmmədov ona zəng vurub digər iki 
şübhəli məkanda cinayətkarların əl-ayağa düşdüyünü, get-gedə 
çevrənin daraldığını dedi.  
 *** 
 Kürşadın  əvəzinə sahilə gələn polis əməkdaşı 
ayaqyoluna düşərkən özünü nabələd və həyəcanlı göstərməyə 
çalışırdı. Kassada dayanan oğlanla danışanda da naşı adamlar 
kimi  kəıməbaşı həyəcanını büruzə verirdi. Oğlan ona üç 
nömrəli qapıya yanaşmağını söylədi. Polis əməkdaşı qapıya 
yaxınlaşan kimi qapı açıldı və o, qarşısında  gizli  yeraltı dəhliz 
gördü. Polis əməkdaşı izləmə cihazının dəhlizi bütünlüklə 
kameraya çəkməsi üçün asta-asta addımlayır, sağa-sola  dönə-
dönə irəliləyirdi.  Qulağındakı cihazla ona məlumat verildi ki, 
artıq üç polis əməkdaşı da ayaqyolundadır. Onlardan biri özünü 
kassadakı oğlana xidmətçi, biri turist, digəri də bankir kimi 
təqdim etmişdi.  
144 
 
 Polis əməkdaşı dəhlizdən keçib yarıqaranlıq bir otağa 
girdi. Otaqda  yataq, divan, içki içmək üçün yer- bir sözlə, 
əylənmək üçün hər şey vardı. Buradan harasa açılan üç qapı da 
vardı. Böyük ehtimalla, hər hansı gözləmədikləri hadisə baş 
verərsə qaçacaqları çıxış yolları da olmalıydı. Bu zaman bir 
nəfərin arxadan ona yaxınlaşdığını eşitdi. Ayaq səsləri getdikcə 
yaxınlaşırdı. Ani hərəkətlə özünü yerə atıb yaxınlıqdakı divanın 
arxasında gizləndi, silahını qarşısında dayanmış adama çevirib: 
“Təslim ol!”- dedi. Onun amiranə səsi divarda əks-səda 
verərkən digər üç qapının arxasından əli silahlı beş adam içəri 
atıldı. Atışma başladığı kimi də anidən sona çatdı; içəri girən 
polis əməkdaşları altı cinayətkarı zərərsizləşdirdi, əl-qollarını 
bağlayıb üzü üstə yan-yana uzatdılar. Bir nəfər onlara nəzarət 
etməkçün burda qalarkən, üç polis əməkdaşı hərəsi bir qapıdan 
içəri girdi.  
 *** 
 Bu vaxt Kürşad müşahidə mövqeyindəydi. O, polis 
rəisindən on nəfərlik dəstə istəmişdi. Dəstə çatan kimi  
yanacaqdoldurma məntəqəsinə basqın edəcəkdi.  
 Elə ki, dəstənin məntəqəni mühasirəyə aldığı haqda 
məlumat aldı, cəld irəli atıldı. İlk işi bayaq ona ünvan verən 
ustanın qollarını bağlayıb yerə uzatmaq oldu.  Təyinatla gəlmiş  
gənc müəllim haqda danışdıqlarını da unutmamışdı; ustanın 
böyrünə ürəklə bir təpik vurub: 
-Ay alçaq, başqasının namusuna pis gözlə baxmazlar!-dedi.  
 On dəqiqə keçmədi ki, basqın əməliyyatı yekunlaşdı. 
Artıq şübhəlilərin qoluna qandal vurulmuş, polis maşınlarına 
otuzdurulmuşdular. Əməliyyatda iştirak edən polislər, elə 
Kürşadın özü də qara maskada idi. Hələ hərbi liseydə 
oxuyarkən tarix müəlliminin dediyi sözlər daima onun 
qulağında səslənir, onu ehtiyatı əldən verməməyə çağırırdı: 
-Əgər bir gün hər kəsin dost olduğuna əmin olsanız da, bircə 
dənə də cinayətkar qalmasa belə, yenə tədbirli davranın.  
 İndiyədək çox az cinayətkar Kürşadın üzünü görmüşdü, 
və o görənlər artıq bu dünyada deyildilər... 
145 
 
 *** 
 Polislər sahildə də xeyli adamın qolunu qandallamışdı. 
Bütün gecəni davam edən istintaqın nəticələri qənaətbəxş hesab 
olunsa da, heç kimin üzündə razılıq ifadəsi yox idi. Çünki, 
tutulanların heç biri cinayətkar qrupun başçılarından deyildi. 
Heç onlar başçının kimliyini, yaxud başçı olaraq neçə nəfərin 
var olduğunu da bilmirdilər.  
 Ən azı, hər on dəqiqədən bir Çay şəhərinin polis 
rəisinin telefon nömrəsinə zəng gəlir, ölkənin müxtəlif 
bölgələrində tutulan cinayətkarlar haqda məlumatlar verilirdi. 
Demək olar ki, cinayətkar dəstə son nəfəsini verirdi. Bu 
dəstənin ölümü isə “divin şüşədəki canından”-başçıların ələ 
keçirilməsindən asılı idi.  
Kürşad və yoldaşlarını sarsıdan hadisə isə orqanları 
çıxarılan uşaqların tapılması oldu. Təəssüf ki, uşaqlardan heç 
biri sağ deyildi. Demək olar ki, bütün yararlı orqanları çıxarılıb 
aparılmışdı...  
Tutulanların birindən öyrənmişdilər buranın yerini. 
Şəhərin sakit yerlərindən birində yerləşən bağ evinin 
zirzəmisində illərlə əsl insan qəssabxanası fəaliyyət 
göstərmişdi...Burda cinayətkarlar tərəfindən nə qədər insanın 
həyatı məhv edilmişdi.  
Kürşad bu işlərin başında kimin durduğunu öyrənmək 
üçün çox çalışırdı. Onu tutub qanuna təslim etmək istəmirdi. 
Çünki, onun həbsxanada da dinc dayanmayacağından əmin idi. 
Axı, kim zəmanət verə bilərdi ki, onun həbsxanada adamı 
yoxdu?! Bu başçını, yaxud başçıları tapıb öldürmək “Qara 
canavar”ın bugünkü yaşam qayəsi idi.  
*** 
Bağ evinin sahibini tapmaq elə də çətin olmamışdı; bu, 
Çay şəhərində hamının ehtiram bəslədiyi iş adamı Qasım 
İsmayılov idi. Tez-tez xeyriyyə tədbirləri təşkil edən, uşaq 
evinə, qocalar evinə yardımlar göndərən bir adamın bu 
cinayətkarlarla əlbir olmasına inanmaq çətin idi.  İşin ən çətini 
isə, onu tutarlı dəlillə həbs  etmək idi. Çünki, peşəkarlar 
146 
 
arasında fikir ayrılığı mövcud idi. Bəziləri   cinayət üçün məhz 
onun bağ evinin seçilməsini şirkət sahibinə qurulmuş tələ hesab 
edirdi. Bəziləri isə onların qarşısına məntiqi sual qoyurdular: 
Necə ola bilərdi ki, o qədər zəngin, güclü insan bu qədər 
hadisədən xəbərsiz olsun? Və ya, o, cinayətkarların başçısı 
olsaydı, niyə  belə ehtiyatsızlıq etmiş, öz evinin zirzəmisini  
insan qəssabxanasına çevirmişdi?  
Hələ ki, bu sualların cavabı naməlumluqdaydı. Və o 
naməlumluğun hansı istiqamətdə  olduğunu göstərən səmt 
dirəyinə gün işığı düşmürdü...  
*** 
Kürşad cinayət-axtarış  şöbəsinin rəisindən Qasım 
İsmayılov haqda, xüsusilə də, son illərdə onun həyata keçirdiyi 
irimiqyaslı layihələr barədə məlumatların ona göndərilməsini 
xahiş etdi.  Rəis hazırda məlumatların toplandığını deyərək, ona 
səbrli olmağı məsləhət gördü.  
Məlumatlar gələnə qədər Kürşad vaxt tapıb  saytın 
ofisinə getdi. Turqay bəylə üz-üzə oturub bir  fincan çay da içdi. 
Kənanın Ay şəhərinə getməsindən, özünün də yaxınlıqda 
getmək fikri olmasından danışdı.  Turqay bəy onu sakitcə 
dinlədikdən sonra  baxışlarından ildırım çaxan  “Qara canavar”a 
həyatın fəlsəfəsindən danışdı. Onun gözəl sözləri, dəyərli 
fikirləri Kürşadın ürəyinə həzin bir rahatlıq çökdürürdü... Ruhən 
fırtınalı bir dənizi andıran Cahangirov hərdən sakin bir limana 
sığınmaq istəyirdi... 
Söhbətin şirin yerində yaxınlıqdakı məsciddən ikindi 
namazının azanı oxunmağa başladı. Namazlarını çox vaxt iş 
yerində qılan Turqay bəy Kürşadla birlikdə məscidə getmək 
istədi. Kürşad dindar biri deyildi, lakin Turqay bəyin sözünü 
yerə salmaq istəmədi. Həm də hiss edirdi ki, ruhuna çökən 
narahatlıq dumanını dağıdacaq tək insan Turqay bəydi. Yol 
uzunu Turqay bəy bir-birindən dəyərli söhbətlər edir, Kürşad 
isə onu ləzzətlə dinləyirdi. Ən çox ədalət, azadlıq və gözəllik 
haqqında danışırdılar. Turqay bəy bir ölkədə qanun adamlarının 
147 
 
ədalətli olmasının nə qədər önəmli olduğunu misallarla izah 
edir, azadlığın da ədalətin olduğu yerdə olacağını deyirdi.  
Və gözəllik... Gözəllik haqqında Ruminin 
“Məsnəvi”sində bəhs olunan bir hekayəni danışdı Turqay bəy: 
-Gözəllik və çirkinlik iki gənc qızmış. Onlar bir gün çimmək 
üçün göl kənarına gedirlər. Bir az deyib-güldükdən sonra 
paltarlarını çıxarıb gölün kənarında qoyur, özləri isə çimmək 
üçün suya girirlər. Bir qədər çimdikdən sonra uzaqdan bir 
atlının onlara yaxınlaşdığını görüb həyəcanla sudan çıxır, 
tələsik paltarlarını geyinib hərəsi bir tərəfə qaçır. Təhlükə 
keçdikdən sonra anlayırlar ki, geyindikləri öz paltarları deyil; 
gözəl çirkinin, çirkin isə gözəlin paltarını geyib... Ancaq daha 
gec idi. O gündən bəri onlar bir-birlərini görmürlər. Elə o 
vaxtdan gözəl çirkinin, çirkin isə gözəlin paltarında gəzdiyi 
üçün insanlar onları səhv salır. 
 Bu söhbət Kürşadın  ürəyincə olmuşdu. Həqiqətən də, 
insanlar əsl gözəlin, sevginin nə olduğunu unudub, yalanların 
arxasınca qaçırdı. Pul, yaxşı yaşayış üçün sevdiklərini tərk 
etmək, satmaq onlar üçün elə də çətin deyildi. Öz millətinin 
uşaqlarının orqanlarını oğurlayıb satmaq, qadınlarını fahişə 
kimi müxtəlif ölkələrə aparmaq... Bütün bunlar Kürşadın 
ruhundakı təlatümün səbəbiydi... 
Məscidin həyətindəki hovuzun suyu ilə dəstəmaz alıb, 
yuxarı-ikinci mərtəbəyə qalxdılar. Yalnız cümə günləri hər iki 
mərtəbə kişilərin ixtiyarında olurdu. Digər günlərdə isə birinci 
mərtəbə qadınlar üçün ayrılırdı.  
Kürşad ilk dəfə deyildi ki, namaz qılırdı. Lakin bu gün 
namazda  ürəyinin sakitləşdiyini hiss etdi. Namazdan sonra 
özünü unudub doyunca dərdləşdi onu yaradan Tanrı ilə... 
Kürşadın bu həyatdan istəyəcəyi çox şey yoxdu. Nə bir 
qadını sevib, ailə qurmaq fikri vardı, nə də var-dövlət sahibi 
olmaq. Heç qocalmağı, yataqda ölməyi də istəmirdi. İstəyini, 
arzusunu dua edib Tanrıya göndərəndə ürəyindən, beynindən bu 
kəlmələr qopurdu: 
148 
 
-Ulu Tanrım, mənə şərəfli bir ömür və şəhidliklə sona çatacaq 
ömür nəsib et. Bu həyatda anam, atam bilib, sevdiyim vətənimi 
qoru, onu qorumağı mənə sonuna qədər nəsib et... Şərəfsizlərə, 
xainlərə qarşı ürəyimdə kin, vətənimə, millətimə sevgi yarat. 
Artır sevdiklərimə olan sevgimi, düşmənlərimə olan kinimi...  
 *** 
 Hələ Kənan burda olandan Kürşad özünə oteldə otaq 
kirayələmişdi. Gecəsi-gündüzü bilinməyən bir həyatın ona  
öyrətdiyi bir də o idi ki, saatsız-zamansız yaşamağı 
bacarmalıdır. İstəmirdi ki, gecələr Kənanı yuxudan oyatsın, 
yaxud gündüzlər Fatma xalanın, uşaqların gözü qabağında 
yarıçılpaq məşq etsin. Kənan şəhərdən getmişdisə, daha Fatma 
xalanın həyətindəki balaca otaqda qalmaq düzgün olmazdı. Qoy 
Fatma xala özünə daha dinc kirəçi tapsın deyə düşünürdü.  
 Otelə gəlib azca dincəlmək istədi.  Duş alandan sonra 
yatağına uzandı. Nə qədər elədisə də, gözlərinə yuxu getmədi. 
Cinayətkarların başçısı bilmərrə ağlından çıxmırdı. “Görəsən, 
tutulacaqmı?”-sualı özüylə bərabər arxasınca yeni sual 
doğururdu. Axı, onun kim olduğunu, hansı peşənin adamı 
olduğunu da bilmirdilər. Bu bilinməyən məchulluqda kimi 
harda axtarmaq lazımdı?! Tamam, ölkədən çıxanlar, yaxud 
ölkəyə gələnlər diqqət mərkəzindəydi. Ancaq, onlar kimi 
axtardıqlarını bilməyəndən sonra bu qədər əməliyyat, nəzarət, 
müşahidə, kəşfiyyat nəyə lazım idi ki?! Hələlik tək  ipucu 
Qasım İsmayılov idi. Ya o idi axtardıqları, ya da axtardıqlarına 
aparan cığırın  bələdçisiydi. Yenidən cinayət axtarış bölməsinin 
rəisinə zəng etdi. Rəis: 
-Uzağı beş dəqiqəyə elektron poçtuna göndəriləcək- cavabını 
verdi.  
 Noutbukunu yandırıb qarşısında oturdu. Onun üçün bu 
beş dəqiqə yaman uzun çəkdi. Nəhayət, elektron poçtunda yeni 
məktub haqqında xəbərdarlıq peyda oldu. Gələn məlumatları 
bircə-bircə, ardıcıllıqla oxudu.  Lazım bildiyini təkrar-təkrar 
gözdən keçirtdi. Bir neçə saat gərgin axtarışdan sonra, nəhayət, 
diqqətini çəkəcək bir məlumat tapdı.  
149 
 
 Qasım İsmayılovun polislik heç bir işi olmamışdı. 
Vergilərini vaxtında ödəyirdi, xeyriyyəçiliklə məşğul olurdu, bir 
sözlə, əsl vətəndaş idi.  Polisə yalnız iki ay bundan qabaq 
müraciət etmişdi. Müraciətində on yaşlı oğlunun yoxa çıxmasını 
bildirmişdi. Lakin üstündən iki saat keçmədən ikinci dəfə 
müraciət edib uşağın tapıldığını demişdi. Verdiyi məlumata 
görə, uşaq evin arxa həyətində oynadığından kimsə onu 
görməmişdi.  
 Bir istədi, qalxıb birbaşa Qasım İsmayılovun evinə 
getsin, bir də saata baxanda,  bu işi sabaha saxlamağın uyğun 
olduğunu düşündü.  Gecə yarısına az qalırdı. Bu saatda kimisə 
ailəsinin gözü önündə sorğu-suala çəkməyi özünə sığışdırmadı. 
Tapdığı bu kiçik məlumatdan sonra Qasım İsmayılovun 
cinayətkar olmasına da inanmırdı. Onu da qurbanlar siyahısında 
görürdü.  
 Özünə bir fincan çay süzdü, fincanını əlinə alıb 
pəncərədən eşiyə baxmağa başladı. Külək əsir, göydəki qara 
buludlar sıxlaşırdı. Deyəsən, qar yağacaqdı bu gecə. 
Gödəkçəsini çiyninə atıb eyvana çıxdı. Dekabr ayının əsl sazağı 
yavaş-yavaş hiss olunurdu. Külək ağaclarda qalan son 
yarapaqları da qovur, dekabr qarı üçün təbiəti “səliqəyə 
salırdı”... 
 Kürşad qar yağmasını istəmirdi; qarlı hava ona təkliyini 
elə dərin, həm də ürkək-ürkək anladırdı ki... Bu tənhalığa sinə 
gərmək üçün həyatı dəlicəsinə sevmək lazım idi. Kürşad həyatı 
da amalı uğruna sevirdi.  Uşaqların qartopu oynama sevinci, 
sevgililərin qarda romantika axtarması ona  elə uzaq, elə yad 
gəlirdi ki...  
Qışda canavarlar ən uca zirvələrə çıxır, ən ayaqdəyməz 
yerlərdə ov edirdilər. Bu işi başa çatdırsaydı, o da gedərdi 
dağlara... Üç fəsil şəhərdəki cinayətkarların izinə düşsə də, 
qışda şəhərdə qalmaq istəmirdi. Artıq məsləkdaşları, hətta, 
rəisləri də onun bu xasiyyətinə bələd idi. Odur ki, hər qış onu öz 
istəyi ilə sərhəd bölgələrindən birinə göndərirdi. Növbəti yaza 
150 
 
qədər səngərlərdə, dağlarda olur, qarlı qış gecəsində düşmən 
tərəfə kəşfiyyata gedir, düşmənin qorxulu kabusuna çevrilirdi.  
Külək getdikcə möhkəmlənirdi... İlk qarı evdə 
qarşılamaq istəmədi. Əgər qar yağacaqdısa, onun tənhalığını 
görməyəcəkdi... Çayını bitirən kimi qalın gödəkçəsini geyindi, 
iti addımlarla otelin  həyətinə düşdü. Bu gecə yorulanadək 
gəzmək istəyirdi. Həm də ayaz vurduqca düşüncələrinin 
aydınlanmasının fərqindəydi.  
Çay şəhəri gecələr çox gözəl görünürdü. Şəhərin 
girəcəyindən sonuna qədər olan park, yamyaşıl ağaclar, çayın 
sahilindəki restoranlar, istirahət evləri... Bir də yerə tökülən sarı 
yarpaqlar... 
Yeridikcə ayağının altında qalan yarpaqlara vurulurdu 
sanki... Gecənin romantikası ona unutduğu ürəyini xatırladır, 
adını bilmədiyi hisslər yaşayırdı.  Bir anlıq Kənanı düşündü. 
Onun xoşbəxtliyini ölçməyə çalışdı; axı, Kənan ürəyi istəyəndə 
çəkib getməyi bacarırdı. Kürşad isə çəkib gedə bilməzdi. Öz 
həyatı üçün ona güvənən insanları arxada qoyub getmək onun 
yaşam qayəsi ilə uzlaşmırdı. Hər an ölüm təhlükəsi ilə üzbəüz 
dayansa da, sevdiyi Vətəni üçün vuruşmaq yaşadırdı onu. Bütün 
həyatının mənası bunda idi! 
Bir ucu sahilə çıxan küçələrin biriylə gedir, o biri ilə 
geri dönürdü. Beləcə, neçə küçə getdiyini artıq unutdu. Yolun 
kənarlarında hələ də açıq dükanlar, restoranlar vardı.  
Küçələrdən keçənlərin hərəsi bir başqa dünyanın adamıydı; 
yeməkdən doyunca yeyib kökələn, sonra isə arıqlamaq üçün 
idman edən insanlar, itlərini gəzdirən gənclər, dükanda yorulan, 
qapıya çıxıb insanları izləyən gənc satıcı qızlar...  
Kürşadın marağını bir balaca it də çəkmişdi. Cavan bir 
oğlanın yanında atılıb-düşən, özündən ikiqat böyük olan küçə 
itlərinə hürən bu balaca küçük onun ürəyində hansı hissləri 
oyatmadı ki?! Düşündü ki, arxalı küçük də özünü 
məğlubedilməz hesab edirmiş.  
151 
 
Bir daha öz yaşamı haqda düşündü. Bəli, o, məhz arxası 
olmayanlar üçün yaşayırdı. Qoy onlar da öz haqlarını müdafiə 
edə bilsinlər!  
Gecəyarını çoxdan keçmişdisə də, o, evə getmək barədə 
düşünmürdü. Gecə klublarının birinə girib qırmızı şərab sifariş 
etdi. Qədəhini əlinə götürüb  küçəyə baxan pəncərənin 
önündəki masada oturdu. Orta yaşlı, bayağı həyat yaşadığı üz-
gözündən bilinən bir qadın Kürşadın masasına yaxınlaşdı, 
oturmaq üçün icazə istədi. Cavab almayınca kətillərdən birində 
yerini rahatladı.  Bir neçə dəqiqə sakitcə oturub Kürşada baxdı. 
Oğlanın ona diqqət yetirməməsini anlayınca qalxıb başqa 
masaya yaxınlaşdı... 
Kürşad isə qədəhini əlində sıxaraq düşüncələr aləminə 
“yollanmışdı”... 
*** 
Bir neçə saat olardı tələyə düşdüyü, lakin bu saatlar ona 
illər qədər uzun gəlmişdi. Ovçular sabah gəlib onu tələdə görüb 
öldürəcəkdilər...Əzabı da bitəcəkdi. İndi isə  gözləməli idi... 
Qara canavar artıq qocalmışdı. Ömrünün ilk illərində 
dişisini itirib yalquzaq olmuşdu. O zamandan indiyə qədər də 
dağlarda, kəndlərdə dolaşır, ov edirdi. Bu gecədən sonra hər şey 
bitəcəkdi. Lakin, özü bu bitməyi istəyirdimi?! Yoxsa, 
istəmirdimi?! Axı, onu gözləyən bir dişisi, isti yuvası yox idi... 
Həyatın şirinliyi onun da dişlərini göynədirdi. Yox! O, həyatın 
bitməsini heç istəmirdi... Yenə dağlarda dovşan qovalamaq, 
kəndlərə hücum edib özündənrazı tulaları qışqırtmaq istəyirdi... 
Lakin qocalmışdı. Bəlkə də qoca olmasaydı, heç bu tələyə də 
düşməzdi.  
Hələ dünənə qədər kəndə daxil olub uladığı zaman 
kəndin itləri zingildəyə-zingildəyə qaçıb gizlənir, onun 
qoxusunu duyan qoyun-quzu isə tövlədə mələyib sahiblərini 
oyatmaq istəyirdi...  
İki it onun yerə düşən qanının qoxusunu hiss edib 
yaxınlaşmağa başladı. Tələdə olmasa, onun quru nəfəsi belə bəs 
edərdi itləri qovmağa, lakin tələdəydi.... İtlər on yaxınlaşdılar, 
152 
 
bir neçə addım qalmış yerə şöngüdülər. Dişlərini göstərib 
xırıldasa da itlər qaçmadı. Deyəsən, canavarın tələdə olduğunu 
bilirdilər. Sağ qabaq ayağı tələyə düşdüyündən, demək olar ki, 
hərəkət edə bilmirdi. İtlər silkinib qalxdılar və asta-asta ona 
yaxınlaşmağa başladılar. Canavarı incidən ölümün gəlməsi 
deyildi; o, tələdə və itlərin əlində ölmək istəmirdi. Bir ovçu 
gülləsindən dağlarda ölsəydi, bu qədər əzab çəkməzdi.  
İtlər ona öndən yaxınlaşmağa cəsarət etmədilər. Heç 
vaxt ovunu yaralayıb öldürmədiyini xatırladı; birbaşa şah 
damarını kəsib, mərdcəsinə öldürərdi ovunu.  
İtlər ona arxadan yaxınlaşıb ətini didməyə, qanını ağ 
qarın üstünə axıtmağa başladılar. Bir neçə dəqiqə sonra qarnı 
yırtılmışdı... Qanı çox axmışdı deyə taqətdən də düşmüşdü.  
Daha özünün canavar olduğunu da unutmuşdu... Əzabı 
azaldıqca ağ rəngli boşluğa yuvarlanırdı... Yuvarlanırdı... 
*** 
-Bağışlayın, artıq klub bağlanır.  
Barmenin səsi Kürşadı düşüncədən ayırdı. Hesabı 
ödəyib klubdan çıxdı. Birbaş otelə qayıdıb özünü yatağa atdı... 
Sabah oyandığında saat səkkizi keçmişdi. Əl-üzünü 
yuyub qəlyanaltı etmədən evdən çıxdı. Bu gün Qasım 
İsmayılovla danışmalıydı. On dəqiqə keçmədi ki, şirkət 
sahibinin evinin qarşısındaydı. Planı onu burda gözləmək idi.  
İsmayılovun maşını qapının ağzında dayanmışdı, sürücü gözə 
dəymirdi. Çox gözləməli olmadı. Öncə şirkət sahibi, arxasınca 
da sürücüsü evdən çıxdı. Səbrlə onların maşına əyləşmələrini, 
sürücünün yola boylanıb istiqaməti təyin etməyini izlədi. Anladı 
ki, yola çıxan kimi  maşın ona əks tərəf olan istiqamətə 
dönəcək. Cəld yolun qarşı səmtinə keçib irəlilədi. Maşın onun 
yanına çatanda polis vəsiqəsini sürücüyə göstərərək saxlama 
işarəsi verdi. Sürücü maşını saxladı. Kürşad sakitcə arxa qapını 
açıb Qasım İsmayılovun yanında əyləşdi.  
Xeyriyyəçi vətəndaşın qorxduğu tündləşən rəngindən və 
doluxsunan gözlərindən oxunurdu. Kürşad  sürücüyə: 
-Asta-asta sür!-dedi.  
153 
 
 Sonra da tələsmədən Qasıma üz tutdu: 
-Qasım İsmayılov, qorxmağa ehtiyac varmı, bilmirəm. Sizinlə 
bir balaca müzakirə etmək istəyirəm. Apardığımız əməliyyatlar 
nəticəsində ölkənin əksər bölgələrinə şaxələnmiş cinayətkar 
qrupun üzvləri yaxalanıb. Təkcə, başçıları azadlıqdadır. Və bu 
başçı kimi ilk şübhəli sizsiniz.  Bilirsinizmi, niyə?  
 Qasım İsmayılovun qorxudan dili topuq vururdu. 
Kürşad onun nəfəsinin təngidiyini görüb maşındakı yarımçıq su 
şüşəsini açıb irəli uzatdı. Lakin, İsmayılovun şüşəni əlinə 
götürməyə də heyi qalmamışdı. Kürşad onun baxışlarındakı 
qorxunu görüncə düşündü ki, İsmayılovun cinayətkar olmaması 
ehtimalı daha böyükdür. Axı, peşəkar cinayətkarlar 
soyuqqanlılığı ilə seçilir.  
 Kürşad birtəhər İsmayılova bir-iki udum su içirdi. Suyu 
içib udqunmasıyla hönkürməsi bir oldu xeyriyyəçi iş 
adamının... Onun hönkürtüsü qorxudan çox dərddən 
qaynaqlanırdı. Bunu da Kürşad onun yalvarışlarından anladı. 
İsmayılov əzgin və hüznlü səslə ona yalvarırdı: 
-Başına dönüm, qardaş, mənim heç bir günahım yoxdur. 
Uşağım onların əllərindədir. Onların bəzi işlərində kömək 
etməsəydim, uşağımı öldürəcəklərini dedilər.  
 Kürşad  bilmirdi onun bilə-bilə cinayətkarlara kömək 
etməsinə qəzəblənsin, yoxsa bir ata kimi halına acısın. 
İsmayılov isə danışırdı: 
-Bağ evimin  açarını da vermişəm onlara. İnan ki, kağız 
üzərində ora mənimdi. Aylardı ayağım dəymir o tərəfə.  
 Kürşad daha özünü saxlaya bilmədi; İsmayılova bir sillə 
vurub bağırdı: 
-Ay əclaf, sənin evində hansı işlər gördüklərindən xəbərin 
varmı? Bilirsənmi orada sənin oğlunla yaşıd uşaqların 
həyatlarını söndürürlər? 
 İsmayılov təkrar hönkürərək başını aşağı əydi. Kürşad 
onun boynunun ardındakı döyməni görəndə bir anlıq duruxdu. 
Bu döymədən cinayətkar qrupun tutulan əksər üzvlərində var 
idi. Artıq İsmayılovdan daha çox şübhələnməyə başladı. Əgər 
154 
 
onun cinayətkar qrupla birbaşa əlaqəsi vardısa, demək ki, çox 
təhlükəli və hiyləgər adam idi.  
 Kürşad da İsmayılov kimi hiyləgərliyə əl atdı; ondan 
şübhələndiyini gizlədərək, uşağının dərdini çəkən ataya təsəlli 
verməyə başladı. Qasım İsmayılov onun səsinin 
yumşaqlığından istifadə edib təkrar yalvardı: 
-Qadan alım, qardaş, məni burax. Vallah, bilsələr ki, sənlə nəsə 
danışmışam, o saat oğlumu  öldürərlər. Canımdan qorxmuram, 
uşağa heç nə olmasın təki. 
 Kürşad mülayimliklə cinayətkarlardan kimisə tanıyıb-
tanımadığını soruşdu. İsmayılov tərəddüd etmədən dedi: 
-Gizli nömrədən gələn zənglərlə əlaqə saxlayırlar mənimlə.Nə 
desələr, onu edirəm. Üzbəüz kimisə tanımıram.  
 Maşın Qasım İsmayılovun şirkətinin yerləşdiyi binaya 
yaxınlaşanda Kürşad sürücüyə “saxla” işarəsi verdi. Sürücü 
maşını saxladı. Kürşad Qasım İsmayılova öz telefon nömrəsini 
verdi, nəsə olsa ona zəng etməsini tapşırdı. Sağollaşıb maşından 
düşdü. Ətrafına diqqətlə nəzər yetirdi, şübhəli nəsə sezmədi. 
Çay şəhərinin polis rəisinə zəng vurub İsmayılovun şirkətinin 
polis əməkdaşları tərəfindən gizlincə müşahidəyə götürülməsini 
istədi. Mülki geyimli polislərin binaya daxil olmasını və 
xeyriyyəçinin salam verdiyi hər bir adamın da dərindən 
yoxlanılması  barədə müzakirə elə də uzun çəkmədi. Səid 
Məmmədov Kürşadın nə demək istədiyini anlayırdı.  Hələ ki, 
Qasım İsamyılov baş şübhəli olaraq qalırdı... 
 İsmayılovun şirkəti dördmərtəbəli binada yerləşirdi. 
Burda ən azı, min nəfər işçi vardı. Bütün işçilər öz 
direktorlarından olduqca razı idi.  Çay şəhərində kimsə bu 
xeyirxah insanın cinayətkar dəstəylə əlbir olmasına inanmazdı...  
 Kürşadın fikirləri qatı dumana bütünmüşdü. O, 
hiyləgərliyi sevmirdi. “Qara canavar” açıq döyüşlərə atılmağı 
gizli hiylələrdən min dəfə üstün tuturdu. İndi isə qarşısındakı əsl 
hiyləgər idi. Qasım İsmayılovun gözlərindəki qorxu yalan 
deyildi, Kürşad buna əmin idi. Və bu qorxu ilə İsmayılov ən 
155 
 
qısa zamanda qaçacaqdı. Lakin necə?  Haraya? Bu suallara 
cavab tapılmalıydı... Mütləq tapılmalıydı! 
 Polis əməkdaşlarından biri onun maşınını Qasım 
İsmayılovun evinin yanından sürüb gətirdi. Kürşad maşınına 
əyləşmədən öncə şirkət binasının ətrafına daha diqqətlə nəzər 
saldı. Maşına oturmağı ilə polis rəisindən zəng gəlməyi bir 
oldu. Səid Məmmədov şirkət binasının ətrafında xüsusi təyinatlı  
polis dəstəsinin hazır dayandığını, mülki paltarlı bir neçə polisin 
binaya artıq daxil olduğunu bildirdi. Kürşad isə öz növbəsində 
necə hiyləgər bir adamla üz-üzə olduqlarını xüsusi vurğuladı. 
Rəis sözarası Qasım İsmayılovun atışma ilə qaçacaq cürətdə 
olmadığını da dedi. Kürşad hər ehtimalın nəzərə alınmasının 
tərəfindəydi.  
 Telefonu keçirəndən sonra Kürşad bir daha Qasım 
İsmayılovun oğlunun qaçırılması haqda düşündü.  Əgər qrupub 
başçısı İsmayılov idisə, deməli, oğlunun qaçırılmaq söhbətini 
özünü təmizə çıxarmaq üçün uydurmuşdu. Bəs, qaçırılmağı bir 
yana, tapılması barədə polisə məlumat vermək nəyə lazım idi? 
Bax, bu məsələdə fikirlər yenə haçalanırdı. Ya doğrudan da, 
İsmayılov təhdid altındaydısa? Uşağa heç nə olmasın deyə 
tapıldığını uydurmuşdusa? Bəs onda niyə onun da boynunun 
ardında döymə vardı?  
 Kürşad anbaan tərəddüd keçirirdisə də, bu işin məhz bu 
gün sona yetəcəyinə olan bir əminlik də ürəyinə dolurdu. Bir də 
bu işdə Qasım İsmayılovdan da böyük bir adamın əlinin olması 
ehtimalı vardı. Məhz bu ehtimal “Qara canavar”ı ümidsizliyə 
doğru nəfəs-nəfəs sürükləyirdi. Çünki, son illərdə hansısa 
dövlət əhəmiyyətli bir şəxsin adı ucundan-qulağından hansısa 
bir hadisədə hallanırdısa, çox tezliklə o hadisənin 
“günahkarları” tapılırdı. Kürşad bu oyunların pərdəarxasını 
təsəvvür edə bilirdi.  
 *** 
 Kürşad bir saat idi ki, gözləmə mövqeyindəydi. Hələ ki, 
şübhəli heç nə baş verməmişdi. Gözləmək müşahidə 
qabiliyyətini korşaldırdı; bunu bildiyindən polis rəisi xüsusi 
156 
 
təyinatlı polis dəstəsinin üzvlərini növbə ilə dəyişdirirdi. Kürşad  
nahar vaxtına qədər nəsə baş verməsə, binaya daxil olmaq 
fikrindəydi. Ən azından Qasım İsmayılovu həbs edib istintaqa 
təhvil verməliydi. Qoy, istintaq başlasın və kimin doğru, kimin 
yanlış olduğunu müstəntiqlər araşdırsın.  
 Saat on ikini keçmişdi ki,  dörd qara maşın  Kürşada əks 
istiqamətdən şirkətin qapısına yaxınlaşdı. Öndəki ikisi asta-asta 
hərəkət edərkən üçüncü maşın qəfil dayandı. Elə dayanan kimi 
də içəridən bir nəfər qaçaraq çıxıb maşına mindi. Öndəki iki 
maşın sürətini artırıb Kürşada tərəf gələrkən arxadakı ikisi geri-
geri sürüb şəhərin qərb çıxışına doğru istiqamət götürdü. Bu 
hadisələr bir neçə anın içində baş verdi; kimsə şirkətdən çıxanın 
Qasım İsmayılov olub-olmamasını dəqiqləşdirə bilmədi.  
 Kürşad yanından sürətlə şütüyüb keçən iki maşına baxa-
baxa maşından düşdü. Polis rəisinə zəng vurub maşınları 
izləməyə götürdüklərini soruşacaqdı ki, rəis onu qabaqladı. 
Dedi:  
-Bir dəstə xüsusi təyinatlı şərqə gedən maşınların, başqa bir 
dəstə də qərbə gedənlərin arxasınca təqibdədi. Şəhərin bütün 
çıxış nöqtələrində polislər dünən gecədən istehkam qurub. 
Şəhərə girən və çıxan maşınlar yoxlanılır.  
 Kürşad telefonu keçirib maşınına oturmaq istəyirdi ki, 
qəfil gözü şirkət binasının damına sataşdı. Bayaqdan buna fikir 
verməmişdi; damda çadırla örtülmüş nəsə vardı.  
 *** 
 Şərqə istiqamət götürmüş maşınlar da iki küçədən sonra 
qərbə tərəf dönmüşdülər. Dörd maşının dördü də şəhərin qərb 
çıxışında saxlanılmışdı. Atışmağa başlayan cinayətkarların 
hamısı öldürülmüş, polislər itki verməmişdilər. Ölən 
cinayətkarların arasında Qasım İsmayılovun olmaması  burdakı 
əməliyyata başçılıq edən Sancar Aslanovu əsəbiləşdirmişdi. O 
da hiyləgərliyi qəbul edə bilmirdi.  
 Bu tələ Qasım İsmayılovun rahatca qaça bilməsi üçün 
qurulmuşdu. Demək ki, polislər maşınları izləyərkən İsmayılov 
157 
 
qaçmaq üçün əlverişli zamanı qazanacaqdı. Sancar bir yandan 
da bu tələni vaxtında anlaya bilmədiyi üçün özünə əsəbiləşirdi.  
 Tək ümidi indiyədək üzdən tanımadığı, lakin həmişə 
adını eşitdiyi “Qara canavar”a idi. Əgər o, doğrudan da, 
hamının haqqında fəxarətlə danışdığı igiddirsə, bu tələni 
sonunadək “uda bilməzdi”.  O, cinayətkarı elə-belə əldən 
versəydi... Yox, Sancar ürəyindəki inamsızlığa qalib gəlməyə 
çalışırdı. Polis maşınına söykənərək güllənin sıyırıb keçdiyi sol 
əlinin şəhadət barmağından axan qana baxır, düşünürdü. 
Qəfildən şəhərin şimal şərqində bərk partlayış səsi gəldi. Səsə 
qanrılan Sancar bir vertolyotun yana-yana şəhərin kənarındakı 
boş düzənliyə düşdüyünü gördü. Gözlərindəki qığılcım ani 
çaxan şimşəkə bənzədi; demək ki, “Qara canavar” bu dəfə də 
əməliyyatı yerinə yetirməyi bacarmışdı.  Sancar uzaqdan 
görünən, göyə sovrulan qara tüstüyə tərəf baxa-baxa qeyri-
ixtiyari “farağat” vəziyyəti aldı, sağ əlini gicgahına aparıb hərbi 
salam verdi... 
 *** 
 Qar Çay şəhərinə bir məsum görkəm gətirmişdi... Şəhər 
cinayətkar dəstənin caynağından xilas olmuşdu. Kürşad 
məsumluğu və günahkarlığı ilə birgə bu şəhəri geridə qoyurdu  
artıq. Ürəklə Ay şəhərinə gedən avtobusa bilet alırdı. Daha bu 
şəhərin və onun sakinlərinin “Qara canavar”a ehtiyacı 
qalmamışdı... 
 Bu şəhərdə keçmişinin bir hissəsini qoyurdu Kürşad 
Cahangirov. O keçmiş ki, orda Kənanı tapıb-itirmişdi. Kənan 
yeganə insan idi ki, o, ürəklə “dost” demişdi.  Ay şəhərində onu 
çəkib aparan bir də öz dostunu yenidən tapmaq həyəcanı idi.  
 Hər şeyi geridə qoyacaqdı bu gün, bu şəhərin 
avtovağzalında. Dodağına qonan acı təbəssüm isə ona 
yanıldığını deyirdi. Bu təbəssüm onun yadına “analı 
düşüncələri” salırdı. Anasının kim olması haqda daim beyninin 
bir ucundan asılıb yellənən düşüncələrin bir ömür onu tərk 
etməyəcəyindən artıq əmin olmuşdu. Elə bu an Kürşad növbəti 
qərarını verdi; Kənanın ünvanını bilsə də, bir daha onunla 
158 
 
görüşməyəcək... Onunla keçirdiyi qısa zaman kəsiyini və 
başlayıb-bitən dostluğunu ömrünün yaddaşına yazıb yenidən 
irəli atılmaq lazım idi!  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
159 
 
QARA 
 
 Arxada qoyub gəldiklərini Ay şəhərinə çatanda anladı 
Kənan...Onun qoyub gəldikləri birnəfəsə yaşanmamışdı ki, elə 
birnəfəsə də unudulsun. Əsla! O, anbaan yaşadıqlarını zərrə-
zərrə unutmağı zamanın ciblərinə səbir daşı kimi 
doldurmuşdu....  
 Yolboyu ən çox Şəmsi düşünmüşdü. Ona olan 
sevgisinin əbədiliyinə elə inamla sarılmışdı ki... Bütün gecə 
yolda olmuşdu və bütün bu gecəni  Şəmsin ona necə sevgiylə, 
inamla baxdığını xatırlamışdı. Həvvanın yaşadığına nə ad 
qoyacağını bilmirdi, amma Şəmslə yaşadığını “əsl sevgi” 
adlandıra bilirdi özlüyündə. 
 Səhərini başqa şəhərdə açdığı zaman anladı ki, yanılıb. 
Şəms getmişdi axı... Xəyallarını Kənandan çox sevib getmişdi... 
İçindəki küskünlüyə boyun əyən məntiqi Şəmsdən qalan 
xatirələri çilik-çilik edib Ay şəhərinin vağzalına səpməsini 
söyləyirdi. Bunu bacaracağına olan ümidi də kiçik deyildi...  
 Vağzaldan çıxıb Ay şəhərinin adını bilmədiyi küçəsi ilə 
irəli addımlayarkən ağır bir yükdən xilas olmuş kimi hiss etdi 
özünü. Sanki, gerçəkdən də Şəmsdən qalan xatirələr daha 
ürəyindən, beynindən yox olmuşdu. 
 Nə çayı, nə də dənizi vardı Ay şəhərinin. Hündür 
mərtəbəli binalar, parklar, metro, çoxlu kitab dükanları, teatrlar 
vardı dənizin və çayın əvəzinə.  Ucuz otellərdən birində özünə 
otaq tutdu. İlk iki günü başını aşağı salıb, sadəcə, şəhərin səs-
küyündən bezməklə, içindəki yalquzaqla baş-başa verib 
darıxmaqla keçirdi.  
 Üçüncü gün səhər tezdən oyanınca anladı ki, onun “yeni 
başlanğıc” dediyi bu deyil. Ayağa qalxıb güzgü önünə keçəndə 
baxışlarındakı yorğunluqdan özü diksindi. Yox, bu, Kənan 
deyil! Əl-üzünü soyuq su ilə yuduqdan sonra bir xeyli başını 
pəncərə çərçivəsinə söykəyib küçədən axışan insan və maşın 
selinə baxdı. Baxdı... Və bu dünyanın hələ onun ümidlərinə 
160 
 
borclu olduğunu düşündü. Əynini geyinib özünü şəhərin 
bozluğuna atdı.  
 Günortaya yaxın axtardığını tapmışdı; metro 
stansityalarından birinin yaxınlığında uyğun qiymətə bir otaqlı 
mənzil kirayələmişdi. İçində çox əşyası olmasa da, o, özünü bu 
mənzildə rahat hiss etdi.  
 Həftənin yerdə qalan dörd gününü kino mərkəzlərində, 
teatrlarda, kitab mağazalarında keçirdi. Gündüzlər aldığı 
kitabları çay evlərində, kiçik bir masanın arxasında oxuyur, 
axşamlar qırmızı şərab qədəhini noutbukunun yanına qoyub 
yazırdı... Elə hey yazırdı...  
 Çay şəhərinə yağan qar hələlik buralara gəlməmişdi. 
Quru soyuq insanın sadəcə ruhunu üşüdürdü... Üşüyən ruhunu 
götürüb çay evlərinə qaçanda rahatlıq tapırdı; burda çay evləri 
olduqca səliqəli və təmiz idi. Üstəlik, kimsə kiməsə mane 
olmurdu. Hərə öz istədiyi kimi vaxt keçirə bilirdi; kimisi çay 
içə-içə nəsə yazır, kimisi həzin səslə müzakirələr edir, kimisi də 
Kənan kimi çayın ətriylə kitab oxuyurdu.  
 Kənan burda ölkənin məhşur yazıçı və şairləri ilə də 
tez-tez rastlaşırdı.  Çay şəhərində olarkən adını eşitdiyi, üzünü 
görmədiyi qələm əhli üçün çay evləri ən rahat məkan idi, 
deyəsən. Lakin, Kənan onlardan heç biri ilə yaxından tanış 
olmaq, münasibət qurmaq fikrində deyildi. 
*** 
 Bir dəfə çay evində iki şairin söhbətinə şahid olmuşdu. 
Onlar qələm əhlinin daimi qonağı olduğu məhşur restorandan 
danışırdılar. Kənan hələ Çay şəhərində olarkən o restoran haqda 
bir neçə yazıçının müsahibəsindən oxumuşdu. Onu da bilirdi ki, 
şairlər öz aralarında həmin məkana “Şairlərin kafesi” deyir.   
 Maraq üçün bir gün nahar vaxtı o restorana baş çəkdi. 
İçəridə xeyli adam vardı. Cəmi bir masa boş idi, o da ikinəfərlik 
idi. Kənan həmin masaya yaxınlaşdı,  adətinə xilaf çıxaraq bu 
dəfə üzü küçəyə deyil, arxası küçəyə tərəf oturdu. İçəriyə 
maraqla bir nəzər saldı. Qarşı masada əyləşən ağ saçlı, qırx-qırx 
beş yaşlı kişini o dəqiqə tanıdı; tanınmış tənqidçilərdən Kamil 
161 
 
Davud idi. Onun haqqında mətbuatda çox şey eşitmişdi. 
Feysbuk dostlarının siyahısında da onun adı vardı. Ayağa qalxıb 
Kamil Davuda yaxınlaşdı, onunla salamlaşıb özünü təqdim etdi. 
Tənqidçi onu öz masasına dəvət etdi. Bu dəvət Kənanın çox 
xoşuna gəldi. Düşündü ki, illərin tənqidçisi ilk dəfə gördüyü bir 
gənc qələm sahibinə belə hörmətlə yanaşırsa, onun ehtiramını 
cavabsız qoymaq olmaz. Hətta, beynindən Kamil Davudun 
istədiyi yeməyi sifariş vermək, bugünkü naharda onu qonaq 
eləmək keçdi.  
 Elə masaya yenicə oturub menyunu istəmişdi ki, Kamil 
Davud ondan nə yazdığını soruşdu. Kənan yazdığı köşələr, hələ 
üzə çıxarmadığı hekayələri haqda danışdı. Əlavə etdi ki, yeni 
roman yazmağa başlayıb, amma, alınıb-alınmayacağı zamanın 
işidir. Tənqidçi əlllərini qarnının üstündə çarpazlayıb başını 
arxaya ataraq onu dinləyirdi. Qeyri-səmimi bir təbəssüm yavaş-
yavaş sifətinə yayılırdı. Kənan sözünü bitirən kimi başını irəli 
əyib irişə-irişə dedi: 
-Bax, qardaşoğlu, bu gün mənə yaxşı bir qonaqlıq versən, sənin 
haqqında əntiqə məqalə yazaram.  
 Kənan ofisiantın verdiyi menyuya gözucu da baxmadı, 
onu masanın bir kənarına qoyub səssiz-səmirsiz ayağa qalxdı və 
restoranı tərk etdi.  
 
 *** 
 Bugünkü naharını yenə dönər və ayranla yola verirdi. 
Ay şəhərinin bu kiçik parkında, boyası getmiş oturacaqların 
birində oturub dönərini yeyir, ayranını içirdi. Fikrində isə Kamil 
Davud vardı. Bəli, tənqidçi ona bir qonaqlıqla gündəmə gəlməyi 
təklif etmişdi.  Lakin, Kənan üçün gündəm maraqlı deyildi. 
Hələ ki, o gündəmi cibinin puluna yaradaydı. İstəsəydi Kamil 
Davuda qəşəng bir qonaqlıq verər, özü haqqında da qəşəng-
qəşəng təriflər eşidərdi.  İstəmədi... Onun nəzərində tənqidçi bir 
yazıçıdan daha vicdanlı olmalıydı, yazıçının, şairin gizlətdiyi 
xəzinələri kəşf etməliydi. Kamil Davud isə onun nəzərindəki bu 
162 
 
tənqidçi obrazını üzündəki saxta təbəssümlə, utanmadan istədiyi 
qonaqlıqla yerlə-yeksan etmişdi.  
 Dönərin son tikəsini udub üstündən  yenə ayran içdi. 
Dodaqlarına bulaşan ayranı dili ilə yalayarkən  qarşısında 
dayanan qızı gördü. Sarı saçlı, yaşıl gözlü bu qızın dodaqları 
tərpənirdi, lakin Kənan onun nə dediyini eşitmirdi. Qəribədir ki, 
bu an qızla bərabər o, ətrafında nə baş verirdi, hamısını görürdü;  
quşlar yem axtarır, yarpaqlar son duasını edib özünü atırdı 
ağaclardan... Qız nəsə danışırdı...  
 Nəhayət, əlinin arxası ilə dodağında qalan son ayran 
damlasını silib ayağa qalxdı. Elə bu vaxt bayaqdan  zoğalı 
rəngli bir çantanın qulpunun üstündə oturduğunu gördü. Nəsə 
deməyə cürət etmədən gülümsədi, oturacaqdan bir neçə addım 
uzaqlaşıb dayandı. Qız oturacaqda əyləşən kimi parkdakı 
göyərçinlər onun başına yığışdı. Qız əlindəki kiçik qutudan yerə 
dən səpir, quşlar isə onun ətrafında xoşbəxtlik rəqsi edir, öz 
dillərində sevgi nəğməsi oxuyurdular. 
 Kənan Tanrının yaratdığı gözəlliyin özünü seyr etdiyini 
düşünürdü. Ona elə gəlirdi ki, qarşısındakı bu gözəllik elə onun 
dünyasını xilas etməyə gəlib.  
 Bir istədi qıza yaxınlaşsın, nəsə desin. Tezcə də 
fikrindən daşındı. Yadına Şəms düşmüşdü... Onun ömrünə ən 
gözəl hədiyyə kimi gələn, ən ağrılı gedişlə də qoyub getdiyi 
xatirələrə dağ çəkən Şəms... Kənan artıq alışmışdı ki, gəlmək-
getmək adi həyati hadisədi. Və o, hər gələnin gedişinə özünü 
hazırlamağı bacarmalıdır.  
 Dünya görüş yeri idi onunçün artıq. Bu görüş yerində 
rast gəldiyi gözəllik də əbədi  ola bilməzdi axı. Lakin yenə də 
qarşısında aciz idi gözəlliyin... Sarı saçlı günəşi dekabrın 
bozluğu buludların arxasına itələmişdi, sarı saçlı qız hələ də 
göyərçinlərin məsumluq rəqsinin tamaşaçısı idi...Kənan  isə bu 
möhtəşəmliyə doğru bir addım atacaq cəsarəti tapmırdı 
özündə... 
 Oturacağın arxasındakı kiçik kolluqdan irəli atılan boz 
pişik göyərçinlərin ən balacasını qamarladı. Kənan içindəki 
163 
 
təkandan ayıldı sanki, özünü pişiyin arxasınca kolluğa tərəf atdı. 
İki saniyə sonra quş onun ovuclarında çırpınırdı. Şalvarındakı 
kiçik cırıq, kolun sıyırdığı dizi eyninə də gəlmirdi. O, ayağının 
birindən qan axan quşu sarı saçlı qıza uzadanda gözlərində hər 
şeydən ötə bir qürur vardı.  
Qız cib dəsmalını çıxarıb parçaladı və quşun yaralı 
ayağını sarıdı. Kənan bu qızın bax beləcə, ehmalca onun 
ürəyindəki yaraları da sarımasını arzuladı. Qızın incə 
barmaqlarına baxdıqca  daxilən özünü sorğu-suala çəkirdi: 
-Yeni bir hekayə başlamağa hazırsanmı, ay Kənan Ümid?  
 Ayağı sarınmış quş  havaya qalxdı, bir neçə dövrə 
vurduqdan sonra yenidən xilaskarlarının yanına qayıtdı. Qız 
quşun uçuşuna elə həvəslə baxırdı ki, sanki bu an dünyada 
ondan və bu quşdan savayı heç nəyin anlamı qalmamışdı.. 
Lakin, yox, o, Kənanı unutmamışdı. Hətta, Kənana yardım 
etməyi özünə borc bilirdi, deyəsən. Mülayimliklə gülümsəyib 
dedi: 
-Adım Ayselidir. Aysel yox ha, axırda  “i” də var: Ayseli.  
Kənan təbəssümlə onun uzanan əlini sıxdı: 
-Mənim adım da Kənandı, səninlə tanış olmaq çox xoş oldu, 
sevgili Ayseli-dedi.  
 Qız danışdıqca Kənan dizinin ağrısını unudurdu. Ona 
elə gəlirdi ki,  indiyədək eşitmədiyi bir musiqinin ahənginə, 
sehrinə uyub. Ayseli danışırdı: 
-Bu şəhərdə doğulmuşam. Məndən böyük iki bacım da var. İkisi 
də evlidi. Mənim də iyirmi iki yaşım var. Atamla, anamla birgə 
yaşayıram. Hazırlıq kursunda müəlliməm. 
 Şagirdlərindən, müəllim olmaqdan danışarkən 
baxışlarındakı parıltı Kənanın gözlərindən qaçmadı. Oğlan 
gülümsədi. Ayseli üçün bu dünyada öyrətməkdən anlamlı heç 
nə yox idi. Onun gözlərindən süzülən işığa baxdıqca Kənanın 
da ürəyindən müəllim olmaq keçirdi. Əslində, Kənan Ay 
şəhərində  də mətbuat sahəsində işləmək istəmirdi. Çay 
şəhərində gördükləri ruhunu, qəlbini çox yaralamışdı. Bir-
birinin axırına çıxmağa hazır olan insanların dünyasından 
164 
 
qaçmaq istəyirdi. Düzdü, Turqay bəyin yanında yırtıcı hərislik 
yox idi, lakin, mühit ümumən “eyni qazanın aşı” idi...  
 Müəllim olmaq arzusunu Ayselidən gizlətmədi. Ondan 
kurs haqqında ətraflı məlumat almaq istədi. Bilirdi ki, ixtisası 
ona müəllim olmaq imkanı verir. Ayseli işlədiyi kursda  yeni 
müəllimə ehtiyac olub-olmadığı ilə maraqlanacağını dedi. 
Kənan məlumat vermək üçün qıza öz telefon nömrəsini dedi. 
Ayseli də heç nədən çəkinmədən öz telefon nömrəsini 
çantasından çıxardığı kiçik kağıza yazıb Kənana uzatdı. 
Sağollaşıb ayrılarkən də Ayseli Kənana dərin minnətdarlıq 
hissiylə süslənmiş bir təbəssüm hədiyyə elədi... 
 *** 
 Bu gecə daha heç nə düşünmək istəmirdi. Mağazadan 
aldığı toyuq qanadlarını tək-tək qızardır, arada da dəmlədiyi 
yaşıl çaydan udumlayırdı. Yeməyi stola gətirmişdi ki, qapısının 
döyüldüyünü eşitdi. Axşam-axşam kimin onun qapısını döyə 
biləcəyi haqqında heç bir fikri yox idi.  Yenə də qapını açdı. 
Qarşısında olduqca baxımlı, əlli-əlli beş yaşlarında bir xanım 
dayanmışdı. Kənanın sual dolu  baxışları altında qadın birnəfəsə 
özünü təqdim etdi: 
-Sənin qonşunam. Adım Tacirədi. Kişi rəhmətə getdi.  Uşaqlar 
da bir-bir özlərinə yuva qurub getdilər. Tək yaşayıram indi.  
 Bunları danışa-danışa dəvət gözləmədən qapıdan içəri 
keçdi, nimdaş divanda sərbəstcəsinə yayxandı. Kənan qapını 
örtüb onun arxasınca addımladı. Divanın yanında ayaqüstə 
dayandı. Tacirə yenə sözə başladı: 
-Telefonuma  nəsə olub, başım çıxmadı, bir buna baxsana! 
 Kənan onun ağ, azca kök barmaqları arasından nazik və 
olduqca bahalı markadan olan telefonunu götürdü. Elə də qəliz 
problem deyildi; simkart yerindən oynamışdı. Kənan simkartı 
yerinə oturdub telefonu yandırdı və Tacirə xanıma uzatdı. 
Tacirə telefonu götürüb diqqətlə baxdı. Kənan onun gəldiyi 
kimi də gedəcəyini güman edib mətbəxə keçdi. Özünə çörək 
doğradı,  boşqaba xiyar turşusu qoydu.  Stulu çəkib oturmaq 
istəyəndə  yadına düşdü ki, Tacirənin gedib-getmədiyini 
165 
 
yoxlasın. Otağa qayıdanda Tacirənin əlində qədəh gördü. O, 
Kənanın kitab rəfinin bir küncünə qoyduğu qırmızı şərab 
şüşəsindən kiçik dolabın üstündəki qədəhə şərab süzmüşdü.  
İçə-içə Kənanın kitablarına baxırdı.  
 Tacirə  Kənana tərəf dönüb razılıqla gülümsədi. Əlində 
Aqata Kiristinin “Rocer Ekroydun qətli” kitabını tutmuşdu. 
Özündənrazı bir ədayla: 
-Mən hazırda elə bu kitabı oxuyuram!-dedi. 
Kitablar Kənanın da zəif yeri idi... İstər-istəməz Tacirə 
ilə kitablar barədə danışmağa başladı.  
Hiss olunurdu ki, Tacirə çox savadlı xanımdı. Minlərcə 
kitab oxumuş, müasir düşüncəli biri ilə söhbət Kənan zövq 
verirdi. Arada Kənan qadının qoluna toxunub onu mətbəxə 
dəvət etdi. Masaya ikinci boşqab-çəngəli qoyub həmsöhbəti 
üçün stul da çəkdi.  İndi ikisi də qarşı-qarşıya oturmuşdu. Həm 
Kənanın qızartdığı toyuq qanadlarından asta-asta yeyir, həm də 
kitablardan, ədəbiyyatdan, hətta müasir  ədəbi proseslərdən də 
danışırdılar.  
Dekabrın qısa günü çoxdan bitib, yerini gecəyə 
vermişdi. Nə Tacirə xanım getməyə tələsmirdi, nə də Kənan 
onun getməsini istəmirdi. Yeməkdən sonra təkrar otağa 
qayıtdılar. Bu dəfə Kənan özü iki qədəh şərab süzüb masaya 
qoydu. Noutbukunun qarşısına keçib Tacirə xanımla birgə baxa 
biləcəkləri bir film axtardı. Tacirə yenə həminki ədayla ona 
yaxınlaşdı, Kənanın əlini klaviaturanın üstündən ərklə itələyib 
axtarış yerinə bir film adı yazdı. Sonra da filmi açdı, keçib 
divanda əyləşdi. Kənan da qadınla yan-yana əyləşib qədəhi 
əlinə götürdü.  
Film iki sevənin illərlə ayrı qalmasından, sonra təkrarən 
görüşmələrindən bəhs edirdi. İstifadə olunmuş romantik musiqi 
və boşaldıqca dolan qədəh Kənanın başını dumanlandırırdı.   
Romantik kadrlar bir-birini əvəz etdikcə Kənan sinəsinə 
söykənən qadın başını kənar eləmək iqtidarında olmadığını 
anlayırdı... 
166 
 
Yuxudan oyananda yataqda tək idi.  Qonşusunun nə 
vaxt və necə getdiyini xatırlamırdı. Tək xatırladığı yatağa 
onunla birgə uzandığı idi... 
Əl-üzünü yuyub  mətbəxə keçdi. Özünə tünd qaraçay 
dəmlədi.  Çay içə-içə düşüncələrini bir yerə toplamağa çalışdı.  
Bu gün Ayseliyə zəng vurub kursda işləməyin mümkün olub-
olmadığını yoxlamalıydı. Əgər mümkün olsa, həyatındakı yeni 
başlanğıc bu olardı... 
*** 
Mart ayı dəli bir küləklə daxil oldu Ay şəhərinə. Üç gün 
əsən külək qışa aid nə varsa, hamısını qabağına qatıb ucu-
bucağı olmayan zaman səhrasına doğru apardı.  
Külək çox sürətlə estafeti kövrək yaz yağışına verdi. 
Öncə  bir-iki damla düşdü sevən dodaqlara, sonra bütün şəhəri 
yudu yaz yağışı... Təmizlədi asfalt  yolları xatirələrdən, 
fəryadlardan... Sildi qışda evsiz-eşiksiz gəzən, donan uşaqların 
göz yaşını bu şəhərin yaşlı əllərindən... Təkcə kirlənmiş 
vicdanlara gücü çatmadı yaz yağışının...  
Kənan dörd ay idi ki, Ayseli ilə həmkar idi; kursda 
müəllim işləyirdi. Üstəlik, bu dörd ay Kənanı nigah masasına da 
dəvət etmişdi... Ayseli onun təkcə  məslək deyil, həm də həyat 
yoldaşı idi. Şəmsli xatirələr çoxdan xoşbəxt  təbəssümlərin 
arxasında qalmışdı.  
Müəllim olmaq Kənanı çox dəyişdirmişdi. Sanki 
ürəyində olan bütün kiri-pası silmiş, təptəzə bir insan 
yaratmışdı. İndi heç yadına da düşmürdü yazıçı olmaq, yazmaq 
istədiyi o roman... Unutmuşdu gah həvəsləndiyi, gah da 
diksindiyi ədəbi mühiti. Bütün xəyallarını  keçirdiyi xoşbəxt 
günlərin fon rənginə çevirmişdi. Bildiyi doğruları şagirdlərinə 
öyrətməklə yaşam missiyasını yerinə yetirdiyini  düşünürdü.  
Ayseli ilə qadınlığın tam başqa bir sehri kəşf 
olunmuşdu onun üçün. İndiyədək tanıdığı bütün qadınlar, 
onların davranışı, düşüncəsi-hamısı artıq Kənana bəsit 
müqəddimə təsiri bağışlayırdı. Qadın adlı əsl kitabı oxumağa 
indi başlamışdı. Və o kitabın baş qəhrəmanı Ayseli idi... 
167 
 
Daha əlavə kitab oxumağa ehtiyac görmürdü, bütün 
hekayələrini barmaqlarıyla Ayselinin tellərinə yazırdı... 
*** 
Martın sonlarında Kənan bütün həyatı boyu ikinci dəfə 
poçtalyondan məktub aldı. Zərfi əlinə alınca  ürəyindən bir 
sızıltı keçdi. Axı, o, ilk dəfə poçtalyondan məktub alanda Şəms 
getmişdi... Və bu gediş ondan çox şeyi alıb aparmışdı. İndi də 
əlində məktub vardı və o, açmağa ürək eləmirdi... 
Nəhayət, cəsarətini toplayıb məktubu açdı. Acgözlüklə 
oxumağa başladı: 
 “Əziz dostum Kənan. Öncə səni təbrik edirəm. Nəhayət 
ki, ürəyində əsən yellər dindi, beynində qopan fırtınalar 
sakitləşdi. Evləndiyin qadınla xoşbəxt ol, xoşbəxt yaşa, mənim 
qardaşım. Düzünü desək, mən sənin bu cür bir seçim edəcəyini 
gözləmirdim. Sənin böyük bir yazıçı olacağını, millətin üçün 
çalışıb, ömrünü sevdiyin ölkənə həsr edəcəyini düşünürdüm. 
Fikirləşmə ki, seçiminə acığım tutur və ya səhv olduğunu 
deyirəm. Yox, əziz qardaşım. İndi getdiyin yol da, əvvəlki qədər 
şərəfli bir yoldu. Sən indi müəllimsən, işıqlı gələcəyimiz üçün 
gənclər yetişdirirsən. Ancaq inanıram ki, bir gün xoşbəxtlik 
sənə bəs etməyəcək, ürəyində yenə yazmaq, yaratmaq eşqi baş 
qaldıracaq... Kənan Ümid, unutma ki, sənə inanıram. Heç vaxt 
görüşməsək də, sən mənim dostum, qardaşım olaraq 
qalacaqsan. Ölüm Kürşadı bu həyatdan alana qədər, haçan 
dara, çətinliyə düşsən, bil ki, yardımına gələcək. Xoşbəxt yaşa, 
gözəl öl, əziz qardaşım!”  
 İmza yerində qara qələmlə yazılmışdı: “Qara 
Canavar” 
 Kənan kövrəldi... 
 Bilirdi ki, ürəyində hələ də kövrələn indi güzgüdə 
gördüyü müəllim deyil, yazıçı Kənan Ümiddi. Məktubu bir də 
başdan-ayağa oxudu. Anladı ki, Çay şəhərindən bəri ürəyində 
gəzdirdiyi ən ülvi, ən insani duyğular elə Vətən sevgisidi... Və 
bu sevginin qüdrətini o, Kürşadın gözlərində oxumuşdu.  
168 
 
 Günü bu məktubun mistikası ilə başa vurmuşdu Kənan. 
Beynində Kürşadla bağlı o qədər inam vardı ki. Onun qardaşı 
olmamışdı həyatda, lakin, bir qardaşının olmasını, hər dar 
anında ona güvənə biləcəyini anlamağı çox arzulamışdı. Tanrı 
ona bu arzunun əvəzində Kürşad kimi qardaş əta eləmişdi. Və 
Kənanşükranlığını bildirməkçün  öz şagirdlərinin ürəyinə vətə n 
sevgisini elə incəliklə, elə bağban sevgisiylə əkirdi ki... 
 Havanın qaranlığı tündləşdikcə Kənan sanki hardasa, 
çox yaxında bir canavar nəfəsi duymağa başladı. Qeyri-ixtiyari 
gödəkçəsini geyinib özünü həyətə-gecənin qaranlığına atdı... 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
169 
 
BIR 
  
Aprel ayının on beşində xüsusi təyinatlı polis birliyinin 
komandiri Sancar baş idarəyə çağırıldı və ona vacib bir iş 
tapşırıldı. Bir gecədə iki cinayət hadisəsi baş vermişdi. Müəllim 
Kənan Ümid və kəşfiyyatçı Kürşad Cahangirov öldürülmüşdü.  
Hər iki cinayət oxşar idi. Eyni insanlar tərəfindən törədildiyi 
güman edilirdi. Kənan həm yazıçı, həm də müəllim idi. Demək 
olar ki, onu öldürmək asan məsələ idi. Lakin Kürşadın 
öldürülməsi bu işin arxasında böyük bir qruplaşmanın olduğunu 
göstərirdi. Eşitdiyi bu xəbər Sancarı çox sarsıtdı. Necə ola 
bilərdi ki, “Qara canavar” kimi bir savaşçı öldürülmüş olsun?!  
Hadisə yerində heç bir iz tapılmamışdı.  Cinayətkar və 
ya cinayətkarlar işlərini çox peşəkarlıqla görmüşdülər. Kənanın 
cəsədi dərs dediyi kursun həyətində bir ağacdan asılmışdı. 
Lakin ölüm səbəbi boğulmaq deyildi. Onu asmamışdan öncə, 
boynunun arxasından vurmuşdular. Tək güllə və son... 
Kürşadın başına gələnlər də fərqli deyildi. Onu da eyni 
üsulla - tək güllə ilə  öldürüb gecə klublarından birinin önünə 
atmışdılar. Hadisə yerində heç bir  mübarizə olmamışdı. Kürşad 
kimi bir adamı bu cür öldürmək.... 
Sancarın ağlına gələn ilk fikir cinayətin Kürşadın 
tanıdığı biri tərəfindən törədilməsi oldu.  
*** 
Sancar  ruhunu düşüncələrinə təslim edərək parkda asta-
asta addımlayırdı. Həmişə təkbaşına düşünmək üçün parklarda, 
xiyabanlarda gəzinirdi. Bəzən onun bu gəzintisi qısa çəkir, 
bəzən də saatlarla davam edirdi.  
Dəfələrlə Kürşadın rəhbərlik etdiyi əməliyyatlarda 
iştirak etmişdi. Üzdən tanımasa da, “Qara canavar”a olan inamı 
onu həmişə ürəkli etmişdi. Əməliyyat zamanı sanki böyük 
qardaşının əlini kürəyində hiss edirmiş kimi qorxunu, 
həyəcanını dəf edirdi. Kürşad onun üçün mənən böyük qardaş  
idi.  
170 
 
Kürşadın ölkə daxilində və xaricdə keçirdiyi 
əməliyyatlar, vətənə düşmən kəsilənləri necə cəzalandıırması 
Sancardan ötrü əsl məktəb idi... Həyatın işinə bax ki, bu qədər 
rəğbət bəslədiyi birinin qatillərini tapmaq ona tapşırılmışdı.  
Sancar bir xəfiyyə kimi düşünməyi bacarmırdı. Onunku  
açıq döyüşlər idi. Kürşadın yalquzaqlığından fərqli olaraq, 
Sancar heç vaxt əməliyyatlara tək getmir, doğru və ya yanlış 
olduğunu sorğulamadan verilən hər bir vəzifəni icra edirdi. 
Bəlkə Kürşadla birlikdə işləsəydi, onun bu  işi Kürşadın xoşuna 
gəlməzdi. Sancara rəisi əmr etsə ki, ölkənin təhlükəsizliyi üçün 
filan adam öldürülməlidir. Daha o adamın kim olmağı, 
günahkar və ya suçsuz olması Sancarı maraqlandırmırdı.  
Onun belə əməliyyatlarından ən maraqlısı və yadda 
qalanı keçən il olmuşdu. Terrorçular tərəfindən bir neçə adam 
girov götürülmüşdü. İçəridə girovdan çox oğru vardı. İki sutka 
davam edən danışıqlar və xilasetmə əməliyyatları heç bir nəticə 
vermirdi. Belə getsə daha çox adamın həyatı təhlükə altında 
qala bilərdi.  Girovların olduğu bina şəhərin mərkəz 
nöqtələrindən birində yerləşirdi. Əldə edilən bilgiyə görə 
terrorçular binanı bomba vasitəsilə məhv etmək istəyirdilər. Tək 
çarə qalırdı:  içəri girmək və içəridə olan hər kəsi məhv etmək. 
Bu zaman bir çox etirazlarla üzləşdilər. İçəridə olan girovları 
öldürmək doğru hesab edilmirdi.  Vaxt isə getdikcə daralırdı. 
Bina hər dəqiqə partladıla bilərdi. Tez bir zamanda içəri daxil 
olmalı, orada olan hər kəs məhv edilməli idi. Çünki, kimin 
günahsız, kimin terrorçu olduğunu seçənə qədər onlardan biri 
binanı partlada bilərdi.  Bu zaman Sancarın birliyi gözlənilən 
əmri aldı. Onlarca uğurlu əməliyyat aparmış bu birliyə 
güvənməkdən başqa əllərindən heç nə gəlmirdi.  
Sadəcə, bir neçə dəqiqə çəkmişdi Sancarın içəri girib 
hər kəsi məhv etməsi.  Binadan çoxlu partlayıcı maddə 
götürülmüşdü. Həqiqətən də, terrorçular binanı partlatmaq 
istəyirmişlər.  
171 
 
Sancar sonralar da buna bənzər bir çox tapşırıq almışdı 
və hamısını da uğurla yerinə yetirmişdi. İndi onun birliyi ölkədə 
ən yaxşılardan idi.  
Növbəti tapşırıq “Qara canavar”ın qatilinin tapılması 
idi. Və Sancar ilk dəfə məhz bu cür; düşüncələrlə nəticə əldə 
edə biləcəyi bir tapşırıq almışdı.  Ölkənin iki dəyərli gəncini 
öldürənləri məhkəməsiz məhv etmək lazım idi ki, heç kim bir 
də millətin gələcəyinə əl qaldırmasın. 
Sancar yürüyüşü dayandırıb əsgərlərinə təlim keçdiyi 
yerə gələndə hava qaralmaqdaydı. Bir neçə saat davam edən 
gəzinti belə içindəki mənfi enerjini məhv etməyə kifayət 
etməmişdi. Ən yaxşısı, əsgərləri ilə birlikdə idman eləmək idi. 
Bu gənclərlə birlikdə olanda bütün acılarını unudurdu. 
Əsgərlərinin hər biri seçilib bura gəlmişdi. İçlərində əsgər, polis 
olanlar da vardı, adi fəhlə, müəllim, həkim  olanlar da.  Onları 
birləşdirən iki şey vardı; hamısı iki metrə yaxın boya, ilk 
baxışdan vahimə doğuran görkəmə sahib idi,  sinələrindəki ürək 
Vətən üçün döyünürdü! 
 Bir saat davam edən təlimdən sonra Sancar 
yorulduğunu hiss etdi. Dincəlmək və düşünmək olardı. Duş alıb 
təmizləndikdən sonra iş otağına keçdi və qapını arxadan 
bağladı.  Gecələri də burada qalırdı.  Hər an, hər dəqiqə vəzifə 
üçün hazır olmaq lazım idi.  Gecənin istənilən  saatında 
telefonun zəngi çala bilərdi. 
   Öncə Kənan Ümidin dosyasını açıb vərəqləməyə 
başladı.  Diqqətini çəkən ilk şey  keçən ilin noyabrında baş 
verən hadisələr zamanı Kənanın da adının keçməsi oldu. 
Cinayətkar qrupun tutulmasında Kənanın  rolu böyük idi. Daha 
doğrusu, ilk ipucunu Kənan vermişdi Kürşad Cahangirova. 
Bundan əlavə, onun hərbi xidmət zamanı elədikləri də az şeylər 
deyildi... Onun hərbçi kimi peşəkar ola biləcəyini hesab edərək 
orduda qalmaq da təklif edilmişdi. Lakin, Kənan yazıçı olmaq 
arzusuyla bu təklifə “yox” demişdi. Dosyanın sonunda Kənanla 
Kürşadın dostluğundan da bəhs olunurdu. Sancar bir anlıq 
172 
 
görməzə-bilməzə Kənana həsəd apardı. “Qara canavar”la dost 
olmaq, bir otaqda yaşamaq  Sancar üçün əfsanə idi... 
 Dosyalarda belə öz şəkli nadir hallarda olan Kürşadla 
dost olmağı bacarmaq üçün Kənan kimi vətənpərvər, məntiqli 
və ağıllı olmaq,  təkcə qol gücüylə deyil, ruhuyla da vətənçün 
mübarizə aparmaq lazımmış.  
 Dosyanı örtərkən Sancar anladı ki, bu vətən necə 
dəyərli bir gənc itirib Kənan Ümidin simasında... 
 Kürşadın dosyasında çox şey yazılmışdı, lakin Sancarı 
sarsıdan onun sonuncu əməliyyatı oldu... Dumanlı havada 
yolunu azıb əsir düşən gənc bir əsgərin xilas edilməsi, özü də 
təkbaşına... Kürşad əməliyyatdan sonra bu hadisəni qələmə 
almışdı. Altından da qeyd yazmışdı: “Əziz qardaşım Kənan 
üçün.”  Deməli, Kürşad bunun nə zamansa yazıçı dostu 
tərəfindən ölümsüzləşdirilməsini istəyirmiş. Bəlkə, Kənana da 
göndərmişdi... Hətta, ola bilsin ki, Kənan bunu yarımçıq qalan 
romanında yazıya da almışdı. Artıq ürəyi də daşlaşan Sancar bu 
yazını oxuyarkən göz yaşlarını saxlaya bilmədi... 
 *** 
 
    Kürşadın qeydləri 
 
  ...Sərhəddi keçmək üçün saat on iki olmasını 
gözləyirəm. Ağır bir əməliyyata gedirəm. Geri dönmək şansım 
çox azdı, lakin qəlbimdə zərrəcə nə qorxu, nə də tərəddüd var. 
Əsir götürülən gənc əsgər hələ ki, bizə ən yaxın olan düşmən 
postunda saxlanılır. Aldığımız məlumata görə sabah ordan 
aparılacaq və xilas edilməsi imkansız olacaq. Onun üçün də bu 
gecə onu xilas etməliyəm. Yolları əzbər bilirəm. Dəfələrlə 
sərhəddi keçib o tərəfə getmişəm. Harada mina var, harada 
yoxdu; yaxşı bilirəm. Ora gedib, qayıtmaq elə də çətin deyil. 
Lakin, gedib onların əlindən adam almaq çox çətindi.  Düşmən 
postunda əlliyə yaxın əsgər var. Deməli, mən bir ordunun 
üzərinə getməli, onlarla döyüşməliyəm. Uşaqlıqdan bəri Kürşad 
və qırx çerisinin bir ordu ilə necə savaşdığını oxuyaraq 
173 
 
böyümüşəm. Çox istərdim o gecə onlarla birlikdə olmaq, 
ölmək.... Ancaq mən dünyaya onlardan min illər sonra 
gəlmişəm. Qismət bu gecəyə imiş. Mən bu gecə bir ordunun 
üzərinə gedəcəyəm. Bir əsgərin həyatını xilas etmək olmasaydı, 
ölüm məni tapana qədər döyüşərdim. Lakin ora getmək və sağ 
qalmaq kimi bir vəzifəm var. 
  ...Və budur, gözlədiyim vaxt yetişdi. Ağır olmasın deyə 
çox silah götürə bilmirəm. Hər zaman üzərimdə gəzdirdiyim 
tapança, avtomatım və bir neçə maqazin güllə...  Saat on ikini 
keçir və mən komandirlərimlə son məsləhətləşməni aparıb yola 
çıxıram.  
...Hava həddindən artıq qaranlıqdı. Bir neçə gün öncə 
yağan qar hələ də əriməyib. Yeridikcə ayaqlarımın altında 
xışıldayan qar, uzaq dağlarda ulayan canavarlar yol yoldaşım 
olub.  
...O tərəfə keçmək üçün düz bir saat vaxt lazım oldu. 
Düşmən postuna arxadan yaxınlaşıram. Postda dayanan 
əsgərlərdən başqa gözə heç kim dəymir. Yəqin ki, digərləri hal-
hazırda isti yuxudadır. Əsgərin harada saxlanıldığını öyrənmək 
üçün beş on dəqiqə gəzməli oluram. Əclaflar əl-qolunu 
bağladıqları əsgəri soyuq bir otağa salıblar. Orada necə 
üşüdüyünü hiss edirəm. Lakin gözləri canavar gözü kimi 
parıldayır. Qorxmadığını anlayıb, mən də ürəklənirəm. Ayağa 
qalxıb yeriyəcək halda deyil. Yoxsa döyüşdə yardımçım ola 
bilərdi. Buradan səssiz getmək istəmirəm. Bura qədər gəlib də 
döyüşmədən getmək ürəyimi sızladır. Lakin vəzifəm var. Bu 
əsgəri sağ-salamat buradan çıxarmalıyam.  
...Əsgəri qaldığı otaqdan çıxarıb, ağacların arxasında 
gizlədir və sürünə-sürünə düşmən səngərinə girirəm. Əgər 
postda dayanan əclafları cəhənnəmə göndərməsəm, buradan 
çıxmaq çox çətin olacaq. Tək olsaydım, gedə bilərdim... Lakin 
yaralı bir yoldaşım var. Və yeriyəcək halda deyil. Onu qarşı 
tərəfə belimdə aparmalıyam. Silahdan istifadə etmək olmaz. 
Silah səsi düşməni yuxudan oyada bilər. Bu zaman tapançam 
yadıma düşür. Axı, onun susdurucusu da yanımdadı. Bir-
174 
 
birindən aralı beş əsgər postda dayanıb. İşi təhlükəyə atmamaq 
üçün cəld hərəkətlə onlardan dördünü cəhənnəmə göndərirəm. 
Tək güllə başlarından kifayət edir. Son qalanı isə zövqlə 
öldürmək lazımdı... Məndən bir qədər aralıda yaralı dostum 
həyəcanla xilas olub vətənə gedəcəyi anı gözləyir. Tələsmək 
lazımdı, tələsmək... Sakitcə avtomatın süngüsünü çıxarıb sağ 
əlimə alır və irəli şığıyıram. O qədər sakit və cəld olur ki, 
düşmən əsgəri heç nə hiss etmir. Həyəcanla vaxtın bitməsini 
gözləyir. Bəlkə də ürəyi siqaret çəkmək istəyir, lakin buna 
vaxtı, zamanı qalmır. Süngünü boğazına çəkdiyim an, şah 
damarından axan qan fışqırıb üst-başımı bulayır. Xırıldaya-
xırıldaya ayağımın altına yıxıldığı zaman ürəyim nisbətən 
sakitləşir, bayaqdan bəri bədənimi basan soyuq tər çəkilir... 
Necə də ləzzətli dadırmış intiqam... Necə şirinmiş düşmən 
qanı... 
...Burada qalıb daha çox düşməni cəhənnəmə 
göndərmək istərdim, lakin olmaz. Yaralı əsgəri xilas edib, 
ailsinin yanına aparmaq lazımdı. Tez oradan ayrılıb dostumu 
gizlətdiyim yerə doğru qaçır, bir an öncə onu buradan götürmək 
istəyirəm. Lakin ora yaxınlaşda gördüklərim.... İki düşmən 
əsgəri dostumu tapıb, təpikləyirdi. Hələ ki, kiminsə onu xilas 
etməyə gəlməsini düşünmürdülər. Sadəcə, qaçmaq istədiyini 
fikirləşdiklərindən onu incidirdilər. Daha artıq burada gözləyə 
bilməzdim. Süngü hələ də əlimdə idi, irəli atılmaq üçün ilk 
addımı atmışdım ki, səngərdən qışqırtı gəldi. Burada olduğumu 
anlamışdılar. Öz dillərində nəsə deyir, döyüşə hazırlaşırdılar... 
Bu zaman həyatım boyu unuda bilməyəcəyim o pis hadisə baş 
verdi. Dostumu öldürdülər. Əllərində olan avtomatı başına 
dirəyib içindəki bütün güllələri onun başına boşaltdılar. 
Gözlərim önündə canımdan, qanımdan birinin bu cür 
öldürülməsi... Bunları yazmaq, danışmaq olmur. Daha itirəcək 
heç nə qalmamışdı. Bu andan sonra mənim həyatımın heç bir 
önəmi yoxdu. Bu postu düşmənin başına yıxmadan 
ölməyəcəkdim. Avtomatı əlimdə hazır saxlayıb, gizlənə 
biləcəyim bir yer tapdım. Beş dəqiqə ərzində heç nə baş 
175 
 
vermədi. Düşmən döyüşə hazırlaşır, qarşıda onu nə gözlədiyini 
anlamağa çalışırdı. Bilmirdilər ki, burada neçə nəfər var, hansı 
silahlarla onların üstünə gəlib. Sakitcə onların haçan hərəkətə 
keçməsini gözləyir, ürəyimdə olan son duaları Tanrıya 
göndərirdim. Sonra silahlarından çıxan güllələr sağa-sola yağış 
kimi yağmağa başladı. Harada olduğumu hələ də hiss 
etdirməmişdim.  Bir az daha vaxt keçsin, bir az da 
qudursunlar... Həyəcanla gözlədikləri zaman əsəbiləşəcək və 
səhvə yol verəcəkdilər. Burada olan hər kəsi özümlə ölümə 
aparmaq istəyirdim...  
...Bu gecə öləcəyimə artıq şübhəm yoxdur, onun üçün 
ölməmək üçün yox, bunlarla bərabər ölmək üçün mübarizə 
aparacaqdım.  Son dəfə başımı torpağa qoyub, Tanrıya 
yalvardım və ayağa qalxdım. O gecə olanları indi heç cür 
yadıma sala bilmirəm. Mən ayağa qalxdım və savaş başladı. 
Özümə gəldiyim zaman ayağımdan və qolumdan yaralanmış 
halda öz postumuza tərəf sürünürdüm. Düşmən postundan isə 
göy üzünə doğru qara tüstü ucalırdı. Xoşbəxtlikdən yardımıma 
gələn oldu. Kəşfiyyatçılar gəlib məni geri qaytardılar. 
Yaralansam da,  geri qayıtmışdım, lakin verilən vəzifəni yerinə 
yetirə bilməmişdim.  Qoluma girən əsgərlər məni geri 
qaytardıqları zaman yenidən huşumu itirmişəm. Bir də gözümü 
açanda xəstəxanada yatırdım. Həyatım təhlükədə deyildi. 
Xəbərlərdə deyilənə görə, düşmən ciddi itki vermişdi. Ancaq 
bütün bunlar məni zərrə qədər maraqlandırmırdı. Mən vəzifəmi 
yerinə yetirə bilməmişdim. O əsgər gözlərimin önündə faciəvi 
şəkildə öldürüldü... 
...Qisasını alacağımız o qədər itkilərimiz var ki, onların 
intiqamı olmasa yaşaya bilməzdim.... 
 *** 
   Sancar dosyanı kənara qoyub ayağa qalxdı. Göz 
yaşlarını silə-silə pəncərəyə yaxınlaşdı. Yaz havası nazlana-
nazlana açıq pəncərədən içəri girib Sancarın yanaqlarını oxşadı. 
Yaş axan gözlərini quruladı bənövşə  ətri ilə... Sancar düşündü 
ki, həqiqətən, alınacaq nə qədər qisasımız var! Anidən  sözlər 
176 
 
intiqam eşqiylə dilindən axıb bu yaz havasına qarışmağa 
başladı: 
-Bizi yaşadacaq tək şey elə bu qisasın alınmasına  dair inam 
olmalıdı!  
 Kürşad, Kənan və cəbhədə ölən minlərcə əsgər... Sancar 
yas saxlmağa, göz yaşı axıtmağa vaxtının olmadığını yaxşı 
bilirdi. Ayağa qalxmaq və başlamaq lazımdı. Hələlik, haradan 
başlayacağını bilmirdi, ancaq  başlamaq üçün bir yer mütləq 
olacaqdı. Kürşad və Kənanın qanları qurumadan onların qisası 
alınacaqdı.  
 Sancar pəncərəni örtüb həyətə düşdü... 
 
SON 
  
 
 
 
 
 
 
 
 
 
 
 
 
 
 
 
 
 
 
 
 
 
177 
 
Son söz əvəzi  
 
Peru yazıçısı Xulio Ramon Ribeyronun (1929-
1994) hekayə yazmaq istəyənlərə tövsiyələrini təqdim 
edərkən 5-ci bənddə yazır: 
-Hekayənin üslubu açıq olmalıdır; yəni şişirdilmiş, 
dolanbac yox. Gəlin, onu buraxaq şeir, ya da romanın 
ixtiyarına. 
 Tural Sahabın “Bir” adlı romanı haqqında çox 
danışmaq olar. Çünki, romanda həm romantika var, həm 
poeziya, həm detektiv janra aid hissələr, həm də ayrı-ayrı 
hekayələr. 
Diqqətimi ilk çəkən yazıçının cümlələrlə 
oynamasıdır. Kitabda ismi öndə, xəbəri axırda yazmaq 
kimi şablon üsuldan uzaqlaşma açıq-aşkar görünür. Lakin 
obrazların dolğun təsvirini görmədim. Çünki, oxucu obrazı 
təsəvvür etmək üçün heç olmasa zahiri görünüş haqqında 
məlumat almalıdır. Ancaq bəyəndiyim məqam bədii 
təsvirlərin müasir variantı idi.Daha bir müsbət məqam 
ondan ibarətdir ki,yazı tərzi yorucu deyil. Romanı bir ovuc 
su kimi içmək olur.Bir də başlıqların kreativ yazılışı 
sevindiricidir. Hər başlıq ardıcıl olaraq “ağ” və “qara” 
sözlərindən ibarətdir. Sonuncu başlıq isə “bir” adlanır. 
Sanki ağ qara ilə birləşərək bir bütöv fikir gətirib.Xoş və 
bəd hadisələr toplusu həyat əmələ gətirdiyi kimi. 
İlk abzasda roman haqqında ümumi məlumat 
verdimsə, indi obrazlar haqqında yazmaq istəyirəm.Yazıçı 
baş obraz Kənanın dilindən və digər obrazların dilindən 
danıışır, eyni zamanda,  öz fikirlərini ayrıca qeyd 
edir.Yazıçı öz işini çətinləşdirsə də öhdəsindən gəlməyi 
bacarır. Kənanı ideal obraz olmaqdan çəkindirir.Onu 
səhvlərdən yoğurub ərsəyə gətirir. Belə olduğu halda 
178 
 
obraz süni obraz olmaqdan uzaqlaşır.Tolstoy kimi dahi 
yazıçı “Etiraf” əsərini yazıbsa, gənc yazar Kənan səhvsiz 
bir obraz olsaydı, qeyri-normal görünərdi. İnsan 
səhvlərdən çəkilmiş sənət əsəridir. Kənanın öz fikirləri, 
dünyaya fərqli baxışı var. Sevdiyi qadınlar, dostlar, 
düşmənlər onu əhatə edib. Bütün hadisələrin kökündə 
Kənan var. Digər obrazlar onun kölgəsinə qalır. Kənanın 
ən çox bəyəndiyim xasiyyəti imtina mədəniyyətidir. 
Kənan tanınmış tənqidçinin restoranda ona təklif etdiyi 
qonaqlıq qarşılığında haqqında yazı yazmasından imtina 
edərək başqa bir kafeyə dönər yeməyə gedir. 
Romanda tez-tez kitablar haqqında söhbət açılır. 
Qoca yazıçının müsahibəsi, book- kafelər, kitabxanalar, 
Kənanın oxuduğu kitablar və onların müzakirəsi  istər-
istəməz kitaba olan sevgini oxucuya aşılayır. 
   Martin Paj yazıçı olmağı “fərasət” sözü ilə 
uyğunlaşdırır. Ancaq yazıçı olmaq həm də cəsarət tələb 
edir. Hər kəs bu söz okeanından alnı açıq çıxa bilmir. 
   Bu baxımdan Tural Sahabın həm fərasətli, həm də 
cəsarətli olmağını alqışlayıram. 
                                                                                                       
Nemət Hacıəli 
 
 
 
 
179 
 
TURAL SAHAB 
 
 
BİR 
(roman) 
 
 
 
Naşir:  
Redaktor: Şəfa Vəli (AYB və DGTYB üzvü) 
Korrektor: 
Son oxunuş: Gülnarə Sadiq 
 
 
 
 
 
 
 
 
 
Yığılmağa verilmişdir: 03.03.2018. 
Çapa imzalanmışdır:   10.03.2018. 
Qiyməti müqavilə yolu ilə 
Tiraj: 100 
 
 
180 
 
 
 
 
 
 
 
 
 
 
 
 
 
 
 
 
 
 
 
Tural Sahab  
“Onun adı Elyanora deyil” və “Ləman”  kitablarının müəllifi. 
 
(Nuriyev Tural Elmar oğlu 1989-cu ildə Gədəbəy rayonunda 
anadan olub. 2006-2010-cu illərdə  BDU-nun filologiya 
fakültəsində təhsil alıb. Hal-hazırda müəllim olaraq fəaliyyət 
göstərir. 2017-ci ildə DGTYB-nin “Bölgələrdən səslər-3” 
toplusunda “Beşinci mərtəbədə rəqs” hekayəsi  nəşr olunub.)  
 
