 1 
İsmayıl Qarayev 
 
 
 
 
 
ATA HƏSRƏTİ 
 
 
 
 
 
 
 
 
 
 
 
 
 
 
 
 
 
 
 
 
 2 
 
OĞUL MƏNİMDİR, AMMA…  
 
 Ərim öləndə oğlum iki yaşına keçmişdi. O “dədə”, “ana” 
sözlərini yenicə tələffüz edirdi. İməkləyə-iməkləyə yanıma gəlir, 
dizlərimdən tutub qucağıma dırmaşırdı. Bədbəxt körpə atasının 
öldüyünü duymasa da mənim bədbinliyimi hiss etmişdi. O 
əvvəlcə mənim hansı əhval-ruhiyyədə olduğumu anlamağa 
çalışırdı. Üzümə baxıb ruhi vəziyyətimi müəyyən etməyincə 
şənlənmək istəmirdi. Mən ağlayanda ağlayır, güləndə gülürdü. 
Məni kefsiz görəndə otağın bir küncünə çəkilib oturur, qorxu və 
təlaşla vurnuxurdu. Yanıma çağıranda sevinirdi. Lakin 
tərəddüdlü addımlarla gəlib bir az kənarda dayanırdı qucağıma 
atılmağa cəsarəti çatmırdı. Mən qollarımı açanda üstümə atılır, 
köks ötürmələrinin sayı-hesabı olmurdu; boynumu qucaqlayıb 
üzünü üzümə söykəyir, sanki deyirdi:  
“Dərdin mənə gəlsin ana, az ağla, az məyus ol. Nəyəm ki, 
məni də öz müsibətinə şərik edirsən”. Ərim qara-yara 
xəstəliyinə tutulmuşdu. Təqsir özümüzdə oldu; üstünə gec 
düşdük. Xəstəxanaya çatdıranda iş-işdən keçmişdi. O vaxtacan 
azar öz işini görmüşdü. Həkimlər demişkən üzü, boyun-boğazı 
qoyub bağırsaqda şiddət eləyən xəstəlik öz dövranını sürüb 
qurtarmışdı. Əlac olmadı, çarə tapılmadı. Həkimlər çox 
çalışdılar, kişini əcəlin əlindən ala bilmədilər. Ərim çoban idi. 
Günümüz yayda yaylaqlarda, qışda isə ovlaqlarda keçirdi. Onun 
canı buz baltası kimi möhkəm idi. Hər azar-bezar onu yatağa 
yıxa bilmirdi. Sətəlcəm kimi ağır xəstəliyi ayaq üstə keçirirdi. O 
ağıldan ağır, ayaqdan yüngül idi. Az danışmağı xoşlayırdı. Hər 
şeyə baş qoşmazdı. Yeddi il idi evlənmişdik, amma uşaq üzünə 
həsrət qalmışdıq. Axır ki, üstümüzə gün doğdu, bizim evdən də 
uşaq səsi gəldi. Oğlum dünyaya gələndə biz yaylaqda idik. Ərim 
dəyə ilə arxacın arasında yüz cığır salmışdı. Gecələr gah sürüyə, 
gah da bizə baş çəkirdi. Yanını yerə verib uşağın böyrünə 
uzanır, körpənin mışıltısını ehtirasla dinləyirdi. Qaranlıq, çənli-
 3 
çisəkli, yağışlı-yağmurlu gecələrdə itlər zingildəyib sürüyə 
soxulmaq istəyən canavarları ora-bura qovanda isə səhərəcən 
yanımıza gələ bilmirdi. Səhərin işıqlı gözü qurd-quşu qaranlığa 
qatıb qovandan sonra gəlib deyirdi:  
- Ay Yaqut, belə zülmət gecələrdə Kamal ağlasa döş verib 
onu tez kiritmə. Sən tanrı, qoy bir az çox ağlasın, onun səsinə 
arxacdan qulaq asım. Mənim bir balam var ürəyim dağ 
boydadır, görəsən çox uşaqlılarınkı nə yekəlikdədir? O həmişə 
arxaca gedərkən göyə baxıb səhərəcən yanımıza qayıda 
bilməyəcəyini yəqin edəndən sonra mənə tapşırırdı:  
- Sən qardaşının goru Kamal oyanıb küy-kələk salsa onu 
tez kiritmə. Qoy səsi dağlardan geri dönsün. Lakin son nəfəsində 
bunu arzulamadı:  
- Kamalı ağlatma, ağlatma, eşitdinmi? Mən də ərimin 
vəsiyyətini unutmadım. Gecələr ağladım, gündüzlər isə onun, 
yalnız onun xatirinə güldüm. Buna əlbəttə gülmək deməzlər. 
Çarəm nəydi?! Kamalın ürəyinə körpəlikdən xal salmağa 
insafım yol vermirdi. Ərim dünyadan üzü sulu köçdü. Gözləri 
çox şeyləri görmədi. Onun ölümündən az sonra müharibə 
başlandı. Evimin kişilik borcu, kasadlıq illərinin ağırlığı ilə 
boynuma bir vaxtda düşdü. Ömrümün yarı yaşında tapdığım 
səadətin nəsibi yemək-içmək qıtlığı, geyim-keçim qəhətliyi 
oldu. Çox işlədim, az qazandım. Çörək tapanda paltar qayğısı 
ürəyimi nəştərlətdi. Bəzən onu da tapa bilmirdim. Əzab çəkən 
təkcə mən, mənim oğlum deyildi. Kənddə hamı biz günlü idi. 
Balam ayaqyalın gəzəndə gözlərimin yaşını ürəyimə 
boşaldırdım. Bir dəfə onun dabanına nar tikanı batmışdı. O 
axsaya-axsaya evə gəldi. Kamal onda altı yaşa girmişdi. 
Qonşuların özü yaşlı, dünyadan xəbərsiz uşaqları ilə oynayırmış. 
Biçənəkdə qaçışıb ötüşürlərmiş. Qarşılarına çatan çəpəri 
adlamalı olanda yolağada basa-bas düşür. Kamal yıxılır, 
qalxanda tikan dabanına sancılır. Kamalın dabanından bulaq 
kimi qaynayan qanı görəndə bağrım yarıldı. Özümü elə itirdim 
ki, nə edəcəyimi bilmədim. Dəli kimi çölə çıxıb içəri girdim. 
 4 
Qonşuları çağırmaq istədim, səsim çıxmadı, dilim tərpənmədi. 
Elə bil dilim ağzımda donmuşdu. Kamalın yoldaşları qapının 
ağzına yığışmışdılar. Heyrətli gözlərilə mənim divanəliyimə 
baxıb daha da qorxurdular. Mən eyvana yönələndə bir-birini 
dala basıb qaranlığa çəkilirdilər. Mətanətimi köməyə çağıraraq 
Kamalın dabanının qanını tumanımın ətəyilə sildim. Tikanın 
kökü görünürdü. Xırda tikana oxşamırdı. Onu tutub çıxarmağa 
çalışdım. Dırnaqlarım ilişmədi. Bəxtimi bir neçə dəfə sınadım, 
əncam olmadı. Bağırmaqdan Kamalın səsi tutulmuşdu. “Ana!” 
deməkdən dilində ana bitmişdi. Qan da ki, elə hey, axır, axırdı. 
Yaxamdan sancağı açıb tikanı qurdaladım. Sancaq ağrını necə 
artırdısa Kamal qucağımdan sıyrılıb çıxdı, döşəməyə yıxıldı, 
dişlərini qıcırtdadı, əllərilə yeri cırmaqladı, titrəyərək acı bir 
fəryad çəkib huşunu itirdi. Mən dəhşət içində əllərimi üzümə 
çəkdim. Üzümün dərisi dırnaqlarımda gəlmişdi. Onu dalıma alıb 
doxdurxanaya aparanda həkimlə yolda qabaqlaşdıq. O şivənimi 
eşidib bizə gəlirmiş. Həkim məsələdən halı olan kimi uşağı 
dalımdan qucağına aldı. Yaxın olduğu üçün öz evinə apardı. 
Kamalı divana uzatdı. Qoluna iynə vurdu. Naqqaşı əlinə alıb 
hələ də özünə gəlməmiş uşağın dabanına baxanda ürəyim 
sıxıldı, gözlərimə qaranlıq çökdü. Bu zülmətin içində əlvan 
dairələr uçuşdu. Qollarım boşaldı, dizlərim titrədi. Qulaqlarım 
cingildəyəndən sonra daha nələr olduğunu bilmədim. Ayılanda 
gözləri yaşlı Kamalın ayağını tənziflə sarınmış gördüm. Tikan 
sümüyə çatmağa az qalıbmış. Elə bərk sancılıbmış ki, çıxmaq 
bilmirmiş, qırıqlanırmış, parça-parça olub naqqaşın ağzında 
gəlirmiş. Yaxşı ki, həkim əlləşəndə uşaqla mənim - ikimizin də 
ağlımız başımızda olmayıb. Yoxsa din-imanımız qalmaz, o, 
ürəyinə vuran ağrıdan ölər, mən isə qorxudan məhv olardım. 
Görməli günlərimin vəhşəti, sağalmış sandığım yaranın tərs 
oyunu dalda imiş. Tikan yarası nə yaman işgəncəli, qorxulu 
olurmuş…  
Kamalın yarasını öz həkimimiz sağalda bilmədi. Qılçası 
şişməyə başladı. Şiş yavaş-yavaş dizinə yeridi. Qonşuların 
 5 
sözünə baxıb ətraf kəndlərdə işləyən tərifli həkimlərin yanına 
apardım. Onlar da şəfa verə bilmədilər. Bir, iki dəfə yaranı açıb, 
sarıyıb məni başa saldılar ki, uşağı cərraha çatdırmalıyam, 
geciksəm o qılçasının birini itirməli olacaqdır. Yenə də 
qonşuların sözünə inanıb Kamalı pirə apardım. Düzü, pirə, 
ocağa mənim etiqadım yox idi. Amma mən başı bəlalının çarəsi 
qalmamışdı, ürəyim yanırdı, üstünə su səpirdim. Kamal 
arıqlayıb çöpə dönmüşdü. Günəşim batırdı. Ömrümün qaranlıq 
dünyası yaxınlaşırdı. Bu zülmət içində ərimin səsini eşidirdim. 
O məni məzəmmətləyirdi:  
“Sənə demədimmi Kamalı ağlatma?!” Onu cərraha 
apardım. Balamın tayqılça qalması qorxusu başımı onca gündə 
ağartmışdı. Sifətimə qocalıq naxışları vuran qırışlar üzümü elə 
bir abıra salmışdı ki, baxan mənə yetmiş yaş verərdi. Simamda 
tale zərbələrinin sıxıntıları, ağrı-acıları əks olunmuşdu. Mən 
məhrumiyyət mücəssəməsi idim. Könül kamanımı dilləndirən 
olsa iniltidən, şikayətdən başqa bir səs, bayatıdan, ağıdan qeyri 
bir mahnı eşitməzdi. Mən kaman hüznlü mahnıları tərənnüm 
etmək üçün köklənmişdim. Sanki səsimdə tək özümün deyil, 
böyük bir ailənin iztirabını təcəssüm etdirirdim. Xəncər, bıçaq 
yarası adı çəkiləndə ətim ürpəşirdi. Bəs cərrah da bıçaqla iş 
görmürmü?  
Nədənsə indi cərrah nəştərinə ümid bağlamışdım. Sanki 
Kamalın sona yetən ömrünə o, öz bıçağı ilə uzun, yaxşı bir ömür 
calayacaqdı. Əməliyyat zamanı məni içəri buraxmadılar. 
Qapının qənşərinə yapışıb qaldım. Kamalın səs-küyü eşidilmədi. 
Görünür narkoz vermişdilər. Amma buna inanmırdım. Axı 
həkim “yerli keyləşdirmə” üsulunu tətbiq edəcəyini söyləmişdi. 
Hər dəqiqəsi, hər saniyəsi bir mənhus ildən ağır olan yarım 
saatlıq vaxt ürəyimi didə-didə keçdi. “Onu ver, bunu ver, tez 
ol!” - deyə həkimin şəfqət bacısına verdiyi tapşırıqlar 
qulaqlarıma çatanda tez ölüb, gec dirilirdim. Kamalın 
ofuldanmasını, “ana” deyib ağlamasını eşidəndə elə bildim ki, 
cərrah işə hələ indi başlayır. Sən demə əməliyyatı qurtarıbmış. 
 6 
Kamalı cərrahiyyə otağından xərəklə çıxaranda elə güman etdim 
ki, onun qılçasını dizdən kəsiblər. Üstünə örtdükləri mələfəni 
qaldırıb ayaqlarının ikisini də görənəcən məndə can qalmadı. 
Deyəsən ürəyim dayanmışdı…  
… Yeddinci sinifi bitirəndən sonra onu şəhərə, sənət 
məktəbinə göndərdim. Məqsədim Kamalın əlini çörəyə üç, dörd 
il tez çatdırmaq idi. Bu etibarsız dünyada çox yaşayacağıma 
inanmırdım. Kamalın məktublarını tez-tez alırdım. Çoban arvadı 
olsam da savadsız deyildim. Axşam məktəbinin yeddinci sinfini 
qurtarmışdım. Məktub oxutdurmaq üçün qonşulara qaçmırdım. 
Kamalın hər cümləsinin başında da, ayağında da “ana” sözləri 
olurdu. Necə yatdığını, necə durduğunu, necə oxuyub işlədiyini 
birər-birər yazırdı. Onun hər məktubu məni ağladırdı. Sevinc 
yaşları kirpiklərimdə titrəyirdi. Onun bir ildə əllidən çox 
məktubunu aldım. Sanki hər məktub oğlumun şəhərdən mənə 
göndərdiyi bir ürək idi. Bir ildə əlli ürək alan ana tez qocalıb, tez 
də ölərmi?! Kamalı qış tətilində evimizə buraxmamışdılar. O 
yay tətilində gəldi. Mən onu ilk baxışda tanımadım. Kamal bircə 
ildə çinar kim uzanmışdı. Özü də başı açıq gəlmişdi. Elə bildim 
şapkasını ya yolda itirib, ya da oğurlatdırıb. Başa düşməmişəm, 
şəhərdə başı açıq gəzmək bir ənənə imiş. Kamalın zərif şivyota 
oxşar göy qədəkdən şalvar-köynəyi vardı. Batinkası da təzə idi. 
Paltarının sarı düymələri, kəmərinin dili üzərindəki çəkic-oraq 
nişanı par-par parıldayırdı. Sanki şəhər həyatı onu rəndələyib 
şumallaşdırmış, rəngləyib qəşəngləşdirmişdi. Mənə gülməyin, 
deyəsən ayrılıq çağlarında da, görüş dəmində də ana mehri 
məhəbbətinin gücü özünü göz yaşlarında, övladı qucaqlayan 
qollarda göstərdiyi qədər heç bir söz-söhbətə təzahür etmir. Mən 
onu bağrıma basanda həyətimizdə özümüzdən başqa bir kimsə 
yox idi. Ayrılanda gördüm ki, qonşular həyətimizə toplaşıb 
xəyalpərvərliklə bizə baxırlar. Bu görüşün şirinliyi məni məst 
etmişdi.  
- Ana, özünü toxtat, ana - deyə Kamal sevincdən sərxoş 
olan mən anasını ayıldır, başımı sinəsinə sıxıb saçlarımın arasına 
 7 
soxduğu burnu və dodaqları ilə keçmiş günlərin unuda 
bilmədiyim yarımcanlı acı qüssələrinə əbədi bir şirinlik bəxş 
edirdi. Mənim isə həm qəm, həm də sevinc çeşməsi gözlərimin 
yaşı ağlar-gülər bəbəyimdən axırdı. Qoysaydı balamın başına 
dolanardım. Əlacım olsa sinəmi yarar, onu köksümə sığmayan 
fərəhlərin içində gizlədər, qara yellərdən qoruyar, yayın 
istisindən, qışın soyuğundan mühafizə edib saxlardım.  
- Ana indi ki, dözmürsən, şəhərə qayıtmayacam. Mən nə 
kitablarda oxumuşam, nə də belə hal-hərəkət görmüşəm.  
- Bu, səni çoxdan görmədiyimdən idi, ay oğul. Ürəyimi 
həsrətin cığala kağızı kimi yuxaltmışdı. İndi səbrim genəldi. 
Get, sənətini yarıçmıq qoyma. Tətil günlərində Kamalla ürək 
söhbəti eləyə bilmədim. Gecəsi, gündüzü qonaqlıqlarda keçirdi. 
Onu qonaq aparanların hamısı da ərlik qızı olan ata-analar idi. 
Kənddə heç bir dul arvadın oğluna mənimki qədər hörmət 
edilməmişdi. Bu sevinc məni cavanlaşdırırdı, başım buludlara, 
qürurum ulduzlara çatırdı. Kamal qonaqlıqdan qayıdanda 
soruşurdu:  
- Ana, Qaraoğlan əmi də, arvadı da deyir: biz qohumuq. O 
qədər şey sadaladılar ki. Guya biz onların nəmənələrininsə 
nəyiyik. Düzdürmü? Srağa gün məni qonaq çağıran Bərgüşad 
kişi də elə söyləyirdi. Mən bilməmişəm, kənddə hamı bizim 
qohumumuz imiş. Doğrudur ana? Ona:  
- Elədir. Kənddə hamı bir-birinə qohumdur - dedim. 
Onların oğluma etdikləri hörməti qiymətdən salmaq istəmədim. 
Amma kənddə bizim vur-tut bir, iki uzaq qohumumuz var idi, 
onlar da gəlməyə-gəlməyə yad olumşdu. Yox, yox biz yad 
olmuşduq. Kölgəsi olmayan dul arvada çox zaman qohumlar da 
yaxın gəlmirdilər. Oğlumun böyüməsi qohumların sayını 
çoxaltmışdı. Hörmətim qalxmışdı. Özlərini Kamala göstərmək 
üçün təzə paltarlarını geyinib yolunu bizim evin yanından 
salaraq gedən qızların hərəsi bulaq başında mənə bir qayğı ilə 
yanaşırdı. Kimisi səhəngimi doldurur, kimisi onu dalıma 
şəlləyir, kimisə də eləcə üzümə baxıb gülümsünür, nazlanır, 
 8 
özünü bəyəndirməyə çalışırdı. Qonşumuz sırtıq Nazpəri hamını 
keçmişdi. Paltarını gündə üç dəfə dəyişirdi. Günün çox yarısını 
bizim evdə keçirirdi. Öz bağlarının meyvəsini bir ucdan daşıyıb 
paltarlarımı da yuyur, evimi də süpürürdü. Qızın gözləri o qədər 
qızmışdı ki, bəzən mənim evdə olduğumu unudub Kamala 
sataşırdı:  
- Müftə yeyib-yatmaqdan əlin qız əlinə, yanaqların qızıl gül 
kimi açılmış gərdəyin dalından bu səhər çıxan təzə gəlin 
yanaqlarına dönüb. Şəhər kənd qoturlarını sonaya döndərirmiş. 
Kamaldan ötrü ürəyim keçən illərdə olduğu kimi göynəmədi. 
Yalnız o zaman darıxmağa başlayırdım ki, onda da Kamalın 
gəlmək vaxtı yaxınlaşırdı. Görüş dəqiqələri yaxınlaşdıqca 
hamının ürək döyüntüsü, qəlb çırpıntısı çoxalmırmı?! Kamal 
sənət məktəbini bitirib gəmi təmiri zavodunda qaynaqçı 
işləyəndən sonra çox kökəlmişdi. Camaat onu məzuniyyətə 
gələndə o qədər dilə-dişə saldı ki, dedim daha çeynənən saqqız 
çürüyəcək. Amma yaxşı ötüşdük. Kamalın başı da ağrımadı. 
Anayam, övladın xoşbəxtliyi naminə hər şeyə inandığım üçün 
gərək məni bağışlayasınız. Gözüdəyməli adamların oğluma 
zəndlə baxmasından qorxurdum. Kəndimizdə Kamal kimi yaxşı 
geyinən yox idi. Onun velyur şlyapası, son dəbdə təkilmiş bahalı 
trikotac pencək-şalvarı, cürbəcür ipək köynəkləri kimdə vardı?! 
Köklük də ki, onun üzünün, boyun-boğazının çökəklərini 
doldurub hamarlaşdırmış, sinəsini şişirtmiş, kürəklərini 
enlətmişdi. Oğlum şəkilə oxşayırdı. Mavi kamallı gözlərinin 
dikildiyi səmtə yayılan bəxtiyarlıq şöləsinə necə pərvanələr 
dolanırdı. Bir dəfə Kamalın çirkli paltarlarını çamadandan 
götürüb yumaq istədim. Gecə idi. O qonaqlıqdan qayıtmışdı. 
Əlim çirkli paltarlardan qabaq zərfə oxşar qara kağız torbaya 
toxundu. Torbanın altından çirkli köynəyi çəkib çıxaranda onun 
dalı qalxdı və içindən yüzlükdən, əllilikdən ibarət iki pul 
bükümü sürüşüb düşdü. On beş min manat! Sevindim. Ona görə 
yox ki, Kamal bu pulları mənə verəcəkdi. Məni sevindirən 
oğlumun tələfxərc olmaması, qənaətçilliyi idi. Pulun qədrini 
 9 
cavanlıqdan bilən adamın qocalıq dünyası ən zəruri ehtiyac 
bədxərcliklərindən uzaq olar. Gənc yaşlarında dərin düşünüb 
əqidə aydınlığı kəsb edənlər şıltaq taleyin dayaz burulğanlarında 
boğulmaz. Kamal şəhərə getməli olanda məndən pulu istədi. 
Hansı ana olsa heyrətlənər, eşitdiyinə inanmazdı.  
- Ay oğul, axı sənin gərək ki… O gülə-gülə məni 
qucaqladı:  
- Fikir eləmə, düzələr, hər şey düzələr. Yaxın onsuz da göz 
qabağındadır, uzağı görmək lazımdır. Pulu kimə verdiyini, on 
beş mini nəyə xərclədiyini soruşub onu utandırmadım. Mənə elə 
gəldiki, o pul özgəninkidir, hər kimsə onu mötəbər sandığı 
oğluma saxlanmaq üçün verib, Kamal da əmanətə xəyanət 
etmək istəməyib. Qonşuların hərəsindən bir az pul alıb Kamalı 
yola saldım. O gedəndən sonra eşitdim ki, həmin pulun hamısını 
evlənmək istəyən, lakin toy xərcinə gücü çatmayan özü yaşlı bir 
oğlana bağışlayıb. Kömək, yardım xeyirxahlıqdır. Amma öz 
evində ucuz şam yandırmağa əli gəlməyənin bu cür əvəzsiz 
rəhmdilliyi alicənablıqdırmı?! *** Ötən günlərin hərəsi ömrümə 
bir balta vurub keçirdi, qocalırdım. Zəiflik, gücsüzlük mənə 
üstün gəlirdi, belim bükülür, gözlərim tor görürdü. Ayaq üstə bir 
az gəzəndə qılçalarımın sümükləri sızıldayırdı, ağrıdan yata 
bimirdim. Bulaq başına, kəndimizin yazda cənnətə, payızda 
gülüstana bənzər bağlarına həsrət qalmışdım. Əlimə əsa almış, 
gözümə eynək taxmışdım. Xeyirə, şərə yaramır, toydan-yasdan 
qalırdım. Kolxazdan aldığım yardımla dolanırdım. Yanıma 
gələn olanda sevinir, söhbəti-söhbətə qəsdən calayıb onu 
ləngidir, məni dustaq kimi dörd divar arasında saxlayan qocalıq 
məhşəri kimsəsizliyinə beş, on dəqiqə qalib gəlirdim. Tanış 
kölgələr qapımdan silinəndə tənhalıq müsibəti məni öz ağırlığı 
altına alırdı. Belə hallarda vəfalı həmdəmim keçmiş günlərin 
xatirələri olurdu. Əllərim əsməyə başlamışdı. Başım da 
titrəyirdi. Su içməyə, Sulu xörək yeməyə peşiman idim. 
Əllərimin uçunması onları üst-başıma dağıdırdı. Kamala 
göndərdiyim məktubların hər birini on günə yazırdım. Bir 
 10 
cümləni tamamlamamış barmaqlarım qıc olur, məktub yarımçıq 
qalırdı. Vəziyyətim haqda oğluma heç nə yazmır, onun 
köməyinnə möhtac olduğumu söyləmirdim. İstəmirdim Kamalı 
yenicə irəliləməyə başladığı yüksəliş, bəxtiyarlıq yollarından 
geri qaytarım. Yayın orta ayı idi. Günəş yerə-yurda, çölə-
biyabana od ələyirdi. Mən açılıb-yığılan çarpayını eyvana 
çıxarıb yerimdə rahatlanmışdım. Bağdakı ağacların istidən 
büzüşüb soluxmuş yarpaqlarına baxırdım. Yarpaqlar 
ölgünləşmiş olsalar da yamyaşıl idilər. Elə bil yatırdılar. Gün 
batan kimi oyanacaq, axşam mehilə dirilib pıçıldaşacaqdılar. Bu 
minlərlə yaşıl yarpaqların arasında yalnız bircə dənə bədbəxt 
vardı. O da eyvana əyilən gilas budağının ucunda idi. 
Saralmasına baxmayaraq o ölgünləşməmişdi. Sanki mətanətini 
toplayıb əcələ mərdliklə can verirdi. “O mənəm - deyə 
düşünürdüm. - Bəxtimiz bir, taleyimiz oxşardır. O da mənim 
kimi solğundur, qürurludur. Vaxtlı, təntənəli gəlişin, vaxtsız, 
mənasız gedişi olmayaydı”. Birdən qaça-qaça gələn qonşu uşağı 
məni muştuluqladı:  
- Yaqut xala, muştuluğumu ver, Kamal əmi… Uşağın şad 
xəbəri ağzından qurtarmamış Kamalın kölgəsi, az sonra isə özü 
göründü. Nədənsə doluxsundum, göz yaşı axıtmağa qəlbimdə 
bir arzu duydum. Lakin çağlayıb daşan qəhərin qarşısını tez 
aldım, gülümsədim. Titrək qollarımı onu qucaqlamaq üçün 
açdım. Kamal:  
- Ana, darıxma - dedi. - İki dəqiqəlik işim var. Qollarım 
yanıma düşdü, hönkürdüm. Amma müsibətimi zorla da olsa 
gülüşə çevirdim, ağlamağı alçaqlıq sandım. Kamal çamadanını 
dizləri üzərində açıb oradan xeyli pul çıxartdı. O pulları 
saydıqca mən hesablayırdım. Hamısı da yüzlük idi. Yanınca 
gətirdiyi həmkəndlimiz Fazilə (Kamalla yaşıd olsa da onun üç 
uşağı vardı) beş min manat pul verdi. Fazil əlində saxladığı pula 
heyrətlə baxdı. O mənada ki, məqsədini anlamıram, Kamal? 
Kamal çamadanı yerə qoyub təntənə ilə Fazilə dedi:  
 11 
- Ev tikdirirsən. Düz deyilmi? Fazil başını tərpətdi. Kamal 
qayğı, səmimiyyət dolu bir səslə dilləndi: - Evinizin yanından 
ötəndə anladım ki… Hə nəsə… Apar ustalarını razı elə. Deyəsən 
ağacın-daşın da elə belə… keyfiyyətsizdir. “Ucuz ətin şorbası 
olmaz”. Fazil qızardı. Pulları çamadanın üstünə qoydu. Sonsuz 
minnətdarlıq duyğuları onu karıxdırmışdı. O heç nə demədən 
Kamalın əlini sıxdı.  
- Canınçün olmaz! - deyə Kamal etirazla səsləndi. Borc 
vermirəm ki! Bəs bir-birimizə nə zaman lazımıq? - Pula 
ehtiyacım yoxdur Kamal qardaş. Çox sağ ol, çox razıyam. Məni 
ömrümdə bu qədər utandıran olmamışdı.  
- Uşaq sözü danışma, götür! - Kamal pulları onun cibinə 
soxdu - “əl-əli yuyar, əl də üzü” Fazil tər tökə-tökə pulları 
cibindən çıxarıb yenə də Kamala qaytarmaq istədi. Kamal isə 
dostanə bir məzəmmətlə onu danlayıb evin dalına apardı. Orada 
yaxa-boğaz oldular, xeyli danışdılar, çox “sən ölmə, mən 
ölüm”dən sonra Fazil pulları alıb getdi. El dərdi çəkən oğlum öz 
vəziyyətimizi görmürdü. Evimizin divarları çatlayıb ayrılmış, 
milləri çürüməyə başlamışdı. Bir gün başına uçacaqdı. Kamal 
uşağa da bir yüzlük bağışladı. Uşaq imtina etmədi. Elə bil öz 
borcunu alırdı. Görünür o bu iltifatı muştuluq haqqı zənn 
etmişdi. Lakin Kamal onun köhnəlmiş ayaqqqabılarını nəzərə 
almışdı. Bu qənaəti mənə Kamalın, uşağın ayaqlarında sürünən 
məhzun nəzərləri vermişdi. Məni sevindirməyə gələn uşağın özü 
də sevinib getdi. Gülümsünsəm də məğlub etdiyim hönkürtü öz 
güclü təkanları ilə sinəmi dağıdıb üzə çıxmağa çalışırdı. Mən isə 
onu hələ də boğulub susdurur, çöhrəmdə yaratdığım sünni 
təbəssümü saxlaya bilmədim, ürəyimin acı dərdi gözlərimdən 
yanaqlarıma axdı. Kamal çaydan bağ arxımıza su açdı. Onun bu 
işgüzarlığını görən gözlərimin yaşı qurudu:  
“Bağı suvaracaq. Mən lap bir təhər olmuşam ha. Kamal bir 
günlüyə gəlməyib ki, dizlərimin yanında saatlarca otursun. Bir 
ay burda olacaq, vaxt çoxdur. O qədər söhbət eləcəyik ki, 
danışmağa söz də tapmayacağıq” - deyə səbrsizliyimə görə 
 12 
özümü töhmətləndirdim. Lakin tapdığım bu təsəllini mənə son 
dərəcə qeyri-adi görünən bir hərəkətin doğurduğu heyrət əvəz 
etdi. Kamal bizim arxımıza açdığı su ilə qonşunun bağının 
suvarırdı. Hirsləndim, ancaq səsimi çıxarmadım. Elə güman 
etdim ki, o əvvəlcə qonşununkunu, sonra da özümüzünkünü 
suvaracaqdır. Hətta qəzəbimdən utandım da. Qonşu kişilər 
dəfələrlə mənə kömək etmişdilər. Lakin onlar Kamal kimi 
tərsinə iş görməmişdilər. Bir yana baxanda oğlumun hərəkəti 
xoşuma gəldi. Onun bu yaxşılığı öz mənfəətini güdən qonşunu 
utandıracaqdı. Kamal qonşunun bağını suvarandan sonra suya 
çaya kəsdi. Öz bağımız isə quru qaldı.  
- Ay oğul, öz bağımız da yanıb əldən gedir. Şəhərdən bura 
qonşunun bağını… Özümüzünkünü də… Qırıq-qırıq söylədiyim 
rabitəsiz sözlər Kamala gülünc göründü. Anası olmasaydım o 
qəhqəhə çəkərdi. Lakin için-için güldüyünü çiyinlərinin 
Titrəməsindən hiss etdim. Açıq istehza nə qədər iyrənc olsa da o 
öz çılpaqlığı ilə qaş-gözün çətin anlaşılan səssiz kinayəsi, 
həqarətli ifadələrindən xoşdur.  
- Fikir eləmə ana, düzələr, hər şey düzələr, yaxın onsuz da 
qabağındadır, uzağı görmək lazımdır. Başa enən qılınc qalxanla 
qaytarılar. Kamalın əvvəlki “fəlsəfəsinə” əlavə etdiyi ifrat 
dərəcəyə varan müəmmanı anlamadım. Onun həyata baxışında, 
insanlara münasibətində hansı ideyanın gizləndiyini dərk 
etmədim. Mən onu başa düşə bilmədim. Bəlkə məndə zəka 
aydınlığı yoxdur? Bəlkə mən ibtidai təsəvvürə malik, şüurca zəif 
inkişaf etmiş adamam. Nə deyim, oğul mənimdir, amma…  
 
 
ATA HƏSRƏTİ  
 
 İstirahət gününün səhəri idi. Həbibə yuxudan oyananda 
gördü ki, anası Ədilə dəhlizdə axşam yuyub qaynatdığı paltarları 
yaxalayır. O, bir litr yarımçıq oyuncaq vedrəsilə həyətdəki 
krantdan su daşıyıb anasına kömək etməyə başladı. Ədilə qızının 
 13 
ona göstərdiyi qayğıdan fərəhlənərək: - Sənə qurban olum a 
anasına canı yanan balaca köməkçim - deyə Həbibənin alnından 
öpüb onu mükafatlandırdı. O, anasının verdiyi qanadla üst-
başını islada-islada krantla dəhliz arasındakı beş, altı metrlik 
məsafədə uçdu. Vanaya on, on iki vedrə su tökdü. Həbibə elə 
bilirdi bəzəkli vedrəsindən vanaya ürəyinin duyğuları, qəlbinin 
arzuları axır. Son zamanlar onlardan ötrü çox zəhmət çəkən evin 
həm kişisi, həm də arvadı olan anasının ağrıyan əlləri bu 
duyğular içərisində dincəlir, göynəyən ürəyi təsəlli tapıb 
rahatlanırdı. Qəlbinin matəmini əks etdirən qəmli gözləri, 
könlünün qan ağladığını xəbər verən tutqun siması altı yaşlı 
qızının cüzi köməyindən bahar səması kimi açılır. O, elə bilirdi 
gətirdiyi su anasının ürəyində yurd salan niskil karvanını 
köçürür, möhnət izlərini onun çöhrəsindən silib aparır. Həbibəni 
bu qənaətə gətirən anasının gülümsəməsi idi. Axı o, bu bir ayda 
Ədilənin güldüyünü görməmişdi, iştahla çörək, xörək yediyinin 
şahidi olmamışdı. O, bu müddət ərzində fikir, xəyal ümmanında 
çapalayıb gücdən düşdüyündən ruhsuz, kefsiz görünmüşdü. Bu 
günəcən heç bir şənlik, heç bir əyləncə küləyə dönüb onun 
varlığını sarmış xəstəlik carçısı məlal dumanını qovmamışdı. 
İndi Ədilənin üzündə, dodaqlarında oynayan təbəssümə şən-şən 
əl çalan göz qapaqları. Həbibənin qəlbində toy, bayram 
mərasimi yaratdı. Bu şəndik uzun sürsün, qara geyimli kədər 
qapılarını bir də tanımasın - deyə o, sevinə-sevinə su daşımaqda 
davam etdi. Anasının bayaq balasının alnından öpməsi ona 
qanad vermişdisə, indi üzünə gülməsi onun qollarına qüvvət 
gətirdi. Həbibə böyük vedrələrin birini götürüb həyətə çıxdı. O, 
elə tələsirdi ki…  
Suyun gur axmasını, vedrənin tez dolmasını istəyirdi. 
Cəhdi evə bu gün qonaq gələn şənliyin keşiyini çəkmək, 
qüssənin içəri soxulmasına imkan verməmək idi. Amma nə 
fayda ləngidi. Ləngidi ona görə ki, dolandan sonra vedrəni 
krantın altından qaldırmağa gücü çatmadı. Nə qədər çalışdısa 
onu heç olmasa bir az kənara sürüyə bilmədi. Ədilə aynadan 
 14 
onun əlləşdiyini görüb köməyə gəldi. Vedrəni içəri aparandan 
sonra qızının gözlərinin qabağını örtən saçlarını dala eləyib 
üzünə baxdı. Həbibəyə elə gəldi ki, anası onun hərəkətlərindəki 
başqalığı müşahidə edir. Odur ki, məqsədini anasından 
gizlətmək xatirinə yerli-yersiz gülməyə başladı. Lakin Ədilə 
qızının fikrini duydu. Həbibəni sinəsinə sıxdı. Qəhərin dalğası 
ananın çiynlərini titrətdi. Qızının saçları arasına neçə damcı göz 
yaşları axıtdı. Uçunan dodaqları arasında pıçıldadı: - Adam 
gərək üzdən yox, ürəkdən gülsün balası. Ədilənin çəkdiyi ağrılar 
göz yaşları ilə axıb qızının ürəyinə doldu, onu doluxsundurdu. 
O, əzablı bir intizarın, acı bir peşmançılığın daşqın selinə düşən 
məhzun pasibanının əllərilə yanaqlarını oxşadı. Ana, Həbibənin 
ağlayacağını görüb ağlar gözlərinə gülüş, sızlar dodaqlarına 
təbəssüm gətirdi. Qızının başını sığalladı.  
- Gəl çay içək, çörək yeyək. Ac qarına iş görməzlər balası - 
deyə köks ötürüb evə keçdi. Balaca qızıl güllü fincanları, yaşıl 
yarpaqlı nəlbəkiləri stolun üstünə düzdü. Bu zaman ailənin əziz 
körpəsi, dörd yaşlı Lalə küçəyə baxan aynanın qabağındakı 
çarpayıda mışıl-mışıl yatırdı. Pəncərədən süzülüb onun başının 
üstündən keçərək divara yapışan günəşin lentinə oxşar şüası 
altında, Lalənin pörtmüş yanaqları çəhrayı rəngə boyanmışdı. O, 
yuxuda nə görürdüsə gülümsəyirdi. Ədilə də, Həbibə də əl-ayaq 
saxlayıb ona tamaşa edirdilər. Lalə birdən ayaqları ilə yorğanı 
üstündən atıb qalxdı. Gözlərini zorla açaraq onlara baxdıqdan 
sonra ağlamağa başladı. Ədilə onu qucağına aldı. - Ağlama, 
ağlama. Gəl üzünü yuyum, çay içək balası, lalası. Lalə başını 
anasının çiyninə qoyub zülüm-zülüm, tənbəl-tənbəl ağladı. - 
Detdi-i-i… - Kim getdi balası?  
- Ata-a-a - deyə o səsini yenidən uzatdı. Onun atasını 
yuxuda görməsinə şübhə qalmadı. Yəqin ki, o, uşaqlı analar 
kafesində atasının xidmətilə ən çox sevdiyi sosiska yeyir, kakao 
içirdi. Su karuselində yelləndikdən sonra katerə oturub dəniz 
gəzintisinə çıxırdı. Dənizdən bulvarın zəncirvarı sahil işıqlarına 
baxırdı. Yaxud “Dağüstü” parkda təkərlərinə qırmızı, yaşıl 
 15 
lentlər dolanmış velosipedini o yan-bu yana çapır, həmyaşıdları 
ilə yarışırdı. Bəlkə də özünün müstəqil bir qız olmasını, hər yerə 
təkbaşına gedə bilməsini atasına göstərmək niyyətilə 
lovğalanaraq kinoteatrın kiçik yaşlılar zalından çıxanda atasını 
itirmişdi, küçədə ağlaya-ağlaya o tərəf-bu tərəfə yüyürürdü. 
Ədilə bu kiçik epizodları öz könül ekranında qısa metraclı 
kadrlarla göstərib iradəsini küləyə çevirdi. Gözlərinə çökən 
bahar buludlarına duzlu su yükünü öz solğun yanaqlarına 
boşaltmaq imkanı vermədi. O, öz dərdini unudub Lalənin üzünü 
öpüşlərə qərq etdi.  
- Ağlama, ağlama, ana qurban, ağlama. Ədilənin hüznlü 
səsi dilbilməz övladlarını ovundurmaqdan çox, məhrumiyyətlər 
əhatəsində qalan sadəlövh bir adamın taledən etdiyi şikayətləri 
xatırladırdı. Sanki bu onun öz səsi deyil, xəstə könlünün qaldığı 
qəmli bir hava idi. İsmətin işə nə vaxt getdiyindən uşaqların 
xəbəri olmazdı, çünki onlar o zaman səhərin şirin yuxusunu 
yatardılar. Lakin gəlmək vədəsini bilirdilər. Saat altıdan işləmiş 
səkidə durub atasının yolunu gözləmək onlarda bir adətə 
çevrilmişdi. Evin bərabərindəki meydançada dayanan 
avtobuslara baxardılar çox keçməzdi ki, avtobusdan tökülən 
adamların arasında İsməti görər, onun qabağına yüyrərdilər. O 
da onları öpər, hərəsinə bir şey bağışlayıb sevindirər, əllərindən 
tutub evə gətirərdi. Şam yeməyindən sonra Ədilə uşaqlarının 
bayırlıq paltarlarını şifonerdən çıxarıb onları cüt geyindirər, 
saçlarını darayıb bant bağlayardı. Özü isə ərinin zövqü ilə 
geyinərdi. İsmət də paltarlarını dəyişər, ailə üzvləri gözlərində 
sevinc parıltısı, üzərində fərəh işığı evdən çıxar, yavaş 
addımlarla küçələr boyu irəliləyərdilər. Bəzən İsmət dostları ilə 
rastlaşar, hər ikisi başlarını yırğalayaraq ehtiramla salamlaşar, 
hal-əhval tutardılar. Bəzən də İsmətin ailə tərkibində çoxdan 
görmədiyi xəbərsiz tanışları gözüböyümüş halda ayaq saxlar.  
- Səninkilərdir bu balalar? - deyə soruşardılar.  
- Bəli.  
 16 
- Olsun, olsun - deyə tanış olandan sonra əyilib nəvazişlə 
uşaqların saçlarını, çiyinlərini oxşardılar. Balalar, bundan ruhən 
kökələr, yekələr, küçələrə sığışmazdılar. İndi onlar kimlə fəxr 
edəydilər. Məsud günlər onlardan üz döndərmişdi. Sanki ata 
balalarının başına güllər ələyərək, ailənin bəxtiyarlığını da özü 
ilə aparıb getmişdi. Uşaqlar həmişəki kimi birinci axşam çağı da 
atası ilə gəzməyə getdikləri yollara baxdılar. Qaranlıq qovuşdu, 
İsmət gəlmədi. Ədilədən soruşdular: - Atamız niyə gəlmədi? 
İkinci gün trolleybusların, avtobusların içinə göz gəzdirdilər. 
İsmətin tanımayıb onların yanından ötən dostlarının üzünə 
boylandılar ki, bəlkə atadan onlara bir xəbər dedilər. İşdən evə 
qayıdan qonşu kişilərin ağzına göz dikdilər ki, bəlkə onları 
muştuluqladılar. Lakin küçələrdə gediş-gəliş seyrəldi. İsmət 
görünmədi. Onlar məyus halda evə döndülər.  
- Ana, ata haçan gələcək? Ədilətək onlara göz yaşları ilə 
cavab verirdi. Uşaqlar bir şey başa düşməsinlər deyə fars dilində 
ondan İsmətin evə gəlməməsinin səbəbini soruşan anasına, 
bacısına, qardaşlarına da bu barədə heç nə demir, için-için 
ağlayırdı. Onların gözlərdə qalan gözləri, üzlərdə soraq ifadəsi 
axtaran nəzərləri cavabsız qalırdı. Elə bil canı cəsəddən ayıran 
qüvvədən qorxub susurdu. Ümidlərini axşamlara bağlayan 
körpələrin səadətini sanki gecələr öz qoynunda gizlədir, 
gündüzlər isə onu quş qonmaz sehirli qalalara tapşırırdı. Gözləri 
yollarda qalan Həbibənin, Lalənin öz dərdləri özlərinə bəs 
deyildi, öbir yandan da qonşu uşaqları təzə paltar, təzə 
çəkmələrini geyinib küçəyə çıxır “Atam alıb” - deyə onlara acıq 
verir,körpələrin ürəyinə yeni yaralar vururdular. Bundan sonra 
onlar evə gedirdilər. Ümidi kəsilən Lalə başını anasının dizləri 
üstə qoyub ağlayırdı. - Elə deyiysən, gələcək, gəlmiy. Get atamı 
gətiy də, ana! Həbibə də uşaqlıq edib sorğu-suala keçərək 
Ədiləni kədərləndirmirdi. Oyuncaq şeylərini ortaya töküb Laləni 
oynamağa çağırır, onu ovundurmağa çalışrıdı. Gah kuklaya 
“Ana” dedirdir, gah “maşını” döşəmənin üzərinə diyirləyir, gah 
da nömrələri yığıb yalançı telefonla atasına Lalənin ondan ötrü 
 17 
ağladığını, kirimək bilmədiyini söyləyirdi. Lakin o ovunmur, 
ağlayıb yorulandan sonra gözlərini yuxuya verirdi. Lalənin ata 
həsrəti zülmündən yalnız yuxu qurtarırdı. *** İsmətlə Ədilə bir-
birini sevib evlənmişdilər. Səkkiz il ərzində bir dəfə də olsun 
qəzəb qılıncı arvadı ərə bağlayan bəndləri kəsməyə 
qaldırmamışdı. Aralarında törənən kiçik münaqişələr isə bir 
neçə anlığa bahar günəşinin qabağını tutan tənha bulud kimi tez 
ötüb keçərdi. Dünənki mübahisə bu günə ziddiyyət doğuracaq 
zəmin qoyub getməmişdi. Dünənkini dünən unutmuş, köhnə 
palan içi tökərək otağın havasını ağırlaşdırmamışdılar. Ədilə nə 
dərəcədə dilxor, qanı qara olsa da, İsmət işdən elə bir hal-
əhvalla gələrdi ki, o bu vaxt bəxtiyarlıq mücəssəməsini gülər 
üzlə qarşılamaq üçün çöhrəsindən kin-küdurət pərdəsini atmaya 
bilməzdi. İsmətin gözlərindəki gülüş, üzündəki şən əhval-
ruhiyyə təcəssümü tezliklə Ədilənin simasında görünərdi. Ərlə-
arvad arasında uçurum dərinləşməzdi. Mehribanlıq əli kələ-
kötür ailə dirəyinə rəndə çəkib hamarlayardı. Lakin bir 
axşamüstü gözlənilməz bir təsadüf Ədilənin hisslərində qarma-
qarışıqlıq yaratdı. Şübhə kabusu onun qəlbini didməyə başladı. 
Ailənin suyu bulandı. Onda onlar gəzə-gəzə bulvara getmiş, 
fəvvarələrin yaxınlığındakı skamyaların birində əyləşmişdilər. 
Sahil tərəfdən əsən xəfif külək ağacların başlarını yırğalayır, 
fəvvarələrin göyə dağılan suyunu gül xiyabanlarına səpələyirdi. 
Rəqs meydançasına çoxlu adam toplaşmışdı. Nəfəsli orkestrin 
müşayiətilə oğlanlar, qızlar rəqs edir, fırfıra kimi fırlanırdılar. 
Adamla dolu dəniz gəzintisi kateri su üzərində yarımçevrə 
cızaraq körpüdən uzaqlaşır, gəmi izdihamı içərisindən keçib 
Narginə tərəf şütüyürdü. Yelkənli qayıqlar ağ qazlar kimi suya 
tökülmüşdü. Onlar sanki qanadının birini suda gizlətmiş, 
digərini isə havaya qaldırmışdı. Dağ gövdəli tankerlərin bəzisi 
yavaş hərəkətlə körpüyə yaxınlaşır, bəzisi də polad zəncirlərini 
gurultu qopararaq suya buraxıb lövbərdə dayanırdı. Gənclər 
gəzinir, qocalar isə skamyalarda oturub bulvarın boyunbağı gur 
işıqları altında min rəngə çalan Xəzərin ütü çəkilmiş sığallı 
 18 
sinəsinə tamaşa edirdilər. İsmət kino üçün bilet almağa 
gedəndən az sonra 26-28 yaşlarında tənbəl yerişli, laqeyd baxışlı 
bir qız gəlib İsmətin yerində oturdu. Onun ağ kaprondan koftası, 
qara krepsatindən yubkası vardı. Dirsəklərini dizlərinə dayayıb 
çənəsini əlləri içinə aldığından gödək qara saçları üzünü 
örtmüşdü. Yandan baxanda yalnız yaraşıqlı burnu, nazik 
qaşlarının və göy gözlərinin biri, dar alnının bir tərəfi 
görünürdü. O əllərini çənəsindən götürdü. Başını dala atıb ağ 
zərif üzünü saçlarının əsarətindən qurtardı. Kürəyini geri 
söykədi. Düşdüyü mühiti indicə görürmüş kimi aşağı-yuxarı 
boylandı. Bu zaman İsmət arxadan önə çıxdı. Qız, qızdırma 
içində yanarkən üzünə qəfildən soyuq su çırpılan xəstə kimi 
əndikib dik atıldı. Görən deyərdi o bu saat özünün harada 
olduğunu unudacaq, İsmətin ayaqlarına yıxıacaq, ağlayacaq, 
yalvaracaqdır. Nədən ötrü? Nə Səbəbə?! Bu heç kimə bəlli 
deyildi. İsmətlə qız ani olaraq bir-birinə baxdılar. Qızın 
baxışlarında rəhm, insaf diləyən ifadə, İsmətin gözlərində isə 
dərmansız dərdə düşən xəstənin bütün ağrılarını öz canında hiss 
edən həkimin gözlərinə çökən dalğınlıq, çarəsizlik vardı. Bu hal 
uzun sürmədi. İsmət özünü doğruldaraq:  
- Buyurun, adını eşidib üzünü görmədiyiniz arvadımla, 
uşaqlarımla tanış olun Güləsər - deyə vəziyyətdən çıxmağa 
çalışdı. Üzünü ikinci dəfə Ədiləyə tutdu - İşçi yoldaşımdır. 
Güləsər, Ədiləyə, uşaqlara baxıb etdiyi səhvin böyüklüyünü 
duymuş kimi əllərilə üzünü örtdü. Qışqırmaq istədi. Amma səsi 
çıxmadı. Onun heyrətdən alacalanmış gözləri hədəqədən 
çıxmışdı. O, addım-addım dala çəkilib qaçmağa üz qoydu. 
Ədiləni elə bil şaxta göyərtmişdi. Çırtma vursan qanı çıxmazdı. 
Ərinin xəyanəti dünyanı onun başına hərlədi. Ağlını başından 
çıxartdı. Şübhə əlləri səkkiz yaşlı etibar evini söküb dağıtmağa 
başladı. Ədilə ərini də, uşaqlarını da orada qoyub hər 
həmləsində yerin bağrına min qəzəb nizəsi sancan addımlarla 
bulvarı tərk etdi. İsmətlə uşaqlar dəhşət içərisində gah 
Güləsərin, gah da Ədilənin arxasınca baxa-baxa qaldılar. *** 
 19 
Güləsər yaşı keçmiş bir qız idi. Neçə oğlan onunla evlənmək 
istəmişdisə də o, vasvasılıq etmiş, onlara bildirmişdi ki, hələlik 
ərə getmək fikrində deyildir. Hətta bəzisini lağa da qoymuşdu: 
“Eşqim dombalanda özümə aşina taparam, xatircəm olmayın”. 
Bəxti açılan zaman subay-salıq oğlanların birini bəyənməyən 
qız, nədənsə arvadlı, uşaqlı kişi olduğunu billə-bilə İsməti 
sevmişdi. Hər şeyin bir təhəri var. ancaq onun məhəbbətinin 
hüdudu yox idi. Bu, eşqin havasından dəli olmaq dərəcəsinə 
çatan xalq əfsanəsindəki Züleyxanı xatırladırdı. Yusifin Adı 
dilindən düşməyən Züleyxa kimi Güləsər də rəfiqələrinə 
İsmətdən danışır, “”mənə belə baxdı, mənə elə baxdı” - deyə 
həmsöhbətlərini yorur, sözü, söhbəti tükənmirdi. Rəfiqələri də, 
işçi yoldaşları da evli kişini sevdiyi üçün onu töhmətləndirir, 
onun hisslərini yatırdıb ağlına üstünlük verməyə cəhd edirdilər. 
Lakin tənbeh, məsləhət Guləsərin beynində özünə yer tapmırdı. 
“Xeyirsiz” sözlər qulaqlarına çatmamış, eşqin atəşinə düşüb 
havada alışır, kül olub göylərə sovrulurdu. İsmətə gəldikdə isə 
demək olar ki, o Güləsərə tərəf meyl etmirdi. Zəhləsi getsin 
deyə ona bəzən qaba cavablar qaytarıb məhəbbətini gücdən, 
eşqin hərarətindən salmağa çalışırdı. İdarədə üz-gözünü 
turşudur, qaş-qabağını sallayırdı ki, vaxt keçsin, qız ürək 
sözlərini deməyə imkan tapmasın. Tədricən iradəsini əlləri içinə 
alıb hisslərini cilovlasın. Yuxudan oyansın. Öz ağlı ilə bahar 
olmağı bacarsın. Amma nə fayda, İsmətin soyuq münasibəti, 
etinasızlığı Güləsəri daha da şövqə gətirirdi. İsmətin arvadından 
gizli sözü, arvadından xəlvət sirri olmazdı. O hər şeyi arvadına 
danışardı. Gördüklərini, bildiklərini qəlbinin qaranlıq yerlərinə 
ötürmək onda adət şəklini almamışdı. Onun Ədilədən qoruduğu 
təkcə Güləsərin məhəbbəti idi ki, bu da uğursuz bir təsadüfdə 
varlığını bildirdi. O, bu məhəbbətin qiymətli bir nemət kimi 
əzizləmək fikrilə arvadından gizlətməmişdi. İsmətin dililə desək 
ailə səadətini onun törətdiyi qasırğadan qorumuşdu. O 
qabaqcadan dərk etmişdi ki, əgər Ədilə bu əhvalatdan xəbər 
tutarsa özünü təmizə çıxarıb arvadını heç cür inandıra 
 20 
bilməyəcəkdir. “Qorxan gözə çöp düşər” İsmətin ağlına gələn 
başına gəldi. Axşam evdə atışma başlandı.  
- Nəyə gəldin? - deyə Ədilə məğlubiyyətə uğrayan, böyük 
bir ordusunu bada verən sərkərdəsinin üstünə qışqıran şahzadə 
xanımlar kimi əllərini belinə qoyub İsməti qapının ağzında 
qabaqladı  
- Bir dəfəlik gedəydin Güləsərin dalınca də. İsmət 
müdafiədə dayandı.  
- Ağlını başına yığ. Boş şeydən ötrü çənənə güc vermə. 
Qulaq as gör bu işdə mənim bir təqsirim varmı?!  
- İsbata ehtiyac yoxdur, aksiomadır - deyə Ədilə coşdu. - 
Başa düşdün?! Mən dünənki uşaq deyiləm. İsmət ağzını açmaq 
istəyirdi ki, Ədilənin səsi otağı başına götürdü. - Artıq söz lazım 
deyil. Bu gündən sənin nə evin var, nə də arvad-uşağın. İsmət 
bilmədi ona danışmağa macal verməyən arvadını hansı dillə 
başa salsın. - Evdən çıxırsan çıx, çıxmırsan uşaqlarımın əlindən 
tutub bir baş atamgilə köçürəm.  
- Peşman olacaqsan.  
- Mən?!  
- Bəli, sən! - Mən elə yerdə oturmuşam ki, altımdan su 
çıxa.  
- Baxarıq. *** Lalə yamanca kürlük elədi. - Məni atama 
apay - deyə çəkişdirməkdən anasının nimdaş sarafanının 
ətəklərini cırdı. Onu paltarları axıracan yoxlamağa qoymadı. 
Ədilənin ona yazığı gəlirdi. Xüsusən bu gün onun ağlamaqdan 
gözlərinin yaşı da qurumuşdu. Can üstə olan xəstə kimi elə hey, 
zarıyırdı. Nəhayət ana qəlbi övlad fəryadına tab gətirmədi. 
Uşaqları İsmətdən ayrı birinci gəzintisi idi. Getdikcə sıxlaşan 
izdihamın içində Ədilə ilə Həbibənin tək gözləri axtarırdısa, 
Lalənin ürəyi, qəlbi də atasını axtarırdı. O dala, qabağa boylanır, 
sağa-sola çevrilir, yerişi xırda olsa da anasının əlindən irəli 
dartıb bir addım onlardan qabaqda gedirdi. O, elə həvəsli, 
inamla yeriyirdi ki, elə bil atasının yerini bilir, bu saat onu 
 21 
tapacaq, qucağına atılacaqdır.  
 
- Ana oduy, bax?! - deyə o birdən xeyli öndə ağır-ağır 
addımlayaraq yanaşı gedən dörd nəfərlik kişi dəstəsini göstərdi.  
- Atamdır - deyə Həbibə də sevindi. Lalə əlini anasının 
əlindən çıxarıb onlara doğru yüyürürdü. “Ata”” deyib ortadakı 
ucaboy, qıvrım saçlı, danışdıqca əllərini havada oynadan, göy 
bastondan paltar geyinmiş kişinin arxadan qılçalarına sarmaşdı. 
Kişi ehtiyatla geri çevriləndə Lalənin əllərini sanki gicitkan 
daladı. O, bir-iki addım dala çəkilib yerindəcə qaldı. Kişi uşağın 
onu atasına oxşatdığını duyub Laləni qucağına almaq istədi.  
- Qorxma qızım, gəl qucuma. Deyəsən atasını anasından 
çox istəyən balalardansan, hə? Qorxma, gəl səni hop eləyim. 
Lalə dartındı. Ədilə utana-utana irəli yeridi. Lalənin biləyindən 
yapışıb kişidən üzr istədi. Onlar dala qayıtdılar. Kişilər 
yerlərindən tərpənməyib dərin nəzərlə hələ də onların arxasınca 
baxırdılar. Görünür, atanın, ata deyib ata eşidən balalarını 
atdığını başa düşmüşdülər. Ədilə hiss olunmadan göz yaşlarını 
dəsmalına hopdursa da ötüb keçənlər duyur, təəccüblənirdilər. 
Bəzisi az qalırdı ondan ağlamağının səbəbini soruşsun. Lakin 
yadlıq hissi onları kənarda saxlayır, yaxına buraxmırdı. 
Bayaqdan onları arxada qoyan balaca Lalənin halı özündə 
deyildi. O başını yerdən qaldırmır, ayaqlarını irəli güclə atırdı. 
Ədilə iti addımlarla onu evə sarı sürüyürdü. Nə olaydı İsməti 
tanıyan bu adam onların bu miskin günlərini görüb ona xəbər 
aparaydı. Üç xəstə qəlbin bir dərman arzusunu balaca Lalənin 
dililə İsmətə bu cür çatdıraydı. - İnad uçurumu üzərindən övlad 
məhəbbəti körpüsü ilə keçmək qəbahət deyil. Təzə sınan sümük 
təbib əlində tez bitişir, tez də sağalır. Anam da peşman olub. Nə 
qədər gec deyil evimizə qayıt ata!  
 
 
GÜLŞANƏ  
 
 22 
 Ceyhunun məsumanə söz-söhbətləri Gülşanəyə əvvəlki tək 
xoş gəlmirdi. Onun danışıqları öz şirinliyini itirmişdi. Gülşanə 
həmişə yediyi eyni xörəkdən bezikən adam kimi Ceyhunun 
aşiqanə kəlamlarını dinləməkdən təngə gəlmişdi. O Ceyhuna 
qulaq asmaqdansa çoxlarını darıxdıran sükutda qalıb düşünməyə 
hörmət edirdi. Uzaqlara baxmaq, yaxınları seyr etmək, ötüb-
keçənlərə diqqət yetirmək, dalğınlıqla fikirləşmək Gülşanəni 
Ceyhuna qarşı biganəliyə, hörmətsizliyə gətirib çıxarmışdı. O 
Ceyhunu sevmirdimi? Az da olsa onun qəlbinə məhəbbət 
qığılcımı düşməmişdimi?  
Əlbəttə əvvəllər sevmişdi. Lakin qəlbindəki məhəbbət 
cücərtisini anlaşılmaz bir şübhə qasırğası soldurmağa 
başlamışdı.  
Gülşanənin ürəyinə sanki kiçik bir buz parçası soxulmuşdu. 
Duyğuların şirinliyinə, hərarətinin güclülüyünə baxmayaraq bu 
kiçicik soyuq kütlə mütəmadi olaraq onun ruhunu zəhərləyir, 
Gülşanəni tez-tez üşüdürdü. O Ceyhunla bir yerdə keçirdiyi 
anlarda həyəcanlı olurdu. Səsi həmişəki kimi həlim çıxmırdı. 
Ceyhunun iltifatı müqabilində az qalırdı onu sərt cavablarla, acı 
sözlərlə mükafatlandırsın. Bəzən Ceyhuna qolundan tutub 
xiyabanla asta-asta addımlamağa da icazə vermirdi. Belə 
hallarda onlar xəlvət guşə axtarıb tapanacan dinib-danışmadan 
bir-birindən aralı gedən küsüb barışmaq istəyənlər kim 
yeriyirdilər. Gülşanə Ceyhunun ona aldığı bayram hədiyyələrini 
rədd edirdi:  
“Bundan varımdır. Adam… bir şey almaq istəyəndə onun 
özündən soruşar. Hər halda, zövqümüz ayrıdır. Sən kişiyə lazım 
olan şeyləri məndən yaxşı tanıdığın kimi mən də qadın tualetinə 
gərək ətriyyat növlərini səndən pis bilmirəm”. Ceyhunla 
Gülşanə akademiyanın eyni kafedrasında aspirant idilər. Ceyhun 
ondan beş yaş böyük idi. İnstitutu Gülşanədən beş il qabaq 
bitirmişdi. Aspiranturaya da istehsalatdan gəlmişdi. İki nəfər 
üçün olan yerə beş adam ərizə vermiş, imtahana buraxılmışdı. 
Müsabiqədən yalnız Ceyhunla Gülşanə keçmişdi. Bir ayın qaş-
 23 
göz söhbətindən sonra gəzməyə çıxmış, Ceyhun Gülşanəyə 
evlənmək istədiyini demişdi. Gülşanə isə ona rədd cavabı 
verməmiş, Ceyhunu evlərinə aparıb onu öz ata-anasına 
tanıtmışdı. Onlar bir-birinə ilk dəfə bağlanan zaman Ceyhunun 
ailə vəziyyəti haqda söhbət getməmişdi. Daha doğrusu bu 
mövzu heç yada düşməmişdi. Ceyhunun geyim-kecimi, şax 
qaməti, kölgəsiz, qüssəsiz baxışları, iniltisiz səsi Gülşanəyə də, 
Gülşanənin ata-anasına da ehtiyac, səfalət məngənəsində sıxılıb 
əzilməyən bir bəxtiyar kimi tanıtmışdı. Bəs Gülşanəni üşüdən 
duyğu nə idi? Bir dəfə onlar “Dağüstü” bağa getmişdilər. Payız 
fəslinin ortaları idi. Bağ hələ də bahar libasında, bahar 
rahiyəsində idi.  
Havalar soyuqlaşmağa başladığından gəzməyə çıxanların 
sayı azalmışdı. Bağda əylənmək adama yay gəzintiləri ləzzətini 
vermirdi. Hər tərəfdən ucalan musiqi, gülüş səsləri kəsilmişdi. 
Elə bil yayda insana kölgəli-sərin, daldalı-etibarlı görünən 
ağaclar donmağa, yan-yörəsinə soyuq saçıb gəzməyə gələnləri 
özündən uzaqlaşdırmağa başlamışdı. Xiyabanlara solğun işıq 
yayan elektrik lampaları da soyuqdan üşüyən ac insanın gözləri 
kimi öz şöləsini, əvvəlki gur ziyasını azaltmışdı. Bağın fəsildən 
küsən bu vaxtında Gülşanə ilə Ceyhun baş-başa söykəyib 
skamyada oturmuşdular. Gülşanə əllərinin ikisini də Ceyhunun 
sol çiyninə qoymuşdu. Ceyhunun qolları isə onun belinə 
dolanmışdı. Bu anlarda ikisi də xoşbəxt idi. Bir az bundan 
qabaqkı xoş danışıqların nəşəsi onları hələ də tərk etməmişdi. 
Göz-gözə baxıb gülümsünürdülər. Birdən Gülşanə əllərini 
götürüb dikəldi, səksənmiş halda dala çəkildi. - Sənə nə oldu? 
Gülşanənin dili söz tutmadı. “Ceyhun nə üçün ata-ansı ilə məni 
görüşdürmək barədə bir söz demir? Bəlkə onların xoşuna 
gəlməyəcəm. Gəlindən narazı qaynana ilə dolanmaq çətin 
olmazmı? Mənim ağlıma bax?! Başıma sonradan bəla gətirncə 
məni gələcəkdə hansı bədbəxtliyin gözlədiyini indidən bilməyim 
yaxşıdır. Atası ilə anasının mən barədə fikirləri müxtəlif olsa 
Ceyhunu abırdan, məni də ismətdən salacaqlar. Ceyhun onları 
 24 
atar, yoxsa məni? Ağıllı övlad ata-anasını atmaz! Vəziyyət o cür 
olsa Ceyhun əlbəttə mənlə vidalaşmalıdır. Bəs sonra? Sonra mən 
kimə gərək olaram? Mənə nə olub ki?!” Ceyhun bir də soruşdu:  
- Niyə səksəndin? Gülşanənin ürəyi sıxılır, hərdən 
gözlərinə il qaranlığı çökürdü. Düşüncələri qasırğalı dənizdəki 
dalğalar kimi bir-birilə döyüşürdü. O yenə də mülayim, 
mehriban səslə dillənməyə çalışdı. 
- Ceyhun… Ceyhun onun səsindəki titrəyişdən heyrətə 
gəldi, ətrafa boylandı.  
- Nədən qorxdun?  
- Gələcəyimizdən. Ceyhun onun əllərindən tutub güldü. 
Adam yalnız uşaq qorxaqlığına belə bir istehza edər.  
- Gələcəyin nəyindən?  
- Mənfurlğundan.  
- Kimin şəxsində?  
- Taleyimizin.  
- Mənim, ya sənin? 
- Təəssüflənsən sənin də. Ceyhun fikirləşdi ki, Gülşanə 
məhəbbətin uğursuzluğunu, bir yerdə ömür sürə 
bilməyəcəklərini düşünüb dəhşətə gəlmişdir. Onu, bu gün şirin 
olan duyğuların sabah acı xatirələrə çevrilməsi ümidsizliyi 
sarsıtmışdır. Odur ki,ona ürək verib Gülşanənin çiyinlərini 
nəvazişlə oxşamağa başladı. - Məni mövsümi adam hesab etmə, 
çiçəyim. Biz ölənə kimi bir-birimizdən ayrılmayacağıq. Bu sözü 
hamı deyir. Amma mənimki hər andın tayı deyil, inanırsanmı? 
İnan, gülüm! Gülşanənin çiyinləri qalxıb düşdü. O sanki 
qanadlanıb uçacaqdı. “İnanıram. Ancaq… məktub yaz, ata-anan 
bura gəlsin. Sizin el adətini bilmirəm. Bəlkə məni ora aparmaq 
lazımdır? Onlar məni, mən də onları görməliyəm. Gəlinin 
şəppədən-xeyir qapıdan girməsi ata-anaya yaxşı təsir bağışlamır. 
Bir-birimizi gəlin-qaynana, gəlin-qaynata olmamışdan görüb 
tanısaq yaxşıdır. Bəlkə onlar məndə elə bir eyib tapacaqlar ki, 
sən onu görüb duya bilməmisən”. Lakin o, düşündüklərini 
ürəyindən dilinə gətirə bilmədi. Fikrinin dolaşığını, xəyalının 
 25 
düyününü sadə suallar verib Ceyhundan alacağı cavablarla 
açmağı xeyirli sandı. - Ceyhun, atan varmı? - Atam çoxdan ölüb. 
- Anan sağdır eləmi? Ceyhun bu sualdan sonra özünə bir 
istinadgah axtarırmış kimi başını döndərib skamyanın 
söykəncəyinə baxdı. Və kürəyini yavaş-yavaş dala yıxdı. Qaşları 
çatılmış, gözləri qıyılmış halda bir neçə an fikriləşdi. Gülşanə 
elə başa düşdü ki, Ceyhunun anası bu yaxın günlərdə ölmüşdür, 
belə bir sualla da onu çox nahaq yerə kədərləndirmişdir. 
Gülşanə üzr istəyib təsəlli verməyə hazırlaşanda Ceyhun 
köksünü ötürdü. O Gülşanənin ilk dəfə eşitdiyi, tale 
zərbələrindən ağrıyan bir ürəyin iniltisi qarışmış səslə dilləndi:  
- Anam sağdır, ancaq… Gülşanə maraqlandı. Bədənini 
qabağa əyib başını irəli uzatdı: 
- Sonra…  
- Bu haqda məndən heç nə soruşma!  
- Ceyhunun səsi iniltidən təmizlənmişdi. İndi o səsdə 
ürəkdə gizlənmiş bir nifrətin varlığı duyulurdu. Doğrudanmı o, 
anasına nifrət bəsləyirdi? Nə üçün? Oğulun buna haqqı varmı? 
Ana böyüklüyü qarşısında oğul kimdir ki?! Ana övladın pis 
gününü istəməz! Bəs o necə anadır ki, adı çəkilən zaman övladın 
əhvalı pozuldu? Anadan övlada düşmən olmaz! Gülşanə 
yerindən qımzanmadan, kirpik çalmadan bütün bunları 
düşünürdü. Sanki kiçik bir ehtiyatsızlığı, lüzumsuz bir hərəkəti 
dənizin dibindən qarmaqla çəkib çıxarmağa çalışdığı sərvətin 
cansız kəndirini qıracaq, onu bütün zənginliklərdən məhrum 
edəcəkdi. Bəlkə oğul pisdir, övlad nankordur? Gülşanə 
Ceyhunun şəxsiyyətinə belə bir nanəcibliyi yaraşdırmadı. Aydın 
zəkalı, ağıllı mühakiməli, sir-sifətcə qəşəng oğlanı yaramaz 
adlandırmaq əsassız bir ittiham olardı. “Oğlunun nifrətini 
qazanan ana gəlninə, yad qızına qarşı hansı münasibətdə olar? 
Öz ürəyilə dolanmayan ananın mən hansı həyatverici qüvvəsi 
ola bilərəm?!” Anasının, bütün kəndin xəyalı gözləri önündən 
keçən Ceyhun lay-lay olub ayrılaraq qulaqlarının üstünə tökülən 
qara yumşaq saçlarını hər iki əlilə başının ortasına yığdı. Velyur 
 26 
şlyapasını skamyanın üstündən götürüb başına qoydu. Ayağa 
qalxaraq bir papiros yandırdı. Əllərini boz qabardin paltosunun 
cibinə soxub anası bu gün ölmüş oğul məyusluğu ilə pıçıldadı:  
- Gedək. *** Axşam idi. Onlar yenə də həmin bağda, 
həmin skamyada oturmuşdular. Ceyhunun dünən axşam pozulan 
ruhi müvazinəti bərpa olunmuşdu. O şən idi. Lətifələr danışıb 
süst, sərməst olan Gülşanəni güldürməyə çalışırdı. Gülşanənin 
isə kefi açılmırdı. O dünənə qədərki əhval-ruhiyyədə deyildi. 
Elə bil vaxtsız gələn qış bahar üzərində qələbə çalmışdı.  
- Danışmaqdan lətifə də qalmadı. Səni necə güldürüm?  
- Ceyhun onu qucaqlamaq istədi. Gülşanə onun yanlara 
açılmış qollarından tutdu. - Mən onsuz da aydın ifadəyəm. 
Müəmmadan sonra mötərizə içinə alınıb aydınlaşdırılan cümlə 
olmaq istəmirəm. Ceyhun Gülşanənin könül şaxtasından donan 
əllərinin birini cibinə, digərini isə onun dizinin üstünə qoydu.  
- Müəmma mənəm?  
- Əlbəttə! - Elə.  
- Ihı. Ceyhun o birisi əlini də cibində gizlətdi. Kürəklərini 
söykəncəyə yapışdırıb öz-özünü danlayırmış kimi yüngül 
təəssüf hisssitlə: - Qara qızın dərdi varmış - dedi. 
- Bayaqdan bəri təlxəklik eləməyim özümə qaldı. Gülşanə 
həqiqəti söylərkən təhqir olunmuş adam inadkarlığı ilə 
mübahisəyə girişdi.  
- Sən dünən anan barədə sorğu-sual eləməyimə niyə icazə 
vermədin? Mən özgəyəm? Mən öz anamı sənə tanıtmaqda, onun 
xasiyyətini danışmaqda səhv etmişəm?  
- Qanın elə buna görə qaralmışdı? - Ceyhun gülümsədi. 
Gülşanənin əlinin birini götürüb öz dizləri üzərində saxlayaraq 
sığalladı. Bir anlıq ömrü olan təbəssüm onun üzündən 
nəzərlərinin dikildiyi uzaqlara uçdu. Gözlərindəki parıltı yanıb 
qurtarmaq üzrə olan şam kimi yavaş-yavaş söndü.  
- Sən bəxtiyar adamsan, gülüm. Sənin ananın dünyagörüşü 
böyükdür, təsəvvür dairəsi genişdir. O ağıl-Kamal dəryasından 
bir dəniz götürmüş adamdır. Mənimki isə… Gülşanə əvvəlcə elə 
 27 
təsəvvür etdi ki, anası ona zülm etmişdir. Ceyhunu atıb ərə 
getmiş, oğlunu özgə qapılarda qoymuşdur. Bir dəfə də olsun onu 
görməyə gəlməmiş, bir dəst paltar tikib onun əyninə 
geyindirməmişdir. Ceyhun onun-bunun köhnəsini geyinib 
böyümüş, rəhmli adamların verdikləri sədəqələrlə yaşamışdır. O 
uşaq vaxtı ağlayıb anasının yanına gedəndə atalığı tərəfindən 
döyülüb, söylüb qovulmuşdur. Ana mehri-ülfətinə həsrət qalan 
tifil! Canı ağrıyanda, xəstəliyin şiddətindən huşunu itirəndə belə 
ana sözü dilindən düşməyən körpə! Səni yadlar da, öz anan da 
döyüb incidəndə yenə də köməyə onu - ananı çağıran uşaq! 
Sənin nəsibin nə üçün anasız bir həyat olsun?! Gülşanə 
hönkürüb ağladı. Başını Ceyhunun çiyninə qoyub hıçqırmağa 
davam etdi. - Bəli, mənim həyatım doğrudan da kədərlidir - 
deyə Ceyhun qüssələndi. - Anam köhnə fikirli adamdır. O 
istəyirdi ki, mən daş kimi yerimdə qalam. Mən inkişaf etməli, 
irəli getməliyəm. Kənddə nə var! Mənim işıqlı gələcəyim 
şəhərdədir. Kolxozçudan seçilməyən kənd müəllimi olub 
qalmaqla səadətimi tapa bilməzdim adam yalnız şəhərdə 
yüksəlir. Şəhər imkanlar beşiyidir. Şəhər mədəniyyət 
çeşməsidir. Anamın arzusuna görə mən kənddə ömrümü puç 
etməli idim. Belə də analar var. Övladını işıqlı yoldan 
qaytarmağa çalışan ana ilə necə razılaşasan? Gülşanə başını 
qaldırdı. Onun ağ yanaqlarında donub qalmış bir cüt göz yaşları 
parıldayırdı. Ceyhuna dikilən heyrətli gözlərindən onun özünü 
aldadan səhv anlayışına lənətlər oxunurdu. Ceyhun isə 
dinləyicisini ələ alan mühazirəçi qüruru ilə rəvan danışığına ara 
verməyərək anasını və kəndi ittiham etməkdən utanmırdı. - 
Tənəffüs zamanı məktəbin həyətinə oynamağa çıxan uşaqlara 
baxıb elə fərz edirsən ki, bütün dünyanın dilənçilərini bura 
yığıblar. Onların arasında bir-iki nəfər sağlam uşağa təsadüf 
edirsən. Məlum həqiqətdir ki, onlar da kolxoz sədrinin, 
hesabdarın bir sözlə bal tutub barmaq yalayanınkıdır. Hara 
baxırsan eyni cansıxıcı mənzərəni görürsən. Ruh ölür, zövq 
korlanır, adamı ilhama gətirən yaxşı bir şeyə rast gəlmirsən. 
 28 
Anam mənim bütün arzularımı bu cür səfalət ocağında məhv 
etməyə çalışırdı. Gülşanə onun sözünü kəsməsəydi Ceyhun çox 
danışardı. Adamda kəndə qarşı ikrah və kədər hissləri oyadan 
bəzəkli cümlələrini söyləməkdən çəkinməzdi. O kənd həyatı 
haqqında Gülşanənin aydın təsəvvürə malik olduğunu, dəfələrlə 
kəndlərdə yaşayan qohumlarıgilə gedib aylarla orada qaldığını 
bilsəydi çərənçilik eləməzdi. Ceyhunun kənd həyatını təhrif 
edən ifadələri Gülşanəni inandıra bilərdimi?! O kəndlərdə, əlvan 
meyvələrlə bəzənmiş bağları, tarla düşərgələrindəki şənlikləri, 
məhsul yığımı zamanı düzlərdəki vurhavuru, qoyma-harayı, 
qızların fədakarlığını, kişilərin qoçaqlığını, mühakimələri ilə 
çoxlarını borclu çıxaran kənd ziyalılarını azmı görmüşdü?! O 
neçə dəfə paltar geyinməkdə də, saçlarını düzəltməkdə də kənd 
qızlarını təqlid etməyə çalışmışdı?! Kim özünü pis adamlara 
oxşatmaq fikrinə düşər?! İşləyən ac qalarmı?! Qoçaq adam pis 
dolanarmı?! İnNsanın çalışqanlığı səfalətə qəbir qazan bir 
qəhrəmanlıq deyilmi?!  
- Ceyhun anan hardadır?  
- Kənddə.  
- Onu bilirəm. Öz ata evinizdə?  
- Aha. Necə bəyəm?  
- Heç elə-belə soruşdum. Ananla münasibətiniz nə 
vəziyyətdədir?  
- Pis. Gülşanə dəhşət içində bir az da yana çəkildi. Bayaq 
axıtdığı göz yaşlarına heyfi gəldi. 
- Bunu dilin deyər… Ceyhun səsinə dəm verdi.  
- Ürəyim deyir! Gələndə onunla çox bərk savaşdım. Yəni 
həmişəkindən bir xeyli ağır-artıq çənəbazarımız oldu. Yaxşı ki, 
ondan yaxamı tez qurtardım. Baş-beynimi “belə otur, belə 
durları ilə, belə get, belə gəllərilə, belə danış, belə güllərilə” 
dəng eləmişdi. Altı aydır əlaqəni tamam kəsmişəm. Nə məktub 
yazır, nə də yanına gedirəm. Getməyəcəyəm də! Oğlunun 
boğazına yekətuman qızların birini bağlamağa cəhd edən 
kütbeyin məhdud ana mənə lazım deyil! 
 29 
- Doğru sözündür?  
- Sənə yalan danışmışam heç?  
- Demək ananı sevmirsən.  
- Adam ananı sevər, dərd-fəqanı yox! “Dərd-fəqan!” Anaya 
qoyulan yeni bir ad! Gülşanənin ürəyi sıxıldı. - Ceyhun yarımca 
saat altı aylıq kür uşağı saxlamış olsaydın onda bilərdin ki, ana 
nədir. Ceyhun şit-şit gülərək:  
- Borcudur - dedi.  
- Səfanı sürəndə yaxşıdır, cəfanı çəkədə pis?! Gülşanə 
yerindən elə cəld qalxdı ki, elə bil ayaqlarının yanında gürzə 
görmüşdü.  
- Hara? 
- Ceyhun əlini uzadıb onun ətəkləmək istədi. Lakin əli boşa 
çıxdı.  
- Zarafatı burax! Gülşanə dayanıb çəp-çəp Ceyhuna baxdı.  
- Biz bir də görüşməyəcəyik! Ceyhun ağır-ağır qalxdı. O 
Gülşanənin ondan üz döndərəcəyini ağlına gətirmirdi.  
- Niyə? - Anasını sevməyən oğlanın eşqinə inanmaq olmaz! 
Gülşanə iti addımlarla Ceyhundan uzaqlaşdı. Ceyhun isə odu 
sönmüş papiros kötüyünü ağzının bu küncündən o küncünə 
hərləyərək çeynəyə-çeynəyə qaldı. Sanki onu Gülşanəyə pis 
tanıdan dişləri arasında əzişdirirdi.  
 
 
RƏSMİ QAYĞI  
 
Qapı astaca döyülüb açıldı. Cəsarətsiz addımlarla içəri 
girən Rahib, aynanın qabağındakı qırmızı məxmər örtüklü yazı 
stolunun arxasında oturmuş hakimdən icazə istədi. Hakim Ənvər 
Muxtarov yenicə açdığı qovluqdan götürüb ona: - Buyurun. - 
dedi. Qapıdan içəri soxulan hava axını Rahibin əlindəki iki 
qatlanmış kağızı alıb hakimin sağ böyründəki zibil səbətinə sarı 
apardı. Rahibin bədəni kağızın dalınca əyilsə də ayaqları yerdən 
aralanmadı. Sanki onu bircə anda döşəməyə mıxlamışdılar. 
 30 
Muxtarov əyilib kağızı yerdən götürdü və onu sahibinin əlinə 
uzadanda ilk baxışda müşahidə edə bilmədiyi Rahibin isti yay 
günündə ağ köynəyin üstündən qara yun pecək geyinməsinə 
baxmayaraq tir-tir əsməsini görüb təəccübləndi. Əvvəlcə ona elə 
gəldi ki, başının seyrək, sarı yumşaq tüklərini külək qarışdırıb 
dolaşdırmış kimi görünən bu ucaboy, arıq, ağbəniz oğlan isitmə 
xəstəliyinə tutulmuşdur. Ona görə də gözlərinin ağı saralmış, 
dodaqları göyərmiş, üzündə qan qalmamışdı. “Yəqin 
həkimlərdən şikayətə gəlib. Bu xəstəliyin ki, kökü çoxdan 
kəsilib”. Muxtarov qalxıb qapını örtdü və qolunu Rahibin 
qoluna keçirib onu öz stoluna bitişdirilmiş kiçik mizin arxasında 
oturtdu. - Haçandan xəstələnmisiniz? Rahib udqundu. Onun 
dərini deşib çıxmaq istəyən ulqumu çənəsinin altına qalxıb öz 
yerinə qayıtdı. - Harda müalicə olunursunuz? Rahib qalxmaq 
istədi. Muxtarov çiynindən basıb onu qalxmağa qoymadı. - Eybi 
yoxdur, oturduğunuz yerdə danışın. Rahib dirsəklərini mizin 
üstünə qoyub hər iki ovcunu gicgahlarına yapışdırdı. Sanki 
ağrının şiddətindən partlayıb dağılmaq üzrə olan başına 
əllərindən qurşaq çəkdi. - Neçə gündür xəstələnmisiniz? Rahib 
sağ əlini gicgahından götürdü. Hakimin əli içində lülələnmiş 
kağızı alıb açdı və onu Muxtarovun qarşısına qoydu. Muxtarov 
ərizəni götürüb öz yerinə keçdikdən sonra da bu qəribə 
şikayətçidən gözlərini çəkmədi. Rahibin saçları arasında 
gizlənən yarımçıq solğun barmaqlarının, sivri çənəsinin 
titrəməsi, boyun damarlarının atması, hökm eləyib dərini 
dağıtmaq istəməsi hakimin təşvişini artırdı. O stolüstü telefonun 
qulğanı qaldırıb nömrələri yığdı.  
- Adınız, familyanız nədir? Rahib üzünə qəfildən üzünə 
soyuq su çırpılan qızdırmalı xəstə kimi səksəndi. - Mənim? - 
Bəli, sizin. Rahib qalxdı. Onun üzünün əzələləri gərildi. Qara 
muncuq kimi xırdaca gözləri heyrətdən böyüyüb həlqələndi. - 
Nəyinizə lazımdır? - Təcili-yardım çağırıram. Sizə hələlik 
həkim yardımı lazımdır. Şikayətinizə sonra baxarıq. Rahib 
əllərini hakimin üzünə sarı uzatdı. Az qaldı qulaqlığı qamarlayıb 
 31 
onun əlindən alsın. Lakin harada olduğunu yadına salıb əllərini 
tez yanına saldı.  
- Yox, yox, lazım deyil, mən xəstələnməmişəm. O, kağızı 
barmaqlarının ucu ilə bir daha hakimə doğru itələdi. Bunu 
oxuyun, bunu! Muxtarov qulaqlığı yerinə qoydu. Simasında 
ağtır xəstəliyin, səsində sağlam qəzəbin əlamətlərini görüb 
duyduğu Rahibi heyrətlə süzərək ərizəni oxumağa başladı: 
Rayon xalq hakiminə. A (kənd) rayonun V. Qəsəbə sakini 
Zeynəb Alı qızı tərfindən  
 
 
NANKOR ÖVLAD  
 
 Bu hansı Zeynəb Alı qızıdır? Məncə V. qəsəbəsində gərək 
ondan başqa Zeynəb adlı adam olmasın. O ki…Bu nə zaman 
yazılmış ərizədir? Muxtarov ərinzənin mətləblə dolu yerini 
oxumamış tarixinə baxdı “27.V.61”. Ərizə bu gün yazılmışdı. 
Həm də şəhərdən yüz kilometrlərlə uzaq olan bir dağ rayonu 
qəsəbəsindən. Halbuki, Muxatrov üç il orada işləmiş, qəsəbə 
camaatınını çoxunu tanımış, bəzilərinin sevincindən, kədərindən 
xəbərdar olmuşdu. Bir günə oradan şəhərə ərizə çatdırmaq 
qeyri-mümkün idi. “Əhliman Alı qızı”. Bu ad rayon 
qulluqçularının hamısından çox ona tanışdır. Yaşı cavan, özü 
qoca o balaca cüssəli arıq süpürgəçi Muxtarovun xəyalında 
canlandı. Budur cavan hakim institutu bitirəndən sonra iki 
gündür ki, işləyir. Nimdaş qara kəlağayının altından ağ saçları 
partlaşıb çıxmış, məyus baxışlı, yorğun üzlü Zeynəb ona çay 
gətirir. Onun qolları o qədər gücsüz, dizləri o qədər taqətsiz 
görünür ki, elə bil bir stəkan çay öz böyük ağırlığı ilə onun irəli 
dartıb arxasınca sürüyür. Muxtarov onun üzü üstə 
yıxılacağından qorxub cəld qalxır, Zeynəbin əlindən stəkanı alıb 
stolun üstünə qoyur, arıq çiyinlərindən tutub onu ehtiyatla 
divanda əyləşdirir. Özü də onunla yanaşı oturur. Muxtarov heç 
kimdən çay istəməmişdi. İçməyə də işatahı yox idi. 
 32 
Süpürgəçinin qərib üçün özü düşünüb, özü eləmək istədiyi bu 
hörmət Muxtarovun başını sinəsinə endirir. Onun nəzərləri 
döşəməyə zillənəndə Zeynəbin dabanıbasıq dəri məstinin deşilib 
dağılmış burnundan görünən barmaqları, köhnələrdən kəsilib 
tikilmiş ayaqlığı qara, boğazlığı ağ dəlmə-deşik corabları, 
ətəkləri didilmiş qara tumanı, hansı parçadan olduğu bilinməyən 
yamaqlı koftası iynə kimi Muxtarovun gözlərinə sancılır. Onu 
qəhər titrədir. O göz yaşlarını zorla saxlayıb Zeynəbin qoluna 
girir. - Xala dur sizə gedək. Onlar həyətə çıxırlar. Bir mərtəbəli 
ağ binadan küçəyə uzanan qırmızı kərpic döşənmiş cığırla, 
cavan şam, söyüd, çinar ağaclarının arası ilə asta-asta 
irəliləyirlər. Hava tutqun, göy qaşqabaqlıdır. Seyrək yağış 
damcıları yarpaqları pıçıldadır. Qəfildən külək qalxır, Zeynəbin 
kəlağayısını başınlan alıb saçlarını sovuran söyüdün alçaq 
budağının üstünə salır. Muxtarov Zeynəbi buraxıb kəlağayının 
dalınca getməyə ehtiyat edir. Ona elə gilrdi ki, süpürgəçidən əl 
götürsə külək onu çırpıb sümüklərini sındıracaqdır. Hakimin 
vurnuxduğunu görən müstəntiq tez eşiyə atılır, kəlağayını gətirib 
Zeynəbin başına örtür. Hakim ona həkim çağırmağı tapşırır. 
Muxtarovla Zeynəb binanın arxasından keçən küy-kələkli dağ 
çayının ensiz taxta körpüsündən adlayıb eyvansız alçaq daş evin 
qapısı ağzında dayanırlar. Zeynəb koftasının düymə ilgəyindən 
asdığı paslı haçarı titrək əllərilə qıfıla keçirir, sağa-sola burur, 
qapını itələyir, Zeynəbi öz yarıqaranlıq evinə gətirir. O içəri göz 
gəzdirir. Ağac çarpayını, qoca adamın laxlamış dişləri kimi hər 
qılçası bir yana əyilən, üstünə qalayı getdiyindən köz kimi 
qızarmış mis sini, parç, saxsı kasa qoyulmuş stolu zorla görür. 
Yanları içinə yoğrulmuş kiməsə yas saxlayan boynuburuq sarı 
samovar buxarının içinə qoyulmuşdur. Çarpayının üstündəki 
yorğan-döşəyin üzü cırılmışdır. Pəncərənin alt gözlərinə cındır, 
üstəkilərə xəmirlə qalın kağız yapışdırılmışdır. Muxtarov sanki 
uzun müddətli həbs cəzası çəkdikdən sonra gəlib öz doğma 
anasını bu gündə görmüşdü. Cansıxıcı otaqda hər şey necə də 
 33 
yekrəng, yeknəsəkdir. Burada yalnız çarpayıya uzanmış 
Zeynəbin göz yaşları aydın və parlaq görünür.  
- Xala, oğuldan, qızdan kimin var? Muxtarov, həkim 
gələnəcən Zeynəbin ağzını sözə tutur ki, o bu halda sa da 
kədərlənməsin. Lakin əksinə olur. Uyumuş dəniz təlatümə gəlir. 
O elə köks ötürüb, elə ah çəkir ki, onun iniltisi, naləsi od olub 
Muxtarovu yandırır.  
- Eh, ay oğul, məni danışdırmasan yaxşıdır.  
- Sənə nə qızın baxır, nə də oğlun? Zeynəb yanı üstə 
çevrilib əllərini başının altında cütləyir.  
- Qızım yoxdur, bircə oğlum, Rahibim var. O da şəhərdə 
yaşayır. Yeddi ildir üzünü görmürəm. Eşitdiyimə görə məktəbin 
birinci kursunda ikən evlənib. Arvadı varlı-hallı nəsildən olsa da 
yiyəsini yıxmış atdır. Neynək, təki xoşbəxt olsunlar. Amma o… 
Zeynəbin sözünün dalı gəlmir, hıçqırıqlar, hönkürtülər onu 
boğur, o arxası üstə çevrilir, kükrəyən qəhər onun taxta sinəsini 
endirib qaldırır. - Ağlama xala - deyə Muxtarov əlini onun 
başının altına salır, digər əlilə Zeynəbin göz yaşlarını öz 
dəsmalına hopdurur. - Mən sənə oğlundan da artıq olacam.  
- Sonsuz olsaydım ay oğul, dilənib-dolanardım, oğul 
yarasından ağrımazdım. Əl boyda kağızsa da yazmır. Mən onun 
puluna muştaq deyiləm. Mənə onun o quru qaraltısı bəs idi. 
Muxtarovun bir gözü qapıdadır. O həkimin gəlməsini 
səbirsizliklə gözləyir. Fikri mağazaya gedib Zeynəbin yorğan-
döşəyinə üz, yeməyinə meyvə, içməyinə qənd, çay almaq, usta 
tapıb pəncərəyə şüşə saldırmaqdır. Lakin Zeynəbin nəfəsi gedir, 
bir də qayıtmır. Onun gözləri dirənir, bədəni qatıb ağaca dönür. 
Muxtarovun xəyalından silinməyən bu acı xatirə onu az qala 
indi də ağladacaqdı. - Ərizəni kim yazıb? Rahib də bayaqdan 
bəri alnını əlləri üzərinə qoyub fikri-fikrə calayır, düşüncəni-
düşüncəyə yamayır, quş olub kəndə uçmaq istəyir - pulu yoxdur 
qanadsızdır, ilan olub sürünmək, arvadını çalmaq istəyir - dişi 
çıxarılıb zəhərsizdir. O gah özünün acizliyinə inanmayıb ömrü 
arvadı ilə görüşənəcən olan qeyrətlə silahlanır, ona tabe olmur, 
 34 
onunla razılaşmır, anasına görə arvadından ayrılıb uşaqlarını 
atır, gah da Təyyarənin qəzəbli, yüz hiddət oxu atılan meydan 
oxuyucu gözlərini görür, səsini eşidir, həqirləşirdi. Rahib orta 
ixtisas məktəbinin birinci kursunda oxuyurdu. İki ay idi 
yataqxanada yaşayırdı. Onun yaşadığı aynaları gündoğana baxan 
otaqla üzbəüz, küçənin o tayında bir ev vardı. Hər axşam çağı 
aradan balkona qara qribdişin donlu, sarıyanız, çənəsi xallı, 
uzunsaç bir qız çıxır, stulda oturub məhəccərə söykənərək kitab 
oxuyurdu. Rahib də pəncərəni açıb saatlarla ona baxır, yalandan 
öskürür, asqırır, qızın diqqətini özünə cəlb etməyə çalışırdı. Arif 
qız da onu başa düşüb kitabla üzünü örtərək gülümsünürdü. 
Günlərlə davam edən bu qaş-göz söhbətindən sonra Təyyarə bir 
axşam geyinib küçəyə çıxdı. O qabağa düşdü, Rahib isə dala. 
“”Nizami bağında Təyyarə gediş-gəliş az olan xiyabana buruldu. 
Skamyada oturdu. Yol boyu o başını döndərib bircə dəfə 
Rahibə, kölgəsinə baxmamışdı. Rahibə elə gəldi ki, qızın başqa 
gözaltısı var, vədələşiblər, oğlan bu saat ağacların arasından 
çıxacaq, gəlib qızın yanında oturacaqdır. Ona görə də qıza 
yaxınlaşmağa cürət etmədi. Qorxa-qorxa qızın yanından 
keçəndə Təyyarə hırıldadı. Rahibə də bu lazım idi. O dili tutar-
tumaz qıza:  
“Axşamınız xeyir” - dedi. Təyyarə qəhqəhə çəkdi. Rahib 
cəsarətləndi. Udquna-udquna yanını skamyaya qoydu. - Nə 
yaman çox udqunursunuz? Deyəsən qorxaqsınız.  
- Təyyarə başını oynadıb qızıl gilənarvari sırğalarını 
yırğaladı, dodaqlarını açıb qızıl dişlərini parıldatdı.  
- Kişi ki, qorxaq oldu heç bir şey. Rahib gicirişmiş kimi 
çiyinlərini tərpətdi, əllərini ovuşdurdu, cəsarətini toplayıb 
xırıldadı.  
- Təcrübəsizlikdəndir. Onlar gecə saat birdə evə döndülər. 
Bağa dal-qabaq gedən aşiqlər evə bir-birinin nəfəsini uda-uda 
qayıtdılar. Təyyarənin anası ertəsi günün axşamı Rahibi qonaq 
çağırdı. Onun adına xörək, meyvə, çay süfrələri açdılar. O gecə 
onu qonaq otağında ən yaxşı çarpayıda yatırtdılar. Dünən od 
 35 
düşmüş pambıq bu gün küləklə alovlandı: Ertəsi gün Rahibə min 
beş yüz manatlıq kostyum, bahalı ayaqqabı, köynək, şlyapa 
geyindirildi. Nahardan sonra kəbin kəsdirməyə getdilər. Rahibin 
görkəmi büsbütün dəyişdi. Dünənki adamı bu gün tanımaq 
olmadı. Təyyarə onun yataqxanadan gətirdiyi cehizini - canı 
getmiş parusin şalvarını, göy dioqonal köynəyini döşəmə əskisi 
elədi. Məktəbi bitirənəcən Rahibin həddi nəydi anası haqda 
Təyyarəyə bir söz deyəydi. Doğrudur o özünü yetim kim təqdim 
etməmiş, anasının ondan asılı olmadığını söyləmişdi. Özünü 
saxladıqları, bəy balası kimi geyindirib görmədiyi günə 
çıxartıqları təqdirdə o hansı üzlə anasının vəziyyəti barədə 
söhbət aça bilərdi?! Təhsili başa vurub əli sənətilə, cibi öz pulu 
ilə sevinəndən sonra da o şüursuz surətdə ancaq sevinclə girdiyi 
qoz qabığından kədərlə çıxa bilmədi. Təyyarənin yaxşılığı, 
hörməti müqabilində öz qazancının üstündə ağalıq eləmək 
fikrindən utandı. Ərinin fikrini anlayan Təyyarə ondan fənd 
tərpəndi. İşlədikcə burnunun qalxmasından, dilinin uzanıb 
irəlini-gerini düşünmədən havalanmağa meyl etməsindən qorxan 
Təyyarə Rahibin cilovunu vaxtında yığdı. Təyyarə ona imkan 
vermədi ki, o anasına azdan-az, çoxdan-çox kömək eləsin. 
İşləyən Rahib də olsa onun əlinə on manatdan artıq pul gəlmirdi. 
Deyirdi ki, kişi cibində çox pul gəzdirməməlidir. Birdən dost-
tanışı rast gələr, üzə salıb restorana aparar, cibini boşaldıb yola 
salarlar, ailəsi də “Allahdan buyruq, ağzıma quyruq” deyib 
ağzını göyə açar. Ayın başı yaxınlaşanda Təyyarə Rahibə 
etibarnamə yazdırır, pul paylanan vədəni telefonla öyrənir, 
ərinin zəhmət haqqını kassadan özü alır, sağa-sola səpirdi. 
Rahibə isə tramvay və papiros pulundan başqa artıq bircə manat 
da vermirdi. Hətta ərinin cibinə girən qəpik-quruşun da dalınca 
gözləri qalırdı. - Niyə həmişə tramvayla gedib-gəlirsən? 
Qocalmamısan ki,dizinin taqəti olmaya. Hər ay tramvaya gör nə 
qədər pul xərcləyirsən?! Uşaqlar yağı su yerinə işlədirlər. Sənə 
nə var, səhər gedib axşam gəlirsən. Uşaqların əlində qalan 
mənim yaxamdır. Hər şeyi məndən istəyirlər. Bircə gün evdə qal 
 36 
gör nələr eşidirsən?! Özümü də ki, unutmuşam. İki cüt bir tək 
donun içində qalmışam. Nə gün gördüm ata-anamın qanadı 
altında gördüm. İndi onlardan pul istəyə bilərəmmi? Bilmərəm! 
Çünki ərim var. Kül mənim başıma! Gör kim idim, axırım nə 
oldu. Xalq gündə birini geyinib sallanır. Mən yazıq günü qara 
isə daşı-daşa, başı-daşa vurur, barmaqla tel burur, nəfəslə paltar 
quruduram, adım yenə pisdir. Çatdırmaq olmur deyəndə elə 
bilirsən qazancını aparıb atamın cibinə doldururam. Əsə-əsə 
otuz manatxərcləyəndə bir ətsiz, dadsız acından ölməmək üçün 
yeyilən supdan başqa ayrı xörək bişirmək olmur. O hesabla bir 
ayda gör nə qədər pul lazımdır. Hələ ev kirayəsizdir, işıq, qaz, 
su pulunu atam verir. Onca gün evin arvadlığını eləsən onda sən 
kotan bilərsən ki, mən qayış nə çəkirəmmiş. Təyyarə “ehtiyac” 
ucundan Rahibə papirosu da tərgitməli oldu. - Papiros sənin 
harana yaraşır?! O adam papiros çəkər ki, içini piy, ürəyini yağ 
almış olsun. Sürmə çox olanda həm qaşa, həm də gözəçəkərlər. 
Amma bizim sağ yanımızı soyuq aparır, sol yanımızı gün. Nə 
istidən qoruna bilirk, nə də soyuqdan. Papirosa verdiyin pulu 
yığıb özümüz cəhənnəm - uşaqlara bir şey alsaq pis olar?! Bir 
ildə səkkiz yüz manatı niyə suya atırsan?! Rahib anasına pul 
göndərmək xahişinin rədd edilməməsi xatirinə Təyyarənin əmr 
və göstərişlərinin icrasında müti quldan seçilmədi. O hətta 
Təyyarənin tapşırığı üzrə ayda bir dəfə dəlləkdə baş 
qırxdırmaqdan da məhrum edildi. Baş maşını aldı, bir güzgünü 
önə, digərini arxaya soxub öz başında dəlləklik eləməli oldu. 
Rahib bir dəfə gecə yarı arvadının kefinin kök vaxtı ondan 
soruşdu:  
- Bu gün nə qədər pul aldın? - Min iki yüz. - Borcumuz 
yoxdur ki?  
- Yox. Sükut keçdi. Təyyarə xəbər aldı. - Neynirdin? Rahib 
onun tərləmiş alnı ilə geriyə sürüşdürdüyü əlini Təyyarənin 
saçlarında saxladı. Udqunub alnını arvadının gicgahına söykədi. 
- Razı olsan anamı yanımıza gətirərdim. Təyyarəni elə bil əqrəb 
dişlədi. Sıçrayıb oturdu. Yorğanın ucu ilə üzünü yellədi. - Onu 
 37 
görməyəcəksən! “Ayağıma yer eləyim, gör sənə neynəyim” - 
sənin kimisinə deyiblər. “Anam”. Hı… - Yaxşı di hirslənmə, 
gətirmərəm. Onda sabah bir az pul göndərə bilərsənmi? - O 
bizdən də yaxşı dolanır. Ayda üç yüz əlli manat almırmı? - 
Almır, hardan alır. Bir ayın on beş gününü işləyir, on beş 
gününü də xəstə yatır. - Yatmasın! Sənin pulunu adam başına 
bölsək heç bizim hərəmizə o qədər düşmür. O üç yüz əllidən 
başqa toyuq saxlayıb yumurta, dirlik-tərəvəz becərib göy-göyərti 
də sata bilər. Niyə çalışmır?! Bilmirmi oğul öz külfətini güclə 
dolandırır?! - O bizdən heç nə istəmir, bunu mən deyirəm. - Sən 
nahaq deyirsən. Bir də ana məsələsini qaldırma. Qaldırsan mən 
də öz anama kömək etməli olacam. Sən o tərəfə dağıt, mən bu 
tərəfə, altda qalanın canı çıxsın! Rahib arvadını insafa, yola 
gətirə bilməyəndən sonra anasının adından şikayət yazdı ki, 
hakim hökm versin, mühasib onun məvacibindən hər aya iyirmi 
beş faiz tutub anasına göndərsin. Təyyarə də elə bilsin ki, 
şikayətçi doğrudan da Rahibin anasıdır. İş bu cür düzəlsə 
Təyyarə Rahibi dolaya bilməzdi. Lakin ana qeydinə rəsmi 
surətdə qalan oğul qış yuxusundan gec oyanmışdı. … Hakim bir 
də soruşdu: - Ərizəni kim yazıb? Rahib başını qaldırdı. Yenə də 
udqundu. Yorğun baxışlı, küskün ifadəli gözlərini Muxtarova 
çevirdi. - Ərizənin ayağına baxın. - Kim gətirib? - Qonşusu, 
mən. - Ərizə bu gün yazılıb. Sən iki saata bez yüz kilometr yolu 
qət edən hansı sürət qatarı ilə gəlmisən?! Rahib duruxdu. O bu 
dəfə elə udqundu ki, boğazı quruldadı. - Samolyotla gəlmişəm. - 
Yalançı! Muxtarov qalxdı, asılqandan şlyapasını alıb başına 
qoydu. - Gəl Rahibgilə gedək! Rahib hakimin qollarından tutdu. 
Yalvarışdan heç nə ilə fərqlənməyən iniltili bir səslə dilləndi: - 
Siz zəhmət… zəhmət… o evdə… Onu sizin yanınıza… 
Muxtarovun gözlərində və dodaqlarında istehzalı bir təbəssüm 
can verib öldü. - Rahib sən deyilsənmi? Rahib dəhşət içində geri 
çəkildi. Əllərini üzü bərabərinə qaldırdı. - Yox, yox… mən… 
Hakim ona sarı yeridi. Sanki Rahibin üstünə əzəmətli bir dağ 
gəlirdi, bu saat onu öz altına alıb əzəcək, torpağa gömürəcəkdir. 
 38 
Rahib kürəyini qapıya söykədi. Elə bil o, nağıllarda eşitdiyi 
əcinnələr yığnağına düşmüş, qorxudan dəli olmaq dərəcəsinə 
çatmışdı. Muxtarov onun qarşısında dayanaraq: - Rahib, - dedi - 
bura dəyişdirildiyim üç gündür. Bu vaxtacan sizin rayonda 
işləyirdim. Mən Zeynəb xalanı tanıyırdım. Mən hər şeydən 
halıyam. Rahib əllərini saçına çəkdi. - Tanıyırsınız?.. Hakim 
davam etdi. - Bəli, tanıyırdım. Təəssüf ki, o qara torpağın 
qismətini əcəlin əlindən ala bilmədim. Rahib hönkürtüdən qabaq 
çıxan boğuq bir səslə bağırdı: - Ölüb?! Muxtarov başını buladı. 
Rahib belə hiss etsə də bu “yox” işarəsi deyildi. Bu canından-
can, qanından-qan, həyatından-həyat bağışlayan bir ananı 
unudan, onun ölümündən bixəbər olan övlada qarşı hakimin asi 
vicdanının acı əfsusları idi. - Rəsmi yardım ana üçün qayğı, 
ehtiram deyil, Rahib. Övlada - ana, anaya - övlad məhəbbəti 
lazımdır. Anaya övladın min manatından onunla bir dəfə 
qucaqlaşıb öpüşməsi qiymətlidir. Ana oğulun varı-dövlətilə yox, 
boy-buxunu ilə sevinib qürrələnir. Övladını tez-tez görən ananın 
ömrü gödəlməz! Ananı ikinci dəfə tapmaq olmaz! Əyər onu bir 
də tapmaq mümkün olsaydı heç kimi yetim çağırmazdılar. 
Zeynəb xala mənim qucağımda candan oldu. Ölü diridən heç nə 
istəmir. Get, bilirəm təəssüflənəcəksən, amma unutma ki, ana 
məhəbbətini həyat eşqinə, qadın sevgisinə təslim vermək 
naqislik, nankorluq, nanəciblikdir. Rahibin dizləri qatlandı. O, 
onu gətirib bu yerə çıxaran ağılsız başını əlləri içinə alıb 
hönkürdü.  
 
 
O TANIDI  
 
 Zinəddinlə Şükufə yay tətilinə gələndə Tərminə xala 
briqadirdən icazə alıb bir həftə, on gün evdə qalar, otağın havası 
hər vaxt yaxşı olmur deyə brezent plaşdan bağda çadır qurar, 
uşaqların yatıb-duracağını ora köçürərdi. Axşamdan içinə limon 
sıxıb hazırladığı şərbəti çiy yumurtadan, şəkər qatılmış qırmızı 
 39 
kök pürəsindən qabaq onlara içirərdi. Ya qoyun, ya da quzu 
kəsib cürbəcür ət, xəmir xörəkləri bişirər, özü demişkən dərs 
başlanana kimi onları yağa-bala tutaraq institutun ağır 
imtahanlarından çıxmış uşaqlarının başının içini qüvvəli 
yeməklərlə qalaylayardı. Lakin onları on gündən artıq 
əzizləməzdi. Ən geci on üçüncü gün onların hərəsinə bir iş 
tapşırardı. Şükufəyə dirlik-tərəvəzi becərdər, Zinəddinə isə 
tənəkləri dərmanladar, onların bicini vurdurar, ağacların dibini 
boşaltdırar, bağ-bağatı suvardardı. Həyət-bacada görüləsi iş 
qalmayanda onları özü ilə çölə aparır, pambığın alağını 
çəkdirərdi. Dərslərin başlanmasına iyirmi gün qalmış onların 
istirahətini yenidən əvvəlki qaydaya salardı. Ancaq o bu dəfə 
ərilə dalaşdığı üçün ögey uşaqları gözdən salan analığa 
dönmüşdü. Üç gün ərzində uşaqlarının adına nə yaxşı bir xörək 
bişirmiş, nə də açıq qaş-qabaqla onların üzünə xoş dillə hallarını 
soruşmuşdu. Hətta səhər də, axşam da çay içməmiş dilinə çörək, 
xörək vurmayan arvad nahar eləmədən işə gedirdi. Qayıdanda 
da inəyə, qoyun-keçilərə, toyuq-cücələrə baş çəkməklə vaxtını 
keçirir, evə yalnız yatmağa girirdi. Özü də necə yatırdı? 
Yorğana bürünüb üzünü divara tərəf çevirirdi. Gah köksünü 
ötürür, gah bədənini qaşıyır, gah da qılçalarını qatlayıb açaraq 
çarpayının yayını cırıldadırdı. Zinəddinlə Şükufə Tərminə 
xalanın kefsizliyindən çox naraht olmuşdular. Bədbinliyinin 
səbəbini soruşanda da ondan yaxşı cavab eşitməmişdilər. 
Zinəddinə elə gəlirdi ki, Tərminə xala Şükufədən küsüb. Ona 
görə də bacısından dünən, srağagün anasına nə dediyini, kəndə 
gəlməzdən qabaq göndərdiyi məktublarında nələr yazdığını 
xəbər almışdı. Lakin Şükufə də əksinə fikirləşirdi. Təqsiri 
qardaş bacıda, bacı da qardaşda görürdü. Tərminə xalanın qaş-
qabağı düzəlmədikcə onların biri digərini müqəssir sanırdı. 
Dördüncü gün Şükufə anasına yalvardı: - Ana, sən atamın qəbri 
qanın niyə qaradır? Tərminə xala həyəti süpürürdü. Səhər idi. 
Zinəddin də, Şükufənin öz evlərinə qonaq gətirdiyi rəfiqəsi 
Dilruba da hələ yatırdılar. Qapı örtülmüş, aynaların pərdələri 
 40 
salınmışdı. Onların səsi evdəkiləri oyada bilməzdi. Tərminə xala 
qızına cavab vermədi. Ona arxasını çevirərək həyəti elə süpürdü 
ki, yerdən qopan kəltənlər dığarlanıb Evin divarına çırpıldılar. 
Şükufə onun biləyindən tutdu. - Sən Zinəddinin canı nolub? 
Tərminə xala qəddini düzəltdi. Alt dodağını dişləri arasına aldı. 
Süpürgəni həyətin o başında dənlənən toyuğa atdı. Toyuq 
pırıldayıb göyə atıldı.  
- Ay ana, gühkaramsa məni döy, yazıq toyuğu niyə dəli 
eləyirsən?! Tərminə xala əlinin arxası ilə qızını yana itələyib 
süpürgəni götürməyə getdi. Şükufə də onun arxasınca irəlilədi. - 
Məni öldürsən bundan yaxşıdır, axı nolub ki?!  
- Ana...  
- Anan-zadın deyiləm! “Anna,” Görürəm, yaman ana 
qədrini bilirsiniz! Tərminə xala həyəti təzədən süpürməyə 
başlayanda Şükufə süpürgədən yapışdı: - Ver mən süpürüm. 
Tərminə xala süpürgəni arxasına hərləməklə Şükufənin əlini öz 
biləyindən rədd elədi. - Biz sənə neynəmişik? - Şükufə 
doluxsundu.  
- Daha neynəyəcəksiniz?! Qaradan artıq rəng olmaz! - deyə 
Tərminə xal ot çardağının dirəyinə bağlanmış dananın çatısını 
boğazından açdı. Onu süpürgə ilə hədələyib qorxudaraq 
həyətdən qovmağa, sürünü yolla örüşə haylayan naxırçının 
qabağına qatmağa çalışdı. Lakin həyətdən çıxmaq istəməyən 
dana da o yan-bu yana qaçıb onu bir az hərləndirdi. - Lənətə 
gəlmişə bax ha, mənlə oyun oynayır. Sən də mənə şələsi 
arxasına düzəlməyə bir şey qalmadıqca ağıllanmaqdansa 
zayıllayan nəmənələr olacaqsan?! Onlara gücüm çatmasa da 
sənə çatar. And olsun məni yaradana gönünü soyduraram. O-h-
a, a gönün üstündə doğranmış yolu tanımırsanmı?! Şükufə 
anasına kömək etmək məqsədilə yerdən bir daş götürüb atdı ki, 
özünü qaça-qaça bağa salmağa çalışan dananı geri qaytarsın. 
Lakin o qaş qayırdığı yerdə vurub göz çıxartdı. Daş dananın 
qulağının dibinə necə dəydisə o böyürüb iki-üç dəfə yerində 
fırlandı. Başını silkələyib qulaqlarını çırpdı. Huşsuz halda evin 
 41 
divarına sürtünə-sürtünə yola çıxıb sürüyə qarışdı. - Sizə nə var, 
əliniz ağrımız, qolunuz ağrımır. Ot-ələfin dərdini çəkmirsiniz, 
altını-üstünü kürümürsünüz, vurub öldürə də bilərsiniz, nə 
vecinizədir. - Tərminə xala deyinə-deyinə vedrələri eyvandan 
götürüb çaydan su gətirməyə gedəndə Şükufə onun yolunu 
kəsdi: - Ana, sən atamın qəbri məni peşman eləmə. O səndən 
narazı getsə, evlərində danışsa ki… O nə bilir… Onun anası 
mənə o qədər hörmət eləyib ki… Səni tərifləmişdim. Biz bir 
axmaqlıq eləmişiksə, təqsirimiz varsa, nə istəyirsən elə. Amma 
qonağın xatirinə…  
- Gülüm hə?! -  
… Tərminə xala qızına istehza edib dirsəyilə onu yolundan 
kənara tərpətdi. - “Tərifləmişəm”. Sənin tərifin olmasa başımı 
qarğalar dimdikləyər. O su daşıyıb ağac boçkanı doldurdu. 
Çardaqdan aralı ocaq qaladı. Böyük qazana su töküb ocağın 
üstünə qoydu. Çardaq dirəyinin haçasından asılmış vannanı yerə 
endirdi. Eyvandan tabureti gətirdi. Çirkli paltarları rənglərinə 
görə seçəndən sonra müşənbə önlüyü sinəsinə tutub onları 
yumağa başladı. - Sabahınız xeyir - deyə eyvana çıxıb onları 
salamlayan Dilrubanın səsindən kürəyini divara söykəyib 
bayaqdan bəri uzun-uzadı düşünən Şükufənin üzünə süni bir 
təbəssüm qonsa da Tərminə xalanın hiddəti birə-beş artdı. 
Paltarları elə övkələdi ki, barmaqları arasından özünə güclə yol 
tapıb çıxan sabunlu su sıçrayıb ətrafa dağıldı. “Ağrım ürəyinə! 
Sənin salamına qalmışam!” - Sən dura-dura ananın paltar 
yuması eyib deyili?! - deyə Dilruba Şükufəni töhmətləndirib 
Tərminə xalanın yanına gəldi. - Anacan, icazə ver, mən yuyum. 
Tərminə xala ona əyri-əyri baxıb böyrünü çevirdi.  
- Özüm ölüm qoymaram - Dilruba israr edəndə Tərminə 
xala çiyinlərini oynatdı. - Lazım deyil! - Qurban olum icazə ver 
- Dilruba onun boynunu qucaqlayıb üzündən öpdü. Tərminə 
xalanın üzünü elə bil gicitkan daladı. Ürəyində ona: “Zırrama” 
adı verib üzünü çayda yumağa getdi. Qayıdıb gələndə gördü ki, 
saçı kəsik, tumanı dar olduğu üçün meymun adlandırdığı qız, 
 42 
yeyib yatmaqdan, özünə tumar verməkdən başqa əlindən bir şey 
gəlməyən adam hesab elədiyi qonaq paltarları bir övkələyir ki, 
gəl görəsən. Paltarları sabun köpüyü içində itirir, onların ən çox 
çirk götürən yerlərini xüsusi diqqətliliklə gözdən keçirir. 
Tərminə “Bir atım barıtı var - deyə düşündü. Dili çöldə qalıb 
ləhləyəcək”. Dilrubanın iki-üç paltarı əməlli-başlı yuya 
biləcəyinə inanmadı. Samovara od salırdı. Kiçik dairəvi stolu, 
stulları həyətə, oradan da bağa aparıb ağacların kölgəsində 
irahladı. Şükufənin “Özüm yüyaram, sən mənim canım özünü 
yorma. Qonağı işlədərlər heç?!” deyən səsini eşidəndə dişi 
bağırsaqlarını kəsdi: “Qoysana yuya! O yör-yöndəmin 
yiyəsindən onsuz da iş görən olmaz! O ki, lovğalanıb özünü 
mənə göstərmək istədi qoy işləsin, yorulub adını özgədən xəbər 
alsın da, bu yoluq sağsağan”. Dilruba isə Şükufəyə deyirdi: - 
Get naharı sən hazırla, ana çöldə də işləsin, evdə də?! “Elə yekə-
yekə danışır ki, üzünü görməyib səsini pərdə dalından eşidən 
olsa ona bərəkallah oxuyar - deyə bişmiş süd qazanını bağa 
aparan Tərminə xala pıçıldadı. - Özünə bax, söylədiyi sözə 
bax?!” Şükufə anasının dalınca hərlənsə də ona heç nə deyə 
bilmədi. Tərminə xalanın, qonağın yanında ona acıqlanmasından 
qorxdu. Dilrüba əllərinin sabunlu suyunu vanaya çırpıb Tərminə 
xalanı pilləkanla eyvana qalxdığı zaman qabaqlayaraq qolunu 
onun boynuna saldı. - Ana, sən otur, biz sənə qulluq eləyək. 
Tərminə xala əlilə onun qolunu boynundan götürüb aşağı saldı. 
Dilrubanı ona həyasız, arsız, qorsuz bir adam kimi tanıdan onu 
dar yubkasına, boynunu dalını güclə örtən hamar kəsilmiş gödək 
saçlarına, ağ kapron koftanın altından görünən narıncı gecə 
köynəyinə, karsetə salındığı bilinən şişkin sinəsinə ikrah hissilə 
baxdı. Gözlərində nifrətin yaxıcı atəşi alovlandı. - Xətrimə 
dəysən küsüb gedərəm - deyə Dilrüba mehribanlıqla əlavə 
edəndə o çevrilib bağa qayıtdı “Dalınca bir qara daş getsin! 
Dünəndən getsən indi iki gün olardı”. Günortadan Dilrubanın 
yuyub-qurtardığı, qaynadılıb nişastaladığı paltarları Şükufə 
yaxalayıb günün altına sərmişdi. Günortadan sonra isə Tərminə 
 43 
xalanın ondan bu hünəri gözləmədiyi qonaq dördkünc stolu 
eyvana çıxartmış, elektrik ütüsünü işə salmış, paltarları 
ütüləməyə, onları səliqə ilə qatlayıb üst-üstə yığmağa 
başlamışdı. O ütünü axırıncı paltarın üzərində gəzdirəndə 
Tərminə xala buxarının qabağında oturub xəngəl yuxası yayır, 
doğradıqlarını əzilməsin deyə bir-bir, iki-bir götürüb qaynayan 
qazanın içinə salırdı. Zinəddin bağda uzanıb kitab oxuyur, 
Şükufə isə gah sarımsaq döyür, gah da elektrik peçinin 
üstündəki sapılcada cızıldayan yağı qarışdırırdı. Dilruba ütünü 
şəbəkədən ayırıb Tərminə xaladan soruşdu: - Ana, 
döşəməsiləniniz yoxdur? - Yox. - Bəs onsuz belin ağrımır, hər 
dəfə əyilə-əyilə necə silirsən? Döşəmə yaman çirklənib, xörək 
yeyəndən sonra silmək istərdim. “Öz qızım qalıb bir qıraqda, bu 
mənim dərdimi çəkən olub. Canından ötrü nə əldən-ayaqdan 
gedir?! Əlbəttə sənin kimilərin beli ağrıyar o paltardan ət-
əndamı görünən nəmənə! Sənin kimiləri deyilmi bəzi kişilərə 
arvadını boşatdırıb uşaqlarını atalı yetim elətdirən!” - deyə 
Tərminə xala deyinib Dilrubaya sərt bir nəzərlə boylandı. 
Qonağın nəfəs aldıqca az qala koftanıdeşib çıxan titrək sinəsinə, 
kəhraba kimi ağ ətli qollarına, incə belinə, yoğun baldırlarına, 
hətta onun özünü də sehirləyəcək qüdrətə malik cazibədar göy 
gözlərinə baxanda sanki üzünə kül üfürdülər. Tərminə xalanın 
üz-gözü qırışıb qəribə bir şəkil aldı. Dilruba Zinəddini səslədi:  
- Zinəddin qardaş, döşəməsilən qayıra bilməzsən? Tərminə 
xala ağzını ocağa tutub çımxırdı:  
- Bacarmaz! - Ana, onu bacarmağa nə var ki.  
- Dilruba Tərminə xalanın böyründə çöməlib dizlərini bir-
birinə yapışdırdı. Əlin içinə yerləşəsi arşın yarım uzunluğunda 
bir ağac olsa kifayət edər. Ağacın ucunu kərtəcək, ora da qol 
boyda bir taxtanı köndələn mıxlayacaq. Tərminə xalanın üzünü 
ocağın istisi yandırmış kimi bədənini hərləyib yönünü o tərəfə 
çevirdi. Bu, “Zəhləmi tökmə!” demək idi. Ürəyində isə ayrı 
şeylər söyləyirdi? “Mənə necə də şirin-şirin ana deyir?! Yazıq 
deyiləmmi sənin anan olam! Ağrım sənin cilovunu buraxan 
 44 
ananın ürəyinə!” - Gedib dülgərdən xahiş elərəm düzəldər - deyə 
Zinəddin eyvana girdi. - Dilruba bacı onu düzəltmək üçün alət 
lazımdır. Mən də alət sarıdan kasıbam. Düzəldərəm, ancaq 
kobud çıxar. Tərminə xalanı elə bil hop götürüb ayaq üstə 
qoydular və kürəyindən Zinəddinə doğru itələdilər. Ana ilə oğul 
bir neçə an gözləşdi. Zinəddin də, Dulruba da onun gözlərindən 
bunları oxudu: “Havaxtdan bəri özbaşına olmusan ə?! Evin 
böyüyü mənəm, yoxsa bu nəmənə?!” Tərminə xala onların 
ikisinin arasından keçib eyvanın sütununa çalınmış mıxçadan 
tutaqlacı götürdü. Qazanı yerə düşürdü. Kəfkiri əlinə alıb xəngəl 
yarpaqlarını qazanın içində ovlamağa başladı. Dilruba bu anacan 
elə güman etmişdi ki, Tərminə xala qaraqabaq arvaddır. Tək ona 
qarşı deyil, öz uşaqlarına da soyuqdur. Hər cür qayğı, 
mehribanlıq o olan yerdə öz gözəlliyini itirir. İltifat, nəzakət 
canfəşanlığa oxşayır. Ona cansıxıcı, yekrəng görünən bu həyatı 
Zinəddinlə Şükufə üçün ətalət, məhbəs adlandırmışdı. Lakin indi 
sövqtəbii olaraq hiss etdi ki, Tərminə xala düşündüyü kimi qaba 
rəftarlı, sərt təbiətli adam deyil. Onun beynini qaynadan bir şey 
var. Tərminə xalanın baxışları əbəs yerə qorxunc ifadə almır. 
Sir-sifətində covlan edən qasırğa hansı anlayışınsa əlamətidir. 
“Burada nəsə bir sirr var” - deyə düşünən Dilruba əllərini 
gicgahlarına yapışdırdı. Belini əyib dirsəklərini dizlərinə 
dirəyəndə onun saçları axıb üzünə töküldü. Rəfiqəsinin 
mütəəssir olduğunu görən Şükuənin gözləri yaşla doldu. O 
hönkürüb evə girdi. Dilruba da durub onun dalınca getdi. 
Zinəddin isə qazandan, nimçələrdən qalxıb tavana çatmamış 
havada əriyən buxarın arxasından anasına eşitdirdi:  
- Ana, yaxşı iş görmürsən. Eyibdir axı. O burda aylarla, 
illərlə… onun anası Şükufəni öz qızından seçmir. Neçə dəfə 
məni də qonaq çağırıblar. O hörmətin qabağında… Tərminə xala 
qazanı ortadan götürüb qırağa qoydu. Qəzəblə qıyılan gözlərini 
Zinəddinə zillədi: “Çox dilxor olacaqsınız, hələ harasıdır! Mən 
sizi oxuyub adam olmağa göndərmişəm. Göndərməmişəm ki, 
dəlixanadan çıxmışın birini də dalınıza salıb gətirəsiniz. Məni 
 45 
özümdən əskiyin də, özümdən artığın da yanında xar eləyəsniz! 
Camaat indi atamın goruna söyüb demirmi filankəsin evində bir 
nəmənə var?! Bu zaman Şükufə özləri eşidə bildikləri bir səslə 
Dilrubaya deyirdi: - Bilmirəm niyə belə olub. Onun indiki kimi 
birəftar vaxtını görməmişəm. Aramızda elə bir söhbət də 
olmayıb. Kaş səni… Əriyib yerə hopuram… Dilruba da şəfqətli 
sözlərlə rəfiqəsini sakitləşdirirdi.  
- Anadır də, neynəmək?! Döymək olmaz, söymək olmaz, 
üz döndərmək də ki, heç olmaz! Mən incimirəm, sən də vecinə 
alma, qalx xəngəl yeməyə gedək. Guya bizə heç nə təsir 
eləməyib. Şükufə, rəfiqəsinin qəribəliyinə heyran qalıb sevindi. 
Sonsuz bir məhəbbətlə onu qucaqladı. *** Axşamüstü idi. 
Qızlar xəlçə sərib bağda oturmuşdular. Dilruba Şükufənin 
yupkalıq krepsatin parçasını biçirdi. Tərminə xala bulaşıqlı qab-
qacağı çayda yumağa aparmışdı. Zinəddin də həyətdə odun 
yarırdı. Baltanı endirdikcə axıb gözlərinin qabağını örtən 
yumşaq saçlarını başının hərəktilə dala atırdı. Baltanın sapı əyri 
olduğundan bəzən ortadan iki bölmək istədiyi oduna girməyib 
yerə sancılırdı. Tərminə xala ona arxadan göz yetirirdi. O baltanı 
yerə bir də çalanda anası yüyürdü, baltanı Zinəddinin əlindən 
alıb o yana atdı. - Ayağını yaralarsan! Deyəsən gözün oda-
quşdadır?! Zinəddin qızlara sarı boylanıb qızardı. Tərminə xala 
öz-özünə danışa-danışa çaya yönəldi. “Nə hoqqa çıxartmaq 
istədiyinizi qanmışam. Siz o dərsləri oxumağa gedəndə mən 
öyrənib qayıtmışdım. Deyirəm axı gədə qolsuz faykada niyə 
özündən çıxıb?! Birdən iş-işdən keçmiş olar. And olsun 
qardaşımın itkin gözlərinə… qızın qarnı qalxandan sonra 
neynəyə bilərəm?! Yox canım, belə şey olmaz, mən niyə 
səfehləyirəm. Zinəddinə elə ana süd verməyib ki, onun oğlu 
naxələf çıxa. Nə deyim, qığılcım qovu yandırar. Birdən sevişib 
eləmiş olarlar? Bu səhər də ikisi bir otaqda günortayacan köpə-
köpə yatıblar. Kim bilir yatırlarmış, yoxsa nə eləyirlərmiş. 
Mənim ağlıma bax?!” Tərminə xala Zinəddini yanına çağırdı. - 
Bu tərəfə keç. O Zinəddinə külək əsən tərəfi göstərdi. Cəhdi 
 46 
Zinəddindən qızın qoxusunun gəlib-gəlməməsini müəyyən 
etmək idi. Qət etmişdi ki, onların arasında bir yaxınlıq olmuşsa 
Zinəddinin canına çökmüş ətir qoxusu onun burnunu 
qıdıqlamalıdır. Tərminə xala boğazı yanmış kimi nə qədər bərk 
nəfəs aldısa qızın öz hisslərinə tanış qoxusunu duya bilmədi. Və 
ürəyini şübhədən qurtarmaq üçün bağa - Dilrubanın yanına 
gəldi. Dilruba parçanı biçib qurtarmış, tikməyə başlamışdı. Tikiş 
maşınını ahəngdar səsinə ağacların yarpaqları əl çalıb oynayırdı. 
Budaqlar yırğalanır, .yarpaqların arasından süzülən çəpəki günəş 
şüaları qızların üzərində rəqs edirdi. Toyuqlar qacala çalır, 
civildəşən cücələr havada uçuşan böcəklərin arxasınca 
qaçışırdılar. Qızlar qalxıb yerlərini Tərminə xalaya təklif etdilər. 
- Anna, otur. - Oturmuram. Tərminə xalanın düşündüyünə görə 
onlar ağızbir olmuşlarsa Dilrubanın dodaqları solmalı, qurumalı, 
qaysaqlanmalı idi. Tərminə xala ona etina etməyib öz işində, öz 
aləmində olan qızın dodaqlarına diqqət yetirdi. Dilrubanın 
dodaqları üstündən acı yellər əsməyn tər bənövşələrə oxşayırdı. 
Tərminə xala axtardığını Dilrubada tapa bilməyib əvvəlki 
qənaətindən utanmış kimi ayaqlarını sürüyə-süryə çaya getdi. 
“Öpüş görməyib”. Lakin şübhə onun qəlbini bir də gəmirdi: 
“Zamana uşaqları deyillərmi, yəqin ehtiyatlı tərpənirlər. Mən 
səfehəm ha, heç elə şey olar?! Bir-birinə “bacı”, “qardaş” 
demirlərmi?! *** Günortaya az qalmışdı. Sərin meh əsir, kəndin 
iki kilometrliyindəki tarla düşərgəsinə uzanan cavan çinar 
ağaclarının boz, unlu yarpaqları titrəyir, yaşıl pambıq çölü 
dalğalanır, mavi dənizi andıran tarlada örpəklərinin ucu yellənən 
ağ geyimli qızlar, gəlinlər adama su üzərinə qonmuş qağayıları 
xatırladırdı. Göy üzündə buludlar axışırdı. Tarlaya gah kölgə, 
gah da gün düşürdü. Tərminə xala tarlanın kəndə yaxın tərəfində 
işləyirdi. Sahədə ketmənlik iş qalmamışdı. Hamı kimi o da əl 
alağı aparırdı. Boy atıb qol-qola gəlmiş pambıq kollarının 
arasında baş qaldıran çayır və kalışları, sarmaşıq və tirpəkləri 
kökündən qoparıb önlüyünə yığırdı. Onun ağ kətan örpəyinin 
ucu da əllərinin içi kimi yaşılımtraq rəngə boyanmışdı. Miss 
 47 
rəngi almış sifəti tərləmişdi. Əli çirkli olduğundan üzünü tez-tez 
göyümtül koftasının qol uilə silirdi. - Yorulmayasan ana! Bu 
səsTərminə xalanı üşütdü. Onun üzünün təri soyudu, sifəti 
ağardı, şişkin damarlı əlləri bircə anda arıqlayıb kiçildi, 
gözlərində quduz bir qəzəbin şiddəti göründü. Dünən axşam 
yatağına uzanıb yatmaq əvəzinə gecə yarıyacan qonağın 
barəsində fikirləşən, onun gördüyü işləri: paltar yumasını, paltar 
tikməsini, xörək bişirməsini, döşəmə silməsini, ev adamı kimi 
hər işə qarışmasını, ağıllı sözlərilə adama təsir etməkdən başqa 
da kəndli balası təki işdən-gücdən qorxmamasını düşünüb 
Dilrubaya qarşı bir rəğbət hissi duyaraq “Tumanı dar, saçı kəsik, 
altdan əti görünən kofta geyinməsəydi…” - deyə təəssüflənən 
arvadı indi elə bil şaxta vurdu. Qabaqda Dilruba, onun ardınca 
da Şükufə gəlirdi.  
- Ana, sənə kömək eləməyə gəlmişik. - Dilruba 
gülümsündü. Sanki bahar qışa qarşı yeriyirdi. - İşini köməkləşib 
qurtarsaq evdə neçə gün qala bilərsən? “Heç olmasa ev eybini 
örtürdü. Camaatın biri görürdüsə, beşi də görmürdü. Bu gündən 
sonra lağçıların, bəzək-düzəkçilərin ağzını yummaq olarmı?! 
Başıma daşlar rüsvay oldum” - deyə düşünən Tərminə xala elə 
bir ah çəkdi ki, elə bil ürəyi parçalandı. Bu zaman yolda bir 
“Avtolavka” dayandı. Kabinadan iki cavan oğlan düşdü. Onların 
birinin əynində xələt vardı. Görünür, o satıcı, yöndəmsiz arıq, 
uzun oğlan isə şofer idi. Satıcı kuzovun qapısını aça-aça 
oxuyurdu. - Yemədin getdin. Dərdini demədin getdin. Ceyran 
südündən bişirmişəm. Özüm elan gətirmişəm. Hərarət söndürən, 
ağrı kəsəndi, hər dərdə dərmandı, bu. Dilruba satıcını çağırıb 
soruşdu: - Marocna var? - Hər şey, hər şey, sizə lazım olası hər 
şeydən varımızdır. Onlar gülüşdülər. Şofer, satıcıya göz vurdu. - 
Ondandır. Satıcı da eyni ifadə ilə təsdiq etdi. - Ondandır, özü də 
əla növü. Dilruba “Avtolavka”ya sarı yönələndə Şükufə onu 
qucuqladı.  
- Getmə, qoymaram! O, Dilrubanın nə üçün qayıtdığını 
anlamışdı. Lakin onu saxlaya bilmədi. - Nəyiniz var, göstərin 
 48 
baxın. - Buyurun kuzova qalxın - deyə satıcı əl-ayağa düşdü. - 
Hər şeyimiz qurbandır sizə. Malımız da… Dilrubanın satıcının 
üzündə tapança kim açılan şilləsi onu susdurdu. - Əla növdür?! 
Dilruba dabanı üstə dala fırlanıb onun arxasında şırmanan şoferə 
bağırdı: - Ondandır?! Şofer dalı-dalı gedib özünü kabinaya 
soxdu. “Avtolavka” rayona gedən yola düzəldi. Tərminə xala 
indi başa düşdü ki, oğlanlar qıza sataşırlarmış. Dilrubanın 
qeyrəti onu heyrətləndirdi. Sanki bu heyrət hərarətli suya dönüb 
onun çirkab içərisində saxlanmış ürəyini yuyub təmizlədi: 
“Bərəkallah! Kaş kəndimizin qızları ağılda, Kamalda, namusda 
ona oxşayaydı”. Tərminə xala Dilrubanı mehriban bir nəzərlə 
süzdü. - Ay imanım ağacların kölgəsinə gedək. Tərminə xala 
dünənki rəftarından utanmasaydı Dilrubanı öpər, öpərdi…  
 
 
YARAŞIQSIZ EV  
 
 Mən bu gün fikrimi dağıtmağa evdən bağa gəlmişəm. Bir 
yanda oturub mənasız olaraq ətrafı seyr edirəm. Lakin bağda da 
qəlbim açılmır, üzüm gülmür, şiddətldə döyünən qəlbimi quş 
kimi çırpınan ürəyim sakitləşmirdi. Fikir, xəyal bütün gücünü 
səfərbərliyə alıb üstümə hücum çəkir, məni məhv etməyə səy 
göstərirdi. Ətrafımda əyləşənlər mənim istirahət etdiyimi zənn 
etsələr də mən istirahət etmirəm, gərgin vəziyyətdə işləyirəm. 
Lakin mənim gördüyüm iş ağır fiziki işlərdən də yorucudur. 
Mənlə üz-üzə skamyada oturub sevgilisilə şirin söhbət edən 
oğlana və nazlana-nazlana onun söhbətlərinə qulaq asan işvəkar 
qıza acığım tutur. Onların bir-birinə göstərdiyi ehtiram məndə 
nifrət doğurur. Sakit olmaq əvəzinə narahat oluram. Mahnı 
oxuya-oxuya tez-tez önümdən keçən şən uşaqlara paxıllığım 
tutur. Yan tərəfimdə bahar nəsimini xatırladan əlvan rəngli 
güllər elə bil ömrümə istehza edirdi, məni lağa qoyub irişirdi. 
Arxadan başımın üstünə tərəf əyilmiş enli yarpaqlı budaq üzümü 
örtməyə çalışırdı. Sanki o da üzümdə bərq vuran acı ifadələri 
 49 
həyatdan gizlətməklə bağdakı şənlikdən daha da 
kədərlənəcəyimi istəmirdi. Mən fikrimi dağıtmağa gəlmişəm, 
avmma daha da kədərlənirəm. Yaraşıqlı bağa xoşbəx insanlara, 
şən uşaqlara, onların ürəkaçan uşaq hərəkətlərinə baxmağa 
qərarım gəlmir. Durub evə gəlirəm. Evin bəzək-düzəyi divara 
vurulmuş xəlilər, işığı özündə əks etdirən bədənnüma güzgü və 
nikel kravatlar qəlbimi açmır. İsti yay axşamında titrədirəm. 
Evdə məqsədsiz olaraq o yandan bu yana, bu yandan o yana 
gedib-gəlməyə başladım. Birdən heyrət məni bürüdü. Çünki 
daxili duyğular qəlbimi sıxsa da xarici görünüşümün bu qədər 
həyəcanlı görünməsini təsəvvür etmirdim. Bunları özümdə 
güzgünün önündən keçərkən gördüm.  
Heykəl kimi quruyub yerimdə qaldım. Gözlərimi əksimə 
zilləyib onu təəccüblə süzdüm. Elə bil o da aldğım vəziyyətə 
təəssüflənir və mənə deyirdi: - “Ağac kökündən su içər, insan 
ürəkdən”. Mən evlənmişdim. Yoldaşım da işləyirdi. İşimiz 
müxtəlif olduğu kimi idarəmiz də ayrı idi. Yaşadığımız rayon 
dağ ətəyində yerləşirdi. Oranın təmiz havası, sərin suyu və gözəl 
mənzərəsi vardı. Biz işə gedəndə də, işdən qayıdanda da səmimi 
ayrılar, mehriban görüşərdik. O da, mən də işdən çıxandan sonra 
evə tez çatmağa cəhd edərdik. Qaçan dəqiqələri, keçən saatları, 
ötən günləri və ayları dala qaytarmağa, bir-birindən gözəl keçən 
anların sayını çoxaltmağa çalışardıq. Şən keçən ömrümüzə nəsib 
olan məşum günlərin azlığı bizi darıxdırardı. Bir-birimizin 
sözündən söhbətindən doymazdıq. Çox zaman aylar, illər ayrısı 
sevgiliər kimi gecə yarıdan keçənə qədər oturardıq, hər 
sözümüzdən, hər söhbətimizdən yeni sevinc duyardıq. Xoş 
günlər hiss olunmadan nə qədər də tez keçib gedir. Həyat 
ağırlığını hiss etməyə bircə acı gün, bircə iztirablı saat 
kifayətdir. Bəli, biz yaşadıq, çox gözəl yaşadıq. Bizim bir-
birimizə olan münasibətimiz, mehribanlığımız çoxlarının 
diqqətini maqnit kim özünə çəkən canlı həyat lövhəsi olmuşdu. 
Rayonda hamı bizim ailədəki səmimiyyətə qibtə edirdi. Öz 
aralarında söhbət edib əsl səadət - ailə səadəti haqqında 
 50 
danışıqlar edənlər də bizə həsəd aparırdı. Bəzən qonşumuz 
Fatma xala bizə gələndə danışmaq, söhbətə qarışmaq əvəzinə 
əlini çənəsinə dayayıb bizim hərəkətlərimizi min bir məftunluqla 
seyr edərdi. Biz iki ilə kimi dediyim kimi yaşadıq. Bir gün 
yoldaşımın işdən gəlmək vaxtından çox keçdi, yəni üç saat 
keçdi. Üç saat vaxt elə anlarda böyük şeydir. Durub dincələ 
bilmirdim. Bu saat gələr, indi gələr deyə özümü, onu sevinclə 
qarşılamaq eşqilə döyünən qəlbimi sakit edirdim. Gəlmək 
vaxtından yarım saat da keçdi. Evdə oturmağa səbrim çatışmadı. 
Stul qoyub bayırda oturdum. Axşam qaranlığı düşmüş olsa da 
yolla gələnləri tanımaq olurdu. Gözlərim yolda idi. Birdən 
qonşuluqdan gələn dava-dalaş səsləri, nalayiq sözlər diqqətimi 
özünə cəlb etdi. Yaşadığımız ev rayon kommunal təsərrüfatının 
idi. Bir həyətdə yan-yana tikilmiş ona qədər yaşayış evi vardı. 
Ona görə də ucadan deyilən sözlər eşidilirdi. Kişi arvadını gah 
döyür, söyür, gah da əl saxlayıb ondan soruşurdu: - De görüm 
hara getmişdin ey. Bir de görüm işləmirsən eləmirsən, sənin nə 
işin var idi idarədə. O qədər kişi xeylağıyla bir yerdə işləyən 
bacın qızının yanına hər gün nəyə gedirsən? Arvad cavab 
vermir, kişi yenə acıqlanırdı. -Musa kişinin çörəyi səni bir az ətə 
qana gətirib. Özünü onlara göstərməyə getmişdin hə… Heç sənə 
qaş-göz eləyib üzünə irişən oldumu? Sonra o öz-özünə deyirmiş 
kimsi mızıldandı: “Odla pambıq bir yerdə yola gedərmi?” Məni 
şübhələr bürüdü. Elə bil yuxudan ayıldım. Yoldaşıma - 
Mehribana qarşı bəslədiyim etimad hasarı sökülüb dağılmağa 
başladı. Bu nə deməkdir? Qadın idarəyə gedəndə nə olar? Axı 
hər şeydən ötrü qadını döyməzlər, söyməzlər. Qurulan həyat bir 
günlük üçündürmü. Mən ki, Mehribana bir söz demirəm, o işə 
də mən olmayanda kefi istədiyi hər yerə də mənsiz gedir, tək 
edir. Şübhələr - qonşumuz Musa kişidən aldığım təsirdən 
yaranan şübhələr məni rahat qoymadı. Ayağa qalxdım. Stulu evə 
qoydum və pencəyimi geyinib Mehribanın dalınca getmək 
istədim. Bu zaman o yenə əvvəlki kimi həyatın bahar 
təbəssümünü üzündə əks etdirərək içəri daxil oldu. Qollarını 
 51 
qızıl quş qanadları kimi havaya qaldırıb üstünə şığımaq istədi. 
Mənə diqqətlə baxandan sonra o da mənim tək heykəl kimi 
quruyub yerində qaldı. Üzündəki sevinc də, gözlərindəki hərarət 
də hələ dodaqlarında gəzən incə təbəssüm də buz kim dondu. 
Onu heyrət bürüdü. Dəhşət meydan qurdu. Mülahizələr sona 
yetmədi. Araya çökən ağır sükutu hər kəsin qulaqlarında 
səslənən şiddətli ürək döyüntüsü pozurdu. Elə bil ürək öz 
yerindən oynayıb ora gəlmiş və oradan da bayıra çıxmaq üçün 
külüng çalıb yol açırdı. Sükut səhərə qədər hökm sürdü. Gecə nə 
o yata bildi, nə də mən, nə o dinib danışdı, nə də mən. Səhər işə 
gedəndə hər ikimiz evdən birgə çıxdıq. Yorğun-yorğun 
ayağımızı sürüyərək gəlib yol ayrıcında dayandıq. O mənim 
üzümə baxmağa cürət etmirmiş kimi başını aşağı saldı və 
ayağının ucu ilə yeri qurdaladı. Mən də həyəcan keçirirdim. 
Lakin mən gözlərimi ondan çəkmirdim. Gözüm onun 
dodaqlarında idi. Axı biz hər səhər işə gedəndə bir-birimizdən 
burada ayrılırdıq. Özü də səmimiyyətlə əlimizi sıxıb qiyabi 
olaraq qaşla, gözlə öpüşürdük. Bu dəfə necə ayrılmalıyıq? Onu 
hələ mən özüm də bilmirəm.  
O yavaş-yavaş gedəcəyi yola tərəf çevrildi və çiyninin 
üstündən bu sözləri dedi: 
- Bizi yenə də qonşu rayona pambıq yığmağa aparacaqlar 
bəlkə bu gün də gec gəldim.  
- Mehriban! - deyə onu arxadan səbirsizliklə səslədim və 
qeyri-iradi bağışlanmalı vəziyyət aldım. O ayaq saxladısa da 
çevrilib mənə baxmadı. Qürurla addımlayıb vüqarla irəlilədi. 
Bizim qaynar münasibətimiz o gündən başqa şəkil aldı. 
Arzumuz, istəyimiz tamam sönməsə də nefti qurtarmaq üzrə 
olan lampalar kimi közərməyə, his verməyə başladı. O yenə də 
əvvəlki tək qayğıkeş, nəvazişli idi. O yenə də danışmaq, gülmək 
istəyirdi. Lakin mənim üzümdə əsən sərt külək, gözlərimdə axan 
şimşək onun istək və arzularının qarşısını alır, onu susmağa 
məcbur edirdi. Mən güləndə gülür, mən susanda susurdu. Çox 
zaman çörək yeməyə də, çay içməyə də mənim təklifimi 
 52 
gözləyirdi. Bəzən biz ac yatıb, ac da işə gedirdik. Bir dəfə biz 
kinoya getdik. Lermontovun “Maskarad” filmi göstərilirdi. 
Keçib lap sonuncu sırada əyləşdik. Qabaqda oturanların çoxu 
çevrilib bizə baxırdı. Onlar əvvəlcə Mehribanı süzür, sonra isə 
gözucu mənə baxıb gözlərini bizdən çəkirdilər. Hər baxışda bir 
şübhə, hər nəzərdə min tənə duyurdum. Onların nəzərləri 
qarşısında özümü namusu tapdalanan bir adam kimi hiss 
edirdim. Kino başlandı. Mehriban diqqətlə ekrana baxırdı. Mən 
bir az da dala söykənib onu naməlum bir adam kimi gözdən 
keçirirdim. Xüsusən bu gecəki şübhələrimə qarşı onu 
yoxlayırdım. Deyirdim: “Görüm gözümü ekrandan çəkib kimə 
baxacaq”. O heç kimə baxmadı. Onun bu hərəkəti məni daha da 
əsəbiləşdirdi. Mənə elə gəldi ki, o mənim fikrimi başa düşüb 
hiyləgərlik edir. Əsəb sistemi gərginləşəndə iradə, şüur onun 
qarşısında aciz qalır və öz varlığını göstərə bilmir. - Dur gedək - 
deyə onun qolundan yapışıb onu yuxarı dartdım. - Yarımçıqmı? 
- deyə heyrətlə üzümə baxdı və cavab vermədiyimi görüb 
qalxdı. Biz evə gəldik. Hər kəs öz kravatına uzandı. Mən 
şübhələr aləmini seyr edirdim. Qısqanclığın sürət qatarı aram-
aram irəliləməyə, hər dayanaqda öz yükünü götürür, yükü 
çoxaldıqca sürətini artırırdı. Onun son dayanacağı ümumi fasilə 
müddəti məlum deyildi. Kinodan yarımçıq çıxıb evə tez 
qayıtmışdıq düşüncələrimdən ayrılanda saat ikiyə işləyirdi. 
Mehriban üzünü divara tərəf çevirib ağlayırdı. Onun axıtdığı 
xəfif göz yaşları məni daha əsəbiləşdiridi. Elə bildim ağlamaqla 
məni ələ salır, məni dolayır. O gecə ona nə qədər əzab verdim. 
Axıtdığı göz yaşlarına, aldığı acınacaqlı vəziyyətə qayğısız 
yanaşdım. Üstünə hiddətlə qışqırıb zəhərli sözlər yağdırdım. O 
nə qədər alicənab, nə qədər yüksək şüurlu dərin düşüncəli 
insanmış. Sinəsilə dağlar çəkilən, əsrlər boyu ürəyindən 
yaralanan, lakin bir dəfə də taleyindən şikayətlənməyən təbiət 
qədər dözümlüymüş, səbirliymiş. O öz insan ləyaqətini 
saxlamağı bacarırmış. Əgər insana xas olan ən yaxşı insani 
xüsusiyyətlər onda cəmlənsəydi heç olmasa bir dəfə mənə acı 
 53 
cavab qaytarardı, aramızda davam edən örtülü ziddiyyətin 
səbəbini soruşardı. Bunları yalnız indi başa düşürəm. O zaman 
onun susmağına qiymət verməmişəm, hiddətlənmişəm. O vaxt 
öz-özümə deyirdim: “Bu qədər susmağın, məni başa düşərək 
cavab verməməyin mənası odur, xəyalən müəyyən etdiyimdir. 
Belə deyil o and içib nə üçün məni şübhələrdən qurtarmır”. O 
mənim keçirdiyim duyğuların hamısını hansı yolla öyrənə 
bilərdi. İnsanın hər fikrini üzündən oxumaq mümkündürmü. Bu 
mümkündürsə nə üçün mən ona əziyyət verirəm. Özüm hiss edə 
bilmədiyim bir şeyi nə üçün başqasından gözləyirəm. Onun kimi 
bir insanla qurduğumuz ailə həyatında hörmətsizlik öz 
çərçivəsindən çıxmamışdı. Ziddiyyət küləyinin güclü təkanı 
hörmət-izzət pərdəsini vaxt-bivaxt tərpənsə də hələlik o öz 
tamlığını itirməmişdi. Əvvəldən məşəl kimi alovlanan tale 
ocağımızın üstünə yaş odun parçasının düşüb qatı yaşıl tüstü 
verdiyi bir zamanda köçüb şəhərə gəldik. Şəhərdə də öz 
ixtisasımız üzrə işə düzəldik. Bir neçə ay ərzində evimizdə 
xoşagəlməz söz, könül bulandırıcı hərəkət olmadı. Daha doğrusu 
beynimi çulğayan qısqanclıq duyğuları şiş dağın başına 
dolanaraq tez köçüb gedən bir koma səhər dumanı kimi çəkilib 
getdi. Ailəmizdəki gümrahlıq əvvəlki yerini tutmasa da pis də 
deyildi. Məndə nə şübhə, nə də azca qısqanclıq qalmışdı. Elə bil 
bunlar rayondan alınmışdı, rayona da verildi. Şəhərə gələndən 
sonra mən o günləri xatırlayanda özüm öz hərəkətlərimdən, öz 
sözlərimdən utanıb xəcalət çəkirdim. O günlərdə Mehribanı 
qəlbən yaraladığımı hiss edir, onun halına acıyırdım. Ürəyimdə 
“cavanlıq eləmişəm deyə özüm öz təqsirimi bağışlayırdım. Nə 
kinoya, nə teatra və nə də hər hansı bir əyləncəyə gedəndə də 
mən onu izləmirdim. Əsəblərim sakitləşmiş, ürəyim 
rahatlanmışdı. Bir dəfə iş vaxtı işlədiyim idarənin ətrafında 
münasib təşkilata müraciət etməli, müəyyən məlumatı yazılı 
surətdə almalı oldum. Küçədə Mehribanla çiyin-çiyinə 
addımlayan oğlanı görəndə səksəndim. İti addımlarla irəliləyib 
onlara çatdım və Mehribana özümü onun qolundan qəflətən 
 54 
yapışmaqla hiss etdirdim. O özünü itirmədən gülümsəyərək - 
Yoldaşımdır, tanış olun - deyə məni o oğlana təqdim etdi. - 
Akif. Akif sözü onun dişlərinin arasından özünə güclə yol tapıb 
çıxdı. O qızardı. Xəcalətli bir görkəm alaraq yerində tərpəndi. 
Mən atəş açan gözlərimi nifrətlə Mehribana bərəltdim. Sanki 
ona “namusumu tapdaladın, indi sənin cəzan nədir?!” -deyirdim. 
Onda heç bir dəyişiklik seçə bilmədim. Akif məndə baş verən 
halı hiss etdiyindənmi, yoxsa yoldaşıdır, bəlkə bir sözü var 
deyəmi bizdən bir neçə addım uzaqlaşıb kənarda dayandı. 
Mehriban yalnız mənə bu dəfə cavab verdi. - İş yoldaşımdır, 
aşxananı yoxlamağa gedirik. O bu sözlərlə təhqiredici 
nəzərlərimi saflaşdırmağa çalışdı. Mən: - Axşam evdə danışarıq, 
sonuncu dəfə.  
Get! - Durma! - dedim. Axşam onu evdə çox gözlədim. 
Özü də səbirsizliklə gözlədim. Məqsədim bir idi. “Sonuncu 
dəfə”. Gecə yarıdan da keçdi, səhər də açıldı o gəlmədi. 
Odlanırdım onu necə cəzalandıracağımı bilmirdim. Səhər tezdən 
Mehribanın atası evinə yollandım. Onun orada olub-olmamasını 
öyrənmək istədim. Küçə qapısının ağzına çatanda küçə qapısını 
tez-tez döydüm. Bir neçə dəqiqədən sonra Mehribanın anası 
gəldi. O qapının ağzında məni görüb cavab vermədən evə 
qayıtdı. Yarım saata qədər vaxt keçdikdən sonra yenə gəldi və _ 
Mehriban daha sənin evinə getməyəck - deyə arxasını mənə 
çevirdi və əlavə etdi:  
- Ayrılmağınıza mən də razı deyiləm, amma o özü…  
O sözünü tamamlamadı. Səsi titrədi, boğazı qəhərləndi və 
bir də üzünü mənə çevirib dəsmalı ilə gözlərinin yaşını silə-silə 
başını buladı. Sanki o mənimlə əbədi olaraq vidalaşdı. Mən 
mıxlanmış kimi yerimdə qaldım. Bir an özümə gələ bilmədim. 
Sonra beli əzilmiş ilan kimi evə qayıtdım. Evdə darıxdım. 
Şəhərə çıxdım, küçələri dolandım, gedib bağda əyləşdim. Bağda 
da nifaq məni leşgənə kimi sıxdı. Yenə də evə gəldim.  
- Evdəki bəzək-düzəklər, qiymətli avadanlıqlar, təmizlik, 
səliqə gözlərimdə heç bir şey kimi göründü. Evin yaraşığı ailədə 
 55 
olan gözəl münasibət, insan ailə ləyaqətinin saxlanmasına əməl 
olunan münasibət imiş, səmimiyyət imiş.  
 
 
QAYTAR, ANA  
 
 Zərəngizin əynində yaşıl palto, başında yaşıl beretka vardı. 
Onun ayaqqabılarının da, şəbəkəli əlcəklərinin də, hətta meşin 
şapqasının da rəng yaşıl idi. Sanki yaşıllıq dostu, öz bahar 
arzularını geyimində əks etdirmişdi. O, dəmir yol vağzalının 
yaşıl rəngli qapıları arasından çıxıb pilləkənlər lə meydançaya 
sarı axışan sərnişinlərdən tək geyimilə deyil, hərəkətlərinin 
itiliyilə də fərəhlənir, seçilirdi. Zərəngiz, gah yüyürür, gah 
yortur, hamını öpür, hamını keçirdi. Özünü, dövrə vurub 
dayanan, dayanan kimi də sərnişinlərlə dolub yola düşən yel 
qanadlı taksilərin birinə çatdırmağa tələsirdi. Bütün şəhər 
dərziləri və papaqçılarının, çəkməçi və əlcək toxuyanların birgə 
məsləhəti, səyi nəticəsində uzun müddətə başa gəlmiş kimi 
görünən bu gözəl geyim, onun bir azdan qarşılaşacağı qəmli-
matəmli bir könül sirrinin açılacağına qətiyyən kömək etmirdi. 
Lakin, ağır xəbəri qabaqcadan duyma qabiliyyətinə malik 
anaların üzündəki dəhşət ifadələrinin, sarsıntı əlamətlərinin 
hamısı Zərəngizin çöhrəsini bürümüşdü. Elə bil yer də, göy də 
izdihamın ayaq səsləri də dilə gəlib ona: “Tez ol! Dayanma! 
Gecikmə!” deyirdi. Zərəngiz on beş gün müddətinə dağ ətəyi 
rayonların birinə ezamiyyə olunmuşdu. Bu oğlu Məhkumu anası 
Həlimənin ümidinə qoyub getdiyi birinci dəfə deyildi. O, hər üç 
aydan bir rayonların ticarət müəssisələrində yoxlama işi 
aparmağa göndərilirdi. Bəzən rayonda iyirmi gün, bir ay 
ləngiyir, oğlunun üzünü görmürdü. Ancaq oğlundan ötrü heç 
vaxt indiki kimi bərk darıxmamışdı. Bu dəfə nədənsə günlər 
aylara, gecələr illərə dönmüş on beş gün bitib-tükənmək 
bilməmişdi. Yağan yağış da, əsən külək də Zərəngizin ürəyinə 
yağmış, ürəyinə əsmişdi. Məhkumu bir an da olsa onun 
 56 
yadından çıxmamış, gözləri önündən çəkilməmişdi. Yuxusunu 
da hər gecə qarışdırmışdı. Bəzən, axşamdan gördüyü pis 
yuxudan səksənib oyanmış, səhərəcən yata bilməmiş, səhərin 
pəncərəni ağardan işıqlı gözləri onu işə çağıranacan xəyalları 
Zərəngizi aləmdən-aləmə aparıb sarsıntılar ummanına atmışdı. 
Zərəngiz yalnız bu səfər övladın, övlad məhəbbətinin nə demək 
olduğunu bir ana kimi dərindən duymuş, övlad, oğul sözünün 
ana dilində hansı ahənglə səsləndiyini başa düşmüşdü. Sanki ona 
ana adı, ana hissi, ana duyğusu bu günlərdə verilmiş bu adın 
daşıdığı həsrət-intizar da, fikir-əndişə də bu ayrılıqda 
aydınlaşdırılmışdı. “Volqa” nə qədər sürətli getsə də Zərəngizin 
heç bir küçə hərəkəti maneələrinə məruz qalmayan fikrilə 
ayaqlaşa bilmirdi. Ona görə də binalar uzanır, yollar maşınla 
yarışır, adamlar qəsdən keçidlərdə görünür, svetaforlar qırmızı 
gözünü bərəldirdi. Maşın, “uşaq xəstəxanasının” ətrafında yarım 
dairə yazıb qərbə şütüyəndə Zərəngizin qulağına arxadan səs 
gəldi: “Hara gedirsən, burdayam ana!” Zərəngiz diksindi. Az 
qaldı şoferin əllərindən tutub maşını saxlatsın. Hansı bir 
dalğanınsa onu vurduğunu şofer də hiss etdi. Zərəngiz qara 
fikirlərin qopardığı tufandan yana əyilib özünü tez doğrultduğu 
kimi maşının da bir anlıq alınmış səsi özünə qaytarıldı. Şofer 
dənizin qabardığını görüb sahilə qaçışan naşı üzgüçülər təki 
maşını qovdu, “Volqa”nı qanadlandırıb uçurtdu, Zərəngizi, özü 
ilə qış havası gəzdirən müştərisini iyirmi üç nömrəli mənzilə 
çatdırdı. Zərəngiz əvvəlcə küçə qapısı taxtaları arasından həyətə 
göz gəzdirdi. Həmişə səhər-səhər alapaça atlı “faytonunu” o 
yan-bu yana çapan, hovuzda “qayığını” süzdürən, öz-özünə 
danışan, oxuyan məhkumunu görə bilmədi. Qəlb çırpıntılarını 
küçədə qoyub evə getmək istəyən ananın ürəyinə həyətdən qara 
əllər uzandı, ürəyini sıxdı, gözlərinə qara pərdələr çəkib onun 
işıqlı dünyasını zülmətə döndərdi. Zərəngiz evə yüyürdü. 
Həlimə eyvanda ağlaya-ağlaya balaca qazançaya düşbərə tökür, 
onu süfrəyə büküb zənbilə qoyurdu. Bu göz yaşları, bu xörək, bu 
hazırlıq nə üçündür? - Məhkumsanmı?! Zərəngizin çılğın, 
 57 
dağlarda sellər oynadıb sısqa bulaqların suyunu çoxaldan yaz 
yağışı kimi Həlimənin göz yaşlarını gücləndirdi.  
- Məhkum! Zərəngiz içəri girdi, evdən-evə keçdi, eyvana 
çıxıb bir də evə qayıtdı. O, evlərin arasında elə dolanırdı ki, elə 
bil özünü unudub əlindən suya saldığı ürəyinin dalınca dalğalı 
dənizə baş vururdu. Lakin, itirdiyi ürəyini, gözünü, həyatını tapa 
bilmir, sularda boğulur, acı bir fəryadla Məhkum! Məhkum!” - 
deyə oğlunu köməyə çağırdı. *** Məhkum, oyuncaq şeylərinin 
yağısı idi. O hər gün onların birini şikəst edərdi. Gah 
“Dovşanın” qılçasını sındırar, gah “Dəvənin” qabırğasını içəri 
yoğurar, boynunu basıb əzər, gah da “Ayının” qolunu çiynindən 
ayırardı. Alabəzək toplanında ki, hər gün birinun qəzəbinə gələr, 
partlayıb köpü alınardı. Məhkum kitablarda da sağ-şenlik 
qoymaz, şəkilli vərəqələri cırıb götürər, onları daşa-divara 
yapışdırıb “foto-sərgilər” düzəldərdi. Bunlarla kifayətlənməz, 
yavaş-yavaş anasının geyim şeylərinə də əl atardı. Bəzən 
Zərəngizin bir dəfə də olsun geyinmədiyi təzə ayaqqabılarının 
altına uzun mıxlar çalıb çəkməçilik edər, bəzən də ətriyyat 
yığımı qutusundan ətir şüşələrini götürüb oyuncaq şeylərini, 
dibçəkdəki gülləri, qonşu uşaqlarının başına səpələrdi. O, hər 
gün bir cinayət edər, bunun da cəzasını anası tərəfindən alardı. 
Zərəngiz, xətkeşlə onun əllərinə-əllərinə döyər, “Bir də 
eləmərəm” sözünü dedirtməyincə Məhkumu bağırdardı. - A 
bala, uşağı əllə yox, döyməklə yox, ağılla öyrədər, ağılla tərbiyə 
edərlər - deyə Həlimə, nəvəsinə həmkar çıxıb, qızını danlar, 
Məhkumu onun əlindən alardı. Lakin xətkeş ağrıları uşağın 
canından çıxan kimi ağlı onu yeni bir əyləncəyə sövq edərdi. Bu 
əyləncələrdə də təkrar olunan səhvlər ananı qəzəbləndirərdi. 
Beləliklə, səhvlər gündən-günə böyüyər, tənbehlər ağırlaşardı. 
Nə uşaq pis işlərdən əl çəkər, nə də ananın əsəbləri sakit olardı. 
Sanki gələcəkdə baş verəcək tale yanğınının, ailə bədbəxtliyinin 
ağız acısı, ürək ağrısı özünü qabaqcadan göstərməyə başlamışdı. 
Məhkum bir gün “faytonun” kozlasına yaxşı bir örtük düzəltmək 
fikrinə düşdü. Bu fikir, anası ilə dünən kinodan qayıdarkən 
 58 
taksiyə oturandan sonra ağlına gəlmişdi. Axı taksi oturacağının 
bəzəkli xəlçədən qəşəng örtükləri vardı. O, hələ dünən 
“xəlçədən kəs, ver!”  
- deyə anasının əl-ayağına dolaşıb ağlamışdı. Anası da ona 
çit, parça qırıntıları vermişdi. Məhkum isə onları bir-bir 
kozlasının üzərinə sərib baxmış, ancaq xoşuna gəlməmişdi. 
Ertəsi gün nənəsi həyətdə paltar yuyanda o fürsətdən istifadə 
etdi. Qayçını tapıb divara vurulmuş xəlçəyə yanaşdı. Nə qədər 
əlləşdisə kəsə bilmədi. Xəlçənin üzülüb yerə düşmüş ikicə 
saçağını götürüb həyətdəki zibil qutusuna atdı. Qayıdıb evin 
içində fırlandı. Bir əlac tapmağa çalışdı bir istədi qonşu 
uşaqlarını çağırsın, bəlkə köməkləşib kəsdilər. Nənəsinin onları 
evə buraxmayacağını yəqin etdiyindən bu fikrinin də üstündə 
dayanmışdı. İkinci otağa keçdi ki, bufetin siyirməsindən bıçağı 
götürsün. Məxmər stol örtüyünə gözləri sataşanda sevindi. Bu 
xəlçədən də yaxşı idi. Örtüyün ortasındakı qırmızı güllər elə bil 
ona deyirdi: “Gəl məni kəs, apar qoy kozlanın üstünə, 
“faytonunu”da sür küçəyə, uşaqların hamısının tamahı düşəcək”. 
Məhkum, örtüyün ətəyindən tutub qayçını ona “Kəs, kəs!” - 
deyən güllərə tuşladı. Xeyli kəsəndən sonra qayçının düz 
güllərin üstünə getdiyini görüb onun ağzını yana verdi. Birdən 
qapı açıldı. Zərəngiz içəri girdi. Məhkum qayçını arxasında 
gizlətsə də Zərəngiz hər şeyi görmüşdü. Zərəngiz onu 
şillələsinmi? Onu xətkeşləmi döysün? Onu nə ilə, necə döysün 
ki, ürəyi soyusun? Min manatlıq məxmər örtüyün kəsilməsi 
Zərəngizdə insaf adlı şeydən əsər-əlamət qoymadı. O, tikiş 
iynəsini götürüb Məhkumu yanına çağırdı. - Bura gəl! Məhkum 
qorxa-qorxa onun qarşısında dayandı. - Qorxursan?! Məhkum 
dillənmədi. - Onu hansı əllərinlə kəsmisən? Uşaq titrəyən 
əllərini qoşalaşdırıb irəli uzatdı: - Ana, bir də eləmərəm. - Bu 
sözləri səndən çox eşitmişəm - deyə Zərəngiz onu qılçaları 
araçına aldı. Qolunu qoltuğu altında sıxıb biləyindən möhkəmcə 
yapışdı. İynəni onun barmaqlarının ucuna batırmağa başladı. 
Hər batırdıqca da soruşurdu: - Bu əllərinləmi eləmisən, hə?! Bu 
 59 
əllərinləmi?! Məhkumun qışqırması, çapalaması, “bir də 
eləmərəm” deməsi Zərəngizi insafa gətirmədi. O, elə 
hirslənmişdi ki, hətta nə etdiyini də bilmirdi. İynə batan 
yerlərdən qan sıçradıqca sanki yanan ürəyinə su çırpılırdı.  
- Ay nənə öldüm gəl! Ay nənə öldüm gəl! - Sənin canını 
alacam! Bu əllərinləmi kəsdin, hə?! Həlimə gəlib harayçılıq 
edənəcən Zərəngiz onun dərsini verib buraxdı. Uşaq qanlı 
barmaqlarını ağzına soxub bağıra-bağıra həyətə qaçdı. 
Döyəndən sonra hansı ana uşağının könlünü almır, onu öpmür, 
oxşamır?! Aradan az keçmiş Zərəngizin hirsi soyudu, tutduğu 
işin peşmançılığını çəkdi, hələ ağladı da. Məhkumun qanlı 
barmaqlarını öpə-öpə, “A tərs bala!” - deyə onu bağrına basdı. 
Vurduğu yaraları ətirlə silib təmizlədi, tənziflə sarıdı. Uşaq 
barmaqlarının ağrısını köks ötürmələrlə unudub ana nəvazişinə 
təslim oldu. Zərəngiz elə həmin günün axşamı qatara minib 
rayona getdi. İki gündən sonra Məhkumun barmaqları şişib 
üfürülməyə başladı. Şiş bir gecənin içində onun dirsəyinə yeridi. 
Həlimə uşağı səhər tezdən poliklinikaya apardı. Həkim baxan 
kimi təcili yardım çağırıb onu xəstəxanaya göndərdi. Hadisənin 
inkişafı o qədər sürətli idi ki, Həlimənin nə Zərəngizə, nə də 
qonum-qonşuya bir xəbər elməyə imkanı vardı. Qəbulda onları 
bir dəqiqə də olsa saxlamadılar. Həliməyə də xələt geyindirib 
nəvəsilə bərabər palataya apardılar. Palatada uşağın paltarlarını 
xəstəxana geyimilə əvəz etdilər. Həkimlər elə bil Məhkumun 
əlinə baxmağa bayaqdan hazırlaşıb onun yolunu gözləyirlərmiş. 
Uşaq yatağa uzadılan kimi bir-bir içəri doluşdular. Eynəklər 
gözə taxıldı. Çarpayını araya almış nəzərlər Məhkumun şişib 
kərənə dönmüş əli üzərində çarpazlaşdı. Beşcə dəqiqəlik 
müayinədən, anlaşılmaz danışıqlardan sonra palatadan çıxdılar. 
Palatada ofuldanan Məhkumla ürəyi əsən nənəsi bir də cansız 
sükutun canlı mühakimələri qaldı. Həlimənin gözləri nəvəsinin 
hərarətdən qızarıb közə dönmüş üzündə iki nəgahani səsə qulaq 
asırdı. Birinci səs şişin bəd azar olmasını, onun üçün də 
həkimlərin belə qoymahaya düşməsini söyləyirdi. İkinci səs isə 
 60 
birincinin əksinə çıxır, Həliməni əmin edirdi ki, boş danışığa 
fikir verməsin, iynə vurub şişi qaytaracaqlar. Həliməni həkimlər 
otağına çağırdılar. “Görəsən neynirlər” - deyə o öz-özünə 
düşündü. Bu çağırış cəllad bıçağı kimi onun ürəyinin bəndlərini 
bir-bir doğramağa başladı. Həkimlərin hamısı oturmuşdu. Lakin 
biri ortalıqda gəzinirdi. Onların hamısının üzündə müşkül işə 
düşdüklərini göstərən təəssüf ifadələri vardı. Ortalıqda gəzinən 
isə ağır hökmü oxumağa çətinlik çəkən hakimə oxşayırdı, o: - 
Xala, - deyə Həlimənin qoluna girib onu kresloya oturtdu. 
Üstünə tez düşməmisiniz. Uşağın əlini biləkdən kəsmək 
lazımdır. Əgər bu gün kəsilməyib səhərə saxlansa qolunu tamam 
itirəcək. Hələ bəlkə… Həlimə dik atıldı. - Yox, başına dönüm, 
kəsmə! Kəsmə! Anası, anası… - Buna, qaz qanqrenası deyərlər 
xala. Qaz qanqrenası ilə zarafat elmək olaz. Həlimə uçuna-
uçuna özündən getdi. On beş dəqiqə davam edən təşrih 
əməliyyatından sonra özünə gəldi. Nəvəsinin əlini biləkdən 
kəsilmiş görəndə başqa nənələr kimi o da üzünü cırıb saçlarını 
yoldu, dizlərinə döyüb şivən saldı. Bəs Zərəngiz?! Bəs oğlunun 
sağ əlini öz əlilə cərrah bıçağı altında qoyan, biləyini odun kimi 
mişarlatdıran ana?! O, bunu eşitə, oğlunu əlsiz görsə 
neyləyəcək?! Onun ürəyi dağılacaqmı?! O özünü asacaqmı, 
zəhərləyəcəkmi, odlayacaqmı?! O özünü hansı bədbəxtlik yolu 
ilə öldürəcək?! *** Həlimənin: “Soyuqdəymədən yatmır. 
Ağlamağım səni qorxutmasın. Dünən axşam demişdi ki, nənə, 
anama telefon elə gəlsin, mənə düşbərə bişirsin. Sən qapıdan 
girən kimi də onun sözü yadıma düşdü, andıra qalmış 
gözlərimin yaşını saxlaya bilmədim. Yoxsa, qorxulu nə var ki. 
Əvvəl qızdırması çox idi, beş gündür öz qaydasına düşüb. 
Loxması da ağzında böyüyürdü, indi iştahı-zadı da açılıb. 
Nənəsi ölsün, qızdırma balamı bir az əritdi. Nolar, naxoşlayan 
arıqlar də. Uşaq əl quzusu kimi şeydir, boğazına baxsan bircə 
həftəyə kökələcək” - deməsi Zərəngizin oyanmış hisslərini, 
qəmli havalar çalan duyğularını təsəlli yuxusuna verib onun 
qəlbini kədər məngənəsindən qurtara bilməmişdi. Çən, yaşıl 
 61 
gözlü şübhələr: “inanma! Səni aldadır” - deyə həyasızcasına bir 
yandan pıçıldaşmış, ananın yağsız yanan bircə güman şamını da 
üfürüb söndürmüşdülər. O, bəndləri sındığından qasırğanın 
hökmünə tabe olub limandan ayrılaraq nərildəyən dalğaların 
atıb-tutduğu bir qayıq kimi dənizin ən dərin, ən qorxulu yerinə, - 
xəstəxanaya gəlib çatmışdı. Burada külək istiqamətini dəyişib 
dalğalara qarşı əsməsə qabarma güclənəcək, qayıq sularda qərq 
olacaqdı. Baş şəfqət bacısı Həliməni içəri buraxmış, Zərəngizi 
isə aynabəndli görüş otağına qaytarmışdı. Guya həkimlər 
palatada müayinədə idilər. Müayinə zamanı valideynlərin içəri 
girməsi onların diqqətini xəstədən ayırır. Həlimənin keçməsinə 
yol verən qanun nə üçün növbə Zərəngizə çatanda qüvvəyə 
minirdi?! Əslində, bu cəfəngiyat şəfqət bacısının dilindən də 
çıxsa, Həlimənin oynayan qaş-gözünün xahişi ilə düzəldilmiş bir 
uydurma idi. İndi onun ruhi sarsıntıdan dəli olmaq dərəcəsinə 
çatan adamın baxışlarındakı sərt, soyuq, qorxulu ifadələrdən heç 
nə ilə fərqlənməz nəzərləri, ayna arxasından gül xiyabanlarının, 
cavan söyüd, şam ağaclarının arası ilə qapıdakı üçmərtəbəli ağ 
binaya uzanan asfalt səkiyə diklmişdi. Görüş otağı ilə 
xəstəxananı bir körpü kimi əlaqələndirən bu ensiz səki, 
Zərəngizin gözləri qarşısında titrəyirdi. Elə bil onu bir azdan bu 
üzdən-o üzə keçirəcək bu körpü uçub dağılmaq üzrə idi. Gül 
xiyabanlarına meh çiləyən fəvvarələr də sanki ətrafa su əvəzinə 
toz, duman püskürüb bu nicat yolunu bürüyürdü ki, ana qəlbi 
intizar əlində parçalansın. Əlində yarım vedrə su, döşəmə əskisi 
olan kök, kürən bir arvad görüş otağına girdi. O üçkünc yaylıqla 
başını bərk-bərk çalmış, bircə tükünün də pırtlayıb qırağa 
çıxmasına imkan verməmişdi. Göy xələtinin yaxası ağız-ağıza 
gəlməyib açıq qalmışdı. Lakin bel bağı ilə özünü oratadan 
möhkəmcə boğmuşdu. Ətli əndamı, xələti az qala partladacaqdı. 
Tərpəndikcə onun yanaqları, üç qatlanmış buxağı əl çalır, sinəsi 
oynayırdı. Almacıq sümükləri o qədər ət götürmüşdü ki, 
gözlərini əməlli açıb adama da baxa bilmirdi. Elə bil el yediyini 
bu sinirmişdi. Aşağı əyilmədən vedrəni əlindən elə buraxdı ki, 
 62 
su çalxalanıb ayaqlarını islatdı. Əskini də ondan betər tolazladı. 
- Burda niyə dayanmısan qızım? - deyə o cür hərəkət, o boyda 
bədən yiyəsindən gözlənilməyən bir mehribanlıqla dilləndi - 
Görüş çoxdan başlanıb ki. - Sestra buraxmadı. Dedi, həkimlər 
palatadadır. - Balniskədə gərək bir az üzlü olasan, bala! Bu 
sırsıralara ki, özünü yavaş tanıtdın, işin bitdi. Kimin yanına 
gedirsən? Adını de görüm, bəlkə mənim palatamda yatır. - 
Məhkumun. - Onun nəyisən? - Anası. Bu sözdən sonra xidmətçi 
arvadın üzü bir şəkilə düşdü ki, elə bil dünyada ən çox zəhləsi 
gedən adama indicə rast gəlmişdi. Ağzını küçə sözləri ilə 
doldurub hücuma keçməyə, qəzəbini soyutmağa hazırlaşırdı. 
Onun ətli qaşları atır, ağzının küncləri tərpənirdi. Bu da 
xidmətçinin, özü demişkən dəli keçilərin dingildəşdiyini 
göstərirdi. Adam çiyninə toxunulmasını böyük bir 
mədəniyyətsizlik sanaraq küçənin ortasında gözlərini yumub o 
“gül” ağzını açan dava dağarcığına əhəmiyyət vermədən 
ürəyində: “Özünə qurban olasan!” - deyib tez ötdüyü kimi zəhər 
tuluğuna dönən xidmətçi də partlamadı. Əskini suya batırıb 
Zərəngizə doğru yeridi:  
- Çəkil burdan! Çəkil! Zərəngiz otağın o biri küncündə 
dayandı. Xidmətçi heç bu yanı silməmiş əskini yanı ilə sürüyə-
sürüyə yenə də Zərəngizə sarı gedib qışqırdı: - Çəkil! Çəkil! 
Zərəngiz yelli yovşan süpürgəsinin qabağında uçan pambıq lifi 
kimi otaqda üçüncü dəfə qovlandı. Həlimə ilə Məhkum gəldilər. 
Məhkumun kəsik qolu dirsəkdən qatlanıb xəstəxana picamasının 
yaxasına soxulmuşdu. Yəqin ki, bunu da sol yanı ilə nəvəsinin 
sağ qoluna pərdə çəkib görüş otağına gətirən Həlimə etmişdi. 
Kədəri qəfildən qovub ağızdan çıxaran sevinc dalğasının 
qopardığı cingiltili səs hamıya məlumdur. -Məhkum! Məhkum! 
Anan sənə qurban, bala! Ana qolları sonsuz məhəbbətlə övlad 
bədəninə elə dolandı ki, elə bil o, sinəsini yararaq oğlunu ürəyi 
içində gizlədəcək, işə də, ezamiyyəyə də özü ilə aparacaq, bir də 
oğul intizarı bəlasına tutulmayacaqdı. Məhkum üz-gözünü 
qırışdırdı. Salamat əlini Zərəngizin sinəsinə dirəyib dala 
 63 
dartındı. Lakin ana qolları kəsilməsə onu buraxana oxşamırdı. 
Sanki Məhkumdan aldığı qan onu yenicə cana gətirirdi. - 
Ağrıyır - deyə məhkum ağlayanda Zərəngiz ayıldı. Məhkumun 
əlsiz qolu yaxasından çıxıb yanına düşmüşdü. Ananın verdiyi 
hökmün həkimlər tərəfindən yerinə yetirilməsini zənn edən uşaq 
ağlaya-ağlaya Zərəngizə biləyini göstərdi: - Qaytar ana! Qaytar 
əlimi, bir də eləmərəm. Zərəngizi bədbəxtlik şaxtası vurub 
hissiz, duyğusuz daşa döndərdi, onu öldürmədi. Öldürsə, bu 
onun üçün mükafat olardı. Ancaq o, oğlunun əlsiz qoluna 
baxanda hər gün min dəfə ölüb qəbrə gedəcək. Dünyada bundan, 
ruhi ətalətdən ağır cəza yoxdur.  
 
 
İSTİRAHƏT GÜNÜ İDİ…  
 
 Qızım, bu dəfə nə qədər pul alacaqsan? Əfruz bu sorğudan 
təəccüblənməyə bilməzdi. Axı anası ondan heç zaman alacağı 
zəhmət haqqının miqdarını soruşmamışdı. - Əlli manat. Necə 
bəyəm? - Heç - deyə Gülbəyim xala niyyətini izah etmədən öz 
gözlənilməz sualı ilə sonsuz heyrətə saldığı qızının təşvişindən 
asanlıqla yaxa qurtarmağa çalışdı - elə belə xəbər aldım. 
Anasının nədənsə həyəcanlı olduğunu, dərin-dərin düşündüyünü 
sezən Əfruz öz çarpayısından qalxıb, Gülbəyim xalanın 
çarpayısına yanaşdı. Bir qolunu onun boynunu altından salıb 
alnından öpdü: - Ana, qurban olum, niyə bu cürsən? Gülbəyim 
xala da dikəlib qızının totuq yanağından öpdü, gülümsündü, 
yenidən yatağına uzandı: - Yorulmuşam. Əfruz inanmadı. Bu 
dalğınlıq, bu pəcmürdəlik, bu iniltili köks ötürmələr yorğunluq 
əlaməti deyildi. O, anasının başını nəvazişlə öz sinəsinə sıxaraq, 
dodaqlarını onun ağ, seyrək saçları arasında gəzdirdi. Əfruza elə 
gəldi ki, anası yenə də iki ay bundan qabaq dəfn etdikləri yeganə 
qardaşının dəhşətli ölümünü xatırlamışdır. - Yazıq ana… 
Gülbəyim xala səksəndi. Dik qalxıb qızının üzünə heyrətlə 
 64 
baxdı: - Sən hardan bilirsən?! Sənə kim dedi?! Anasının 
səksənməsi, heyrəti Əfruzu diksindirdi: 
- Nəyi? Qızının heç bir şey bilmədyini yəqin edən 
Gülbəyim xala peşman-peşman, ağır-ağır yanı üstə uzanıb 
üzünü divara çevirdi: - Heç nəyi, get yat! Əfruz qalxıb öz 
çarpayısında rahatlandı. Gecə yarıdan keçənə kimi bir 
vəziyyətdə qalaraq anasının sarsıntısı, “Yazıq ana…” deməsilə 
onun dik atılıb əsəbi bir çağlayışla qışqırması haqda düşündü: 
“Görəsən o niyə səksəndi, niyə hirsləndi? Mən nəyi 
bilməməliyəmmiş? Anamın məndən gizlətdiyi nə ola bilər?” 
Gülbəyim xala ürəyində danışmağa başladı: “Yüz otuz iki 
manatdır. Bu ayın başında əlli manat Əfruz alacaq, altmış beş 
manat da mən. İkimizin qazancını üst-üstə qoysaq onu ödəmir. 
Bu pulları ora qoysam, bəs, biz bir ay nə ilə dolanarıq?” 
Gülbəyim xala yatağında o yan-bu yana çevrilərək çarpayının 
yanını cırıldatdı, köksünü ötürüb pıçıldadı: - Heç nə ilə! Heç nə 
ilə!  
- Ana, nə dedin? Əfruz anasının pıçıltısını eşitmişdi. Lakin 
onun nə üçün öz dərdini qızı ilə bölüşdürmək istəmədiyini 
bilmirdi. Əfruzu son dərəcə kədərləndirən də elə bu idi. - Sən 
hələ yatmamısan? Heç nə, yat. Gülbəyim xala vəziyyətini yenə 
dəyişdi. Çarpayının yayı bu dəfə elə bir səslə şikayətləndi ki, 
qapının çölündən qulaq asan olsaydı, içəridə köhnə kaman 
simlərinin parçalanıb nalə qopardığını güman edərdi. Səhər, ana 
bu qüssə ilə işə getdi. Övlad isə ürəyə ağırlıq edən fikir-xəyallar 
içində evdə qaldı. İstirahət günü… *** Əfruz günortayacan, 
həmişə onunla bir deyib gülən, bir kədərlənən anasının 
“qəribəliyini” unuda bilməmiş, iş görməyə həvəsi olmadığından 
heç bir xörək bişirməmişdi. Aynanın qabağında dayanıb şəfəqin 
rəngilə boyanmış çəhrayı bulud saçlı başını əlləri arasına alaraq 
dirsəklənmiş, bu gün ona nədənsə bədbəxtsiz bəxtiyarlar axını, 
seli kimi görünən insan izdihamının küçə ilə necə hərəkət 
etdiyinə tamaşa etmiş, yaşıdlarının gülüşünü eşidəndə 
doluxsunmuş, tay-tuşlarının qayğısız gediş-gəlişini, ələmsiz 
 65 
yeriş və tərpənişini görüb, öz dərdli görkəmilə hamıya 
tanıdacağından, hamıdan seçiləcəyindən qorxub başqalarına 
nəsib olan səadətin - qəmdən, qüssədən azad simaların seyrinə 
dalmışdı. Gülbəyim xala fasilə vaxtı qapının zəngini basanda da 
o, bu vəziyyətdə, bu əhval-ruhiyyədə idi. - Qızım, tanış olun. Bu 
şux geyimli, qara yumşaq saçları lay-lay olub qulaqlarının 
üstünə tökülmüş enli sifət, qalın qaşlı, iri qaynar gözlü ucaboy 
oğlan kimdir? Gülbəyim xala niyə belə şəndir? Onun gözlərinin 
içi gülür, üzündəki hər qırışdan bir nur, bir sonsuz nəşənin 
şirinliyi süzülür. Yoxsa anası Əfruza nişanlı bəyənmişdir? Belə 
də iş olar?! Əfruz anasından belə bir “özübaşınalıq” gözləməzdi. 
Bu hansı əyyam, hansı zəmanədir ki, ana qızının ruhu, qəlbi, 
zövqü ilə hesablaşmasın! Yox, Əfruz anasının bu hərəkətini heç 
vaxt bağışlamayacaqdır! Qızının nələr düşündüyünü dumanlı 
şəkildə də olsa anlayan ana əllərindəki kağız bağlamaları stolun 
üstünə qoyub gülə-gülə qızının üzündən öpdü və onun 
biləyindən tutub oğlana sarı dartdı: - Tanış olun. Əfruzun balaca 
soyuq əli, oğlanın hərarətli ovcu içində gizləndi. Gülbəyim xala 
on beş ilin ticarətçisi idi. O uzun müddət ərzaq, sənaye malları 
mağazasında işləyəndən sonra müdriyyət onun bacarığını, 
səliqəsini, intizamını, qabiliyyətini, alıcılarla rəftarını, 
müştərilərin “şikayət” dəftərində narazılıq əavəzinə öz 
minnnətdarlığın bildirmələrini nəzərə alaraq onu satıcılıq 
vəzifəsindən tikili mallar mağazasına həm müdir, həm də satıcı 
təyin etmişdir.  
O iki il idi həmin bu mağazada işləyirdi. Adəti üzrə qapını 
hər axşam daldan bağlayıb öz-özünü yoxlayır, kağızdakı 
qeydləri - satdıqları ilə aldıqlarını üzləşdirib artıq-əskiyini bilir, 
işdən evə ürəyi döyüntüsüz, qəlbi çırpıntısız, ruhi sarsıntısız 
qayıdırdı. Lakin dünən axşam kassadan yüz otuz manat pulu 
çatmayanda dəli kimi oldu. Özünü dönə-dönə yoxladı. 
Siyirmədən başqa qeyri yerə pul qoymadığını billə-bilə 
mağazanın əl aparmadığı, göz dolandırmadığı, ürək sıxıntısı ilə 
fələrlə axtarmadığı yeri qalmadı. Yüz otuz manat! Gülbəyim 
 66 
xalanı sarsıdan bu itən pulun çoxluğu, ya azlığı deyildi. İtkinin 
böyüyü-kiçiyi, qiymətlisi-ucuzu olmaz, hamısı ziyandır, 
zərbədir! Bir də ki, onun kassasından pulu heç vaxt əskik 
çıxmamışdı. O düz almış, düz vermiş, alıcının qəzəbinə, 
etirazına, müfəttişin məngənəsinə, hədəsinə düçar olmamışdı. 
Yüz otuz manat bir kişi kostyumunun qiyməti idi. Gülbəyim 
xala çox güman ki, adəti xilafına hərəkət edib pulu almamış 
kostyumu vermiş, sonra da xatırlaya bilməyərək özünə ziyan 
vurmuşdu. Gülbəyim xala əlbəttə məsuliyyətə alınacağından 
qorxub həyəcanlanmışdı. Müdriyyət bu qədər az əskikliyə görə 
onu məhkəməy verməzdi. Həmin məbləği Gülbəyim xalanın 
zəhmət haqqından çıxmaqla kifayətlənəcəkdilər. Onun dünən 
gecəki dərdi, sarsıntısı, iztirabı bundan ibarət idi. O çalışırdı ki, 
yüz otuz manatı yerinə qoyub idarədə hörmətlə, ehtiramla 
çəkilən adını bacarıqsızlıq, əfəllik, kütbeyinlik ləkəsindən, ona 
həsəd aparan işçilərin hər cür mundar dedi-qodularından 
qoruyub təmiz saxlasın. Axı o qədər pulu…  
Axı bu itkidir. Gülbəyim xala onu qızına, evinə, yaxud öz 
əlilə başqa bir şeyə vermiş, xərcləmiş olsaydı, onu heç bu qədər 
incitməz, yandırmazdı. - Hə qızım, başıma dünən bax beləcə bir 
iş gəlmişdi. - deyə Gülbəyim xala əlini qızının qızılı saçlarından 
ayırıb dərindən ciyər dolusu, həm də rahat və doyunca nəfəs 
aldı.  
- Sən elə bilirdin ki… Rəhim şənlikdən, utancaqlıqdan, 
xəcalət və iltifatdan yoğrulmuş məstanə bir təbəssümlə Əfruzun 
qumral gözlərinrə baxıb Gülbəyim xalanın sözünü yarımçıq 
kəsdi:  
- Dünən evə gələn kimi köhnə paltarlarımı soyunub 
şifonerdən asdım. Gülbəyim xaladan (özünü dünən 
tanımadığım, adını bu gün öyrəndiyim) aldığım kostyumu 
geyinib gəzməyə çıxdım, qayıdıb yatdım. Səhər işə gedəndə 
yenə həmin köhnələri geyindim, tramvayda əlimi cibimə 
salandainanmadım. Cibimin içini tələsik çölə çevirdim 
kostyumun pulu cibimdə qalıbmış, verməmişəmmiş. Özüm də 
 67 
bilmirəm necə unutmuşam. Bu gün fasilə vaxtına kimi and 
olsun… Ürəyimin yemişəm, vicdanım mənə rahatlıq verməyib. 
Gülbəyim xala qalxıb mətbəxə çay hazırlamağa getdi. Əfruzun 
minnətdarlıq ifadəsilə şölələnən nəzərləri Rəhimin - gəmi təmiri 
zavodunun növbətçi qaynaqçısının utancaq, hansı bir solğun 
ayparanınsa get-gedə güclənən, artıb çoxalan ziyası ilə 
şəfəqlənən baxışlarına rast gəldi. Onların ikisi də kirpik çaldı, 
ikisi də köks ötürdü, ikisi də yeridə qurcalanıb udqundu. 
İstirahət günü idi…  
 
 
AXŞAMLAR  
 
 Hər axşam, fəvvarələrin arasındakı qoşa söyüd ağaclarının 
kölgəsində iki cavan, bir qoca otururdu. Üz-üzə qoyulmuş bu 
skamyaların birində qızla oğlan, digərində isə ağsaqqal bir kişi 
əylənirdi, cavanlar bir-birilə, qoca onlara baxmaqla. Cavanlar 
cavan idi, qoca isə çox qoca. Uca dağın yaraşığı, zinəti qar olan 
kimi, onun da bəzəyi, əzəməti saqqalının ağlığı idi. Qoca 
cavanlara sarı boylananda sanki gecikmiş qış, tez gəlmiş bahara 
baxır, bahara göz yetirirdi. Fəsil fəsili qovur. Mübarizədə qaliblə 
məğlub dostluğu, iltifatı olmaz. Ancaq bu qış o qoşa bahara 
təmiz, mehriban, həm də unudulmaz gənclik illərinə yenidən 
qayıtmış bir insanın məmnuniyyət ifadəli nəzərilə baxırdı. O bu 
iki bəxtiyarı seyr edə-edə elə bil keçmiş günləri yenidən 
yaşayırdı. Qoca cavanları utandırmamaqdan ötrü özünü qəzet 
oxuyurmuş kimi göstərib onlara altdan-altdan göz yetirirdi. Bu 
qazancla rahatlıq tapan qəlbi qocaldıqca şıltaqlıq eləyib can 
sahibinə böyüklə kiçik, cavanla qoca arasındakı saxlanmasına 
əngəl törətmirdi. Lakin qocaldıqca daha da dərinləşən ürək, 
həvəs, ehtiras onu cavanların hər kəlməsindəki eyni ahəngi, eyni 
həzinliyi qulaqlara yazmağa, hafizəyə yığmağa sövq etdirirdi. 
Qoca onları dinləyir, onları dinləyirdi. Kaş, mehin ahəstə 
nəfəsilə cilvələnən zərif, qara xallı kölgələr altında pərdələnən 
 68 
təbəssümlər, baxışlar bu qocanın məhramanə nəzərlərindən 
gizlənməyəydi. Qoca onların baxışını görsəydi… yox, yox, 
onların ki, səsini eşidir, bu bəsdir. Qocaya o iki səsin verdiyi 
nəşə də kifayətdir. Tək onlar həmişə bura gəlsinlər, burada 
oturub bir gözsüz kor qəlbin yüzlərlə aləminə yeganə son 
sevinc, son təsəlli kimi daxil olub, orada həmişə ruhun sınmış 
qanadlarından tutub göylərə qaldırsınlar, özü pərvaz edə 
bilməyəni öz uçuşları ilə sevindirsinlər. Qız deyirdi: - Bu günkü 
təşrihim kor bağırsaq olub. Çox əziyyət çəkmədim. Çünki xəstə 
arıq idi. Səhər məni ən çətin bir əməliyyat gözləyir. Böyrəyin 
birində daş var, kəsib atmalıyam. Bu ona görə çətindir ki…  
Oğlan qızın qırılmış səsini bitişdirərək sorğu-suala 
başlamır. Qoca o yanda həyəcanlanır, oğlan niyə xəbər almır? 
Bu niyə belə laqeyddir? Bəlkə oğlan o işin, o çətinliyin nədən 
ibarət olduğunu bilir? Belə olmasa yəqin ki,soruşardı. Yox, 
deyəsən oğlanın fikri başqa yerdədir. O bu məqamda qeyri şeyin 
haqqında düşünməməlidir. Axı onunla danışan sevdiyi ilk qızdır. 
Bəlkə çoxdan evləniblər? Kişilər evlənəndən sonra öz arvadına 
qarşı etinasız olurlar. Amma evlənmişlərə oxşamırlar. Onlardan 
evlənmişlərə məxsus izzəti-nəfsin ətri gəlir, təravəti duyulur. 
Oğlan dillənib öz fikir-xəyalları ilə özünü yoran qocanın 
zehninə dinclik verir:  
- Biz də iki porşin dəyişmişik. Sabahı işimiz çox asan 
olacaq. Göyərtəni rəngləyirik, göyərtəüstü mexanizmlərin 
nasazlarını təmir edəcək, bir də yan illərin kəsilməsini 
tezləşdirəcəyik. Killəri çoxdan kəsdirmək lazım idi. Onun 
hesabına sürətimiz xeyli , təxminən saatda bir milə qədər 
artacaqdır. Demək bir il ərzində əlavə iki yüz altmış səkkiz mil 
artıq yol qət edəcəyik. Planın doldurulması üçün mavi yollarda 
sürət birinci şərtdir. Qocanın çənəsi titrəyir. Bu uçunma onun 
sinəsinə səpələnmiş ağ saqqalını qara sətin köynəyinin 
yaxasında dalğalandırır. Yay axşamıdır, o üşümür, qoca 
əsəbiləşmişdir.  
 69 
Bu cavanlar nə üçün eşq-məhəbbətdən danışmırlar? 
Onlarda gənc qəlbi, gənc ürəyi yoxdurmu? Beşinci axşamdır ki, 
qoca onları dinləyir, lakin gənclər həmişə işdən, zəhmətdən, 
yüksəlişdən, sürətdən danışırlar. Onlar bəlkə qocadan utanırlar? 
Qocanın ürəyində bir arzu oyandı, onlara mane olmasın, gəlib 
başqa bir skamyada otursun. Lakin hansı bir həvəssə qocanı 
qalxmağa qoymadı. Qız səsləndi:  
- Sən bu axşam evdə nə iş görəcəksən? Oğlan qollarının 
ikisini də yanlara açıb skamyanın söykəncəyi üzərinə sərələdi. - 
Qəzetə məqalə yazacam.  
- Nə barədə?  
- “Gələcəyin kəşfiyyatçıları” haqda - - Maraqlı olacaq? - 
Əlbəttə. “Səmərələşdiricilər ekipacı” adı almışıq. Zarafat deyil, 
gəmimizdə on səkkiz səmərələşdirici var. Onlar susdular. 
Fəvvarələr fışıldadı, boynunu büküb hovuza tökülən şırnaqlar 
şırıldadı, o yanda rəqs musiqisini bu yanda muğamatın xoş 
sədaları sahili döyəcləyən ləpələrin əsəbi çırpıntılarına qarışırdı. 
Qızla oğlan qol-qola keçirib sahil boyu irəlilədilər. Qoca da 
onların arxasınca addımladı. Meh cavanların ağ, çəhrayı 
paltarlarını titrədir, qocanın isə saqqalını daraqlayırdı. Onlar 
dayanacaqda ayaq saxladılar. Qoca irəli, geri addımlayıb onlara 
bir də baxdı. Qız başını oğlanın çiyninə sarı əyib kəc adlanan 
nəzərlərilə öz qəlbinin gizli sevdalarını söyləyirdi. Təbəssüm 
qocanın dodaqlarını açdı. Ürəyindən qopub gələn bir səda onun 
boğazında boğuldu. O udqundu. Oğlan qızın ağ pambıq əlinin 
birini tumarlayırdı. Qoca onlara doyunca baxa bilmədi, gəzişdi, 
geri çevriləndə oğlanı yerdə tək gördü. Qız hanı? Qocanın 
gözləri qızı axtardı. Qız troleybusun aynasından oğlana əl 
eləyirdi. Qoca oğlanın lap yanına gəldi. Onun qırmızı sifəti də 
saqqalı kimi ağarmışdı. Alnı qarmon təki lay-lay olub 
qırışmışdı. O qırışların hərəsinə bir təəssüf yazılmışdı. - Sən 
niyə belə elədin? Oğlan çaşdı: bu qoca kimdir? Nəyi xəbər alır? 
Qoca dayanmadı. İti addımlarla uzaqlaşıb, bir də geri qayıtdı. 
Əlini oğlanın yaxasına uzatdı. Lakin onun büzüşmüş titrək əlləri 
 70 
havada uçuna-uçuna sahibinin qoynuna girdi. O öz sözünü 
ürəyində dedi: “Bu necə eşq-məhəbbətdir? Bu necə sevmək, 
sevilməkdir? Oğlan, qızı niyə evlərinə qədər yola salmadı?” 
Oğlan avtobusa minib aynadan, dayanacaqda gözlərini yerdən 
ayırmayan qocaya baxır, onun sözlərini ürəyində təkrar edərək 
gülümsəyirdi. O, qocanın əsəblərinin tamamilə pozulduğunu 
güman etmişdi. *** O birisi günün axşamı oğlanla qız öz görüş 
yerlərini dəyişdilər. Bu, oğlanın təhrikilə oldu. Oğlan nədənsə 
həmişə onlarla maraqlanan qocadan şübhələnmişdi. Bu şübhə 
qorxu şəklini almamışdı. Oğlanın ağlına bir fikir gəlmişdi: 
qocanın ağlı azıb, qızın yanında ağzına gələni deyib məni 
abırdan salar. Ondan uzaq olmaq yaxşıdır. Onlar bu axşam 
bulvarda deyil, dəniz vağzalının cənubundakı təzə bağda 
əyləşmişdilər. Öndə qabarmaların öz ağ yalmanlı atını sahilə 
səyridən dəniz, arxada isə “həmişəcavan”ların sıx cərgəsi idi. 
Qarşıda dalğalar guruldayıb sahili gəmirirdi, əks tərəfdə 
maşınlar şütüyürdü. Bir sinədə qərar tutmuş iki aləmin arasında 
öz söhbətlərinə uyan gənclər dal tərəfdə dayanıb onları dinləyən 
qocadan xəbərsiz idilər. Qoca onları çox axtarmış, dünənki 
“səhvilə” perikdirdiyi “quşları” gəlib bu xəlvət guşədə tapmışdı. 
Qoca ağacların arxasında daldalanaraq özünü göstərməməyə, 
ləpələrin nəriltisinə qarışan sözlərin hamısını eşitməyə çalışırdı. 
Qız danışırdı:  
- Bacım seleksionerdir, kiçik elmi işçidir. Üç ildir təcrübə 
zonalarında iş aparır. Müdafiəyə hazırlaşır. Yeni buğda növü 
yetişdirmişdir. Yetişdirdiyi növ istiyə, soyuğa davamlı 
olmaqdan başqa da onun bir dəninin çəkisi mövcud buğda 
dənlərinin hamısından ağırdır. Bacımın böyük gələcəyi var. 
Deyir ki,ikinci elmi işim də çoxillik bitkilərdən olacaqdır. O 
yeni tut növü ilə özündən qabaqkıları çox arxada qoymağa can 
atır. Azacıq sükutdan sonra oğlan soruşur: - Bacın şöhrət 
üçünmü çalışır? Qız bir az yana çəkilib oğlanın üzünə təəccüblə 
baxır. Oğlan isə gülüb çiyinlərini titrədir. Qız daha da pərt olur. 
Qalxıb çəhrayı koftasının yaxasını aşağı dartır. Oğlan biləyindən 
 71 
tutub onu oturdur. Qız dartınıb yenə də durmaq istəyir. Lakin 
oğlanın qolu onun boynuna dolanır. Qoca yerində tərpənir: bu 
sevib sevilməkdirmi?! Bu sevib sevilənlərin barışmasından çox, 
bacı-qardaş qucaqlaşmasına oxşayır. Qardaş da küsəyən bacının 
könlünü bax beləcə alır. Qoca qızın incik səsini eşidir: - Mənim 
bacım şöhrətpərəstdir? Onu sən tanımırsan?! Onun necə bir 
xeyirxah adam olduğunu sən bilmirsən?! - Özüm səni 
cinləndirirəm. - Mən hirslənmirəm. - Bilirəm, sən hirslənən 
deyilsən. Onlar ucadan gülüşdülər. Arada əvvəlki səmimiyyət 
yaranır. Oğlan söhbətə başlayır. - Qardaşımın dəmir atı var. 
Qıza elə gəlir ki, oğlan onu dolayır. - Dəmir at nədir? Oğlan 
cibindən bir qəzet çıxarır.  
- Al bax, qardaşımın şəklidir. Görürsənmi, dəmir atın 
belinə qalxıb pambıq yığır. Bir gündə bir dəmir atla bir adam 
yüz nəfərin işini görür. Qız gülməkdən taqətsizləşir. Xəmir 
bədənini söykəncəyə yapışdıraraq başını oğlanını çiyninə doğru 
əyib bir də qaldırır. Qoca bu an qızın gülüşünü eşitmir, onun 
başının əyilib oğlanın çiyni üzərinə necə düşməsini görmək 
istəyir. Lakin bu da baş tutmur. Qocanın üz əzələləri dartılır, 
qayış kimi dartılıb boşalır. Saqqalının hər yanından ayrılan iki 
dəstə tük qabarıb donqarlaşır. Qoca saqqalını əllərilə tumarlayır. 
Yerini dəyişəndə ayaqları altında qalan bir karton kağızı haray-
həşir salaraq oğlanla qızı səksəndrir. Onlar qocanı görən kimi 
qalxdılar. Bir-birindən bir az aralı dayanıb dənizdə lövbər atmış 
gəmilərə baxdılar. Onların söhbəti də dənizdən oldu.  
- Dənizi sevirsənmi? Oğlan qətiyyətlə cavab verdi: - 
Sevməsəm orada işləyə bilərəmmi?! Qoca əlini əlinin içinə alıb 
barmaqlarını sıxır. Onun buxara papağı öz-özünə yana əyilir. O 
papağını bərk-bərk başına basıb çallaşmış qaşlarını sallayır. İrəli 
üç əsəbi addım atır. Nə fikirləşirsə dayanıb geri boylanır. Qızla 
oğlan dənizə sarı yeridilər. Yox, onlar yana buruldular, vertalyot 
meydançasından keçib küçəyə çıxdılar. Xeyli gedəndən sonra 
oğlan başını döndərib dala baxdı. Qoca da onların arxasınca 
irəliləyirdi. Oğlan tez taksi saxlatdırdı. Onlar “Volqa”ya 
 72 
oturdular. Qocanın yanında fırlanıb geri qayıdan maşının 
arxasından tüstü çıxdı. Qızla oğlan başqa səmtə baxdılar. Qoca 
onların maşında qəhqəsini eşitdi. O, ayaqlarını sürüyərək baxıb 
pıçıldadı: 
- Onlar hər şeydən bir az söhbət elədilər. Amma ondan bir 
kəlmə də danışmadılar.  
 
 
SINAQ  
 
 Tutqun bir yaz səhəri idi. Göylərlə buludlar, dağların döşü 
ilə dumanlar sürünürdü. Gah sazaq əsir, gah da dalğa-dalğa 
gələn ilıq bahar nəsimi adamın ruhunu oxşayır, həyat eşqini, 
yaşamaq həvəsini şura gətirirdi. Qazın damların bacasından 
qalxan acı gərmə tüstüsü göylərə millənib buludlara qarışırdı. 
“Kürəkçay” yatağına sığmır, məcrasından çıxıb kəndin 
cünubundakı düzə dağılırdı. Kəndin hər tərəfindən hop-hopların 
həmahəng səsləri eşidilirdi. Dimdiklərində çöp aparan 
qaranquşlar lap alçaqdan şığıyıb adamın qulağının yanından 
ötürdü. Kürd toyuqlar, ayaqları yenicə yer tutan alabəzək 
balalarını başına yığıb həyətlərdə dənlənirdilər. Hər yanda 
baharın gəlişi, baharın nəfəsi duyulurdu. Nağı bəy ikinci 
mərtəbənin eyvanından yaşıl düzlə əyri qara xətt kimi şəhərə 
sarı uzanan yola baxırdı. Qubernator Nağı bəyə qonaq gəlməli 
idi. Neçə gün idi ki, hazırlıq görülürdü. Xörəklər qazanlarda 
qalıb boyatıyır, nökər-qaravaşlara yem olur, itə-pişiyə atılırdı.  
Qubernatorun izi-tozu görünmürdü. Nağı bəy onsuz da 
dünya “qarışmağa” başlayandan Allahın “mömin” bəndəsi 
olmuşdu. Ədəb-ərkanla dəstamaz alır, gündə beş dəfə namaz 
qılırdı. Qubernatorun gəlmək vaxtından keçdikcə qarmaqarışıq 
yuxular görürdü. Yel əsib yanğını şiddətləndirir, yanğın şəhəri 
ağzına alır. O, hər səhər yuxusunu suya söyləyib Allaha dua 
edərək işlərin ondan uzaq olmasını diləyirdisə də fikir onu 
içəridən yeyirdi. Nökərlərin birini səbih xəbər dalınca şəhərə 
 73 
göndərə bilərdi. Ancaq qubernator cənablarının hüzuruna gədə-
güdə göndərməyi ad-sanına yaraşdırmırdı. Həm də eləsə 
qubernator cənabları ona yaxşı nəzərlə baxmazdı. Odur ki,özünü 
bir az da səxavətli göstərmək niyyətilə bu gün şəhərə getməyi 
düşünmürdü. Mədət tövlədə Nağı bəyin yorğa kəhərini 
qaşovlayırdı. Hətəm isə tövləni kürüyüb peyini bacanın 
qabağına yığırdı. - Çərçi qonağın getdimi? - deyə Hətəm 
gözlənilmədən astaca soruşdu. - Yox hələ. Axşam tərəfi 
gedəcək. Nə almaq istəyirsən? - deyə Mədət də fərqinə 
varmadan düzünü dedi. 
- Ərşdən-kürşdən danışırdı.  
- Kim? - Çərçi qonağın.  
- Sayıqlayırsan nədir?! Mədət şübhələnməyə başladı. 
Hətəm halını pozmadan:  
- Arvad axşam bir yanımı çürütdü ki, qonşulardan 
istəməkdən üzümün suyu tökülüb - dedi.  
- Get, çərçidən mənə bir baş darağı al. Həyətinizə girəndə 
gördüm işığınız gəlmir. Dala qayıdırdım ki, qulağıma səs dəydi. 
Elə bildim yerin içində ağızgapı eləyirsiniz. Bacadan baxanda 
ayağımın altında yer-yurd qaçdı. Kəndin adamlarının bir yarısı 
sizdə idi. Ocağın qırağında halay mərəkə qurmuşdunuz. 
Çərçinin də ağzından od tökülürdü. Sinəsi qalxa-qalxa 
bolşovoydan-molşovoydan danışırdı. Hətəm o qədər də qorxulu 
adam deyildi. O, heç kimə yamanlıq eləməmişdi. Öz tükünün 
üstündə dolanan füqarənin biri idi. Mədət, Hətəmə ona görə arxa 
çevirmir, bel bağlamırdı ki, onun bir az ağızdan boşluğu vardı. 
Arada olan xəlvət söhbəti bilərəkdən xəbərçilik yolu ilə deyil, 
özünü unutduğundan bəyin, yaxud xanımın yanında ağzından 
qaçırırdı. - Nöyütümüz qurtamrmışdı, qaranlıqda qalmışdıq. Sən 
də lap uşaq kimi danışırsan. Çərçinin yanına şey-şüy almağa 
gələrlər də. Bolşovoydan-molşovoydan kim danışmır ki? 
Çərçinin peşəsi kəndbəkənd gəzməkdir. Hərənin ağzından bir 
söz eşidir. O da eşitdiklərini deyir. Münəccim deyil ki, yerdə 
durub, yeddinci göydən xəbər verə. Hər ikisi susdu. Mədət atın 
 74 
quyruğunu düyməyə, Hətəm isə peyini kürəkləyib bacadan çölə 
atmağa başladı. Aradan bir-iki dəqiqə keçdikdən sonra: - Mənim 
ağzımı boza vermə, - deyə Hətəm burnunu çəkdi.  
- Deyirdi ki, kəndlərdə düzəltdiyimiz özəklərin hamısı 
birdən şaban ayında ayağa qalxacaq. Sən niyə mənim başımı 
aldadırsan? Hələ sizə başının tükü getmiş bir kişi şəkli də 
göstərib deyirdi Lenindir. Bu kişi çıxaracaq xilqəti ağ günə. 
Mədət dərk etdi ki, Hətəm söhbətə əvvəldən axıracan qulaq asıb. 
Eşitdiklərini onun hafizəsindən asanlıqla silə bilməyəcək. O, 
yəhəri atın belinə qoydu. Quşqunu keçirtdi. Qantarqanı bərkidə-
bərkidə atılan daş onun diriliyinə düşməyirmiş kimi səsləndi:  
- Şəkil?! - Hə. Mədət əlini-əlinə vurub elə güldü ki, yalnız 
yaşından yekə danışan uşağa elə gülərlər.  
- O, on ikinci imam Sahibi Zamanın şəklidir. Canım fəda 
olmuş zühr eyləyən kimi ədalət divanını urusetdə qurub. Uruslar 
onun adını Lenin qoyublar. Lenin dedikləri o sahibi zaman 
elbəel gəzəcək, bütün günahkarlara divan eləyəcək. Hətəm xeyli 
fikirləşdi… Gah küncə tıxanıb qalan peyini əli ilə kürəyin 
üstünə yığdı, gah da şübhə ilə qanrılıb Mədətin üzünə baxdı. - 
Özək-mözəyi ki, dana bilməzsən?! - deyə nəhayət, dilləndi. - 
Adamı tanımaq olmazmış. Gündüz kəndin arasında gəzəndə acı 
alma kimi büzüşən çərçinin bütün bədəni oynağa gedirdi.  
- Ə səsini kəs, - deyə Mədət ona acıqlandı. Məni it ağzına 
salarsan. Hətəm kürəyi yerlə sürüyə-süryə onun yanına gəldi. 
Mədət barmaqlarını daraq eləyib atın uzun yalının dolaşığını 
açsa da ürəyində Hətəmə cavab hazırlayırdı. Bilirdi ki, yaxasını 
Hətəmin əlindən asanlıqla qurtarmaq mümkün olmayacaqdır.  
- Sən yaman qəlbi qara adamsan ha - deyə Mədət incimiş 
kim başını buladı.  
- Əllaf Zahid tacirbaşı şaban ayında kəndlərdə qəpirətiv 
açmağa qubernatordan rüsxət alıb. Tacirlər qəpirətivə urusca 
özək deyirlər. Qandın?! Sən hərdən adamın üstünə yamanca 
qara yaxırsan ha. Bu xasiyyətin olmasaydı… -Bəs arkdaşalar nə 
deməkdir? Deyirdi: “Gəncədə, Bəkidə, Şəkidə yatmırlar. 
 75 
Camaatı başa salırlar”. - Canım qurban olmuş bayaq dediyim 
sahibi Zaman var ha, uruslar adını Lenin qoyduqları? - Hə. - 
Onun əsabələridir. Lenin özü ordakı işini qurtarıb gələnə kimi 
onlar burda Məhəmməd hümmətlərinin günahını-günaha, 
savabını-savaba yazırlar ki, o yerin-göyün yiyəsi gələndə 
məəttəl qalmasın. Atalar “keçəllər bic olar, onundan biri gic 
olar” - deyibəlr. Hətəm tezcə inandı. Peşmançılıq, üzürxahlıq 
ifadəsi ilə utana-utana Mədətin üzünə boylanıb mızıldandı: - 
Deyirəm axı, çərçi hara, belə cəncəlli işlər hara… *** Mədət 
Nağı bəyin üzəngisini basıb şəhərə, çərçi qonağını isə məsələdən 
halı eləyib qonşu kəndə yola salandan sonra Hətəmlə şərikli bir 
cinayət işi tutma haqqında çox düşündü. Hətəmin fikrini hələlik 
dolaşıq salmışdısa da, vurduğu düyün açılana kimi hər ehtimala 
qarşı elə bir kələk qurmalı idi ki, o, nəinki çərçinin söhbətlərini, 
ümumiyyətlə hər şeyi unudub, öz canının hayına qalsın. Acanda 
Mədətin əlində, yumanda ovcunda olsun. Əlbəttə, bu həqiqi 
cinayət olmamalı, üstü açılanda yeli nə Mədəti, nə də Hətəmi 
vurmalı idi. Belə bir möcüzə, xeyli ustalıq tələb edirdi. Öz əli ilə 
özünə müqəssir donu geydirməklə bərabər onun qulu olmaqdan 
qeyri çarəsi qalmazdı. Mədət nə fikirləşdisə, “qoy elə olsun, 
dəvə yaxında otlayıb uzağı gözlər” - deyə bir çuval götürüb 
evdən çıxdı. Kəndin üst yanındakı Narlı dərəyə endi. Təqribən 
bir saatdan sonra dala qayıdıb, Hətəmin qapısını döyəndə gecə 
yarı olardı. Narın yağış yağırdı. - Kimsən? - deyə Hətəm qapıda 
səs eşidib xırıldadı. - Mənəm. Geyin, bəri çıx görək başımıza nə 
gəlir. - Bu vədə xeyir ola, ay Mədət? - … Hətəm qapını açanda 
Mədət dedi: - Bir bel götür. Mədət qabaqda, Hətəm isə onun 
dalısınca kənddən çıxıb Narlı dərəyə yol aldılar. Kənd arxada 
qalanda Hətəm xoflanmağa başladı. O, elə güman etmişdi ki, 
Nağı bəy şəhərə gedəndə Mədətə taxıl sulamağı tapşırıb. Mədət 
“bir bel götür” - deyəndə hələ ürəyində bəyin qarasına 
deyinmişdi də: “Zalım oğlu göydən yerə su yağandasa da 
qoymur xarabamızda oturaq”. Ancaq ki, təsəvvürümə gətirəndə 
ki, Narlı dərə tərəfdə Nağı bəyin əkin-biçini yoxdur, Mədətdən 
 76 
soruşdu: - Mədət, hara gedirik? - Dalımca gəl. - Axır 
bilməliyəm?! - … Narlı dərənin ayağına çatanda Mədət 
addımlarını yavaşıtdı. Ağır-ağır geri çevrilərək Hətəmlə üz-üzə 
durdu: - Bir məni agah elə görüm, bu nə işdir? - deyə Hətəm 
boğuq bir səslə xəbər aldı. - Allahdan gizlətmədiyimi səndən 
necə gizlədim. - deyə Mədət ağır bir işə düşmüş adam kimi qeyd 
etdi: - Heç bilmirəm bu nə işdir mənim başıma gəldi. - Aradan 
üzüntülü bir sükut keçdi. - Sənə heç əziyyət verməzdim, burdan 
o yana aparmağa gücüm çatmadı. - Onun səsi qırıldı. - Görəcyi 
gora aparmaq olmazmış. Bu sirri batırmaqda gümanım bir 
sənədir. - Yoxsa, çərçi… Mədət onu başa saldı ki, çərçi 
axşamüstü onlarla xudafizləşib gedəndən sonra, gecə bir də 
kəndə qayıdıb. Özü də haradansa öyrənib ki, mən o gecə evdə 
olmayacağam. Gəlib bizim qapını döyür. Arvad qapını açmaq 
istəmir. Belinə ip bağlayıb bacadan içəri sallandığı vaxt içəri 
girdim, beli başına endirdim. Elə bil, canı buna bənd imiş, bilsə 
evim yıxıldı - deyə Mədət sözünü tamamlayıb köksünü ötürdü. - 
Aparaq onu elə yerdə quyulayaq ki, baratası tapılmasın. - deyə 
Hətəm Mədətin qolundan tutub dartdı. Hərəsi çuvalın bir 
başından yapışıb meşəyə sarı üz tutdular. *** Üç gündən sonra 
qubernator bir dəstə atlı ilə yolüstü Nağı bəyin evində 
gecələməyə dönmüşdü. O, səhər burdan belə Gəncə 
qubernatoruna təşrif aparacaq, nə xüsusda isə söhbət 
endəcəkdilər. Görünür, Gəncə qubernatorundan vacib təmənnası 
vardır. Onun üzünə ölüm sifəti çökmüşdü. Fikirdən başı açılmır, 
kef-damaq çəkmək, gözündə uçmurdu. Mütəkkəni dirsəyinin 
altında əsəbiliklə xəmir kimi yoğururdu. Nağı bəy adəti üzrə 
iltifatını əsirgəməmişdi. Quş iliyi, can dərmanı ilə süfrəni 
bəzətdirmişdi. Qubernatorun kefini durultmaqdan ötrü Hətəmə 
balaban, Mədətə isə saz çalıb-oxumağı, arada qaravəlli 
danışmağı taşırmışdı. Amma mənbəyindən bulanan su deyəsən 
sazla, söhbətlə durulana oxşamırdı. Mədət oynaq ovşarı havası 
ilə Koroğludan, Qaçaq Nəbidən özgə bir nəşə oxusa da, məclis 
yas yerinə oxşayırdı. Qubernatorun donuqluğu məclisi cana 
 77 
gəlməyə qoymurdu. Onun üzünə itaətkarlıqla baxan, qablardakı 
buğlanan xörəkləri görüb udqunaraq qarınları quruldadıqca 
yerlərində qurcalanan zabitlər və qorodovoylar üzdən özlərini 
ağasının kefsizliyindən bədbinləşən sədaqətli qul kimi 
aparırdılar. Nağı bəy istədi qubernatora yanaşıb ərkyana desin: 
“Cənab xudavəndialəmin qəzəbinə keçmişik. Dərdimiz 
böyükdür. Bu bişərəf nökər-naiblərin yanında qəlbinizi 
sıxmayın. Özünüzü şad-xürrəm göstərin. Onlar bizim qəm 
dəryasına qərq olduğumuzu görəndə sevinirlər”. Lakin buna 
cürəti çatmadı. Ona elə gəldi ki, qubernator pis üz göstərib, onu 
rəiyyətin yanında nüfuzdan salar. Saray əhli dərdlər, ələmlər 
girdabında qalarkən rahiyyədar bir sənəmin nazu-qəmzəsi 
kifayətdir. Çiyinlərdən basan iztirablar yükü əriyər, buxarlanıb 
havaya uçar. Qədd düzələr. Üzdə təbəssüm oynar, gözdə 
məhəbbət parlayar. Hər şey unudulub, o gözəl məxluqla 
əylənməyə qurban verilər. Nağı bəyin arvadı Mahizər xanımın 
gəlişi məclisə belə bir təsir bağışladı. Onun yaşıl darayı 
paltarından, torksin şalından, barmaqlarındakı firuzə qaşlı 
üzüklərdən, yaraşıqlı ağ üzündən sürmə, çəkilmiş gözlərindən 
sanki otaq işıqlandı. Qubernatorun tutqun siması o şamdan şölə 
çəkib ziyasını ətrafa yaydı. Qubernator Mahizər xanıma baş 
əyəndə zabitlər və qaradovoylar məsciddə seyidin arxasında 
namaza duran mollalar kimi ikiqat oldular. Mahizər xanımın:  
- Buyurun, - deyib qonaqları yeməyə dəvət etməsi, 
qubernatorun yuxanı kəsib kələm dolmasını əzişdirməsi məclisə 
qeyri-adi şıqqıltı saldı. Acgöz zabitlərlə qarınqulu qarodovoylar 
yeməyin üstünə elə tökülüşdülər ki, elə bil küləşliyə bir sürü ac 
mal doldu. Həmişə nökər-naibi kef məclisinə buraxmayan 
qubernatorun bu axşamkı rəftarı mühakimə gününə kimi 
ittihamçıların ürəyini yumşaltmaq, qəzəbini soyutmaq 
canfəşanlığını xatırlayırdı. O, arabir yerindən qalxıb məclisin 
ayağına, başına keçdi:  
- Kosalar qaravəllisini başla - deyə barmağının çırtması ilə 
Mədətin burnuna vurdu. Xoruzlar çırpınıb ilk dəfə banlaşanda 
 78 
külkün rəngli şərab qonaqların kefini ala buludlara qaldırmışdı. 
Xanım məclisə can verib can ala-ala bir qədər oturduqdan sonra 
öz otağına çəkilib yatmışdı. Mədət qarı tayfasının qaravəllisini 
danışırdı. - Qarı var şap-şap qarı, qarı var gup-gup qarı, qarı 
var…  
- Onu yox, - deyə qubernator söhbətin arasına girdi. - 
Başqasını danış! - Ayrısınımı?  
- deyə Mədət öz-özündən soruşurmuş kimi dilləndi. - Axı 
inciyib küsən olar. - Aşığın ağzından kərə də çıxar, kürə də. De 
gəlsin! Mədət istəyirdi ki, qubernator onu keçəllər qaravəllisini 
danışmağa məcbur etsin. O, həmin qaravəllini qubernatorun 
təkidi olmadan da başlaya bilərdi. Lakin belə eləsə, 
məclisdəkilər bunu şəxsiqərəzlk kimi başa düşərdilər. Məclisin 
şən keçməsi xatirinə aşıq balabançı ilə döşlşər, bir-birinə hərbə-
zorba gəlib camaatı güldürər. Ancaq, aşığın məzhəkəni təhqirlə 
nəticələndirməyə çalışması sənət yoldaşına qarşı ədəbsizlik 
olardı. Qubernator bir balaca inad göstərsə, Mədət boyun 
qaçırmaz, qaravəllini istədiyi şəklə salar, söhbətə bacardığı rəngi 
vurardı. Hətəmi sınaqdan keçirmək üçün bundan sərfəli məqam 
ələ düşməzdi. Onun ağzının bəndini yoxlamağın vaxtı çatmışdı. 
“Axı, inciyib küsən olar” - deyə Mədətin özünü çəkməkdə 
məqsədi ayının yadına daş salmaq, qubernatoru qeyzə gətirib 
şitəndirmək idi. Qubernator da sanki nüfuzunu göstərməyə hazır 
imiş: - Keçəlləri bəzə! - deyə gülə-gülə hökm verdi. Mədət 
aşıqlara məxsus bir əda ilə içini arıtladı. Sazın çömçəsini 
qoltuğunun altından arxaya keçirdi. Böyründən çaxmaq-bıçaq 
qoburu sallanan kəmərini dala sığadı. Orta ilə o baş-bu başa 
gedib gəldi. Çərkəzi papağını gözünün üstünə basdı. “Keçəllər” 
qaravəllisini danışmağa başladı. O, əvvəlcə keçəlləri növlərə 
ayırdı. Aşıq dili ilə onları bəzədi. Hətəmin görkəmi onsuz da 
gülməli idi. Nağı bəyin köhnə yamaqlı çuxası, tükü getdiyindən 
dərisi ağaran papağı onu oyuğa oxşadırdı. Qonaqlar bir-birini 
dümsükləyərək gözlərinin işarəsi ilə Hətəmi göstərib 
pıqqıldaşanda Hətəmin bədəni istilənirdi. Acığından bilmirdi 
 79 
neynəsin. Gecəki əhvalatı xatırlayıb ürəyində Mədətə 
məzəmmət yağdırır, onu qəzəblə yamsılayırdı: “Arsuz oğlu 
arsız. Dünən əlindən xəta çıxıb, onun dərdini çəkmir, keçəllərə 
desələr yüz sayana kimi tərpənmə, başının qaşınması tutar, nə 
bilim nə. Mənim qarnıma burğu düşüb ki, iş ağaracaq, bizi 
qazamata salacaqlar, bunun içini kef alıb!” Keçəllərin 
arvadlarının iki əri olar. Biri cəfa çəkər, digəri səfa sürər. Axı 
keçəllərlə bir yastığa baş qoyulmalıdır ki? Yazıq arvadlar 
neyləsinlər. Keçəllərin başının iyinə yayda arandan dağa milçək 
uçub gedir. - Bu da arvadının iki müştərisi olan keçəllərdəndir? - 
deyə gözləri axan qubernator başının hərəkəti ilə Hətəmi 
göstərdi. Hətəmi canına od qoyub səbr kasasını qaynatmağın 
məqamı çatmışdı. Qoy o özündən çıxsın, qubernatora ərz eləsin 
ki, Mədət çərçini öldürüb, meyidini də meşənin filan yerində 
basdırıb. Axı onların o gecə çuvala bir yerdə meşədə 
basdırdıqları Narlı dərədə qaraçı eşşəyinin canavar dağıtmış leşi 
idi. - Bu da arvadı oynaş saxlayan keçəllərdəndir? - deyə 
qubernator qəti cavab tələb edən amiranə bir ahənglə təkrarən 
soruşdu.  
- Hə! Gülmək də var, gülmək də. Hərə qarnını tutub bir 
tərəfə yıxıldı. Hətəm bayaqdan duymuşdu ki, qaravəllinin bir 
tərəfi də onu tutacaq. Ancaq qərəzlə başlanan məzhəkənin bu 
şəkildə qurtaracağını heç gözləməzdi. Mədəti təəssübkeş, öz 
kəndlisini yad adamların ayağına verməyən, öz el-obasının 
namusunu çəkən bir kişi kimi tanıyırdı. Eşitdiklərinə heç vəchlə 
inana bilmirdi. O, Mədətə nə yamanlıq eləmişdi?! Əlindən başqa 
iş gəlməsə də, o gecə Mədətin dadına çatmamışdımı?! “Nəsə 
başqa məramı var, o, belə ağılın yiyəsi deyildi” - deyə Hətəm 
dumanlı təsəvvürlərin ağırlığı altında qapıya sarı addımladı. - 
Balabançı küsdü, - deyə qubernator qəhqəhə çəkəndə zabitlər və 
qaradovoylar yenidən hırıldaşdılar. Gülüş səslərindən divarlar 
titrəyəndə qapılar taybatay açıldı. Qara şinelli, beli toqqalı, 
sinəsi çal-çarpaz patron qatarlı altı adam əldə tüfəng içəri 
doluşdu.  
 80 
- Heç kim tərpənməsin! Qonaqların əlləri göyə qalxdı. 
Gələnlərin beşi keşik çəkdi, biri onları tərkisilah elədi. Meşin 
pencəkli, meşin şapqalı, şapqanın uzun günlüyü altından güclə 
görünən gözlərindən alov saçılan bir kişi içəri girdikdə Nağı 
bəy: - Məni çevir balalarının başına - dedi. Mənim günahım 
yoxdur. Səni and verirəm o xudavəndialəmin birliyinə evimə 
qan salma. Mən həmişə fəqir-füqəranın tərəfində olmuşam. Bu 
çərçi olmaya?! Ayaqlarını sürüyərək qapı-qapı düşüb iynə, 
daraq, düymə, cövhər satan, hər alıcının qabağında neçə dəfə 
baş əyən yazıqda belə fərasət?! Qubernator tir-tir əsirdi. İndi yüz 
Mahizər xanım da olsa, onun əvvəlki halını, əvvəlki mövqeyini 
özünə qaytara bilməzdi. Nağı bəy çərçiyə yalvardıqca Hətəm 
ürəyində deyirdi: “Ay dönüm başına” Onun zarıltısına məhəl 
qoyma!” Hətəm üzünü qubernatora tutdu, onun gözləri belə bir 
fikir ifadə edirdi. “Kasıbın xoruzu, qoçağın fərəsi, halın necədir? 
Mən sənin lağ yerin olmuşdum?” Sonra o yönünü Mədətə 
çevirdi: - Sən məni niyə biabır elədin, başına qaravəlli qəhətliyi 
idi?! Mədət gülə-gülə irəli gəlib əlini onun kürəyinə vurdu. - Ay 
dəli, səni bax bu gün üçün sınayırdım. Şəhər tərəfdən atışma səsi 
gəlirdi.  
 
 
KASIB  
 
 Çarmıxa çəkilmiş «Üzən yataqxana» gəmisinin arxa 
tərəfində yerləşən, dəmir qapısı üzərinə qırmızı hərflərlə «Tibb 
məntəqəsi» sözləri yazılmış kayutaya girdim. Necə lazımdır 
özünü təqdim edəndə oturub qalın kitabı vərəqləyərək yalnız 
şəkillərə baxan həkim rəng verib rəng aldı. Yəni ağarıb qızardı. 
Gərnəşib sinəsinə iki yumruq vurdu, üzünü şapalaqladı. Boyun 
buxaqını ovuşdurmaqla artan həyəcanını öz canından əlli-ayaqlı 
itirəndən sonra əlimi ehtiramla dönə-dönə sıxdı. - Çox şadam, 
çox şadam, əcəb eləmisiz. Əlimi buraxanda da bu sözləri bir 
neçə dəfə təkrar edib xələtini, qalpağını əyin-başından çıxararaq 
 81 
dava-dərman şkafının böyründəki mıxçadan asdı. «Bir dəqiqə 
bağışlayın» - deyə hörmətkarlıqla gülümsünərək əllərini yumağa 
başladı. Əlüz yuyanın yuxarısından divara vurulmuş güzgüdə 
başını o yan-bu yana əyərək gah çənəsini, gah alnını seyr 
etməsindən anladım ki, onun təmizlik işinə baxması on 
dəqiqədən az çəkməyəcək. Əl-üz yumağın dalınca dişləri 
təmizləmək, teli daramaq, pencəyi geyinib köynəyin 
boyunluğunu düzəltmək, çəkmələri silib parıldatmaq, ətirlənmək 
gələcək. Hələ bəlkə mənə kürəyinin tozunu da çırpdıracaq. O ki, 
belə başlamışdı on dəqiqəyə qurtara bilməzdi. Əslində o, 
biabırçı bir iş tutmurdu. «Sağlamlıq təmizliyin rəhnidir» cümləsi 
həkimlərin şüarıdır. Təmizkar olmaq, səliqəli geyinmək hamının 
borcudur. Amma nədənsə onun hərəkətləri məni darıxdırırdı. Bu 
nə qəribə adamdır?! Əli təmiz deyildisə mənlə niyə görüşürdü? 
Ancaq bir yana baxanda həkim nöqteyi-nəzərincə düz eləyirdi. 
Gərək məndən soruşaydı ki, əlin pakdır, ya çirkli?! Qonaqdan 
belə bir söz soruşub onu təhqir edərlərmi?! Nə isə, o öz işində 
olsun. Mətahımızı bazar açılanda xırıd elərdik. Yadımdan 
çıxmamış onu deyim ki, dünən idarədə Kasıb adlı bir kişi 
işçimizin olduğunu eşidəndə öz-özümə gülmüşdüm: «Belə də 
adam adı olar?!» On iki saat sərnişin gəmisilə yol gəlib Kasıbı 
görəndən sonra ona belə bir ucuz ad qoyana çox acığım tutdu: 
«Dünyada ad qəhətliyi imiş?!» İnsafən Kasıbın adı özünə 
yaraşırdı. Kasıb, peysərdən-başdan, burundan-qulaqdan saz idi. 
Yanaqlarına elə bil qan çilənmişdi. Boy-buxunu, çiyin-kürəkləri 
də, şişirtmə olmasın qarın sallamamış cavan, yaraşıqlı 
pəhləvanınkı kimi. Bir sözlə kişinin oğlu pələng misal adam idi. 
Kasıb, diş fırçasını qabından çıxarıb xoş minvalla üzümə baxdı.  
- Darıxmırsınız?  
- Xeyir – dedim, xətircam olmayın. Daha nə deyəydim, 
qarınınkı Qurandan keçmişdi. - Bu saat, bu saat. Vaxtınızı 
aldığım üçün gərək sən məni bağışlayasınız. Kasıbın bəzən 
«siz», bəzən də «sən» - deyə müraciəti, nitqi göştərirdi ki, onun 
birinci arzusu mədəni adam olmaqdır. Ancaq andıra qalmış 
 82 
sümüksüz dili dönmür, kişini biabır edirdi. Stolüstü saatın ürək 
döyüntülərini saydım. Yüz həştada çatanda. - Oralarda nə var, 
nə yox? – deyə Kasıb darağı götürdü. Nazirlikdə bir dəyişiklik 
zad yoxdur? - Yoxdur! – deyib gəzinməyə başladım. - 
Eşitdiyimə görə naziri yuxarıda yaman sıxışdırıblar. - 
Eşitməmişəm. Kasıb, sualları bir ucdan qucaq-qucaq üstümə 
yağdırırdı. Mən də yaxşı tərpəndim. Fərqinə varmadan çox kəsə, 
yəni «hə», «yox»larla verdiyim cavablar məni düz yarımca saat 
səsləndirsə də canımı vaxtında qurtardım. Bildiklərimi təfsilatı 
ilə danışsam bir günlük vaxt azlıq edərdi. Çünki bəzi təfsilatlar 
iki, üç qollara ayrılırdı. Onların hərəsinin haqqında da xeyli çənə 
çalsam təhvil-təslim məsələsi yaddan çıxar, səhərə saxlanardı. 
Odur ki, bildiklərimi də, can rahatlığı «yox»lar, «bilmirəm»lər 
karvanına qoşdum. Kasıb, təmizlik dəsgahını pencəyini 
geyinməklə tamlayanda gördü ki, stol- üstü aynanın altındakı 
şəkillərə baxıram. O gəlib siyirməni açdı. Oradan foto-aparat, 
bir dənə də elektrik üzqırxanı çıxartdı. - Fotoaparatı anadan 
olma günümdə bu qız bağışlayıb-deyə barmağını sağdakı 
şəkildən soldakının üstünə sürüşdürdü  
- Üz qırxanı da bu. - İkisilə də gəzirsiniz?  
- Burada təəccüblü nə var ki, seçirəm də, hansı yaxşı olar, 
onu alaram. Mən: «Yazıq sadəlöhv qvzlar! Təmiz qəlbinizin kor 
məhəbbəti görün sizi kimə bağlamışdır» - deyə şəkillərə yenidən 
baxanda Kasıb güldü. - Hələ arada ayrı aqnaqaz da olur, gedək! 
- Hara? İşə başlayaq da.  
- Zəng eləyək qıza, bir az da şəhərdə fırlanaq sonra. Dava-
dərmanı, avadanlığı təhvil almamış getməyə ona görə razı 
qaldım ki, dedim bəlkə qızların birilə əhd-peymanı 
möhkəmlədəcək, hazırlaşıb gəlməsini tapşırıb özü ilə evlərinə 
aparmasını söyləyəcək. Bu gethaget vaxtı Kasıbın xatirinə 
dəymək istəmədim. Biz asfalt meydançadan küçəyə adlayanda 
Kasıb əlini sinəsinə qoyub iki qat, dörd büküm oldu. Gözlərimi 
onun təzim istiqamətilə zilləyib küçənin o tayında Kasıbın 
hərəkətini özündə əks etdirən güzgünü-gödək bir oğlanın 
 83 
dayandığını gördüm. Kasıb, aramsız surətdə şütüyən 
avtomobillərin bizi ayaqlayacağını da vecinə almadan qolumdan 
tutub məni, ora sürüdü. Onları bir-birinə calayan itaətkar 
qolların əsarətindən qurtara bilməyən müti çiyinlər əyilib yerə 
meyl etdi. Dostların ikisi də eyni vaxtda dilləndi.  
- Keflər, hallar?  
- Sağlığın. İkinci imkanda Kasıb, dostundan qabağa düşdü.  
- Qulluğunda olum. - Tələsirəm, sağ ol!  
-Tanış olun, bizim həkim yoldaşlardandar. Kasıbın dostu 
mənə əlinin ucunu uzatdı. Sanki Şahzadə xanım əlini öpüşlərə 
qərq edilməyə göndərdi. Dostlar xudafisləşdilər. Əllər sinəyə 
qalxıb başlar səcdəyə endirildi. Ziyarətgahdan beşcə addım 
uzaqlaşmamış Kasıb dilləndi:  
- Şəhər ticarəti idarəsinin baş ambardarıdır. Siz öləsən pul 
xəzan kimidir, adamı pulla alar. Kasıbın izahı uzanacaqdı onun 
ikinci dostu ilə rastlaşmasaydıq. Yenə də həmin qayda ilə 
görüşdülər, hal-əhval tutdular, qonaqlığa dəvət edilib 
minnətdarlıq göstərdilər. Bükülüb-düzəlmə, sinədə salavat 
çevirmə ibadəti tez qurtardı. Az keçmiş Kasıb dedi:  
- Allahımdan dönüb kimdən əl boyda bir təhqir aktı yazıb, 
şərə-şurluq eləyib buna versəm kələyini kəsər. Baş müstəntiqdir. 
Bilirsən nə talkovu oğlandır?! Kasıbın, müstəntiq dediyi oğlanın 
arxasınca baxmaqdan boynu əyri bitərdi o, üçüncü dostu ilə 
qəfldən qarşılaşmasaydı. Dostların qolları, kərəntilə ot çalan 
adamın qolları kimi çox uzaqdan hərlənib şappıldadı. Əllər o 
qədər sıxıldı ki, elə bil ikisi də köməkləşib bir möhkəm şeyi 
sındırmağa çalışır, lakin gücləri çatmır, qüvvələri tükəndiyindən 
titrəşirdilər. Kasıbın şadlığının hüdudu yox idi.  
- Kimi görürəm, kimi görürəm. Bay salamməleyküm, bay 
salamməleyküm. Üzünü görək, üzünü görək. Ay qardaş 
haradasan? Kasıbın bu dostu üzünün hər iki tərəfində, çənəsinin 
altında çapıqları olan, ayaqqabısının burnu şalvarın yer süpürən 
balağı içində gizlənən bir oğlan idi. Mən onun üzünə baxıb 
 84 
dayanmadım. Sıxılmaqdan əllərim ağrıyırdı. Lakin bu 
azadlığımın ömrü bircə dəqiqə oldu. Kasıb məni çağırdı.  
- Gəl, tanış ol! - O kimdir?  
- Bizim uşaqdır, mərifətli uşaqdır. Qayıtmaya bilməzdim. 
Üzü çapıqdan hər şeyi gözləmək olardı. O əlbəttə görüşmək 
istəmədiyimə görə mənlə dalaşmazdı. Ancaq dalımca çox kəskin 
sözlər göndərərdi ki, uzaqda deyildim, onlar mənə çatardı. Əlac 
yox idi, qayıtdım. Elə qayıtdım, üzü çapığa elə əl verdim ki, belə 
görüşün könülxoşluğu zəhirmardan acıdır. Kasıb onunla 
xudahafisləşəndə üz-gözündə qəribə bir ifadə yaratdı. Sanki ata, 
sədaqətli dostundan öz qanmaz oğlunun günahından keçməsini 
rica edirdi. Xülasə xəta-bəla hamıdan uzaq olsun, bundan da 
ayrıldıq. Amma «Avamlığım» Kasıbı dilxor eləmiş, onu cin 
atına mindirmişdi. Mənlə bayaqkı kimi çiyin-çiyinə getmirdi. 
Onu «yaxşı başa düşmədiyim» üçün əsəbi gərgindikdən əllərini 
ovuşdurur, xain öküz kimi üzümə tərs baxırdı. Ürəyində də 
artıq-əskik deyib məni yamanlamamış olmazdı. Onun üzündə 
gülməli ifadələr at çapırdı. Təəssüf ki, mən özüm də 
hirslənmişdim. Mənəvi zövqə qida verən bəzi keyfiyyətləri yığıb 
yığışdırmaq, duyub mənalandırmaq qabiliyyətini itirmişdim.  
- O, şəhərin atamanıdır – deyə Kasıb, ürəyində bayaqdan 
bəri korun-korun yanan qəzəb ocağının acı tüstüsünü üzümə 
üfürüb bir qədər sakitləşdikdən sonra səsinə mülayim 
məzəmmət çatıb hamı ondan tük salır, amma siz…  
Dillənsəm səsim tund, sözüm qəliz çıxardı. Bu da Kasıbı 
məndən tamam aralar, kim bilsin yönünü hansı dostlarının 
məclisinə salardı. Odur ki, cavab əvəzinə Kasıba elə bir ifadə, 
elə bir nəzər saldım ki, guya ona həsəd aparıram. Qərib yerdə bu 
qədər dost qazanmaq, Kamal-ədəb sahibi olub ad-san çıxarmaq 
hər adamın hünəri deyil. Mənim doğru olmayan səssiz təriflərim 
itirdiyi əvvəlki ruh yüksəkliyini, təkəbbürünü Kasıbın özünə 
qaytardı. O, canını təşəxxüs qədbinə sala-sala qiymətli 
bəxşişimin əvəzinə əlimi sıxıb gülümsəməklə məni alqışladı. 
 85 
Kasıb, nə dərəcədə sözə baxmayan tərs adam olsa da bu yerdə 
məni eşitməyə bilməzdi. Onu havayı yerə tərifləməmişdim ki?!  
- Qayıtmayaq? Dilimi ağrıtmağım, səsimi korlamağım 
özümə qaldı. Arxadan eşidilən «salamlar olsun!» səsi Kasıbı 
ilahi bir əl kimi dabanı üstə geri fırlatdı. Kasıbın əli başından 
yuxarı qalxdı.  
- Pa-a-a! Bu qarşı-qarşıya gəlməni əvvəlkilərə bənzətmək 
olmazdı. Hərəkət, irəliləyiş çox sürətli idi. Əl tormozları onları 
saxlaya bilməsə yəqin ki, toqaşacaq, bir-birini əzib, yoğurub 
sıradan çıxaracaqlar. Əl tormozları etibarlı imiş. Dostlar bir-
birinə sarıldılar, marça-murçla öpüşdülər. Kasıbın pərgar burnu 
dəmiryolçu dostunun şapqasını yerə saldı. Qara satin astarında 
fabrikin paxlavaya oxşar ağ möhürü olan şapqa sanki böyrü üstə 
dişlərini ağardıb onlara gülürdü. Həsrətlliər yaman bərk 
qovuşmuşdular, ayrılana oxşamırdılar. Yenə də afərin Kasıba. 
Başı əlində olmayan belə bir məqamda da məni yadına saldı. - 
Ə, gəlin, tanış ol! Dəmiryolçu dostu da Kasıb kimi səmimi 
adammış. Əlimi elə sıxdı ki, sümüklərim şıqqıldadı, 
barmaqlarımın ucu qızarıb keyidi. Dəmiryolçu, Kasıba bac 
vermədi. Yarımca saatdan sonra səfərə çıxacaqlarını bildirib 
dabanına tüpürdü. - Bu, dəmir yolunda baş müfəttişdir – deyə 
Kasıb, dostunun tərcümeyi-halını danışmağa başladı. Özü heç, 
bifərasət şeydir. Öz kölgəsindən ürkənin biridir. Amma qardaşı 
qoçudur. Beş adam göstərsən səhərə birini də sağ qoymaz. 
Qardaşına görə bunun hörmətini saxlayıram ki, bərk ayaqda 
lazım olar. Kasıb özünü unudub bircə sözü düz dedi: - «Arifə bir 
işarə də kifayətdtr». Kasıbın, məni küçələrdə gəzdirərək dostları 
ilə tanış etməkdə ayrı məqsədi varmış. O çalışırmış ki, 
dostlarının atamanlığı, qoçuluğu, varlı olmağı ilə məni 
qorxutsun. Belə bir arxalı adamın yerində işləməyə cəsarət 
etməyim, qorxudan işləri təhvil götürməyib qaçım. Yazıb 
müdirimizə belə bir yalan söyləyim ki, dünən əmri alandan 
sonra çox fikirləşmişəm. Kasıbla neçə ilin dostuyuq. Gedib onun 
yerini təhvil götürsəm məndən bərk inciyər. Xahiş edirəm bunu 
 86 
nəzərə alın, məni ora göndərməyin. Mən, təngə gəlmişəm. 
Onsuz da nə yolla olur-olsun qayıtmaq istəyirdim. İndi Kasıb 
yox, lap onun yüz dostu əl-ələ tutub yolumu hər tərəfdən 
kəssələr də qərarım qəti idi. Yaxşı oldu ki, mən geri dönəndə 
Kasıbın başı görüşə qarışdı. Yoxsa onun əyilən ağız-burnunu 
küçələrdə düzəldə bilməzdim. Mən «üzən yataqxana»ya 
yollandım. Kasıbın isə əli əldə küçədə qaldı. Güman etdiyimizə 
görə görüş həvəskarı qaçdığımı o zaman anladı ki, “gəl, tanış 
olun!” - deyə çağıranda məni yanında görmədi. *** Təhvil 
götürürdüm deyəndə də bir az yekə çıxır. Təhvil almağa bir şey 
vardı ki?! Dərman şkafı bom-boş idi. Üç ay ərzində bir nəfər də 
xəstə qəbul olunmamışdı. Ancaq üç dəfə də iki min manatlıq 
dərman-dava alınmışdı. Bunları curnallar göstərirdi. Kasıb, 
bayaqkı Kasıb deyildi. İndi o, doğrudan da kasıb idi. Yad görsə 
yazığı gələrdi. Kişinin nər balası bircə saatda kiçilib cücəyə, 
ağarıb meyidə dönmüşdü. Onun işdən çıxarıldığını eşidib 
qapının çölündə «mənə iki yüz borcludur. Mənə də yüz əlli, 
mənim də beş yüzüm düşüb o kələyə. Məndən də yetmiş beş 
qoparıb» - deyə danışanların səsinə qulaq asa-asa fikirləşdim ki, 
Kasıb səhərdən bəri küçələrdə, altından girib üstündən çıxdığı 
dərmanların, öz məvacibinin üstünə gəlmək şərtilə borc 
götürdüyü pulların hesabına qazandığı dostlarını, ataman və 
qoçularını təhvil verirmiş mənə. Çox maraqlı təhvil-təslim oldu. 
Ağıldan Kasıbın bu mükaliməsini yeri gəldikcə danışıb 
güləcəm.  
 
 
ƏTRİYYAT  
 
 Sehriyyə geyinib kecinib şəhərə gəzməyə çıxanda çoxları 
çevrilib onun arxasınca baxmamış, ürəyində deməmiş olmazdı: 
“Görəsən bu hansı bəxtəvərin arvadıdır”. Bayaqdan evdə bir 
özgə bir ruhla, əzilə-əzilə yeriyən dar geyimli modabaz qızlar da 
Sehriyyəni görərkən ona paxıllıqla baxır, əvvəlki naz qəmzə ilə 
 87 
yeriməyə çalışsalar da bacarmır, ayaqlarını sürüyürdüər. Onları 
qınamayın, gözəllərin özlərindən göyçəklərinə rast gələrkən bir 
neçə anlıq kədər duyğuları keçirmələri təbii haldır. Sehriyyə 
doğrudan da qənirsiz gözəldir. Sizə onun başını dik tutub 
boğazını buxaqlandırdığınımı, ağ enli sifətini, iri ala gözlərini, 
tutaş kirpiklərinimi, çiyinlərinə səpələnmiş zil qara qıvrım gur 
saçlarınımı, yolxsa ufallıca yerişinimi, ehmallıca tərpənişinimi 
tərifləyim?! Bir sözlə qüdrət öz qələminin ucunu ondan 
əsirgəməyib, bu xoşbəxt bəndəyə gözəlliyi ver dedikcə verib. 
Atalar “Ağıl camaldan azar”. - deyiblər.  
Sehriyyə onlardandır desəm özüm yalan danışmış, sizi də 
aldatmış olaram. Onun özünü də kirləməyə, hələ dost-tanışın 
məhucunu da görməyə ağlı çatışar. Xəstə deyil ki? O 
qəşənglikdə qadının üstünə pis idimi qoyduğu yerdə adamın dili 
qurumazmı?! Bəlkə əli əyridir? Əsla! Qəlbi tox, gözü tox bir 
adamın ünvanına belə söz söyləmək insafdandırmı?! Bəlkə… 
Bəlkə… Ayağı sürcəkdir? Eyib olsun Sehriyyənin haqqında bu 
cür düşünənlərə! Görürəm mən cavab vermədikcə sualların ardı-
arası kəsilmir, biri o birindən ağır gəlir. Bu onsuz da bilinəcək, 
niyə gizlədim, açım açığını deyim. Güzarınız şəhərin günbatan 
tərəfinə düşsə həyətində tək bircə dənə “həmişəcavan” ağacı 
olan qırmızı qapılı yanaşı üç ev görərsiniz. Həyətin alçaq 
hasarının məhləyə ötəri boylansanız ortadakı Evin qapısının 
ağzında içi toz-torpaqla dolu dabanıbasıq ağzıəyri ayaqqabıları, 
dondurma kağızlarını, alma-armud çöçələrinin, gün dəydiyindən 
iliyi qaynayan sür-sümük qırıntılarının, görək tullantıları yığılan 
çirkli vedrənin yan-yörəsində gurnaşan milçəkləri görməmiş 
olmazsınız. Qapıdan asılan yastı, yekə ağ qıfıla baxıb elə 
bilərsiniz orada heç kim yaşamır, qonşular da yazıq görüb, 
baxımsızlıq edib əllərinə gələni atır, bu sahibsiz evin qabağını 
zibilləyirlər. Bu qənaətə gəlsəniz səhv edərsiniz. Nə qonşular elə 
qonşudur, nə də ev yiyəsi boynundan basıb keçiləsidir. Axı orda 
dili gödək, başı aşağı canamana adam yaşamır ki, üstünə ayaq 
alalar?! Ora bizim Sehriyyənin xanəsidir. Günortayacan yerin 
 88 
içində xumarlanmaq, o üz-bu üzə aşırıla-aşırıla yuxu bişirmək 
Sehriyyənin adəti idi. O ayılana kimi uşaqlar evin başına tərs 
dəyirman açırdılar. Oyuncaq şeylərini, şəkilli kitab vərəqələrini 
döşəmənin üzərinə dağıdır, lümələklənib çarpayının altına 
təpilmiş çirkli paltarları çıxardır, biri su tökür, digəri sabunlayıb 
hövkələyir, ayaqlarının altına stul qoyaraq aynanın qabağına tıq 
vurulmuş bulaşıqlı qabları yerə düşürür, evin içi ilə bir edirdilər. 
Duranda Sehriyyənin gözləri böyüyür, yığıb yığışdırmağa 
hövsələsi gəlmir, uşaqları kötəkləyirdi. Onların gözlərinin yaşı 
qurumamış təlim-tələsik geyindirir, əllərindən tutub anasıgilə 
aparırdı. Uşaqları başından əkəndən sonra özünə tumar verib 
şəhərə enir, rəfiqələrinə baş vurur, günü axşam eləyirdi. Axşam 
isə onları konfetlə, “qızıl açarla” aldadıb yatırdır, ərinin axşam 
yeməyini əlli qram yağı, iki dilim çörəyi stolun üstünə qoyub 
özünü çarpayıya sərirdi. Namaz bunun dərdindən evə qonaq 
gətirməzdi. Qəfil olanda da elə utanardı, elə utanardı yer yarılsa 
yerə girərdi. Xəcalətindən başını qaldırıb qonağın üzünə baxa 
bilməz, pul kimi qızarardı. Namaz Sehriyyə ilə sinəsinin odlu, 
başının sövdalı, gözünün dumanlı vaxtında evlənmişdi. O zaman 
o, ağı qaradan, yaxşını pisdən seçməyi bacarmamışdı. Elə 
bilmişdi bütün aləm Sehriyyənin başındadır. Evləndikləri 
gündən bir neçə ay keçənədək də nöqsan tutmamışdı. Sonralar 
gözləri önündə cilvələnən o əlvan rəngli pərdənin arxasında son 
günlər üçün saxlanan bağlı boxçaları görməyə başlamışdısa da 
“Ağır ayaq qadındır, başı böyüyüb, tək ev yiyəsidir çatdıra 
bilmir”. - deyə əvvəllər bənd olmamış, araya nıq-nığı 
salmamışdı. Lakin Sehriyyə yükünü yerə qoyandan sonra da 
vəziyyətdə yaxşılığa meyl görünməmişdi. Namaz məsləhətə, 
məşvərətə keçmişdi. Sehriyyə belə olmaz axı? Heç evə hər gün 
bircə dəfə sada əl gəzdir. Gəlib görəndən, qonşulardan, 
qonaqdan-qaradan ayıbdır. - Peh! Neynim, cəhənnəmə ki! Hər 
yarağım düzəlmişdi, qalmışdı bircə tel darağım. Heç uşağının 
əski-üskülərini yuyub çatdıra bilmirəm, qonağım-qaram da 
böyürdən çıxdı. Canımı çöldən tapmamışam ki, “Könlü balıq 
 89 
istəyən quyruğunu suya qoyar”. Bir adam tap gətir həm sən 
ağanın pişvazında dayansın, həm əziz-xələflərinin, həm də 
əsabələrinin qabağında fırlansın - deyə Sehriyyə elə birinci 
gündən Namazın ağzının üstünə çırpmış, gözünün odunu 
almışdı.  
- Natəmizliyin, səliqəsizliyin uşaqların tərbiyəsizinə, 
sağlamlığına çox pis təsiri var Sehriyyə! Güclü ata nəzarəti 
hökm sürməyən ailənin oğul övladı vecsiz, yalançı, işgüzar anna 
qayğısı ilə böyüməyən qız uşaqları isə tənbəl, başı töhmətli 
olurlar Sehriyyə! Elə etmək lazımdır ki, onlar böyüyəndə ata-
anaya qarğışçı olmasınlar. Cəmiyyətə fayda verməyən, evə xeyri 
dəyməyən, əlindən bir iş gəlməyən adamın dili gödək, başı aşağı 
olar. Onların indi öyrənməli vaxtıdır. Onların becərilməli 
zamanıdır. Ağacın hamının xoşuna gələn bar verməsi bağbanın 
tədbirindən, bacarığından, ustalığından asılıdır. Danışmaqdan 
Namazın sözü də qurtarmış əridib Sehriyyənin qulaqlarına 
doldurmaqdan çənəsi də yorulmuş, söyləməkdən atalar məsəli 
də qalmamışdı. Sehriyyənin dili ilə desək Namazın yastı-yastı 
danışmağı onu təbiətindən çıxarırdı.  
- Get o ustadnamələrini ana-bacına oxu! Mən onları 
öyrənməkdən qayıdanda sən qabağımdan əlif-bey deməyə yeni 
gedirdin. Buna bax a… dişlərini sürtüb ağzının iyini kəsə 
bilməyən başımda qoz qırmaq istəyir. Əlinə keçən hər kitabdan 
bir söz əzbərləyib axşam-sabah mənə şikəstə çağırır. Nədən ötrü 
çəm-xəm elədiyin çox yaxşı başa düşürəm. Səni tutub zorla 
saxlamıram, əl mənim, ətək sənin, amanın bir günüdür məni 
düzün düz ortasında qoyub getmə. Ya əlimi kəs, ya ətəyini deyib 
yalvarmıram ki. Yol açıqdır. Namaz “çox uzandanda” Sehriyyə 
qapını açıb ona deyirdi: - Buyur, qanımı niyə qaraldırsan? Ev 
onsuz da uşaqlarındır. Eldən ağız günə qalmamışam ki! Təki 
qardaşımın canı sağ olsun, bacısını da, hələ bacısının balalarını 
da saxlar. Namaz demişkən o Sehriyyənin çənə kələ qarasını 
çoxdan kəsər, dəfə-daraq açmağa qoymaz, aşıq Qərib kimi 
qabaq-qabağa durub deyişməzdilər. Onu əvvəllər ayrılmaq 
 90 
qərarından döndərən ilahi bir qüvvə vardısa, o da, yeni-yeni üzə 
gülən, muşqurduqca qığıldaya-qığıldaya, hıçqıra-hıçqıra ətbala 
quşlar kimi yumulu balaca tumbul əllərini yanlarına çırparaq 
pərvazlanıb uçmaq istəyən oğlu Rəhim idi. İndi onun yıxıla-
yıxıla qabağına yüyürən, dili dolaşa-dolaşa: “Ata səni səni çox 
istiyiyəm eyy! Lap çox! Biliysən hayası istiyiy? Bax buyası” - 
deyə barmağını aparıb düz ürəyinin üstünə qoyan gumbul bir 
şeytan qızı da var. O, belə şirin balaları necə ataydı?! Onlarsız 
dərd çəkib, qəm yeyib vərəmləməzdimi, uşaqlardan ötrü 
başından ərşə çəkilməzdimi?! O, ürəyini sinəsindən, gözlərini 
yerindən necə qoparıb ataydı. “Üzül kəsil” olmaq məsələsi 
Namazı həmişə düşündürürdü. Ayrılmağı qət edib qapıya sarı 
yönələndə sanki uşaqları yüyürüşüb gözlərinin yaşını axıda-
axıda onun ətəyindən ikiəlli tutub dartışdırırdılar: - Ata, bizi 
kimə tapşırıb gedirsən?! Körpəlikdən ürəyimizə xalmı salmaq 
istəyirsən?! Qonşuların uşaqları gəldi-gəldi deyib atalarının 
gabaglarına yüyürəndə büz yetim kimi boynumuzu bükək?! 
Onlar “Bu cici donu, bu cici ayaqqabını atam alıb, hələ deyiy 
biyini də alacam, hə-ə, biyini də” deyib bizə acıq verəndə 
ürəyimiz içimizəmi düşsün, köksümüzümü ötürək?! Yanıqlı-
yanıqlı inildəyəkmi?! Atasına güvənən bütün arzularına atasının 
köməkliyi sayəsində çatmağı güman edən övladlarının ümid 
çırağı sönəndə onlar kimə arxalansın?! Ərkimiz çatmayan bir 
adamın görüm-baxımı bizə fərəhdən çox xəcalət gətirməzmi?! 
Dayım uşaqlarının köhnə paltarlarını geyinib artıdıqlarını yeyib 
böyüsək, bunlara sənin ata ürəyin dözərmi, ata! Namazaın 
təsəvvüründə yaranan bu kədərli səhnə, bu günahsız məsum 
körpələrin yalvarışları onun daş ürəyini yumşaldır, gözlərini 
yaşardır, mənən ağladırdı. “Yox atmayacam!” deyib dala 
qayıdır, uzun ayrılıqdan sonra qovuşan həsrətlilər kimi onları 
dizlərinin üstündə oturdur, öpür, öpür, öpürdü. Sehriyyə bunu 
fövqəladə bir şey hesab etmirdi. Namazın uşaqlarını atıb 
getməyəcəyini ovcunun içi kimi bildiyindən qorxub ürkmür, 
yerii gələndə güzəştə getmirdi. Nə ağacını əlindən yerə qoyur, 
 91 
nə də dilinə qədək vururdu. Nə dən qurtarır, nə də dəyirmanın 
suyu soğulurdu. Boş-boşuna hərlənən daş dişəkdən düşür, bir-
birini sürtüb adamın ətini çeynəyə-çeynəyə sümüyünə dirənən 
görkəsmə bıçaq kimi xırçıltı verirdi.  
Tənbəllər adətən paxıl və acıdil olurlar. Tər-tərtəmiz gül 
kimi ev-eşik saxlayan bir qadını onların yanında tərifləsən 
başlarından əcəl ağrısı qalxar, yanıb yaxılarlar. Dillərinə düyün 
də düşsə dillənməmiş, hirslə tumanını yellətməmiş, qab-qacağı 
bir-birinə vurmamış olmazlar. Belə hallarda onlar çox zaman 
ərinin acığına evi gözdən saldıqlarını söyləyərlər. Qonşu 
arvadları təmizkar idilər. Onlar nəinki evə yaxşı baxır, hətta 
həyətə belə toz qonmağa qoymur, məhləni axşam sabah süpürüb 
sulayırdılar. Bunu Sehriyyənin gözü götürməzdi. “Keçi suyu 
niyə bulandırdın?” eləyib gah biri, gah da digəri ilə dalaşardı. 
Həyətdə yaşayan uşaqlar da Sehriyyənin sirkədən ünd 
xasiyyətinə bələd idilər. Onun səsi çıxanda siçan deşiyini satın 
alar, bir-birini itələyə-itələyə özlərini içəri pərçimləyərdilər. 
Qonşular öz abır-həyalarını gözləyir, Sehriyyəyə baş 
qoşmurdular. Amma düzü-düzünə, köçüb qaçası olmuşdular. 
*** İstirahət günü idi. Sehriyyə uşaqları aparıb anasıgilə 
getmişdi. Dediyinə görə anasının belini yel tutmuşdu. Onun 
belini ovacaq, düyü şorbası bişirəcəkdi. Ev yenə törtökülü idi. 
Elə bil köç düşmüşdü. Namaz stolun üstünün şirəsini, pendir 
sörək qırıntılarını, yağ damcılarını dönə-dönə silib quruladı. 
Çarpayıların üstünü qaydaya saldı. Oyuncaqları döşəmənin 
üzərindən qutuya yığıb çarpayının altına itələdi. Neçə vaxtdan 
bəri sürtülməyən, hər qaynayanda ağzından aşan su çölündə boz 
dolaşıq cığırlar əmələ gətirən ağ çayniki su ilə doldurdu, pilətəni 
yandırıb üstünə qoydu. Mağazadan təzəcə alıb gətirdiyi ətə 
soğan qatıb ət maşınından keçirməyə başladı. Soğanın acısı 
onun gözlərini ayışdırırdı. … Qapı döyüldü. Gələnlər Namazın 
qonşuları Qələndərlə Yaqub idi. Bunların ikisi də bir boyda, bir 
biçimdə adamlardı. Dost olduqları üçün geyimləri eyniyyət 
təşkil edirdi. Hər iksinin əynində yaxası işləməli Ukrayna 
 92 
rubaşkası, boz rəngli yay trikosundan şalvar vardı. Başlarının 
tüklərini yana daramışdıdlar. Qələndər, sarıyanız, uzunsifət, 
Yaquba nisbətən bir qədər arıq idi. Üzünü bürümüş çiçək 
xəstəliyinin izləri olan çopurlar ona zəhmli görkəm verirdi. 
Yaqubun simasından isə məzəkarlıq yağırdı. Dodağı həmişə 
təbəssümlü, gözləri gülüşlü görünürdü. Onun hirsləndiyini, 
dilxor olduğunu təyin etmək çox çətin idi. Bunlar nəyə 
gəlmişdilər? Neçə il bir həyətdə yaşasalar da bu anacan 
“sabahınız xeyir! Aqibətiniz xeyir!”dən başqa kəlmə 
kəsməmişdilər. Elə bil tikan üstə oturmuşdular, deyəsən harasa 
tələsirdilər. Namaza elə gəldi. Onlar Sehriyyənin evdə 
olmamasını bilib özlərini içəri salmış, indi onun böyürdən 
çıxmasından ehtiyat edirdilər. Namaz onların hərəsinə bir stəkan 
çay süzdü. - Niyə söhbət eləmirsiniz? - deyib sükutu pozdu. - 
Söhbət? - deyə Qələndər xırıldayıb udqundu. Adam alması 
tərpənən blok kimi çənəsinin altına qalxıb aşağı düşdü. - Namaz 
qardaş heç üzüm tutmur axı. Yaqub qımışdı. Namaz həm yaşca, 
həm də vəzifəcə böyük olduğuna görə Qələndər sıxılırdı. Ancaq 
onun bura nə dəxli vardı. - De utanma. Gələn sözü saxlamazlar - 
deyə Namaz məsələdən hali olan adam kimi güldümsündü. 
Onun bu münasibəti Qələndərə sərbəstlik verdi.  
- Namaz qardaş, Sehriyyə bacı bizim arvad-uşağa göz verib 
işıq vermir. Gündə dava, qınqılıq… neçə dəfə istəmişik milis 
idarəsinə məlumat verək ki, asayişimizi pozur. Yenə səni arada 
görmüşük, sənin xatirindən keçməmişik. İndiyənə kimi nə dedi, 
nə elə dedi onda işim yox, qardaşım kənddən işini instituta 
verməyə gəlmişdi. Üç-dörd gün burda qaldı. Sehriyyə bacı 
Yaqubun arvadına deyirmiş ki, mənim yoldaşım yanına bir 
malay oğlan dadandırıb. Eyib deyilmi?! Namaz xəcalət təri 
tökürldü. Kürəyinin arasından buğ qalxırdı. Başı sinəsinə 
yapışmışdı. Sanki boynundan asılan ağır bir yük qəddini 
düzəltmək imkanını əlindən almışdı. Yaqub yarasının üstü 
açılmış kimi Qələndərin söhbətini davam etdirdi. 
 93 
- Namaz qardaş, elə bilərsiniz sözü bir yerə qoyub 
həyatınızı pozmağa çalışırıq. Bizim bağımıza mərdimazar 
toxumu səpilməyib. Sehriyyə bacı bu axır vaxtlar bizim arvad 
qırığı ilə yamanca dost olmuşdular. Sevindim. Axı Əzraillə 
kimin arvadı dost olsa sevinməz?! Sən demə bu yaxınlığın bir 
qənbərqulusu varmış. Deyirmiş guya mən bulvarda bir kök, fıs-
fıs arvadla diz-dizə oturmuşam, deyib gülmüşəm, ona marocna 
alıb yedirtmişəm. Bizim arvad da mənim kimi ağılsızdı, hər 
deyilənə inanır. Deyirəm mənə tramvay pulunu da zorla 
verirsən, cibimin astarını üzünə çevirirsən, məndə pul qoyursan 
ki, marocnaya verib bir kef də eləyəm. İnanmır ki, inanmır. Əfi 
ilana dönüb. Mən də arvada lap vurub başımı da yarsa əl 
qaldıran deyiləm ki, ənkəzləyib yumşaldam. Nala-mıxa çox 
vuranda başımı açıb qabağına tuturam ki, nə qədər heyfin var al! 
- Külbaş yeriyə də bilmir. Mən yeyirəm bu sinirir. Sürüməkdən 
qolum da qurudu - deyə aynanın qabağından həyat qapısına sarı 
keçərkən qızına acıqlanan Sehriyyənin səsi onları səksəndirdi. 
Onlar qırğı görərkən özünü ora-bura çırpıb canını gizlətməyə 
yer axtaran sərçələr kimi vurnuxdular. Qalxıb əllərini qapıya 
yetirdilər. Qələndər çevrilib.  
- Namaz qardaş, bizim… bizim… - deyə kəkələdi.  
- Adımız olmasın. - deyə onun sözünü tamamlayan Yaqub 
əli ilə Qələndəri çölə itələdi - yaxşı tez çıx! Namaz ömründə bu 
cür bərkdən gülməmişdi. Əlbəttə acığından gülürdü. Sehriyyə 
yırğana-yırğana otağın o başına keçdi. Donunu soyunub xalat 
geyindi. Özünü divanın üstünə yıxaraq yelpiklə üzünü 
yelləməyə , xalatın yaxasını özündən kənara çəkib sinəsinə 
üfürməyə başladı. Namazın dişi bağırsağını kəssə də özünü 
saxlaya bilməyib pıqqıldadı. Onun bu “şənliyi” Sehriyyənin 
ürəyindən xəbər verirdi. Anasından borc pul götürüb “Qırmızı 
Moskva” ətriyyat yığımına vermişdi. O qədər pulu Namazdan 
alıb anasına qaytarmalı idi. Namazın qılığına girib xoş bir saat 
aramaqdansa yara sızıldayan yerdə təbib qarşı gəlmişdi. - 
Namaz məni təbrik edirsənmi? - deyə Sehriyyə yerindən qalxıb 
 94 
həlim səslə, kirpiklərini bir-birinə işvəkarcasına çalmaqla 
qolunu onun boynuna saldı. Sinəsini Namazın çiyninə daydı. 
Üzünü üzünə sürtdü. Sonra redikulundan qutunu çıxartdı. - Bax, 
bir basabas idi ha… Axırıncını mən aldım. Qutunu açdı. Şüşənin 
qapağını götürüb onun burnunun altına tutdu. Fikir ver, gör nə 
yaxşı iylənir? Namazın üzü payız səması kimi tutuldu. Gözləri 
qıyıldı. Çənəsi əsdi. Əlləri titrədi. Bütün varlığı uçunub lərzəyə 
gəldi. Sehriyyə onun simasında qoynayıb daşan qəzəbin, 
hiddətin boz bulanlıq selini görmədi. Görmədi ki,özü bir qanun 
sayılan bu dəli sel Sehriyyəni də, hələ Namazın iki gözləri qədər 
sevdiyi əzizi balalarını da apara bilər. Sehriyyə şüşəni azca 
çalxalayıb lap Namazın burnuna dirədi.  
- Nə yaxşı iyi var. Namaz onun qolunu çiynindən rədd edib 
ayağa qalxdı. - Xoş iy xoş xasiyyətdən gəlməlidir. Yüz belə 
ətriyyat yığımı da olsa sənin o üfunətli xarakterinin iyini itirə 
bilməz. - deyə elə bağırdı ki, Sehriyyənin qulaqları batdı və 
qutunun altından var gücü ilə qaldırıb divara çırpdı. Şüşələr 
çilik-çilik olub yerə töküldü.  
 
 
BİR ÖMRÜN SƏHİFƏLƏRİ  
 
 Neçə gecə idi ki, Tapdıq kişinin otağından işıq gəlirdi, saz 
səzi gəlirdi. Bu işıq gecə yarıdan ötəndə sönürdü, bu saz işıq 
sönəndə susurdu. İndi də hamı yatmışdı, Tapdıq kişi 
yatmamışdı, qalın bir dəftərin səhifələrinə hərfləri muncuq kimi 
düzürdü, sözlərin karvanı uzanır, hey uzanırdı. Povestmi, 
romanmı yazırdı Tapdıq əmi? Yox! Məktubmu yazırdı Tapdıq 
əmi? Yox! Bu uzunda da məktub olardı?! Ayda-səyəmdə bir 
dəfə dınqıldaddığı sazı bu son gecələr niyə çox çalırdı Tapdıq 
əmi? Ydxsa dastan yazırdı? Yoxsa yeri gəldikcə öz əfsanəvi 
qəhrəmanlarını saz havaları üstə danışdırır, onlara qoşma 
qoşdurur, onlara gözəlləmə dedirdir Tapdıq əmi? Yox!.. Yox!.. 
Tapdıq əmi öz hafizəsində solğunlaşan xatirələri köçürür, öz 
 95 
ömrünün, öz gördüyü günlərin bəzi lövhələrini yazır. Yazır ki, 
oğlanları oxusun, nəvələri oxusun. Yazır ki, o günlər bir 
hafizədə itməsin, bir yaddaşda getməsin, qocalardan cavanlara 
yadigar qalsın, bu günlərin çətin başlanğıcı, bu sübhün əsrarlı 
açılışı onların da xatirələrinə çevrilsin, onların da hafizəsindən 
başqalarının yaddaşına köçsün, yaddaşında yaşasın…  
1930-cu ilin martı… İndiki Qasım İsmayılov rayonunun 
Qasımbəyli kəndinə getmişdim, artel təşkil etməyə. Kəndin 
ispalkomu, katibi, carçısı camaatı bir tövləyə harayladı. Dedilər 
aşıq gəlib. Sazımı da aparmışdım. Amma geyimim aşıq 
geyiminə oxşamırdı, meşin şapqam, meşin sərtovum vardı… 
Camaat yığışdı. Əvvəlcə saz çaldım. Həmin bu saz idi. «Yanıq 
Kərəmi» çaldım. Sonra bir ayrı hava, deyəsən, «Ruhani»… 
Camaat elə bildi amazla oxuyacam. Ancaq avazla oxumadım, 
danışdım. Təzə dünyadan danışdım, camaatı artelə yazılmağa 
çağırdım. Birdən xəbər gəldi ki, qaçaqlar kəndə doluşublar, artel 
qurmağa gələni öldürəcək, qanını şüşəyə tutacaqlar. Havaya 
neçə güllə atdılar. Kişilərin hərəsi bir tərəfə dağılışdı, tövlədə bir 
ispolkom, katibi, onların carçısı, bir də arvadlar qaldılar. 
Arvadlvr bir-birinə qısıldılar. İspolkom tüfəngini, tapancasını 
dabana çəkdi, «qorxma, - dedi,- onları özüm ölənə kimi bir-bir 
dənləyəcəm, bura yaxın düşməyə qoymayacam».  
Katiblə carçını hansv bənd-bərənisə kəsməyə göndərdi. 
Carçını tez geri çağırdı, nəsə tapşırdı. Carçı yaman diribaş adam 
idi, elə bil quşun qanadında gedib gəldi, bir dəst arvad paltarı 
gətirdi… həmin paltarları mənə geyindirdilər, tövlədən 
arvadlarla bərabər çvxartdılar. Arvadların ikisi məni nökər-
qulluqçulu bir evə gətirdilər. Bu evdə bəy də, xanım da, bəyzadə 
də vardı. Elə bildim ispolkom da düz fikirli adam deyilmiş, 
aradan salamat çıxacağımı fikirləşibmiş, ya da camaatın 
gözünün qabağında qan salmaq istəməyibmiş, indi məni bu 
bəyin evində dustaq kimi saxlayacaqlar, qaranlıq qarışandan 
sonra aparıb haralardasa öldürəcəklər… Bu bəy Xanlar bəy idi. 
Gecə məni öz qardaşı oğlu Cəmşid bəylə rayon partiya 
 96 
komitəsinə yola saldı. Yolda qabağımızı neçə dəfə kəsdilər, 
Cəmşid bəyi tanıyıb buraxdılar. Xanlar bəyin səxavəti məni mat 
qoymuşdu, öz sağlığıma, inana bilməmişdim, mənə elə gəlmişdi 
ki, gördüklərim yuxudur. Demə, bizə bəzi bəylər də kömək 
edirmiş, onlar da o qaranlığın içində korun-korun yaranmış, 
gözərirmiş. Demə, yeni dünyanın sübh mehi bu ocağı da 
alovlandırıbmış… Tapdıq əmi qalxdı, sazını divardan aldı, 
köklədi, «Sarıtel» çaldı. Sanki bir gecənin o vaxtdan simlərdə 
yatan təntənəsini oyatdı. Sazı yenə divardan asdı, yenə oturdu, 
yenə yazmağa başladı. 1930-cu ilin apreli… Bir ucdan kolxoz 
qurulur, bir ucdan da dağılırdı. Hər kənddə bir dəstə qaçar, 
quldur at oynadırdı. Kəndlərə girmək də, kəndlərdən çıxmaq da 
qorxulu idi. Hər yanda ölüm hədəsi!.. Raykomun tapşırığı ilə 
Qızıl hacılı kəndinə getdim. Bu dəfə sazı özümlə aparmadım. 
Qara Məmməd ispalkom idi. Sonra kolxoz sədri oldu. Ad-san 
qazandı. Rəhmətlik yaman qoçaq kişi idi. Od-alov idi. Gözünə 
güllə çaxsan çəkinməzdi… Camaatı bir yerə yığdılar. Mən 
təzəcə danışmağa başlamışdım ki, at kişnərtiləri, dördnala çapan 
köhlənlərin fınxırtılarını, tüfəng çaxmaqlarının çaqqıltılarını 
eşitdik. Çaxnaşma düşdü. Qaçaqlar bizi araya aldılar, heç kimi 
tərpənməyə qoymadılar. Qara Məmməd qışqırdı:  
- Kişiliyiniz olsun! Dili olan da tüfəng-tapancaya əl atarmı? 
Qaçaqlar atlardan endilər. Biri qabağa çıxdı: - Camaat,-dedi,- 
dağılışmayın. 
- Sonra üzünü mənə tutdu:  
- Bacı oğlu, söhbətini elə. Camaat elə bildi qaçaqlar onları 
gözə qoyurlar, hansı bənd alıb burda qalsa, bir qaçaq gülləsinə 
qurban olacaq. Ona görə də hərə bir səmtə yön aldı… Daha mən 
kimə nə deyəydim, kimə nə danışaydım ki!.. Sözümü yerə-göyə 
demək üçn gəlməmişdim ki!.. Qaçaqların başçısı İsaq idi. Morul 
Məmmədəli, Kar Nədir, Sarı Qafar onun yanında əl tərpədə, 
cıqqır çıxara bilmirdilər. İsaq məndən soruşdu: - Sazın hanı? 
Qara Məmməd cavab verdi ki, toya gəlməyib! İsaq güldü. Mən 
belə yağlı gülüş görməmişdim. Ağzını göyə tutub güldü. Hər 
 97 
qahqahı göydə bir güllə kimi şaqqıldadı. Sonra qəmli-qəmli 
dilləndi: - Bir də vayda çalacaq, Məmməd, - dedi,- özü də bizim 
vayımızda. Gəlsənə o vayımızı irəli çəkək, elə bilək bu gündür, 
bu gün bu Tapdıq qardaşa bizim vay toyumuzu çaldvraq, öz 
vayımızı özümüz də görək?.. Qara Məmməd onlardan qorxmadı, 
dik savab verdi: - Bu gerçək olsaydı, nə dərdimiz vardı!.. İsaq 
ayrı heəç nə demədi, cibindən bir kağız, bir qələm çıxartdı, 
tüfənginin qundağının üstündə yazdı, əsgi əlifba ilə yazdı. O 
yazdıqca mən oxudum. Mənim Qərvənd kəndinə getməli 
olduğumu hardan bilirdi? Əlbəttə mən öz yolumdan dönə 
bilməzdim, Qərvəndə getdim. Kəndin girəcəyində məni 
yaxaladılar, pitixanaya apardılar. Pitixana tüfəng-tapancalı, 
motal papaqlı, şah qatar, pələ bığlı qaçaqlarla, onlara 
qoşulanlarla dolu idi. Onlar məndən heç nə soruşmamış İsağın 
yazdığı kağızı bu dəstənin başçısı bildiyimə uzatdı. O, kağızı 
avazla oxudu: «Uşaxlar, məni istəyirsinizsə, bu oğlana 
toxunmayın». Əvvəl mənə canavar kimi baxan qaçaqların 
üstünə elə bil su ələndi. Ancaq başçı eşələndi, qeyzi, qəzəbi onu 
oynatdı, dilləndirdi:  
- Bu kənddə kolxoz qura bilməyəcəksən. Bu dəfə dəymirik 
sənə, çıx get, bir də gəlsən, ananı ağlar qoyacayıq. - Anam 
yoxdur, - dedim, - atamı da, anamı da sizin taylarınız öldürdü, 
məni ağlar qoydu. - Dilli-dilli danışma, dilini kökündən 
qopartdıraram! - Min-min dilin biri kəsilsə dünya heç nə itirməz. 
Mən bircə damcı ola bilərəm. Seldən bircə damcı əksik olsa…  
Elə bağırdı ki, nitqim qurudu: - Bunu rədd eləyin burdan!.. 
Qaçaqlara nifrət edirəm. Çünki mən köprə ikən ata-anamı 
öldürmüşdülər. Qazax rayonundakı mənim doğma Cəfərli 
kəndinin ispalkomunu, katibini öldürmüşdülər. Bizim kənd 
ispalkomu, katibi öldürüləndə mən orada komsomol katibi idim. 
Kollektivləşmə başlanana kimi onlrın çox qansızlıqlarını 
görmüşdüm… Ona görə də nifrətim sonsuz idi. Mən silahsız 
ola-ola o tüfəngli-tapancalı qudurğanlardan qorxmurdum. 
Nifrətin necə güclü olduğunu mən ondan görmüşəm. Həm də 
 98 
mənim bu günlərə qanadlanan o ankı arzularım sarsılmaz idi… 
Tapdıq əmi qalxıb gəzindi. Sazına baxdı. Ona elə gəldi ki, 
Qərvənddə on gün qalıb gecələyə-gecələyə kolxoz təşkil 
edəndən sonra rayona gəldiyi, sazını divardan alıb çaldığı hava 
indi də simlərdədir, pərdələrdədir. Simlər, pərdələr o günlərdən 
bu anlara saxladığı o əmanəti oxuyur, birdən susur, çünki onda 
qəfildən xəbər gəldi ki, Ağqıraqlı qaçaq Mustafanın dəstəsi 
Goran vağzalındakı dükanları dağıtmaqda, hər şeyi talan-qarət 
etməkdədir. 1931-ci ilin payızı. Yarpaqlar tökülürdü. Acı 
küləklər əsirdi. Onda mən otryad naçalniki idim. Həştad nəfər 
otryad üzvüm vardı, hamısı da bir-birindən qoçaq… Tez 
atlandıq. Gorana ildırım kimi girdik. Gecə idi. Göz-gözü 
göomürdü. Bizi atəşə tutdular. Dala çəkildik. O vaxt beş-on 
evdən ibarət olan stansiyanı dövrəyə aldıq. Qaçaqlar gecə də 
yaman görürdülər, çox sərrast güllə atırdılar. Adamın belə iti 
gözlü, diribaş oğlanlara heyfi gəlirdi. Fikirləşirdim ki, əks 
təbdiğat onların iliyinə işləyib, camaatdan qaçırlar, camaatın 
hesabına dolanırlar, onlara də qəsd edirlər. Düşünürdüm ki, 
bunlar niyə papaqlarını qabaqlarına qoyub fikirləşmirlər? 
Bilmirlərmi camaatdan onlara düşmən olmaz, xalqdan ayrı 
düşənsə çox yaşaya bilməz. Ağqıraqlı Mustafanın dəstəsi aradan 
çıxdı. Biz də onların arxasınca düşdük. Tapqaraqoyunlu 
kəndinin yanında dərəyə doluşdular. İşıqlanmamış özlərini 
Barambat meşəsinə saldılar. Neçəsini vurduq, neçəsini diri 
tutduq. Bizim də yaralananımız, ölənimiz oldu. Amma biz yenə 
də yaşayırıq, onlarsa dünyadan izli-tozlu getdilər. İki şey 
yadımdan heç çıxmır. Biri İsaqla son görüşümdür. Biz onunla 
yenə Qızıl Hacılı kəndində rastlaşdıq. Aptelə yazılmayanları, 
araya pərxaşlıq salanları özü tapıb gətirdi. Məndən qabaq özü 
danışdı. Onlara dedi ki, təzə quruluş yaxşı quruluşdur. Onlara 
məni göstərdi: - Bu cavan oğlana inanın, özünüzü mənim kimi 
qırx arşın quyunun dibinə salmayın. Şura hökumətində hamı 
bərabər olacaq, hamı dost olacaq, adamlar qorxusuz-ürküsüz 
yaşayacaq. Bəhrə verməyəcəksiniz, biyara getməyəcəksiniz, 
 99 
xums-zəkatdan canınız birdəfəlik qurtaracaq. Az qazansanız 
azın, çox qazansanız çoxun yiyəsi olacaqsınız. Kələboyunlu, 
qarpızqarınlının biri ondan kinli-kinli soruşdu: - Belədirsə bəs 
sən özün niyə qaçaq düşmüsən? İsaq yaman tutuldu, yaman 
doldu, çıtma vursan qanı qalmazdı. - Qarınınkı Qurandan keçib, 
bəy, - dedi.  
– Öz günahımı özümə bağışlaya bilmirəm. İsaq çıxıb getdi. 
Yığınsaqdan sonra Qara Məmməd dedi ki, İsaq bizi gözləyir, 
gedək görək sözü nəlir. Getdik. İsaq bir kasıbın komasında idi. 
Təksə oturmuşdu. Hardansa bir saz da gətirmişdi. Xahiş etdi ki, 
bir «Hicran Kərəmi» çalım. Çaldım. Nədənsə o axşam həmin 
havanı çox qəmli çaldım. Mən çaldıqca İsaq pəsdən-pəsdən 
oxudu, elə bil ağı deyirdi, ağlayırdı. Mənə elə gəldi ki, bir 
dövranın sona çatdığına ağlayır, işlədiyi böyük günahların 
bağışlanmadığına ağlayır. - İsax kişi, - dedim, - raykomla 
danışım, üzə çıx, o biri qaçaqlar da sənə baxıb bizi incitməsinlər. 
- Yox, dedi, - sizə bacardığım köməyi edəcəm, amma mən bu 
üzlə el içinə çıxa bilməyəcəm. Tapdıq əmi qalxıb gəzindi, 
pıçıldadı: - Öz təqsirini bilən adamın el-oba içində yaşaması 
necə çətin imiş… Tapdıq əmi əyləşdi. Başını əlləri arasına aldı. 
Xəyal onu o qanlı-qadalı illərin bir gecəsinə apardı. Onda 
Ağqıraqlı Mustafa tək qalmışdı, təslim olmurdu, bayatı çəkirdi: 
Əzizim qarqamışa, Qar yağar qarqamışa. Min bir alqış neynər 
Bir fələk qarqamışa. Tapdıq əmi qələmi əlinə aldı, yazmağa 
başladı: o vaxt bəylər, qolçomaqlar, qaçaqlar elə bilirdilər çar 
hökumətinin yıxılmağı, taxtının devrilməyi də, Şura 
hökumətinin qurulmağı da allahın buyruğu, allahın hökmü ilə 
olub. Daha fikirləşmirdilər ki, zülm-zillət üzərində bərqərar olan 
quruluş bir gün devriləcəkdir, əyri nə qədər güclü olsa da, bir 
gün düzlüyün, haqqın ayaqlarına düşəcək, yalvaracaq, aman 
istəyəcək,. Can verə-verə öləcəkdir. Mən bu düzlüyün gücünü 
bir də 1932-ci ilin lap əvvəllərində gördüm… Şaxtalı bir qış 
gecəsi idi. Qərvənddən rayon mərkəzinə qayıdırdım, atlı idim. 
Qaçaqların seyrələn, həm də çox azğınlaşan vaxtı idi. Yolumu 
 100 
kəsdilər. Əvvəlcə mənə yaxın gələ bilmədilər. Uzaqdan 
qışqırdılar:  
- Tüfəng – tapancanı at! - Qorxmayın, açılanım yoxdur, - 
dedim.  
– Mənim gülləm də, qılıncım da dilimdir. İnanmadılar. - 
Atı burax, bura gəl! Atdan endim. Səs gədən səmtə getdim. 
Onlar kolluqda idilər. Üç kişi idi. Tapansaları üzlərində… hər 
tapancanın lüləsi qaranlıqda bir xəncər tiyəsi kimi ağarırdı. Biri 
tapancasını qoburuna qoydu, üst-başımı yoxladı. Atım çöldə 
qaldı, məni qabaqlarına qatdılar, özləri atlandılar, məni pay-
piyada apardılar. Atım onlardan əl çəkmədi, şaxtalı qış 
gecəsində qulun kimi kişnədi, arxamızca götürüldü… Məni bir 
binəyə gətirdilər. Bu binədə üç işıq yanırdı, üçcə daxma vardı. 
Məni bu daxmanın birinin qapısından içəri itələdilər. İçəridə bir 
qarı oturmuşdu, qapqara paltar geyinmişdi, əlləri qoynunda idi. 
Məni görəndə yaşındı, qalxdı. Qaçaqların biri əlini boynumun 
kökünə atıb məni bərk-bərk silkələdi:  
- Oğlunun düşməni budur, ana!.. Dərisinimi soyaq, gözünə 
gülləmi sıxaq, xəncərlə doğram-doğrammı eləyək? Sənin ürəyini 
hansı soyudar, ana!.. Mən bu qaçaqların heç birini 
görməmişdim, tanımırdım. Atım binənin arxasında kişnəyə-
kişnəyə dördnala çapırdı, məni axtardı. Qarı uçuntulu bir əlini 
göyə qaldırdı: 
- Yox,- dedi, - dəyməyin, mənim oğlumu bu öldürməz! 
Həmin qaçaq irəli yeridi, anasının qarşısında nər-nər nərildədi: - 
Bu öldürüb! Ana titrək, hüznlü səslə dilləndi: - Oğlumu mən 
özüm öldürmüşəm, bala!.. Mən ona yaxşı öyüd verə 
bilməmişəm. Gərək bir ev bir elə düşmən çıxmayaydı. Siz də 
fikrinizi dəyişin, bala!.. Dəyişin, dəyişin!.. Ana hönkür-hönkür 
ağladı… Tapdıq əmi sazını divardan yenə aldı. Ömrünün ötən 
günlərini düşünə-düşünə bir hava çaldı, çala-çala pıçıldadı: - 
Getdi o günlər, gəldi bu günlər. Necə yaxşı günlərdir bu günlər, 
bu günlərin qədrini o günləri görənlər daha yaxşı bilir. Əvəzi 
yoxdur bu günlərin… Çətinliklə qazanılan bu günlər necə 
 101 
şirindir… Adam dünyaya təzədən gəlmək, təzədən yaşamaq, hey 
yaşamaq istəyir, bu cavan dünyada bir də cavanlaşmaq, bir də 
qocalmaq, yenə də cavanlaşmaq istəyir… Bu günlərin qədrini, 
bilin, balalarım!… Bəzəklər, gözəlliklər çoxaldıqca, 
təzələndikcə ömür uzanır, ruh təzələnir, insan zirvələrə, 
səmalara qanadlanır, balalarım!.. 
