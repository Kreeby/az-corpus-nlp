Baký - 2009
N?Z?RÝYY? V? T?CRÜB?D? 
N
?
Z
?
R
ÝY
Y
?
 V
?
 T
?
C
R
Ü
B
?
D
?
 
ÝN
S
A
N
 H
Ü
Q
U
Q
LA
R
I
"Ýnsan hüquqlarý arasýnda bir ierarxiya mövcud deyildir. 
Lakin bel? bir ierarxiya olsaydý, söz v? ifad? azadlýðý 
bu sýranýn ?n yuxarýsýnda yer alardý..."
Terri Devis
Avropa Þurasýnýn 
Baþ Katibi
 
Dr. Fərhad Mehdiyev 
 
 
 
 
 
 
 
 
 
 
 
NƏZƏRİYYƏ VƏ TƏCRÜBƏDƏ  
İNSAN HÜQUQLARI 
 
- Dərs vəsaiti - 
 
 
 
 
 
 
 
 
 
 
 
 
 
 
 
 
 
Bakı  - 2009  
 
 
Q A F Q A Z  Ü N İV E R S İT E S İ   
Y A Y I N L A R I   
Y A Y I N  N O :  3 9  
 
Dr. Fərhad Mehdiyev 
 
 
NƏZƏRİYYƏ VƏ TƏCRÜBƏDƏ  
İNSAN HÜQUQLARI 
- Dərs vəsaiti - 
 
Redaktor: 
Ph.D. Reha YILMAZ 
 
 
 
 
Qafqaz Universiteti Nəşriyyat Komissiyasının 30.06.2009 tarixli,  
Ç-QU-15010-000/016 saylı təklifi və Elmi Şurasının 16.09.2009 tarix, 2009/85.06  
sayılı əmri ilə Universitet nəşri olaraq çap olunmasına qərar verilmişdir. 
 
Kitab Qafqaz Universiteti Dizayn və Nəşriyyat İşləri                                                                                  
Şöbəsində tərtib olunaraq çapa hazırlanmışdır. 
 
 
 
 
 
 
 
 
 
 
©  Qafqaz University, 2009 
©  Dr. Ferhad Mehdiyev, 2009
 
 i 
MÜNDƏRİCAT 
 
I. HÜQUQLAR, TƏSNİFATI VƏ XÜSUSİYYƏTLƏRİ ......................................... 6 
A. İnsan hüquqlarının mənbəyi.................................................................................. 6 
B. İnsan hüquqlarının təsnifatı................................................................................... 8 
1. Birinci nəsil hüquqlar .................................................................................................. 12 
2. İkinci nəsil hüquqlar .................................................................................................... 14 
3. Üçüncü nəsil hüquqlar ................................................................................................. 15 
C. İnsan hüquqlarının xüsusiyyətləri ....................................................................... 16 
D. İnsan hüquqları bütün cəmiyyətlər üçün eyni olmalımı?.................................... 19 
E. Din və insan hüquqları ........................................................................................ 21 
F. Qeyri-hökumət təşkilatları və insan hüquqları .................................................... 25 
 
II. İNSAN HÜQUQLARININ BMT SİSTEMİNDƏ QORUNMASI .................... 28 
A. İnsan hüquqlarını qoruma sahəsində BMT-nin müvafiq orqanları ..................... 29 
1. BMT Təhlükəsizlik Şurası (TŞ)..................................................................................... 29 
2. İnsan Hüquqları üzrə BMT-nin Ali Komissarı və onun Ofisi....................................... 30 
3. BMT İnsan Hüquqları Şurası ....................................................................................... 31 
4. İnsan Hüquqları Komitəsi ............................................................................................ 32 
5. ECOSOC...................................................................................................................... 33 
6. CAT (İşgəncəyə qarşı Komitə - Committee Against Torture)....................................... 33 
 
III. AVROPA KONTİNENTİNDƏ İNSAN HÜQUQLARININ QORUNMASI . 35 
A. Avropa Şurası ..................................................................................................... 35 
B. Avropa Təhlükəsizlik və Əməkdaşlıq Təşkilatı (OSCE) .................................... 38 
 
IV. ƏSAS HÜQUQ VƏ AZADLIQLAR.................................................................. 40 
A. Ümumi olaraq ..................................................................................................... 40 
B. Əsas hüquqlarda yeni bir mərhələ: Avropa Birliyi Əsas Azadlıqlar Şərti .......... 41 
C. Əsas hüquq və azadlıqların mahiyyəti və hüquqi rejimi ..................................... 48 
1. Mülkiyyət hüququ......................................................................................................... 49 
2. Yaşamaq hüququ.......................................................................................................... 62 
3. İşgəncəyə, qeyri-insani və ləyaqəti alçaldıcı rəftar və cəzaya məruz                            
qalmama hüququ ......................................................................................................... 70 
4. Köləlik və məcburi əməyə məruz qalmama hüququ ..................................................... 87 
5. Azadlıq və şəxsi toxunulmazlıq hüququ........................................................................ 94 
6. Ədalətli məhkəmə hüququ.......................................................................................... 115 
7. Cinayət və cəzada qanunçuluq prinsipi ..................................................................... 137 
8. Şəxsi həyata hörmət hüququ....................................................................................... 139 
 
 ii 
9. Fikir, vicdan və din azadlığı....................................................................................... 154 
10. Söz və ifadə azadlığı................................................................................................. 163 
11. Sərbəst toplaşma və birləşmə azadlığı ..................................................................... 181 
12. Siyasi hüquqlar ........................................................................................................ 214 
13. Təsirli hüquqi müdafiə vasitələri hüququ................................................................. 217 
14. Ayrı-seçkiliyə məruz qalmama hüququ .................................................................... 220 
 
 
 
PROSESSUAL HÜQUQ 
 
V. BMT 1987-Cİ İL TARİXLİ İŞGƏNCƏYƏ QARŞI KONVENSİYA............. 249 
A. BMT İşgəncənin Qarşısının Alınması Konvensiyasının əhatəsi....................... 249 
B. BMT-nin İşgəncə Əleyhinə Konvensiyasına görə Dövlətin milli              
qanunvericilik baxımından öhdəlikləri ............................................................. 251 
C. İşgəncə altında alınmış ifadələrin etibarsız sayılması qaydası .......................... 251 
D. BMT İşgəncə Əleyhinə Komitə - CAT (Comitee Against Torture) ................. 251 
1. Komitənin hüquq və vəzifələri.................................................................................... 252 
2. Şikayətlər, bunlara baxılması və prosedurası............................................................ 253 
3. Mübahisələrin Beynəlxalq Ədalət Məhkəməsinə götürülməsi ................................... 258 
E. BMT-nin Məhbuslarla Rəftarın Minimum Standart Qaydaları ......................... 259 
 
VI. BMT MÜLKİ VƏ SİYASI HÜQUQLAR HAQQINDA SAZİŞ VƏ 
PROTOKOLLARI (No: 1-2)......................................................................... 269 
A. Ümumi qeydlər ................................................................................................. 269 
B. BMT Mülki və siyasi hüquqlar haqqında Sazişin Prosessual müddəaları ........ 272 
Komitənin quruluşu........................................................................................................ 272 
Müraciət yolları ............................................................................................................. 273 
C. BMT Mülki və Siyasi hüquqlar haqqında sazişin 1-ci Seçmə Protokolu ......... 276 
D. BMT Mülki və siyasi hüquqlar haqqında sazişin 2-ci Protokolu...................... 276 
 
VII.  AVROPA İNSAN HÜQUQLARINI VƏ ƏSAS AZADLIQLARI     
QORUMA KONVENSİYASI........................................................................ 278 
A. Ümumi qeydlər ................................................................................................. 278 
B. Avropa İnsan Hüquqları Məhkəməsi ................................................................ 280 
1. Avropa İnsan Hüquqları Məhkəməsinin strukturu..................................................... 280 
5. Konvensiyadan çəkilmə ............................................................................................. 286 
C. Konvensiyanın 14-cü Protokolu........................................................................ 287 
D. Avropa İnsan Hüquqları Məhkəməsinə müraciət etmək üçün ərizə forması .... 289 
 
 iii 
  
VIII. İŞGƏNCƏNİN QARŞISININ ALINMASI HAQQINDA                         
AVROPA KONVENSİYASI ......................................................................... 294 
A. İşgəncənin qarşısının alınması haqqında Avropa Konvensiyasının            
hazırlanması ...................................................................................................... 294 
B. İşgəncənin qarşının alınmasına dair Avropa Konvensiyasının xüsusiyyətləri.. 294 
1. Əsas xüsusiyyətlər ..................................................................................................... 294 
2. İşgəncənin Önlənməsi Komitəsinin (CPT-nin) Quruluşu .......................................... 296 
3. Komitənin iş qaydaları .............................................................................................. 296 
4. Komitənin “in loco” ziyarət etmə səlahiyyəti ............................................................ 297 
5. Komitənin, Avropa İnsan Hüquqları Məhkəməsindən fərqi ...................................... 300 
6. Komitənin müəyyən etdiyi standartlar. Polis nəzarəti altında saxlanılma ................ 303 
7. Komitənin müəyyən etdiyi standartlar: həbsdə saxlama mərhələsi ........................... 306 
8. Komitənin 12-ci məruzəsindən (2002) qısa bir çıxarış .............................................. 308 
9. Komitənin Ümumi Məruzələrindən çıxan nəticələr ................................................... 309 
10. CPT-nin fəaliyyətindən konkret bir misal: Azərbaycana olan tövsiyələr və   
hökumətin işinin qiymətləndirilməsi....................................................................... 310 
 
IX. FÖVQƏLADƏ / İSTİSNAİ REJİM STANDARTLARI................................ 314 
A. BMT Mülki və Siyasi Hüquqlar haqqında Saziş .............................................. 315 
B. Avropa İnsan Hüquqları Konvensiyası ............................................................. 316 
C. Azərbaycan hüququnda fövqəladə hallarda insan hüquq və azadlıqları ........... 317 
1. Fövqəladə vəziyyət ..................................................................................................... 317 
3. Hərbi vəziyyət............................................................................................................. 324 
 
X. XÜSUSİ MƏHDUDLAŞDIRMA STANDARTLARI ...................................... 331 
A. BMT Mülki və Siyasi Hüquqlar haqqında Saziş .............................................. 332 
B. Avropa İnsan Hüquqları Konvensiyası ............................................................. 333 
C. Avropa İnsan Hüquqları Konvensiyasının 1 Nömrəli Əlavə Protokolu ........... 336 
D. Avropa İnsan Hüquqları Konvensiyasının 4 Nömrəli Əlavə Protokolu ........... 336 
 
İSTİFADƏ OLUNMUŞ ƏDƏBİYYAT.................................................................. 337 
 
ƏLAVƏLƏR: ƏSAS BEYNƏLXALQ SƏNƏDLƏR............................................ 339 
İnsan hüquqları haqqında ümumi bəyannamə ....................................................... 339 
İnsan hüquqlarının və əsas azadlıqların müdafiəsi haqqında                                     
Avropa Konvensiyası ............................................................................................ 342 
BMT-nin mülki və siyasi hüquqlar haqqında Paktı............................................... 351 
İşgəncələrə və digər qəddar, qeyri-insani, yaxud ləyaqəti alçaldan                              
davranış və cəza növlərinə qarşı Konvensiya........................................................ 362 
 
 iv 
 
 1 
 
Ön söz 
İnsan hüquqları nəzəriyyəsi və institutları, sadəcə hüququn sahəsinə deyil, eyni 
zamanda əxlaq, fəlsəfə və siyasət sahələrinə də daxil olur. İnsan hüquqları bir tədqiqat 
sahəsi olaraq hüquqi nəzəriyyə olmaqdan daha çox siyasi-fəlsəfi mahiyyətə sahibdir. 
Düzdür, hüquq elmi insan hüquqlarına real vasitələr və təminatlar verir və bu 
baxımdan əvəz olunmazdır, lakin “insan hüquqları” anlayışının bir ruhu varsa, bu 
liberal fəlsəfəyə aitdir.  
İnsan hüquqları adlanan postulatın olduğunu qəbul edənlər, ona hörmət bəsləyən 
zehinlər konkret inanc və əqidəyə sahib olurlar. Demək mümkündür ki, buna inanmaq 
bir dünya görüşüdür. İnsanın ruhunda azad və maddədən üstün olduğuna inananlar, 
ədalət, ləyaqət və vicdanlılıq kimi prinsipləri özlərinə rəhbər tutanlar, insana hörmət 
bəslədikləri kimi cəmiyyətə qarşı da məsuliyyət hissini daşıyırlar. 
İnsan hüquqları liberal demokratiya anlayışı ilə də sıx şəkildə bağlıdır və ondan 
ayrılmazdır; belə ki bunların (hüquqların) pozulduğu rejimlər demokratik ola bilməzlər, 
digər tərəfdən demokratiyanın olmadığı rejimlərdə də insan hüquqları təminat altına 
alına bilməz, ən azından ona görə ki əsas hüquqlardan olan seçki hüququ pozulmuş 
olacaqdır. Bu səbəblə demokratiya tərəfdarı olmayan şəxslər üçün, insan hüquqları 
konsepsiyası boş bir kəlimə yığınından ibarət olur. 
Ali təhsil tələbələri, elm arxasınca gedən, bununla da özlərini və cəmiyyəti dərk 
etməyə çalışan insanlardır. Bu baxımdan hər bir universitet tələbəsi ziyalıdır, çünki o 
işığın (elmin) peşindən gedir. Elmi öyrənmək müqəddəs və ən ülvi insani fəaliyyətdir, 
çünki ancaq bununla kamil insan olmaq mümkündür. İnsan hüquqları, insan şəxsiyyəti 
və ləyaqətindən irəli gələn hüquqlar olduğuna görə, bunları öyrənmək, dərk etmək və 
bu fəlsəfəni ruha aşılamaq, kamil insan olma yolunda müsbət bir addımdır. Insan 
hüquqlarını dərk etmiş və mənimsəmiş insanlar, hüquqların həddini də bildiklərinə 
görə, cəmiyyətə qarşı məsuliyyət hissi daşıyan fərdlərdir. Məhz belə fərdlər demokrati-
yaların dayağıdır. Buna görə, bütün ali təhsil sahibləri, insan hüquqlarını dərk etməli 
və bu fəlsəfəni həyatlarında tətbiq etməlidirlər. 
Dr. Fərhad Mehdiyev 
 2 
 
Qısaltmalar: 
 
ABŞ   Amerika Birləşmiş Ştatları 
AR   Azərbaycan Respublikası 
AİHK   Avropa İnsan Hüquqları Konvensiyası  
AİHM   Avropa İnsan Hüquqları Məhkəməsi 
ATƏT   Avropa Təhlükəsizlik və Əməkdaşlıq Təşkilatı 
BMT   Birləşmiş Millətlər Təşkilatı 
CAT   Committee Against Torture 
CEDAW   Committee for Elimination of all kind of Discrimination     
Against Women 
CPT   Committee for Prevention of Torture 
CİhM   Cəzaların İcrası haqqında Məcəllə. 
CM   Cinayət Məcəlləsi 
ECOSOC   UN Economic and Social Conceil 
ICCPR   International Covenant on Civil and Political Rights 
ICESCR   International Covenant on Economic, Social and Cultural Rights 
vs   və sair 
SSRİ   Sovet Sosialist Respublikalar İttifaqı 
UDHR Universal Declaration of Human Rights 
UN   United Nations 
 
 
İnsan Hüquqları 
 3 
 
Giriş 
İnsan  hüquqları nəzəriyyəsi bizim bildiyimiz həcm və mənada əslində 
20-ci əsrdə formalaşıb. Lakin tarixinə baxsaq, qədim Yunanistanda sofistlərə, 
Stoa məktəbinin nümayəndələrinə, ya da 1215 tarixli Magna Carta Libertatium’a 
da nəzər sala bilərik. Tarixi period və inkişafını düşündükdə görürük ki, bu 
hüquq sahəsi daim inkişafdadır, əvvəllər insanlar ən təbii olan azadlıq hüqu-
qunun əhəmiyyəti üzərində durduqları halda, indi isə sağlam və gözəl ətraf 
mühitdə yaşamağın əhəmiyyəti üzərində dururlar. Bununla belə, hər dövlətdə 
yaxud regionda vəziyyət eyni deyildir, Avropada daha geniş sayda hüquqlar 
qorunduğu halda, Yaxın Şərqdə İsrail kimi dövlət 2009-cu il Qəzza hadisələ-
rində insanların birinci hüququ olan yaşamaq hüququnu fosforlu aviabombalar 
ilə pozurdu. Habelə Afrika ilə Cənubi Amerikada da insan hüquqlarının 
vəziyyəti eyni deyildir. Belə deyə bilərik ki, demokratiya və liberalizm inkişaf 
etmiş sistemlərdə, klassik hüquqlar (bunlara “mülki və siyasi hüquqlar”, bəzən 
də “təbii hüquqlar” deyilir), yəni birinci nəsil hüquqlar kategoriyası artıq təmin 
edildiyindən, orada ikinci və üçüncü nəsil hüquqların qorunması üzərində 
durulur. Halbuki avtoritar sistemlərdə, indiyə kimi birinci nəsil, ya da klassik 
hüquqlar üzərində mübarizə gedir, azadlıq hüququ və söz azadlığı kimi. 
İnsanoğlunun əsas hüquqları olan azadlıq, ifadə, fikir, ədalətli məhkəmə hü-
ququ təəssüf ki, bir çox dövlətdə hələ də təminat altına alına bilməyib. Digər 
tərəfdən, insan hüquqları çağdaş mənada demokratiyadan ayrılmaz bir anlayış-
dır. Demokratiya, hamımızın siyasi proseslərə qatılma hüququmuzdur, tək 
başına bu hüquqa sahibik. Buraya seçmə və seçilə bilmə, dövlət qulluğuna 
girmə hüquqları daxildir, hətta bununla yanaşı cəmiyyətin necə idarə edilə-
cəyinə dair fikirləri ifadə etmə azadlıqları da sayılmalıdır.  
Elə bilməyin ki, insan hüquqları problemi sırf korrupsiya və qanunsuzluq 
bataqlığında boğulmuş dövlətlərdə yaşanır. Belə deyildir. Qanunun kifayət 
qədər obyektiv tətbiq edildiyi sistemlərdə də, insan hüquqları problemi vardır. 
Şəxsi mənafe, tamahın hakim olduğu, dövlətçilik və hüquqa hörmət prinsipləri 
yerləşməyən sistemlərdə isə, xüsusən köhnə müstəmləkə dövlətlərində, bu 
məsələ olduqca kəskin, bəzən də ümidsiz formada qarşımıza çıxır. 
Digər tərəfdən, Rousseau’nun da ifadə etdiyi kimi, insanların bir arada 
birləşib siyasi cəmiyyəti yaratmalarının məqsədi azadlıqların qorunmasıdır. Bu 
məqsəd başqa dövlətin torpaqlarını işğal etmək, yaxud bir ailə ya da tayfanın 
iqtidarını təmin etmək deyildir. Əlbətdə ki, azadlıqdan imtina etmiş insan, insan 
olaraq qala bilməz, hürriyətsiz insan cəmiyyəti də ola bilməz.  
Dr. Fərhad Mehdiyev 
 4 
“İnsan hüquqları”, simvolik və moda olan bir anlayış kimi görülmə-
məlidir. Anlayış o qədər əhəmiyyətlidir ki, bir çox hüquq sahəsinə təsir göstərir. 
İnzibati hüquq, Cinayət hüququ, Cinayət prosesi, Mülki və mülki proses, 
şəhərsalma hüququ və başqa hüquq sahələrini, İnsan Hüquqları disiplini 
yönləndirir və təsir göstərir. Bu təsir mücərrəd deyil, konkret təsirdir. Məsələn, 
əgər Mülki hüquqdakı tənzimləmələr, mülkiyyətçinin istifadə hüququnu ictimai 
mənafe (general interest) olmadan məhdudlaşdırırsa, bu açıq surətdə insan 
hüquqlarına zidd qəbul olunmalıdır. 
Hüququn mənbələrini inter alia qanunlar, əsasnamələr kimi normativ 
aktlar təşkil edir. İnsan Hüquqlarının mənbələri isə, Konvensiya, müvafiq 
Məhkəmələrin, Komitələrin, Avropa Şurası Nazirlər Kabineti kimi orqanların 
şərh və qərarlarıdır. Habelə hüququn ümumi prinsiplərini də bunların arasında 
qəbul etmək lazımdır. 
Qeyd etməliyik ki, cəmiyyətimizdə hüquq mədəniyyəti baxımından 
vəziyyət çox da qənaətbəxş deyildir. Xalq səviyyəsində, qanunlara əməl 
etmənin vacibliyi şüurumuz heç vaxt olmadı. İdarəçilər səviyyəsində yazılan 
qanunlar icra olunmadı. Parlament səviyyəsində, retroaktiv qanunlardan tutmuş, 
ehtiyaca cavab verməyən qanunların qəbulu artıq alışdığımız məsələdir. Hüquq 
təhsilinə və praktikasına gəldikdə isə, onu qeyd etməliyik ki, indi yetişən 
hüquqşünasların böyük hissəsi, qanunun qramatik və hərfi təfsir və tətbiqindən 
başqa şey öyrənmirlər. Ratio legis`in tərcüməsini bilsələr belə, onu tətbiq 
etməyi bacarmırlar. Bəzi prinsipləri ortaq olmaqla belə, hər hüquq sahəsinin 
özünə məxsus prinsipləri var. Məsələn, insan hüquqları sahəsində “hüququn 
əleyhinə təfsir qadağası” yaxud “hüquqa hörmət” kimi. Bunlar öyrənilməli və 
sadəcə kağız üzərində qalmamalıdır. 
Oxuma mədəniyyətimizin əksikliyi də bu məsələdə özünü biruzə verir. 
Oxumalıyıq, çünki insan məlumat almaqla formalaşır və təkmilləşir. Məlumat 
alma dedikdə, insan faydalı və onu irəliyə götürücü məlumatların arxasınca 
getməlidir. Yoxsa TV kanallardakı şou-əyləncə proqramlarında alınan məlu-
matların, kiməsə faydası olduğuna inanmaq çətindir. Xarici dilin istifadə 
olunmasında ölkəmizdə qoyulan məhdudiyyətləri də xoş qarşılamaq mümkün 
deyildir. Burada məsələ sadəcə söz və ifadə azadlığının pozulmasından getmir, 
bu eyni zamanda başqa dildə məlumat, bilik və elmin öyrənilməsinin də 
qarşısını alır. 
Müxtəlif ölkələrə səyahət etsəniz, orada metroya girin, faydalıdır. Xalqın 
səviyyəsi haqqında fikir əldə etmək mümkündür. Ən azından cəmiyyətin 
məlumat alma həvəsini ölçə bilərsiniz.  
İnsan Hüquqları 
 5 
Azərbaycanda insan hüquqları sahəsində, hüquq müdafiə cəmiyyətlərinin 
– Hüquqi Maarifçilik Cəmiyyəti kimi – çap etdiyi müxtəlif kitablar və vəsaitlər 
mövcuddur. Bunlar əsasən, Konvensiya mətnlərinin tərcüməsi, AİHM qərarla-
rının tərcüməsi və şərhidir. İnsan hüquqları sahəsini, bir bütöv disiplin kimi 
tədqiq edən kitab təəssüf ki, yoxdur. Ali məktəblərdə dərslik kimi oxudulacaq, 
oxuculara bu sahə ilə bağlı həm nəzəri, həm də konkret və praktiki bilik verə 
biləcək azərbaycan dilində bir əsər yoxdur. Bu kitabın yazılması da bu boşluğu 
qismən də olsa doldurmağa yönəlir.  
Kitabın həcmi, qoyulan hədəfə müqayisədə xeyli kiçikdir. Bu da zamanın 
azlığından irəli gələn bir nəticədir. Burada insan hüquqları haqqında ümumi bir 
təsnifat və bunların mahiyyəti haqqında açıqlama veriləndən sonra konkret 
beynəlxalq müqavilələrin qoruma mexanizmləri tədqiq edilmişdir. Azərbayca-
nın da tərəf olduğu və praktikada ən çox təsiri olan beynəlxalq normativ 
sənədlər üzərində durulacaq. İnsan hüquqları sahəsində onlarca sənəd qəbul 
edilib və onların hamısı bir kitabda əhatə oluna bilməz. Sadalananlarla bərabər, 
Azərbaycan qanunvericiliyinin də beynəlxalq sənədlərə uyğunluğu məsələsinə 
toxunacayıq.  
Dr. Fərhad Mehdiyev 
 6 
I. HÜQUQLAR, TƏSNİFATI VƏ XÜSUSİYYƏTLƏRİ  
İnsan hüquqları institutu, məzmun etibarilə, eyni statusa sahib olmayan 
hüquqları qoruyur. Belə ki, mülkiyyət hüququ təbii və əsaslı hüquq olduğu halda, 
konkret bir həyat tərzi ətrafında birləşməyi təmin edən həmrəylik (solidarity) 
hüquqlarının mahiyyəti belə tam aydınlığa qovuşmayıb. Habelə insan hüquqları 
institutu, mənbə etibarilə, beynəlxalq sənədlərə söykəndiyi kimi, milli qanunve-
ricilik müddəalarına da əsaslanır. Konkret hüququn məzmununun doldurulması 
da maraq kəsb edir. Belə ki, mülkiyyət hüququnun məzmununu dolduran Mülki 
hüquq olduğu halda, söz azadlığı kimi hüquqların məzmununu isə fəlsəfə və 
siyasət elmi doldurur. Konkret hüquqlar baxımından bunu niyə bilməliyik? 
Məsələn, ayrı-seçkiliyə məruz qalmama hüququnun necə formalaşdığını bilmə-
sək, müxtəlif hadisələrdə onu düzgün tətbiq edə bilməyəcəyik. Yəni hüquq 
hansı prinsiplərin təmin edilməsinə yönəlir, mütləq bilinməlidir.  
Burada bir məsələni qeyd etməliyik. İnsan hüquqları institutu, insanın nə 
istədiyini edəcəyi bir mühiti formalaşdırma məqsədini güdmür. Dövlətin insan 
hüquqlarına hörmətlə yanaşması, dövlətin bu sahədə tənizmləmə aparma səla-
hiyyətini aradan qaldırmır, ancaq bu tənzimləmənin məqsədini məhdudlaşdırır. 
Anarxiya nizamı, bütün hüquqları təhlükə altına aldığına görə, nizam-intizam 
qorunmalıdır və dövlətin hakimiyyət səlahiyyətlərinə də hörmətlə yanaşmaq 
lazımdır. Lakin dövlətin hakimiyyət səlahiyyətləri, insanların legitim və ağla-
batan maraqlarının məcmusundan ibarət olan, ictimai maraqların doyurulma-
sına yönəlməlidir. Burada insan hüquqları nəzəriyyəsi, demokratik rejimlərə bir 
məhdudiyyət gətirir – və konkret insanın çoxluq tərəfindən belə pozulmaz hü-
quqlar “qalasını” göstərir. Avtoritar rejimlərdə isə, insan hüquqları institutu bir 
az daha fərqli məqsədə yönəlir və effektivliyi də daha zəif olur; o simvolik bir 
protestə və zülmə qarşı dirənən çoxluğun ideologiyasına dönüşür.  
A. İnsan hüquqlarının mənbəyi 
İnsan hüquqları nəzəriyyəsinin, birinci dərəcədə normativ və ampirik bir 
əsasa yox, fəlsəfi və siyasi bir əsasa söykəndiyi aydın olur. Təbii hüquq mək-
təbi ilə sıx bağlı olan təbii hüquqlar nəzəriyyəsinə görə,1 insan hüquqları döv-
lətdən öncə var olub və ondan əvvəl gəlir. Dövlət bunları yaratmır, ancaq müəy-
yən edir. Siyasi cəmiyyət xaricində də bu hüquqlar olub, olmağa davam edəcək. 
Bu hüquqlara insan sırf insan olduğuna görə sahibdir. Buna görə insan hüquq-
                                                 
1  David P. Forsythe, Human Rights in International Relations, Cambridge University Press, 2000, s.29 
İnsan Hüquqları 
 7 
larına bəzən şəxsdən “ayrılmaz” hüquqlar deyilir.2 1966 tarixli BMT-nin Mülki 
və siyasi hüquqlar haqqında Sazişin (ICCPR) 16-cı maddəsi məhz bu anlayışa 
söykənir: Hərkəs hər yerdə hüquq subyekti kimi tanınma haqqına sahibdir. 
Düşünə bilərsiniz ki, bunun əksi mümkün olmadığına görə, bunu Paktda gös-
tərməyə nə ehtiyac var? Halbuki ICCPR, hüquqların mənbəyini göstərir və  
dövlətlərin bunlara müdaxiləsinin yolverilməzliyinin fəlsəfi təməlini göstərir.  
Liberal fəlsəfənin bir məhsulu olan insan hüquqları institutu, dövlət 
tiraniyasını zəiflətmək məqsədini güdürdü. John Locke`un vaxtından da əvvəl, 
insanlar əsas hüquqlardan biri olan azadlıq hüququ uğrunda mübarizə aparır-
dılar. Burada onu qeyd etməliyik ki, insan hüquqlarının xüsusiyyətlərindən biri 
də budur ki, konkret kateqoriya hüquqlar arasında sıx münasibət var. Və 
bunların çoxu da, məhz azadlıq hüququ ilə bağlıdır. Dar mənada azadlıq hüqu-
qu, həbsdə olmama və sərbəst yerdəyişmə imkanını ifadə etdiyi halda, geniş 
mənada azadlıq hüququ, din və söz azadlığını, şəxsi həyatın toxunulmazlığını, 
yaşamaq hüququnu və bir çox başqa hüquqları da əhatə edir. Bunu ona görə 
qeyd edirik ki, azadlıq hüququ uğrunda başlayan mübarizə və fikir axını, 
zamanla digər hüquqların irəli sürülməsinə və tanınmasına gətirib çıxarmışdı. 
İnsan hüquqları bizi tiraniya və despotluğa qarşı qoruyur; bu qoruma avtoritar 
rejimlərdə bir zümrənin despotluğuna qarşıdır, demokratiyalarda isə çoxluğun 
despotluğuna qarşı yönəlir. 
Deməli, insan hüquqlarının birinci dərəcəli mənbəyi, insanın özüdür. 
Əsasən liberal fəlsəfənin birinci dərəcəli, bəlkə də tək meyarının insan olma-
sının səbəbi budur. Liberal fəlsəfə dəyərlərinin də öldüyünü, yaxud unuduldu-
ğunu sanmayın. Çünki ABŞ Prezidenti Barack Obamanın andiçməsi sırasında 
belə bu dəyərləri eşitmək mümkün idi. 
İnsan hüquqlarının ikinci mənbəyi, siyasi sistemdir. Belə ki, siyasi siste-
min ümumi vəziyyəti, hüquqların yaranmasından tutmuş, reallaşmasına və 
formalaşmasına qədər, insan hüquqlarına böyük təsir göstərir. Məsələn, liberal-
demokratik sistemlərdə, insanların birinci kateqoriya hüquqları konkret 
dərəcədə təmin olunduğu üçün, ikinci və daha sonra da üçüncü kategoriya 
hüquqlar uğrunda inkişaf gedib. Halbuki, xüsusilə totalitar rejimlərdə azad şəx-
siyyətin ümumiyyətlə bir təminatı olmadığına görə, hansısa kateqoriya hüquq-
lardan və bunların təmin edilməsindən danışmaq qeyri-realdır. Əgər bir dövlət-
də, vətəndaşın qondarma ittihamlarla həbs olunması mümkünsə, burada insan 
hüquqlarından hər hansı birisinə hörmət edilməsini təsəvvür etmək gülüncdür. 
Freedom House təşkilatı belə dövlətlər haqqında hər il öz məruzəsində qeyd 
edir.  
                                                 
2  Forsythe, s.3. 
Dr. Fərhad Mehdiyev 
 8 
Buna görə, “beynəlxalq insan hüquqları” anlayışı, bir az səhv mənada başa 
düşülür. Çünki həqiqətdə, insan hüquqları beynəlxalq olmur, lakin onlar univer-
saldır. İnsan hüquqlarının beynəlxalq hüquq sənədlərində də əks olunması, təbii 
və universal insan hüquqlarının mahiyyətini dəyişmir. Digər tərəfdən, insan hü-
quqları milli (daxili) hüquq tərəfindən əks olunub təminat altına alınmadıqdan 
sonra, insan hüquqları üfiqdə yanan simvolik bir ulduzdan başqa şey sayılmır.3 
“Dövlətdən əvvəl və üstün” olan hüquqdan bəhs edərkən, insan hüquqla-
rının hamısı bu mahiyyətdə deyil. Bəzi hüquqlar bizə dövlət tərəfindən verilir və 
dövlət olmadan bu hüquqların təmin edilməsi mümkün deyil. Bu hüquqlara 
“iqtisadi və sosial”, bəzən də ikinci nəsil hüquqlar deyilir. Bu hüquqlar da, insanın 
cəmiyyət halında yaşadığı, ləyaqətli şəkildə şəxsiyyət kimi formalaşması üçün 
tələb olunan hüquqlardır. İkinci nəsil hüquqların inkişafında habelə kommunist 
və marksist fəlsəfəsinin də rolu olub. Bu məqama irəlidə bir daha toxunacayıq.  
B. İnsan hüquqlarının təsnifatı 
İnsan hüquqları müxtəlif təsnifat sistemlərinə tabedir. Əsas təsnifatlardan 
biri, bunları bir tərəfdən mülki və siyasi, digər tərəfdən isə iqtisadi, sosial və 
mədəni hüquqlara bölməkdir. 80-ci illərdə bunlara 3-cü nəsil adlanan hüquqlar 
da əlavə olunub, bunlara da həmrəylik hüquqları da deyilir. Lakin bu 3-cü nəsil 
hüquqlar haqqında fikir birliyi yoxdur, nələrin bu kateqoriyaya daxil olduğu və 
bunların hüquqi rejimi mübahisəlidir.  
İnsan hüquqlarının 3 nəslə bölünməsi, 1979-cu ildə Strasburqdakı Bey-
nəlxalq İnsan Hüquqları İnstitutun üzvü, milliyyətçə Çex olan Karel Vasak 
tərəfindən irəli sürülüb. Vasakın bu təsnifatı öz köklərini Avropa hüququndan 
aldığı kimi, Avropa dəyərlərini əks etdirirdi.  
Mülki və siyasi hüquqlar öz əksini Avropa İnsan Hüquqları Konven-
siyasında, UDHR4-in 3 – 21-ci maddələri arasında, habelə 1966 tarixli BMT 
Mülki və Siyasi Hüquqlar haqqında Sazişdə (ICCPR) tapıb.  
İqtisadi, sosial və mədəni hüquqlar isə, UDHR-in 22 – 28-ci maddələri 
arasında, Avropa Sosial Şərtində, habelə yenə 1966 tarixində bu hüquqlar üçün 
xüsusi olaraq tənzimlənən İqtisadi, sosial və mədəni hüquqlar haqqında Bey-
nəlxalq Paktda (ICESCR5) göstərilib. 
BMT səviyyəsində iki ayrı Paktın hazırlandığını görürük. Bunun səbəbi 
nədir? UDHR-də hər iki nəsil hüquqlar birləşdirildiyi halda, niyə 1966 Paktla-
rında bunlar ayrı müqavilələrdə tənzimlənib? 
                                                 
3  Luis Henkin, Gerald L.Numan, David V.Libron, İnsan Hüquqları, Bakı 2008, s.7 
4  Universal Declaration of Human Rights, 1948 tarixli BMT sənədidir, bağlayıcı qüvvəsi yoxdur. 
5  International Covenant on Economic, Sosial and Cultural Rights 
İnsan Hüquqları 
 9 
Səbəbi budur ki, bu hüquqlar fərqli hüquqi rejimə tabedir və dövlətlərə 
gətirdiyi öhdəliklər də fərqlidir. Sosial hüquqları təmin etmənin, həm ideolojik 
həm də iqtisadi yönləri var, hər dövlətin də şəraiti buna uyğun olmaya bilər. 
Mülki və siyasi hüquqlar baxımından, vəziyyətin belə cəhəti var ki, başda SSRİ 
olmaqla, bəzi dövlətlərin öz təbəələrinə bütün bu hüquqları tanımaq niyyətləri 
yox idi. Bu səbəblə, bu Paktlara həm qeyd-şərt imkanları gətirildi, həm də 
hüquqlar ayrı ayrı sənədlərdə (Konvensiyalarda) tənzimləndi. 
Üçüncü nəsil hüquqlara gəldikdə, bunlarla bağlı hər hansı beynəlxalq 
sənəd mövcud deyil.6 Bunun səbəbi, daha əvvəl qeyd etdiyimiz kimi, ondan 
ibarətdir ki, həmrəylik hüquqları haqqında tam bir hüquqi və siyasi uzlaşma 
mövcud deyildir.  
Bu təsnifatda əsas meyarın nə olduğunu və bununla hansı məqsədlərin 
güdüldüyü sualı ağla gələ bilər. Habelə bu təsnifatın, müvafiq hüquqların 
hüquqi rejiminə necə təsir göstərdiyi də başqa bir məsələdir. 
Mülki və siyasi hüquqların digər adı, təbii hüquqlardır. Natural rights 
olaraq bunların adlanması, anqlo-sakson hüquqdan irəli gələn bir ənənədir. 
Təbii hüquqlar, mahiyyəti etibarilə universal hüquqlardır, insan əxlaqından 
ayrılmazdır və davranış ya da ki, inanclara bağlı deyildir. Təbii hüquqlar, qeyd 
olunduğu kimi, təbii hüquq məktəbinin bir məhsuludur. Bilindiyi kimi təbii 
hüquq məktəbi, liberalizm axımının öncüsü və ilhamçısı olmuşdur. Avropada 
təbii hüquq məktəbinin tərəfdarları, Saint Thomas başda olmaqla, hüququn 
mənbəyini Allahda görürlər. Bu məktəbin sekular (dünyəvi) tərəfdarları isə, 
təbii hüququn mənbəyini təbiətdə görürlər.7 
Təbii hüquq (natural right) anlayışını, qanuni hüquq (legal right) anlayışı 
ilə müqayisə etmək mümkündür. Qanuni hüquq dövlət, ya da cəmiyyət tərə-
findən vətəndaşların mənfəəti üçün yaradılır. Halbuki təbii hüquqlar, dövlətin 
tanıyıb-tanımamasından asılı olmayaraq özü-özünə var olan bir hüquqdur. 
Birinci nəsil hüquqların əhəmiyyəti ondan ibarətdir ki, bunlar insanın əsas, 
ayrılmaz və ən vacib hüquqlarını təşkil edir. Qanuni hüquqlara isə ikinci nəsil 
insan hüquqlarını, yəni iqtisadi və sosial hüquqları misal kimi göstərə bilərik.  
Təbii hüquqlara misal kimi, ilk növbədə yaşamaq və azadlıq hüququnu 
göstərmək olar. Mülkiyyət hüququnu da J.Locke kimi alimlər təbii hüquqlar 
arasında görüb, T.Jefferson isə mülkiyyəti xoşbəxt olmanın ayrılmaz ünsürü 
                                                 
6  Bununla belə ayrı ayrı hüquqlarla bağlı tənzimləmələr mövcuddur. Məsələn, Orxus Konvensiyası 
sağlam ətraf mühit hüququnu tənzimləyir. 
7  Əliyev Əmir, Müasir Beynəlxalq Hüquqda İnsan Hüquqları, Əhali və Miqrasiya Problemləri, 
NAT Co Publishing, Baki 2007, s.10. 
Dr. Fərhad Mehdiyev 
 10 
sayıb. Rousseau mülkiyyəti təbii hüquq saymamaqla bərabər, Hobbes və Locke 
ilə bərabər “ictimai müqavilə” nəzəriyyəsinin müdafiəçiləri kimi, insanların öz 
təbiətlərinə və ehtiyaclarına görə davranmayı təbii hüquqlardan sayıb; filosofa 
görə bunlar dövlətdən əvvəl gəlir və dövlət tərəfindən bəxş edilməyib. Təbii 
hüquqlar anlayışının zamanla nəzərə alına bilməyən “meyvələri” ortaya çıxır. 
Təbii hüquqları pozan şəxslərin məsuliyyəti illər keçdikdən sonra irəli sürülür. 
Buna yaxşı misal versək, 2009-cu ilin Yanvar ayında İspaniya Ali Məhkəmə-
sinin verdiyi qərarı yada sala bilərik: İsrail hökumətinin bəzi üzvlərini, Müdafiə 
Naziri Benjamin Ben-Eliezer kimi, 2002-ci ildə Gəzzada 15 mülki şəxsin 
ölümü və 150 nəfərin yaralanması ilə nəticələnən raket zərbələrinə görə insan-
lığa qarşı cinayət törətdiklərinə görə məhkum olunmuşdu.8 Birinci nəsil hüquq-
ların bir digər adı da “klassik” hüquqlardır. Bu hüquqlar ona görə klassik adlan-
dırılır ki, bunlar uğrunda mübarizə 18-ci əsrin əvvəllərindən bəri daha da 
artmışdır. 
İkinci nəsil hüquqlar baxımından da bu məqamlara toxunmalıyıq. Təbii 
hüquqlardan başqa, elə amillər və hallar var ki, bunlar təmin edilmədən birinci 
nəsil hüquqların həyata keçirilməsi xeyli çətin olur. Məsələn, pulu olmayan və 
çox kasıb bir insan üçün hərəkət (səyahət) azadlığı böyük bir məna və 
əhəmiyyət kəsb eləmir. Digər tərəfdən, təhsil ala bilməyən insan üçün, söz və 
ifadə azadlığının böyük əhəmiyyəti yoxdur. Habelə əmək hüquqları təmin 
olunmayan bir insan üçün şəxsi və ailə həyatına hörmət edilmə məsələsi xəyali 
bir hədəfdir.9 Lakin ikinci nəsil hüquqların vacib xüsusiyyəti bundan ibarətdir 
ki, bunlar dövlət tərəfindən tanınır və mahiyyətcə ictimai olan hüquqlardır, yəni 
insanın cəmiyyət halında yaşamasından irəli gəlir. Bu meyarı nəzərə alaraq, 
bunları siyasi hüquqlarla qarışdırmaq olmaz, çünki siyasi hüquqlar hər nə qədər 
cəmiyyətə yönəlik olsalar da, bunların məqsədi və səbəbi azadlıq hüququnu 
təmin etməkdir.  İqtisadi, sosial və mədəni hüquqlar insanın cəmiyyət daxilində 
özünü ləyaqətli şəkildə inkişaf etdirə bilməsinə yönəlir. Bu səbəblə, ikinci nəsil 
hüquqları, hardasa birinci nəsil hüquqların dolayı təminatçısı kimi görmək 
mümkündür. Həqiqətən də, sosial və iqtisadi hüquqların elə bir minimum həddi 
var ki, o həddin altında həyat tərzinə məruz qalmış insan birinci nəsil hüquqla-
rından da faydalana bilməz.  
Məhz buna görə, UDHR, 1948-ci ildə hazırlananda bu bəyannaməyə həm 
birinci, həm də ikinci nəsil hüquqlar daxil edilib. Hər iki nəsil hüquqların 
UDHR-də yer almasının səbəbi ondan irəli gəlirdi ki, bunların ancaq bir yerdə 
                                                 
8  CNN Europe, 30.01.2009 
9  Beetham, s.147. 
İnsan Hüquqları 
 11 
var olduğu bir sistemdə bu hüquqların təmin edilməsinin mümkün olacağına 
dair qənaət hakimdi. Həqiqətən də, mülki və siyasi hüquqlar olmadan ikinci 
nəsil hüquqları təmin etmək mümkün olmadığı kimi, bir insanın mənzili və iş 
yeri olmadan, aclıq və səfalət içində birinci nəsil hüquqlarını yaşaması çətin 
görsənir (buna full belly “dolu qarın” tezisi də deyilir). 
Burada yenə bir məqama daha diqqət yetirməliyik. İnsan hüquqları 
nəzəriyyəsi qərb mədəniyyətinin bir məhsuludur. Qərb ölkələri üstünlüyü daha 
çox birinci nəsil hüquqlara verirlər. ABŞ-da indiyə kimi, due proses of law 
deyilən məhkəmə təminatı ancaq həyat, azadlıq və mülkiyyət hüquqları ilə bağlı 
mübahisələrdə tətbiq olunur. Avropa qitəsində sosial hüquqlara daha çox diqqət 
yetirilir,10 amma birinci dərəcə hüquqlar orada yenə əsasdır. Bilirik ki, sosial 
hüquq dövləti anlayışı, hal-hazırda Avropa qitəsində hakimdir. Lakin bunun 
səbəbləri arasında, eyni zamanda, II Dünya Müharibəsindən sonra Avropada 
nisbətən güclü olan sosialist hərəkətlər də yer alır. Köhnə sosialist dövlətlər və 
Asiya ölkələri iqtisadi və sosial hüquqlara daha böyük əhəmiyyət verdikləri 
halda, birinci nəsil hüquqları isə çox vaxt təmin etməkdən aciz olublar. Məsə-
lən, SSRİ-də pulsuz müalicə, təhsil, istirahət hüquqları təmin edildiyi halda, söz 
azadlığı kimi əsas hüquqlar qətiyyən tanınmırdı. Bunun əksinə ABŞ-da isə, 
iqtisadi və sosial hüquqlar mütləq şəkildə təmin olunası hüquqlar sayılmır.11  
İnsan hüquqları üçün nəzərdə tutulan bir digər təsnifat, bunları neqativ və 
pozitiv hüquqlar olaraq ikiyə bölməkdir. Neqativlik və pozitivlik yaxşı ya da pis 
olma mənasında ələ alınmır. Yaxşı ya da pis hüquq, əlbəttə ki, olmaz. Burada 
dövlətin konkret hüquqa qarşı hansı mövqedə duracağı nəzərdə tutulur – dövlət 
konkret hüququ təmin etmək üçün hərəkətsiz qalıb müdaxilə etməməlimi 
(qarışmamalı), yoxsa tam tərsinə, hüququ təmin etmək üçün nəsə etməlidir? 
Azadlıq hüququ ya da söz azadlığı baxımından dövlət müdaxilə etməməlidir, 
sizə qarışmamalıdır, onun məmuru gəlib sizin qapınızı döyməməlidir. Lakin 
təhsil hüququnun ya da mənzil hüququnun təmini üçün, dövlət məktəb açmalı 
ya da kooperativ mənzillərin tikintisinə kömək etməlidir.  
Əvvəllər hesab olunurdu ki, birinci nəsil hüquqlar neqativ hüquqlardır, 
halbuki, ikinci nəsil hüquqlar pozitiv hüquqlardır. Bu yanaşma tərzi bir zaman-
lar düzgün hesab oluna bilərdi. Lakin Avropa İnsan Hüquqları Məhkəməsinin 
presedent hüququ, neqativ hüquqlar baxımından da dövlətin pozitiv öhdəliklə-
                                                 
10  Amerikadan fərqli olaraq Avropada sosial hüquqlara üstünlük verilməsinin səbəbi, inkişaf etmiş 
sosialist-əməkçi hərəkəti ilə bağlıydı. Belə ki, 60-70-ci illərdə İtaliya və Fransa kimi ölkələrdə 
kommunist partiyalarının yüz minlərcə üzvləri vardı. Halbuki ABŞ-da bunlar qadağan idi. Avropada 
belə siyasi şəraitdə, “sosial hüquq dövləti” konsepsiyası və sosial hüquqlar inkişaf etmişdi. 
11  Henkin, Numan, Libron, s.141. 
Dr. Fərhad Mehdiyev 
 12 
rini gətirməyə başladı. Məsələn, yaşamaq hüququna hörmət edən dövlət öz 
məmurları tərəfindən vətəndaşın həyatına qəsd etməməli və bu neqativ öhdəlik-
dir. Lakin əgər vətəndaş ehtimal olunan cinayətə qarşı dövlətdən qoruma tələb 
edirsə, dövlətin o vətəndaşı qoruma kimi bir öhdəliyi yaranır və bu da pozitiv 
öhdəlikdir. Ona görə, indi “neqativ-pozitiv hüquq” təsnifatından daha çox, döv-
lətin “neqativ ya da pozitiv öhdəliklərindən” bəhs olunur. Bununla belə, din 
azadlığı, azadlıq hüququ, məlumat yayma azadlığı kimi hüquqlara, hələ də sırf 
neqativ hüquq kimi yanaşmaq mümkündür.12  
İndi isə təsnifat üzrə insan hüquqlarının xüsusiyyətlərini tədqiq edək. 
1. Birinci nəsil hüquqlar  
Bunlara eyni zamanda mülki və siyasi hüquqlar, təbii hüquqlar, neqativ 
hüquqlar da deyilir. Bir başqa adı da əsas insan hüquq və azadlıqlarıdır.13 
Hamısı, demək olar, eyni mənaya gəlir.  
Birinci nəsil hüquqların banisinin kim olduğu haqqında danışmaq çətin-
dir. Əslində “təbii” hüquq olduqlarına görə, bunların bir banisinin olduğu mü-
bahisəlidir. Lakin burada John Locke`un adını qeyd etməyə dəyər. Locke bütün 
insanların yaşamaq, azadlıq və mülkiyyət hüququna sahib olmalarını bir “təbiət 
qanunu” olaraq adlandırmışdı. Ona görə bu hüquqların mənbəyi, insanın Allah 
tərəfindən yaradılmasındadır: necə ki, Allah insanı yaradanda ona əl və ayaq, 
göz və qulaq veribsə, elə də insana bərabər hüquqlar tanıyıb, insana bu dünyada 
həyatını ən gözəl şəkildə yaşamağa haqq verib.14 
Birinci nəsil hüquqları belə səciyyələndirmək olar: 
• Neqativdir, yəni bunların reallaşması üçün dövlətin bunlara 
qarışmaması kifayətdir;  
• Maliyyət tələb etmir (dövlət üçün);  
• Aktualdır, yəni bunların reallaşması uzun zaman tələb etmir və siyasi 
iradənin istəyi buna kifayət edir; 
• Dəqiqdir, yəni bunların mahiyyəti açıq və aydındır;  
• qeyri-siyasi, qeyri-ideolojikdir;  
• Kapitalistdir, çünki liberal ideologiyanın məhsuludur;  
• Hüquqi olaraq qorunan, real hüquqi imkanları ifadə edir; 
• Bunları qorumaq üçün beynəlxalq təminat sistemləri nəzərdə tutulur.15  
                                                 
12  Yəni bunların təmin edilməsində dövlətin pozitiv öhdəliyi heç vaxt yaranmır. 
13  Avropa İnsan Hüquqları Konvensiyası bunları məhz belə adlandırır. 
14  Andrew Hacker, Political Theory, Macmillian Company, New York 1961, s.269. 
15  Burada Avropa İnsan Hüquqları Məhkəməsi, BMT İnsan hüquqları Komitəsi kimi qurumlar nəzərdə 
tutulur.  
İnsan Hüquqları 
 13 
Birinci nəsil hüquqlar, daha əvvəl qeyd etdiyimiz kimi, azadlıq hüququ və 
siyasi həyatda iştirak ilə əlaqəli olurlar. Məqsədləri şəxsin ətrafında toxunulmaz 
bir dairəni cızmaq və dövlətin müdaxiləsindən qorumaqdır. Bu baxımdan siyasi 
həyata iştirak etmək, azadlığın qorunması üçün vacibdir, çünki özünüz haqqın-
da qərar almasanız, bu qərarı sizin haqqınızda başqası alacaq, taleyinizi həll 
edəcək və beləliklə azadlığınızı təhlükə altına qoya biləcəkdir. Valideyinlər 
istisna olmaqla, insanı ən yaxşı qayğısına qalan onun özüdür.  
Birinci nəsil hüquqlar arasında inter alia bunları göstərmək olar: 
• yaşamaq hüququ, 
• şəxsi həyat və mənzil toxunulmazlığı hüququ, 
• azadlıq hüququ, 
• söz azadlığı, 
• fikir və din azadlığı, 
• ədalətli məhkəmə hüququ, 
• sərbəst toplaşma hüququ, 
• başqaları ilə birləşmə hüququ, 
• seçki hüququ. 
Birinci nəsil hüquqlar baxımından, dövlət müxtəlif bəhanələr irəli sürərək, 
bunları təmin etməkdən boyun qaçıra bilməz. Habelə “keçid dövrü”, maliyyə və 
vəsait çatışmamazlığı böhranı kimi səbəblərə əsaslanaraq, bu hüquqlar pozula 
bilməz. Qeyd edilən kimi, bu hüquqlar aktual və təcili hüquqlardır. Dövlətin 
bunlara müdaxilə etməsi, bir qayda olaraq, yol verilməzdir. Lakin tənzimləmə 
şəklində bir müdaxilə bəzi hüquqlar baxımından mümkündür. Fəqət bu tənzim-
ləmə hüququ məhdudlaşdırıcı və çətinləşdirici mahiyyət daşımamalıdır. Bu 
dediklərimiz liberal-demokratik sistemlərə aiddir. Avtoritar və totalitar sistem-
lər isə, konkret bir hüququ təmin edə bilərlər, lakin bunların motivi o hüquqa 
hörmət prinsipi olmayıb, idarə edənlərin mərhəmətidir; tanınan hüququn həcmi 
və təminatı da “kralın” mülahizəsinə görə dəyişir. 
Liberal-demokratik sistemlərə və bunlarda hakim olan siyasi mədəniyyətə 
qayıtsaq, bir misal vermək yerində olar. Təşkilatların dövlət qeydiyyatına alın-
ması şərti, birləşmə azadlığına qeyri-legitim müdaxilə təşkil edirmi? Burada 
qeydiyyat prosesinə, mərhələlərinə, müddətinə, qeydiyyat üçün lazım olan 
sənədlərə baxmaq lazımdır. Nəticədə qərar vermək mümkündür ki, konkret 
ölkədəki qanunvericilik (yəni qeydiyyatla bağlı müddəalar) birləşmə azadlığını 
pozur ya yox.  
Birinci nəsil hüquqların məhkəmə təminatı var (olmalıdır). Yəni bunlar 
pozulduqda məhkəməyə müraciət edərək bunların bərpasını istəmək mümkün-
Dr. Fərhad Mehdiyev 
 14 
dür. Birinci nəsil hüquqlar ayrılmazdır, şəxs istəsə belə, bunlardan imtina etmə-
si mümkün deyildir.16  
ABŞ Dövlət Departamentinin hər il yayımladığı məruzələr var, bunlar 
konkret ölkələrdəki insan hüquqlarının durumu haqqında olur.17 Orada müxtəlif 
hüquqlar baxımından qiymətləndirmə aparılır, bunlardan biri də “xalqın dinc 
yolla iqtidarı dəyişdirmə hüququdur”. Seçki hüququnun uzantısı olan bu hüqu-
qun varlığı, özü ilə bərabər, Locke`dan qalan bir “zorba dövlətə qarşı dirənmə 
və qiyam” hüququnu18 da üzə çıxarır. Mahiyyətcə birinci nəsil hüquqlardan 
olan bu hüquq haqqında, liberal demokratiyalarda, ümumiyyətlə, bəhs olunmur. 
Çünki 21-ci əsrdən geriyə baxıldıqda, Avropa demokratiyaları üçün bu, 
keçilmiş bir mərhələdir.   
2. İkinci nəsil hüquqlar 
“İkinci” sözü ilə, bunların birnci nəsil hüquqlarından daha sonra gəldiyi, 
xronolojik olaraq da daha sonra irəli sürüldüyü və tələb olunduğu mənasına 
gəlir. Həqiqətən də, liberal fəlsəfə, ilk növbədə birinci nəsil hüquqlar üzərində 
dayanırdı. İkinci nəsil hüquqlar üzərində ilk dəfə sosialistlər hərəkətə keçiblər. 
20-ci əsrin ikinci yarısında isə, Qərb fəlsəfəsi də bunların əhəmiyyəti üzərində 
durmuşdur.  
Bunlara iqtisadi, sosial və mədəni hüquqlar deyildiyi kimi, pozitiv hüquq-
lar da deyilir. İkinci nəsil hüquqları belə səciyyələndirmək olar: 
• pozitivdir, yəni bunların reallaşması üçün dövlət bir iş görməlidir; 
• resurs tələb edirlər, yəni bunların reallaşması üçün dövlətdən konket 
məsrəf tələb olunur; 
• zaman tələb edirlər, çünki bunların reallaşmasında həm maliyyə 
vəsaitləri, həm də bir fəaliyyətin icrası tələb olunur;  
• qeyri-müəyyəndir, yəni bunların təmin edilib-edilmədiyini qiymətlən-
dirmək çətindir;  
                                                 
16  Hacker, s.270. 
17  Qeyd olunmalıdır ki, ABŞ-nın “insan hüquqları reyestri” çox da təmiz deyildir. Quantanomu hərbi 
bazası və orada törədilən haqsız işgəncələr, ABŞ-nın bu məsələdəki imicinə neqativ təsir vurmuşdu. 
Bununla bərabər ABŞ Dövlət Departamentinin ölkələrdəki insan hüquqları ilə bağlı müvafiq 
raportları, öyrənməyə və ölçü götürməyə dəyər qiymətləndirmələrdir.  
18  Zorba dövlətlərə qarşı dirənmə, itaətsizlik və qiyam hüququ, uzun müddət mübahisə predmeti olub. 
Əslində təbii olan bu hüquq, saray alimlərinin təsiri ilə mübahisələndirilib. Bu hal, həm Avropa üçün, 
həm də islam ölkələrində nəzərə çarpıb. Jean Bodin bu hüququ tanımamışdı. Locke onu məhdud 
şəkildə tanımışdı. Xəlifə Ömərin “mən düz yoldan çıxsam nə edərsiniz?” sualına, məsciddə olanlardan 
birisi “biz səni əyri qılınclarımızla düzəldərik” cavabını verməsi, islam hüququnda dirənmə və qiyam 
haqqının olduğunu göstərirdi. Lakin sonrakı illərdə üləma belə bir fitva vermişdilər ki, dövlət başçısı 
haqq yoldan çıxsa belə, ona itaət olunmalıdır; ancaq namazı tərk etdikdə xalqa üsyan hüququ tanınırdı.  
İnsan Hüquqları 
 15 
• ideolojikdir, yəni bu kateqoriyada hansı hüquqların yer alacağıa dair 
consensus yoxdur;  
• mahiyyətcə sosialist hüquqlardır;  
• hüquqi (məhkəmə) təminatları zəifdir, yəni onların pozulması halında 
bərpa olunmaları üçün hüquqi mexanizmlər əksikdir. 
Birinci nəsil hüquqlar azadlıqla bağlı olduqları kimi, ikinci nəsil hüquqlar 
bərabərlik hüququ ilə bağlıdırlar. Lakin bərabərlik hüququ, siyasi həyat baxı-
mından birinci nəsil hüquqlara daxil olduğu halda, “iqtisadi bərabərlik” insanın 
əmlakı və iqtisadi statusu baxımından ikinci nəsil hüquqlara aid olur. İkinci 
nəsil hüquqlar, cəmiyyətin müxtəlif üzvlərinə eyni şərtləri və eyni rəftarı təmin 
etməyə yönəlir. Bunlar əsasən II Dünya Müharibsindən sonra dövlətlər tərəfin-
dən tanınmağa başlanıb. Bu hüquqlar arasında bunları göstərmək olar: 
• mənzil hüququ (mənzil toxunulmazlığı ilə qarışdırmamaq lazımdır); 
• əmək hüququ; 
• sağlamlıq hüququ (dövlət tərəfindən güzəştli şərtlərlə müalicə 
hüququ); 
• sosial sığorta hüququ (pensiya yaşına çatıb təqaüd alma imkanı)19; 
• işsizlik sığortası; 
• təhsil hüququ.20 
İkinci nəsil hüquqlar da birinci nəsil hüquqlar kimi, UDHR21 tərəfindən də 
nəzərdə tutulur. Lakin Avropa İnsan Hüquqları Konvensiyasında və ICCPR-da 
bunlar əsasən yoxdur. 
3. Üçüncü nəsil hüquqlar 
Əvvəlcə onu qeyd edək ki, üçüncü nəsil hüquqlar, qeyri-rəsmi təsnifat ola-
raq qalır. Bunlara “həmrəylik” (solidarity) hüquqları da deyildiyini nəzərinizə 
çatdırmışdıq. Bunların bir digər xüsusiyyəti budur ki, 1966 tarixində ICESCR 
Paktına daxil edilməyən və sonradan irəli sürülən hüquqlar, əsasən, bu kate-
                                                 
19  Əlillik və sair sığortalar da buraya daxildir.  
20  Təhsil hüququnu birinci nəsil hüquq hesab edənlər var. 1966 tarixli ICCPR-də tənzimlənməyib. Lakin 
təhsil hüququnu məlumat alma azadlığının bir uzantısı sayanlar var. Habelə mülki və siyasi hüquqları 
tənzimləyən AİHK, 1-ci protokolunda təhsil alma hüququnu da tənzimləyir. Azərbaycan xalqı üçün, 
təhsil hüququ yaşama hüququndan sonra 2-ci yerdə gəlir. Bu iddia ona əsaslanır ki, xalqımız şagirdin 
səviyyəsinə və oxumaq istəyib-istəməməsinə baxmayaraq, öz övladlarını oxutmağa cəhd edir. 
Yaşamaq hüququnun cəmiyyətdəki əhəmiyyətini isə bu ənənəvi söz isbat edir : “Əsas məsələ can 
sağlığıdır”. Seçki hüquqları, söz azadlığı və ədalətli məhkəmə baxışı hüququna isə atalar sözlərinin 
verdiyi qiymət belədir: “xalq üçün ağlayanın gözü kor olar”. 
21  Universal Declaration of Human Rights - BMT əsas insan hüquqları sənədlərindən biridir. 
Dr. Fərhad Mehdiyev 
 16 
qoriyaya daxil edilib. Mübahisəli olan bu hüquqlar kateqoriyasına aşağıdakılar 
daxil edilir:  
• qrup və kollektiv hüquqlar, məsələn, qrup şəklində müraciət etmək 
hüququ;  
• öz müqəddəratını təyin etmə hüququ;  
• iqtisadi və sosial inkişaf hüququ;  
• sağlam ətraf mühitdə yaşamaq hüququ; 
• ölkənin təbii sərvətlərinə hüquq; 
• başqaları ilə əlaqə qurma hüququ; 
• mədəni vərəsəçilikdə iştirak etmə hüququ. 
Yuxarıda sadalanan hüquqlara baxdıqda bu xüsuslar nəzərə çarpır: bun-
lardan bəziləri müstəmləkə xalqların inkişafı mərhələsində irəli sürülən hüquq-
lardır. Digərləri isə liberal cəmiyyətlərin inkişafı ilə ortaya atılıb, məsələn, sağ-
lam ətraf mühitdə yaşamaq hüququ. 
Bu hüquqların bir hissəsi, milli qanunvericiliklə tanınır. Belə olan halda, 
bunların ölkə daxilində məhkəmə təminatı ola bilər. Lakin beynəlxalq sistemdə, 
ikinci nəsil hüquqların təminatı olmadığı nəzərə alınsa, rahatlıqla anlayarıq ki, 
həmrəylik hüquqlarının beynəlxalq təminat mexanizmi yoxdur. Bu o mənaya 
gəlir ki, həmrəylik hüquqlarından birisinin pozuntusu ilə qarşılaşsanız, onu 
ancaq milli qanunvericilik buna imkan tanıdığı hallarda, milli müstəvidə qoruya 
bilərsiniz.  
Sağlam ətraf mühitdə yaşama hüququna isə ayrıca qiymət verilməlidir. 
Belə ki, milli qanunvericiliklərdə getdikcə tanınan bu hüquq, təsirli və dolğun 
normativ, həm də ideolojik/siyasi təməllərə sahib olmağa başlayır. Avropada 
Orxus Konvensiyasının imzalanması ilə bu hüquq beynəlxalq qorunmaya alın-
dığı kimi, AİHM yeni presedent hüququ ilə mənzil toxunulmazlığı ilə əlaqə 
qurularaq, Konvensiya çərçivəsində bu hüququ qoruma altına alır.  
C. İnsan hüquqlarının xüsusiyyətləri  
İnsan hüquqları, şəxsin sırf insan deyilən ləyaqətli, şüurlu və sərbəst ira-
dəli varlıq olduğuna görə, hər yerdə və hər kəsə qarşı yönəldilə bilən, şəxsin 
“qorunan qalası” olan və onu digər şəxslərə, cəmiyyətə və dövlətə qarşı qoru-
yan, bununla belə, həm dövlətə öhdəlik qoyan, həm də hüquq sahibinə də bəzi 
öhdəliklər yükləyən hüquqlardır.  
Tarix, elm, həyat, cəmiyyət sürətlə inkişaf edir. Buna görə 1789 tarixində 
deyilən sözlər sizi nə qədər heyran edə bilər? Heyran olmağı bacaran insan 
üçün, 1789 tarixli Fransız İnsan və vətəndaş hüquqlar Deklarasiyasını oxumağa 
İnsan Hüquqları 
 17 
fayda var. Sənədə görə, azadlıq22, mülkiyyət, təhlükəsizlik və repressiyalara 
qarşı dirənmək hüququ, insanın təbii hüquqlarındandır, universaldır. Bu hüquq 
bütün insanlara aiddir, vətəndaşlığa baxılmadan. Müddətə bağlı olmayan, 
ayrılmaz, müqəddəs, təbii hüquqlardır. Aradan 220 il keçməsinə baxmayaraq, 
regionumuz üçün çox aktual sözlərdir. Məsələn, Deklarasiyanın 2-ci maddəsi 
deyir ki, “Hər bir siyasi cəmiyyətin məqsədi insanın təbii və müddətin keçməsi 
ilə bağlı itirilməyən hüquqları qorumaqdır”.  
Əslində hər hüququn insan hüququ olmadığını qeyd etməliyik. Qanun-
vericilik sizə müxtəlif hüquqlar tanıya bilər.23 Amma bunların hamısı, hətta 
çoxu “insan hüququ” statusunda deyildir. Daha əvvəl “qanuni hüquq” sözü ilə 
nəzərdə tutduğumuz məhz bu idi. Məsələn, ali məktəb tələbələrinin tətil hüqu-
qu, insan hüququ sayılırmı? İnsanların təhsil alma hüququ insan hüququ olmaq-
la bərabər, yay aylarındakı tətil (istirahət) hüququ bir insan hüququ sayılmır. 
Müqavilədən ya da inzibati aktdan hər hansı bir hüququnuz yarana bilər. 
Bunlar da insan hüququ sayılmır. Sonradan əmələ gələn hüquqlar insan hüququ 
sayılmır. Beləliklə, insan hüquqlarının ilk xüsusiyyəti budur ki, onlar insanın 
sağ olaraq doğulması şərtilə o insan üçün dərhal, doğuluşda yaranır. 
Düşünməyin ki, 1 yaşda olan uşağın azadlıq hüququ yoxdur, çünki o tamamilə 
valideynlərinin nəzarəti altındadır. Uşağın fəaliyyət qabiliyyəti məhdud ola 
bilər, lakin o tam bir hüquq subyektidir və insan hüquqlarına tam həcmdə 
sahibdir. Amma uşağın öz hüquqlarından yararlanması məsələsinə gəldikdə, bu 
hüquqların bəzilərindən tam, bəzilərindən isə qismən istifadə edir. Məsələn, bir 
uşaq söz azadlığından, yerinə görə yetkinlik yaşına çatmayandan daha geniş 
istifadə edə bilər: nə deyirsə desin, məsuliyyəti əsla yaranmaz. Hətta Avropada 
yaşayaraq yəhudi soyqırımını inkar etsə belə.24 Bu sözümüzün ən gözəl isbatı, 
Avropa Birliyi Əsas Azadlıqlar Şərtinin 24-cü maddəsidir: həmin maddədə açıq 
aşkar yazılıb ki, hər bir uşaq öz fikirlərini sərbəstcə ifadə edə bilər. 
                                                 
22  Azadlıq hüququ, insanın sahib olduğu ən vacib hüquqdur. O olmadan, yaşamaq hüququn çox da 
mənası yoxdur. Bir çox hüquq məhz bu hüquqdan törəmədir. İfadə azadlığı məsələn. Hətta fikir və 
inanc azadlığının bir növü olan sevgi hissi, azadlıq hüququna sıx bağlıdır. Azad insan sultan olduğu 
kimi, azad olmayan insan daim rəzil və zəlildir. Azadlıq, bir başqa sözlə, şəxsin “toxunulmaz dairə-
sinin” olmasını tələb edir, elə bir dairə ki, dövlət daxil heç kəs ora müdaxilə edə bilməz. 1789 
Deklarasiyasına görə, azadlıq hər cür təzyiqdən uzaq olaraq, başqasına zərər verməyən hər şeyi etmək 
imkanını ifadə edir. Buraya Monteskyönün sözlərini əlavə etmək istəyirik: azadlıq heç kəs tərəfindən 
idarə olunmamaq mənasına gəlmir, azadlıq səninlə bərabər hüquqlara sahib insan tərəfindən idarə 
olunmaq mənasına gəlir. 
23  Mehdi Niyazi (red), Haqları necə qorumalı, Bakı 1999, s.69. 
24  II Dünya Müharibəsində faşistlərin yəhudilərə qarşı törədilən təmizləmə fəaliyyətinin bir soyqırım 
olduğunu tanımamaq, bəzi (bir çox) AŞ ölkələrinin qanunvericiliyinə görə cinayət məsuliyətinə səbəb 
olur. Söz azadlığının bir ifadəsi olan bu cür davranışların cinayət hesab olunması, ağla sığmazdır.  
Dr. Fərhad Mehdiyev 
 18 
İnsan hüquqlarından fərqli olaraq, qanuni hüquqların yaranması və forma-
laşması həmişə özü-özünə olmur və bəzi şərtlərə bağlıdır. Məsələn kreditor 
hüququ müqavilə bağlandıqdan sonra yaranır. Halbuki azadlıq hüququna bir 
insan doğuşdan bəri sahibdir. Buna görə də insan hüquqları universal sayılır, 
insan hüquqları bir müqavilə ya da inzibati aktla yaranmır.25   
UDHR-in 1-ci maddəsində bütün insanların azad doğulduğu, ləyaqət və 
hüquqlarda da bərabər olduqlarını bəyan edilir. Deklarasiyanın belə deməsi 
təsadüfi deyildir. Həqiqətən də, insanın doğulması ilə azad olması və hüquqları 
əldə etməsi, eyni zamanda bərabərlik hüququnun da dərhal yarandığını, bun-
ların məcburi və təbii bir hüquq olduğunu isbat edir.  
İnsan hüquqlarının bir digər xüsusiyyəti, yenə ilk xüsusiyyətinə bağlı 
olaraq, bunların ayrılmaz, imtina oluna bilməz və başqasına keçməyən hü-
quq olmasıdır. Belə olmasının səbəbi insanın insan olmasından irəli gəlir. Amma 
bu tezis sadəcə simvolik və qulağa xoş gələn tezis deyildir. Bunun praktiki 
nəticələri tətbiqatda özünü biruzə verir (verməlidir). Məsələn, yaşamaq hüququ 
ayrılmaz olduğuna görə, insanın özünə qəsd edib intihar etmə səlahiyyəti yox-
dur, buna cəhd edənin durdurulduğunu görürük. İnsan hüquqlarına belə bir 
xüsusiyyət tanınmasa, bu ona gətirib çıxarar ki, hakimiyyət orqanları hədə-
qorxu ilə insanları bu hüquqlardan imtina etməyə məcbur edər.  
Burada bir məqamı təkrar etməliyik: müasir insan hüquqları nəzəriyyəsi, 
liberal siyasi nəzəriyyəyə əsaslanır. Liberalizm də, bir neçə kontekstdə dövlətə 
(hakimiyyət orqanlarına) etibar eləmir və onları insan hüquqlarının əsas rəqibi 
kimi görür. Bu təsadüfi deyil. Qərb mənşəli düşüncə tərzi belədir – təminat 
olmadan heç kəsə güvənmə, sırf vədlərə, hüsnüzənn və ümidlərə etibar etmə. 
Qonşuluqda, iş həyatında, kommersiyada, dövlətlə münasibətdə bu qaydaya 
riayət olunur, münasibətlər yazılı şəkildə və hüquqi normalarla tənzimlənir. Bu 
eyni zamanda, Qərbin siyasi və hüquqi mədəniyyətinin bir təzahürüdür. Çünki 
bunu onlara keçmişlərin acı təcrübəsi öyrədib.  
Yuxarıdakı məqamı qeyd etdikdən sonra, mülki hüququn bir institutu 
kimi bilinən “şəxsiyyət hüquqlarına” toxunmaqda fayda var. Şəxsiyyət hüquq-
ları ilə insan hüquqlarını da qarışdırmamaq lazımdır. Hər ikisinin ortaq cəhəti 
budur ki, bunlar əmlak hüquqlarından sayılmır və pulla ölçülmür. Şəxsiyyət hü-
quqları - əmlak hüquqları ayırımı mülki hüquqda tətbiq edilir. İnsan hüquqları 
isə ümumi (public) hüququn tədqiq etdiyi bir institutdur.  
İnsan hüquqlarının üçüncü xüsusiyyəti, bunların yaranması və mənbəyi 
baxımındandır: bunlar insan ləyaqəti ilə sıx bağlıdırlar, bu səbəblə insan 
                                                 
25  Enver Bozkurt, Uluslararası İnsan Hakları Hukuku, Asil Yayınları, Ankara 2006, s.20.  
İnsan Hüquqları 
 19 
ləyaqətinə zidd olan hər cür davranış və fəaliyyət, bu əsas və təbii prinsipə zidd 
olacağına görə, batildir. Bu hal xüsusi hüquqa təsir göstərdiyi kimi, ümumi 
hüquqda da özünü biruzə verir. Məsələn, qumar borcundan yaranan kreditor 
hüququna dövlət təminat vermir. Eyni şeyi bir insanın müqavilə üzrə ləyaqəti 
alçaldıcı öhdəlik altına girməsi üçün də deyə bilərik. Ümumi hüquqa isə belə 
bir misal verə bilərik ki, işgəncə ilə toplanan sübutlar, mötəbər olsalar belə, 
ədalət mühakiməsində istifadə olunmur. Habelə bu sübutlardan törəmə sübutlar 
üçün belə vəziyyət eynidir.  
İnsan hüquqlarının dördüncü xüsusiyyəti də budur ki, bunlar universal-
dır. Əslində universallıq, daha çox birinci nəsil (əsas) hüquqlara aiddir. Bu iddia 
ikinci nəsil hüquqlar baxımından isə, bütövlükdə düzgün sayılmaya bilər. 
Məsələn, ABŞ-da pulsuz tibbi yardım hüququ deyilən bir hüququ qanunverici-
lik tanımır.26 Habelə ali təhsil “azadlıqlar ölkəsində” ancaq ödənişli əsaslarla 
həyata keçirilir. Lakin təbii ya da əsas hüquqlar baxımından universallıq müt-
ləqdir – bir insan istər İngiltərədə, istər Zimbabvedə, istərsə də Tayvanda 
haranın vətəndaşı olursa olsun, ya da ki, köçəri və evsiz olsun, eyni hüquqlara 
sahibdir (seçki kimi siyasi hüquqlara bir qayda olaraq vətəndaşlar sahibdir).  
İnsan hüquqları mətnlərində hər kəs sözünün istifadəsi, təsadüfi deyildir. 
Bu söz, hüququn universallığı, ayrılmazlığı, habelə ləyaqət və bərabərlik ilə sıx 
bağlı olduğunu göstərir.  
D. İnsan hüquqları bütün cəmiyyətlər üçün eyni olmalımı? 
Yaşadığınız ölkədə insan hüquqları ilə bağlı vəziyyəti bəyənməyə 
bilərsiniz. Habelə pərəstiş göstərdiyiniz bir Qərb ölkəsinin, insan hüquqları 
sahəsində ikili standart tətbiq etdiyini görə bilərsiniz. Yaxud mücərrəd formada 
düşünə bilərsiniz ki, təhsili, dünya görüşü və savadı olmayan bir insana “insan 
hüquqlarını” tanımaq, başqalarını təhlükəyə atmaq deməkdir. Çünki o jurnalist 
ola bilər, bundan sonra lazımlı-lazımsız yerə insanları təhqir edib, media 
plüralizmi və dözümlülük prinsipləri arxasına sığına bilər.27  
Bəzi cəmiyyətlərdə vətəndaşlar passiv olur, əslində buna təmbəllik də 
demək olar. Amma ola bilər ki, fiziki təmbəl olmayan insan siyasi cəhətdən 
passiv olur. Passiv vətəndaşlar hər şeyi dövlətdən (hakimiyyət orqanlarından) 
gözlədikləri üçün, bunlar öz hüquqları uğrunda mübarizə aparmazlar. Qarın-
                                                 
26  Bununla belə ilkin təcili tibbi yardım hüququ, ABŞ-da hər kəsə tanınır. 
27  Məsələn bu kitabın müəllifinin işlədiyi ali təhsil qurumu haqqında, Azərbaycanda xeyli oxunan qa-
zetdə ara-sıra yalan məlumatlar yazılır; araşdırma nəticəsində bəlli oldu ki, bu xəbərləri yazan xanım, 
20 yaşında təcrübəsiz universitet tələbəsidir, belə yazılar yazmasının səbəbi də, şəxsi həyatında olmuş 
bir hadisədir. 
Dr. Fərhad Mehdiyev 
 20 
larının tox olması, az bir sığınacaq yerlərinin olması belə insanlar üçün kifayət 
etdiyinə görə, daha ülvi və yuxarı məqsədlər bu cür insanların həyatında sine 
qua non (zəruri) ünsür sayılmır. 
Bəzilərinə görə, üçüncü dünya dövlətlərində insan hüquqları ayrıca icti-
mai bir dəyər kimi ələ alınmır, buna da əsasən mədəniyyət və ənənələr təsir 
göstərir; Qərbdə isə insan hüquqları ictimai bir dəyərdir, qərb mədəniyyəti və 
fikrinin məhsuludur. Buna görə qərb mədəniyyətinə sahib olmayan cəmiyyətlər 
üçün insan hüquqları “yabancı” bir anlayışdır.28 
Məsələnin digər yanı var. Dünya ölkələrini nəzərdən keçirsəniz, iqtisadi 
inkişaf cəhətindən başqa, Avropa, Asiya və Amerika qitələrində insan hüquq-
larının çox fərqli şəkildə yaşandığını dərk etmək mümkündür. Əcaba, bunun 
səbəbi harda yatır? Cəmiyyətin siyasi mədəniyyəti, əxlaqı və ənənələri, azadlıq 
anlayışları və şüurları, bu məsələdə həlledici məqamlardır. 
Demokratiya və insan hüquqları bir-biri ilə bağlı olan institutlardır. Çünki 
(liberal) demokratiyanın məqsədi, yenə də insanların azad şəkildə azad cəmiy-
yətlərdə yaşamasını təmin etməkdir. Siyasət elmində də John Stuart Mill kimi 
alimlər demokratiyanın Avropa ölkələri üçün ayrı əsaslara, Asiya millətləri 
üçün ayrı əsaslara söykəndiyini irəli sürüblər.29  
Asiya regionundan da xeyli siyasi lider və onları dəstəkləyən “saray” 
alimləri də, mədəniyyət və ənənə fərqlərini irəli sürərək, qəbul olunmuş beynəl-
xalq standartları təhrif etmişlər.30 Məsələn Çin alimləri insan hüquqlarının əsas 
təminatını dövlətin müstəqilliyi və hakimiyyəti olduğunu irəli sürüblər,31 hal-
buki bilinir ki, insan hüquqlarının əsas “rəqibi” məhz dövlətin sərhəd tanımayan 
hökmranlığıdır.  
Bu tezis ona səbəb olub ki, bəzi alimlər insan hüquqlarının sırf qərbin 
dəyəri olduğunu, bu anlayışı olduğu kimi Asiya və Şərqi Avropa ölkələrində 
tətbiq edilməsinin imkansız olduğunu iddia ediblər.32 Hətta bu müqayisəni 
ölkəmiz baxımından da apara bilərsiniz. 
Lakin burada 2 cəhət bir-birilə qarışdırılır. İnsan hüquqlarının yaşan-
masında çətinlik və onun səbəbləri bir məsələdir, bütün insanların bu hüquqlar-
dan eyni mənada yararlanmaları və istifadə etmələri isə başqa məsələdir. İnsan-
lar müxtəlif mədəniyyətlərə sahib ola bilər, lakin bu hal kiminsə daha üstün 
                                                 
28  Münci Kapani, İnsan Haklarının Uluslararası Boyutları, Bilgi Yayınevi, İstanbul 1996, s.108. 
29  John Stuart Mill, On Representative Government, London, Dent 1964, s.197-199. 
30  Jack Donnelly, Universal Human Rights, Cornell University Press, 2002, s.107.  
31  Inoue Tatsuo, ”Liberal Democracy and Asian Orientalism”, in The East Asian Challenge  for Human 
Rights, Cambridge University Press, 1999, s. 30. 
32  Forsythe, s.12. 
İnsan Hüquqları 
 21 
olduğuna tək başına dəlil ola bilməz. Hansı mədəniyyətə sahib olursa olsun, hər 
insanın eyni dərəcədə ləyaqəti vardır.33 Əsasən insan hüquqlarının universallığı, 
uydurma və xəyali bir fərziyyə deyildir. Konkret bir dünya görüşü və təhsili 
olan hər bir insan hansı rəngdən və dindən olursa olsun, əlbəttə ki, bu dəyərlər 
haqqında ortaq zəmində birləşər.  
İnsan hüquqlarının universallığını inkar edən post-modernist yanaşma, 
tərəfdar toplamadığı kimi, irəlidə inkişaf etmə ehtimalı da xeyli zəifdir. Bu 
fikir, əsasən Qərbdə bəzi imperialist qüvvələrin xarici siyasətlərinin legitimlik 
fəlsəfəsini təşkil edir. Lakin  İsrailin Qəzzanı 2008-2009 illər arasında işğalı 
sırasında, beynəlxalq arenanın daha qərarlı şəkildə öz etirazını bildirməsi onu 
göstərir ki, ən azından BMT səviyyəsində insan hüquqlarının universal bir 
dəyər olma prinsipi hələ qorunacaqdır. 
Qaldı ki, “Asiya dəyərləri” anlayışı özlüyündə qeyri-müəyyən anlayışdır. 
Dünya əhalisinin 60% Asiyada yaşayır. Bu qədər geniş regionda yaşayan müx-
təlif əhali arasında nəyi Asiya dəyəri kimi qəbul edə bilərik? Əslində Asiyanı 
vahid dəyər sistemi görmək istəmə anlayışı, Asiyadan yox Avropadan gəlir, özü 
də bunda siyasi motivlər yer alır.34 
Digər tərəfdən, Buddizm də İslam da Asiya mədəniyyəti olduğu halda 
bunlar arasında kəskin fərqlər var. Habelə azadlıq anlayışı hər ikisində böyük 
əhəmiyyət kəsb edir. Dövlət avtoritarlığı, Asiya mənşəli deyildir. Sadəcə 
olaraq, bəzi Qərb dövlətləri və oradakı dairələr, xarici siyasətdəki imperialist 
davranışları haqlı göstərmək üçün, Asiya dəyərlərinin fərqli olduğunu, ona görə 
də bu ölkələrə qarşı fərqli siyasət aparmağın haqlı olduğunu irəli sürürlər. Nə 
Qərbdə, nə də Asiyada tiraniya və ədalətsizlik, vətəndaş cəmiyyəti üçün xoş bir 
hal kimi sayıla bilməz. Digər tərəfdən, insan hüquqları üzrə müasir Qərb 
alimləri, əsla Asiya dövlətləri üçün ayrı standartların ola biləcəyini və bu 
dövlətlərə qarşı fərqli rəftarın tətbiq oluna biləcəyini qəbul etmirlər.35  
E. Din və insan hüquqları 
Dini məsələlər ilə insan hüquqlarının bir arada ələ alınaraq səhv nəticələr 
əldə olunması, adi hala çevrilib. Bu səhvlər insanların zehnində olduğu qədər, 
dövlətlərarası münasibətlərdə belə müşahidə olunur.  
Belə ki, insan hüquqları dominant (hakim) meyar halına çevrildiyinə görə, 
dini dəyərlər tənqidə məruz qalır, çünki iddia olunur ki, dini doqmalar nəinki 
                                                 
33  David Beetham, Demokrasi ve İnsan Hakları, Liberte Yayınları, Ankara 2008, s.24. 
34  Amartia Sen, Human Rights and Asian Values, The New Republic, 33-40, 14.07.1997. 
35  Donnelly, s.113. 
Dr. Fərhad Mehdiyev 
 22 
insan hüquqlarını qorumur, hətta onları pozur. Lakin bu iddianı irəli sürənlər 
dinin hansı münasibətləri tənzimlədiyini və nəyi məqsəd güddüyünü, insan 
hüquqlarının isə nəyi hədəf güddüyünü tamamilə unudurlar. Din insanın daxili 
aləmini və saflığını, insan ilə onun Yaradıcısı arasındakı münasibətləri tənzim-
lədiyi halda, insan hüquqları şəxslərin dövlətə qarşı qorunması məqsədini 
güdür. 
Düzdür, dini qaydalar geniş və şümulludur, insan və cəmiyyət həyatının 
bir çox sahələrini tənzimləyir. İstər xristianlıq, istərsə də islamiyyətdə bu qayda 
eynidir. Lakin qaydaların formalaşma tarixinə baxsanız görərsiniz ki, bunların 
hamısı heç də ilahi mənşəli deyildir, böyük bir qismi də dünyəvi və sosiolojik 
mənşəlidir. Məsələn, katolik kilsəsi, ilk çap vasitələri çıxdıqda bunu şeytan 
əməli və icadı saymışdı. Soruşmaq olar ki, çap maşınlarının şeytanın qlobal 
fəaliyyəti ilə nə əlaqəsi ola bilər? Belə səbəblərə görə katolik kilsəsi uzun 
müddət tənqidlərə məruz qaldı, protestantlığın isə tərəqqi dini olduğu irəli 
sürüldü. Hətta Max Weber belə bir anlayış ortaya atmıştı ki, liberal sistemlərin 
yerləşməsində şəxsi məsuliyyət, kilsənin dövlətdən ayrılmasını və demokratik 
ictimai həyatı müdafiə etməklə protestantlıq müstəsna yerə sahibdir.36  
Günümüzdə bu cür ittihamlar da, əsasən, islam dininə qarşı yönəlir, çünki 
islamiyyət, indiyə qədər reviziyaya ən az məruz qalmış bir dindir. Reviziya 
dedikdə, burada bir şeyi də nəzərdən qaçırmamaq lazımdır. İslamiyyətdə olan 
ənənəvi məzhəblər, 7 – 8-ci əsrlərdə formalaşdıqlarına görə, bu məzhəblərdə 
olan bir çox qayda, dini olmaqdan çox zamanın tələb və dəyərlərini əks 
etdirirdi. Qərb alimləri də etiraf edir ki, Konfutsi məktəbinin və İslamiyyətin 
qeyri-liberal din sayılması, Katolik məzhəbində olduğu kimi, səhv yanaşmadır. 
Çünki 18-ci və 19-cu əsrlərdə də Katolik məzhəb mürtəce məzhəb sayılırdı, 
amma müasir dünyamızda artıq Katolik məzhəbini avtoritar və zalım məzhəb 
saymaq mümkün deyildir.37  
Dinə qarşı irəli sürülən ittihamların əsas səbəbi dinin ruhunun qavranıl-
mamasından və onun qaydalarının bilinməməsindən irəli gəlir. Burada ən çox 
irəli sürülən iddialara nəzər salaq. Başqa dindən olanlara qarşı dözümsüzlük heç 
bir dində postulat kimi əsla olmayıb. Amma faktiki olaraq, dindaşların başqa 
dindən olanlara neqativ münasibət bəsləməsi sosiolojik və psixolojik bir haldır. 
İnkişaf etməmiş və cahil insanların bir xüsusiyyəti var – onlar müxtəlif əsaslarla 
başqalarına qarşı üstünlük iddiasında olurlar: bu meyarlar coğrafi mənşə (hara-
lısan), sosial mənşə (kimlərdənsən), danışılan şivə, hətta bitirlən ali təhsil ocağı 
                                                 
36  David Beetham, Max Weber and the Theory of Modern Politics, Cambridge, Polity 1985, s.205. 
37  Beetham, Demokrasi ve İnsan Hakları, s.124. 
İnsan Hüquqları 
 23 
ola bilər. “Din fərqi” də bunlardan birisi kimi qarşımıza çıxa bilər. Halbuki 
insanların bir-birindən üstün olması, ümumiyyətlə, mübahisəli məsələ olmaqla 
bərabər, onların cəmiyyətə verdiyi müsbət təsirlərlə ölçülməlidir.  
İslamiyyətin nəcib peyğəmbəri Hz.Məhəmməddən, Bilali Habəşi soruşur 
ki, kəsdiyi qurbanın ətindən yəhudi olan qonşusuna versin ya yox? Buna  cavab 
olaraq Rəsulullah da “ver” deyir. Bir başqa sözündə, peyğəmbər çox mənalı 
sözlər deyir: “kafir də olsa, məzlumun haqqına əsla girməyin, onu incitməyin, 
çünki məzlumun bədduası (imansız olsa belə) Allah qatında məqbuldur”. Bu 
hədisi-şərifdən bir neçə məna çıxır. Hədisdə məzlumlardan bəhs olunur. Məzlum 
– imkansız, köməksiz, ehtiyacı olan,  ağır həyat şəraitində olan, sıxışdırılmış 
şəxsdir. Dininə və dilinə, cinsiyyətinə və rənginə baxılmadan, onun sıxışdırıl-
ması, haqqı olanın ona verilməməsi, o imkansız insandan nəyinsə zorla alın-
ması qadağan olunur. Buradan bunu anlayırıq ki,  qeyri-müsəlmanların da hü-
quqları universal mahiyyətdədir. Habelə dünyadakı haqq-ədalətin dini mənşəyə 
aid olmadığı bəlli olur: haqq və ədalət naminə uca Yaradan, ona inanmayan 
insanın istəyini də qəbul edir (insanların bərabərliyi). Düzdür, müxtəlif ayət və 
hədislərdə buna zidd kimi görünən mənalar çıxarıla bilər, lakin belə bir təfsir 
xətasının səbəbi, məsələyə bir bütün olaraq yanaşılmamasından (bu da öz 
nöbvəsində cəhalətdən) irəli gəlir. 
Dində siyasi hüquqların yaşanmasına gəldikdə, daha doğrusu, başqa 
dindən olanların bu hüquqa sahib olub-olmamalarına, bunların dövlət idarə-
sində olmağını qadağan edən açıq bir dini doqma heç vaxt olmayıb. Bunu bir 
qayda halına gətirməyə imkan verən hadisə də yoxdur. Məsələn, deyilsə ki, 
Məhəmməd peyğəmbər Mədinədə cəmiyyəti idarə edəndə ancaq səhabələri ilə 
məsləhətləşirdi, etiraz etmək olar ki, Məkkədə ikən əmisi Əbu Talib ilə də 
məsləhətləşirdi, halbuki Əbu Talib bir qeyri-müslimdi. Əslində bu bir prak-
tikadan başqa şey deyildir və dinlə heç bir əlaqəsi yoxdur. İctimai və dövlət 
işlərinin bir neçə seçkin tərəfindən aparılmasına aristokratiya deyilir və bu 
idarəetmə sistemi də din tərəfindən qoyulmayıb, zamanın praktika, şərtləri və 
tələbi ilə yaranmışdı.  
İslamiyyətə görə qeyri-müsəlmanlara aktiv və passiv seçki hüququ tanına 
bilərmi? Müsəlmanlar üçün vacib olan budur: dövlət dindarların dini həyatına 
qarışmamalıdır, yəni dinə görə haram sayılan sərxoşluq verici içkiləri mənə 
zorla içirə bilməz və içmədiyimə görə də negativ hallara (sanksiyaya) məruz 
qoya bilməz, məsələn, işdən çıxara bilməz. Habelə tərbiyəmdə olan uşağın da 
içməməsini dövlətdən istəyə bilərəm (buna görə də 18 yaşın altında olanlara 
içki satışı qadağandır). Ümumiyyətlə qeyd olunmalıdır ki, dövlət idarəsi din 
azadlığını pozmamalıdır, bu dünyəvi dövlət prinsipi olduğu qədər, dinin əsas 
Dr. Fərhad Mehdiyev 
 24 
qaydalarından da birisidir. Belə olan halda, başqa dindən olanlara seçki hüqu-
qunun tanınmasında dinə heç bir zərəri ola bilməz, çünki onlar idarəçi olsalar 
belə hər halda sizin əqidənizə qarışma hüququ yoxdur.  
Həqiqətən də azadlıq38, mülkiyyət, şəxsi həyat, fikir və din, söz azadlığı, 
toplaşma və birləşmə azadlığını əngəlləyən hər hansı dini qayda mövcud de-
yildir. 
İşgəncə baxımından islamiyyətin üzü həmişə təmiz olub, işgəncə prakti-
kası orta əsrlərdə krallar və padşahlar tərəfindən tətbiq olunsa da, dində buna 
əsla icazə verilməyib. Bəllidir ki, islamiyyətdə heyvanlara belə əziyyət eləmək 
günah sayılır.  
Orta əsr Avropasında isə, işgəncə normal və zəruri praktika idi, Fransız 
İnqilabının yönəldiyi Bastiliya qalası da məşhur bir işgəncə mərkəzi idi. İnkvi-
zisiya məhkəmələri üçün işgəncə adi “prosessual hərəkət” idi. Kilsələr cinayət-
karların (uzun müddət cinayət mühakiməsi bir çox xristian ölkədə kilsə tərə-
findən həyata keçirilirdi) hər halda işgəncə olunmasınının tərəfdarı idi: bu 
dünyada günahını əzabla təmizləyən insan, o biri dünyada daha çətin olan cə-
hənnəmdən xilas olacaqdı. Lakin biz xristianlıq dinini də işgəncədən uzaq tut-
malıyıq və işgəncəni dar üfiqli keşişlərin bir əməli kimi görməliyik, çünki Yeni 
Əhddə zorakılığı və işgəncəni bəyənən fikrə rast gəlmək mümkün deyildir. 
Məsələ üzərində səmimiyyətimizi qoruyacayıq və indi də hər üç səmavi 
dində yer alan və müasir insan hüquqları institutu ilə uyğunlaşmayan məqam-
lara da toxunacayıq. Bunlar ölüm cəzası, qisas və bədəni cəzalardır. Məsələn, 
zinaya görə daşqalaq olunma sanksiyası həqiqətən çox ağırdır, bu cəza 
yəhudilikdə, xristianlıqda və islamiyyətdə var. “Gözə göz, dişə diş” prinsipi 
üçün vəziyyət eynidir. Ancaq onu da qeyd etməliyik ki, uca Yaradan qəsdən 
adam öldürmə hallarında qisasa imkan tanısa da, cinayətkarın bağışlanmasını 
daha xoş görür. Oğurluğa görə, islamiyyətdə qol kəsmə cəzası var, bir şərtlə ki, 
insan ehtiyacı olmadığı halda sırf tamah hissi ilə başqasının əmlakını talasın. 
Zina feli dinə görə haramdır, amma dünyəvi hüquqda da, zina uzun müddət 
cəzalandırılan bir əməl idi; cəzalandırılmayan bir davranış kimi isə ancaq 20-ci 
əsrin ikinci yarısında qəbul edildi. Habelə eyni cinsdən olan insanlar arasında 
                                                 
38  İslamiyyət quldardığı ləğv eləmədi, lakin onu bəyənmədi də. Qulların azad edilməsini çox bəyənilən 
bir hal saydı. Həqiqətən quldarlıq, islamiyyətin nazil olunduğu 7-ci əsrdə, bütün dünyada ictimai və 
iqtisadi münasibətlərin zəruri hissəsini təşkil edirdi. Buna görə uca dinimiz quldarlığı zamanla aradan 
qaldırmağı məqsəd güdürdü. Həzrəti Peyğəmbərin də ölməsindən əvvəl son tövsiyələrindən biri 
buydu: “sizə, xüsusən, qadınları və kölələri tapşırıram, onlara mərhəmətli davranın”. Qadınlar 
haqqında kölələrlə bərabər bəhs edilməsi, bunların eyni vəziyyətdə olduqlarına görə deyildi, hər iki 
qrupun çox zəif və həssas qrup olmalarından dolayı idi. Yoxsa Cəməl müharibəsinə baxsanız, 
orduların birisinin başında məhz qadın idi, Aişə binti Əbu Bəkr. 
İnsan Hüquqları 
 25 
seksual münasibətlər, bütün dinlər baxımından neqativ görülür; dünyəvi döv-
lətlər də ancaq 1980-ci illərdən sonra cinsi azlıqlara qarşı tolerant davranmağa 
başladı.39 Dini qaydalar arasında ancaq bu hallar, insan hüquqları ilə uyğun-
laşmır. Halbuki “Allahın kitabı ilə qadağan edilməmiş hər şey sərbəstdir” deyən 
dini hüquq, liberalizm anlayışı ilə, demək olar, eyni cizgidə qalır. Buna görə, 
fərqli predmetlərə yönələn və aralarında açıq uyğunsuzluq təşkil edən 5-i 
keçməyən postulatların varlığına görə din və insan hüquqlarını bir-birinə zidd 
görmək ya qərəzli, yaxud da təhlildən uzaq bir yanaşma tərzidir.  
Ən son diqqətinizi bir məqama çəkmək istəyirik: dinə inanma və ibadət 
etmə azadlığı, insan hüquqlarının qoruduğu əsas hüquqlardan birisidir. Bu hal 
da açıqça onu sübut edir ki, bu iki sahə nəinki bir-birinə zidd deyildir, tam 
tərsinə bir-birini tamamlayır.  
F. Qeyri-hökumət təşkilatları və insan hüquqları 
Qeyri-hökumət təşkilatları insan hüquqları sahəsində vacib aktyorlar sa-
yılır. Həqiqətən də, müasir cəmiyyətdə bunlar sadəcə vətəndaş cəmiyyətinin 
ünsürü deyil, eyni zamanda, insan hüquqlarının yaşanması və qorunmasında 
zəruri mexanizm kimi qarşımıza çıxır. 
QHT-lər birinci növbədə birləşmə azadlığının təzahürüdür. Bunların əhə-
miyyətinə hələ 18-ci əsrdə Alexis de Tocqueville toxunmuşdu, ona görə dər-
nəklər və digər vətəndaş birlikləri demokratiyanın qorunub saxlanması üçün 
zəruri idi.  
QHT-lər birləşmə azadlığının təzahürü olsa da, əlbəttə ki, onların hamısı 
insan hüquqları sahəsində fəaliyyət göstərmir. Bununla belə, idman sahəsində 
yaradılmış bir dərnək belə, həvəskarları bir məqsəddə birləşdirərək, onlara 
geniş mənada öz azadlıqlarını yaşamağa imkan verir. Eyni zamanda bunlar 
vətəndaş cəmiyyətini möhkəmləndirir, ictimai rəyin formalaşmasına və güclən-
məsinə xidmət edirlər. Bunlar olmadan isə insan hüquqlarının reallaşması 
mümkün deyildir. 
Bizim burada əsas vurğulamaq istədiyimiz isə, insan hüquqları sahəsində 
fəaliyyət göstərən qeyri-hökumət təşkilatlarıdır. Əvvəlcə bu təşkilatları milli və 
beynəlxalq təşkilatlar olaraq ikiyə ayırmalıyıq. İnsan hüquqlarının reallaşma-
sında hər iki qrupdan olan təşkilatların özünəməxsus əhəmiyyətli yeri vardır. 
                                                 
39  Cinsi azlıqlara qarşı tolerant davranış bütün demokratik ölkələrdə sərgilənmir. Lakin bunlar arasındakı 
münasibətlər artıq cinayət tərkibi yaratmır (ABŞ-da bəzi əyalətlər istisnadır). Lakin bir çox ölkədə 
bunlar arasındakı ailə və qanuni vərəsəlik münasibətləri etibarsız sayılır. 
Dr. Fərhad Mehdiyev 
 26 
Beynəlxalq insan hüquqları təşkilatlarını bilirsiniz – bunlar Transparency 
International, Freedom House kimi geniş sahəli ola bilər. Habelə bunlar dar 
sahəli də ola bilər, məsələn, media azadlığını qoruyan Sərhədsiz Reportyorlar 
kimi. Beynəlxalq insan hüquqları təşkilatlarının missiyaları müxtəlifdir. Bəzən 
bunlar konkret bir ölkədəki insan hüquqları vəziyyətinə monitorinq (nəzarət) 
edir və oradaki pozuntuları üzə çıxarır, bunları ictimayyətin diqqətinə çatdırır. 
Bəzi təşkilatlar isə milli insan hüquqları QHT-lərinə patronaj fəaliyyətini həyata 
keçirir, bunların sayı daha azdır. Hər iki funkisyanı birləşdirən beynəlxalq insan 
hüquqları QHT-ləri da mövcuddur.  
Bunlardan bəziləri, yuxarıda adını çəkdiyimiz Transparency International, 
Freedom House kimi, illik hesabatlar hazırlayır. Bu hesabatlarda ölkələrin adı 
çəkilərək, oradakı insan hüquqları vəziyyəti qiymətləndirilir. Bunlar qeyri-
rəsmi olmaqla bərabər, BMT və AŞ kimi müxtəlif rəsmi qurumlar tərəfindən 
nəzərə alınır. Habelə qərb dövlətləri, bu hesabatlara istinad edir. Buna görə belə 
hesabatlar riyakar hökumətlərin maskalarını düşürən mahiyyətə sahibdir.  
Burada bir məsələni daha qeyd etmək yerinə düşər. Dövlətlər bir-birinin 
daxili işlərinə qarışmamalıdır. Lakin insan hüquqları məsələsi artıq bir dövlətin 
daxili məsələsi sayılmır və bir ölkədə nəzərə çarpacaq dərəcədə insan hüquqları 
pozuntuları baş verirsə, beynəlxalq təşkilatlar və digər dövlətlər bu məsələyə 
müdaxilə edə bilər.40 Bu baxımdan QHT-lərin hesabatları sadəcə avtoritar 
dövlətlərin imicini aşağı salmır, eyni zamanda, onlara qarşı irad tutmaq üçün bir 
əsas təşkil edir.  
Milli QHT-lərin varlığı da ölkədə insan hüquqlarının yaşanması üçün 
olduqca zəruridir. Bunların fəaliyyəti müxtəlif məqsədlərə yönəlir. Bir tərəfdən 
bunlar insan hüquqları sahəsində maarifləndirmə işini həyata keçirir, müxtəlif 
təbəqələrə müvafiq təlimlər həyata keçirir – hüquqşunaslara, hüquq-mühafizə 
işçilərinə, tələbələrə, azlıq mənsublarına, siyasi partiyalara vs. Digər tərəfdən 
bunlar ölkədə həqiqi vəziyyətin necə olduğunu üzə çıxarır, insan hüquqları 
pozuntularının səbəblərini aşkar edib ictimaiyyətə çatdırır. Habelə bu təşkilatlar 
qanun lahiyələri təqdim etməklə, ictimai debatlar təşkil etməklə, siyasi vasitə-
çilik fəaliyyətini həyata keçirmək kimi tədbirlərlə, mövcud vəziyyətin düzəl-
dilməsi istiqamətində də fəaliyyət göstərirlər. Beynəlxalq aktyorlar, bunları 
nəzərə alaraq, milli QHT-lərə əhəmiyyətli maliyyə və təşkilati dəstəklər təmin 
                                                 
40  İnsan hüququ pozuntuları kütləvi şəkil alarsa, beynəlxalq hüququn digər subyektləri nəinki müdaxilə 
edə bilərlər, hətta etməlidirlər. İnsan hüquqları universaldır, digər tərəfdən AŞ Nizamnaməsi kimi 
sənəddən belə bir məna çıxarmaq olmaz ki, bir dövlətdə kütləvi soyqırım həyata keçirilsə digər 
dövlətlər buna seyirci qalmalıdır. 
İnsan Hüquqları 
 27 
edir. Bu səylər bir tərəfdən vətəndaş cəmiyyətini möhkəmlətməyə, digər tərəf-
dən isə insan hüquqları institutlarını təminat altına almağa yönəlir.  
Misal kimi BMT-nin İşgəncə Əleyhinə Komitəsini (UN CAT) göstərsək, 
bir məsələ ilə bağlı təhqiqat aparanda, CAT daim lazımi məlumatı dövlət 
orqanları ilə yanaşı qeyri-hökumət təşkilatlarından da istəyir, daha sonra bu 
məlumatları müqayisə edərək həqiqi vəziyyət haqqında fikir əldə edir. Eyni 
prinsipə görə BMT İnsan Hüquqları Komitəsi də işləyir, o dəfələrlə vurğulayıb 
ki, ölkələrdəki real şəraiti öyrənmək üçün konkret ölkədəki milli və yerli qeyri-
hökumət təşkilatlarından informasiya almaqda xüsusilə maraqlıdır.41 QHT-lər 
dövlətlərin BMT İnsan Hüquqları Komitəsinə təqdim etdikləri periodik məru-
zələrin maddə-maddə şərhi mahiyyətində olan “əks məruzələr” də hazırlayır.42 
İnsan hüquqları sahəsində fəaliyyət göstərən QHT-lər, eyni zamanda, 
qeyri-siyasidir. Onların qeyri-siyasi olması o mənaya gəlmir ki, siyasi fəaliy-
yətdən tamamilə uzaqdırlar. Qeyri-siyasilik QHT-lərin hər hansı siyasi partiyanı 
dəstəkləməməsi, siyasi əqidəyə qulluq etməməsi və iqtidar olma yarışında 
iştirak etməməsi mənasına gəlir. Mümkündür ki, bir QHT siyasi partiyaların 
maliyyə müstəqilliyinin artırılması üçün onlara xüsusi təlimlər keçirsin.43 
Yaxud da seçkilər ərəfəsində vətəndaşların siyasi aktivliyinin artırılması üçün 
tədbirlər təşkil etsin.  
QHT-lərin fəaliyyətinə şəffaflıq hakim olmalıdır. Həqiqətən də, onların 
üstünə qoyulan vəzifənin əhəmiyyəti dövlət orqanlarında olduğu kimi onların 
da fəaliyyətində hesabatlılığı və şəffaflığı zəruri edir. Bu səbəblə QHT-lərin, 
xüsusilə maliyyə hesabatlarını təqdim etmələrinə, avtoritarlıq kimi baxılma-
malıdır. Bunların rəsmi qurumlara təqdim edilməsi ilə yanaşı, internet saytla-
rında yerləşdirilməsi və ictimaiyyətə açıq olması da bu məqsədə xidmət edir.  
 
 
                                                 
41  Cavadova, Məmmədov, s.59. 
42  BMT İnsan Hüquqları Komitəsi, ümumiyyətlə, dövlətlərə məsləhət edir ki, onlar periodik məruzələrin 
yazılmasında QHT-lər ilə məsləhətləşsinlər. Bu addım dövlətə tənqidi mülahizələrin öyrənilməsinə və 
daha obyektiv bir məruzə hazırlanmasına yardımcı olacaqdır. 
43  Məsələn, Amerikanın International Republican Institute adlı QHT belə bir fəaliyyət göstərir. 
Dr. Fərhad Mehdiyev 
 28 
II. İNSAN HÜQUQLARININ BMT SİSTEMİNDƏ 
QORUNMASI 
Həqiqətən də, Millətlər Liqasından fərqli olaraq, ilk qurulduğu gündən 
BMT insan hüquqlarının qorunmasını özü üçün prioritet sahə saymışdır. Bunu 
BMT Nizamnaməsində44 (UN Charter), habelə, ECOSOC`un qurulmasını 
nəzərdə tutan 68-ci maddədə görmək mümkündür. Məsələn, Nizamnamənin 
Preambulasının 2-ci paraqrafında, BMT-nin qurulma məqsədi belə qeyd olunur: 
“əsas insan hüquqlarına, insan ləyaqətinə və dəyərinə, habelə, qadın və kişilə-
rin, böyük və kiçik xalqların hüquqlarının bərabərliyinə  inamı bir daha təsdiq 
etmək (to reaffirm faith in fundamental human right, in the dignity and worth of 
the human person, in the equal rights of men and women and of nations large 
and small)”.45 Görüldüyü kimi, BMT insan hüquqları məsələsinə qurulduğu ilk 
gündən böyük əhəmiyyət verir.  
BMT insan hüquqları sahəsində bu kitabda ələ ala bilməyəcəyimiz 
onlarca sənəd qəbul etmişdir. BMT-nin bu öncüllüyü əlbəttə təqdirə layiqdir. 
Düzdür, despotik rejimlər üçün belə sənədlərin böyük bir təsiri yoxdur. Lakin 
uzun dövrdə, despotik rejimlər də bu sənədlərdən bir töhvə alırlar. Digər tə-
rəfdən, insan hüquqları və demokratikləşmə sahəsində səmimi olan hökumətlər 
üçün, BMT-nin hazırladığı belə sənədlər bir yol xəritəsi mahiyyətindədir, keçid 
və transformasiyanı sürətləndirir və daha təsirli hala gətirir. BMT-nin 
əməkçilərin, müxtəlif peşə sahiblərinin, uşaqların, qadınların hüquqlarının qo-
runması sahəsində, diqqətlə və keyfiyyətli şəkildə hazırlanmış müxtəlif sənəd-
ləri var. Soyqırım cinayəti əleyhinə Konvensiya (1951) yenə bunlardan biridir. 
Bu sahələrdən birisində islahat aparmaq istəyən səmimi hökumətlər, BMT 
sənədlərini öz daxili qanunvericiliklərinə daxil edərək, əhəmiyyətli iləriləmə 
əldə edə bilərlər.  
                                                 
44  BMT Nizamnaməsinin Preambulasında insan hüquqları insan ləyaqəti ilə birbaşa əlaqələndirilib və 
bunlar özü özünü isbat edən dəyərlər sayılıb. Nizamnamə təfsilatlı şəkildə tənzimləməsə də, insan 
hüquqlarının təmin edilməsini BMT-nin məqsədlərindən sayıb. Beləliklə Nizamnamə dövlət 
hakimiyyətində monolitliyi qırıb və insan hüquqlarının inkişafı üçün normativ bir ilham mənbəyi 
olmuşdur. Baxın: Louis Henkin, International Law: Politics, Values and Functions, Hague Law 
Academy of International Droit, 1989, s.216 
45  Habelə BMT-nin məqsədlərini müəyyən edən 1-ci maddənin 3-cü bəndində, “To achieve international 
co-operation in …. promoting and encouraging respect for human rights and for fundamental freedoms 
for all without distinction as to race, sex, language, or religion;” deyərək, insan hüquqlarının təminat 
altına alınmasının təşkilatın məqsədlərindən biri olduğu göstərilir. 
İnsan Hüquqları 
 29 
A. İnsan hüquqlarını qoruma sahəsində BMT-nin müvafiq orqanları 
Bunlar: 
• BMT Təhlükəsizlik Şurası (UN Security Council) 
• BMT İnsan hüquqları üzrə Ali Komissarı (UN High Commissioner for 
Human Rights)  
• İnsan hüquqları Komitəsi (Human Rights Committee)  
• ECOSOC (Committee on Economic, Cultural and Social Rights)  
• İşgəncəyə Qarşı Komitə (CAT - Committee Against Torture)  
• CEDAW (Committee on the Elimination of Discrimination against 
Women)  
• BMT İnsan Hüquqları Şurası (UN Human Rights Council) 
İndi də sırası ilə bunların nə iş gördüyünü və nə qədər effektiv olduqlarını 
tədqiq edək.  
1. BMT Təhlükəsizlik Şurası (TŞ) 
TŞ BMT-nin Nizamnamə orqanı olub, bağlayıcı qərar alma səlahiyyəti 
olan tək orqandır. TŞ-nın əsas vəzifələrindən biri, beynəlxalq sülh və təhlükə-
sizliyin təmin edilməsidir. Diqqət etsək görərik ki, 27.12.2008-də İsrailin Qəz-
zaya qarşı həyata keçirdiyi qeyri-insani aqressiya ilə bağlı olaraq, TŞ 9.01.2009 
tarixində qərar almış və İsrail ordularının dərhal atəşkəs elan etməsini tələb 
etmişdi. Düzdür, İsrail bu qərara riayət eləmədi, amma bunun səbəbi ABŞ-ın 
tutumu idi. TŞ lazım görsə, münaqişələrin dayandırılması məqsədi ilə silahlı 
qüvvələrin tətbiq edilməsinə də qərar verə bilər.  
BMT Nizamnaməsi, TŞ-na aşağıdakı səlahiyyətləri bəxş edir: 
• beynəlxalq sülhü təhdid edən halları araşdırmaq; 
• münaqişələrin həlli üçün tövsiyə və bağlayıcı qərarlar vermək; 
• digər dövlətlərə konkret bir ölkəylə hər cür əlaqələrin kəsilməsi üçün 
göstəriş vermək; 
• lazım olan hallarda öz qərarlarının zorla yerinə yetirilməsini təmin 
etmək.  
Təhlükəsizlik Şurası Birləşmiş Millətlər Təşkilatının bütün orqanlarının 
hesabatlarını dinləyir və insan hüquqları da daxil olmaqla, sülhü və təhlükəsiz-
liyi hədələyən hər hansı təhlükə hiss etdikdə istənilən problemlə bağlı tədbirlər 
görə bilər. Görə bilər dedikdə, lazımi hallarda TŞ qarışmaq məcburiyyətində-
dir. Məsələ burasındadır ki, müharibə zamanlarında kütləvi şəkildə insan hü-
quqları pozuntuları törədilir. Məhz buna görə Təhlükəsizlik Şurası Darfur 
Dr. Fərhad Mehdiyev 
 30 
böhranı, Serbiya qırğını və Ruanda genosidi daxil olmaqla bir sıra insan hüquq-
ları pozuntularının qarşısını almaq üçün lazımı tədbirlər görməməkdə tənqid 
olunmuşdu. 
Habelə əgər Beynəlxalq Cinayət Məhkəməsi müxtəlif səbəblərə görə öz 
yurisdiksiyasını tətbiq edə bilmirsə, (məsələn, müharibə gedən ərazidəki dövlət-
lər Roma Statutunu imzalamayıblarsa) Təhlükəsizlik Şurası konkret hadisənin 
baxılmasını Məhkəməyə göndərə bilər. 
2. İnsan Hüquqları üzrə BMT-nin Ali Komissarı və onun Ofisi 
İnsan Hüquqları üzrə BMT-nin Ali Komissarı, BMT Baş Katibi tərəfin-
dən təyin olunur və BMT Baş Assambleyası tərəfindən təsdiq edilir. Vəzifəsi-
nin icrasında BMT Baş Katibinə  hesabat verir, onun muavini statusundadır.  
Ali Komissar İnsan Hüquqları üzrə BMT-nin Ali Komissarının Ofisinin 
bütün fəaliyyətlərinə görə məsuliyyət daşıyır, həmçinin də onun administra-
siyası üçün və Baş Assambleyanın 20 dekabr 1993-cü il, 48/141 saylı qərarı ilə 
və siyasi qərarların hazırlandığı orqanlarla bağlı digər qərarlarında, xüsusilə ona 
həvalə olunmuş vəzifələri həyata keçirir; 
insan hüquqları sahəsində Birləşmiş Millətlər Təşkilatının siyasəti ilə 
bağlı Baş Katibə məsləhət verir;  
insan hüquqları ilə bağlı layihələrə, fəaliyyətlərə, orqanlara və təşkilatlara 
maddi və inzibati dəstək göstərildiyinə dair zəmanət verir; insan hüquqları or-
qanlarının görüşlərində və insan hüquqları ilə bağlı başqa hadisələrdə Baş 
Katibi təmsil edir; 
Baş Katib tərəfindən verilmiş xüsusi tapşırıqları yerinə yetirir. Hal-hazırki 
Ali Komissar Cənubi Afrikalı Navanethem Pillay`dir. O 1 Sentyabr 2008-ci ildə 
4 il müddətinə seçilmişdir.  
Ali Komissarın bir də icra aparatı sayılan Ofisi var. BMT-nin İnsan 
Hüquqları üzrə Ali Komissarının Ofisi (OHCHR) beynəlxalq hüquq və 1948-ci 
il Ümumdünya İnsan Hüquqları Deklarasiyası (UDHR) ilə nəzərdə tutulmuş 
insan hüquqlarının inkişafı və qorunması üçün fəaliyyət göstərən Birləşmiş 
Millətlər agentliyidir. İsveçrədə yerləşir. Xeyli personalı var (1000-ə yaxın), 
illik büdcəsi də 120 million USD təşkil edir. ABŞ və başqa millətlərin təkidilə 
BMT Baş Asambleyası bu ofisin əsasını 1993-cü ildə qoydu.  
BMT Baş Katibin müavini rütbəsinə sahib olan Ali Komissar, BMT Sis-
temi daxilində insan hüquqlarına dair fəaliyyətləri əlaqələndirir və Cenevrədə, 
İsveçrədə İnsan Hüquqları Şurasına nəzarət edir.46  
                                                 
46  İradə Cavadova, Sahib Kazımov, İnsan Hüquqlarının Müdafiəsi, BMT Sistemi, Avropa Sistemi, 
Ölkədaxili Mexanizmlər, Bakı 2004, s.34. 
İnsan Hüquqları 
 31 
3. BMT İnsan Hüquqları Şurası  
BMT İnsan Hüquqları Şurası BMT sisteminə daxil beynəlxalq orqandır. 
Onun fəaliyyəti insan hüquqları pozuntularının araşdırılması ilə bağlıdır. Şura 
BMT İnsan Hüquqları Komissiyasının varisidir, hansı ki, öz vətəndaşları üçün 
insan hüquqlarını təmin etməyən üzv dövlətlərə xeyli yumuşaq davranıb bu 
pozuntuları görməməzlikdən gəldiyi üçün tez-tez tənqid olunmuşdur. İndi o 
Komissiyanın əvəzinə məhz bu Şura fəaliyyət göstərir.  
BMT Baş Assambleyası İnsan Hüquqları Şurasının qurulmasını 15 mart 
2006-cı ildə qərarlaşdırdı, bu qərara ancaq ABŞ, Marşal Adaları və Palau (Azad 
Assosasiya Sazişləri ilə Birləşmiş Ştatlara tabedir) və İsrail qarşı çıxmışdır. 
Əslində bu dövlətlərin də qarşı çıxmasının əsas səbəblərdən biri buydu ki, yeni 
Şuranın üzvlərinin sayca regionlara görə bölünməsi onlara çox da sərf eləmirdi. 
Rəsmi olaraq isə ABŞ öz mövqeyini belə açıqladı ki, Şura daxilində insan 
hüquqlarının pozuntusunun qarşısının alınması üçün kifayət qədər təminat 
yoxdur və bu orqan işlək olmayacaq. Əslində bu iddia bir yerdə düzgündür. 
Şuranın effektiv olmamasının əsas səbəbi ondadır ki, Şura üzvləri özlərini yox 
dövlətləri təmsil edirlər. Belə təmsil hallarında üzvlər diplomatik davranır, 
diplomatik davranmaq da o mənaya gəlir ki, dolayı və yumuşaq davranışlar 
göstərilir. Venesuela qərarın müəyyən paraqraflarına ciddi etirazlarını ifadə 
etdi, ona görə ki, Şuranın səlahiyyətləri dövlətlərin daxili işlərinə müdaxilə 
etmək üçün bəhanələr tapmağa imkan verir. 
47 yerdən ibarət İnsan Hüquqları Şurası əvvəlki 53 üzvlü İnsan Hüquqları 
Komissiyasını əvəz etdi. Komissiya müstəqil orqan idi, ancaq Şura Baş 
Assambleyanın köməkçi orqanı statusuna yüksəldilmişdi. Şurada 47 yer BMT-
nin regional qrupları arasında aşağıdakı qaydada bölüşdürülür: 13 Afrika, 13 
Asiya, 6 Şərqi Avropa üçün, 8 Latın Amerikası və Karib dənizi üçün və 7 Qərbi 
Avropalı və başqa qruplar üçün. 
Şura yaradılanda əvvəlki Komissiyada yaranan problemlərin aradan 
qaldırılması istənilirdi. Bu problemlərə misal versək, 2003-cü ildə Liviyanı 
Komissiyanın rəhbərliyinə seçilməsini göstərmək olar, halbuki, insan hüquqla-
rının vəziyyəti Liviyada heç də parlaq sayılmır. Buna görə Şuranın əsasını 
qoyan qərarda müəyyən edildi ki, “Şuraya seçilən üzvlər insan hüquqlarının qo-
runmasında və inkişafında yüksək standartları saxlamalıdırlar” və periodik olaraq 
nəzarətə tabe olacaqlar. Şuranın hər bir üzv dövləti fərdi olaraq və səs çoxluğu ilə 
(191-dən 96) gizli səslə Baş Assambleya tərəfindən seçilir (əvvəlki Komissiyanın 
üzvlərinin seçkisi ECOSOC tərəfindən keçirilirdi). Şura üzvlüyü iki ardıcıl 
müddətə məhdudlaşdırılır və istənilən Şura üzvü Baş Assambleyanın üçdə iki 
Dr. Fərhad Mehdiyev 
 32 
səsçoxluğu ilə müvəqqəti olaraq kənarlaşdırıla bilər. Komissiya öz işini 16 iyun 
2006-cı ildə yekunlaşdırdı, Şura da 19-30 iyun 2006-cı ildə ilk iclasını keçirdi.  
Şura köhnə Komissiyaya görə həqiqətən daha aktivdir. Məsələn, 12 
Yanvar 2009 tarixində İnsan Hüquqları Şurası, İsrailin Qəzzaya olan hücumunu 
rəsmi olaraq kəskin şəkildə pislədi, habelə Qəzzaya oradakı insan hüquqları 
pozuntularını araşdırmaq üçün bir heyət göndərdi.47  
4. İnsan Hüquqları Komitəsi  
Bu Komitə, Vətəndaş və Siyasi Hüquqlar haqqında Sazişin (ICCPR) 
standartlarının reallaşmasını təmin edir. Sazişin 28-ci maddəsinə müvafiq 
olaraq yaradılıb. Aşağıdakı bölmələrdə bu məsələni daha aydın şəkildə izah 
edəcəyik.  Komitənin on səkkiz üzvü, Tərəf Dövlətlər haqqında mülahizələrini 
bildirirlər və sazişi təsdiqləmiş dövlətlərin əleyhinə olan fərdi şikayətlər barədə 
qərar verirlər. Komitə qərarları məcburi hüquqi qüvvəyə malik deyildir. 
İnsan Hüquqları Komitəsi 18 mütəxəssisdən ibarət Birləşmiş Millətlər 
orqanıdır, hansı ki, Vətəndaş və Siyasi Hüquqlar haqqında Beynəlxalq Sazişə 
uyğun olaraq BMT-yə üzv dövlətlər tərəfindən təqdim olunmuş beş illik hesa-
batları nəzərdən keçirmək üçün ildə üç dəfə görüşür. 
Komitə BMT-nin insan hüquqları üzrə ayrılmış yeddi orqanından biridir. 
Birinci Əlavə Protokolu imzalamış dövlətlər (hal-hazırda 104 dövlət) üzv 
dövlətlər daxilində şəxslərə Sazişin pozulması ilə bağlı Komitəyə müraciət 
etməyə icazə verirlər. (Azərbaycan da bunların arasındadır, 29.07.2001 tarixin-
də 162-İQ saylı qanunla ratifikasiya edib). Beləliklə həmin ölkələr üçün İnsan 
Hüquqları Komitəsi insan hüquqlarının sui-istifadə hallarının beynəlxalq bər-
pası mexanizmi kimi fəaliyyət göstərə bilər, İnter-Amerika (Amerika daxili) 
İnsan Hüquqları Məhkəməsi və ya Avropa İnsan Hüquqları Məhkəməsi tərə-
findən gətirilmiş regional mexanizmlər kimi. 
1991-ci il iyulun 11-dən qüvvəyə minən İkinci Əlavə Protokol ölüm cəza-
sının aradan qaldırılması haqqındadır və 53 dövlət tərəfindən təsdiqlənmişdir. 
İnsan Hüquqları Komitəsi, İnsan Hüquqları Komissiyası və onun xələfi 
olan İnsan Hüquqları Şurası ilə qarışıq salınmamalıdır. Bunlar ayrı orqanlardır. 
Belə ki, İnsan Hüquqları üzrə Komissiya dövlətlərin insan hüquqları ilə bağlı 
maraqlarını müzakirə etdikləri siyasi bir forum idi (iyun 2006-dan bəri həmin 
funksiya Şura tərəfindən əvəz edilmişdir). İnsan Hüquqları Komitəsi isə 1966 
BMT Mülki və Siyasi Hüquqlar haqqında Sazişin qurduğu mexanizmdir, 
                                                 
47  baxın: http://www.un.org/apps/news/story.asp?NewsID=29512&Cr=Gaza&Cr1= 
İnsan Hüquqları 
 33 
hansında ki, ekspertlər qrupu yalnız Mülki və Siyasi Hüquqlar haqqında Sazişə 
aid hesabatları və fərdi məlumatları nəzərdən keçirir. İnsan Hüquqları Komitəsi 
məcburi qərar ala bilmədiyinə görə, onun kvazi-məhkəmə orqanı olduğu, yaxud 
Saziş müddəalarını şərh etməyə səlahiyyətli orqan olduğu mübahisə olunur.  
İnsan Hüquqları Komitəsinin üzvləri “yüksək əxlaqi şöhrətə sahib və 
insan hüquqları sahəsində səriştəsi tanınan” olmalıdırlar. Bu şərt belə orqan 
üzvləri üçün, ümumiyyətlə, başqa mexanizmlərdə də nəzərdə tutulur. Komitə-
nin üzvləri dövlətlərin göstərdikləri namizədlər arasından  seçilsələr də, lakin 
dövlətlərinin nümayəndələri kimi yox, özlərini təmsil edirlər. Üzvləri Baş 
Assambleya seçir. Vəzifə müddətləri dörd ildir, üzvlərin yarısı hər iki ildən bir 
təzələnir.  
5. ECOSOC 
Baş Assambleyanın rəhbərliyi altında fəaliyyət göstərir. BMT-nin iqtisadi 
və sosial siyasətini, habelə, xüsusi müvafiq qurumların (İqtisadi, Sosial və 
Mədəni Hüquqlar üzrə Komitə kimi) fəaliyyətini koordinasiya edir. 54 üzvdən 
ibarətdir. ECOSOC beynəlxalq sosial və iqtisadi problemlərin  müzakirə 
edildiyi bir forumdur. ICESCR48-in yerinə yetirilməsinə nəzarət edir. Dövlət-
lərin iştirakının təsdiq edilməsi ilə bağlı ümumi mülahizələrini verir. Onun şika-
yətləri qəbul etmək səlahiyyəti yoxdur. Ancaq dövlətlərin məruzələrini oxuyur. 
Yuxarıda İqtisadi, Sosial və Mədəni Hüquqlar üzrə Komitəni zikr etdik, 
bu Komitə ECOSOC tərəfindən yaradılıb. Komitə ildə 2 dəfə Cenevrədə top-
lanır. Digər bütün müqavilə orqanları kimi  bu Komitə 1966 Sazişinin tərəfdarı 
olan dövlətlərin müqavilə öhdəliklərinə uyğun olaraq aldıqları tədbirlər barədə 
geniş hesabatlara baxır. İştirakçı dövlətlər ilk hesabatlarını Pakta (Sazişə) qo-
şulduqlarından iki il sonra, digərlərini isə 5 ildən bir təqdim edirlər. İqtisadi, 
Sosial və Mədəni Hüquqlar üzrə Komitə hesabatlara baxdıqdan sonra yekun 
qeydlərini dərc edir.  
6. CAT (İşgəncəyə qarşı Komitə - Committee Against Torture) 
BMT-nin 1984-cü il tarixli İşgəncələrə Qarşı Konvensiyasına əsasən yara-
dılıb. O Konvensiyanın yerinə yetirilməsinə nəzarət edir və hər dörd ildə döv-
lətlərin fəaliyyəti haqqında hesabatları qəbul edir və onlara dair mülahizələrini 
bildirir.49 Konvensiya 26.06.1987-ci ildə qüvvəyə minmiş, İşgəncəyə qarşı 
                                                 
48  International Covenant on Economic, Sosial and Cultural Rights. ICCPR ilə bərabər bu iki 
konvensiyaya “ekiz konvensiyalar” da deyilir. Hər ikisi 1966 tarixlidir. 
49  CAT-a ilk hesabatı müvafiq iştirakçı dövlət Konvensiya onun baxımından qüvvəyə mindikdən sonra 
bir il ərzində təqdim olunur. Sonra da növbəti məruzələr dörd ildə bir verilir.  
Dr. Fərhad Mehdiyev 
 34 
Komitə isə ilk dəfə 1988-ci ildə toplanmışdır. Komitə hər il iki sessiya keçirir. 
Lakin əlavə xüsusi sessiyalar da keçirmək mümkündür. Komitə BMT-nin 
ixtisaslaşdırılmış idarələrinə, maraqlı orqanlara, regional və ECOSOC yanında 
məsləhətçi statusda olan QHT-lərə müraciət edərək onlardan nəzarət sahəsinə 
aid məlumatlar istəyə bilər.  
Komitə dövlətlərin razılığı ilə onları ziyarət edib, faktları yerində yoxlaya 
da bilər. Periodik məruzələrdən başqa, CAT iştirakçı dövlətlərdən əlavə məruzə 
və məlumat istəyə bilər.  
Əgər dövlət, insanlara qarşı işgəncə və pis rəftarın göstərilməsi ilə bağlı 
CAT-ın şikayətlərə baxmaq yurisdiksiyasını qəbul etmişsə, fərdlər CAT-a 
müraciət edə bilərlər. Bu yolla CAT şikayət verilən dövləti ziyarət etmədən də 
təhqiqat və sorğu apara bilər. Aşağıdakı bölmələrdə məsələ haqqında daha 
dolğun izahat verəcəyik. 
İnsan Hüquqları 
 35 
III. AVROPA KONTİNENTİNDƏ İNSAN 
HÜQUQLARININ QORUNMASI 
A. Avropa Şurası 
Burada əlbəttə ki, Avropa Şurasını qeyd etməliyik. 5 May 1949 tarixində 
Londonda Nizamnaməsi imzalanan Avropa Şurası siyasi bir təşkilatdır. Onu 
Avropa Ekonomik Topluluğu, ya da ki, yeni adı ilə Avropa Birliyi ilə qarış-
dırmamaq lazımdır. Hərçənd Avropa Birliyi sırf iqtisadi bir birlik deyildir, onun 
da siyasi və inzibati cəhətləri var və insan hüquqlarının qorunması baxımından 
da konkret mexanizmləri mövcuddur. Amma Avropa qitəsində insan hüquqları 
deyildikdə ağla ilk gələn Avropa Şurasıdır. Avropa İnsan Hüquqları Konvensi-
yası və müvafiq Məhkəmə, Avropa Şurasının yetirməsidir. Avropa dövlətləri-
nin və Avropa Şurasının cəhdləridir ki, yüksək səviyyədə insan hüquqlarının 
layiqincə yaşanması Avropada təmin edilir. 
Avropa Şurasının məqsədlərini və funksiyasını başa düşmək üçün təşki-
latın qurucu Nizamnaməsinə baxmaq lazımdır. Preambulanın nə olduğunu bili-
rik, milli qanunlarda da buna bənzər bir giriş hissəsi olur, bəzən də buna “əsas” 
deyilir, yəni qanunun niyə qəbul olunduğunun izahatı. Normativ-hüquqi aktla-
rın təfsirində, bu “giriş hissəsinin” əhəmiyyəti çoxdur, o bizə ratio legisi50 anla-
mağa imkan verir. AŞ Nizamnaməsinin preambulasında yazılır ki, “......  höku-
mətlər, xalqlarının ümumi sərvəti və həqiqi demokratiyanın əsaslarını təşkil 
edən şəxsiyyət azadlığı, siyasi azadlıq və qanunun aliliyi prinsiplərinə öz bağlı-
lıqlarını yenidən təsdiq edərək.... bu Nizamnaməni qəbul ediblər.” Nizamna-
mənin 1-ci maddəsi manidardır; həmin maddəyə görə AŞ-nın məqsədi:  
a. Avropa Şurasının məqsədi öz üzvləri arasında onların ümumi mirası olan, iqtisadi və 
sosial tərəqqiyə imkanlar yaradan ideal və prinsiplərin qorunması və həyata keçirilməsi 
məqsədilə daha çox birliyə nail olunmasıdır. 
b. Bu məqsədlə Şuranın orqanları vasitəsilə ümumi marağı əks etdirən problemlərin mü-
zakirəsində, iqtisadi, sosial, mədəni, elmi, hüquqi və inzibati məsələlərdə, insan hüquqla-
rı və əsas azadlıqlarının qorunması və gələcəkdə də həyata keçirilməsində razılaşmalar 
və ümumi fəaliyyət əsasında nail oluna bilər. 
Diqqət edilsə, maddənin 1-ci bəndində insan hüquqlarının qorunması açıq 
şəkildə əsas məqsəd kimi göstərilməyib, orada geniş şəkildə “ideal və prinsip-
lərdən” söz edilir. Ancaq 2-ci bənddə bu ideallar və prinsiplərə nail olmaq üçün 
hansı vasitələrdən istifadə olunacağından söz edilir. İnsan hüquqları da bunların 
                                                 
50   Ratio legis latınca bir sözdür. Ratio – “məntiq, məna”, legis isə “qanun” deməkdir. Bütün olaraq bunu 
“qanunun məqsədi/məntiqi” kimi tərcümə etmək olar.  
Dr. Fərhad Mehdiyev 
 36 
arasındadır. Habelə bu ideal və prinsiplər, Nizamnamənin preambulasında yer 
alıb. 
Nizamnamənin 3-cü maddəsi AŞ üzvü olmaq üçün hansı prinsiplərin 
hakim tutulacağını göstərir. Bu müddəa qurumun fəaliyyətinin məqsədinin 
hüququn üstünlüyü və insan hüquqlarına hörmət prinsipi olduğunu bir daha 
göstərir. Həmin maddəyə görə: 
Avropa Şurasının hər bir üzvü qanunun aliliyi və onun yurisdiksiyası çərçivə-
sində insan hüquqları və əsas azadlıqlarından bütün şəxslərin bəhrələnmə-
si prinsiplərini qəbul etməli və I fəsildə müəyyənləşdirildiyi kimi, Şuranın 
məqsədinin səmimi və səmərəli şəkildə həyata keçirilməsi sahəsində əməkdaş-
lıq etməlidir. 
Qurumun internet saytı olan www.coe.int adresinə daxil olduqda, ilk gör-
düyünüz şüarlar – insan hüquqları, demokratiya, hüquqi dövlətdir. 
Həqiqətən də AŞ işləyişi və fəaliyyətinə baxdıqda, insan hüquqları və 
demokratiya sahəsində əvəzolunmaz addımların atıldığını görmək çətin deyil-
dir. Ölkəmizdəki vəziyyətin düzəldilməsi üçün də AŞ xeyli iş görür. Məsələn, 
11 Fevral 2009 tarixli AŞ Baş Katibi Terry Devisin qısa bəyanatına baxsaq, 
orada görərik ki, qurum ölkəmizdə həbsdə olan jurnalistlərin sayından narahat-
dır və hesab edir ki, sərbəst media olmadan demokratiya ola bilməz. Habelə 18 
Mart 2009 tarixli Konstitusiya dəyişikliyi ilə bağlı, şəxsi həyatın qorunması ilə 
bağlı tənzimləməni media azadlığının sıxışdırılmasına səbəb ola biləcək amil 
kimi görür; ən sonunda da bununla bağlı öz yardımlarını təklif edir. Düzdür, 
yüksək səviyyədə və çox qədim demokratiya ənənələrinə sahib olan ölkəmizin 
əslində bu cür tövsiyələrə ehtiyacı yoxdur və AŞ da bunu bilir, lakin onlar yenə 
də öz funksiyalarını yerinə yetirmək məqsədilə, istər demokratik, istər avto-
ritar, hər rejimə belə məsləhətlər verir. 
AŞ əsas orqanlarını belə sadalamaq mümkündür – Nazirlər Kabineti, Par-
lament Assambleyası (AŞPA), Katiblikdir. Bunların strukturu və səlahiyyətləri 
(AŞPA-nın adı Nizamnamədə “Məşvərət Məclisi” olaraq adlanır51) AŞ Nizam-
naməsində göstərilir. 
AŞ Nazirlər Kabineti  
Nizamnaməyə uyğun olaraq qurulan, qurumun ən yuxarı səlahiyyətli, 
rəhbər və sərəncamverici orqanıdır. NK üzv dövlətlərin hökumət nümayəndə-
lərindən ibarətdir (ya xarici işlər naziri, ya da ki, daimi diplomatik nümayəndə 
ilə təmsil olunur). NK üzv dövlətlər üçün tövsiyə xarakteri daşıyan qərarlar 
                                                 
51  1994-cü ilin fevralında Nazirlər Komitəsi gələcəkdə Avropa Şurasının bütün sənədlərində “Məşvərət 
Məclisi” əvəzinə “Parlament Assambleyası” adından istifadə olunmasını qərara alıb.  
İnsan Hüquqları 
 37 
qəbul edir. Habelə AŞ NK üzv dövlətlər üçün məcburi xarakter daşıya bilən 
konvensiyalar da hazırlayır, dövlət bunları ratifikasiya etdikdə bu konvensiya-
ların müvafiq müddəaları dövlət üçün məcburi hala gəlir. NK ildə azı 2 dəfə 
iclas keçirir. Nazirlər Komitəsi AŞ-nın bütün fəaliyyəti haqqında qərarlar qəbul 
edir.  
AŞ NK aşağıdakı məsələləri araşdırır və bunlara dair qərar qəbul edir:  
Avropa inteqrasiyasının siyasi aspektləri; 
əməkdaşlığın inkişafı; 
demokratik institutların inkişafı; 
insan hüquqlarının müdafiəsi.52 
Görüldüyü kimi insan hüquqlarının müdafiəsi NK-nin vəzifə sahələrinə 
aiddir. Əslində AİHM-nin qərarlarının icrasına nəzarəti həyata keçirməklə, 
Nazirlər Kabineti Avropa məkanında insan hüquqları ilə iş görən vacib qurum-
lardan birisidir.  
Parlament Assambleyası  
Qısa adı “AŞPA” olaraq bilinən bu qurum, 1949-cu ildə hökumətlərarası 
saziş əsasında yaradılıb. Üzvləri hər bir tərəf Dövlətin özünün müəyyən etdiyi 
prosedura uyğun surətdə, öz millətvəkilləri arasından seçilir. Üzv dövlətin əhali 
sayısına görə, o dövlət PA-da təmsil olunur. Azərbaycan AŞPA-da 6 nəfər ilə 
təmsil olunur.53 Hər bir nümayəndə təmsil etdiyi tərəf Dövlətin vətəndaşı olma-
lıdır, lakin eyni zamanda Nazirlər Komitəsinin üzvü ola bilməz. Parlament 
Assambleyasının səlahiyyətləri Nizamnamənin 23-cü maddəsində göstərilir. 
Parlament Assambleyası, Avropa Şurasının məqsəd və səlahiyyətinə aid olan is-
tənilən məsələni müzakirə edə və ona dair tövsiyələr verə bilər. O, həmçinin, 
Nazirlər Komitəsi tərəfindən rəy üçün ona verilmiş istənilən məsələyə aid fikir 
və tövsiyələrini bildirə bilər. 
Parlament Assambleyasında, habelə, on iki komitə fəaliyyət göstərir. 
Bunlardan biri də Qanunvericilik və İnsan Hüquqları Komitəsidir. Bu Komitə 
PA-da insan hüquqlarının müdafiəsində əsas rol oynayır.  
AŞ Baş Katibi 
Baş Katib və Baş Katibin Müavini Nazirlər Komitəsinin tövsiyəsi ilə 
Parlament Assambleyası tərəfindən təyin edilir. Baş Katib xeyli aktiv bir 
fiqurdur, o aktual məsələləri araşdırmalı və ictimai diqqəti onlara yönəltməlidir. 
Ölkəmizdəki siyasi məsələlərlə bağlı da AŞ Baş Katibləri müxtəlif vaxtlarda 
                                                 
52  Cavadova, Məmmədov, s.160. 
53  http://assembly.coe.int/ASP/AssemblyList/Annuaire_06W_Delegations.asp?CountryID=5 
Dr. Fərhad Mehdiyev 
 38 
fərqli bəyanatlar veriblər. Bununla belə Baş Katibin bağlayıcı qərar alma səla-
hiyyəti yoxdur. AŞ Baş Katibini ölkə daxilindəki Ombudsmana oxşadmaq 
mümkündür, bağlayıcı qərar alma səlahiyyəti olmasa da, o problemli məsələlər 
üzərinə getməli və onların həllində səy göstərməlidir.    
B. Avropa Təhlükəsizlik və Əməkdaşlıq Təşkilatı (OSCE) 
Avropa Təhlükəsizlik və Əməkdaşlıq Konfransı 1994-cü ildə formatını 
dəyişərək “Təşkilat” adı altında fəaliyyət göstərməyə başlamışdır. Sabiq 
Konfrans, 1975-ci ildə 33 dövlət tərəfindən Helsinki Final Sənədi ilə yara-
dılmışdı. O zamanlar ancaq Albaniya Sənədi imzalamadı. Soyuq müharibənin 
bitməsi ilə, Albaniya daxil olmaqla ATƏT-in artıq 50-dən çox üzvü var.  
Helsinki Final Sənədi, təhlükəsizlik məsələləri ilə insan hüquqları arasında 
sıx əlaqə yaratmışdır. Bununla Qərb ilə Şərqi Avropa arasında münasibətlər 
qurmağa cəhd etmişdir. Lakin soyuq müharibənin bitməsi, Sənədin əhəmiyyəti-
nin azalmasına səbəb olmadı. Helsinki Sənədi məcburi qüvvəyə sahib olan 
hüquqi sənəd kimi olmasa da, onun siyasi və ideolojik özəllikləri ATƏT-ə geniş 
miqyasda insan hüquqları sahəsində fəaliyyət göstərməyə imkan verir. 54 
Buraya sadəcə Avropa ölkələri deyil, ABŞ və Kanada kimi ölkələr də 
təmsil olunur. İnsan hüquqları səhasində ATƏT Avropa Şurası çərçivəsində və 
yaxın əməkdaşlıq daxilində fəaliyyət göstərir.55  
Helsinki Sənədi iri həcmlidir, 4 hissədən ibarətdir. Birinci hissə “Avro-
pada Təhlükəsizlik ilə bağlı Məsələlər”, ikinci hissə “İtisadiyyat, Elm, Texno-
logiya və Ekologiya sahəsində Əməkdaşlıq”, üçüncüsü “İnsani və digər sahələr-
də Əməkdaşlıq” adlanır, dördüncü hissə isə təlimatlandırıcı və istiqamət verici 
mahiyyətdədir. İnsan hüquqları ilə bağlı birinci və üçüncü hissələr tənzimlə-
mələr nəzərdə tutur. Sənəddə 10 əsas prinsip nəzərdə tutulur – dövlətlərin 
mütəqilliyi, sərhədlərin toxunulmazlığı, müharibə qadağası, ərazi bütövülüyü, 
mübahisələrin dinc yolla həlli, daxili işlərə qarışmama, dövlətlərin əməkdaşlığı, 
beynəlxalq öhdəliklərin vicdanla yerinə yetirilməsi – bunlar əsasən təhlükə-
sizlik məsələləri ilə bağlıdır, qalan iki prinsip isə insan hüquqları ilə bağlıdır – 
bunlar da “din, inanc və ifadə azadlığı daxil olmaqla əsas hüquqlara hörmət” 
adlı VII-ci prinsip ilə “bərabər hüquqlar və xalqlar üçün self-determination” 
VIII-ci prinsipdir.  
                                                 
54  Thomas Buergenthal, Dinan Shelton, David Stewart, International Human Rights, West Group, 
Minnesota 2004, s.205 
55  ibid, s.205. 
İnsan Hüquqları 
 39 
Adını çəkdiyimiz VII-ci prinsipdə qeyd olunur ki, tərəf Dövlətlər mülki, 
siyasi, iqtisadi, sosial və mədəni hüquqlara hörmətlə yanaşacaqlar. Habelə 
burada inter alia azlıqların hüquqları təminat altına alınır. Amma ən vacib olan 
sonuncu paraqrafdır. Belə ki, burada tərəf Dövlətlərə BMT Nizamnaməsinə,  
UDHR-ə və insan hüquqları ilə bağlı dövlətin imzaladığı konvensiyalara uyğun 
davranma öhdəliyi gətirir. Bildiyimiz kimi, UDHR məcburi qüvvəyə sahib bir 
sənəd sayılmır. Lakin Helsinki sənədini imzalamış dövlət üçün UDHR-in artıq 
bağlayıcı sənəd olmadığını iddia etmək mümkün deyildir.  
Həqiqətdə Helsinki Sənədi insan hüquqlarını qoruma motivindən daha 
çox, kommunist düşərgə ilə münasibətlərin qurulması strategiyası ilə bağlıydı. 
Bu sənəd özündə insan hüquqlarını əks etdirdiyi üçün, SSRİ ilə qarşıdurmada 
Qərbin üçün elvirişli zəmin yaradırdı. Bu Sənəd çərçivəsində tərəf Dövlətlər 
periodik olaraq toplanırdılar, əməkdaşlığın artırılmasının yollarını axtarırdı-  
lar. Məhz bu əməkdaşlığın artması nəticəsində, Konfrans “Təşkilat” formatını 
almışdır.  
ATƏT-in insan hüquqları “kataloqunun” fərqi bundadır ki, orada azlıqla-
rın hüquqları, hüquqi dövlət məsələləri, demokrarik dəyərlər, seçkilər vs. kimi 
məsələləri də əhatə edir. Bütün bunlar illər ərzində ATƏT tərəfindən qəbul 
edilən müxtəlif qərarlar və sənədlərdə özünü birüzə verib. Bunlardan 1990-cı il 
tarixli Copenhagen Nəticəvi Sənədi zikr edə bilərik. Bu sənəddə əsas hüquq-
larla yanaşı, ədalətli və sərbəst seçkilər, habelə demokratik dəyərlər bir yerdə 
göstərilir.  
ATƏT-in insan hüquqları sahəsində missiyası, prosessləri sürətləndirici və 
işlək hala gətirməyə yönəlir. Belə bir inam varki, insan hüquqlarının pis və-
ziyyətdə olduğu ölkələrlə danışıqlar aparmaq və əlaqələr saxlamaq, müsbət təsir 
verə bilər. Qeyd etməliyik ki, belə yanaşma tərzi heç də səhv deyildir. İnsan 
hüquqlarının pozulduğu ölkələrin ortaq xüsusiyyətlərindən biri bundan ibarətdir 
ki, onlarda şəffaflıq olmur. Danışıqlar və əməkdaşlıq axtarışları isə, digər müs-
bət təsirləri ilə yanaşı ən azından müəyyən dərəcədə şəffaflığın artmasına səbəb 
olur.  
Habelə 1989 tarixli Vienna Nəticəvi Sənəd ilə, insan hüquqlarına hörmət-
lə yanaşmayan dövlətlərə qarşı necə davranılacağına dair müvafiq “Mexanizm” 
nəzərdə tutulub. Belə ki, bir dövlət başqa dövlət qarşısında pozuntu ilə bağlı 
iddia irəli sürə bilər. Bu iddialar diplomatik yolla həllini tapmazsa, ATƏT-in 
növbəti iclaslarında dilə gətirilir. Mübahisə tərəfi dövlətlərin razılığı ilə, yaxud 
iddia çox ciddi olduqda məsələ ilə bağlı araşdırma missiyaları qurula bilər.56 
                                                 
56  ibid, s.215. 
Dr. Fərhad Mehdiyev 
 40 
IV. ƏSAS HÜQUQ VƏ AZADLIQLAR 
A. Ümumi olaraq 
Bu bölmədə əsas (birinci nəsil) hüquq və azadlıqlardan danışacayıq. 
Bunların hansı sənədlərdə tənzimləndiyi, məzmunu və əhatəsinin nə olduğuna 
toxunacayıq.  
Birinci nəsil hüquqları seçməyimiz təsadüfi deyil. Bunun səbəblərini belə 
izah etmək olar. Birinci nəsil hüquqların xüsusiyyətlərini yada salsanız, görər-
siniz ki, bunlar effektiv, aktual, hər kəsə qarşı irəli sürülən, məhkəmə qayda-
sında qoruna bilən hüquqlardır. Habelə bu hüquqlar, hakim mövqedə olduq-
larına görə,57 digər hüquqi statuslara təsir göstərir. Digər tərəfdən də, Avropada 
əsas beynəlxalq təminat mexanizminə sahib məhz əsas hüquq və azadlıqlardır.  
Uzun müddət hesab olunurdu ki, əsas hüquqların sayı məhduddur. 
Bunları, məsələn, BMT-nin 1966 tarixli Mülki və Siyasi Hüquqlar haqqında 
Sazişində görə bilərsiniz. ICCPR-in tənzimlədiyi hüquqlar bunlardır:  
• Ayrı-seçkiliyə məruz qalmama hüququ (2-ci maddə),  
• Təsirli hüquqi müraciət hüququ (2-ci maddə), 
• Yaşamaq hüququ (6-cı maddə), 
• İşgəncəyə və pis rəftara məruz qalmama hüququ (7-ci maddə), 
• Quldarlıq predmeti olmamaya və məcburi əməyə məruz qalmama 
hüququ (8-ci maddə), 
• Azadlıq və şəxsi təhlükəsizlik hüququ (9-cu maddə), 
• Mülki öhdəliyə görə həbs olunmama hüququ (11-ci maddə), 
• Sərbəst hərəkət etmə (səyahət) və ölkəni tərk etmə hüququ (12-ci 
maddə), 
• Ədalətli məhkəmə hüququ və buna bağlı olan digər müdafiə 
təminatları (14-cü maddə),  
• Hüquqi subyekt statusundan məhrum olunmama hüququ (16-cı 
maddə), 
• Şəxsi və ailə həyatı, mənzil və yazışma toxunulmazlığı hüququ (17-ci 
maddə), 
• Vicdan və din azadlığı (18-ci maddə), 
• Fikir və söz azadlığı (19-cu maddə), 
• Dinc toplaşma azadlığı (21-ci maddə), 
                                                 
57  Hakim mövqedə olmasının səbəbi ondan irəli gəlir ki, bunlar təbii hüquqlardır və qanunvericiliyin 
üstündədir; belə bir hüququ pozan qanunlar, anti-konstitusion və hüquqa zidd sayılmalıdır. 
İnsan Hüquqları 
 41 
• Birləşmə azadlığı (22-ci maddə), 
• Ailə qurma hüququ (23-cü maddə), 
• Uşaqların qorunması məqsədilə zəruri təminatlara sahib olan azyaşlı 
statusuna hüquq (24-cü maddə), 
• Dövlətin idarə olunmasında iştirak etmə hüququ (25-ci maddə),  
• Seçmə və seçilmə hüququ (25-ci maddə),  
• İctimai xidmətlərdən yararlanma hüququ (25-ci maddə), 
• Bərabərlik hüququ (26-cı maddə),  
• Azlıqların öz dinlərini, mədəniyyətini və dillərini istifadə hüququ 
(27-ci maddə),   
Qeyd olunmalıdır ki, bu Sazişdə tənzimlənən hüquqların sayı, AİHK-da 
tənzimlənən hüquqlardan daha çoxdur. Məsələn, azlıqların hüquqları AİHK ilə 
açıq şəkildə ifadə olunmasa belə, azlıqlar öz hüquqlarından AİHK-nın 8, 9 və 
10-cu maddələrinə görə faydalanırlar. Habelə azlıqların qorunması ilə bağlı AŞ 
NK qərarları və müvafiq konvensiya var.   
AİHK-da, Sazişin 25-ci maddəsində tənzimlədiyi siyasi hüquqlardan 
ancaq seçmə hüququ var (1-ci Protokolda). Habelə AİHK, uşaq hüquqlarını 
tənzimlənməyib. Uşaqların qorunması AŞ-da başqa mexanizmlər ilə həyata 
keçirilir.  
B. Əsas hüquqlarda yeni bir mərhələ:                                                     
Avropa Birliyi Əsas Azadlıqlar Şərti 
Burada Avropa Birliyinin bir sənədini qeyd etmək lazımdır. Bu da 18 
Dekabr 2000-ci il tarixəndə Fransanın Nice şəhərində qəbul edilmiş Avropa 
Birliyinin Əsas Azadlıqları haqqında Şərtdir (Charter).58 Sənədi burada zikr 
etməmizin səbəbi ondan ibarətdir ki, burada əsas azadlıqların sayı bir az müx-
təlifdir. Avropa Birliyi ilə Avropa Şurası fərqli qurumlar olsa belə, həqiqətdə 
bunlar eyni siyasi və hüquqi mədəniyyətin bir parçasıdır. Belə ki, AİHK 
Avropa Şurasının sənədi olduğu halda, Avropa Ədalət Məhkəməsi (Avropa 
Birliyinin qurumu olduğu halda) öz qərarlarında Konvensiyaya istinad edir və 
bu da istisnai hal sayılmır.  
Məsələnin əhəmiyyətini qavramaq üçün, Şərtin preambulasını oxumaqda 
fayda var. Preambulada deyilir ki: 
                                                 
58  İngilizcə adı ilə “Charter of Fundamental Rights of European Union”. Bu Saziş, Aİ dövlətləri üçün 
məcburi qüvvəyə sahib deyildir. Lakin EvroKomissiyanın fikri bundan ibarətdir ki, Avropa Ədalət 
Məhkəməsi bu Charteri öz praktikasında nəzərə almalıdır.  
Dr. Fərhad Mehdiyev 
 42 
Ortaq ruhi və mənəvi mirasın şüurunda olaraq, Birlik insan ləyaqəti-
nin, azadlığın, bərabərlik və həmrəyliyin ayrılmaz və universal dəyərləri 
üzərində qurulub; demokratiya və hüquqi dövlət prinsiplərinə əsaslanıb. 
Birlik azadlıq, təhlükəsizlik və ədalət məkanı yaratmaqla, öz fəaliyyətlə-
rinin məqsədi (heart) kimi insanı (individual) görür. 
Birlik bu ortaq dəyərlərin qorunub saxlanılmasına və inkişafına arxa 
çıxır və eyni zamanda üzv Dövlətlərin milli kimliklərinə, onların hakimiy-
yət orqanlarının quruluşuna və Avropa xalqlarının mədəniyyət və ənənə-
lərinın müxtəlifliyinə hörmətlə yanaşır; Birlik tarazlı və davam edici 
inkişafı təmin etməyi hədəfləyir və şəxslərin, xidmətlərin və sərmayənin 
sərbəst hərəkətini və sahibkarlıq azadlığını təmin edir.  
Buna görə, cəmiyyətdəki, sosial proqressdəki və elmi-texnoloji inkişaf-
dakı dəyişmələr nəzərə alınaraq, əsas hüquqların qorunmasını gücləndir-
mək üçün, bu hüquqlar Şərtdə daha aydın şəkildə göstərilməlidir.  
Bu Şərt, Topluluğun və Birliyin səlahiyyətləri və vəzifələrinə və 
subsidiarlıq prinsipinə lazımi hörmətlə yanaşmaqla, konstitusion ənənə-
lər, üzv Dövlətlərin ortaq beynəlxalq öhdəliklərindən, Avropa Birliyi 
Andlaşması, Topluluq Andlaşmalarından, Avropa İnsan Hüquqları Kon-
vensiyasından, Sosial Şərtdən, Avropa Ədalət Məhkəməsi və Avropa 
İnsan Hüquqları Məhkəməsinin presedent hüququndan irəli gələn 
hüquqları bir daha təsdiq edir. 
Daha sonra Şərtdə, əsas sayılan hüquqlar göstərilir. Bu hüquqları burada 
bir daha saymadan əvvəl, Preambulada bəzi xüsuslara diqqət yetirilməlidir. 
Burada Birlik orqanları bir məqamı vurğulayırlar: əsas hüquqlar son dövrdə 
yaşanan dəyişmələr işığında nəzərdən keçirilməlidir. Nəzərdən keçirilməlidir 
dedikdə, burada azalmadan söhbət gedə bilməz. Tərsinə, əsas hüquqların sayı 
artır. Aşağıda görüləcək ki, ikinci nəsil sosial hüquqlar da əsas hüquqlar olaraq 
sayılmağa başlanmışdır. Preambulada da artıq şəxslərin, xidmətlərin və sər-
mayənin sərbəst dövriyyəsi, habelə, iqtisadi inkişafdan söz edildiyinə görə, əsas 
hüquqlar, habelə, iqtisadi maraqları da əhatə edən bir şəkildə genişlədilir. Bu 
tezisin ən gözəl sübutu da, aşağıda sadalanan hüquqlardan bəzilərinin ma-
hiyyətidir.59  
Zəruri analizləri etmədən əvvəl bu Şərtdə hansı hüquqların tənzimlən-
diyinə nəzər salmaq lazımdır. Bu hüquqların siyahısını oxumaq istəməyənlər 
bilməlidirlər ki, bu hüquqları nəzərdən keçirməyi biz sadəcə akademik maraqla 
                                                 
59  Mahiyyəti dedikdə, onların iqtisadi dəyərindən söhbət gedir. Məsələn, əqli mülkiyyət hüququ əsas 
hüquqlar arasına alınıb. Əmək hüququ, sahibkarlıq hüququ kimi. 
İnsan Hüquqları 
 43 
təklif etmirik. Bunların stratejik, siyasi və hüquqi nəticələri gələcəkdə özünü 
biruzə verəcəkdir. Belə ki, bunlar yeni Avropa anlayışını əks etdirir və bu da 
özünü tezliklə Avropa İnsan Hüquqları Məhkəməsinin qərarlarında özünü 
biruzə verəcək. 
Habelə bu Şərtdən belə nəticələr çıxarmaq mümkündür. Avropa Şurası, 
Avropa Birliyindən daha geniş bir qurumdur: məsələn Rusiya Avropa Şurasının 
üzvü olsa belə, çətin ki, yaxın 10-15 il ərzində Avropa Birliyinə daxil olsun. 
Görünür ki, Avropa xalqları özləri üçün özlərinə xas mədəni ənənələr çərçi-
vəsində, daha yuxarı standartlara cavab verən insan hüquqları sistemini yarat-
maq niyyətindədirlər. İşin qəliz tərəfi burdadır ki, SSRİ-nin dağılmasından 
sonra Avropa Şurasına alınan dövlətlərin, riyakar və qeyri-səmimi höku-
mətlərin hərəkətləri səbəbilə, Avropada insan hüquqlarının inkişafı gecik-
məyə başladı. Niyə? Avropa İnsan Hüquqları Məhkəməsi qərar verdikdə bu, 
presedent hüququnu yaradır və digər hadisələrdə də tətbiq olunur. AİHM də, 
bəzən, diplomatik tərzdə və siyasi motivli qərarlar verir, çünki beynəlxalq 
münasibətləri, mənfəətlər tarazlığı və s. amilləri nəzərə almaq məcburiyyətində 
qalır. Məsələn, MDB məkanından elə absurd, qəddar, primitiv hüquq pozun-
tuları AİHM-nə gedir ki, hər halda, AİHM hakimləri də o dövlətin necə olur ki, 
AŞ üzvü olduğuna təəcüblənirlər. Ya da ki, qeyri-səmimi hökumətlər lazımi 
ratifikasiya işlərini görmədikləri üçün Konvensiyanın inkişafına əngəl olurlar, 
14-cu Protokolun qüvvəyə minməsində olduğu kimi. Bu hal da Avropalı 
həmkarlarımızın vicdanlarını hər halda rahat qoymadığına görə, onlar Avropa 
Birliyi çərçivəsində, onlara bənzəməyənlərin olmadığı bir dairədə, eyni mədə-
niyyət ətrafında birləşmiş halda yeni hüquqlar sistemi yaratmaq niyyətindədir-
lər. Hər nə qədər 51-ci maddə, Şərtin (Charter) ancaq Avropa Birliyi qurumları 
üçün AB hüququnu tətbiq edərkən nəzərə alınacağını nəzərdə tutsa da, bu hal 
hüquqların təsnifatı və qiymətləndirilməsində artıq yeni yanaşmanın olduğunu 
rədd edə bilməz. 
Hüquqları saymadan əvvəl, Şərtin bunları qruplara (sahələrə) böldüyünü 
qeyd etmək lazımdır. Birinci qrup LƏYAQƏT, ikincisinin adı AZADLIQ, 
üçüncü qrup BƏRABƏRLİK, dördüncüsü HƏMRƏYLİK, beşincisi VƏTƏNDAŞ 
(siyasi) HÜQUQLARI, altıncı qrup da ƏDALƏT olaraq adlandırılır.  
Ləyaqət qrupu altında bu hüquqlar tənzimlənir: 
 İnsan ləyaqəti (1-ci maddə), 
 Yaşamaq hüququ (2-ci maddə), 
 Şəxsin maddi və mənəvi bütünlük hüququ (3-cü maddə),   
 İşgəncə və pis rəftarın qadağan edilməsi (4-cü maddə), 
 Məcburi əməyin qadağan edilməsi (5-ci maddə). 
Dr. Fərhad Mehdiyev 
 44 
Azadlıq başlığı altında toplanan hüquqlar: 
 Azadlıq və təhlükəsizlik hüququ (6-cı maddə), 
 Şəxsi və ailə həyatının qorunması (7-ci maddə), 
 Şəxsi məlumatların qorunması (8-ci maddə), 
 Evlənmə və ailə qurma hüququ (9-cu maddə), 
 Fikir, vicdan və din azadlığı (10-cu maddə), 
 Söz və məlumat azadlığı (11-ci maddə), 
 Dinc toplaşma və birləşmə azadlığı (12-ci maddə), 
 İncəsənət və elmi araşdırma azadlığı (13-cü maddə),60 
 Təhsil alma və təhsil vermə hüququ (14-cü maddə),61 
 İstədiyi peşəni seçmə və işə girmə hüququ (15-ci maddə),62 
 Sahibkarlıq hüququ (milli qanunvericilik diqqətə alınaraq, 16-cı maddə), 
 Mülkiyyət hüququ (əqli mülkiyyət daxil olmaqla, 17-ci maddə), 
 Sığınacaq hüququ (18-ci maddə), 
 Zalım və avtoritar ölkələrə ekstradisiya olunmama hüququ (19-ci maddə). 
Sonrakı alt bölmənin adı “Bərabərlik”dir. Bu bölmədə tənzimlənən 
hüquqlar: 
 Qanun qarşısında bərabərlik hüququ (20-ci maddə), 
 Ayrı-seçkiliyə məruz qalmama hüququ (21-ci maddə), 
 Mədəni, dini və linqvistik63 müxtəlifliyin qorunması (22-ci maddə), 
 Kişi və qadın arasındakı bərabərlik (23-cü maddə), 
 Uşaq hüquqları (24-cü maddə), 
 Yaşlıların hüquqları (25-ci maddə),64  
 Əlillərin hüquqları (26-cı maddə). 
İndi isə sıra mübahisəli “Həmrəylik” hüquqlarına gəlir. Görək Avropa 
anlayışına görə nələr həmrəylik ilə əlaqədar hüquq sayılır: 
 İşçilərin iş yerində məlumat və məsləhət alma hüququ (27-ci maddə),  
 Toplu əmək müqaviləsi və tətil hüququ (28-ci maddə), 
 Pulsuz işə yerləşdirilmə hüququ (29-cu maddə), 
 Haqsız yerə işdən çıxarılmaya qarşı qorunma hüququ (30-cu maddə), 
 Ədalətli əmək və iş şəraiti (31-ci maddə), 
 Uşaq əməyinin qadağan olunması (32-ci maddə), 
                                                 
60  Maraqlıdır ki, bu hüquq baxımından heç bir müdaxilə və məhdudiyyət ola bilməz. 
61  AİHK təhsil vermə hüququnu nəzərdə tutmur. 
62  Klassik təsnifatda bu hüquqlar sosial hüquq sayılıb, ikinci nəsil hüquqlara aiddir. 
63“ Linqvistik” sözü burada “milli, irqi” kimi anlaşılmalıdır. Sadəcə olaraq milliyətçilik Avropada istə-
nilməyən bir axım olduğuna görə, “irqi” sözünün istifadəsindən çəkiniblər. 
64  Sosial hüquq (2-ci nəsil) olduğu halda, bunu da əsas hüquqlar arasına alınması diqqət çəkicidir. 
İnsan Hüquqları 
 45 
 Ailə vəziyyətinə görə əmək münasibətlərində qorunma hüququ (33-cü 
maddə), 
 Sosial sığorta hüququ (34-cü maddə), 
 Sağlamlıq hüququ (35-ci maddə), 
 İctimai xidmətlərdən istifadə hüququ (36-cı maddə), 
 Sağlam ətraf mühit hüququ (37-ci maddə), 
 İstehlakçıların qorunması hüququ (38-ci maddə). 65 
Şərtdə sonrakı 5-ci Bölmə “Vətəndaş hüquqları” olaraq adlanır və 
burada əsasən siyasi hüquqlar yer alır.  
 Avropa Parlamentinə seçmə və seçilmə hüququ (39-cu maddə), 
 Bələdiyyələrə seçmə və seçilmə hüququ (40-cı maddə), 
 Yaxşı şəkildə idarə olunma hüququ (41-ci maddə),66 
 Birliyin rəsmi sənədlərinə çatım hüququ (42-ci maddə), 
Birliyin Ombudsmanına müraciət etmə hüququ (43-cü maddə), 
Ərizə yazma hüququ (44-cü maddə), 
Səyahət və yerləşmə azadlığı (45-ci maddə), 
Diplomatik və konsulluq himayədarlığına hüquq (46-cı maddə). 
 
Sonrakı bölmənin adı “Ədalət”dir. Burada əsasən şəxslərin təhqiqat və 
məhkəmə orqanları ilə olan münasibətləri tənzimlənir. Bunlar: 
Təsirli müraciət hüququ və ədalətli məhkəmə baxışı hüququ (47-ci 
maddə), 
 Təqsirsizlik prezumpsiyası və müdafiə hüquqları (48-ci maddə), 
Qanunçuluq prinsipi və verilən cəzanın törədilən cinayətə görə 
mütənasibliyi (49-cu maddə), 
 Ne bis in idem qadağası (50-ci maddə). 
 
İndi isə, bu Şərtdə olan və klassik mənada əsas hüquq sayılmayan, Avropa 
İnsan Hüquqları Konvensiyası ilə tənzimlənməyən hüquqların nə olduğuna 
toxunmalıyıq. Siyahıya qısaca göz gəzdirək. Burada xeyli sayda iqtisadi, sosial 
və mədəni hüquq yer alır. 
 
                                                 
65  Avropa məkanında hakim mədəniyyət istehlakçı hüquqlarını da əsas insan hüquqları arasına aldığına 
görə, bu hal onlarda bir tərəfdən iqtisadi həyatın, digər tərəfdən isə vətəndaşa verilən qiymətin nə 
qədər vacib və dəyərli olduğunu göstərir. 
66  Bu hüququn məzmunu çox maraqlıdır, çox proqressivdir. Misal kimi versək, bura aiddir: özünə aid 
məlamatlara çatım hüququ, inzibati aktların əsasladırılmış olma hüququ, Topluluq orqanlarının 
vurduğu ziyanı bərpa etdirmə hüququ, ərizə yazdığı dildə cavab alma hüququ. 
Dr. Fərhad Mehdiyev 
 46 
 Şəxsin maddi və mənəvi bütünlük hüququ (3-cü maddə)67, 
 İncəsənət və elmi araşdırma azadlığı (13-cü maddə), 
 Təhsil vermə hüququ (14-cü maddə), 
 İstədiyi peşəni seçmə və işə girmə hüququ (15-ci maddə), 
 Sahibkarlıq hüququ (16-cı maddə), 
Mədəni, dini və linqvistik müxtəlifliyin qorunması (22-ci maddə), 
 Uşaq hüquqları (24-cü maddə), 
 Yaşlıların hüquqları (25-ci maddə),68  
 Əlillərin hüquqları (26-cı maddə), 
 İşçilərin iş yerində məlumat və məsləhət alma hüququ (27-ci maddə),  
 Toplu əmək müqaviləsi və tətil hüququ (28-ci maddə), 
 Pulsuz işə yerləşdirilmə hüququ (29-cu maddə), 
 Haqsız yerə işdən çıxarılmağa qarşı qorunma hüququ (30-cu maddə), 
 Ədalətli əmək və iş şəraiti (31-ci maddə), 
 Uşaq əməyinin qadağan olunması (32-ci maddə), 
 Ailə vəziyyətinə görə əmək münasibətlərində qorunma hüququ (33-cü 
maddə), 
 Sosial sığorta hüququ (34-cü maddə), 
 Sağlamlıq hüququ (35-ci maddə), 
 İctimai xidmətlərdən istifadə hüququ (36-cı maddə), 
 Sağlam ətraf mühit hüququ (37-ci maddə), 
 İstehlakçıların qorunması hüququ (38-ci maddə), 69 
Yaxşı şəkildə idarə olunma hüququ (41-ci maddə),70 
 Birliyin rəsmi sənədlərinə çatım hüququ (42-ci maddə), 
Birliyin Ombudsmanına müraciət etmə hüququ (43-cü maddə), 
Ərizə yazma hüququ (44-cü maddə), 
Diplomatik və konsulluq himayədarlığına hüquq (46-cı maddə). 
Yuxarıdakı hüquqlara nəzər saldıqdan sonra, gələk əsas suallara. Birincisi 
budur ki, ikinci nəsil hüquqları əsas hüquqlar kateqoriyasına “yüksəltmənin” 
nəticəsi nə olacaq? Digər sual da bundan ibarətdir ki, belə halda “əsas olmayan” 
hüquqlar nələr qalacaq? Habelə yuxarıdakı hüquqların əsas hüquq kimi 
                                                 
67  Bu hüququn klonlama qadağası gətirməsi diqqət çəkicidir.  
68  Sosial hüquq (2-ci nəsil) olduğu halda, bunu da əsas hüquqlar arasına alınması diqqət çəkicidir. 
69  Avropa məkanında hakim mədəniyyət, istehlakçı hüquqlarını da əsas insan hüquqları arasına aldığına 
görə, bu hal onlarda bir tərəfdən iqtisadi həyatın, digər tərəfdən isə vətəndaşa verilən qiymətin nə 
qədər vacib və dəyərli olduğunu göstərir. 
70  Bu hüququn məzmunu çox maraqlıdır, çox proqressivdir. Misal kimi versək, bura aiddir: özünə aid 
məlamatlara çatım hüququ, inzibati aktların əsasladırılmış olma hüququ, topluluq orqanlarının 
vurduğu ziyanı bərpa ettirmə hüququ, ərizə yazdığı dildə cavab alma hüququ. 
İnsan Hüquqları 
 47 
sayılması, onların məhkəmədə qorunmasına bir təsir göstərəcəkmi? Habelə belə 
bir sual da qoymaq mümkündür ki, belə dəyişikliyin sistematik təsiri nə olacaq? 
Əslində yuxarıdakı sualların hamısı bir-birilə bağlıdır. Buna görə, tək 
cavabla bunlara dair izahat vermək mümkündür.  
Əvvəlcə onu qeyd etməliyik ki, Avropa qitəsində AİHK çərçivəsində bir 
hüququn əsas hüquq mahiyyətində olması, onun beynəlxalq qorumadan istifadə 
edə bilməsi mənasına gəlir. İkinci nəsil hüquqlar və AİHK-də göstərilməyən 
hüquqlar, ancaq milli qanunvericilik çərçivəsində və o qanunvericiliyin tanıdığı 
ölçüdə qorunur. 2009-cu il tarixi etibarıyla, incələdiyimiz Şərt hələ ki bağlayıcı 
qüvvəyə sahib deyildir. Lakin qeyd edə bilərik ki, Avropa Birliyində yuxarıda 
sadalanan hüquqların hamısı dövlətüstü (supranational) səviyyədə qorunacaq. 
Müraciət yeri də artıq Avropa Ədalət Məhkəməsi71 olacaq (bunu AİHM ilə 
qarışdırmayın). Demək mümkündür ki, bu Şərt ilə Avropa Birliyi, dünyanın ən 
inkişaf etmiş insan hüquqlarını qoruma mexanizmi olan AİHK-dan daha üstün, 
daha təsirli, daha əhatəli bir qoruma mexanizmini gətirir.  
Belə bir iddiaya yer vermək mümkündür: AB, AŞ-da olan ikiyə bölün-
müşlüyü (bir tərəfdən Avropa İnsan Hüquqları Konvensiyası, o biri tərəfdən isə 
Avropa Sosial Şərti) aradan qaldırır, bunları bir sənəddə birləşdirir və bu 
hüquqlara daha üstün qoruma statusunu tanıyır. Bu da “bir addım irəli” mahiy-
yətində olan Avropa standartlarının bir göstəricisidir. Digər millətlər və 
mədəniyyətlər, Avropanı bir addım geridən bu məsələdə də təqib edirlər.  
Əslində yuxarıda göstərilən hüquqların əksər hissəsi Azərbaycan Respub-
likası qanunvericiliyində də tanınıb. Amma fikirləşməyin ki, əgər bu hüquqlar 
bizim ölkəmizdə nəzərdə tutulursa, onda bizim itirdiyimiz bir şey yoxdur. Belə 
deyil. Birincisi ona görə ki, ölkəmizdə hüquqların ümumi məhkəmə təminatı 
arzu olunan səviyyədə deyildir; bunlarla bağlı milli məhkəmələrdə bir şeyə nail 
ola bilməsəniz, başqa bir beynəlxalq instansiyaya isə müraciət etmək mümkün 
olmur.  
Avropa Əsas Hüquqlar Şərtində bəzi hüquqlar çox diqqət çəkicidir və 
onlar da bizdə bir az fərqli şəkildə tanınıb. Bunlardan ən maraqlısı “yaxşı 
şəkildə idarə olunma hüququdur”. Hərçənd bu hüququn tanıdığı imkanlardan 
bir hissəsi bizdə də tanınır, lakin ən azından onun adı çox proqressivdir və bəzi 
yerlərə mesaj çatdırma baxımından çox mənalıdır.72  
                                                 
71İngilizcə adı European Court of Justice (ECJ), 1952-ci ildə qurulub, Lüksemburqda yerləşir. Daha ətraflı 
məlumat üçün baxın: http://curia.europa.eu/en/index.htm 
72  Bu hüququn tanıdığı və bizim qanunvericilikdə nəzərdə tutulmayan imkanlar bunlardır: 1) vətəndaşın 
statusuna tərəfsiz inzibati orqan tərəfindən baxılması; 2) vətəndaş haqqında mənfi təsiri olan qərar 
Dr. Fərhad Mehdiyev 
 48 
Oxucuların diqqətinə bir daha çatdırırıq: milli qanunvericilik ilə yaxşı 
tanış olan bir hüquqşunas Avropa Birliyi Əsas Azadlıqlar Şərtində göstərilən 
hüquqların çoxunun ölkə qanunvericiliyində olduğunu bilir. Bəs aradakı fərq 
nədədir? Fərq sadəcə ondan ibarət deyil ki, hüququn tanındığı və “üzdüyü” 
sistem fərqlidir. Konkret hüququ balığa oxşatsaq, Şərtdəki balıqlar bərrak, şirin 
və dərin olmayan, tufan əsməyən sularda üzən balığa oxşayır, habelə, o sularda 
balıq tutmaq da qadağandır. Ölkəmiz ya da digər MDB ölkələri baxımından, 
qanunvericiliyin tanıdığı hüquq elə bir balığa oxşayır ki, o bulanıq, dərin, 
tufanlı və digər yırtıcıların qaynadığı bir okeanda yaşayır. Buna görə də belə 
hüququn taleyi çox da ürək açıcı olmur. Başqa bir sözlə, Avropa Birliyi Əsas 
Azadlıqlar Şərtində əks edilən hüquqlar, status və qorunma dərəcəsi baxımın-
dan bizim qanunvericilikdə olan hüquqlardan fərqlənir. Burada insan hüququ ilə 
qanuni hüquq arasındakı fərqi yadınıza salın. Qanunvericiliyimizdə əks olunan 
hüquqlar, ancaq o halda insan hüququ statusuna daxil olur ki, əgər onlar ya 
Konstitusiyada, ya da ki, ölkənin tərəf olduğu beynəlxalq müqavilələrdə insan 
hüququ kimi tanınır. 
Aşağıda biz klassik mənada əsas hüquqların mahiyyətini təfsilatlı şəkildə 
tədqiq edəcəyik və Avropa Birliyi Əsas Azadlıqlar Şərtində yer alan yeni 
“model” əsas hüquqlara toxunmayacayıq. Əlbəttə, sual oluna bilər ki, nədən? 
Səbəbi budur ki, ölkəmiz baxımından aktual olan klassik, yəni birinci nəsil 
hüquqlardır, digər tərəfdən, tərəf olduğumuz beynəlxalq qoruma mexanizmləri 
ancaq bunları əhatə edir. Lakin Şərtdəki yeni tənzimləməni ona görə izah etdik 
ki, hara getdiyimiz, insan hüquqlarının yaxın gələcəkdə necə bir evolusiya 
yaşayacağı aydın olsun.  
C. Əsas hüquq və azadlıqların mahiyyəti və hüquqi rejimi  
Bu bölmədə biz konkret hüquqlardan danışacayıq. Siyahını Avropa İnsan 
Hüquqları Konvensiyası baxımından ələ alacayıq və bunu da 1966 tarixli BMT 
Mülki və Siyasi Hüquqlar haqqında Sazişlə dəstəkləyəcəyik. Əvvəlki bölmə-
lərdə qeyd etdik ki, birinci nəsil hüquqlar öz mənbəyini təbii hüquqdan aldıq-
larına görə, bunları tənzimləyən sənədlər də məhz bu təbii hüququn ortaya çıxış 
şəklidir. Həqiqətən də, bu sənədlərin (Konvensiyaların) ingilis dilli variantla-
rına baxanda görmək mümkündür ki, eyni hüquqdan bəhs edən maddələrin 
tərkibi (söz etibarıyla) ya eynidir, ya da çox bənzərdir. Buna görə, insan hüquq-
                                                                                                                                  
alınmadan əvvəl onun dinlənilməsi; 3) rəsmilərin hüquqa uyğun davranışlarla vurduqları ziyana görə 
kompensasiya hüququ. Əslində sadaladığımız birinci və ikinci imkan İnzibati icraat haqqında Qanunda 
var, amma o Qanun heç cür qüvvəyə minmək bilmir. Üçüncü imkanı da Dövlət qulluğu haqqında 
Qanun nəzərdə turur, amma onu yada salan yoxdur, tətbiq olunduğuna şahid olmaq çətindir. 
İnsan Hüquqları 
 49 
ları sahəsində şərh ya da təfsir aparanda, dövlətin tərəf olmadığı bir konven-
siyaya da istinad etmək mümkündür.73 Bunun səbəbi (əsası), insan hüquqlarının 
universallığı prinsipidir. UDHR və ICCPR məhz belə istinad sənədlərini təşkil 
edir.  
1. Mülkiyyət hüququ  
Mülkiyyət hüququ insan üçün əvəzolunmaz hüquqlardan birisidir. O, 
sadəcə iqtisadi xarakter daşımır. Digər tərəfdən, mənzil toxunulmazlığı kimi 
vacib hüquq daşınmaz əşya üzərində əşya hüquqlarının olmasına bağlıdır. 
Habelə, bir fərdin hər tərəfli inkişafı üçün onun konkret mallara sahib ola 
bilməsi çox vacibdir. Məsələnin əqli mülkiyyət cəhətini düşünsək, tərəqqi 
yolunda mülkiyyət hüququnun rolu aydın olacaq. Mülkiyyət haqqında mənfi 
fikirlər də deyilib, bunlardan ən mənalısı Rousseau tərəfindən deyiləndir. 
“İctimai müqavilə” adlı əsərində dahi fransız belə yazırdı: “Bir torpaq sahəsinin 
ətrafını hasarlayıb, “bu mənimdir” deyən və ətrafında buna inanacaq dərəcədə 
sadəlövh insanlar tapan şəxs, cəmiyyəti yaradan şəxs olub”. Daha sonra 
Rousseau fikirlərinə belə davam edir: “Bu insanın qarşısına “birdən bu saxta-
kara inanarsanız ha, bu torpaq heç kəsə aid deyil, üstündəki meyvələr də hər 
kəsindir” deyən bir insan çıxa bilsəydi və onun hasarını da söksəydi, insanlıq 
xeyli cinayətdən, qəsdlərdən və fəlakətlərdən xilas olardı...”74 
Habelə mülkiyyət hüququnu bəyənməyənlər arasında sosialistləri görmək 
mümkündür. Bununla belə, SSRİ-də mülkiyyət hüququ inkar olunmurdu, sadə-
cə olaraq, o, məhdud şəkildə tətbiq edilirdi. 
Rousseau`nun bu manidar sözlərindən sonra mövzuya və reallığa qayıt-
saq, əşyaların və insanların onlar üzərində hakimiyyət qurmalarının əhəmiyyə-
tini biz inkar edə bilmərik. Digər tərəfdən, mülkiyyət hüququ ilə bağlı vurğu-
lanmalı bir başqa hal da odur ki, bir insanın iqtisadi vəziyyəti nə qədər yaxşı 
olarsa, onun digər hüquqlardan da yararlanması o qədər də asanlaşmış və 
reallaşmış olar.  
Liberal fəlsəfə tarixində də, əvvəllər 3 əsas hüquq üzərində durulub – 
bunlar mülkiyyət, yaşamaq və azadlıq hüquqlarıdır. Amerikan hüququnda 
mübahisə bunlara aid olduqda, bu cür işlərə “due prosess of law” şərti tətbiq 
                                                 
73  Tələbə olduğumuz illərdə, bizə Amerika İnsan Hüquqları Konvensiyasının tətbiqi ilə bağlı mübahisələr 
oxutdurulanda, fikirləşirdik ki, heç vaxt tərəf olmayacağımız bir Konvensiyanın necə tətbiq edildiyi 
bizim nəyimizə lazımdır? O kitaplarda bunun səbəbi haqqında bir şey yazılmırdı. Ancaq zamanla insan 
hüquqları sahəsini öyrəndikçə Amerika İnsan Hüquqları Məhkəməsinin yurisprüdensiyasının əhəmiy-
yətini öyrəndik. Sizə isə bunu dərhal burda izah etməklə, zaman udmanıza kömək edirik.  
74  Göze Ayferi, Siyasi Düşünceler ve Yönetimler, Beta Basım, İstanbul 1996, s. 192. 
Dr. Fərhad Mehdiyev 
 50 
olunur, bu şərt digər hüquqlara görə daha yüksək təminat standartlarını nəzərdə 
tutur.  
Mülkiyyət hüququ predmet üzərində ən gəniş sərəncam vermə imkanı 
tanıyan hüquqlardan birisi idi. Dövlətin ictimai həyata müdaxiləsi ilə o da bir az 
məhdudlaşdırıldı. Hələ 100 il əvvəl hər bir insan sahib olduğu əşya üzərində 
“istədiyimi edərəm” məntiqi ilə sərəncam verə bilərdi. Bu gün, xüsusən, daşın-
maz əmlak üzərində belə bir imkan məhdudlaşdırılıb. Artıq mülkiyyət hüququ 
“sosiallaşıb”, yəni onu ictimai maraq və mənfəətlərə zidd şəkildə istifadə etmək 
mümkün olmur. Dövlət müxtəlif vergilər, rüsumlar qoymaqla, şəhərsalma plan-
ları, tikinti və ekoloji normalarını müəyyən etməklə mülkiyyət hüququna 
müdaxilə edir.  
İnsan yaradılışından bəri müxtəlif adlar altında, fərqli şəkillərdə olsa da 
“mülkiyyət”  anlayışı mövcud olmuşdur. Ümumiyyətlə mülkiyyət haqqı dedik-
də nə başa düşülür? Mülkiyyət dedikdə, “sahibinə aid olan” başa düşülür. Bir 
qayda olaraq, mülkiyyət haqqının mövzusu əşyadır. Hər bir fiziki və hüquqi 
şəxs öz mülkiyyətindən maneəsiz istifadə hüququna malikdir. Heç kəs cəmiyyə-
tin maraqları naminə, qanunla və beynəlxalq hüququn ümumi prinsipləri ilə nə-
zərdə tutulmuş şərtlər istisna olmaqla, öz mülkiyyətindən məhrum edilə bilməz 
Günümüzədək baş verən qalmaqalların, hüquq pozuntularının əksəriyyə-
tinin də dolayı və ya birbaşa səbəbi mülkiyyət hüququnun pozulması olmuşdur. 
Bunun qarşısını almaq isə hər zamankı kimi dövlətin – hüquq sisteminin vəzifə-
sidir. Mülkiyyət haqqının təmin etdiyi səlahiyyətlər (Roma hüququndan bəri 
edilən təsnifatdır) istifadə, faydalanma və sərəncam səlahiyyətidir. Həmçinin 
“hər kəsə qarşı irəli sürülmə” xüsusiyyətindən də malikin icazəsi, təsdiqi və 
vasitəçiliyi olmadan heç kimin mülkiyyət predmetinə əl uzada bilməməsi, 
ondan faydalana bilməməsi başa düşülməkdədir.75  
Malikin mülkiyyət hüququ qorunmalıdır dedikdən sonra, bu hüququ hər 
cür təcavüzdən, o cümlədən, dövlət mənşəli qəsb və mənimsəmədən də qoru-
malıyıq. Əlbəttə ki, bu məsələdə dövlətin birinci öhdəliyi ondan ibarətdir ki, 
mülkiyyət əleyhinə yönəlmiş əməllərə qanunsuz kimi tərif verib onlara görə 
məsuliyyət nəzərdə tutsun. Lakin bununla yanaşı, dövlətin özü də haqsız yerə 
vətəndaşların mülkiyyət hüququna müdaxilə etməməlidir. Bu dediklərimiz, 
bəzən, mənasız qalır: avtomobil istehsal etməyən ölkədə, idxal olunan avtomo-
billər üçün yüksək məbləğdə ödənişlər nəzərdə tutmaq, ölkəni köhnə maşınlar 
yığını yerinə gətirdiyi kimi, cibinizə xeyli miqrdarda ziyan vurduğuna görə 
mülkiyyət hüququna da müdaxilə təşkil edir. Lakin müəllif kimi belə bir 
                                                 
75  Mehmet Ünal, “Mülki Hüquq Beynəxalq Simpozium” Materiallar, Bakı-Azərbaycan, 2005,  s.45 
İnsan Hüquqları 
 51 
müdaxilənin qanunsuz olduğunu irəli sürə bilmərik: dövlətin bu məsələdə geniş 
mülahizə səlahiyyəti vardır, məsələ də mürəkkəb və mübahisəlidir.  
Mülkiyyət anlayışı və mülkiyyət haqqının tarixi inkişafına nəzər saldıqda 
görürük ki, istər dövlət quruluşuna, istər zamanın tələblərinə, istərsə də iqtisadi 
aspektlərə görə fərqlilik təşkil edir. Bunu daha yaxşı başa düşmək üçün müx-
təlif dövrlərdə müxtəlif dövlətlərin mülkiyyətə yanaşmasını nəzərdən keçirsək 
yerinə düşər: 
Mesopotomiya  hüququnda mülkiyyət: Mesopotomiyada hüququ Şummer və Babil 
hüququ olaraq ayıraraq analiz etmək daha uyğundur. Belə ki, Şummer hüququ mülkiy-
yətə önəm vermiş, daşınmaz əşyalar üzərində fərdlər olduğu kimi, sosial təşəkküllərin də 
sahib ola biləcəklərini qəbul etmişdir. Şummer hüququ daşınar və daşınmaz əşyalar üzə-
rində mülkiyyət haqqının dəyişmə, alqı-satqı və mirasla başqasına keçməsini mümkün 
saymışdır. Şummer hüququ, eyni zamanda, torpaq sahiblərinə ondan istifadə etmək 
mükəlləfiyyəti də yükləmişdir. Mülkiyyətçi torpaqdan özü də istifadə edə bilər, kirayə də 
verə bilər, təyin etdiyi şəxs də istifadə edə bilərdi. 
Babil hüququ digər sahələrdə olduğu kimi mülkiyyət sahəsindəki tənzimləmələri də 
Hammurabi qanunları əsasında həyata keçirirdi. Daşınar əşyanın mülkiyyəti istifadəsi 
altında olduğu şəxsə aid idi. Əgər bir nəfər satana aid olmadığını bildiyi bir əşyanı satın 
alarsa, onu əsl sahibinə qaytarmağa borcluydu. Daşınmazın alqı-satqısı isə mütləq yazılı 
bir müqaviləylə rəsmiləşdirilməliydi. Fərdlər də torpaq sahibi ola bilərdi. Hammurabi 
qanunlarına görə fərdi mülkiyyət toxunulmazdır, oğurluq edən şəxs ölüm cəzasıyla 
cəzalandırılırdı. 
Çin hüququnda mülkiyyət – Fərdi mülkiyyət məhdud idi, şəxslərə torpağın müəyyən 
hissəsi üzərində mülkiyyət haqqı tanınırdı. Çindəki bu torpaq rejimi e.ə.XII-XIV əsrlərdə 
dəyişikliyə məruz qalaraq zaman keçdikcə şəxsi mülkiyyətdən çıxarılıb ailə mülkiyyətinə 
verildi. 8 əsrdən sonra isə filosofların səyləri nəticəsində əvvəlki şəxsi rejim bərpa edildi. 
Hindistan hüququnda mülkiyyət - Mülkiyyətlə əlaqəli hökmlər az olsa da müasir 
qaydalara yaxın idi. Qotama Məcəlləsində mülkiyyət qazanma yolları – varislik, satın 
alma, bölünmə və əmlak üzərinə həbs qoyma olaraq göstərilirdi.Bu qaydalar yalnız 
Brahmanlar, Kişatriyalar və Vaysiyalara aid idi. Vişnu Məcəlləsinə görə mülkiyyətçi 
ixtilaf yaranarkən əşyanın ona məxsusluğunu sübut etməklə mükəlləf idi. Manu 
Məcəlləsinə görə istifadəsiz bir ərazini tarla kimi istifadəyə yararlı bir vəziyyətə gətirən 
şəxs o ərazinin sahibi qəbul olunurdu. 
Misir hüququnda mülkiyyət – Tinit Krallığının sonlarına yaxın fərdi mülkiyyət qəbul 
edilmişdi. Dövlətin fərdi mülkiyyətə müdaxilə etmək haqqı yox idi. Dövlət fərdi mülkiy-
yəti qoruyub inkişaf etdirməklə mükəlləf idi. 
İran hüququnda mülkiyyət – şəxslərin daşınar və daşınmaz üzərindəki mülkiyyət haqları 
tanınırdı. Amma yoxsul kəndlilərin imkanı olmadığına görə torpaqdan yalnız qul kimi 
asılı vəziyyətdə idilər. 
Yunan hüququnda mülkiyyət – fərdlərin mülkiyyət haqqı tanınırdı. Amma Platon kimi 
filosoflar döyüşçülərə və idarəçilərə mülkiyyət haqqının verilməməsi gərəkdiyini düşü-
Dr. Fərhad Mehdiyev 
 52 
nürdülər. Yunan hüququna görə daşınar əşya fərdi mülkiyyət mövzusu olsa da, daşınmaz 
əşyalar fərdi mülkiyyət obyekti ola bilməzdi. Torpaq ailə qrupunun mülkiyyəti olaraq 
qəbul edilirdi. 
İslam hüququnda mülkiyyət – Quran İslam hüququnun konstitusiyasını təşkil edir. 10 
əsas prinsipi olan qanunvericiliyin dördüncü xüsusiyyəti ondan ibarət idi ki, “ ...Dövlət 
fərdlərin mal, can, namus və sağlamlığının qorunmasını və bənzəri haqları təmin etməklə 
mükəlləfdir”. İslam hüququna görə mülk sahibinin malını hücuma məruz qalarkən 
qoruma haqqı var. Mülkiyyətin təsnifi baxımından İslam hüququnun müasir hüquqla 
bənzərlikləri var. Quran-i Kərimdə mülkiyyəti fərdi və dövlət mülkiyyəti olaraq iki qrupa 
ayıran tənzimləmələr var. İslamda torpaq həm fərdi , həm də dövlət mülkiyyəti ola bilər. 
İslam hüququna görə dövlət torpağı mülkiyyəti altına alma, istifadə və idarə edilməsinə  
məhdudiyyətlər gətirə bilər.76 
Hüquq zaman, şərtlər və şərait dəyişdikcə yenilənən bir tənzimləyici sahə 
olduğundan, günümüzün tələblərinə uyğun olaraq, mümkün qədər vətəndaşlar 
üzərində dövlətin hegemonluğunun tarazlaşdırılmasını təmin etməyə çalışmalı-
dır. Belə baxdıqda, mülkiyyət hüququ insan və vətəndaş hüquqları içərisində 
azadlıq hüququna bərabər tutulacaq bir anlayışdır. Mülkiyyət hüququnun 
toxunulmazlığı ölkəmiz Konstitusiyasının 22-ci maddəsində ifadə edilmişdir. 
“Mülkiyyət dövlət mülkiyyəti, xüsusi mülkiyyət və bələdiyyə mülkiyyəti olaraq 
üç yerə ayrılır. ... Daşınar və daşınmaz əmlakın tam müsadirəsinə yol verilmir.” 
Mülkiyyət hüququ bir sıra beynəlxalq normalarla qorunma altına 
alınmışdır. BMT Baş Məclisinin 10 dekabr 1948-ci il tarixli qətnaməsi ilə 
təsdiq edilmiş “İnsan Hüquqlarının Ümumi Bəyannaməsi”nin 18-ci maddə-
sində əksini belə tapmışdır – “hər bir kəs təkbaşına və ya başqaları ilə birlikdə 
əmlaka sahib olmaq hüququna malikdir. Heç kim öz əmlakından özbaşınalıqla 
məhrum edilməməlidir.” Özbaşınalıq dedikdə, burada dövlətin özbaşınalığın-
dan söhbət gedir, daha dəqiq desək bəzi məmurların. Məsələn, “sənin evinin 
yerində park tikiləcək” deyərək vətəndaşı küçəyə qovanlar, məhz “özbaşına” 
davranırlar, cünki bu məsələdə lazımi prosedur qaydalarına riayyət etmirlər.  
AİHK-nın əsas mətnində mülkiyyət hüququnun qorunması ilə bağlı norma 
mövcud deyildir, ancaq əlavə Protokolda yer alır. Konvensiyaya mülkiyyət 
hüququnun müdafiəsi ilə bağlı normanın daxil edilməsinin əleyhdarları belə 
hesab edirdi ki, 1-ci maddə vətəndaşların hüquqlarının müdafiəsində durmaq-
dan daha çox, dövlətin hakimiyyət maraqlarına xidmət edir.77 Lakin Konven-
siyanın qəbulundan iki il sonra, yəni 1952-ci ildə 1 saylı Protokolun 1-ci mad-
dəsi ilə bu norma gətirildi. Həmin müddəaya əsasən:  
                                                 
76   Qədim dövlətlərin hüququnda mülkiyyət anlayışı üçün baxın: Reha Yılmaz, “Medeniyyetlerin devlet 
ve hukuk tarihi”, Qafqaz Universiteti Yayınları, Bakı 2007. 
77  V.Ə.İbayev, Avropa Məhkəməsi Presedentləri, s.153 
İnsan Hüquqları 
 53 
“Hər bir fiziki və hüquqi şəxs öz mülkiyyətindən maneəsiz istifadə hüququna malikdir. 
Heç kəs, cəmiyyətin maraqları naminə, qanunla və beynəlxalq hüququn ümumi prinsiplə-
ri ilə nəzərdə tutulmuş şərtlər istisna olmaqla, öz mülkiyyətindən məhrum edilə bilməz. 
Yuxarıdakı müddəalar dövlətin ümumi maraqlara müvafiq olaraq, mülkiyyətdən istifadə-
yə nəzarəti həyata keçirmək üçün, yaxud vergilərin və ya digər rüsum və ya cərimələrin 
ödənilməsini təmin etmək üçün zəruri hesab etdiyi qanunları yerinə yetirmək hüququnu 
məhdudlaşdırmır.”  
7 dekabr 2000-ci il tarixində qəbul edilmiş “Əsas hüquqlar haqqında” 
Avropa İttifaqı Şərtində mülkiyyət hüququ iştirakçı dövlətlər tərəfindən təmin 
edilməli olan hüquq kimi nəzərdə tutulmuşdur. Sazişin 17-ci maddəsinə əsasən:  
“Hər kəsin öz mülkiyyətində qanuni əsaslarla əldə etdiyi əmlaka malik olmaq, ondan 
istifadə etmək, onun üzərində sərəncam vermək və onu vəsiyyət etmək hüququ vardır. 
Heç kəs qanunda nəzərdə tutulan hallarda və şərtlərlə onun əldən çıxmasına görə 
vaxtında ədalətli qaydada əvəzi ödənilmədən ictimai fayda mülahizələrindən başqa 
mülkiyyətindən məhrum edilə bilməz. Əmlakdan istifadə ümumi maraqların təmini üçün 
zəruri olan dərəcədə qanunla tənzimlənə bilər. Əqli mülkiyyət müdafiə altındadır”. 
Mülkiyyət hüququna müdaxilə olduqda, hansı meyarlar nəzərdə 
tutulmalıdır? 
Digər hüquqlara olduğu kimi, mülkiyyət hüququna da müdaxilə etmək, 
əlbəttə ki, mümkündür. Lakin buradakı meyarlar, məsələn ifadə azadlığının 
məhdudlaşdırılmasında olan meyarlardan bir az fərqlidir, düzünü desək, çox 
daha genişdir. Konvensiyaların nəzərdə tutduğu müdaxilə səbəbi, geniş məna 
kəsb edən “ümumi maraq” anlayışıdır. AİHM mülkiyyət hüququna müdaxilənin 
qanuniliyini təhlil edərkən aşağıdakı meyarlardan istifadə edir: 
1. Hadisədə mülkiyyət yaxud sahiblik hüququ varmı?  
2. Həmin hüquqa müdaxilə baş veribmi? 
3. Bu müdaxilə ümumi yaxud ictimai maraqların naminəmi aparılıb? 
4. Müdaxilə “qanunla nəzərdə tutulmuş” standarta cavab verirmi? Bu stan-
dart, daha əvvəl izah etdiyimiz kimi, ifadə, vicdan, sərbəst toplaşma kimi 
azadlıqlara müdaxilə sırasında tətbiq olunan meyarın eynisidir. Unudanlar 
üçün qeyd edək ki, burada nəzərdə tutulan milli qanun “hüquqilik” anlayı-
şına uyğun gəlməlidir, yəni çatımlı və anlaşılan olmaqla yanaşı, hüququn 
ümumi prinsiplərinə də cavab verməlidir. Hakimiyyət orqanları mülahizə 
səlahiyyətini tətbiq ediblərsə, bu, özbaşınalıq həddinə çatmamalıdır və 
buna qarşı da təminatlar nəzərdə tutulmalıdır. Bununla hüquqi müəyyən-
lik prinsipi təmin olunur.  
5. Müdaxilə mütənasiblik prinsipinə uyğun gəlirmi? Buradakı mütənasib-
liyin mənası odur ki, cəmiyyətin maraqları ilə şəxsin maraqları arasında 
Dr. Fərhad Mehdiyev 
 54 
lazımi tarazlıq qurulubmu? Müdaxilə şəxs üzərində “aşırı və ağır yükə” 
səbəb olmamalıdır.  
Mülkiyyət kimi nə başa düşülməlidir? 
Mülkiyyət dedikdə, əlbəttə ki, buraya daşınar və daşınmaz əmlak daxil 
olacaq. Lakin söhbət Avropa Məhkəməsindən gedirsə, o, mülkiyyət hüququnu 
xeyli geniş şərh edir. Düşünün ki, bir kinoteatrın müştəri portfoliosu belə, 
AİHM-nə görə “mülkiyyət” kimi qəbul oluna bilərdi. Ümumiyyətlə AİHM, 
həm “mülkiyyəti”, həm də “sahibliyi” müvafiq dövlətin milli hüququna görə şərh 
etmir; bu anlayışın müstəqil olduqlarını irəli sürür və hər hadisədə də ayrıca 
qiymətləndirir.  
Bunlarla yanaşı maddi və qeyri-maddi maraqlar, məsələn, səhmlər, pa-
tentlər, arbitraj ödənişləri, pensiya alacağı, ev sahibinin kirayə haqqı, sahibkar-
lıq fəaliyyəti nəticəsində əldə olunan gəlir, kreditor hüquqları, AİHM-nə görə 
“mülkiyyət” anlayışına daxildir. Delikt yaxud müqavilə pozuntusuna görə 
dəyən ziyan da, daha doğrusu, ziyanın məbləği də mülkiyyət hüququnun mü-
dafiəsi altına düşür.78  
Gələcəkdə mülkiyyət əldə etmək hüququ, AİHK-nın 1 protokolunun 
əhatəsi altına düşmür.79 Bu o deməkdir ki, məsələn, gələcəkdə miras əldə etmək 
hüququ 1-ci maddə ilə müdafiə olunmur. Marckx v. Belgium (1979) işində 
ərizəçinin nikahdan kənar qızı vardı və atalığın tanınmasına dair rəsmi akt 
olmadan onun öz qızına miras qoyması xeyli mürəkkəbdi. AİHM həmin iş üzrə 
qərarında göstərirdi ki, 1 saylı Protokolun 1-ci maddəsi uşağa münasibətdə, 
ümumiyyətlə, tətbiq olunmur, çünki bu maddə hər bir şəxsin öz əmlakından 
maneəsiz istifadə etmək hüququnu elan edir.80 Bu isə o deməkdir ki, həmin 
maddə şəxsin artıq mövcud olan əmlakına münasibətdə tətbiq olunur və qanun 
üzrə və ya vəsiyyət əsasında vərəsəlik yolu ilə əmlakın əldə edilməsi hüququna 
təminat vermir. 
Son dövrlər məhkəmə dəfələrlə milli məhkəmələrin ərizəçilərə müəyyən 
məbləğdə pul ödənilməsini (məsələn, əmək haqqı, pensiya) nəzərdə tutan 
qərarların icrasından dövlət tərəfindən imtina edilməsini 1 saylı Protokolun 1-ci 
                                                 
78  Pressos Compania Naviera SA v. Belgium, 1995. 
79  Monika Carss-Frisk, The Right to Property, Human Rights Handbooks, No.4, s.6 
80  Bununla belə AİHM-nin Marckx işindəki qərarının nəticəvi hissəsi ilə razılaşmaq mümkün deyildir; 
belə ki, ərizəçi şəxs qız olmayıb mülkiyyətin sahibi olan atası idi, digər tərəfdən mülkiyyət hüququ 
predmet üzərində sərəncam vermə hüququnu tanıyır, bu da əmlakın qanuni mirasçıların haqqı 
qorunmaqla vərəsəlik üzrə başqasına keçirilməsini də nəzərdə tutur. Beləliklə məsələyə digər cəhətdən 
yanaşmaqla, AİHM-nin işin mahiyyəti üzrə qərarına qatılmamaq mümkündür. 
İnsan Hüquqları 
 55 
maddəsinin pozuntusu kimi qiymətləndirmişdir. Məsələn, “Burdov Rusiyaya 
qarşı” işdə məhkəmə Çernobıl qəzasının iştirakçısı kimi ərizəçiyə təyin edilmiş 
kompensasiyanın ödənilməməsini mülkiyyət hüququna müdaxilə kimi qiymət-
ləndirmişdir. Səhmdar cəmiyyətlərdə səhm sahiblərinin hüquqları da bu kon-
tekstdə ələ alınır.81 Burada onu qeyd etməliyik ki, milli qanunvericiliyə görə, 
əmlaka müdaxilə sadəcə hakimiyyət orqanları tərəfindən nəzərdə tutulmaya 
bilər. O, eyni zamanda, mülki vətəndaşlar arasında da nəzərdə tutula bilər.82 
Lakin Avropa İnsan Hüquqları Komissiyasının qeyd etdiyi kimi, qanun-
vericilikdə nəzərdə tutulan belə müdaxilələr, bir şəxsin digərini özbaşına və ya 
ədalətsiz şəkildə mülkiyyətindən məhrum etməsinə səbəb olmamalıdır. Məsələn 
borclunun əmlakına həbs qoyulması buna misaldır. Halbuki bu həmişə belə 
olmur: misal kimi bizim Mülki Məcəllənin 228.5-ci maddəsini göstərə bilərik, 
mülkiyyətçinin əmlakına digər şəxsin müdaxiləsi nəzərdə tutulur.83  
Habelə burada qısaca qeyd edək ki, fiziki şəxslərlə yanaşı, hüquqi şəxslər 
də, mənfəət məqsədi ilə fəaliyyət göstərən iqtisadi birliklər də, SC və MMC 
kimi, mülkiyyət hüquqlarının müdafiəsini tələb edə bilərlər. Belə olan halda, 
hüquqi şəxs adına çıxış edənlər nizamnamə üzrə təmsil səlahiyyəti olan şəxs-
lərdir.84  
Kreditor hüquqları da müdafiə altına düşən maraqlar arasında yer alır. 
Buna AİHM Stran Greek Refineries and Stratis Andreatis v. Greece (1994) 
işində qərar vermişdi. Bu işdə ərizəçi dövlət üçün bəzi tikinti işləri aparmışdı, 
daha sonra dövlət bu xidmətlərdən imtina etdi. İşə baxan arbitraj məhkəməsi 
Stran şirkətinə 16 million USD kompensasiya ödənməsini qət etsə də dövlət 
müxtəlif metodlarla bu pulu ödəməkdən boyun qaçırırdı.  
Əmlak dedikdə daha çox daşınmaz əmlak başa düşülür, çünki daşınmaz 
əmlak sanki müdaxiləyə daha çox məruz qalır. Lakin bu belə deyildir, daşınar 
əmlak və pul hesabları, səhm paketləri kimi mülkiyyət predmetləri də müdaxi-
ləyə məruz qala bilər. 
Daha bir maraqlı məqam: mülkiyyəti vicdanla əldə edənin qanuni göz-
ləntilərini də (legitimate expectations) AİHM mülkiyyət hüququnun müdafiəsi 
ilə əhatə etdi. Bunu AİHM Pine Valley Developments Ltd v. İreland (1991) 
işində qərara bağlamışdı. Həmin işdə ərizəçi şirkət bizdəki kimi hündür mərtə-
                                                 
81  Brameld and Malmström v. Sweden, appl 8885/79, 1982. 
82  Carss-Frisk, s.12. 
83  Qeyd olunmalıdır ki, 1.10.2009 tarixində qüvvəyə minmiş yeni Mənzil Məcəlləsi, bu məsələdə yeni 
tənzimləmə gətirərək dolaylı olaraq mülkiyyətçi hüquqlarını bərpa etmişdir. Lakin məhkəmə praktika-
sının  necə olacağını indidən demək mümkün deyildir. 
84  Agrotexim v. Greece, 1995. 
Dr. Fərhad Mehdiyev 
 56 
bəli ev tikmək üçün torpaq sahəsi almışdı. Lakin Fövqəladə Hallar Nazirliyinin 
funksiyasını yerinə yetirən yerli departamentin patriotik cəhdləri ilə daha sonra 
həmin torpaq sahəsində sənaye inşaatı ilə bağlı işlər qadağan edildi, belə ki, 
torpağın təyinatı dəyişdirilmişdi. AİHM-nə görə, ərizəçi torpaq sahəsini aldıqda 
orada bu cür inşaat işlərinin aparılması mümkün idi, o da bu torpağı inşaat 
işlərini davam etdirə bilməsi düşüncəsi ilə almışdı. Nəticədə AİHM qərara 
bağladı ki, mülkiyyət hüququna qanunsuz müdaxilə olub.  
Diqqətə layiq bir başqa əcaib işdə, daha əvvəl mühasib kimi işləmiş şəxs 
yeni çıxmış qanuna görə vəzifəyə davam edə bilmək üçün xüsusi qurulmuş 
rəsmi Qəbul Heyətindən qeydiyyatdan keçməli idi. Sülhsevər mühasibin müra-
ciəti rədd olundu, onun appelyasiya şikayəti də təmin edilmədi. Ərizəçi Van 
Marle, hadisədə AİHK-nın 1-ci  Protokolunun 1-ci maddəsinin pozulduğunu 
irəli sürdü.  AİHM bununla razılaşdı.85 
Bununla belə göstərilən xidmətə qarşı alınan məbləğin qanunvericiliklə 
müəyyən edilməsi və ona məhdudiyyətlər qoyulması mülkiyyət hüququnun 
müdafiəsi altına düşmür.86 Məsələn, Nazirlər Kabineti çörək satış qiymətlərinə 
maksimum hədd qoysa, şəxslər (satıcılar) bununla mülkiyyət hüququna müda-
xilə olunduğunu iddia edə bilməzlər.  
Başqa cür ifadə etsək, pulla ölçülə bilən hüquqların bir çoxu “mülkiyyət” 
anlayışına daxil olacaqdır. Əsas məsələ, milli qanunvericiliyə görə şəxsin əm-
lakla bağlı hər hansı bir hüququnun olmasıdır, AİHM bunun Konvensiyaya 
görə “mülkiyyət” olub-olmadığını qiymətləndirəcəkdir. Beləliklə, qanuni kirayə 
hüququ olmadan bir şəxsin başqasına aid daşınmazda yaşaması heç cür mül-
kiyyət hüququnun müdafiəsi altına düşməyəcəkdir.87 
Mülkiyyətə müdaxilənin olub-olmaması, yaxud mülkiyyətdən 
məhrum etmə 
Mülkiyyətə müdaxilənin əsas və birinci forması, ekspropriasiya şəklində 
olur. Ekspropriasiya – latın köklü bir sözdür, mülkiyyətin əldən alınması kimi 
başa düşülür; mahiyyətcə mənası “dövlətləşdirməyə” çox bənzəyir. Hərçənd 
Konstitusiyamızda da “dövlətləşdirmə” sözündən bəhs edilir, lakin müqayisəli 
hüquqda bələdiyyələr də bu mexanizmdən istifadə etdiyi üçün “dövlətləşdirmə” 
sözü texniki olaraq bu mənanı tam əks etdirməyəcək. Ekspropriasiya, xüsusi 
mülkiyyətdə olan əmlakın, dəyərini ödəməklə ictimai (public) mülkiyyətə 
                                                 
85 Van Marle v. The Nederland, 1986. 
86 X v. the Federal Republic of Germany, 8410/78, 1979. 
87 S v. UK, appl. 11716/85, 1986. 
İnsan Hüquqları 
 57 
çevirilməsidir, bir qayda olaraq, mülkiyyətçinin razılığı olmadan həyata 
keçirirlir. Ekspropriasiyanı legitim hala gətirən iki faktor var: birincisi, ictimai 
tələbatın və marağın olması, digəri də alınan əmlak əvəzində kompensasiyanın 
ödənilməsidir. Beləliklə şəxsin xüsusi mülkiyyət üzərində hüquqları sona çatır 
(yaxud məhdudlaşır) və bu hüquqlar hakimiyyət orqanlarına keçir. 
Müdaxilənin ikinci şəkli mülkiyyət hüququnun tanıdığı istifadə və 
sərəncam vermə səlahiyyətlərinə məhdudiyyətlərin gətirilməsi şəklində olur. 
Belə məhdudiyyətlər müxtəlif formada ortaya çıxa bilər: şəxsin əmlakı satması, 
ondan istədiyi formada yararlanması, orda inşaat işlərinin aparılması, istəmə-
diyi halda kiminsə onun əmlakından yararlanması, faktiki olarak öz əmlakından 
istifadə edə bilməməsi kimi ortaya çıxa bilər. Bu verdiyim misallar sizi çaşdır-
masın: hər gün dəfələrcə bunlarla qarşılaşa bilərsiniz. Məsələn, avtomobillərin 
istifadə olunmasına dair xeyli məhdudiyyət var, digər tərəfdən, ölkədə qazan-
dığınız maddi sərvətlərin ölkədən çıxarılmasına dair məhdudiyyətlərlə qarşılaşa 
bilərsiniz, sahib olduğunuz ərazi üzərində həyata keçirmək istədiyiniz fəaliy-
yətlə bağlı məhdudiyyətlər də məhz mülkiyyət hüququna müdaxilə təşkil edir. 
Vergi borcları səbəbilə də dövlətin malları müsadirə etməsi çox geniş yayılmış 
bir praktikadır.88 
Sporrong and Lönnroth v. Sweden (1982) işində, ərizəçilərin Stockholm-
dakı daşınmazı üzərində 20 ildən uzun bir müddət üçün tikinti qadağası 
qoyulmuşdu, bu da həmin daşınmazın həm qiymətini aşağı salmış, həm də sat-
mağı, ümumiyyətlə, çətinləşdirmişdi. AİHM haqlı olaraq bunu mülkiyyətə 
müdaxilə kimi saymışdı.  
AİHM-nin qərarları, bəzən çox da isabətli olmur. 1999 tarixində AİHM-
nin baxdığı Brumarescu v. Romania işinin predmeti bundan ibarətdi: Rumini-
yalı ərizəçinin valideyinlərinə aid ev, 1950-ci ildə onların “Şura hökuməti” 
tərəfindən milliləşdirilmişdi, yəni əvəzi ödənilmədən dövlət mülkiyyətinə 
çevrilmişdi. Həmin proses geniş şəkildə 1917 bolşevik inqilabından sonra MDB 
məkanında da baş vermişdi. 1950-ci ildə milliləşdirilən bu ev, 1974-cü ildə 
binada yaşayan şəxslərə satılmışdı. Ərizəçi sosialist rejim yıxıldıqdan sonra 
1993-cü ildə məhkəməyə müraciət etmiş, birinci instansiya məhkəməsi onun 
                                                 
88  Gasus Dosier- und Fordertechnik v. the Nederlands (1995) işində Alman şirkəti yerli şirkətə mal 
satmışdı, lakin belə bir şərtlə ki, malların qiyməti ödənənə kimi, Alman şirkəti satılan mallar üzərində 
mülkiyyət hüququnu qoruyacaqdı. Lakin Alman şirkətinin “bəxti gətirmədi”, belə ki, yerli Niderland 
şirkətinin dövlətə vergi borcu qalmışdı, dövlət də elə sərhəddə həmin malları müsadirə etdi. Alman 
şirkəti AİHM-nə müraciət etdi; mallara bu şəkildə əl qoyulmasının 1-ci Protokolun pozuntusu 
olduğunu bəyan etdi. AİHM müdaxilənin olduğunu qəbul etsə də, onun hüquqa zidd olduğu ilə 
razılaşmadı; çünki 1-ci Protokol vergi yığımları ilə bağlı olaraq dövlət müdaxiləsinə imkan tanıyır. 
Dr. Fərhad Mehdiyev 
 58 
xeyrinə qərar çıxarmış və evin mülkiyyətinin ərizəçiyə keçirilməsini qət 
etmişdi. Daha sonra Baş Prokurorun verdiyi protest üzrə, Ruminiya Ali Məh-
kəməsi birinci instansiya məhkəməsinin qərarını pozmuşdu. Nəticədə ərizəçi 
AİHM-nə müraciət etmişdi, o da öz növbəsində ərizəçinin mülkiyyət hüququ-
nun pozulduğunu və Ruminiya Ali Məhkəməsini də haqsız saymışdı. Bu işdə 
AİHM-nin qərarı 2 cəhətdən mübahisəlidir: əvvəlcə ərizəçinin o bina üzərində 
mülkiyyət hüququ yox idi və o hüquq ona deyil valideynlərinə aid idi. Beləliklə 
Protokoldakı “öz mülkiyyətindən” ifadəsindən o, yararlana bilməzdi. Digər 
cəhət də ondan ibarət idi ki, 1974-cü ildə binanı satın alan şəxslər vicdanlı 
olduqlarına görə, habelə, dövlət reyestrinə etibar prinsipi də nəzərə alınsa, mül-
kiyyət hüquqlarından məhrum edilmələri də çox da hüquqa uyğun bir hal 
deyildir. Bu cür işlərdə, ərizəçiyə ixtilaflı bina üzərində mülkiyyət hüququ 
tanınmadan, sadəcə kompensasiyanın ödənilməsinə qərar verilməsi, daha 
məqsədəuyğun olardı.  
Müdaxilədə ictimai ya da ümumi marağın olub-olmaması 
Həm beynəlxalq sənədlərdə, həm də bir çox mədəni dövlətlərin daxili 
qanunvericiliyində dövlət tərəfindən mülkiyyət hüququna müdaxilə olması 
üçün “ictimai maraq” şərti nəzərdə tutulur. AİHK-da bunu açıq şəkildə görmək 
mümkündür: “public interest” sözü ilə ifadə olunan məhz budur. İctimai 
marağın bir digər ifadəsi, “ümumi maraqdır”.  
İctimai maraq nə mənaya gəlir? Dövlət maraqları, bütöv cəmiyyətin ma-
rağı, cəmiyyətin ancaq bir təbəqəsinin (məsələn, qocaların) maraqları, təbiətin 
qorunması kimi, bunlardan hansı ictimai maraq kimi qəbul olunmalıdır? 
Məsələn, nadir ağaç növlərinin qırılmasında qoyulan qadağada ictimai maraq 
varmı? Hətta AİHM-nin bir qərarına görə, mülkiyyətin bir şəxsdən alınıb başqa 
bir şəxsə keçirilməsində belə ictimai maraq ola bilər.89 
İctimai maraq geniş bir anlayışdır. O, hər hadisədə ayrıca qiymətləndiril-
məlidir. Burada aktual bir sual qoyub ona cavab axtaraq: çox mənzilli yaşayış 
evlərinin tikintisi üçün şəhərin mərkəzində yaşayan X şəxsinin 2 mərtəbəli evi 
üzərində mülkiyyət hüququ inşaat şirkətinə keçirilə bilərmi? Fərz edin ki, inşaat 
şirkətinin nümayəndəsi qeyd edir ki, şəhərdə insan sıxlığı çoxdur və hər kəsi 
evlə təmin etmək üçün çox mərtəbəli mənzil evlərinin tikintisinə ictimai tələbat 
vardır. Bu sualın cavablandırılmasında hansı məqamlara toxunmalıyıq: əvvəlcə 
mülkiyyətə müdaxilənin hansı məqsədlə həyata keçirildiyinə toxunsaq, məlum 
                                                 
89  James v. the UK, 21.02.1986. Lakin belə bir hal istisnaidir və onu haqlı göstərəcək digər amillər 
olmalıdır, məsələn, malı alınan şəxsin digərinə borclu olması yaxud o malı haqsız əldə etməsi kimi. 
İnsan Hüquqları 
 59 
olar ki, burada inşaat şirkəti qazanc əldə etmə məqsədi ilə bunu həyata keçirir. 
Halbuki eyni işi dövlət orqanı öz işçiləri üçün etsəydi, burada qazanc məqsədi 
yox, insanları evlə təmin etmə məqsədi güdülmüş olardı. Digər tərəfdən, müasir 
şəhərləşmə politikası nəzərə alınsa, hündür mərtəbəli yaşayış evlərinin bu məq-
sədlə tikilməsi, artıq mübahisəli bir haldır. Seysmik vəziyyət, havasızlıq, nəq-
liyyat problemləri çox hündür mərtəbəli yaşayış komplekslərinin tikilməsində 
ehtiyatla yanaşmağı tələb edir. 
AİHM-nin adını çəkdiyimiz James v. the UK işi üzrə qərarında sosial 
ədalətin təmin edilməsinin ictimai marağa xidmət etdiyi qeyd olunub. Onu da 
qeyd edək ki, ictimai marağın müəyyən olunmasında hakimiyyət orqanlarının 
mülahizə səlahiyyətinin həddləri, “margin of appreciation” xeyli genişdir.90 
Sporrong and Lönnroth v. Sweden işində AİHM bununla bağlı önəmli və tez-
tez təkrarlanan meyar qəbul etmişdir91: “İctimai marağın nə olduğunun müəy-
yən edilməsində, milli hakimiyyət orqanları beynəlxalq hakimdən daha yaxşı 
mövqedədirlər, çünki onlar öz cəmiyyətlərini və onun ehtiyaclarını daha yaxşı 
bilirlər... İctimai maraq doğuran problemin olub-olmadığını və alınacaq tədbir-
lərin nə olduğunu müəyyən etmək milli hakimiyyət orqanlarının işidir... Bu işdə 
də onlar konkret mülahizə sərbəstliyindən istifadə edirlər.” Belə hallarda bu 
geniş mülahizə səlahiyyətinə tətbiq olunası hədd bundan ibarətdir: qanunverici 
orqanın geniş qərarı açıq şəkildə əsassız və qeyri-rasional olmamalıdır.92 
Burada qeyd etməliyik ki, AİHM-nin tətbiq etdiyi yoxlama meyarı, inzibati hü-
quqda ümumi olaraq qəbul edilmiş mülahizə səlahiyyətinin yoxlama standart-
larıdır. 
İctimai marağın olduğu hallara belə misallar vermək mümkündür: ictimai 
xidmət aparmaq üçün binaların tikintisi məqsədi ilə torpağın alınması, düzgün 
və müasir şəhərləşmə politikası məqsədilə tikintiyə məhdudlaşdırma gətirilməsi, 
evlərin kirayə qiymətlərinin maksimum həddlərinin müəyyən edilməsi kimi.  
Müdaxilənin mütənasib olub-olmaması 
Mütənasiblik şərti onu tələb edir ki, müdaxilə legitim məqsədlər güdsə 
belə, istifadə olunan vasitələr ilə ictimai maraq arasında ədalətli tarazlıq olsun. 
Scollo v. İtaly (1995) işində ərizəçi illərcə boğazından kəsərək yığdığı pullarla 
1982-ci ildə Romada bir ev satın almışdı, lakin bu evdə kirayəçi yaşayırdı. 
Kirayəçini evdən çıxarmaq üçün o məhkəməyə müraciət etdi və mart 1983 
                                                 
90  Carss-Frisk, s.27 
91  Sporrong and Lönnroth v. Sweden, 1982, para. 69 və 73. 
92  James v. the UK, 21.02.1986, para. 46 and 99. 
Dr. Fərhad Mehdiyev 
 60 
tarixində istədiyi qətnaməni aldı. Lakin hökumətin fərmanına əsasən, bu cür 
evdən çıxarılma işlərinin icrası təxirə salınırdı. Bu təxirə salınmalar nəticəsində, 
kirayəçilər evi ancaq 1995-ci ildə boşaltdılar. Hökumət iddia etti ki, İtaliyada 
şəxslərin mənzil təminatı pis yerdədir və bir çox insan kirayədə qaldığına görə 
bu kəskin ictimai problemdir; kirayəşinlərin yeni ev tapanadək onların evdən 
çıxarılmaması sosial ədalətə qulluq edir. AİHM sosial ədalət məqsədinin olması 
ilə razılaşsa belə, ərizəçinin özünün məcbur olub kirada qalması, onun işsiz və 
əlil olmasını nəzərə alaraq, hökumətin bunu nəzərə almamasını, haqlı olaraq 
qeyri-mütənasib bir tədbir saymışdı. Bu cür işlərdə mütənasiblik onu tələb edir 
ki, mülkiyyətçilərin üzləşdiyi vəziyyət, onları ədalətsiz kimi qiymətləndirə 
biləcəyimiz bir nəticəyə məruz buraxmasın.  
Kompensasiyanın ödənməsi məsələsi 
Nə UDHR-də, nə də ki, AİHK-da kompensasiyadan açıqca bəhs olunmur. 
Lakin mülkiyyət hüququnun toxunulmazlığının əhəmiyyəti də ondan ibarətdir 
ki, bu hüquq əvəzsiz olaraq məhdudlaşdırılmır. İstər mülkiyyətin alınması, istər 
mülkiyyətdən məhrum etmədə, istərsə də istifadə hüququnun məhdudlaşdırıl-
ması ilə bağlı bir çox hallarda malikə kompensasiya ödənilməlidir. Bunun istis-
naları istifadə və ya sərəncam vermə hüququnun məhdudlaşdırılmasında ortaya 
çıxa bilər; bəzən belə hallarda kompensasiya ödənilməyə bilər. Misal kimi 
tikinti ilə bağlı məhdudlaşdırılmaları göstərə bilərik, 9 mərtəbədən çox tikmə 
qadağası kimi. Lakin belə hallarda istifadə və sərəncam vermə hüququnun 
məhdudlaşdırılması de facto olaraq mülkiyyətdən məhrum etmə kimi qarşımıza 
çıxmamalıdır. 
AİHM James v. the UK işində kompensasiya məsələsinə toxunub və 
qeyd edib ki, kompensasiya ödənilmədən mülkiyyətdən məhrum etməyə ancaq 
istisnai hallarda haqq qazandırmaq olar.93 Əgər əvəz ödənilmədən mülkiyyət-
dən məhrum etmə mümkün olsaydı, Konvensiya ilə qorunan bu hüquq xeyli 
xəyali və təsirsiz olardı. İstisna olaraq belə halda əvəz ödənilmədən mülkiyyət-
dən məhrum etmə mümkün ola bilər: məsələn, müharibə ya da zəlzələ kimi 
fövqəladə hal şəraitində, insanların həyatını qorumaq, dağıntı altında qalanların 
həyatını xilas etmək məqsədi ilə hakimiyyət orqanları insanların əlində olan 
ağır texnikaya əl qoyarsa (müvəqqəti olmalıdır), belə halda kompensasiyanın 
ödənilməməsi də nəzərdə tutula bilər. Kompensasiyanın ödənilməsi və onun 
miqdarı məsələsi eyni zamanda mütənasıblik testini də maraqlandırır. Demək 
mümkündür ki, əvəz ödənilmədən mülkiyyətdən məhrum edilirsə, bir çox halda 
bu qeyri-mütənasib müdaxilə sayılacaq.  
                                                 
93  James v. the UK, 21.02.1986, para. 54. 
İnsan Hüquqları 
 61 
Chassagnou v. France (1999) işində ərizəçilərin torpaq sahələri vardı, 
bələdiyyənin çıxardığı qərara görə, konkret ölçünü keçməyən torpaq sahələrin-
də ovçu birliklərin üzvləri bir-birinin torpaqlarında ovlana bilərlər. Bununla 
Fransanın hakimiyyət orqanları ovçuların daha geniş ərazidə rahat ovlana bil-
mələri məqsədini güdürdü. Ərizəçilər heyvanlara qarşı səmimi sevgi bəsləyən 
və ovlanmaya qarşı olan insanlardı, onlar öz torpaqlarında başqalarının ovlan-
masını arzu etmirdilər. Məsələ AİHM-nə gəldi. Burada Məhkəmə legitim səbə-
bin olduğunu qəbul etdi, lakin belə bir məcburi icazə qarşılığında kompensasi-
yanın ödənməməsini, tarazlığın pozulması kimi saymışdı.94 Bununla belə AİHM, 
Lithgow v. the UK işində, kompensasiyanın ödənmə şərtlərinin müəyyən edil-
məsində də hakimiyyət orqanlarının mülahizə sərbəstliyinə sahib olduqlarını 
qeyd etmişdi.95 
Onu da qeyd edək ki, daha əvvəl adını çəkdiyimiz James v. the UK işində 
AİHM-nin verdiyi qərara görə, kompensasiya məbləği mütləq əşyanın tam 
dəyərində olmamalıdır; bəzi amillər kompensasiyanın əşyanın dəyərindən daha 
az məbləğdə olmasını haqlı göstərə bilər. Lakin belə hallarda da kompensasiya 
məbləği əşyanın əsl dəyərinə münasibətdə ağlabatan olmalıdır. Kompensasiya 
məbləğinin azalmasına səbəb olan amillər arasında, əşya sahibinin götürdüyü 
fayda, əşyanın köhnəlməsi, qiymətlərin düşməsi kimi halları göstərmək müm-
kündür. Məsələn, daşınmaz əmlak sahibi tərəfindən 100.000 manata alınsa da, 
ümumi qiymətlər aşağı düşübsə, dövlətləşdirmə sırasında yeni bazar qiyməti 
ödənəcəkdir.  
Dövlət orqanları və ya yerli özünüidarəçilik orqanları ictimai maraqlarla 
əlaqədar vətəndaşa mülkiyət hüququ əsasında məxsus olan əmlakın götürülməsi 
və ya həmin şəxsin hüquqlarının məhdudlaşdırılması barədə qərar qəbul 
etdikləri zaman aşağıdakı halları nəzərə almalıdırlar: 
1. şəxsə mülkiyyət hüququ əsasında mənsub olan əmlakın götürülməsi barə-
də qərarın qanuniliyi; 
2. mülkiyyətçinin səlahiyyətlərini həyata keçirilməsinin məhdudlaşdırılma-
sının qanuniliyi, həmin məhdudiyyətlər ağlabatan müddətdə davam etmə-
lidir; 
3. götürülmüş əmlaka görə təklif olunan konpensasiyanın adekvatlığı, onun 
götürülmüş əmlakın “bazar dəyəri”nə uyğunluğu.96 
                                                 
94  Hökumət bu işdə belə bir etiraz irəli sürdü ki, ərizəçilər də öz növbəsində başqalarının torpaqlarında 
ovlana bilərlər, bu da kifayət qədər kompensasiya kimi qəbul olunmalıdır. Lakin Məhkəmə ərizəçilərin 
ovçuluqla məşğul olmadıqlarına görə bu iddianı əsassız gördü. 
95  Lithgow v. the UK, 1986, para.122. 
96  İbayev Vafəddin, “Avropa Məhkəməsi Presedentləri: Mülkiyyət Hüququ”, Bakı 2007, s.47. 
Dr. Fərhad Mehdiyev 
 62 
Hüquqi müəyyənlik (qanunla nəzərdə tutulma) 
Qanunla nəzərdə tutulma şərti AİHK-da açıq şəkildə tənzimlənir. Hüquqi 
müəyyənlik prinsipi onu tələb edir ki, milli qanunvericilik özbaşınalığa şərait 
yaratmasın, əks halda, müvafiq qanunvericilik “hüquqa uyğun” olmayacaq. Milli 
qanunvericilik kifayət qədər aydın hüquqi müddəalar əks etdirməli, çatımlı 
olmalı və nəzərə alına bilən olmalıdır. Habelə müvafiq prosessual qaydalar da  
ədalətli və ağlabatan olmalıdır. Müvafiq tədbir səlahiyyətli orqan tərəfindən 
çıxarılmalı və icra edilməli, habelə, özbaşınalıq dərəcəsinə çatmamalıdır. 97 
Belə hallarda, əgər, milli qanunvericilik “hüquqilik” şərtlərinə cavab ver-
mirsə, yaxud hakimiyyət orqanları özbaşınalığa əl atırsa, digər hallara baxılma-
dan mülkiyyət hüququ pozulmuş sayılır. 
2. Yaşamaq hüququ (right to life)  
Yaşamaq hüququnun mahiyyəti haqqında düşünən çinli filosof Konfutsnin 
hikmətli sözləri var: məqsədə çatmaq üçün öz canını fəda etmək böyük insan-
lara xas olan keyfiyyətdir. Bununla filosof bir həqiqətə işarət edir - əksər insan-
lar üçün həyat çox vacib və imtina edilməyən bir nemətdir. İnsanın əsas hüququ 
olan yaşama hüququnun əhəmiyyəti ondan ibarətdir ki, bunun pozulması 
halında digər hüquqlar sönür və öz mənalarını dərhal itirirlər. Yaşamaq hüququ 
UDHR-in 3-cü maddəsində, ICCPR-in 6-cı maddəsində və AİHK-nın 2-ci 
maddəsində tənzimlənib. 
ICCPR 6-cı maddə mətni belədir: 
1.  Yaşamaq hüququ hər bir insanın ayrılmaz hüququdur. Bu hüquq qanunla qorunur. 
Heç kəs özbaşına həyatdan məhrum edilə bilməz. 
2.  Ölüm cəzasının ləğv edilmədiyi ölkələrdə ölüm hökmü ən ağır cinayətlərə görə, 
həmin cinayətlər törədildiyi vaxt qüvvədə olan və bu Paktın müddəalarına və Soy-
qırım cinayətinin qarşısını almaq və ona görə cəzalandırma haqqında konvensiyaya 
zidd olmayan qanuna müvafiq çıxarıla bilər. Bu cəza səlahiyyətli məhkəmənin qəti 
qərarı əsasında yerinə yetirilə bilər. 
3.  Həyatdan məhrumetmədə soyqırım cinayəti tərkibi varsa, nəzərə almaq lazımdır ki, 
bu maddədə heç nə bu Paktda iştirak edən dövlətlərə hər hansı bir yolla Soyqırım  
cinayətinin qarşısını almaq və ona görə cəzalandırma haqqında Konvensiyanın müd-
dəalarına müvafiq qəbul edilmiş hər hansı öhdəlikdən geri çəkilmək hüququ vermir. 
4.  Ölüm cəzasına məhkum edilmiş hər kəsin bağışlanmasını, yaxud hökmün yumşal-
dılmasını xahiş etmək hüququ var. Amnistiya, bağışlanma, yaxud ölüm hökmünün 
dəyişdirilməsi bütün hallarda mümkündür.  
                                                 
97  Carss-Frisk, s.42. 
İnsan Hüquqları 
 63 
5.  Ölüm hökmü törətdikləri cinayətlərə görə yaşı on səkkizdən az olan şəxslər barəsində 
çıxarılmır və hamilə qadınlar barəsində icra olunmur. 
6.  Bu maddədə heç nə ölüm hökmünün bu  Paktda iştirak edən hər hansı bir dövlət 
tərəfindən təxirə salınmasına, yaxud ləğv olunmasına icazə verilməməsi üçün əsas 
sayıla bilməz. 
Yaşamaq hüququnun bir özəlliyi də budur ki, digər hüquqlardan fərqli 
olaraq, o köklü şəkildə “güclənmişdir”, belə ki, ölüm cəzası tamamilə ləğv edil-
mişdir. Düzdür, ölüm cəzası bütün dövlətlərdə ləğv edilməyib, lakin insan hü-
quqları nəzəriyyəsində ölüm cəzasının yolverilməzliyi haqqında artıq fikir 
birliyi vardır.  
AİHK 2-ci maddədə yaşamaq hüququnu belə tənzimləyir: 
1.  Hər kəsin yaşamaq hüququ qanunla qorunur. Heç kəs qanunla ölüm cəzası nəzərdə 
tutulmuş cinayət törətməyə görə, məhkəmə tərəfindən çıxarılmış belə hökmün 
icrasından başqa, həyatından məhrum edilə bilməz. 
2.  Həyatdan məhrumetmə, aşağıdakı məqsədlər üçün güc tətbiqində mütləq zərurətin 
nəticəsi olduqda, bu maddənin pozulması hesab edilmir: 
a)  istənilən şəxsin hüquqa zidd zorakılıqdan qorunması üçün; 
b)  qanuni həbsi həyata keçirmək və ya qanuni əsaslarla həbsdə olan şəxsin qaçma-
sının qarşısını almaq üçün; 
c)  qanuna müvafiq olaraq iğtişaş və ya qiyamın yatırılması üçün. 
Yaşamaq hüququnun məzmunu nədir? Yaşamaq hüququ onu ifadə edir ki, 
heç bir insan, dövləti təmsil edən orqanlar tərəfindən, yaxud hakimiyyət nüma-
yəndələri tərəfindən qəsdən həyatından məhrum edilə bilməz. Habelə dövlət, 
labüd ölüm təhlükəsi olan halların qarşısını almağa borcludur. Yenə mülki şəxs-
lər tərəfindən yaranan təhlükənin varlığında, şəxs dövlətdən həyatının müdafiə-
sini tələb etdikdə, dövlət bəzi tədbirlər almalıdır. Bu şərtlərin pozuntusu, dövlət 
tərəfindən yaşamaq hüququnun pozuntusunu təşkil edir. 
Habelə dövlət, adam öldürmə əməllərini öz qanunvericiliyində cinayət 
kimi tənzimləməli və qadağan etməlidir. Bununla belə, qəbul etməliyik ki, 
dövlət hər vətəndaşı mütləq şəkildə hər cür təhlükədən qoruya bilməz. Çünki 
bunun üçün hər bir vətəndaşın yanında bir polis məmurunu qoymaq lazım 
olacaq; lakin belə bir vəziyyət də nə vətəndaş tərəfindən arzu olunar, nə də ki, 
texniki cəhətdən mümkündür. Tarixdə də görülməyib.  
Həyatdan məhrum olma hallarında, dövlət orqanları istintaq başlamalı və 
istintaq da effektiv olmalıdır. Təhqiqatın və ya cinayət işinin başladılması onu 
göstərir ki, dövlət orqanları bir insanın ölməsinə biganə qalmır; əgər ölüm 
hadisəsi həqiqətdə bədbəxt hadisə yox, təqsirli qətldirsə, təqsirkarlar cəzalarını 
Dr. Fərhad Mehdiyev 
 64 
çəkəcəklər. Istintaq aparma məcburiyyətinin önəmi, hərbi xidmət çəkərkən 
əsgərlərin ölmələri hallarında ortaya çıxır. Əsgər ölümü hadisəsində bəzən 
zabitlərin (hakimiyyət nümayəndələrinin) təqsiri olur və bu hal ört-bastır edil-
məməlidir. 
Burada bir məqama diqqət yetirməliyik: ölüm hadisəsi dövlət məmurla-
rının etinasızlığı və laqeyd hərəkətsizliyi nəticəsində meydana gəlibsə, bu hal 
dövlətin məsuliyyətinə səbəb olarmı? Bunun üçün şəxsin həyatı üzərində birba-
şa və labüd təhlükə olmalıdır, habelə hakimiyyət orqanlarının bu riski bilmələri 
və ya bilməli olduqları və lazımi tədbir almamaları tələb olunur. Belə hallarda 
isbat öhdəliyi vətəndaşa aid olur.98 
Yaşamaq hüququnu qorumada dövlətin pozitiv öhdəliyi belə müəyyən-
ləşdirilir: həyat üçün təhlükəli fəaliyyət olduqda, bu fəaliyyətin lisenziyalaşdı-
rılmasından başlayaraq, əməyin mühafizəsi və təhlükəsizlik qaydaları dövlət 
tərəfindən tənzimlənməlidir. Belə təhlükəli hallarda dövlət təhlükəyə qarşı 
zəruri məlumatlandırma fəaliyyətini də icra etməlidir.99 
2002-ci ildə Türkiyə ilə bağlı AİHM tərəfindən verilmiş maraqlı bir qərar 
var.100 Həmin işdə ərizəçilər məişət tullantıları (zibil) toplama poliqonunun 
yanında qanunsuz tikili inşa etmişdilər. Tullantıların altında yaranan metan 
qazının partlaması nəticəsində ərizəçinin bir neçə ailə üzvü ölmüşdü. Hökumət 
iddia etdi ki, burada ərizəçilərin öz qüsurları var, heç kəs onlara orada yaşa-
malarına icazə verməmişdi, onlar bu təhlükəli yeri özləri seçmişdilər. Üstəlik, 
metan qazının partlayıb-partlamayacağı və nə zaman partlayacağı təxmin oluna 
bilən bir hal deyildir. Lakin ölkədaxili məhkəmə çəkişmələrində artıq müəyyən 
olunmuşdu ki, yerli icra hakimiyyəti və özünüidarəetmə orqanlarının səhlən-
karlığı vardı, milli qanunvericiliyə görə məişət tullantıları poliqonunun 1000 
metrə radiusunda yaşayış yeri olmamalıydı. Habelə partlayışdan daha 2 il əvvəl 
ekspertlər qrupu bu zibilliyin hər cür təhlükə törətdiyini artıq bəyan etmişdilər. 
Buna görə də AİHM hökumətin etirazı ilə razılaşmadı, Məhkəməyə görə höku-
mət lazım olsa zorla ərizəçini ordan köçürməliydi, buna görə də həmin işdə 
Türkiyə əleyhinə qərar verdi.  
İstisnai hallar: belə hallarda hakimiyyət nümayəndələri insanı yaşamaq 
hüququndan məhrum edə bilər. Bu halların başında, əlbəttə ki, zəruri müdafiə 
halları gəlir. Yəni polis məmurları, girov götürülmüş şəxsləri xilas etmək üçün 
                                                 
98  Enver Bozkurt, Uluslararası İnsan Hakları Hukuku, Asil Yayınları, Ankara 2006, s.153. 
99  ECHR, Öneryıldız v. Turkey, Application no: 48939/99, judgement of 30.11.2004, para.90 
100  Öneryıldız v. Turkey işi haqqında aşağıdakı adresdən məlumat əldə edə bilərsiniz: 
www.echr.coe.int/eng/Press/2004/Nov/GrandChamberjudgmentöneryildizvTurkey301104.htm 
İnsan Hüquqları 
 65 
cinayətkarlara qarşı silah tətbiq edə bilərlər. Bu demək deyil ki, polis girov 
götürənləri öldürmək hüququna sahibdir; onları öldürmədən girov götürülmüş 
şəxsləri azad etmək mümkünsə, öldürmə yolverilməzdir.101 Son zərurət halı da 
mümkündür. 
İstisnai hallardan ikincisini, cinayətkarın yaxalanması ya da qaçmasının 
qarşısının alınması üçün silah tətbiq etmə halları təşkil edir. Silah tətbiqi məsə-
ləsində yuxarıda izah edilən mütənasiblik ölçüsü burada da tətbiq edilməlidir. 
Yenə ölkə daxilində qiyam və iğtişaş baş verdikdə, qiyamçılara qarşı silah 
tətbiq etmək olar. Silah dediyimiz, atəşli silahlardan söhbət gedir, bunlar da 
öldürücü təsirə sahibdir.  
İstisnai hallardan sonuncusu, müharibə zamanında düşman əsgərlərinin 
hərbi əməliyyatlar zamanı öldürülməsidir. Əsirləri (təslim olanları) öldürmənin 
müharibə cinayəti olduğunu bilirsiniz. Habelə hərbi tribunal vasitəsilə dövlət 
hərbi cinayətlər səbəbilə ölüm cəzası verə bilməz. Bu dediklərim, AŞ dövlətlə-
rinə aiddir, AİHK-nın 13-cü Protokolunu imzalamış dövlətlərə. Amerikaya gəl-
dikdə, Səddam Hüseynin edam edildiyini bilirsiniz. ABŞ, Minaların istifadəsi 
əleyhinə Konvensiyaya da qoşulmayıb.  
Minaların istifadəsi əleyhinə Konvensiya, yaşamaq hüququ ilə sıx bağlı-
dır. Minaların müharibədən sonra da illərcə təhlükə yaratması və insanların hə-
yatlarını qoruma məqsədi ilə humanist dövlətlər bu Konvensiyanı hazırlamış və 
imzalamışlar.  
Avtoritar və diktatorluqla idarə olunan dövlətlərdə hakimiyyət orqanları 
insanların həyatına son qoymada geniş imkanlara sahibdir. Buna yaxşı misal 
kimi Çində İyul 2009 tarixlərində Sincan əyalətində uygur türklərini sindirmə 
tədbirlərini göstərmək olar. Diktatorluq idarələrində yaşamaq hüququna son 
vermək üçün müxtəlif mexanizmlər var: lazım olmayan insanları yol nəqliyyat 
hadisələrində tələf etmə, haqsız yerə onu həbsə atmaqla vərəm xəstəliyinə yolux-
durma, qaçırma, evinə girdikdə naməlum şəxslər tərəfindən qətlə yetirmə kimi.  
Bir xüsusa daha diqqətinizi cəlb etmək istəyirik: yaşamaq hüququ digər 
hüquqların təmin edilməsində bir ön şərt olmaqla bərabər, insan hüquqları və 
liberal demokratiya nəzəriyyəsində ən üstün hüquq deyildir. Tarixin müxtəlif 
mərhələlərində azad ruhlu insanlar, azadlıqları uğrunda könüllü şəkildə ölümə 
gediblər, onların imtina etmədikləri əsas hüquqlar isə azadlıq hüququ və ifadə 
azadlığı olmuşdur. Buna görə də, demokratiya riyakarı hökumətlər, ən çox ifadə 
azadlığı və onun bir digər təcəllisi olan (toplu ifadə azadlığı) sərbəst toplaşma 
və birləşmə azadlıqlarının düşmanıdır.  
                                                 
101  McCann and others v. UK, 1995. 
Dr. Fərhad Mehdiyev 
 66 
Sübutetmə yükü 
Belə bir hadisənin olduğunu düşünün: X isimli şəxs, polis tərəfindən tutu-
lur və müvəqqəti saxlama yerinə aparıldıqdan sonra, səhər vaxtı asılmış tapılır. 
Belə halda dövlət yaşamaq hüququnu pozmuş olarmı? Əgər desəniz ki, “polisin 
özü onu asıbsa ya da onu qorxudaraq (dırnaqlarını çəkəcəyik kimi) intihara nail 
olublarsa, ancaq bu halda dövlət hüququ pozmuş olar”, bu cavabınız ilə insan 
hüquqlarının inkişafına nəinki töhfəniz olmaz, tam tərsinə ziyanınız olar. 
Burada isbat yükünü dövlətin üstünə qoysanız da vəziyyət eyni olar. Çünki istə-
dikdən sonra, hakimiyyət orqanları üçün hər hansı bir sübutu saxtalaşdırmaq 
çətin məsələ deyildir. Verdiyim misalda dövlət hər halda məsuliyyət daşıyır. 
Kameralarda və ifadə alma sırasında video izləmə mexanizmlərinin qurulması 
bu baxımdan faydalıdır.  
İnsan hüquqlarının qorunmasında, məsələn, AİHM qərarlarına nəzər 
salsanız, bir xüsus diqqətinizi çəkər – Məhkəmə hadisələrə elə qiymət verir ki, 
hakimiyyət orqanları vəziyyətdən sui-istifadə edə bilməsinlər. AİHM bu 
yanaşma ilə hüququ təminat altına alır. Əks halda, hüquqlar xəyali olmaqdan 
ötəyə keçməz. Məsələn, ölüm hallarında effektiv istintaq tələbini AİHM belə 
izah edir ki, belə araşdırmanın məqsədi daxili qanunların səmərəli tətbiqini 
təmin etmək və dövlət nümayəndələrinin qatıldığı hadisələrdə təqsirləri ucba-
tından baş verən ölüm hallarına görə onları məsuliyyətə cəlb etməkdir.102 Bu-
rada hadisələrə yanaşma məntiqini başa düşsəniz, insan hüquqlarının qorun-
masında mürəkkəb hadisələrdə düzgün qərar və şərhlər çıxara bilərsiniz.   
Lakin belə yanaşma o mənaya gəlmir ki, səhranın ortasında tapılmış bir 
meyidə görə dövlət məsuliyyət daşıyır. Belə deyil. Hadisədə olan faktlar ağla-
batan dərəcədə qətl hadisəsinin hakimiyyət nümayəndələri tərəfindən törə-
dildiyinə dair ciddi şübhələr yaratmalıdır. Məsələn, həbs edilmiş şəxslər ölürsə 
ya da itirsə və bu hallarda dövlət kifayət qədər tətmin edici izahat verə bilmirsə, 
AİHM-nə görə yaşamaq hüququ pozulmuş olur.103 Bu məsələdə Türkiyə 
əleyhinə verilmiş xeyli sayda qərar var. Onların çoxunda, həbs edilmiş şəxslər 
daha sonra ölü olaraq tapılırdı və dövlətin onların ölməsi barədə irəli sürdüyü 
izahatları AİHM inandırıcı görmürdü. Belə izahatın verilməməsi o mənaya gəlir 
ki, dövlət məsuliyyət daşıyır.104 
Həqiqətən də, dövlətin məsuliyyətini maddi dəlillərlə sübuta yetirmək 
çətin olur. Buna görə də, AİHM çox vaxt araşdırılan ölümdə dövlət orqanlarının 
                                                 
102  Kelly and others v. UK, 4.05.2001. 
103  Əliyev, s.84 
104  Angelova v. Bulgaria, 13.06.2002. 
İnsan Hüquqları 
 67 
məsuliyyət daşıması barədə təqdim olunan sübutlara görə qərar çıxarmır; 
Məhkəmə baxır ki, fərdin qətldən əvvəlki müdafiəsi təmin edilibmi ya da qətl-
dən sonra adekvat istintaq aparılıbmı? AİHM daim bəyan edib ki, bu məsələdə 
dövlətin məsuliyyət daşıdığını müəyyən etmək üçün tələb olunan sübutətmə 
standartı, “ağlabatan şübhə yerinin qalmamasından” ibarətdir.105 
AİHM sübutetmə və effektiv istintaqın aparılıb-aparılmaması baxımından 
aşağıdakı məqamların vacibliyinə toxunur: 
• Hökumət müvafiq məhkəmə sübutlarını, məsələn, ballistik ekspertiza 
məlumatlarını təqdim etməlidir, 
• Qurbanı həbs edən əməkdaşlarla söhbətlər, onun sağlamlığı haqqında 
lazımi sənədlər, 
• Hadisə şahidlərinin hamısı ilə söhbətlərin protokolları, 
• Öldürmə silahları, güllələr, sair alətlər haqqında ətraflı məlumat, 
• Autopsiya nəticələri, 
• Cinayət yerinin sxemləri və fotoşəkilləri, 
• Sair kriminalistik analizlər kimi. 
Yuxarıda sadalanan hallara baxıldıqda aydın olur ki, bununla AİHM döv-
lətin nə qədər səmimi və düzgün istintaq aparıb-aparmadığını yoxlayır. Avropa 
Məhkəməsi bir kriminalistik laboratoriya deyil və həqiqi cinayətkarı axtarmaq 
niyyəti əlbəttə yoxdur, onun bu cür məlumatları istəməsinin başqa məqsədi ola 
bilməz.  
Habelə burada qeyd olunmalıdır ki, dövlətin bu hüququ pozması üçün, 
şəxsin mütləq ölməsinə ehtiyac yoxdur. Ölümlə hədələmə və ölümə cəhd halla-
rında belə, dövlət yaşamaq hüququnu pozmuş olar.106 
Yaşamaq hüququna hörmət göstərilməsində dövlətin öhdəlikləri  
Neqativ öhdəliklərlə yanaşı, əsas maraq doğuran, yaşama hüququnun 
dövlətlərə yüklədiyi pozitiv öhdəliklərdir. Bunların bir qisminə artıq toxunduq.  
Dövlət üçün ən birinci öhdəlik budur ki, milli qanunvericiliyində həm 
adam öldürməni cinayət kimi qiymətləndirsin, həm də ki, müxtəlif şəraitlərdə 
törədilə biləcək adam öldürmələr nəzərə alınaraq bunlara qarşı preventiv 
tənzimləmələr nəzərdə tutsun. Bu hal xüsusən, dövlət rəsmiləri tərəfindən törə-
dilmə hallarına aiddir, məsələn, müharibə zamanı mülki əhaliyə qarşı silah tət-
biqinin yolverilməzliyi və buna əl atanların cəzalandırması kimi.  
                                                 
105  Orhan v. Turkey, 18.06.2002. 
106  Avropa İnsan Hüquqları Məhkəməsi, Bakı 2006, s.77 
Dr. Fərhad Mehdiyev 
 68 
Habelə bu məqamda, sadəcə əməli qadağan etməklə kifayətlənməməli, 
effektiv istintaq tədbirləri də nəzərdə tutulmalıdır. Effektiv istintaq bütün 
hallarda aparılmalıdır, həm dövlət nümayəndələrinin qarışdığı ölüm hadisələ-
rinə, həm də digər səbəblərə görə (mülki şəxslər tərəfindən) meydana gəlmiş 
ölüm hallarında. Hər hansı şikayət olmasa belə. İstintaq tez bir müddətdə 
başlamalı, cəld və ağlabatan sürətlə aparılmalıdır. Məsələn, qətldən sonra cina-
yət işinin bir neçə gün sonra başlaması, ya da şahidlərin 10 gün sonra dindi-
rilməsi, dövlətin məsuliyyətinə gətirib çıxara bilər. İstintaq dolğun, yəni hər-
tərəfli olmalıdır, sübutlar araşdırılmalı və saxlanmalıdır. Buna görə sizə təəcüb-
lü gəlməməlidir ki, nə üçün qazla boğulmanın aşkar olduğu hallarda belə, 
prokuratura dərhal cinayət işi açır. Yox, bunu prokuratura ona görə etmir ki, 
kimisə incitsin. Bu onun qanuni vəzifəsidir. Etməlidir də.  
Ölüm halları üzərinə aparılan istintaqa dair tələblər bunlarla bitmir. Bu-
rada bunların hamısını sadalamaq yerinə, belə bir ölçü verək: istintaq şəffaf, 
effektiv və ədalətli olmalıdır, müstəqil və qərəzsiz aparılmalıdır. İş daxili məh-
kəmələrə verildikdə, məhkəmə araşdırması da bu tələblərə cavab verməlidir. 
Əks halda dövlət yaşamaq hüququnu pozmuş olar.  
Dövlətlərin bir digər pozitiv öhdəliyi, müdafiə üçün dövlətə müraciət 
edənləri qorumaqdır. Əgər müdafiə istəyən şəxsin həyatı üzərində real inan-
dırıcı təhlükə varsa, dövlətin preventiv əməliyyat tədbirləri görmə kimi pozitiv 
öhdəliyi var.107 Bu öhdəliyin yaranması üçün ərizəçi sadəcə göstərməlidir ki, 
dövlət orqanları həyata qarşı real və birbaşa təhlükənin mövcud olduğunu bil-
dikləri ya da bilməli olduqları halda, təhlükənin qarşısını almaq üçün onlardan 
əsaslı olaraq gözlənilən lazımi tədbirləri görməyiblər. 
Yuxarıdakı paraqrafda dediklərimiz, həbsxanada olan və digər məhbuslar 
tərəfindən zorakılığa məruz qalanlara da şamil edilir. Həbsxana müdriyyəti 
həyat təhlükəsizliyini təmin etmək məcburiyyətindədir. Eyni şeyi intihar etmək 
istəyən məhbuslara da şamil etmək olar: dövlət ağlabatan dərəcədə intihar 
imkanlarını aradan qaldırmalıdır. 
Habelə Avropa qitəsində belə bir presedent yerləşib ki, dövlət yurisdiksi-
yası altında olan şəxsləri zəruri səviyyədə tibbi yardımla təmin eləsinlər. Şəxsin 
təcili olaraq tibbi yardıma ehtiyacı olduğu hallarda, məmurların yubatması 
üzündən şəxs ölərsə, yaşamaq hüququ pozulmuş olar. Yubanmanın ağır 
ehtiyatsızlıqdan olması kifayətdir.108  
                                                 
107  Osman v. UK, 28.10.1998. 
108  Angelova v. Bulgaria, 13.06.2002. 
İnsan Hüquqları 
 69 
Qətl hadisələri ilə bağlı araşdırmalar ictimaiyyətə açıq keçməlidir. 
Xüsusən ölən şəxsin qohumları və ailəsi zəruri olan dərəcədə istintaqda iştirak 
etməyə cəlb edilməlidir. Bir çox halda bu, yaxın qohumların prosesin müəyyən 
hissələrinə buraxılmasını ya da bəzi sənədlərlə tanış olmağa imkan verilməsini 
tələb edir.  
Daha əvvəl qeyd etdiyimiz kimi, evtanaziya qanuni bir vasitə sayılmır. 
Yaşamaq hüququ ayrılmaz bir hüquqdur. Buna görə ölmək hüququ, yaşamaq 
hüququna daxil deyildir. Bununla belə, passiv evtanaziya (xarici kömək olma-
dan yaşaya bilməyən xəstədən suni nəfəs alma cihazı, ya da suni qan pompa-
lama cihazının ayrılması kimi) bir çox dövlətdə cinayət sayılmır.109 
Avropa Məhkəməsinin presedent hüququna baxsaq görərik ki, yaşamaq 
hüququ ilə bağlı müraciətlərin çoxu polis və silahlı qüvvələrin üzvləri tərəfin-
dən adam öldürmə hallarına aiddir. Bunlarda üç xüsus araşdırılır. Birincisi, bu 
işlər belə bir məsələ ilə əlaqədar olan işlərdir ki, qətllər həqiqətən dövlətin 
məsuliyyəti altında baş veribmi? Bu işlərdə müəyyən etməyə cəhd göstərilir ki, 
dövlət ağlabatan şübhə yeri qalmadan qətllərə görə məsuliyyət daşıyırmı və bu 
zaman müvafiq faktlar və sübutlar necə qiymətləndirilir? İkincisi, bu işlərdə 
zərurət və mütənasiblik meyarı araşdırılmalıdır: hakimiyyət nümayəndəsinin 
güc tətbiq etməsi konkret situasiyada mütləq zəruri idimi? Buradakı zərurət 
şərti, AİHK-nın 8-11 maddələrində nəzərdə tutulan “demokratik cəmiyyətdə 
zərurət” şərti deyil, buradakı zərurət çox daha ciddi və məcburi olmalıdır. Bu 
mərhələdə, əgər bir əməliyyat keçirilibsə, əməliyyat planı və ona nəzarət məsə-
ləsi də yoxlanılmalıdır. Əməliyyat planı bu baxımdan yoxlanır: itkilərin mini-
mum səviyyədə tutulması üçün konkret şəraitə görə hansı zəruri tədbirlər 
görülüb? Üçüncüsü, bu işlərdə ona baxılır ki, ölüm (qətl) hadisəsi daha sonra 
effektiv şəkildə araşdırılıbmı?110 
23 Fevral 2009 tarixində ABŞ-nın məşhur Pentaqonu etiraf etdi ki, o 
Əfqanistanda son avia bombalama əməliyyatı sırasında səhvən mülki əhalinin 
ölümünə səbəb olub, buna görə də Əfqanistan hökumətindən üzr istəmiş və 
gələcəkdə daha diqqətli davranacaqlarını bəyan etmişdi. Əgər ABŞ AİHK-nın 
üzvü olsaydı, ölən şəxslərin qohumları ABŞ-dan kompensasiya alma hüququna 
sahib olardılar. Belə hallarda da, yəni güc tətbiqi zamanı əgər səhvən 3-cü 
şəxslərin ölümünə səbəb olunursa, dövlət yaşama hüququnu qanunsuz şəkildə 
pozmuş olur.  
                                                 
109  Raymond Wacks, Introduction to Law, Oxford University Press, New York 2008, s.76. 
110  Əliyev, s.78. 
Dr. Fərhad Mehdiyev 
 70 
Ən son bir məqamı qeyd edək: ölüm hadisəsi baş verdikdə, əgər ölüm 
qəsdi əməl nəticəsində olmayıbsa, elə düşünməyin ki, mütləq cinayət istintaqı 
açılmalıdır və cəza təyin olunmalıdır. Dövlətin belə hallarda öhdəliyi ondan 
ibarətdir ki, belə hadisələrdə zərər çəkmiş şəxslərə mülki, inzibati ya da intizam 
məsuliyyətinə cəlb etmə imkanlarını tanısın.111 Başqa bir sözlə, xəstəxanadakı 
həkimin səhlənkarlığı üzündən xəstə dünyasını dəyişərsə, həkimi azadlıqdan 
məhrum etmək şərt deyil, zərər çəkmiş şəxslərə (məsələn, ölən şəxsin valideyn-
lərinə) kompensasiyanın ödənilməsi də hüquqa hörmət prinsipi daxilində ələ 
alınmalı və məqbul sayılmalıdır.  
3.  İşgəncəyə, qeyri-insani və ləyaqəti alçaldıcı rəftar və cəzaya məruz 
qalmama hüququ 
İnsan ləyaqəti ilə ayrılmaz olan mənəvi bütövlük və şəxsiyyətə hörmət 
hüququ onu tələb edir ki, heç bir insana heç bir halda, insan ləyaqətinə 
sığmayan, onu insan kimi alçaldan rəftar və cəza verilməsin. İşgəncə qadağası 
sadəcə fiziki toxunulmazlığı qorumur. BMT İnsan Hüquqları Komitəsinin 
düzgün olaraq qeyd etdiyi kimi, işgəncə qadağası, insan ləyaqəti ilə bərabər 
onun fiziki, həm də mənəvi bütövlüyünü də qoruyur.112 İşgəncə insana sadəcə 
iztirab vermir, o eyni zamanda hər bir pis rəftar kimi insan ləyaqətini də alçal-
dır. İşgəncə eyni zamanda, onu tətbiq edən insanın da ləyaqətini alçaldır, belə 
ki, bu hal onun qəddarlığını, humanizm və mərhəmət hisslərindən uzaq oldu-
ğunu göstərir. Hərçənd tutulmuş şəxsi döyməyi sevən müstəntiq ya da əməliy-
yatçı başqa cür fikirləşə bilər.  
İşgəncənin tətbiqi insanlıq tarixində çox qədimlərə söykənir. İşgəncənin 
tərifini aşağıda verəcəyik. Amma onu qeyd edək ki, insanı diri-diri yandırmaq, 
aslanlara ya da timsahlara parçalanmaq üçün atmaq, dəri soymaq, bədənin 
müxtəlif hissələrini yandırmaq, əlil qoymaq kimi işgəncə metodları, zamanın 
irəliləməsi ilə yeni, müasir metodlarla əvəz olunur. İndi timsahlara yedirmirlər, 
bunun əvəzinə, insan bədəninə elektrik verməklə ya da divar deşmə alətindən 
istifadə etməklə, texniki inkişafı bu şəkildə tətbiq edirlər. Habelə xarici heç bir 
zorakılıq olmadan, müəyyən frekanslarda dalğalar verərək ya da yuxusuz 
saxlamaqla, aralıqsız uşaq ağlamağı səslərini dinlətdirmək kimi insana qorxunc 
işgəncələr vermək mümkündür. Bu cür işgəncənin izi də qalmır, lakin sinir 
sisteminə zərər yetirdiyi üçün bunun qurbanları ruhi xəstəliklərə məruz qalırlar. 
Belə hallarda insanın nəyə görə həbsxanaya girdikdən sonra ağıl xəstəliyinə 
tutulduğu sualı qoyula bilər.  
                                                 
111  Öneryıldız v. Turkey, 30.11.2004, para.92. 
112  BMT İnsan Hüquqları Komitəsinin 10.03.1992 tarixli 44 sessiyada qəbul etdiyi 20 nömrəli Ümumi Şərhi. 
İnsan Hüquqları 
 71 
UDHR 5-ci maddəsi ilə AİHK-nın 3-cü maddəsi, demək olar, eyni sözləri 
təkrar edir: “Heç kəs işgəncəyə, qeyri-insani və ya ləyaqəti alçaldan rəftara və 
ya cəzaya məruz qalmamalıdır”. ICCPR-in 7-ci maddəsində belə bir əlavə var: 
“heç kəs onun razılığı olmadan tibbi və elmi eksperimentlərə (sınaqlara) məruz 
qala bilməz”. 
 
a. İşgəncənin, qeyri-insani və ləyaqəti alçaldan rəftarın qadağan 
olunmasının mənası və əhəmiyyəti 
İşgəncə qadağasının təqdim etdiyi müdafiə demokratik cəmiyyətlərin əsas 
dəyərlərindən birini əks etdirir. Bu qadağa, ilk növbədə şəxsin fiziki toxunul-
mazlığını qorumaq üçün nəzərdə tutulub. Bundan əlavə, o, ciddi ruhi sarsın-
tılara səbəb olan əzab vermə hallarına qarşı insanı müdafiə edən müddəa kimi 
də şərh oluna bilər. İşgəncənin, qeyri-insani və ləyaqəti alçaldan rəftarın 
qadağan olunması həm neqativ, həm də pozitiv öhdəliklər doğurur. 
Neqativ öhdəlik dövlətlərdən tələb edir ki, qadağan olunmuş müəyyən 
fəaliyyətlərdən çəkinsinlər. Dövlətlər bütün dövlət orqanlarının, (məsələn, 
polis, təhlükəsizlik qüvvələri və digər hüquq-mühafizə orqanlarının qulluqçula-
rının) hərəkətlərinə görə məsuliyyət daşıyırlar. Həmin şəxslərin əmrlər əsasın-
da, yaxud öz mülahizələri əsasında hərəkət etməsindən asılı olmayaraq, belə 
hərəkətlərə görə dövlətlər məsuliyyət daşıyırlar. İstər AİHM-nin, istərsə də 
BMT İnsan Hüquqları Komitəsinin bu məsələdə fikirləri eynidir.113  
Pozitiv öhdəliklər dövlətlərdən tələb edir ki, 3-cü maddəyə zidd olan 
rəftardan, şəxsi müdafiə etsinlər və belə rəftar barədə bütün iddiaları araşdır-
sınlar. Pozitiv hərəkətlər, məsələn, cinayət törətməklə şübhəli şəxslərin tutulma-
sına və həbs edilməsinə görə cavabdehlik daşıyan personalın təliminin təmin 
edilməsini ehtiva edə bilər. Yəni polis işçilərinə öyrətməlisiniz ki, işgəncə 
vermək bəyənilən bir davranış deyildir, ona görə məsuliyyət yaranır və belə 
hallardan uzaq durulmalıdır. Dövlət öz vəzifələrini ötürdüyü digər şəxslərin 
hərəkətlərinə görə də məsuliyyətdən yaxasını kənara çəkə bilməz. AİHM aydın 
surətdə bəyan edib ki, dövlətlər işgəncə qadağasını pozan rəftara görə özəl 
şəxslərin cəzalandırılmasına və ya belə rəftardan çəkindirilməsinə imkan verən 
qanunvericilik bazasını yaratmaq öhdəliyini daşıyırlar. Belə ki Məhkəmənin 
baxdığı bir işdə, uşağın atalığı onu döyürdü, ingiliz qanunvericiliyi də uşaqların 
tərbiyəsində ağla batan dərəcədə döyməyə icazə verirdi; Məhkəmə döyülməni 
“qeyri-insani və ləyaqəti alçaldıcı cəza” saydı.114  
                                                 
113  BMT İnsan Hüquqları Komitəsi, 20-ci Ümumi Şərh. 
114  A Birləşmiş Krallığa qarşı, 23.09.1998; və Z Birləşmiş Krallığa qarşı, 11.07.2001. 
Dr. Fərhad Mehdiyev 
 72 
Misal olaraq, BMT-nin 1984 tarixli İşgəncəyə Qarşı Konvensiyasının 2-ci 
maddəsində, dövlətin pozitiv öhdəlikləri belə nəzərdə tutulur: 
1.  Hər bir iştirakçı dövlət onun yurisdiksiyasında olan hər hansı ərazidə işgəncə hərəkət-
lərinin qarşısını almaq üçün təsirli qanunvericilik, inzibati, məhkəmə tədbirləri, yaxud 
digər tədbirlər görürlər. 
2.  Necə olursa-olsun, heç bir müstəsna hal — müharibə vəziyyəti və ya təhlükəsi, daxili 
siyasi qeyri-sabitlik, yaxud hər hansı digər fövqəladə şərait — işgəncəyə bəraət 
qazandıra bilməz. 
3.  Vəzifəcə yüksək rəisin, yaxud dövlət hakimiyyəti orqanının əmri işgəncə verilməsinə 
bəraət qazandıra bilməz. 
İşgəncə qadağasının tələblərinə əməl etmək məqsədilə dövlət qadağan 
olunmuş rəftarı və ya cəzanı həyata keçirən şəxsləri cəzalandırmaq üçün müva-
fiq tədbir görməlidir. Belə ki, araşdırma aparıldıqdan sonra məsuliyyət daşıyan 
şəxslər məhkəməyə verilməli və təqsirkar olduqları müəyyən edildikdə, hərə-
kətlərinə görə qanunla nəzərdə tutulan qaydada cəzalandırılmalıdırlar. Dövlət 
təkcə şikayətlər və araşdırmalar üçün çatımlı prosedurları deyil, həm də sə-
mərəli cinayət mühakimə icraatı sistemini təmin etməlidir. 
Dövlətin müsbət öhdəlikləri ilə bağlı İşgəncə və digər qəddar, qeyri-insa-
ni və ya ləyaqəti alçaldan rəftar və ya cəzanın qadağan olunması haqqında Kon-
vensiyanın 2-ci maddəsinin tətbiqinə dair CAT-in şərhində bildirilir ki, tərəf 
Dövlətlər işgəncənin aradan qaldırılmasına mane olan hər cür hüquqi və başqa 
əngəlləri, maneələri aradan qaldırmaqla mükəlləfdirlər. Eyni zamanda onlar bu 
sahədə öz milli qanunvericiliklərini və tədbirlərini də davamlı olaraq inkişaf et-
dirmək və nəzərdən keçirmək öhdəliyini Konvensiyaya uyğun olaraq daşıyırlar. 
 
ab. Hüququn mütləq xarakteri 
İşgəncə və pis rəftar qadağasının fundamental əhəmiyyətini belə bir fakt 
aydın göstərir ki, o, qurbanın davranışından asılı olmayaraq tətbiq edilir və 
onun nəzərdə tutduğu hüquq mütləq hüquqdur, yəni bu hüquqdan heç bir 
istisnaya yol verilmir (məhdudlaşdırıla bilməz), eləcə də müharibə və ya millə-
tin həyatını təhdid edən digər fövqəladə hallar zamanı bu hüquqdan geri çəkil-
məyə, onu ləğv etməyə ya da azaltmağa yol verilmir. Hətta o dərəcədə ki, 
İşgəncələrin qadağan olunması haqqında Konvensiyanın 2-ci maddəsinin tətbiqi 
ilə bağlı CAT-in şərhində bildirilir ki, nəinki müharibə, daxili siyasi qeyri-
sabitlik və ya başqa növ fövqəladə vəziyyət, hətta terror təhlükəsi, beynəlxalq 
və ya milli hərbi münaqişə də işgəncəyə bəraət qazandıra bilməz. Oxşar bir şərh 
ICCPR-in 7-ci maddəsilə bağlı verilmişdir. Orada da göstərilir ki, 7-ci maddə-
dən heç bir istisnaya yol verilmir. Fövqəladə vəziyyət, əmrin yerinə yetirilməsi 
və s. bu kimi hallar da törədilmiş işgəncə və qəddar rəftar və ya cəzaya haqq 
qazandıra bilməz. 
İnsan Hüquqları 
 73 
Aksoy Türkiyəyə qarşı işdə (1996) AİHM qərara aldı: “Hətta ən çətin 
şəraitdə, məsələn, mütəşəkkil cinayətkarlığa və terrorizmə qarşı mübarizə 
şəraitində, Konvensiya işgəncəni, qeyri-insani və ya ləyaqəti alçaldan rəftarı 
yaxud cəzanı mütləq mənada qadağan edir”.  Hüququn mütləq xarakterini ifadə 
edən başqa bir işdə (D Birləşmiş Krallığa qarşı, 1997) AIHM-nə görə, işgəncə, 
qeyri-insani və ya ləyaqəti alçaldan rəftar və ya cəza qəti surətdə qadağandır; bu 
qadağa şəxsin davranışının pislənməyə layiq olmasından asılı olmayaraq tətbiq 
ediməldir. 
Lakin ABŞ və İsrailin standartları fərqlidir. Belə ki, İllinois Universiteti 
professorunun etirafına görə, o İsrail və ABŞ xüsusi xidmət orqanlarının 
işçilərinə, terrorism ilə mübarizədə tutulmuş şəxslərə hansı hallarda işgəncə 
verilə biləcəyinə dair kurslar keçib.115 Belə ki, cinayət hüququndakı “son 
zərurət” halını əsas götürməklə, Amerikalılar 20 nəfərin həyatını xilas etmək 
üçün 1 nəfərə işgəncə verilə biləcəyini haqlı görürlər.116 Lakin bu məsələyə 
Avropa yanaşması fərqlidir – işgəncəyə heç bir halda haq qazandırmaq olmaz. 
İşgəncəyə istisnai hallarda icazə verilsə, başqa hallarda insanları vətənə 
xəyanətlə ittiham edərək, onların dövlət çevirilişi hazırladıqları və qan tökmək 
istədiyi irəli sürülərək, təhlükəsizlik orqanlarının təcridxanalarında işgəncə 
veriləcək. Halbuki liberal təfəkkür 200 ildən çox məhz bu praktikaya qarşı 
mübarizə apararaq qələbə çalmışdı. İşgəncə praktikasının olduğunu 24 Avqust 
2009 tarixində ABŞ Ədliyyə Nazirliyi açıqlamış, bunları CIA direktoru Leon 
Panetta da etiraf etmişdi.117 Törədilən işgəncə hallarının bəzilərini belə 
sadalamaq olar: tutulmuş şəxslərin uşaqlarını öldürmə və analarını zorlama 
hədəsi, onları suda boğma immitasiyası kimi. ABŞ dəniz donanması “Koul” 
gəmisinin partladılması cəhdinin əsas şübhəlisi olan Abd Al-Rahim Al-Naşiri 
isə, elektrikli deşmə aləti ilə işgəncə olunurdu.  
 
ac. Sübutetmə yükü və standartı 
Ərizəçi (vətəndaş) işgəncə, pis rəftara və ya cəzaya məruz qaldığını sübut 
etmək vəzifəsini daşıyır. Sübutetmə standartı “ağlabatan şübhə yeri qoymayan” 
sübutdan ibarətdir. Hər halda, bu cür sübut kifayət qədər güclü, aydın və bir-biri 
ilə uzlaşan nəticələrdən və ya təkzibedilməz ehtimallardan irəli gələ bilər. 
Məhkəmə faktlardan irəli gələn bu nəticələrin və ya təkzibedilməz ehtimalların 
nədən ibarət olduğunu aydın surətdə bildirməyib. Lakin ayrı-ayrı işlər üzrə 
presedent hüququ bu tələbə cavab verən sübut növlərini nümayiş etdirir. 
                                                 
115  Michael Moore, Torture and the balance of evils, Israel Law Review 23 (1989), s.280-344. 
116  Michael Moore, Causation and Responsibility, Oxford University Press, 2006, s.35. 
117  http://www.pravda.ru/world/northamerica/usa-canada/25-08-2009/321684-cia-0  
Dr. Fərhad Mehdiyev 
 74 
İndelikato İtaliyaya qarşı işdə (2001) təqdim edilən sübutlar ərizəçinin iddia 
etdiyi rəftara məruz qaldığını “ağlabatan şübhə yeri qalmadan” təsdiq etmək 
üçün kifayət etmədiyindən Məhkəmə bu məsələdə 3-cü maddənin pozulduğunu 
müəyyən etmədi. Labita İtaliyaya qarşı işdə (2000) isə Məhkəmə hesab etdi ki, 
həbsxanada pis rəftar barədə məlumatlar iş üzrə sübut təşkil etmək baxımından 
həddən artıq ümumi xarakterlidir. Bu işdə də Məhkəmə, bu məsələ ilə bağlı 3-
cü maddənin pozulmadığını müəyyən etdi. 
Lakin şəxs həbsxanaya sağlam vəziyyətdə salındıqda və azadlığa buraxıl-
dıqdan sonra onun xəsarət alması məlum olduqda, sübutetmə yükü ərizəçidən 
dövlətə keçir. Belə hallarda xəsarətin səbəbləri barədə inandırıcı izahat vermək 
dövlətin borcudur. Bununla bərabər, ərizəçi mümkün olduğu qədəri ilə bu 
xəsarətləri tibbi sənədlərlə müəyyən etməlidir, əlbəttə ki, nəzarət altında və 
həbsdə saxlandıqda məhbus bu imkandan məhrum olur. Məhbusun polis və ya 
digər hakimiyyət nümayəndəsinin nəzarəti altında olmasından asılı olmayaraq, 
xəsarət qurbanın həmin şəxslərin nəzarəti altında olduğu hər hansı müddətdə 
baş veribsə, sübutetmə yükü dövlətin üzərinə keçir. Həbs edilən zaman xəsarət 
alan şəxslər barəsində də sübutetmə yükü dövlətin üzərinə düşür. Belə şəraitdə 
şəxs xəsarət alırsa, həbs zamanı həddən artıq gücün tətbiq edilmədiyini sübut 
etmək vəzifəsi dövlətin üzərinə düşür. 
Lakin Avropa Məhkəməsinin fikrincə, qurban olduğu iddia edilən şəxsin 
həbsə müqavimət göstərmək məqsədilə zor işlətdiyini sübut etmək mümkün 
olduqda (hal şahidləri ya da video qeydiyyatla), “tətbiq edilən gücün həddən 
artıq olmadığına dair hökumətin sübut etmək vəzifəsi bu halda əhəmiyyətini 
itirir.”118  
b. Norma  ilə əhatə edilən rəftar növləri 
Ümumi adla işgəncə qadağası, geniş çeşidli rəftar və cəzaları əhatə edir. 
Lakin heç də bütün pis rəftarları və ya cəzaları qadağan edilən hərəkətlərdən 
biri kimi tövsif etmək olmaz. AİHM-nin bəyan etdiyinə görə, rəftarın və ya 
cəzanın 3-cü maddəni pozan rəftar və ya cəza kimi tövsif edilməsi üçün: “pis 
rəftar minimum ağırlıq dərəcəsinə çatmalıdır... Bu minimumun qiymətləndi-
rilməsi istər-istəməz nisbi xarakter daşıyır; bu, işin bütün hallarından, məsələn, 
rəftarın müddətindən, onun fiziki və ruhi nəticələrindən və bəzi hallarda qurba-
nın cinsindən, yaşından və sağlamlıq durumundan asılıdır”. 3-cü maddə ilə 
bağlı çətinliklərdən biri budur ki, hər hansı konkret rəftarı və ya cəzanı ölçə 
biləcək mücərrəd standartlar yoxdur və zaman keçdikcə cəmiyyətdəki mülahi-
                                                 
118  Berlinski v. Poland, 20.06.2002, para.62. 
İnsan Hüquqları 
 75 
zələr də dəyişir. Hər bir iş konkret faktlar və hallar baxımından araşdırılmalıdır. 
Lakin hər halda presedent hüququndan bir sıra faydalı prinsiplər törəyir ki, bu 
da hər bir işdə faktların qiymətləndirilməsinə əhəmiyyətli dərəcədə kömək edir. 
 
ba. Pis rəftar formaları arasında fərqlər 
3-cü maddədə sadalanan rəftar formaları arasında fərq qoyulmasına ehti-
yac olmasa da, istənilən bu cür rəftar həmin maddənin pozuntusunu təşkil etdiyi 
görə, AİHM hər bir konkret ərizəçinin məruz qaldığı pis rəftarın xarakterini 
aydın şəkildə ortaya qoymağa meyl göstərir. AİHK-nın 41-ci maddəsi üzrə 
kompensasiyanın təyin edilməsi məsələsində işgəncə ilə digər qadağan edilmiş 
rəftar formaları arasındakı fərq nisbidir. Bundan başqa, aşağıda qeyd olunanlar-
dan göründüyü kimi, işgəncə ləyaqətin alçaldılması ilə müşayiət olunur; dövlətin 
işgəncə verməklə məşğul olması müəyyən edildikdə, bu, daha ciddi nəticələr 
doğurur və beynəlxalq səviyyədə dövlətlərin nüfuzuna daha ciddi şəkildə xələl 
gətirir. Buna görə də, qadağan olunan rəftarın müxtəlif növlərini araşdırmaq 
lazımdır. 
AİHM 3-cü maddənin qadağan etdiyi davranma dərəcəsini ilk dəfə 
“Yunanıstan işində” 119 fərqləndirdi. Komissiya bunları qeyd etdi: “Bütün 
işgəncələri qeyri-insani və ya ləyaqəti alçaldan rəftar hesab etmək, qeyri-insani 
rəftarı isə, öz növbəsində ləyaqəti alçaldan rəftar hesab etmək lazımdır. Qeyri-
insani rəftar anlayışı ən azı elə rəftarı əhatə edir ki, kəskin mənəvi və ya fiziki 
əzablar verilir, halbuki, konkret situasiyada buna haqq qazandırmaq olmaz. 
“İşgəncə” sözündən çox vaxt elə qeyri-insani rəftarı təsvir etmək üçün istifadə 
olunur ki, onun məqsədi məlumat və ya etiraf almaqdan, yaxud cəza təyin etmək-
dən ibarət olur və o, bir qayda olaraq, qeyri-insani rəftarın qəddarlaşmış forma-
sıdır. Əgər fərdə qarşı rəftar və ya ona verilən cəza onu başqaları qarşısında 
kobud surətdə alçaldırsa və ya onu öz iradəsi, yaxud vicdanı əleyhinə hərəkət 
etməyə məcbur edirsə, belə rəftarı ləyaqəti alçaldan rəftar hesab etmək olar”. 
Məhkəmə qadağan edilən davranışın üç kateqoriyası arasında fərq qoydu: 
• İşgəncə – çox ciddi və amansız əzablar doğuran, bilərəkdən edilən qeyri-
insani rəftar; 
• Qeyri-insani rəftar – güclü fiziki və mənəvi əzablar vermə; 
• Ləyaqəti alçaldan rəftar – qurbanlarda qorxu, ağrı və natamamlıq hissi yarat-
mağa yönələn pis rəftar; belə rəftar onları alçalda və rüsvay edə bilər və ola 
bilsin ki, onların fiziki və ya mənəvi müqavimətini qıra bilər. 
                                                 
119 Bu iş, Yunanıstanda 21.04.1967 olan hərbi çevrilişdən sonra törədilən kütləvi insan hüquqları 
pozuntuları ilə bağlıydı. Yunanıstana qarşı Avropa Komissiyasına müraciəti skandinav dövlətləri ilə 
Niderland etmişdi. Yunanıstan xuntası 1974-cü ilə qədər davam etdi, ABŞ-dan də dəstək görürdü. 
Xunta zamanı kütləvi işgəncə praktikası təbiq edilmişdi. 
Dr. Fərhad Mehdiyev 
 76 
İşgəncələrin qadağan olunması haqqında BMT Konvensiyanın 2-ci mad-
dəsinə şərh verərkən CAT bildirdi ki, pis rəftar və işgəncə eyni anlayışları ifadə 
etməsələr də çox vaxt bunları fərqləndirmək çətin olur. Habelə CAT qeyd edir 
ki, işgəncənin qarşısını alan tədbirlərin tətbiq olunması, eyni zamanda pis rəfta-
rın da qarşısını almalıdır. 
 
bb. Qurbanın xüsusi cəhətlərinin əhəmiyyəti 
3-cü maddənin pozulması iddia edilən ilk işlərdən başlayaraq, Məhkəmə 
ardıcıl olaraq qərara alıb ki, rəftarın minimum ağırlıq dərəcəsinin qiymətləndi-
rilməsi sözügedən konkret qurbana aidiyyəti olan bir sıra amillərdən asılıdır. 
Belə amillərə qurbanın yaşı, cinsi, sağlamlıq vəziyyəti, şikayət təqdim edən 
şəxslə qurban arasındakı yaxın qohumluq münasibətləri və digər amillər da-
xildir. Bu cür amillərin nə dərəcədə əhəmiyyət daşıması işin digər hallarından 
asılıdır. 
bc. İşgəncə 
İşgəncə qadağası ilə nəzərdə tutulan işgəncə ilə qadağan olunmuş digər 
rəftar və ya cəza formaları arasındakı fərq rəftarın və ya cəzanın dərəcəsi və 
intensivliyi ilə bağlı olan məsələdir və qurbanın fərdi xüsusiyyətlərindən 
asılıdır. İşgəncəyə verilən və faydalı ola biləcək anlayışı İşgəncəyə və digər 
qəddar, qeyri-insani və ya ləyaqəti alçaldan rəftara və ya cazaya qarşı BMT 
Konvensiyasında (1984) tapmaq olar. Həmin Konvensiyanın 1-ci maddəsində 
deyilir: 
“1. Bu Konvensiyanın məqsədlərindən ötrü “işgəncə” istənilən elə hərə-
kəti bildirir ki, həmin hərəkətlə hər hansı şəxsdən və ya üçüncü şəxsdən 
məlumatlar və ya etiraflar almaq, onun və ya üçüncü şəxsin etdiyi və ya 
etməkdə şübhəli bilindiyi hərəkətə görə onu cəzalandırmaq, habelə, onu və ya 
üçüncü şəxsi qorxutmaq və ya məcbur etmək üçün, yaxud istənilən xarakterli 
ayrı-seçkiliyə əsaslanan hər hansı başqa səbəbə görə belə ağrı və ya əzab 
dövlətin vəzifəli şəxsi və ya rəsmi şəxs qismində çıxış edən digər şəxs tərəfindən 
və ya onların təhriki ilə, yaxud xəbərdar olmaları və ya susmaqla razılaşmaları 
ilə verilməklə, hər hansı şəxsə qəsdən fiziki və ya mənəvi cəhətdən güclü ağrı və 
ya əzab verilir. Yalnız qanuni sanksiyalar nəticəsində baş verən, həmin 
sanksiyalardan ayrılmaz olan və ya təsadüfən onlardan törəyən ağrı və əzablar 
bu anlayışa daxil deyil”.  
Bu anlayış Avropa İnsan Hüquqları Məhkəməsi üçün məcburi olmasa da, 
“işgəncə” sözünün şərhində yardımcı ola bilər. Eyni zamanda AİHM-nin 
praktikası ümumən bu anlayışa uyğundur. Fiziki zorakılıq, yaxud fiziki və ruhi 
İnsan Hüquqları 
 77 
əzabın kombinasiyası işgəncə kimi qiymətləndirildiyi halda, ayrılıqda götürül-
məklə ruhi (mənəvi) əzab da işgəncə hesab edilə bilər, bu şərtlə ki, həmin əzab 
kifayət qədər ağır olsun. Pis rəftarın işgəncə hesab edilməsi üçün onun yalnız 
müəyyən ağırlıq dərəcəsinə çatması yox, həm də qəsdən törədilməsi sübuta 
yetirilməlidir. Avropa İnsan Hüquqları Komissiyası “Yunanıstan işində”  bildir-
diyi kimi, “işgəncə qeyri-insani rəftarın ağırlaşdırıcı formasıdır və onun məqsə-
di, məsələn, məlumat və etiraf almaqdan, yaxud cəza tətbiq etməkdən ibarətdir”. 
Bütün bunlarla yanaşı qeyd etmək lazımdır ki, Konvensiya canlı, yəni 
daim inkişafda olan sənəddir; bu, o deməkdir ki, o, “bu günkü şəraitin işığında” 
şərh olunmalıdır. 1999-cu ildə Avropa İnsan Hüquqları Məhkəməsi bəyan etdi 
ki: “keçmişdə “işgəncə”dən fərqli olaraq “qeyri-insani və ləyaqəti alçaldan rəf-
tar” kimi təsnifləşdirilən hərəkətlər gələcəkdə fərqli şəkildə təsnifləşdirilə bilər. 
Məhkəmə bu mövqeyi qəbul etdi ki, insan hüquqlarının və əsas azadlıqların qo-
runması sahəsində tələb olunan və səviyyəsi daim artmaqda olan yüksək stan-
dart, müvafiq surətdə və qaçılmaz olaraq, demokratik cəmiyyətlərdəki əsas də-
yərlərin pozuntularının qiymətləndirilməsində daha çox qətiyyət tələb edir”. 
c. Qeyri-insani və ya ləyaqəti alçaldan rəftar və ya cəza 
ca. “Rəftar” və “cəza” 
“Rəftar” və “cəza” terminləri bu anlayışların adi mənasına uyğun olaraq 
bir-birindən fərqlənir. Presedent hüququnda cəzaya aid işlər azdır. Bunlardan 
birində - Tirrer Birləşmiş Krallığa qarşı işdə (1978) Məhkəmə bir sıra amilləri 
nəzərə alaraq qərara gəldi ki, çubuqla vurulma, ləyaqəti alçaldan cəzadır.  
 
cb. İşgəncə ilə digər pis rəftar formaları arasında fərq 
İşgəncə ilə digər qadağan olunan rəftar və ya cəza formaları arasında fərq, 
əsasən, şəxsin məruz qaldığı əzabın ağırlıq dərəcəsində ifadə olunur. Bundan 
əlavə, işgəncə yuxarıda qeyd olunan konkret məqsədin olmasını tələb etdiyi 
halda, pis rəftarın digər formaları bunu tələb etmir. Qeyri-insani və ya ləyaqəti 
alçaldan rəftar qəsd niyyətilə törədilən hərəkətdən daha çox, tədbir görülmə-
məsi nəticəsində baş verən hərəkət ola bilər. Şəxsə ruhi əzab yetirilməsi də 
qeyri-insani və ya ləyaqəti alçaldan rəftar və ya cəza hesab edilə bilər. Məhkəmə 
çox vaxt bu nəticəyə gəlir ki, qurban həm qeyri-insani, həm də ləyaqəti alçaldan 
rəftara məruz qalıb. Lakin rəftarın bu iki növü arasında da fərq qoyulur. 
 
cd. Fiziki zorakılıq 
Konkret işdə fiziki zor tətbiqi həmişə işgəncəyə bərabər tutula bilməz, 
lakin hər halda, mümkündür ki, zor tətbiqi qeyri-insani rəftara bərabər tutulsun. 
Dr. Fərhad Mehdiyev 
 78 
Qeyri-insani rəftar məsələsi əksər hallarda həbsdə olan şəxslər barəsində mey-
dana çıxır. Məsələn, polis əməkdaşları tərəfindən döyülmə qeyri-insani rəftara 
bərabər hesab edilir. Ümumiyyətlə desək, döyülmələr nisbətən az xəsarətə 
səbəb olduqda və onların fiziki və psixoloji təsiri uzunmüddətli olmadıqda, 
AİHM böyük ehtimalla belə hesab edir ki, qurban işgəncəyə yox, qeyri-insani 
rəftara məruz qalıb. Lakin hər halda “qeyri-insani rəftar” işgəncə qadağasının 
pozuntusu sayılır. Məhz buna görə, BMT İnsan Hüquqları Komitəsi, işgəncə ilə 
digər pis rəftar halları arasında nəzəri fərq gətirməyə cəhd eləmir. 
 
ce. Ruhi əzab 
Fiziki əzabdan daha çox ruhi əzaba səbəb olan rəftar qeyri-insani rəftar 
hesab edilə bilər. Qurbanın zor tətbiqi ilə hədələnməsi, həmin hədələr kifayət 
qədər real və birbaşa təhlükə doğurursa, qeyri-insani rəftar təşkil edə bilər. 
Hədələrin bu cür rəftar kimi qiymətləndirilməsi üçün onların şəxsə adətən 
qeyri-insani rəftar hesab edilən dərəcədə əzab gətirdiyi təsdiqlənməlidir. Dövlət 
qurbanın yoxa çıxmasının onun ailəsinə gətirdiyi ruhi əzaba görə də cavabdeh 
hesab edilə bilər. Ərizəçi sübuta yetirə bilməlidir ki, qurbanın yoxa çıxması 
ucbatından onun özü güclü əzaba məruz qalıb və dövlət həmin şəxsin harada 
olması barədə ciddi araşdırma aparmayıb. İnsanın evindən və yaşayış vasitələ-
rindən qanunsuz olaraq məhrum edilməsində dövlətin məsuliyyət daşıdığı 
halda, müvafiq rəftar 3-cü maddədə nəzərdə tutulan ağırlıq dərəcəsində ruhi 
əzab gətirə bilər (məsələn, Dulaş Türkiyəyə qarşı işdə (2001) ). 
 
cf. Rəftarda qəsd niyyətinin olması vacib deyil 
Burada işgəncədən fərqli olaraq, şəxsin qeyri-insani və ya ləyaqəti 
alçaldan rəftara məruz qaldığını müəyyən edərkən rəftarın konkret məqsəd 
güdməsinin müəyyən olunması nəzərdə tutulmur.  
Qeyri-insani rəftar həbs kontekstindən kənarda da meydana çıxır. Belə ki, 
Məhkəmə, məsələn, ölümcül xəstəliyin son mərhələsində olan şəxsin ölkədən 
çıxarılaraq müvafiq müalicə ala bilməyəcəyi ölkəyə göndərilməsini şəxsin 
qeyri-insani rəftara məruz qalması hesab etdi.  
 
cg. Ləyaqəti alçaldan rəftar və ya cəza 
Rəftarın ləyaqəti alçaldan rəftar və ya cəza kimi tövsif edilməsi üçün 
sözügedən rəftar konkret ağırlıq dərəcəsi həddinə çatmalıdır. Rəftar o halda 
ləyaqəti alçaldan rəftar kimi sayıla bilər ki, o: “qurbanlar üçün alçaldıcı olan 
və onların fiziki və ya mənəvi müqavimətini qıra bilən qorxu, əzab və acizlik 
İnsan Hüquqları 
 79 
hisslərinin yaranmasına səbəb olsun”. 3-cü maddənin məqsədləri baxımından 
əhəmiyyətli olan təkcə bu deyil ki, şəxs ittiham hökmü ilə alçaldılmış olsun, 
həm də odur ki, təyin edilən cəzanın icrası onu alçaltmış olsun. Əgər qurban öz 
gözündə alçalırsa, bu, kifayətdir. 
Analoji qaydada, məhkəmə prosesi ilə əlaqədar olaraq şəxsin tutulmasının 
və ya həbs edilməsinin 3-cü maddənin mənası baxımından ləyaqəti alçaldan 
rəftar hesab edilməsi üçün həmin rəftardan irəli gələn təhqir olunma və ya 
alçalma xüsusi dərəcəyə çatmalı və istənilən halda şəxsin tutulmasına və ya 
həbsinə xas olan adi alçalma dərəcəsindən fərqlənməlidir. Buna görə də, şüb-
həli şəxs həbs edilərkən, yaxud həbs yerinə və ya oradan başqa yerə aparılarkən 
qandallardan istifadə edilməsi, adətən, 3-cü maddənin pozuntusunu təşkil etmir. 
Şəxsin həbsdə saxlanma şəraiti də ləyaqəti alçaldan rəftara bərabər ola 
bilər. Həmçinin AİHM elan etdi ki, irqi ayrı-seçkilik hərəkətlərinin həmin 
hərəkətlərə məruz qalan insanın şəxsiyyətinə qarşı həqarət və hörmətsizlik ifadə 
etdiyini və faktiki olaraq şəxsi təhqir etmək və ya alçaltmaq məqsədi güddü-
yünü sübuta yetirmək mümkün olduqda, bu rəftar 3-cü maddəyə zidd olaraq 
ləyaqəti alçaldan rəftar hesab edilir. Bununla yanaşı, Məhkəmə bu yaxınlarda 
qeyd etdi ki, konkret rəftarın məqsədinin sözügedən qurbanı alçaltmaqdan 
ibarət olduğunu sübuta yetirmək artıq vacib deyildir. 
d. DÖVLƏTİN ÖHDƏLİKLƏRİ  
da. Neqativ öhdəliklər 
Dövlətlər işgəncə hərəkətlərini və pis rəftarın digər formalarını həyata 
keçirməkdən çəkinmək öhdəliyini daşıyırlar. Onlar bütün dövlət rəsmilərinin, 
məsələn, polis və təhlükəsizlik qüvvələri nümayəndələrinin hərəkətlərinə görə 
məsuliyyət daşıyırlar. Dövlətlər 3-cü maddəyə zidd olan hərəkətlərdən xəbərdar 
olmadıqlarını iddia edərək həmin hərəkətlərə görə məsuliyyətdən yaxa qurtara 
bilməzlər. Fərdi intizamsızlıq (sistematik olmayan) hərəkətlərinin baş verdiyi 
aşkar edilərsə, məsələn, müstəntiqin şübhəli şəxsi döydüyü ortaya çıxarsa və 
dövlət də müvafiq tədbirlər görərsə, o halda dövlət 3-cü maddədə nəzərdə 
tutulan rəftara görə məsuliyyətdən yaxa qurtara bilər. Dövlət məsuliyyət 
daşıyan şəxslər barəsində ciddi intizam tədbirləri və belə hərəkətlərin təkrar 
olunmamasını təmin etmək üçün tədbirlər görməlidir.  
Burada BMT Baş Assambleyasının 17.12.1979 tarixli Rezolusiyasından 
danışmaq yerinə düşər. Həmin Rezolusiyanın adı “Hüquq mühafizə orqanları-
nın vəzifəli şəxslərinin davranış Kodeksi” kimidir. Bu sənəd ilə müvafiq 
hakimiyyət qulluqçularının işgəncə praktikası, yersiz, aşırı və qeyri-mütənasib 
Dr. Fərhad Mehdiyev 
 80 
güc tətbiq etmələri qadağan edilir. Əslində bu kodeksdə başqa müddəalar var: 
məsələn, gizli məlumatların ifşa edilməməsi, azadlıqdan məhrum olunmuş şəx-
sin xəstələnməsi halında onun müalicəsi üçün dərhal tibbi yardımın göstəril-
məsi, korrupsiyadan uzaq durmaları kimi.120   
CAT İşgəncələrin qadağan olunması haqqında BMT Konvensiyanın 2-ci 
maddəsini şərh edərkən bildirib ki, Konvensiya şəxslərin üzərinə deyil, 
dövlətlərin üzərinə öhdəliklər qoyur. Həmçinin, qeyd olunur ki, işgəncə və pis 
rəftar qadağalarına dair öhdəliklərin əhatə dairəsi təkcə həbsxanalarla 
məhdudlaşmır, dövlət qulluqçularının və ya hər hansı bir şəkildə dövləti təmsil 
edən, onun mənafeyinə hərəkət edən hər bir şəxsin hərəkətləri də işgəncə və pis 
rəftar qadağasına tabedir. Belə ki, xəstəxanalar, məktəblər, uşaqların qeydinə 
qalan müəssisələr, qocalar evləri, əqli cəhətdən zəif və əlillər üçün müəssisələr, 
hərbi xidmət və başqa müəssisələr də işgəncə qadağasının tətbiq olunduğu 
sahələrdir. 
 
db. Pozitiv öhdəliklər 
 
Ümumi öhdəliklər 
Dövlətlərin bir sıra öhdəlikləri var. İşgəncəni və sair hərəkətləri həyata 
keçirməmək öhdəliyindən irəli gələn pozitiv öhdəliklər, yuxarıda qeyd edildiyi 
kimi, məsuliyyət daşıyan şəxslərə qarşı tədbir görmək öhdəliyini ehtiva edir. 
Praktiki səviyyədə bu öhdəlik, adətən, tələb edir ki, polis və hərbi personalın öz 
səlahiyyətlərini qanun əsasında tətbiqini təmin etmək üçün dövlətlər onlara 
təlim keçilməsini təmin etsinlər. Eləcə də bu öhdəliklərə, yurisdiksiyaları altın-
da olan bütün şəxslərin 3-cü maddədə nəzərdə tutulan pis rəftardan qorun-
masını təmin etmək üçün dövlətlərin gördüyü daha ümumi tədbirlər aiddir. 
Bunlara belə rəftarın baş verməsinin qarşısını almaq üçün dövlətlərin gördüyü 
tədbirlər aiddir. Məhkəmə təsdiq edib ki, hətta pis rəftar özəl şəxslər tərəfindən 
baş verdikdə belə, uşaqlar və əlverişsiz vəziyyətdə olan digər şəxslər xüsusi 
diqqətə layiqdirlər. Həmçinin, dövlətlər azadlıqdan məhrum edilmiş şəxslərin 
sağlamlığını qorumaqdan ibarət pozitiv öhdəlik daşıyırlar. 
 
Prosedur öhdəlikləri 
İnsanlar dövlət rəsmiləri tərəfindən pis rəftara məruz qaldıqlarını iddia 
etdikləri hallarda 3-cü maddədə nəzərdə tutulan işgəncənin və digər pis rəftar 
formalarının qadağan olunması da dövlətlərdən səmərəli araşdırma aparılmasını 
tələb edə bilər. Məhkəmə bildirdi ki, fərd polis və ya digər dövlət nümayəndəsi 
tərəfindən qanunsuz şəkildə və 3-cü maddə pozulmaqla ciddi dərəcədə pis 
                                                 
120  Quinn and Rzeplinski, s.177 
İnsan Hüquqları 
 81 
rəftara məruz qalması barədə əsaslı iddia irəli sürdükdə, bu norma (3-cü maddə) 
AİHK-nın 1-ci maddəsi üzrə dövlətin ümumi öhdəliyi ilə, yəni “yurisdik-
siyasında olan hər kəs üçün [bu] Konvensiyanın 1-ci bölməsində müəyyən 
olunmuş hüquq və azadlıqları təmin etmək” öhdəliyi ilə birgə götürülməklə, 
dolayısı ilə tələb edir ki, səmərəli rəsmi araşdırma aparılsın. Bu araşdırma, 
AİHK 2-ci maddəsində olduğu kimi, məsuliyyət daşıyan şəxslərin müəyyən 
edilməsi və cəzalandırılması ilə nəticələnmək iqtidarında olmalıdır. Belə olma-
dıqda, işgəncəyə, qeyri-insani və ləyaqəti alçaldan rəftara və ya cəzaya qoyulan 
ümumi hüquqi qadağanın olduqca mühüm olmasına baxmayaraq, həmin qadağa 
praktikada səmərəsiz ola bilər və dövlət nümayəndələri faktiki olaraq cəzalan-
dırılmadan nəzarətləri altında olan şəxsləri bir sıra hallarda pis rəftara məruz 
qoya bilərlər. M.Cəlaloğlu Azərbaycana qarşı işdə (2007) AİHM aşkar etdi ki, 
ərizəçinin pis rəftara məruz qalması ilə bağlı şikayətləri səmərəli şəkildə 
araşdırılmadığından Konvensiyanın 3-cü maddəsi pozulmuşdur.121 
İşgəncələrin qadağan olunması haqqında Konvensiyanın 2-ci maddəsinə 
şərh verərkən CAT belə bir məsələyə də aydınlıq gətirdi ki, dövlət qulluqçuları 
və ya dövlət adından çıxış edən digər şəxslər dövlət adından çıxış etməyən 
mülki şəxslərin işgəncə və ya pis rəftarla məşğul olduğunu bildikdə və ya belə 
düşünməyə kifayət qədər əsas olduğu halda, əgər bunun qarşısını almasa, bu işi 
lazımınca tədqiq edib cəzalandırmasa, onda dövlət məsuliyyət daşıyır və onun 
rəsmiləri də belə bir hərəkətə razılıq vermiş sayıldıqlarından bu işdə səbəbkar 
sayılırlar. Dövlətin belə bir faktı araşdırmaması, onun qarşısını almaması, 
cəzalandırmaması və işgəncə qurbanlarına hüquqi yardım təmin etməməsi, 
mülki şəxslərin Konvensiya ilə qadağan olunmuş belə bir hərəkəti cəzasızlıq 
altında törətmələrinə səlahiyyət verir və kömək edir, dövlətin etinasızlığı və 
hərəkətsizliyi belə bir şeyə həvəsləndirmə və de facto olaraq icazə vermə kimi 
qiymətləndirilir. Komitə bu prinsipi tərəf Dövlətlərin zorlama, ailədaxili 
zorakılıq, cinsi istismar və insan alveri kimi gender balansının pozulması 
nəticəsində zərər çəkmiş şəxslərin qorunması və müdafiə olunmasının təmin 
olunmadığı hallara aid edir. 
 
 
 
 
                                                 
121  Əliyev İntiqam (red), Avropa İnsan Hüquqları Məhkəməsinin Azərbaycanla bağlı qərarları, Giso 
Nəşriyyat, Bakı 2007, s.25. 
Dr. Fərhad Mehdiyev 
 82 
e.  İŞGƏNCƏ VƏ PİS RƏFTAR QADAĞASINI POZAN  
KONKRET HALLAR 
 
ea. Həbs 
Həbsdə olan şəxslərə fiziki güc tətbiqi 
AİHM qeyd edir ki, şəxs azadlıqdan məhrum edildikdə, onun davranışı 
müqabilində ciddi surətdə zəruri olmayan fiziki gücdən istifadə edilməsi insan 
ləyaqətini alçaldır və prinsipcə, 3-cü maddədə əks olunan hüququn pozun-
tusudur. Belə ki, zor işlədən məhbusu tabe olmağa məcbur etmək üçün ona 
qarşı müəyyən dərəcədə gücdən istifadə edilməsi qanuni ola bilər, lakin özünü 
sakit aparan məhbusu fiziki gücə məruz qoymaq, prinsipcə, qanuni deyil. 
Həbsdə olarkən naməlum yaraların və digər xəsarətlərin yetirilməsi halları 3-cü 
maddənin qadağan etdiyi pis rəftar növünün baş verdiyini düşünməyə əsas verir. 
 
Döyülmələr və s. 
Döyülmələri, hədələri və digər pis rəftarı ehtiva edən dindirmə üsulları 3-
cü maddənin pozulmasına şərait yaradır. 
 
Həbsdə saxlanmanın ümumi şəraiti 
Şəxsi həbs edənlərin münasib dindirmə üsullarından istifadə etmələrinə 
və onu ağrıya və əzaba məruz qoymaqdan çəkinmələrinə baxmayaraq, şəxsin 
saxlandığı şərait qeyri-insani və ya ləyaqəti alçaldan rəftara bərabərdirsə, bu 
halda da 3-cü maddənin pozuntusu mövcud ola bilər. Saxlanma yerində sakin-
lərin həddən artıq olması və yatmaq üçün şəraitin olmaması 3-cü maddəyə zidd 
olan rəftara bərabərdir. Bundan başqa, lazımi qaydada isitmə sisteminin, sanita-
riya şəraitinin, qidanın, istirahətin və ətraf aləmlə əlaqələrin olmaması da qeyri-
insani və ya ləyaqəti alçaldan rəftara bərabər ola bilər. Burada, xüsusilə CPT122 
standartlarından bəhs etmək yerinə düşərdi, çünki Məhkəmə bunu rəsmi şəkildə 
istinad predmeti kimi etiraf etməsə də qərarlarının bir çoxunda bu standartlara 
görə qərar qəbul edir və bu standartlar Məhkəmənin qərar verməsində və işgən-
cə faktının qiymətləndirilməsində mühüm rol oynayır. Beləliklə, bütün polis 
məntəqələrində saxlanılma kameraları orada saxlanılan adamların sayına görə 
müvafiq ölçüdə olmalıdır və onlar tələb olunan qədər işıqlandırılmalı (üçün ye-
tərli, yuxulama müddəti istisna olmaqla) və ventilyasiya edilməlidir; həbsxana 
kameralarına təbii işığın düşməsinə üstünlük verilməlidir. Bundan başqa, həbs-
xana kameraları istirahət üçün vəsaitlərlə təmin edilməlidir (stul və ya skamya 
ilə) və gecəni həbsdə keçirməli olan şəxslər təmiz döşək və yorğanla təmin 
                                                 
122   İşgəncəyə Qarşı Komitə (İQK), azərbaycan dilində CPT abriveaturasının açıqlamasıdır. 
İnsan Hüquqları 
 83 
olunmalıdırlar. Müvəqqəti saxlanılan şəxslərə təbii ehtiyaclarını təmiz və mü-
nasib şəraitdə ödəmələrinə imkan verilməlidir və tələbə uyğun yuyunma ləva-
zimatları təklif edilməlidir. Onlara vaxtında ərzaq verilməlidir, buraya gündə ən 
azı bir dəfə tam yemək (daha doyumlu yemək) də daxildir. 
Bir neçə saatdan çox müddət üçün bir nəfərlik yer kimi qiymətləndirilən 
polis saxlanılma kameraları mümkün olduğu qədər 7 m2-dən az olmamalı, di-
varlar arasındakı məsafə 2 metr və daha çox, döşəmə və tavan arasındakı 
məsafə isə  2,5m olması arzu olunur. 
Hətta fiziki qəddar rəftar olmadıqda belə həbsdə olan adamın gözlərinin 
bağlanması, xüsusilə də dindirilmə zamanı gözlərin bağlı saxlanması despotik 
hərəkətdir və psixoloji kobud rəftarla eyni güclüdür. İQK (=CPT) polisdə həbs-
də saxlanılanların gözlərinin bağlanmasının qadağan edilməsini xüsusi olaraq 
tövsiyə edir. 
Polis dindirmə aparan zaman, videoyazılışın təşkili də tutulan şəxslə 
qəddar rəftara qarşı faydalı təhlükəsizlik ölçülərindən biridir. İfafə almanın bu 
cür elektron (və/ ya video) vasitələri ilə protokollaşdırılması həbs olunanlarla 
qəddar rəftara qarşı əlavə və vacib bir zəmanətdir. 
Həbsxana və ya onun ayrıca hissəsinin doldurulma səviyyəsi insanın 
fiziki mövcudluğu baxımından qeyri – və ləyaqəti alçaldan təsir göstərə bilər. 
Yaxşı maddi şərait yaradılmasına baxmayaraq azadlıqdan məhrum edilən 
şəxslərin həftələrlə, bəzən aylarla kameralara salınaraq əziyyət çəkməsinə yol 
vermək olmaz. CPT hesab edir ki, istintaq təcridxanalarında saxlanılan şəxs-
lərin günün əsas hissəsini (8 saat və ya daha çox) öz kameralarından kənarda 
keçirməsinə, öz vaxtını müxtəlif xarakterli səmərəli fəaliyyət növlərinə sərf 
etməsinə çalışmaq lazımdır. Əlbəttə, məhkum olunduqdan sonra tutulan şəxs-
lərin müəssisələrdə şəraiti daha yaxşı olmalıdır. 
Açıq havada olmağın vacibliyi xüsusi qeyd olunmalıdır. Məhrum edilən 
şəxslərin hər gün ən azı bir saat açıq havada fiziki təlimlərlə məşğul olmasını 
tələb etmək əsas hüquqi təminatlardan biri kimi etiraf olunur. İQK vurğulayır 
ki, istisna olmadan bütün məhbuslara (dəmir barmaqlıqlar arxasında saxlananlar 
da daxil olmaqla) açıq havada məşq etmək imkanı verilməlidir. 
Məhbusların xarici mühitlə əlaqə saxlamağı olduqca vacibdir. Hər şeydən 
əvvəl onlara ailəsi və yaxın dostları ilə yaxın əlaqə saxlamaq üçün zəmanət 
verən şərait yaradılmalıdır. Burada aparıcı prinsip, xarici mühitlə əlaqəyə gir-
məyə yardım etməkdir. Belə əlaqələrin hər hansı məhdudlaşdırılması ancaq 
təhlükəsizlik və ya vəsaitlə bağlı ola bilər. 
Dr. Fərhad Mehdiyev 
 84 
Bəzi hallarda tək adamlıq kamerada saxlanma qeyri – və alçaldıcı müna-
sibətə gətirib çıxara bilər; istənilən halda tək adamlıq kamerada saxlanmanın 
bütün formaları mümkün qədər qısamüddətli olmalıdır. Tibbi və ya digər səbəb-
lərdən ciddi ehtiyac olmayana qədər aidiyyəti olan məhbuslar türmənin digər 
məhbuslarından ayrılmamalıdırlar. Məhbusların tez-tez bir müəssisədən digə-
rinə köçürülməsi onların psixoloji və fiziki vəziyyətinə zərərli təsir göstərir. 
Belə vəziyyətdə olan məhbusların öz ailələri və vəkili ilə lazımi əlaqə yara-
dılmasında çətinliklər yaranır. Bir-birinin ardınca olan köçürdülmələr bəzi hal-
larda qeyri – və alçaldıcı münasibətlərə gətirib çıxara bilər. Bu mövzu ilə bağlı 
CAT-in (müvafiq BMT Komitəsi) şərhinə də nəzər saldıqda görürük ki, dövlət 
işgəncənin qarşısını almaq üçün effektiv tədbirlər görmə öhdəliyini pozaraq 
şəxsi işgəncə və ya pis rəftar edildiyi bilinən bir həbsxanaya və ya nəzarətə 
göndərdikdə məsuliyyət daşıyır və dövlət rəsmiləri də belə bir şeyə icazə 
verməyə və belə bir işdə iştiraka görə cəzalandırılmalıdırlar. 
Təbii işıq və təmiz hava həyatın əsas elementidir və hər bir məhbusun ona 
malik olmaq hüququ vardır; bundan əlavə, bu elementlərin yoxluğu xəstəlik-
lərin, xüsusilə də vərəmin yayılması üçün əlverişli şərait yaradır. Təbii işıq və 
yaxşı ventilyasiyadan əlavə qənaətbəxş gigiyena qaydalarına riayət edilməlidir 
və həmçinin məhbusların həddən çox sıxlığından qaçınılmalıdır. 
 
Müvafiq tibbi qulluq 
Dövlət orqanları azadlıqdan məhrum edilmiş şəxslərin sağlamlığını qoru-
maq öhdəliyini daşıyırlar. Müvafiq tibbi qulluğun olmaması 3-cü maddəyə zidd 
olan rəftara bərabər tutula bilər. İlhan Türkiyəyə qarşı işdə (2000) polis ərizə-
çini döydükdən sonra həkimin onu müayinə etməsini 36 saat ərzində təmin 
etməmişdi və bu, ərizəçinin işgəncəyə məruz qaldığını Məhkəmənin müəyyən 
etməsində həlledici amil oldu. 
Ruhi xəstəlikdən əziyyət çəkən məhbusların psixiatrik müalicə ilə təmin 
edilməməsi 3-cü maddənin pozuntusunu təşkil edə bilər. Psixiatrik müalicəyə 
ehtiyacı olan məhbusların lazımi tibbi müalicə almaması da 3-cü maddənin 
pozuntusunu təşkil edə bilər. Belə məhbusların işinin hallarını araşdırarkən 
Məhkəmə onların əlverişsiz vəziyyətdə olmasını həmişə nəzərə alır və onu da 
nəzərə alır ki, onlar bəzi hallarda hər hansı konkret rəftarın təsirinə məruz qal-
maları barədə anlaşılan şəkildə şikayət edə bilmirlər, ya da ümumiyyətlə şikayət 
edə bilmirlər. 
Həbs müddətində əlil şəxslər üçün lazımi şəraitin təmin edilməməsi də 3-
cü maddəni pozan rəftara bərabər hesab edilə bilər. 
İnsan Hüquqları 
 85 
Əgər bu mövzuda da CPT standartlarına müraciət etsək görərik ki, bu 
mövzuda da komissiyanın bir çox mühüm standartları müəyyən edilib. Belə ki, 
CPT öz fəaliyyətinin lap başlanğıcından polis tərəfindən müvəqqəti həbs olunan 
şəxslərin üç hüququnu müdafiə edir: vəkilə müraciət etmək hüququ, həkimə 
müraciət etmək hüququ və özünün həbsi barədəki faktı öz seçiminə uyğun 
olaraq qohumlarına və ya üçüncü tərəfə xəbər vermək hüququ. 
Məhbuslar da azad cəmiyyətdə yaşayanlar kimi tibb xidmətindən eyni 
səviyyədə istifadə etmək hüququna malikdirlər. Həbsdə saxlanma yerində 
olduğu vaxt məhbus həmin yerin rejimindən asılı olmayaraq, istənilən vaxt 
həkimə müraciət edə bilməlidir. 
BMT-nin İnsan Hüquqları Komitəsinin Daniel Pinto Trinidad Tabako 
dövlətinə qarşı işdə vermiş olduğu qərarda, həbsdə olan və diş və göz ağrıla-
rından əziyyət çəkən Daniel Pintoya uzun müddət ərzində tibbi qulluğun 
göstərilməməsi işgəncə və qeyri-insani davranış qəbul edilmişdi. 
 
Məhbusların üzərində intim vəziyyətdə axtarış aparılması 
Məhbus tamamilə soyundurularaq üzərində axtarış aparılarsa, bu, 
təhlükəsizlik səbəbləri ilə ciddi şəkildə əsaslandırılmalı və şəxsin ləyaqətini 
mümkün qədər mühafizə edən üsulla həyata keçirilməlidir. Belə ki, axtarış 
zamanı təhqiramiz ifadələrin söylənilməsi, axtarış müddətində əks cinsdən olan 
həbsxana əməkdaşının orada olması, digər ləyaqəti alçaldan davranışlar 3-cü 
maddənin pozulması hesab edilə bilər. 
 
eb. Ayrı-seçkilik 
İrqə və ya cinsə asaslanan ayrı-seçkilik ləyaqəti alçaldan rəftar hesab 
edilə bilər. Bu hal eyni zamanda “ayrı-seçkilik qadağasını” pozan hal sayılacaq. 
İşgəncələrin qadağan olunması haqqında Konvensiyanın 2-ci maddəsinə şərh 
verərkən CAT qeyd edir ki, tərəf Dövlətlər Konvensiyadan irəli gələn öhdə-
liklərini nəzərə alaraq heç bir ayrı-seçkilik qoyulmadan yurisdiksiyası altında 
olan hər bir kəsə öz qanunvericiliyinin tətbiq olunduğuna zəmanət vermə-
lidirlər. Həmçinin qeyd olunur ki, vətəndaşlıq statusu da işgəncə və pis rəftar və 
ya cəzaya haqq qazandıra bilməz. Komitə bildirir ki, işgəncənin olduğunu 
müəyyənləşdirərkən ayrı-seçkiliklə edilmiş fiziki və ya ruhi zorakılıq və ya sui-
istifadə önəmli faktordur. Komitə israrla qeyd edir ki, cins, gender əsas 
faktordur. Yəni qadın olmaq şəxsin statusu ilə bağlı digər xarakteristikaları (irq, 
milliyyət, din, seksual orientasiya, yaş, immiqrant statusu və s.) ilə birgə ona 
qarşı işgəncə və ya pis rəftarın və ya belə bir təhlükənin olduğunu müəyyən 
etmədə əhəmiyyət daşıyır. Təkcə qadın və qızlar deyil, kişi və oğlanlar da 
Konvensiya ilə qadağan olunmuş rəftarın qurbanı ola bilərlər. 
Dr. Fərhad Mehdiyev 
 86 
Onu da qeyd etmək lazımdır ki, hər ayrı-seçkilik ləyaqəti alçaldan rəftar 
sayılmaz, hadisənin ayrıntılarına baxılmalıdır. Bu cür ayrı-seçkilik, Avropada 
ən çox immiqrasiya sahəsində özünü biruzə verir.  
İmmiqrasiya qanunları məsələsində Komissiya daha sərt mövqe tutmasına 
baxmayaraq, AİHM belə qanunları qəti olaraq ləyaqəti alçaldan qanunlar kimi 
qəbul etməkdən boyun qaçırdı. Lakin o, belə qanunları ləyaqəti alçaldan qanun 
hesab edib-etməmək məsələsini araşdırmaq üçün onların məqsədini nəzərdən 
keçirməkdə davam edir. Konkret irqə mənsub olan qrupun üzvlərinin təhqir 
edilməsi və ya alçaldılması isə irqçiliyin sübutu ola bilər və 3-cü maddənin 
pozuntusu sayıla bilər. AİHM bunu da təsdiq etdi ki, digər əsaslara görə ayrı-
seçkilik də 3-cü maddəni poza bilər. 
 
ec. Xaricdə pis rəftara məruz qalma təhlükəsi 
Konvensiyada sığınacaq hüququ nəzərdə tutulmur. Lakin Konvensiyadakı 
hüquqlardan istifadə edilməsinin Konvensiyanın iştirakçısı olan dövlətin 
yurisdiksiyasında olan bütün şəxslərə şamil olunduğunu bəyan edən 1-ci 
maddənin vasitəsilə, 3-cü maddə təkcə iştirakçı dövlətin vətəndaşlarına və ya 
qanuni olaraq onun yurisdiksiyasında olan şəxslərə yox, həm də sığınacaq axta-
ranlara və qanunsuz olaraq onun yurisdiksiyasında olan şəxslərə şamil olunur. 
Bu, o deməkdir ki, Konvensiyadakı hüquqlar, məsələn, sığınacaq axtaran və bu 
zaman həbsdə saxlanan şəxslərin də hüquqlarını ehtiva edir və onlarla 3-cü 
maddəyə, habelə, həmin maddə üzrə presedent hüququna uyğun şəkildə rəftar 
edilməlidir. Göndəriləcəkləri ölkədə şəxslərin işgəncəyə və ya digər pis rəftar 
formalarına məruz qalmasına dair real təhlükə vardırsa, o halda 3-cü maddə 
ekstradisiya və ya deportasiya təhlükəsi altında olan şəxslərə də şamil olunur. 
Beləliklə, şəxsin iştirakçı dövlətə daxil olmasına icazə verilməməsi, hə-
min dövlətdən xaric edilməsi və ya ekstradisiyası 3-cü maddənin pozuntusu 
hesab edilə bilər. Artıq qeyd edildiyi kimi, ölkəyə daxil olmağa irqi əsaslara 
görə icazə verilməməsi 3-cü maddənin pozuntusu sayıla bilər. 
Ölkədən çıxarılmanın 3-cü maddəni pozub-pozmadığı barədə qərar qəbul 
edərkən Məhkəmə belə bir məsələni araşdırır ki, şəxsi çıxaran ölkə nəzərdə 
tutulan ekstradisiya və ya deportasiya zamanı nəyi bilirdi və ya bilməyə borclu 
idi. Bundan əlavə, Məhkəmə şəxsin ölkədən xaric edilməsindən sonra aşkara 
çıxan informasiyanı nəzərə ala bilər. Bundan başqa, təhlükə sadəcə ehtimal 
olunan yox, real təhlükə olmalıdır. 
3-cü maddədə nəzərdə tutulan rəftara dair real təhlükənin yalnız dövlət 
nümayəndələrindən gözlənildiyi hallarda yox, həm də qeyri-dövlət qurumları-
İnsan Hüquqları 
 87 
nın bu cür rəftara yol verəcəyinə dair real təhlükə mövcud olduğu hallarda 
dövlət məsuliyyət daşıyır; bu halda sübuta yetirilməlidir ki, şəxsin göndərilə-
cəyi dövlətin hakimiyyət orqanları müvafiq müdafiə təqdim etmək vasitəsilə 
təhlükəni aradan qaldırmaq iqtidarında deyillər. 
Qurbanın göndərildiyi ölkədə ona lazımi tibbi qulluq göstərilməməsi 
nəticəsində onun 3-cü maddənin standartlarına zidd olan rəftara məruz qalaca-
ğına dair real təhlükə mövcud olduqda, şəxsin göndərildiyi ölkə məsuliyyət da-
şıya bilər. Lakin ərizəçinin haqlı olması üçün göndərildiyi ölkədə tibbi qulluq 
standartı elə səviyyədə olmalıdır ki, onun həyatını təhlükə altına almış və ya 
ömrünü əhəmiyyətli dərəcədə qısaltmış olsun. 
 
ed. Ölüm cəzası 
Məhkəmə hazırda təsdiq edib ki, Konvensiyanın ratifikasiyasından sonra 
Razılığa gələn Dövlətlərin hamısının praktikası təkamül yolu ilə inkişaf etdi-
yinə görə, 2-ci maddənin göstərişlərinə baxmayaraq, indi ölüm cəzası prinsipcə, 
3-cü maddəni pozan cəza hesab oluna bilər. Bu inkişafın fonunda Məhkəmə 
bildirdi ki, “həmçinin iddia edilə bilər ki, ölüm cəzasının icrası 3-cü maddəyə 
zidd olan qeyri-insani və ləyaqəti alçaldan rəftardır”. Lakin Məhkəmə bunu 
daha qətiyyətlə bəyan etməkdən yayındı. 
Məhkəmə ölüm cəzasının 3-cü maddəyə zidd olduğunu aydın şəkildə 
bəyan etməkdən yayınsa da, ölüm cəzası ədalətsiz məhkəmə araşdırması nəticə-
sində təyin edildiyi halda bu hal 3-cü maddəni pozur. 
Nəzərə alınsa ki, bundan sonra demokratik cəmiyyətdə qanuni yeri olma-
yan cəza hesab edilmiş ölüm cəzasını Razılığa gələn Tərəflər rədd ediblər, belə 
şəraitdə ölüm cəzasının təyin edilməsi özlüyündə 3-cü maddəyə zidd olan 
qeyri-insani rəftarın bir formasına bərabər hesab edilməlidir. 
CCPR-in 7-ci maddəsi ilə bağlı şərhində Komitə bildirir ki, ölüm cəzası 
arzuolunmaz olmaqla bərabər, ağır cinayətlərə tətbiq olunduqda belə şəxsə ən 
az fiziki və mənəvi əzab verən üsullardan istifadə etmək lazımdır. 
4. Köləlik və məcburi əməyə məruz qalmama hüququ 
Əksərimiz orta məktəblərdə tarix kitabları oxumuşuq və orada da bir 
xüsus nəzərimizə çarpıb: quldarlıq. Bəli, tarixin çox uzun mərhələsində insanlar 
əmlak kimi istifadə olunub. Bunlar müxtəlif işlərdə çalışdırılmış, iqtisadi və 
ictimai münasibətlərin ayrılmaz və vacib hissəsi olmuşlar. Məhz bu vacibliyə 
görə, quldarlığın ləğv edilməsi bu qədər uzun zaman tələb etmişdi. İlk qullar, 
müharibə ilə əldə edilirdi, o zamanlar müharibə əsirlərinə humanist davranıl-
Dr. Fərhad Mehdiyev 
 88 
mazdı – ya öldürülürdü, ya da ki, qula çevirilirdilər. Üstəlik, döyüşlərdə iştirak 
etməyən əhali də qula çevrilə bilərdi. Orta əsrlərdə quldarlıq, torpağa bağlı 
quldarlıq formasında ortaya çıxmağa başladı, bu da insanların öz azadlığını 
satacaq qədər kasıb olmalarından irəli gəlirdi.  
Bu açıqlamaları ona görə verirəm ki, indiki məcburi əmək qadağasının 
mənşəyinin hardan gəldiyi bəlli olsun. Həqiqətən də, məsələn, 19-cu əsrdə, 
“qul/kölə” statusunda olmayan insanlar, faktiki olaraq torpağa bağlı olub ordan 
ayrılmaq imkanına da sahib olmadıqları üçün, hüquqları kölələrdən bir az çox 
olsa da, faktiki olaraq azad insan deyildilər. 
Quldarlıq fenomeni feodal iqtisadi sistemin bir faktoru idi. Kapitalizm 
şəhər mühitində formalaşdığı üçün, insanların torpaqdan qopub şəhərə gəlmə-
lərinə sərbəstlik verilməsinin tərəfdarıydı. Çünki kapitalizm və burjua ideolo-
giyası şəhərdə formalaşan sənayə istehsalatı ətrafında formalaşırdı. Buna görə 
Avropada feodalizmin çöküşü, sənaye inqilabı, quldarlığın ləğv edilməsində öz 
töhvələrini vermişdi.  
Yenə Şimali Amerika qitəsinin cənubunda, pambıq yetiştirmədə kölələrin 
əvəzolunmaz funksiyaları səbəbilə, cənub ştatları ilə şimal ştatları müharibə 
aparmaq məcburiyyətində qalmışdı.  
Quldarlıq və məcburi əməyin ləğvi ancaq 20-ci əsrdə həyata keçirilə bilib. 
İlkin olaraq Millətlər Liqası tərəfindən 1926-cı ildə Köləliyin və Kölə 
ticarətinin qadağan edilməsi haqqında Konvensiya imzalanıb. Daha sonra bu 
standart UDHR və digər sənədlərə daxil olub. 
Köləlik və məcburi əmək qadağası əslində aktual bir məsələdir. Başda 
insan alveri məsələsi, bu hüququn pozuntusuna aid olur. Bundan başqa, ölkə 
daxili bir çox praktikada da bu hüquq pozula bilər. Məsələn, insanların 
iməciliyə dəvət olunmaları və gəlmədikləri üçün sanksiya tətbiq edildiyini 
düşünün. Belə halda da bu hüquqa müdaxilədən danışmaq olar. 
UDHR 4-cü maddəsində bu hüquq belə qeyd olunub: 
“keç kəs köləlikdə və servitutda (torpağa bağlı olma halı) saxlana bilməz, 
köləliyin və kölə ticarətinin bütün növləri qadağan edilir”. 
AİHK-nın 4-cü maddəsinə görə: 
1.  Heç kəs köləlikdə və ya əsarətdə saxlanılmamalıdır. 
2.  Heç kəs məcburi və ya icbari əməyə cəlb olunmamalıdır. 
3.  Bu maddənin məqsədləri üçün «məcburi və ya icbari əmək» termini aşağıdakıları eh-
tiva etmir: 
a)  bu Konvensiyanın 5-ci maddəsinin müddəalarına müvafiq olaraq həbsdə olan və ya 
belə həbsdən şərti azad edilmiş şəxsin adətən yerinə yetirməli olduğu hər hansı iş; 
İnsan Hüquqları 
 89 
b)  hərbi xarakterli hər hansı xidmət və ya hərbi xidmətdən əqidəyə görə imtina et-
mənin qanuni hesab edildiyi ölkələrdə məcburi hərbi xidmətin əvəzinə müəyyən 
edilmiş xidmət; 
c)  fövqəladə vəziyyət və ya əhalinin həyatı və rifahı üçün təhlükə yaradan fəlakət 
hallarında hər hansı məcburi xidmət; 
d)  adi vətəndaşlıq vəzifələrinin bir hissəsi olan iş və ya xidmət. 
 
 ICCPR-in 8-ci maddəsinə görə: 
1.  Heç kəs köləlikdə saxlana bilməz. Köləlik və qul ölkələrinin bütün növləri 
qadağandır. 
2.  Heç kəs asılı vəziyyətdə saxlana bilməz. 
3.  a) heç kəs məcburi, yaxud icbari əməyə vadar edilə bilməz; 
b)  cinayətə görə cəzanın katorqa işləri ilə birlikdə azadlıqdan məhrumetmə şəklində 
təyin edilə bildiyi ölkələrdə  3.a) bəndi belə cəza təyin etmiş səlahiyyətli məhkə-
mənin hökmü üzrə katorqa işlərinin yerinə yetirilməsinə maneə sayıla bilməz; 
c)  bu bənddə «məcburi, yaxud icbari əmək» termini aşağıdakıları əhatə etmir: 
i)  bir qayda olaraq, məhkəmənin qanuni sərəncamı ilə həbsdə olan, yaxud belə 
həbsdən şərti azad edilmiş şəxsin yerinə yetirdiyi, i) yarımbəndində xatırlanma-
yan hər hansı bir iş, yaxud xidmət; 
(ii) hərbi xarakterli hər hansı bir xidmət, yaxud vicdani səbəblərlə hərbi xidmət 
əvəzinə başqa xidmətlər məqbul sayıldıqda, bunun əvəzinə hər hansı milli (mülki) 
xidmət;  
(iii) fövqaladə hallarda, yaxud cəmiyətin varlığını, yaxud rifahını təhlükə altına alan 
fəlakətin varlığında;  
(iv)  adi vətəndaşlıq vəzifələrinin bir hissəsini təşkil edən hər hansı bir iş ya da xidmət.  
 
Görüldüyü kimi maddənin məzmunu, AİHK-nın müvafiq maddəsi ilə bir 
bənzərlik göstərir. Belə ki, hər iki konvensiya məcburi əmək qadağasının 
istisnalarını göstərir ki, həqiqətən bu istisnaların demokratik cəmiyyətdə olması 
həm mümkün, həm də zəruridir. 
Konvensiyalar köləliyə tərif vermirlər. Məcburi əməyin bəzi növlərinə 
Beynəlxalq Əmək Təşkilatının (ILO) Məcburi Əməyin qadağan edilməsi 
haqqında 105 saylı 1957 tarixli Konvensiyasında tərif verilib. Bununla belə 
köləliyin nə olduğunu anlamaq çətin deyil, lakin ibtidai quruluşdan fərqli ola-
raq, rəsmi köləlik olmadığına görə, müasir köləlik belə formada ortaya çıxır ki, 
şəxs azadlıq hüququndan məhrum olunmuş vəziyyətdə onu girov saxlayan 
şəxsə xidmətlər göstərir. Azadlıq hüququndan bəzən mütləq şəkildə məhrum 
etmirlər; bəzən bu sənədlərin alınması kimi, qadın və uşaq alveri məsələsində 
olduğu kimi ortaya çıxır. Bəzən sənədlər də alınmır, immiqrant işçiləri elə 
Dr. Fərhad Mehdiyev 
 90 
qeyri-insani və ucuz qiymətə işlədirlər ki, bu da məcburi əmək qadağasının 
pozuntusu kimi hesab edilir. Habelə bəzi ölkələrdən Avropaya qanunsuz 
gətirilən immiqrantlar üçün xeyli pul tələb edirlər, bu pulu ödəməyə imkan 
olmadıqda immiqrantdan tələb olunur ki, Dövlətin bu məsələdə təminat borcu 
olduğuna görə, şəxsi qul ya da servitut kimi saxlayan başqa mülki şəxs olsa 
belə, dövlət pozitiv öhdəliyi səbəbilə belə halların qarşısını almalıdır. Bu nə 
vaxt yarana bilər? Müharibədə düşman əsgəri birisi tərəfindən kölə rəftarına 
məruz qalsa, hakimiyyət orqanları bunun qarşısını almalıdır.  
Azadlıqdan məhrum edilmə növündə cəza, habelə məcburi hərbi xidmət 
heç vaxt köləliyə və ya servituta bərabər tutula bilməz.123  
Yuxarıda adını çəkdiyimiz Məcburi Əməyin Qadağan edilməsi haqqında 
1957 tarixli Konvensiyanın 1 maddəsinə görə124: 
Bu Konvensiyanı ratifikasiya etmiş Beynəlxalq Əmək Təşkilatının hər bir üzvü, məcburi 
əməyin aşağıda göstərilən şəkildə hər hansı formasına yol verməyəcəkdir:  
(a)  Siyasi təzyiq, təhsil ya da siyasi fikirlərin açıqlanmasına qarşı cəza vasitəsi kimi, 
habelə yerləşmiş siyasi, sosial ya da iqtisadi sistemə ideolojik zidd fikirlərin cəza-
landırılması kimi;  
(b) iqtisadi inkişaf üçün əməyin istifadəsi ya da təşkilatlandırılması metodu kimi;  
(c)  əmək intizamı vasitəsi kimi;  
(d) siyasi tətillərdə iştiraka görə cəza kimi;  
(e)  irqi, sosial, milli və dini ayrı-seçkilik vasitəsi kimi.  
Avropa İnsan Hüquqları Komissiyasına görə, məcburi əməyin element-
lərini belə ifadə etmək olar: birincisi işçi öz iradəsinin əleyhinə ədalətsiz və ya 
despotikdir, habelə, işin və ya qulluğun özü insanda ciddi məhrumiyyətə səbəb 
olur.  
1957 tarixli Konvensiyadan anlayırıq ki, icazə verilən məcburi əməyin 
məqsədi, ictimai yarar ola bilməz, yəni məcburi əmək ictimai fayda və ölkənin 
iqtsadi inkişafına yönəlsə belə, o yenə yolverilməzdir.   
Məcburi əmək, bir qayda olaraq, dövlət tərəfindən şəxslərin üzərinə 
qoyulur. Əlbəttə ki, sıradan bir mülki vətəndaşın dövlət tərəfindən zorla 
işlədilməsi ehtimalı 21-ci əsrdə azdır. Problem o hallarda yaranır ki, bəzi peşə 
sahiblərinin bəzi işləri görmələri qanunvericiliklə məcburi hala gətirilir. 
Bunlara ən gözəl misal vəkillərdir, belə ki, vəkil bəzi hallarda (növbə ilə) maddi 
cəhətdən pulu olmayan təqsirləndirilən şəxslərə pulsuz hüquqi yardım göstər-
məlidirlər. Lakin bu cür işlərin bir xüsusiyyəti var: əvvəlcə bir insan vəkil ol-
                                                 
123  Əliyev, s.166. 
124  Tam mətn üçün baxın: http://www.unhchr.ch/html/menu3/b/32.htm 
İnsan Hüquqları 
 91 
maq istəyəndə, bu öhdəlikdən xəbəri olaraq vəkillik peşəsini qəbul edir; ikincisi 
bu işin icrasında ümumi mənfəət olduğu kimi, zərurət də vardır; üçüncü olaraq 
onu da qeyd etməliyik ki, belə bir iş nə əxlaqsız, nə ləyaqəti alçaldıcı, nə də ki, 
məhrumedici və əzab verici mahiyyətdə deyildir.  
 
Məcburi əmək qadağasının istisnaları 
Məcburi əməyin istisnaları arasında konvensiyalar nələri nəzərdə tutur? 
İstisnaların ilki, azadlığından məhrum edilmiş şəxslərin məcburi əməyə cəlb 
olunmasıdır. Burada bəzi şərtlər var: belə məcburi əmək qanunla nəzərdə tutul-
malı və məhkəmə qərarı üzrə verilməlidir. Məhkəmənin məhkumiyyət qərarı 
verməsi kifayətdir, qərarda məcburi əmək haqqında bir qeydin olmasına da 
ehtiyac yoxdur; lakin cəza rejimləri qanunla tənzimlənməli və müvafiq məcburi 
əmək orda göstərilməlidir. Azadlıqdan məhrum olunmuş şəxslərin əməyinin 
ağırlığına gəldikdə, bu ağır əmək ola bilər, lakin mahiyyətcə əsla ləyaqəti 
alçaldıcı və qeyri-insani rəftar və cəza şəklini almamalıdır.  
Burada BMT qurumlarından olan ECOSOC-un hazırladığı “Məhbuslarla 
minimal standart rəftar qaydalarına” toxunmalıyıq.125 Həmin qaydalara görə, 
məhbuslar işlədilə bilər, lakin bunun qarşılığında onlara maaş ödənməlidir, 
pulun bir qismini ailələrinə, bir qismini özlərinə xərcləyə bilər, qalan hissəsi də 
onlar azad ediləndə onlara ödənməlidir. Məhbusların əməyi və sağlamlığının 
mühafizəsi qaydaları, azadlıqda olan işçilərlə eyni olmalıdır. Əmək ləyaqəti 
alçaldıcı forma ala bilməz və məhbusu əzab-əziyyətə düçar etməməlidir.126 
Ölkəmizin qanunvericiliyinə görə, həbsxana həyətinin abadlaşdırılması, 
bina, qurğu və otaqların təmir edilməsində dustaqlar, əmək haqqı ödənilmədən 
işlədilə bilər.  
Burada onu qeyd etməliyik ki, həbsxanadan vaxtından əvvəl azadlığa 
buraxılma halında bəzən şəxsdən bir yerdə işləməsi tələb olunur. Bunu müxtəlif 
cəhətlərdən məcburi əmək saymaq mümkün deyildir. Daha əvvəl qeyd etdiyi-
miz kimi, bir əməyin qadağan edilmiş məcburi əmək sayılması üçün, Konven-
siyanın hərfi mənasında nəzərdə tutulmayan, lakin ratio legis şərhi ilə başa dü-
şülən faktorları da nəzərə almaq lazımdır. Məsələn, şərti azad edilmiş şəxslərin 
işləməsi, sırf bu şəxslərin yararınadır. Dolayısıyla, burada xor görülən və hüqu-
qun qadağa qoyduğu məcburi əməkdən söz gedə bilməz.  
Məsələn, AİHK-nın 5-ci maddəsində nəzərdə tutulur ki, aşağıdakı hallar-
da azadlıq hüququnu məhdudlaşdırmaq olar:  
                                                 
125  ECOSOC 663 saylı 31.07.1957 və 2076 saylı 13.05.1977 tarixli qərarları.  
126  Cavadova, Məmmədov, s.124. 
Dr. Fərhad Mehdiyev 
 92 
yoluxucu xəstəliklərin yayılmasının qarşısını almaq üçün şəxslərin, habelə, ruhi xəstələ-
rin, içki və narkomaniyaya mübtəla olanların və ya avaraların qanuni həbsə alınması. 
Burada belə sual yaranır ki, AİHK-nın 4-cü maddəsi, 5-ci maddəyə görə 
həbs edilmiş şəxslərin məcburi işlədilməsinə icazə verdiyinə görə, xolera xəs-
təsi olduğuna görə tutulan şəxsi ya da ruhi xəstəni, ya da ki, narkomanları 
işlətmək olarmı? 
Bu sualın cavabını vermək asandır, hərçənd, burada nəzərə alınası 
xüsuslar bunlardır: 
• şəxs nəyə görə həbs olunub, 
• həbs cəza, yoxsa məcburiyyət tədbiri mahiyyətindədir, 
• məcburi əmək hansı məqsədə yönəlir, 
• məcburi əmək islah məqsədini daşıyırmı? 
Bu suallara verilən cavablar işığında onu qeyd edə bilərik ki, məcburiyyət 
tədbiri qaydasında tutulma halında məcburi əmək bir qayda olaraq tətbiq edilə 
bilməz. Habelə həbs qəti-imkan tədbiri altında tutulan şəxslərin məcburi əməyə 
cəlb olunmaları yolverilməzdir. 
Avaraların həbs edilməsinə gəldikdə, bunlar inzibati həbs qaydasında 
tutulurlarsa, onda qanunda nəzərdə tutulması şərtilə, habelə, əməyin formasının 
islaha yönəlməsi şərtilə, belə əməyi məcburi əməyə cəlbetmə qadağası xaricin-
də görməliyik. Bununla belə qeyd etməliyik ki, qanun avaraların kim olduğunu 
ədalətli şəkildə müəyyən etməli və avaraçılıq halının yaranması və davam etmə-
si şəxsin təqsiri səbəbilə olmalıdır.  Normalda isə məcburi əməyə o məhbuslar 
cəlb olunur ki, onlar cəzalarını çəkir və məcburi əmək həm cəzalandırma, həm 
də məhkumun islahına yönəlir.  
Yenə Avropa Konvensiyasının 5-ci maddəsində həbs edilmə əsaslarından 
birisi də, yetkinlik yaşına çatmamış şəxsin tərbiyə nəzarəti üçün qanuni qərar 
əsasında həbsə alınması və ya onun səlahiyyətli orqana verilməsi üçün qanuna 
görə həbsə alınmasıdır. Burada tətbiq ediləcək məcburi əmək, tərbiyyə müəssi-
səsində ola bilər və yetkinlik yaşına çatmamış şəxsi bir peşə sahibi eləmək 
məqsədinə yönəlməlidir, yoxsa cəza mahiyyətini daşıya bilməz.   
Məcburi əməyə icazə verilən bir digər hal, hərbi və ya alternativ 
xidmətdir. Hərbi xidmət, sadəcə müharibə zamanı deyil, lakin sülh zamanla-
rında fövqəladə işlərin görülməsini tələb edir, bu, ordunun daim döyüş və mü-
dafiə hazırlığı vəziyyətində olmasına yönəlir, habelə, bunlarla intizam təmin 
edilir ki, intizamsız bir ordunun effektiv müdafiə qabiliyyətinə sahib olması 
imkansızdır.  
İnsan Hüquqları 
 93 
Alternativ xidmətdə də şəxs bir qayda olaraq dini inancları səbəbilə or-
duda həqiqi hərbi xidmətə getməkdən imtina edir. Hərbi xidmətin məcburi 
olduğu dövlətlərdə, dini motivlərdən sui-istifadə hallarının qarşısını almaq üçün 
bunun əvəzinə alternativ xidmət keçilməlidir. Onun müddəti həqiqi hərbi 
xidmətdən az ya da çox ola bilər, hərçənd, bu məsələdə dövlətin mülahizə 
səlahiyyəti xeyli genişdir. AŞ NK-nın tövsiyə qərarı ilə Şura üzvü olan bütün 
dövlətlərə alternativ hərbi xidmətin qəbul olunması məsləhət görülür, çünki 
bunun olmaması pasifizmə dayalı dinlərə mənsub olanların vicdan azadlığını 
pozucu mahiyyətdə olması kimi qiymətləndirilə bilər.  
Təbii fəlakətlər, fövqəladə və müharibə vəziyyəti məcburi əməyə cəlb 
etməyə icazə verən bir digər haldır. Həqiqətən də, belə hallarda təhlükənin 
qarşısını almaq üçün vətəndaşların məcburi əməyə cəlb olunması son zərurət 
halı kimi qarşımıza çıxa bilər. Belə halda digər insanların həyatını xilas etmək, 
ölkəni düşman işğalına qarşı qorumaq üçün əhalini əməyə sövq etməkdən başqa 
çarə qalmaya bilər. Avropa Məhkəməsi belə halları “sosial həmrəylik” ilə izah 
edir və bunları ağlabatan hesab edir.127 Məsələn, fərz edin ki, silah tutan bütün 
kişilərin cəbhəyə getdikləri üçün müdafiə sənayəsində kəskin ehtiyac səbəbilə 
qadınlar fabriklərdə məcburi əməyə cəlb edilsin. 
Bununla bağlı daxili qanunvericiliyə da baxmaqda fayda var. Belə ki, 
Fövqəladə Vəziyyət haqqında qanunun 8-ci maddəsinə görə: 
8.0.21. əməyin mühafizəsi qaydalarına tam riayət olunması şərtilə qəzaxilasetmə və 
digər təxirəsalınmaz tədbirlərin həyata keçirilməsi ilə əlaqədar müstəsna hallarda, əmək 
qabiliyyətli əhalinin səfərbər olunması və vətəndaşların nəqliyyat vasitələrinin cəlb 
edilməsi mümkündür. 
Habelə Hərbi vəziyyət haqqında Qanunun 11-ci maddəsinə görə: 
a)  qüvvədə olan qanunvericiliyə uyğun olaraq əhalinin müdafiə işlərinə, yolların və 
vacib obyektlərin mühafizəsinin həyata keçirilməsinə, yanğın, epidemiya və başqa 
fəlakətlərlə mübarizə işində iştirak etməyə cəlb edilməsi; 
b)  müdafiə ehtiyaclarının yerinə yetirilməsini təmin etmək məqsədilə mülkiyyət for-
masından asılı olmayaraq istənilən müəssisələrdə işçilərin iş vaxtından artıq işə cəlb 
olunması, növbəti məzuniyyətlərin pul ilə əvəz etməklə başqa vaxta keçirilməsi, 
əmək müqaviləsinin bağlanması və xitam edilməsi; 
 
Əlbəttə ki, belə hallarda əhali məcburi əməyə cəlb edildiyində, hakimiy-
yət orqanlarının səlahiyyətləri hədsiz ola bilməz. Yəni onlar 1) qanunvericiliyə 
uyğun olmalı, 2) mütənasib olmalı və vəziyyətin kəskinliyindən irəli gəlməlidir.  
                                                 
127  Van Der Mussele v. Belgium, 23.11.1983 
Dr. Fərhad Mehdiyev 
 94 
Adi vətəndaşlıq vəzifələrinin bir hissəsi olan iş və ya xidmət məcburi 
əmək sayılmır. Bunları da “sosial həmrəylik” konsepsiyası ilə izah etmək 
mümkündür. Haqsız məcburi əməyin xüsusiyyətləri budur ki, o ədalətsiz, 
qəddar, ləyaqəti alçaldıcı, yaxud məhrumiyyətlərə səbəb olmalıdır. Adi 
vətəndaşlıq vəzifələrinin icrasına bir misal verək: bizim ölkəmizdə belə bir 
tələb olmasa da, İtaliyada əgər siz dağın başında tənha bir yerdə köməksiz 
yaralı insana rast gəlsəniz, ona yardım etməlisiniz, bu kömək polisə və ya təcili 
tibbi yardıma xəbər verməklə də həyata keçirilə bilər. Diqqət edilsə, əxlaqi bir 
öhdəlik olan bu tələbin ədalətsiz və qəddar bir iş olduğunu iddia etmək 
mümkün deyildir. ABŞ-da bəzi əyalətlərdə, yolların buz tutmaları halında, 
daşınmaz əmlak sahibi onun ərazisindən keçən piyada yolunu buzdan təmizlə-
məli yaxud başqa üsulla (qum tökmək yaxud xəbərdarlıq asmaqla) təhlükənin 
qarşısını almalıdır128. Diqqət edilsə burada da görülən iş, ictimai marağa 
yönəlməklə, bir cəza və əxlaqsız mahiyyət daşımır, ağlabatan öhdəlik gətirir və 
sosial faydaya yönəlir. 
 
5. Azadlıq və şəxsi toxunulmazlıq hüququ 
a. Ümumi qeydlər, hüququn mənası və mahiyyəti 
Azadlıq və toxunulmazlıq hüququnun tarixi bir kökü vardır. Bu hüquq bir 
sıra sənədlərdə, məsələn, 1215-ci il tarixli Azadlıqlar haqqında Böyük 
Xartiyada (Magna Carta) və 1700-cü illərin Amerika və Fransa Konstitusi-
yalarında öz əksini tapıb. AİHK-nın 5-ci maddəsi və ICCPR-in 9-cu maddəsi 
bu hüququ təminat altına alır. Azadlıq hüququnun başlıca məqsədi fərdin fiziki 
azadlığının qanunsuz həbsdən qorunmasını təmin etməkdir. Şəxsin sadəcə 
hərəkət azadlığının məhdudlaşdırılması bu norma ilə yox, “hərəkət sərbəstliyi 
hüququ” ilə tənzimlənir. 
Azadlıq hüququ təkcə həbs anında şəxsin müdafiəsini etmir, həm də 
həbsdən sonra həmin şəxs azadlığa buraxılana qədər və ya cinayət məhkəməsi 
tərəfindən azadlıqdan məhrum edilmə cəzasına məhkum edilənə qədər onun 
müdafiəsini müntəzəm qaydada təmin edir. 
Azadlıq və toxunulmazlıq hüququ və mümkün məhdudiyyətlər. 
Şəxsin azadlıqdan məhrum edilməsi qanunla müəyyən olunmuş qaydada 
və Konvensiyalarda göstərilən əsaslara görə həyata keçirilmirsə, o, əsassız və 
qanunsuzdur. İstər AİHK-da, istərsə də ICCPR-də göstərilən əsaslar məhdud 
                                                 
128  Bu o hallara tətbiq olunur ki, şəxs öz həyətini divarla çevirməsin, belə halda onun həyəti açıq qalır və 
digər insanlar ordan gəlib-keçə bilirlər.  
İnsan Hüquqları 
 95 
saydadır, bunların xaricində azadlıqdan məhrum edilmə yolverilməzdir. Bu 
əsaslar xaricində həbsdə saxlayan dövlət orqanları şəxsi dərhal azad etmək 
öhdəliyini daşıyırlar. Qanunsuz həbsə görə də dövlət kompensasiya ödəmək 
məcburiyyətindədir. Fövqəladə hallar zamanı, müəyyən prosedurlar müəyyən 
etmək şərti ilə, azadlıq və toxunulmazlıq hüququndan geri çəkilməyə yol 
verilir. 
b. Azadlıqdan məhrum edilmə nədir?  
Məhkəmə 5-ci maddənin müdafiəsi altında olan azadlıqdan məhrum 
edilmə ilə sadəcə hərəkət azadlığının məhdudlaşdırılması arasında əsaslı fərq 
qoyub. Bunlar arasındakı fərq ondan ibarətdir ki, bu sözügedən tədbirin 
xarakterinə və mahiyyəti ilə yox, onun ağırlıq dərəcəsinə görə ölçülür (bunu 
AİHM Qutsardi İtalyaya qarşı olan işdə qət edib). Burada bütün meyarlara, 
məsələn, sözügedən tədbirin növünə, müddətinə, nəticələrinə və tətbiq edilmə 
üsuluna diqqət yetirilməlidir129 Bu məsələnin qiymətləndirilməsində aşağıdakı 
məqamların əhəmiyyəti var: 
- tətbiq edilən məhdudiyyətin dərəcəsi; 
- şəxsin salındığı yerin sahəsi ( həmin sahə şəxsin həbs edildiyini güman 
etmək üçün kiçikdir, yoxsa böyük) və həmin yerin nə dərəcədə qorun-
ması; 
-  nəzarət vasitələrinin nə dərəcədə tez-tez və inadla tətbiq edilməsi; 
-  ətraf  aləmlə əlaqəyə hansı həddə icazə verilməsi və buna nə dərəcədə 
nəzarət edilməsi; 
- sözügedən tədbirlərin hansı müddətdə tətbiq edilməsi.  
Aşağıdakı işlər Məhkəmənin bu məsələyə yanaşmasını nümayiş etdirir:  
Litua Polşaya qarşı işdə ictimai yerdə sərxoş vəziyyətdə olduğu və 
özünü pis apardığı müəyyən edilmiş şəxs polis tərəfindən ayıltma mərkəzinə 
göndərilmişdi və orada altı saat yarım ərzində təcrid vəziyyətində saxlanılmışdı. 
Qərara alındı ki, bu, 5-ci maddənin məqsədləri baxımından həbs tədbiri idi. 
Gutsardi İtalyaya qarşı işdə cinayət məhkəməsi mafioz olmaqda şübhəli 
bilinən şəxs barəsində əmr vermişdi ki, o, preventiv (qabaqlayıcı) tədbir 
qismində ciddi polis nəzarəti altında kiçik adada yaşamalıdır. O, qabaqcadan 
polisə məlumat vermədən axşam vaxtı öz mənzilindən çıxa bilməzdi, özü də o, 
gündə iki dəfə polisə hesabat verməli idi. Onun sərbəst şəkildə hərəkət edə 
biləcəyi sahə 800 metr radiusdan bir az artıq idi və adada kiçik bir yerdən ibarət 
idi. Bu ərazidə olanlar əsas etibarilə eyni məcburi yaşayış rejiminə məhkum 
                                                 
129  Engel və başqaları Niderlanda qarşı 
Dr. Fərhad Mehdiyev 
 96 
edilmiş şəxslər və polis əməkdaşları idi. Onun telefon danışıqlarına və kənardan 
yanına gələnlərlə nadir görüşlərinə polis nəzarət edirdi. O, 16 aydan artıq bu 
vəziyyətdə qaldı. Toplu halında və bir-biri ilə əlaqədə götürülmüş bütün 
amillərin əsasında Məhkəmə belə nəticəyə gəldi ki, bu vəziyyət azadlıqdan 
məhrum edilməyə bərabərdir. 
 
c. İstisnalar: azadlıqdan məhrum edilməyə yol verilən hallar 
ca. İstisnaların xarakteri 
Azadlıq və toxunulmazlıq hüququ mütləq hüquq deyildir. ICCPR-də 
bunun istisnaları açıq şəkildə sayılmasa da, 9.2-ci maddədən anlayırıq ki, bu 
hüquqa dövlətdaxili qanunvericiliyə əsasən müdaxilə etmək mümkündür və 
buna da qərarı müvafiq məhkəmə verməlidir.  
Lakin AİHK-nda istisnalar konkret olaraq göstərilir. 5-ci maddədə 
nəzərdə tutulan istisnalar, Konvensiyadakı bütün digər istisnalar kimi məhdud 
şərh olunmalıdır. Burada onu qeyd etməliyik ki, azadlıq və toxunulmazlıq 
hüququndan yeganə istisna 5-ci maddədə xüsusi olaraq nəzərdə tutulan 
istisnalardır, dövlətdaxili hüquqda yol verilən hər hansı başqa əsaslar AİHK-nın 
5-ci maddəsinə zidd sayılacaq. İstisnaların siyahısının tam siyahı olmasına 
baxmayaraq, istənilən halda bir əsasın tətbiq edilməsi heç də hökmün digər 
əsasın tətbiqini aradan qaldırmır. İşin hallarından asılı olarsa, həbsə 5-ci 
maddənin 1-ci bəndinin birdən artıq yarımbəndi ilə haqq qazandırıla bilər. 
AİHK-nın 5-ci maddəsində göstərilən istisnalar belədir, yəni bu hallarda 
azadlıq hüququnu məhdudlaşdırmaq mümkündür: 
a)  səlahiyyətli məhkəmə tərəfindən məhkum olunduqdan sonra şəxsin həbsə alınması; 
b)  məhkəmənin qərarını icra etməməyə görə və ya hər hansı qanuni öhdəliyin icra olun-
masını təmin etmək məqsədilə şəxsin tutulması və ya həbsə alınması; 
c)  hüquq pozuntusunun törədilməsində şübhə olan şəxsi səlahiyyətli məhkəmə qarşısına 
çıxarmaq üçün və ya şəxs tərəfindən törədilən hüquq pozuntusunun, yaxud törətdik-
dən sonra onun gizlənməsinin qarşısını almaq üçün kifayət qədər zəruri əsaslar oldu-
ğunun hesab edildiyi hallarda şəxsin qanuni tutulması və ya həbsə alınması; 
d)  yetkinlik yaşına çatmamış şəxsin tərbiyə nəzarəti üçün və ya onun səlahiyyətli orqana 
verilməsi üçün qanuni həbsə alınması; 
e)  yoluxucu xəstəliklərin yayılmasının qarşısını almaq üçün şəxslərin, habelə, ruhi xəs-
tələrin, alkoqolizmə və narkomaniyaya mübtəla olanların və ya səfillərin qanuni həb-
sə alınması; 
f)  şəxsin ölkəyə qanunsuz gəlməsinin qarşısını almaq məqsədilə və ya barəsində depor-
tasiya, yaxud ekstradisiya tədbirləri tətbiq olunan şəxsin tutulması və ya həbsə alın-
ması. 
İnsan Hüquqları 
 97 
ca. “Qanunla müəyyən olunmuş qaydada” həyata keçirilmə və 
“qanuni” olma 
Həm AİHK-nın 5-ci maddəsinə, həm də İCCPR-in 9.1-ci maddəsinə əsa-
sən, bütün azadlıqdan məhrum edilmə halları “qanunla müəyyən olunmuş qay-
dada” həyata keçirilməli və “qanuni” olmalıdır. Bu ifadələr dövlətdaxili hüquqa 
istinad edildiyini bildirir. Bu, o deməkdir ki, şəxsi azadlıqdan məhrum edən hər 
hansı tədbir barədə qərar çıxarılması və tədbirin icrası müvafiq səlahiyyətli 
orqan tərəfindən həyata keçirilmədir və qanunsuz olmamalıdır. 
Bu sözlər müvafiq dövlətdaxili hüququn keyfiyyətinə də aiddir. Belə ki, 
həbsə icazə verən hüquq normaları qanunun aliliyinə uyğun olmalı, hər cür 
qanunsuzluq riskindən yaxa qurtarmaq üçün kifayət qədər çatımlı və dəqiq 
olmalı və onların nəticələrini əvvəlcədən görmək mümkün olmalıdır. 
Varbanov Bolqarıstana qarşı işdə prokurorun sərəncamı əsasında 
ərizəçi məcburi qaydada 25 günlüyə psixiatriya xəstəxanasına salınmışdı. 
Məhkəmə dövlətdaxili hüquqda bəzi çatışmazlıqların olduğunu qeyd etdi. O 
bildirdi ki, qanunvericilikdə dövlət prokuroru tərəfindən qəbul edilmiş göstə-
rişlərə qarşı hüquqi müdafiə vasitəsi mövcud deyildi, çünki həmin göstərişlər 
dərc olunmamış sənəddə yer almışdı və formal hüquqi qüvvə əldə etməmişdi. 
Məhkəmə qeyd etdi ki, “qanunla müəyyən olunmuş hallarda” və “qanunla 
müəyyən olunmuş qaydada” ifadələri tələb edir ki, şübhə altına alınan tədbirin 
dövlətdaxili qanunvericilik əsası olmalıdır, eləcə də həmin ifadələr sözügedən 
qanunvericiliyin keyfiyyətli olmasını tələb edir, habelə, tələb edir ki, həmin 
qanunvericilik müvafiq şəxs üçün çatımlı olmalı və müvafiq hüquq normala-
rının nəticələrini əvvəlcədən görmək mümkün olmalıdır. 
Beləliklə, həbs dövlətdaxili hüquqa və ya prosedura zidd şəkildə həyata 
keçirilsə, yaxud dövlətdaxili hüquq normaları çatımlı və aydın deyilsə və onla-
rın nəticələrini öncədən görmək mümkün deyilsə, o halda istənilən həbs hüquqa 
zidd olacaq. 
Fövqəladə tədbirlər çox zaman  “qanunlilik” tələbinə cavab vermir. Belə 
tədbirlər məhkəmənin sərbəst mülahizəsi əsasında tətbiq edilərkən qanuni səla-
hiyyətləri aşmaqla həyata keçirilirsə, onlar sözügedən tələbə cavab verməyəcək. 
cb. AİHK-na görə səlahiyyətli məhkəmə tərəfindən məhkum 
olunduqdan sonra qanuni həbsə alınma 
AİHK-nın 5-ci maddəsinin 1(a) bəndi 
5-ci maddənin 1-ci bəndi məhkum edildikdən sonra həbs olunmağa yalnız 
müəyyən şərtlərə riayət edilməklə icazə verir. “Səlahiyyətli məhkəmə” anlayışı 
Dr. Fərhad Mehdiyev 
 98 
təkcə aydın hüquqi əsasa malik olma əsasına yox, həm də məhkəmənin 
yaradılması və oradakı prosedur məsələsinə aiddir. Konkret desək: 
- həmin anlayış inzibatı orqanları istisna edir; 
- məhkəmə orqanın müstəqil və qərəzsiz olmasını tələb edir; 
- müvafiq məhkəmənin  işi dinləmək səlahiyyətinə malik olmasını tələb 
edir; 
- həmin anlayış o deməkdir ki, xüsusi yurisdiksiyaya malik məhkəmələr 
(məsələn, hərbi məhkəmələr) o halda səlahiyyətli məhkəmə sayıla bilər 
ki, onların müstəqilliyi təmin edilsin, onlar həbsdən azad edilmə 
barədə qərar qəbul etmək ixtiyarına malik olsunlar, habelə, ərizəçilər 
dərhal onların yanına gətirilmək və həbsin qanuniliyi məsələsi ilə bağlı 
etirazlarını bildirmək üçün məhkəmədə iş qaldırmaq hüququna malik 
olsunlar. Məhkəmələr üçün sürülən belə tələblər, Konvensiyaya görə 
“məhkəmə” anlayışı istifadə olunan bütün maddələr baxımından axta-
rılmalıdır.  
-  bu anlayış dövlət ittihamçısının, hərbi rəisin, polisdən olan rəsmi 
şəxsin və ya analoji rəsmi şəxsin qərarını istisna edir. 
“Məhkum olunduqdan sonra” sözləri o dəməkdir ki, həbs “məhkum edil-
mənin nəticəsidir, ittiham hökmündən sonra həyata keçirilir və məhkum edil-
mədən asılıdır və ya ittiham hökmünün çıxarılması vasitəsilə baş verir”. 
Məsələn, ehtiyatsızlıqdan sürücünün bir piyadanın ölümünə səbəb olması 
halında, ola bilsin ki, sürücü məhkəmə hökmündən sonra məhkəmə 
zalında həbs olunsun (hökmün icrasına keçilsin). Bu, adi cinayət prosesində 
az problemlər yaradır. Lakin bu sözlərin əhəmiyyəti, məsələn, şəxsin məhkum 
olunduğu, həbsə alındığı və sonradan təkrarən həbs və ya həbs müddətinin 
uzadılması barədə order yalnız o halda qanunidir ki, ilkin ittiham hökmü ilə 
təkrar həbs arasında qırılmaz səbəbli əlaqə mövcud olsun. Məsələn, şərti olaraq 
vaxtından əvvəl azadlığa buraxılmış şəxs, şərtlərin tələbini pozduqda təkrar 
həbsə alına bilər.  
Van Drugenbrok Belçikaya qarşı işdə ərizəçi 2 il həbs cəzasına 
məhkum edilmişdi və qərara alınmışdı ki, o, 10 il müddətinə “hökumətin 
ixtiyarına” verilsin. İttiham hökmünü çıxarmış məhkəmənin nəzərə aldığı amil-
lərə ərizəçinin residivist olması və daim cinayət törətməyə meyl göstərməsi 
faktı da daxil idi. Sonradan o, cinayət törətməyi davam etdirdirdiyinə görə hö-
kumət nazirinin qərarı ilə üç dəfə təkrar həbsə alındı. Məhkəmə qərara aldı ki, 
ilkin ittiham hökmü ilə təkrar həbs barədə qərar arasında səbəbli əlaqə vardı. 
İnsan Hüquqları 
 99 
Həbsə alınmış şəxsi azadlığa buraxmamaq haqqında qərar və ya ittiham 
hökmü çıxaran məhkəmənin hökmündəki əsaslara uyğun olmayan səbəblərə 
görə şəxsin təkrar həbsə alınması barədə qərar öncə qanuni olan həbsi 5-ci 
maddəyə zidd olaraq qanunsuz azadlıqdan məhrum etməyə çevirmiş olacaq. 
cc. Məhkəmə qərarını icra etməməyə görə və ya hər hansı qanuni 
öhdəliyin icra olunmasını təmin etmək məqsədilə tutulma və həbsə 
alınma (5-ci maddənin 1 (b) bəndi) 
Bu bənd üzrə həbsə alınma konkret öhdəliklərin icrasının təmin ediləsi 
üsulu kimi nəzərdə tutulub. Bu, cəza növü demək deyil. Bu müddəa iki ayrıca 
hissədən ibarətdir, bunlardan birincisi məhkəmə qərarlarına, ikincisi isə digər 
mənbələrdən gələn hüquqi öhdəliklərə aiddir. 
Məhkəmənin qanuni çıxardığı qərarı icra etməmə 
5-ci maddənin 1 (b) bəndinin birinci hissəsinə əsasən həbs edilmənin ilkin 
şərti məcburi hüquqi qüvvəyə malik məhkəmə qərarına tabe olmamaqdır. Həbs 
edilmə səbəbi məhkəmə qərarına tabe olmamaqdır. Burada nəzərdə tutulan 
həbsi, məhkəmələr fərdləri məhkəmə qərarlarına tabe olmağa sövq etmək vasi-
təsi kimi istifadə edirlər. Həmin məhkəmə qərarlarının növləri aşağıdakılardır: 
-  alimentlərin təyin edilməsi üçün məhkəmə qərarları; 
-  qan testinin təmin edilməsi üçün məhkəmə qərarları; 
-  gəlirlər haqqında bəyannamənin təqdim edilməsi üçün məhkəmə 
qərarları; 
-  tibbi müayinədən keçmək üçün məhkəmə qərarları; 
- məhkəmənin təyin etdiyi cərimələri təqsirkarın ödəməməsi ilə bağlı 
məhkəmə qərarları; 
- məhkəmənin qərarından sonra məhkəməyə gəlməkdən və şahid qis-
mində suallara cavab verməkdən imtina ilə bağlı məhkəmə qərarları. 
Ölkəmiz qanunvericiliyində də Cinayət Məcəlləsinin 306-cı maddəsi 
ilə qərəzli olaraq (imkanı olduğu hallarda) məhkəmə qərarını icra 
etməmək məsuliyyətə səbəb olur. 
Avropa Konvensiyası məhkəmə qərarlarının “qanuni” olması şərtini 
nəzərdə tutur. Sual oluna bilər ki, bunun əksi ola bilər mi? Yəni necə ola bilər 
ki, məhkəmə qərarı qanunsuz olsun? AİHM-nə görə aşağıdakı hallarda qərar 
qanuni sayılmalıdır: 
- məhkəmənin özü qanun əsasında yaradılmalı və onun tərkibi düzgün 
təşkil edilməli; 
- məhkəmə sözügedən qərarı qəbul etmək səlahiyyətinə malik olmalı və 
- qərar müvafiq prosedurlara uyğun surətdə çıxarılmalı. 
Dr. Fərhad Mehdiyev 
 100 
Qanunla nəzərdə tutulmuş hər hansı öhdəliyin icra olunmasını təmin 
etmək 
Sözügedən müddəanın ikinci hissəsi, yəni qanunla nəzərdə tutulmuş hər 
hansı öhdəliyin icra olunmasını təmin edən norma yalnız şəxsin hələ də yerinə 
yetirmədiyi xüsusi və konkret öhdəliyin icrasına onu məcbur etməyə ehtiyac 
olduğu hallarda həbsinə icazə verir. Əlbəttə ki, qanuni öhdəliyi icra edəcək 
şəxsin bu öhdəliyi icra etməyə imkanı olmalıdır.  
Bundan başqa, öhdəliyin özü şəxs üçün məcburi qüvvəyə malik olan 
öhdəlik olmalıdır. Beləliklə qanuni öhdəlik pozulmadığı halda, adətən, həbsə 
icazə verilmir. Həbsə almanın məqsədi şəxsi cəzalandırmaq deyil; bu bənddə 
nəzərdə tutulan həbsin məqsədi sözügedən öhdəliyin icrasını təmin etməkdir. 
Burada dərhal bir məsələni qeyd etməliyik – müqavilə öhdəliyinin icra edilmə-
məsinə görə şəxsin azadlıqdan məhrum olunması hüquqa zidd sayılmalıdır. 
Həm AİHK, həm də ICCPR bunu açıqca qadağan edir. Məsələn, şəxs mütləq 
tibbi müayinədən keçməlidirsə, onu buna məcbur etmək məqsədi ilə həbs etmək 
mümkündür. Lakin həbsin müddəti və sayısı qarşıya qoyulan məqsədə mütə-
nasib olmalıdır.  
Vasilyeva Danimarkaya qarşı işdə ərizəçi 67 yaşlı qadın idi;  avtobus 
sürücüsü biletsiz  yol getdiyi üçün cərimə sanksiyası tətbiq etmək istəmişdi, 
ancaq ərizəçi şəxsiyyətini açıqlamaqdan imtina etmişdi, halbuki bu, qanunla 
tələb olunurdu. Hadisə yerinə polis çağırılmış, ancaq ərizəçi yenə şəxsiyyətini 
açıqlamaqdan imtina etmişdi. O, 13 saat ərzində həbsdə saxlanılmış və bundan 
sonra şəxsiyyətini açıqlamışdı. Məhkəmə qadının törətdiyi hüquq pozuntusunun 
kiçik pozuntu olduğunu nəzərə alaraq, 13 saat yarımlıq həbsi həmin həbsin 
məqsədinə mütanasib saymadı. Məhkəmə belə bir fakta xüsusi diqqət yetirdi ki, 
həbs müddətində ərizəçinin şəxsiyyətinin müəyyən edilməsi üçün heç bir cəhd 
göstərilməmişdi və ərizəçinin yaşlı şəxs olduğu nəzərə alınaraq, həkim çağı-
rılmalı idi.130 
Sözügedən bəndin bu hissəsi ilə nəzərdə tutulan öhdəliklərin (həmin 
öhdəliklər Konvensiyaya uyğun olmalıdır) növləri bunlardır: 
- şəxsiyyət vəsiqəsini gəzdirmək öhdəliyi; 
- vergi bəyannaməsi təqdim etmək öhdəliyi; 
- hərbi xidmət keçmək öhdəliyi. 
“Təcili xarakterli bəzi məhdud hallara”, məsələn, terrorizmə qarşı müba-
rizə zamanı öhdəliyin səmərəli icrasını təmin etmək üçün həbs zəruri hesab 
edildikdə, bu bənd üzrə həbsə icazə verilir. 
                                                 
130  Əliyev, s.186. 
İnsan Hüquqları 
 101 
Ümumiyyətlə desək, 5-ci maddənin 1 (b) bəndi ilə həbsə haqq qazandıran 
hallar bütövlükdə Konvensiyanın işığında uğurla qiymətləndirilə bilər. 
Aşağıdakılar həmin hallara misal ola bilər: 
- həbs başqalarının hüquqlarını qorumaq məqsədi daşıyır (məsələn, 1 
saylı Protokolun 1-ci maddəsinə əsasən öz mülkiyyətindən istifadə hü-
ququ); 
- Konvensiyada nəzərdə tutulan konkret öhdəliklərlə əlaqədardır (məsə-
lən, 4-cü maddədə nəzərdə tutulan hərbi xidmət keçmək vəzifəsi); 
-  onun digər hüquqlara təsiri vardır (məsələn, 6- cı maddədə nəzərdə 
tutulan məhkəmə sisteminin səmərəliliyi); 
-  geniş ictimaiyyəti qorumaq məqsədi daşıyan əsaslı və mütənasib 
tədbirdir (məsələn, limanlarda gömrük və polis nəzarəti). 
cd. 5-сi maddənin 1 (c) bəndinə əsasən cinayət törətməkdə şübhəli 
bilinən şəxsin tutulması və həbsi 
1-ci bəndin “c” yarımbəndini cinayət qanununa riayət edilməsi məqsədilə 
şəxsin tutulması və həbsi ilə məhdudlaşır. Bu yarımbənd elə bir vasitədir ki, 
onun əsasında cinayət prosesinə başlamaq olar. Həbsetmə səlahiyyəti cinayət 
mühakimə icraatı sisteminin zəruri elementidir, lakin 5-ci maddəyə riayət 
etmək üçün həmin səlahiyyət düzgün həyata keçirilməlidir. 5-ci maddənin 1(c) 
bəndi 5-ci maddənin 3-cü bəndi ilə birlikdə götürülməlidir. Belə ki, 5-ci 
maddənin 1(c) bəndinə əsasən tutulan və həbs edilən bütün şəxslər dərhal 
məhkəmə önünə gətirilməlidirlər və onlar ağlabatan müddət ərzində məhkəmə 
araşdırmasının keçirilməsi hüququna və ya məhkəməyə qədər azad edilmək 
hüququna malikdirlər. 5-ci maddənin 1(c) bəndi ilə 3-cü bəndi təkcə qanunsuz 
həbslərə qarşı müdafiəni təmin etmir, onlar həm də həbs edilən şəxsin fiziki to-
xunulmazlığını qoruyan hüquqlar toplusunun bir hissəsidir.  
Dəqiq tənzimlənən həbs məhbusun Konvensiyanın 3-cü maddəsinə 
(işgəncə, qeyri-insani və ləyaqəti alçaldan rəftar) zidd olan rəftara məruz qal-
ması, 2-ci maddəyə (yaşamaq hüququ) zidd olaraq həbsdə olduğu müddətdə 
ölməsi və yoxa çıxması riskini azaltmağa kömək edir. Eləcə də sözügedən 
müddəalar təqsirləndirilən şəxsin ədalətli məhkəmə araşdırması hüququna şərait 
yaratmağa xidmət edir. Dəqiq tənzimlənən həbs qətimkan tədbiri təqsirləndi-
rilən şəxsin təqsirini boynuna almağa məcbur edilməsi riskini azaldır; məlum-
dur ki, bu cür etiraflara istənilən halda güvənmək olmaz. Eləcə də dəqiq tən-
zimlənən həbs qətimkan tədbiri həbs edilmiş şəxsin işi ilə bağlı zəruri cinayət 
istintaqının dövlət orqanları tərəfindən səmərəli şəkildə həyata keçirilməsini 
təmin edir. 
Dr. Fərhad Mehdiyev 
 102 
Tutulma 
5-ci maddənin 1(c) bəndindəki bu sözün mənası həmin sözə dövlətdaxili 
hüquqda verilən məna ilə uyğun gəlməyə də bilər. 5-ci maddənin 1 (c) bəndinin 
məqsədləri baxımından tutulma cinayət törətməkdə şübhəli bilinən şəxsin həbsi 
istiqamətində ilkin hərəkətdir. 
Şübhənin dərəcəsi 
Sözügedən bənddə nəzərdə tutulan şübhənin dərəcəsi “əsaslı şübhə” 
səviyyəsində olmalıdır. “Əsaslı şübhə” müvafiq şəxsin cinayət törətməsi ilə 
bağlı obyektiv müşahidəçini qane edən faktların və ya məlumatların mövcud-
luğunu nəzərdə tutur.  
Buna görə də, şübhənin dərəcəsi hökmən o demək deyil ki, istintaq orqan-
ları həbs anında və ya şəxs həbsdə olduğu müddətdə ittiham irəli sürmək üçün 
kifayət qədər sübut əldə etməlidirlər. Cinayətin həqiqətən törədildiyinə həbs 
edilən şəxsi inandırmağa ehtiyac yoxdur: 
“Həbs müddətində dindirmənin məqsədi həbsi əsaslandıran konkret şüb-
həni təsdiq etmək və ya aradan qaldırmaq üçün cinayət araşdırmasını irəliyə 
aparmaqdır”.131 
Hansı şübhənin əsaslı olması müəyyən dərəcədə işin hallarından asılıdır; 
müvafiq olaraq, terrorizmə qarşı mübarizə kontekstində həbslərdə şübhənin 
əsaslılığı məsələsini araşdıranda, adi cinayət zamanı tətbiq edilən standartlarla 
eyni əsasda mülahizə yürütmək həmişə düzgün olmaya bilər.  
Foks, Kempbeell və Hartli Birləşmiş Krallığa qarşı işdə həmin vaxt 
qüvvədə olan qanunvericiliyə əsasən terrorizmdə şübhəli bilinən şəxslərin 
dindirilmək üçün tutularaq həbs edilməsi “həqiqi və vicdanlı şübhə”nin 
olmasını tələb edirdi. Cavabdeh Hökumət iddia edirdi ki, təhlükəsizlik 
məsələləri ilə bağlı o, həbsin əsasını təşkil edən həssas informasiyanı  açıqlaya 
bilməz. Məhkəmə bildirdi ki, Konvensiyanın 5-ci maddəsinin 1(c) bəndi 
mütəşəkkil terrorizmlə mübarizədə Razılığa gələn Dövlətlərin polis orqanları 
tərəfindən səmərəli tədbirlərin görülməsi qarşısında qeyri-mütənasib çətinliklər 
yaradan şəkildə tətbiq edilməməlidir. Belə hallarda informasiyanı təqdim edən 
konfidensial mənbələrin, yaxud həmin mənbələri üzə çıxara bilən və ya onların 
şəxsiyyətini aşkar edə bilən faktların açıqlanmasını dövlətlərdən gözləmək 
olmaz. Buna baxmayaraq, əsaslı şübhə üçün səbəblərin həqiqətən mövcud 
olduğuna əmin olmaq üçün müəyyən informasiya təqdim edilməlidir. Bu işdə 
həbsə səbəb olan informasiya (terrorizmlə bağlı əvvəlki məhkum edilmələr və 
                                                 
131  Margaret Murrey v. UK, 28.10.1994. 
İnsan Hüquqları 
 103 
konkret terror aktları ilə bağlı həbs müddətində dindirmələr) əsaslı şübhənin 
mövcudluğunu müəyyən etmək üçün kifayət deyildi. Buna görə də, 5-ci 
maddənin 1 (c) bəndi pozulmuşdu. 
Hüquq pozuntusu 
5-ci maddənin 1 (c) bəndi üzrə Məhkəməyə təqdim olunan işlərin çoxu 
hüquq pozuntusu törədilməsində əsaslı şübhə məsələsi ilə bağlıdır. 5-ci maddə-
nin 1 (c) bəndinin məqsədləri baxımından cinayət «konkret və xüsusi» olma-
lıdır. Qutsardi İtaliyaya qarşı işdə Məhkəmə qərara aldı ki, «cinayət» sözü 
cinayətkarlığın qarşısını almağa yönələn və cinayətkarlığa meylli olmaları 
ucbatından təhlükə törədən şəxslər kateqoriyasına qarşı yönələn ümumi siyasəti 
əhatə etmir. 5-ci maddənin 1(c) bəndi üzrə həbs, məhbusun «səlahiyyətli məh-
kəmə orqanı qarşısında durması» zərurətindən irəli gəlməlidir. Odur ki, cinayət 
törətmək niyyəti ilə bağlı şəxsin həbs edilməsi 5-ci maddənin 1 (c) bəndində 
nəzərdə tutulan məqsədə uyğun deyil və həmin bəndin pozuntusudur. 
Cinayət törədilməsi şübhəsi üzərinə tutulmuş şəxsin azadlıqdan məhrum 
edilib-edilməyəcəyi məsələsi, müvafiq məhkəmə orqanı tərəfindən dərhal 
(mümkün olduğu qədər tez) qərarlaşdırılmalıdır. Buna dair qərar qeyri-
məhkəmə orqanı (prokuror kimi) tərəfindən verilə bilməz. Ümumiyyətlə, azad-
lıqdan məhrum edilmə məhkəmə təminatına bağlıdır. Həm AİHK, həm də 
ICCPR bunu təminat altına alır. Məhkəmə orqanlarına qarşı irəli sürülən şərtlər, 
bu yarımbənddəki məhkəmələr üçün mötəbərdir. 
ce. Yetkinlik yaşına çatmayanların həbsi 
-5-ci maddənin 1 (d) bəndi  
Kimlərin yetkinlik yaşına çatmayan şəxs hesab olunması Konvensiyada 
müəyyən edilmir; Avropa standartlarına görə yaşı 18-dən aşağı olan şəxslərdir. 
5-ci maddənin 1(d) bəndi iki ayrı-ayrı hissədən ibarətdir. Bunlardan birincisi 
yetkinlik yaşına çatmayan şəxsin «tərbiyə nəzarəti üçün qanuni qərar əsasında 
həbsə alınması», ikincisi isə «səlahiyyətli orqana verilmək üçün qanuni qərar 
əsasında həbsə alınmasıdır». 
Tərbiyə nəzarəti üçün qanuni qərar 
Belə qərarların məhkəmə tərəfindən verilməsi vacib deyil. Belə qərarlar 
qanunla onları vermək səlahiyyətinə malik olan inzibati orqanlar tərəfindən də 
verilə bilər. Lakin yetkinlik yaşına çatmayan şəxs və ya onun hüquqi nüma-
yəndələri hər hansı belə həbsin qanuniliyi məsələsinin cəld həll olunması üçün 
məhkəməyə müraciət etmək imkanına malik olmalı və məhkəmə səlahiyyətli 
olmalıdır. 1(d) bəndinin birinci hissəsi uşağın məhkəməyə qədər həbsə alınma-
Dr. Fərhad Mehdiyev 
 104 
sına yalnız o halda icazə verir ki, həbsin müddəti qısa olsun və o, yetkinlik 
yaşına çatmayan şəxsi müvafiq tərbiyə müəssisəsinə yerləşdirmək üçün zəruri 
olsun, habelə, həbsin məqsədi şəxsi tərbiyələndirmək olmalıdır.  
D.G. İrlandiyaya qarşı işdə ərizəçi 2 yaşından yerli tərbiyə müəssi-
səsinin himayəsində yaşamışdı. Həbsə alınaraq azadlığa buraxıldığı zaman 
onun 17 yaşı vardı və yerli tərbiyə müəssisəsi hesab etdi ki, ərizəçinin 16-18 
yaşlı şəxslər üçün nəzərdə tutulan müəssisədə yüksək dərəcəli terapevt yardımı-
na ehtiyac var. Ərizəçi üşün ən yaxşı himayə forması ilə bağlı sonrakı məhkəmə 
prosesində Yüksək Məhkəmə belə müəssisənin olmadığını qeyd etdi və onun 
cəzaçəkmə müəssisəsində saxlanılması barədə qərar verdi. Bu barədə üç qərar 
qəbul edildi və ərizəçi təxminən 2 ay sözügedən müəssisədə qalmalı oldu. 
Həmin müddəti ərizəçi nə tərbiyə tədbiri, nə də terapevtik müalicə olunmuşdu.  
AİHM qərara aldı ki, dövlət öz Konstitusiyasında yetkinlik yaşına 
çatmayanların törətdiyi hüquq pozuntularına görə məhkəmə qərarları vasitəsilə 
tətbiq edilən tərbiyə nəzarəti sistemini seçibsə, 5-ci maddənin 1 (d) bəndinin 
tələblərini yerinə yetirmək üçün təhlükəsizlik və tərbiyə məqsədlərinin tələblə-
rinə cavab verən müvafiq müəssisələri lazımı qaydada daxili qanunvericilikdə 
təşkil etməyə borcludur. Hökumətin fikrincə, ərizəçi cəzaçəkmə müəssisəsində 
saxlanılmasından dərhal sonra tərbiyə nəzarəti rejimi tətbiq ediləcəyinə görə bu 
tədbir müvəqqəti tədbir sayıla bilərdi, lakin Məhkəmə bu fikri rədd etdi, çünki 
o, faktlarla təsdiqlənmirdi. Birinci iki qərar təhlükəsizlik və tərbiyə nəzarəti 
barədə hər hansı konkret təklifə əsaslanmamışdı, üçüncü qərar isə şəxsə yaşa-
yış üçün müvəqqəti yer verilməsi barədə təklifə əsaslanmışdı. Sonrakı hadisələr 
göstərdi ki, həmin yer nə təhlükəsiz, nə də məqsədə müvafiq idi. Bu səbəbdən, 
ərizəçinin həbsdə saxlanılması 5-ci maddəni 1 (d) bəndi pozulmaqla həyata 
keçirilmişdi. 
cf. Yoluxucu xəstəliklərin yayılmasının qarşısını almaq üçün 
şəxslərin, ruhi xəstəliklərin, alkoqolizmə və narkomaniyaya mübtəla 
olanların, səfillərin həbsə alınması 
-5-ci maddənin 1(e) bəndi 
Konvensiyanın bu tənzimlənməsinə xüsusilə diqqət yetirilməlidir. Çünki 
bəzi hallarda avtoritar dövlətlərdə şəxsi sıxışdırmaq üçün onu məcburi qaydada 
psixiatriya müalicəsinə yerləşdirilməsi praktikası tətbiq edildiyini görmək 
mümkündür.  
Bu bənd üzrə həbs barədə qərar məhkəmə və ya inzibati orqan tərəfindən 
verilə bilər. Həbs barədə qərar inzibati orqan tərəfindən qəbul edildikdə, həbsin 
qanuniliyi məsələsindən məhkəməyə şikayət etmək mümkün olmalıdır. 5-ci 
İnsan Hüquqları 
 105 
maddənin 1(e) bəndində sadalanan çətin tərbiyə olunan ictimai qruplar barə-
sində ya onların tibbi müalicəsi üçün, ya da sosial mülahizələrə görə azadlıqdan 
məhrum etmə tədbirinə yol verilir. Həbsin səbəbi ilə onun yeri və şəraiti ara-
sında əlaqə olmalıdır.  
Məsələn, ruhi xəstəlikdən əziyyət çəkən şəxslərin həbsi terapevtik xarak-
ter daşımalı və onların ehtiyaclarının ödənilməsi üçün nəzərdə tutulmalıdır; 
yoxsa şəxsi sırf təcrid etmə məqsədini daşıyan həbsetmə 5-ci maddənin 
tələblərinə uyğun gəlməz. Aerts Belçikaya qarşı işdə yerli məhkəmə psixi po-
zuntuları olan Aertsin nəzarət altına qoyulmasına qərar verdi. Ruhi sağlamlığı 
barədə rəy verən şuranın qərarını gözləyənə qədər ərizəçi həbsxananın psi-
xiatriya bölməsində saxlanıldı. 2 aydan sonra rəy belə oldu ki,  ərizəçi sosial 
müdafiə mərkəzinə köçürülməlidir. Bu tövsiyə 7 ay ərzində icra olunmadı. 
Məhkəmə qərara aldı ki, 5-ci maddənin 1 (e) bəndi pozulub. 
Sözügedən şəxslərin həbsinə Konvensiyanın icazə verməsinin səbəbi 
təkcə ictimai təhlükəsizlik deyil, həm də bu, şəxslərin öz maraqları üçün zəruri 
olmalıdır. Habelə bu cür həbsedilmə hallarında şəxs müntəzəm olaraq yoxlanıl-
malı, özü və başqaları üçün bir təhlükə törətmədiyi müəyyən olduqda, dərhal 
azadlığa buraxılmalıdır.132 Bu nəzarət çatımlı və şəffaf olmalıdır. Əks halda 
başda qanuni olan həbs sonradan qanunsuz hala çevrilər.  
AİHK-nın 5-ci maddəsinin 1(e) bəndi, habelə, yoluxucu xəstəlik daşıyan-
ların həbsə alınmasına icazə verir. Əlbəttə ki, bütün xəstələrə və bütün hallara 
aid deyildir. Hakimiyyət orqanlarının belə qərar verə bilmələri üçün, şəxsin 
lazımi xəbərdarlıqdan sonra xəstəliyin yayılmaması üçün zəruri tədbirləri 
almaması və bununla ətrafdakılar üçün təhlükə törətməsi tələb olunur. Məsələn, 
həyat üçün təhlükəli olmayan yoluxucu qrip xəstəliyinin daşıyıcısına belə tədbir 
tətbiq edilə bilməz. Lakin əxlaqsız həyat tərzi sürən AIDS daşıyıcısına bunu 
tətbiq edə bilərsiniz.  
Ruhi xəstələrin həbsə alınması 
Kimlərin ruhi xəstə olduğunu AİHM qəti olaraq qərarlaşdırmır, lakin onu 
qeyd edir ki, bir insanın baxışlarının cəmiyyətdəki hakim baxışlardan fərqli 
olması, hələ ki, imkan verə bilməz ki, belə şəxsi “ruhi xəstə” kateqoriyasına 
daxil edək. Hər halda bu psixiatriya elminin vəzifəsidir.  
AİHM-nə görə ruhi xəstələr həbsə alınarkən üç minimal şərtlərə əməl 
edilməlidir: 
                                                 
132  Əliyev, s.194. 
Dr. Fərhad Mehdiyev 
 106 
 inandırıcı və obyektiv tibbi ekspertiza ilə şəxsin ruhi xəstə olduğu 
sübuta yetirilməlidir; 
 şəxsin xəstəliyi onun məcburi qaydada təcrid olunmasını tələb edən 
dərəcədə olmalıdır; 
 davamlı  təcrid olunmasının qanuniliyi həmin xəstəliyin dərəcəsindən 
asılıdır və buna dair əlavə psixiatriya rəyinin olmasını tələb edir.133 
Varbanov Bolqarıstana qarşı işdə ərizəçi başqa birisini ölümlə hədə-
ləmişdi. Onun ruhi çatışmamazlığı bilindiyinə görə prokuror onun psixiatrik 
müayinədən keçirilməsinə (bunun üçün şəxs bir neçə gün nəzarət altında 
saxlanılır) qərar verdi. AİHM-nə görə əgər belə qərar məhkəmədə verilmirsə, 
onda nəzarət altına qoymaq üçün tibbi ekspertiza rəyi tələb olunmalıdır.  
 
Alkoqolizm və narkomaniyaya mübtəla olanlar. 
Alkoqol və narkotik (psixotrop) maddələr, sadəcə pis vərdişin predmeti 
deyildir. O eyni zamanda ictimai qaydanı pozucu bir faktor olaraq qarşımıza 
çıxır. İnsanın şüuruna, zehni və psixi qabiliyyətlərinə təsir göstərən etil spirti 
yaxud narkotik birləşmələr insanın sərxoş vəziyyətdə dünyaya baxışını və 
dəyərlər sistemini də dəyişdirir.134 Yəni alkoqol/narkotik maddə  qəbul etmiş 
şəxslər, ayıq vaxtda pis saydığı bir şeyi sərxoş halda məqbul, hətta, arzu olunan 
saya bilər. Bunun nəticəsində xuliqanlıq əməlləri, adam öldürmələr, zorakılıq, 
iğtişaşlar kimi cinayətlər törədildiyini görürük.  
Bəzi insanlar alkoqollu içkiləri daha sıx və çox qəbul edirlər, ona mübtəla 
olurlar və qanlarında etil spirti olmadığında özlərini pis hiss edirlər. Belə in-
sanların bəziləri aqressiv və ətraf üçün təhlükə törədirlər. Bu cür insanların mü-
vəqqəti olaraq tutulmaları (əsasən inzibati qaydada həyata keçirilir) mümkündür. 
Səfillər  
AİHK-nın 5-ci maddəsi, səfillərin də həbsə alına biləcəyini nəzərdə tutur. 
AİHM-nə görə konkret bir yaşayış yeri, yaşamaq üçün vəsaiti, sənədi və iş yeri 
olmayan şəxs səfil sayılır. Səfillərin də, alkoqol mübtəlaları kimi, ancaq ictimai 
asayişi pozmaları halında inzibati qaydada müvəqqəti olaraq həbs olunmaları 
mümkündür. 
                                                 
133  Vinterverp v. Niderland, Varbanov v. Bulgaria, para.45. 
134  Həqiqət budur ki, alkoqol insandakı kontrol mexanizmini aradan qaldırır və onun şəxsiyyətinin həqiqi 
mahiyyətini üzə çıxarır. Buna görə bəzi insanlar sərxoş olduqda aqressiv olduğu halda, bəziləri sakit 
qalır. Başqa bir sözlə, bu cür maddələr – narkotik daxil olmaqla – insanda uşaqlıqdan bəri formalaşan 
“yaxşı-pis” fərq dəyərlərini aradan qaldırır.  
İnsan Hüquqları 
 107 
Ayrı-seçkiliyin qoyulmaması 
Bütün hüquqların həyata keçirilməsində olduğu kimi, azadlıq hüququnun 
qanuni məhdudlaşdırılmasında da ayrı-seçkiliyə əsaslanmaq olmaz. Səfil həbs 
olunursa, bu onun kasıb və imkansız olduğuna görə yox, cəmiyyət üçün təhlükə 
yaratdığına görədir. Yaxud AIDS xəstələri ümidsiz yaxud əxlaqsız olduqlarına 
görə deyil, lakin xəstəliyi yaymanın real təhlükələrini daşımaları halında müm-
kündür. 
Deportasiya olunası və ya ekstradisiya edilməli olan şəxsin həbs 
olunması 
Burada da inzibati qaydada həbs olunma nəzərdə tutulur. 5-ci maddənin 
1(f) bəndində nəzərdə tutulan bu hal o vaxt qarşımıza çıxır ki, şəxsin ölkəyə 
qanunsuz girişinin qarşısı alınsın, ya da onu ölkədən çıxarmaq məqsədi ilə hə-
yata keçirilsin. 
AİHM-nə görə, deportasiya və ekstradisiya cəld həyata keçirilməlidir. 
Lazımsız yerə uzun ləngimələr, bu prosesdə həyata keçirilən həbsin qanunsuz-
luğuna gətirib çıxaracaq. Ekstradisiya prosesinin ağlabatan müddət həddini 
aşıb-aşmadığını müəyyən edərkən işin mürəkkəbliyinə, ərizəçinin və dövlət 
orqanlarının davranışına diqqət yetirməli, eləcə də nəzərə alınmalıdır ki, hər 
hansı qanunsuzluğun baş verməsinə dair sübut varmı? Başqa bir sözlə, bir 
əcnəbinin başqa ölkədə cinayət törətdiyinə görə ekstradisiya olunması ilə bağlı 
tələb gəldikdə, bu tələbin əsaslılığını araşdırmadan, əcnəbinin həbs olunub 
dərhal ekstradisiya olunması 5-ci maddənin 1(f) bəndinə ziddir.  
Quenn Fransaya qarşı işdə ərizəçi İngiltərəyə ekstradisiya olunması üçün 
2 ilə yaxın həbsdə saxlanılmışdı. Daha sonra yerli məhkəmə onun azad olun-
ması haqqında qərar aldı. Amma bu səfər Fransa hakimiyyət orqanları Quenni 
təkrar həbs edərək 11 saat sonra ekstradisiya elədilər. AİHM həm ərizəçinin 
uzun müddət həbsdə qalması, həm də onun 11 saat gözləməsini Konvensiya 
pozuntusu saymışdı. 
d. Azadlıq hüququnun məhdudlaşdırılması və prosesual təminatlar 
Tutulmuş şəxsə anladığı dildə onun tutulmasının səbəbləri və ona qarşı 
sürülən ittiham haqqında dərhal məlumat verilmədidir (AİHK-nın 5-ci maddə-
sinin 2-ci bəndi)  
da. Tutulma və ittiham 
Əvvəlcə onu qeyd etməliyik ki, hər nə qədər “ittiham” sözü bir qayda ola-
raq cinayət törədilməsi ilə bağlı olsa da, tutulmanın səbəbləri azadlıqdan 
məhrum edilmənin bütün hallarında bildirilməlidir, yəni sırf cinayət törədilməsi 
Dr. Fərhad Mehdiyev 
 108 
ilə bağlı olmayaraq, AİHK-nın 5-ci maddəsinin 1-ci bəndindəki bütün hallarda 
– məsələn, sərxoşların tutulmasında da şəxsin nəyə görə azadlığının məhdudlaş-
dırılması bildirilməlidir. Buna görə buradakı “ittiham” sözü geniş mənada ələ 
alınmalıdır və bunu “tutulma səbəbi” kimi anlamaq daha düzgündür.  
Tutulan şəxsə aydın olan dil 
Bu ifadə təkcə “dil” anlayışını bildirmir, həm də məlumatın çatdırılma 
üsulunu ifadə edir. Məlumat sadə olmalı, şəxsin tutulmasının və ya həbsinin hü-
quqi və texniki səbəbləri haqqında onun başa düşdüyü tərzdə şəxsə çatdırılma-
lıdır. Habelə şəxsə sahib olduğu müdafiə vasitələri haqqında da məlumat veril-
məlidir. Hərçənd bu təminat eyni zamanda AİHK-nın   6-cı maddəsinin 3(a,b) 
bəndlərində də nəzərdə tutulur. Məlumatın həcmi o qədər olmalıdır ki, şəxs 
müdafiəsi üçün kifayət qədər məlumat əldə etsin, onun şifahi ya da yazılı 
olmasını AİHM şərt kimi qoşmayıb, yetər ki, lazımi məlumat səmərəli şəkildə 
verilsin.135  
db. Məlumatın dərhal verilməsi 
Məlumatın dərhal verilməsi o mənaya gəlmir ki, şəxsin polis maşınına 
oturdulduğu an ona məlumat verilməlidir. Normalda bunun mənası “mümkün 
olan ən qısa zamanda” kimi anlaşılmalıdır. Məlumat hadisəyə görə, müdafiə 
imkanlarının istifadə oluna biləcəyi ən qısa zamanda verilməlidir. Bu şərtin 
mahiyyəti prosesual təminatdır, buna görə bu şərt -  “məlumatın dərhal veril-
məsi” – bu məqsədə zidd olaraq tətbiq oluna bilməz. Bunu ona görə qeyd edirik 
ki, konkret şəraitə görə tutulmuş şəxsə məlumat ən gec o onda verilməlidir ki, 
şəxs həmin hadisə baxımından müdafiə hüququnun konkret vasitələrindən 
(onun xeyrinə olan, lakin ölkəni tərk etmək istəyən şahidin öz xeyrinə dindiril-
məsini təmin etmək kimi) məhrum olmasın.  
Bəzi hallarda mümkün ola bilər ki, şəxsə tutulmanın ilk sırasında qısa və 
ümumi məlumat verilsin, ətraflı və təfsilatlı məlumat isə daha sonra, məsələn, 
ifadənin alınması sırasında verilə bilər. Misal: axtarışda olan şəxs, başqa bir 
şəhərdə tutulur. Belə halda onun ittihamı haqqında dəqiq məlumatı ancaq istin-
taqın aparıldığı bölməyə çatdırıldıqdan sonra vermək mümkündür. 
Habelə bu maddənin kontekstini mətndə göstəriləndən daha geniş şəkildə 
ələ almağa ehtiyac var. Bunun səbəbini belə izah etmək mümkündür. Prosesual 
təminatlar konkret maddi hüququn təminat altına alınması məqsədinə yönəlir. 
Əgər bir mexanizm olmadan hüququn reallaşması və sui-istifadəyə qarşı qorun-
ması imkansız və xəyali olarsa, insan hüquqlarına hakim olan “hüquqa hörmət 
                                                 
135  Əliyev, s.201 
İnsan Hüquqları 
 109 
və təminat” prinsipinə görə, həmin mexanizm tələb olunan prosesual təminatlar 
arasında yer almalıdır.  
Bu prosesual təminatlardan birisi də “yaxınlarına ya da vəkilə xəbər ver-
mək hüququdur”. CPT, tutulmuş ya da həbsə alınmış şəxsin 3 minimum (əsas) 
hüququnun reallaşmasını tələb edir – yaxınlarına məlumat vermə hüququ, istə-
diyi vəkillə görüşmə hüququ, həkimlə görüşmə hüququ. Mövzumuz baxımın-
dan, yaxınlara xəbər vermə hüququ çox vacibdir, çünki tutulmuş bir şəxsin 
faktiki olaraq özünə vəkil tapma şansı olmaya bilər (konkret tanıdığı və tele-
fonunu bildiyi vəkil yoxdursa); belə halda ona vəkili yaxın qohumları tutacaq. 
Müstəntiqin belə qəhrəmanca bir addımı atacağını gözləmək sadəlövhlük olardı.  
 
e. Cinayət ittihamı ilə bağlı həbs olunmuş şəxsin dərhal hakimin 
qarşısına çıxmaq və ağlabatan müddət ərzində işin məhkəmədə 
araşdırılmasının başlanmasına nail olmaq yaxud azad edilmək 
hüququ (AİHK 5.3-cü və ICCPR 9.3-cü maddələri) 
Azadlıq hüququna müdaxilə olunan şəxslərin hüquqları əhəmiyyətli dərə-
cədə pozulur, buna görə bu qərarın müstəqil və qərəzsiz bir orqan tərəfindən 
verilməsi də zəruridir. Həbs qətimkan tədbirinin hakim tərəfindən tətbiq edil-
məsinin zərurəti buradan irəli gəlir. Məlumdur ki, SSRİ illərində belə qərarı 
prokuror verirdi, prokuror eyni zamanda ibtidai istintaqa rəhbərliyi həyata keçi-
rirdi.  
Belə düşünə bilərik ki, səlahiyyətli dövlət orqanları ya ağlabatan müddət 
ərzində məhkəmə araşdırması keçirməli, ya da şəxsi azad etmək seçimi qarşı-
sında qalırlar. Lakin bu, 6-cı maddənin 1-ci bəndində olan müddəa ilə eyni 
mənaya gəlmir; həmin bənddə deyilir ki, hər kəs ağlabatan müddət ərzində 
həbsə alınıb-alınmamasından asılı olmayaraq işinin araşdırılması hüququna 
malikdir. 5-ci maddənin 3-cü bəndinin məqsədi isə şəxsin istintaq136 sırasında 
həbsdə ağlabatan müddətdən artıq vaxt ərzində qalmamasını təmin etməkdir.137  
Nyumayster Avstriyaya qarşı işdə138 Məhkəmə qeyd etdi ki, 5-ci maddə-
nin 3-cü bəndinin məqsədi budur ki, təqsirləndirilən şəxsin həbsdə saxlanılması 
müəyyən vaxt keçdikdən sonra öz əsaslılığını itirirsə, şəxs azad edilməlidir. 
Dövlət 5-ci maddənin 3-cü bəndində əsas iki vəzifə ilə qarşılaşır: 
1. zəruri hallarda, ibtidai istintaq mərhələsində yaxud məhkəmə instintaqı 
mərhələsində şəxsin həbsə alınmasını təmin etmək öhdəliyi; 
                                                 
136  İbtidai və məhkəmə istintaqı daxil olmaqla. 
137  Vemholf v. Germany, para.4 və 5. 
138  Əliyev, s.203 
Dr. Fərhad Mehdiyev 
 110 
2. təqsirləndirilən şəxsin ibtidai həbsdə həddən artıq qalmamasını təmin 
etmək məqsədilə istintaqın lazımı cəldliklə aparılmasını təmin etmək 
öhdəliyi. AİHM dəfələrcə bəyan edib ki, həbsə alınmış təqsirləndirilən 
şəxs öz işinə tez bir zamanda baxılması hüququna malikdir. 
ea. Hüququn avtomatik xarakteri 
         Bu müddəa 5-ci maddənin 1 (c) bəndinə əsasən cinayət prosesi ilə bağlı 
həbs edilmiş şəxslərə xüsusi təminat verir, yəni onların qanunsuz həbsə alın-
mamasını və ibtidai həbs müddətinin minimuma endirilməsini təmin etmək 
məqsədilə onlar üçün avtomatik məhkəmə proseduru nəzərdə tutulur. 5-ci 
maddənin 3-cü bəndinin məqsədi Duinhof və duif Niderlanda qarşı işdə ifadə 
edilib; həmin işdə AİHM qərara aldı ki, “dərhal hakim qarşısına çıxarılmaq və 
ağlabatan müddət ərzində məhkəmə araşdırılmasına nail olunmaq ya da sərbəst 
buraxılmaq” o mənaya gəlir ki, tutulan şəxsi hakim şəxsən dərhal dindirməlidir 
və müvafiq qərarı bundan sonra çıxarmalıdır. Bu şərt eyni zamanda onu tələb 
edir ki, həbsdə saxlama müddəti ərzində ibtidai istintaq sırasında proses üzə-
rində müntəzəm nəzarət həyata keçirilsin.139 Hər dəfə həbsdə saxlama üzərində 
nəzarəti həyata keçirən məhkəmə, şəxsin girov müqabilində buraxılmasını da 
nəzərdən keçirməlidir.  
Şəxsin məhkəmə gününə qədər  həbsdə qalması məsələsi yoxlanmağa də-
yər bir məsələdir. 5-ci maddənin 3-cü bəndi həbs anından çox keçmədən həbsin 
səbəblərinin dərhal araşdırılmasını tələb edir; eləcə də o, həmin səbəblərə 
müntəzəm vaxt intervalları ilə avtomatik nəzarətin hansı zaman intervalları ilə 
həyata keçirilməsi məsələsinə aydınlıq gətirməyib. Çox zaman 5-ci maddənin 
3-cü bəndi üzrə məhkəmə araşdırmalarında 5-ci maddənin 4-cü bəndi üzrə 
həbsin qanuniliyi məsələsi barədə şikayətlərə də baxılır. 
Bu hüquq fərdin özünün təşəbbüs göstərib-göstərməməsindən asılı deyil. 
Bu öhdəliyə görə dövlət cavabdehlik daşıyır, yəni vaxtaşırı məhkəmələr şəxsin 
həbsdə qalmasına zərurət olub-olmadığını özləri yoxlamalıdır. Buna görə də bu 
prosedur avtomatik prosedurdur.140 Həbsin qanuniliyi yoxlanılarkən həbsə haqq 
qazandırmaq üçün kifayət qədər əsasların olduğunu sübut etmək vəzifəsi dövlət 
orqanlarının üzərinə düşür, əks halda, məhbus girov müqabilində azad edilmə-
lidir. 
                                                 
139 Buna görə prosesual qanunvericilik, həbs qəti-imkan tədbirinin bir neçə aylıq (vəziyyətin ağırlığına 
görə 1-4 kimi) olmasını nəzərdə tutmalı, həbsin müddətinin uzadılması da hər səfər məhkəmə 
tərəfindən gözdən keçirilməlidir.  
140 Niedbala v.Poland, para.50 
İnsan Hüquqları 
 111 
 eb. Dərhal hakimin və ya qanunla məhkəmə hakimiyyətini həyata 
keçirmək səlahiyyəti verilmiş digər vəzifəli şəxsin yanına gətirilmək 
hüququ 
“Dərhal” anlayışında AİHM indiyədək bu məsələdə maksimum vaxt həd-
lərini göstərməkdən çəkinib. O, bəyan edib ki, bu anlayış altında nəzərdə tutu-
lan müddət məhdud olsa da işdən-işə fərqli ola bilər. Məhkəmə bildirir ki, 
terrorizmə qarşı mübarizə kontekstində həbsin müəyyən müddətləri  ”dərhal”  
anlayışının hüdudlarını aşıb. O, hələ ki, adi cinayət hüquq pozuntuları barəsində 
oxşar bəyanatlar irəli sürməyib. Cinayət ittihamına görə tutulan şəxs dərhal 
azad edildiyi halda onun dərhal hakimin və ya qanunla məhkəmə hakimiyyətini 
həyata keçirmək səlahiyyəti verilmiş digər vəzifəli şəxsin yanına gətirilməsinə, 
əslində, ehtiyac yoxdur. 
Şəxsin tutulmasından sonra həbsdə saxlandığı müddət barədə yalnız bunu 
dəqiqliklə söyləmək olar ki, terrorizmə qarşı mübarizə kontekstində məhbusun 
hakimin yanına gətirilməsindən və ya azad edilməsindən qabaq 4 gün 6 saata-
dək müddət ərzində həbsdə saxlanması “dərhal”  anlayışı ilə uyğun gəlmir. 
Lakin terrorizmlə bağlı bir çox işlərdə müvafiq dövlətlər anti-terror əməliyyatı 
apardığı bölgədə 15-ci maddə üzrə fövqəladə vəziyyət elan edirlər ki, bu da 5-ci 
maddədəki hüququ təmin etmək öhdəliyindən geri çəkilməyə imkan verir. Belə 
hallarda AİHM tələb edir ki, konkret işlərdə həbsin uzunmüddətli olması fakt-
larla əsaslandırılmalıdır. Cavabdeh dövlətlər uzunmüddətli həbsin zəruri oldu-
ğunu sübuta yetirə bilmədikdə, bu, 5-ci maddənin 3-cü bəndinin pozuntusu 
sayıla bilər. 
Məhkəmənin gec müdaxiləsi bu halda üzrlü sayıla bilər: şəxs dağın ba-
şında həbs olunubsa və orda hərbi əməliyyatlar ya da başqa cür fövqəladə şərait 
hökm sürürsə, onun məhkəməyə gətirilməsi bir az zaman tələb edəcəkdir.  
Şəxsin tutulması ilə hakimin və ya qanunla məhkəmə hakimiyyətini həya-
ta keçirmək səlahiyyəti verilmiş digər vəzifəli şəxsin yanına gətirilməsi arasın-
dakı dövrdə həbsin maksimum müddətini müəyyən edən Məhkəmə preseden-
tinə istinad etmək qeyri-mümkün olsa da, AİHM praktikasında hər bir işin 
konkret halları həmişə araşdırılıb. Təqsirləndirilən şəxsin tutulması və həbsi 
kompleks hallarla (məsələn, eyni işdə təqsirləndirilən şəxslərin çox olması; iş 
üzrə müəyyən sübutların məhv edilməsinin qarşısını almaq üçün həmin sübut-
ların təmin edilməsinə təcili ehtiyacın olması və s.) müşayiət olunarsa, yaxud 
təqsirləndirilən şəxs kənd yerində həbsə alınıbsa və onun yanındakı polis 
məntəqəsinə gətirilməsi üçün uzun məsafə qət etmək lazımdırsa, adi hallarda 
həbs edilən şəxslə müqayisədə sözügedən şəxsin tutulması ilə hakimin və ya 
Dr. Fərhad Mehdiyev 
 112 
qanunla məhkəmə hakimiyyətini həyata keçirmək səlahiyyəti verilmiş digər 
vəzifəli şəxsin yanına gətirilməsi arasındakı müddətin uzunluğuna haqq qazan-
dırmaq olar. Müvafiq surətdə, artıq qeyd edildiyi kimi, “dərhal”  anlayışı altın-
da nəzərdə tutulan müddət işdən-işə fərqli ola bilər. 
Qeyd etmək vacibdir ki, AİHK-nın 5-ci maddəsinin 1-ci bəndinin bütün 
yarımbəndlərində olduğu kimi, 5-ci maddənin 1-ci bəndinin (c) yarımbəndi üzrə 
də həbs qanuni olmalı və qanunla nəzərdə tutulan qaydada həyata keçirilməlidir. 
Bir daha xatırladaq ki, “qanunla müəyyən olunmuş hallar” və “qanunla müəyyən 
olunmuş qayda” dedikdə, dövlətdaxili hüquq nəzərdə tutulur; dövlətdaxili hüqu-
qa əməl olunmaması 5-ci maddənin 1(c) bəndinin pozuntusuna səbəb olur.  
Buna görə də, cinayət törətdiklərinə görə tutularaq həbs edilmiş şəxslərin 
müəyyən müddət ərzində, məsələn, 24 saat ərzində hakimin yanına gətirilmələri 
haqqında müddəa dövlətdaxili hüquqda nəzərdə tutulubsa, konkret işin halları 
arasında Konvensiyanın daha uzunmüddətli həbsə yol verməsindən asılı 
olmayaraq, bu müddəaya əməl olunmaması 5-ci maddənin 1(c) bəndinin 
pozuntusunu təşkil edəcəkdir. 
“Dərhal” anlayışı hakimlərin həftə sonu istirahət günlərində və ya gecə 
yarısı, yaxud da bayram günlərində iclas keçirməsini tələb edə bilər. Bunun 
üçün Dövlətlər daxili qanunvericiliklərində “növbətçi hakim” mexanizmini 
təmin etməlidirlər. Bizim ölkəmizdə məsələn “növbətçi hakim” institutu möv-
cuddur (praktikada belə olur ki, həftə sonu və bayram günləri, həbsə alınacaq 
şəxs olduqda, bunlar telefonla işə çağrılır). Dövlət hakimlərin və ya məhkə-
mələrin çatışmadığına istinad edərək məhkəmənin gecikdirilməsinə haqq qa-
zandıra bilməz. Dövlət orqanlarından tələb olunur ki, 5-ci maddədəki hüquq-
ların səmərəli müdafiəsini təmin etmək üçün kifayət qədər resursların ayrılma-
sını təmin etsin. 
ec. Hakim və ya qanunla məhkəmə hakimiyyətini həyata keçirmək 
səlahiyyəti verilmiş digər vəzifəli şəxs 
Bu anlayış həm AİHK-da, həm də ICCPR-də nəzərdə tutulur. “Qanunla 
məhkəmə hakimiyyətini həyata keçirmək səlahiyyəti verilmiş digər vəzifəli 
şəxs” termini əslində “səlahiyyətli məhkəmə orqanı” ilə eyni termindir. Bu cür 
məhkəmə orqanı müstəqil və qərəzsiz olmalı və məhbusun azadlığa buraxılması 
barədə məcburi hüquqi qüvvəyə malik qərar qəbul etmək səlahiyyətinə malik 
olmalıdır.141 
                                                 
141  Ireland v. UK, 18.01.1978. 
İnsan Hüquqları 
 113 
Burada AİHK-nın 5-ci maddəsinin 4-cü bəndinə toxunmalıyıq. Belə ki, 
cinayət ittihamı ilə bağlı olaraq həbsetmə onsuz da ancaq məhkəmə qərarına 
əsasən ola bilər. Lakin digər səbəblərə görə tutulma hallarında, əyyaşlıq, 
uşaqların tərbiyə olunması kimi, azadlıqdan məhrum edilmiş şəxsin qərəzsiz və 
tərəfsiz məhkəməyə şikayət etmə hüququ təmin olunmalı və ona belə bir imkanı 
olduğu da bildirilməlidir. Bu məhkəmə baxışında şəxs tələb edirsə vəkilin 
iştirakı təmin edilməlidir.142  
Bəzi hüquq sistemlərində ibtidai həbs (həbs qətimkan tədbiri) barədə 
qərar prokuror tərəfindən qəbul edilir. Əvvəllər, müstəqillik və qərəzsizlik 
tələbləri təmin olunduğu halda Məhkəmə razılaşırdı ki, prokuror “Qanunla 
məhkəmə hakimiyyətini həyata keçirmək səlahiyyəti verilmiş digər vəzifəli 
şəxs” hesab edilə bilər. Lakin 1990-cı ildən başlayaraq Avropa məhkəməsində 
ümumi meyl bundan ibarətdir ki, prokuror zəruri müstəqilliyə və qərəzsizliyə 
malik olan şəxs hesab edilə bilməz.  
Bir çox hallarda prokurorun qərarı icra orqanlarının təsirinə məruz qala 
bilər və ya onun qərarlarına yuxarı prokuror tərəfindən nəzarət edilə bilər, 
yaxud da prokuror məhkəmə prosesinin sonrakı mərhələlərində ittiham orqanla-
rının adından prosesə qatılmaq səlahiyyətinə malikdir. Belə olan halda, proku-
rorun müstəqilliyinə və qərəzsizliyinə zəruri təminat verilə bilməz. Məhbus 
prokurorun qərarından məhkəməyə şikayət etmək imkanına malik olsa belə, bu, 
mövcud vəziyyəti düzəldə bilməz (əgər avtomatik şikayət proseduru yoxdursa); 
məhkəmənin işə yenidən baxması ərizəçinin şikayət təqdim etməsindən asılı 
olmamalıdır. 
Bütün məhkəmə işlərində olduğu kimi, məhkəmə baxışının bərabər im-
kanlar tanıyan çəkişmə (equality of arms) prinsipinə əsaslanmalı olduğunu da 
yada salırıq.  
ed. Hansı həbs müddəti 5-ci maddənin 3-cü bəndinin məqsədləri üçün 
ibtidai həbsə uyğun (ağlabatan) hesab olunur? 
 Təqsirləndirilən şəxsin əsassız dərəcədə uzun müddətə ibtidai həbsdə 
saxlanıb-saxlanmadığını müəyyən edərkən Məhkəmə belə hesab etdi ki, ibtidai 
həbs birinci instansiya məhkəməsində cinayət prosesi həyata keçirilərkən 
məhkəmə hökmünün çıxarıldığı anadək davam edir. Hökmlə apellyasiya şika-
yəti arasındakı vaxt ittiham hökmündən sonrakı həbs müddəti hesab olunur və 
5-ci maddənin 1(a) bəndinin təsir dairəsinə düşür. Apellyasiya prosesinin uzun-
luğu barədə şikayətlərə Məhkəmə 6-cı maddənin 1-ci bəndi əsasında, yəni ağla-
                                                 
142  Məhbus anlaqlı olmayan birisidirsə, vəkilin iştirakını dövlət təmin etməlidir. 
Dr. Fərhad Mehdiyev 
 114 
batan müddətdə ədalətli məhkəmə araşdırması hüququnu nəzərdə tutan müddəa 
əsasında baxmalıdır. 
AİHM-nə görə, ibtidai həbs müddətinin ağlabatan hesab edilməsi aşağı-
dakı meyarlara görə müəyyən edilməlidir: 
• işin istintaqının mürəkkəbliyi; 
• iş üzrə təqsirləndirilən şəxslərin sayı; 
• əməldə beynəlxalq cinayət elementlərinin olub-olmaması; 
• hüquq məsələlərinin xarakteri və mürəkkəbliyi;  
• təqsirləndirilən şəxsin davranışı. 
Daha əvvəl qeyd etdiyimiz kimi, məhkəmə ibtidai həbs üzərində başdan 
sonuna qədər nəzarəti həyata keçirməlidir. Şəxsin həbsdə qalmasında zərurət 
yoxdursa, şəxs ağlabatan müddətdən daha çox müddətdə həbsdə qalmamalıdır. 
ICCPR-in 9.3-cü maddəsində deyilir ki, məhkəmə baxışını gözləyən şəxslərin 
dustaq saxlanması ümumi qayda olmamalıdır; bununla belə azad olunma məh-
kəməyə, məhkəmə təhqiqatının hər hansı bir mərhələsinə və zəruri hallarda 
hökmün icrası üçün gəlmək haqqında təminat verməkdən asılı edilə bilər.143 
Başqa bir ifadə ilə, BMT Sazişinə görə, mümkün olan hallarda həbs qətimkan 
tədbiri digər tədbirlərlə, girov kimi, əvəz olunmalıdır. AİHK da “azad edilmək 
məhkəməyə gəlmə təminatlarının təqdim edilməsi ilə şərtləndirilə bilər” de-
məklə, ICCPR ilə bənzər tənzimləməni nəzərdə tutur. İnsan Hüquqları Komi-
təsinin 8 saylı 1982 tarixli Ümumi Şərhinə görə, məhkəmədən əvvəl azadlıqdan 
məhrum etmə istisna olmalı və müddəti də “mümkün olduğu qədər qısa” 
tutulmalıdır.  
AİHM-nə görə, azadlığa buraxılmanın rədd edilməsi üçün yol verilən 
əsaslar bunlardır: 
− məhkəməyə gəlməmə riski (ədalət mühakiməsindən gizlənmə); 
− məhbusun ədalət mühakiməsinin gedişinə qanunsuz müdaxilə etmə 
riski (sübutları saxtalaşdırma, şahidlərə təzyiq göstərmə kimi); 
− məhbusun növbəti cinayətlər törətməsi riski (burada şəxsin xüsusiy-
yətləri və residiv kimi hallar nəzərə alınmalıdır); 
− ictimai qaydanın mühafizəsi üçün həbsin zəruriliyi144. 
                                                 
143  Burada onu qeyd etməliyik ki, girov çox ağır olmamalıdır, amma eyni zamanda girov elə olmalıdır ki, 
şəxsin istintaqdan gizlənməsinin qarşısını alsın. Yəni şərtləri pozulacaq bir girovun qoyulması da 
yanlışdır. Burada girovun məbləği cinayətin ağırlığına görə də nəzərdə tutula bilər.  
144  Belə halda faktlarla əsaslandırılmalıdır ki, nəyə görə şəxsin azadlıqda qalması ictimai qayda üçün real 
təhlükə törədə bilər. AİHM bunu istisna və az tətbiq oluna bilən hal sayır. Buna belə bir misal vermək 
olar ki, məsələn, şəxsin qəzəbli cəmiyyət tərəfindən linç olunma ehtimalı varsa.  
İnsan Hüquqları 
 115 
  Bu sayılan hallar, əslində, milli qanunvericilikdə də nəzərdə tutulur. Belə 
ki, məhkəmələr ümumiyyətlə şəxs haqqında həbs qətimkan tədbirinə sanksiya 
vermədən əvvəl yuxarıdakı halları nəzərdən keçirməlidir.  
 
 
6. Ədalətli məhkəmə hüququ 
Sizi yenə siyasət elmi və tarixinə dəvət edəcəyik. John Locke`un ictimai 
müqavilə nəzəriyyəsi var. Bu nəzəriyyənin Hobbes, Rousseasu kimi tərəfdarları 
da var. Locke`un ictimai müqavilə nəzəriyyəsinə görə, insanlar cəmiyyət halın-
da yaşamağa keçmək barəsində razılığa gəldikdə, bəzi hüquqlarını, bu arada 
hökm (cəza) vermə hüququnu, dövlətə tərk ediblər.145 Başqa bir sözlə məhkə-
məyə. Bu hüquqlarını dövlətə tərk edən insan, əlbəttə ki, bunu bəzi şərtlərlə və 
məqsədlərlə verib: insan öz işində subyektiv davranır və hökmü (qərarı) özü 
verirsə, ədalətli və obyektiv qərar verə bilməz. Ədalət üçün qərarı obyektiv və 
qərəzsiz bir tərəf verməlidir. Bu o mənaya gəlir ki, insan öz işi ilə bağlı mü-
bahisədə qərar vermə hüququnu itirsə də, bunun əvəzinə insanın başqa hüququ 
yaranır – öz işi ilə bağlı mübahisəyə ədalətli baxılmasını tələb etmə hüququ. 
Əsas insan hüquqlarının təbii hüquq məktəbinə söykənməsinin səbəbini 
az əvvəl sizə nümayiş etdirdik – gördünüz ki, ədalətli məhkəmə hüququ ictimai 
müqavilə nəzəriyyəsinə söykənir. Bəli bu hüquq mütləq və bir yerdə qeyd 
olunmağa da ehtiyacı olmayan hüquqdur. Amma hüquq elminin bu məsələdəki 
funksiyası bir az fərqlidir. Belə ki, hüquq elmi ədalətli məhkəmə hüququnun 
hansı vasitələrlə həyata keçiriləcəyini müəyyən etməlidir. Mənalı bir sual: cina-
yət qanununda boşluq olduğuna görə, cinayətkar cəzasız qalırsa, həmin cina-
yətkarı xalqın linç edilməsinə tərk etməklə ədalətli məhkəmə hüququ bərqərar 
olunarmı (zərərçəkmiş baxımından)? Yaxud sistem yozlaşmış və zalımdırsa, 
Robin Qud, Qaçaq Nəbi və Koroğlu kimi şəxslər ədalətli məhkəmə hüququnun 
bir vasitəsi halına gəlirmi? 
Ədalətli məhkəmə hüququnun tərifini bu şəkildə vermək mümkündür: 
hüquqi mübahisə zamanı, şəxsin rahat bir şəkildə məhkəmə orqanına müraciət 
edəbilməsi, mübahisə tərəfləri arasında bir ayrı-seçkilik qoyulmadan iddia və 
etirazların bərabər səviyyədə və həqiqətin müəyyən edilməsini təmin edən 
şəkildə,  qanuni və müstəqil məhkəmə tərəfindən ələ alınması və nəticələndir-
məsidir.146  
                                                 
145  John Locke, The Civil Government, chapter II, §VI. Nəql edən; Ayferi Göze, s.152.  
146  Mustafa Şentop, “Avrupa İnsan Hakları Sözleşmesinde Adil Yargılanma Hakkı”, Argumentum, 
Temmuz-Aralık 1997, Sayı 53, s.315. 
Dr. Fərhad Mehdiyev 
 116 
Bu hüquq, UDHR 10-cu maddəsində belə dilə gətirilir:  
Hərkəs onun hüquq və öhdəliklərinin və ya ona qarşı irəli sürülmüş cinayət ittihamının, 
müstəqil və tərəfsiz məhkəmə tərəfindən ədalətli və açıq iclasda müəyyən edilməsində tam 
bərabər hüquqa sahibdir.147 
AİHK 6-cı maddə mətni belədir: 
1.  Hər kəs, onun mülki hüquq və vəzifələri müəyyən edilərkən və ya ona qarşı hər hansı 
cinayət ittihamı irəli sürülərkən, qanun əsasında yaradılmış müstəqil və qərəzsiz 
məhkəmə vasitəsilə, ağlabatan müddətdə işinin ədalətli və açıq araşdırılması hüququ-
na malikdir. Məhkəmə qərarı açıq elan edilir, lakin demokratik cəmiyyətdə əxlaq, ic-
timai qayda və ya milli təhlükəsizlik mülahizələrinə görə, həmçinin, yetkinlik yaşına 
çatmayanların maraqları  və ya tərəflərin şəxsi həyatının müdafiəsi bunu tələb etdik-
də, yaxud məhkəmənin fikrincə, aşkarlığın ədalət mühakiməsinin maraqlarını poza 
biləcəyi xüsusi hallar zamanı ciddi zərurət olduqda mətbuat və ictimaiyyət bütün pro-
ses boyu  və ya onun bir hissəsində məhkəmə iclasına buraxılmaya bilər.  
2.  Cinayət törətməkdə ittiham olunan hər kəs onun təqsiri qanun əsasında sübut edilə-
nədək təqsirsiz hesab edilir. 
3.  Cinayət törətməkdə ittiham olunan hər kəs ən azı aşağıdakı hüquqlara malikdir: 
a)  ona qarşı irəli sürülmüş ittihamın xarakteri və əsasları haqqında onun başa düşdü-
yü dildə dərhal və ətraflı məlumatlandırılmaq; 
b)  öz müdafiəsini hazırlamaq üçün kifayət qədər vaxta və imkana malik olmaq; 
c)  şəxsən və ya özünün seçdiyi müdafiəçi vasitəsilə özünü müdafiə etmək və ya mü-
dafiəçinin xidmətini ödəmək üçün vəsaiti kifayət etmədiyi zaman, ədalət mühaki-
məsinin maraqları tələb etdikdə, belə müdafiədən pulsuz istifadə etmək; 
d)  onun əleyhinə ifadə vermiş şahidləri dindirmək və ya bu şahidlərin dindirilməsi 
hüququna malik olmaq və onun əleyhinə ifadə vermiş şahidlər üçün eyni olan 
şərtlərlə onun lehinə olan şahidlər çağırılması və dindirilməsi hüququna malik ol-
maq; 
e)  məhkəmədə istifadə olunan dili başa düşmürsə və ya bu dildə danışa bilmirsə, tər-
cüməçinin pulsuz köməyindən istifadə etmək. 
AİHK ədalətli məhkəmə hüququnu bir az daha dar çərçivədə təqdim edir: 
orada bütün hüquq və öhdəliklər yox, ancaq mülki olanlardan bəhs olunur (üstə 
gəl, cinayət ittihamında müdafiə təminatları). Bu da AİHM-nin qərarlarına öz 
təsirini göstərir. Belə ki, məsələn, siyasi hüquqlarla (seçilmə) dövlət qulluğu ilə 
bağlı məsələlərə Avropa Məhkəməsi baxmır. Başqa bir sözlə, AİHK öz 
“qoruma şəmsiyyəsi” altına hər hüququ almır. Məsələn, Rəsul Quliyev AİHM-
nə müraciət etdikdə, Məhkəmə inter alia bu işdə “siyasi hüquqdan söhbət 
gedir” səbəbinə görə Quliyevin tələbini təmin etməmişdi.  
                                                 
147  İngilzcə mətn belədir: Everyone is entitled in full equality to a fair and public hearing by an 
independent and impartial tribunal, in the determination of his rights and obligations and of any 
criminal charge against him. 
İnsan Hüquqları 
 117 
1966 tarixli BMT Sazişinin 14-cü maddəsi ədalətli məhkəmə baxışını 
daha geniş tənzimləyir. UDHR kimi, Saziş ədalətli məhkəmə hüququnu bütün 
hüquqlara şamil edir. Habelə cinayət ittihamı ilə üzləşmiş şəxsin hansı konkret 
müdafiə hüquqlarına sahib olduğunu da göstərir. Maddə mətni belədir: 
1.  Bütün şəxslər məhkəmə və tribunal qarşısında bərabərdir. Hər kəs ona qarşı irəli 
sürülən hər hansı cinayət ittihamına baxılarkən, yaxud hər hansı bir mülki prosesdə 
onun hüquq və vəzifələri müəyyənləşdirilərkən işinə qanun əsasında yaradılmış 
səlahiyyətli, müstəqil və qərəzsiz məhkəmə tərəfindən ədalətlə və açıq baxılması 
hüququna malikdir. Demokratik cəmiyyətdə mətbuat və ictimaiyyət əxlaq, ictimai 
asayiş, yaxud dövlət təhlükəsizliyi mülahizələrinə görə, yaxud tərəflərin şəxsi hə-
yatlarının mənafeyi tələb etdikdə, yaxud məhkəmənin fikrincə ciddi zərurət olduqda 
— açıq məhkəmənin ədalət məhkəməsini poza biləcəyi xüsusi hallarda — məhkəmə 
baxışına bütövlükdə, yaxud onun bir hissəsinə buraxılmaya bilər; lakin yetkinliyə 
çatmamışların mənafeyinin tələb etdiyi, yaxud işin evlənməyə, yaxud uşaqlar üzə-
rində qəyyumluq mübahisələrinə aid olduğu hallar istisna edilməklə, cinayət, yaxud 
mülki işlərə dair hər bir məhkəmə qərarı açıq olmalıdır. 
2.  Cinayətdə ittiham olunan hər kəs onun təqsiri qanuna əsasən sübut edilənədək 
günahkar sayılmamaq hüququna malikdir. 
3.  Hər kəs ona qarşı irəli sürülən hər hansı cinayət ittihamına baxılarkən, tam bərabərlik 
əsasında minimum aşağıdakılara təminat hüququna malikdir: 
a)  ona qarşı irəli sürülən ittihamın xarakteri və əsası ilə təcili qaydada və onun başa 
düşdüyü dildə ətraflı xəbərdar edilmək; 
b)  özünü müdafiəyə hazırlamaq üçün kifayət qədər vaxta və özünün seçdiyi müda-
fiəçi ilə əlaqə saxlamaq imkanına malik olmaq;  
c) əsassız ləngitməyə yol verilmədən mühakimə edilmək;  
d) özünün iştirakı ilə mühakimə olunmaq və özünü şəxsən, yaxud özünün seçdiyi 
müdafiəçi vasitəsilə müdafiə etmək: əgər müdafiəçisi yoxdursa, bu hüququ 
haqqında xəbərdar edilmək və ədalət məhkəməsinin mənafeyi tələb etdiyi bütün 
hallarda təyin olunmuş müdafiəçiyə və müdafiə haqqını ödəmək üçün kifayət 
qədər vəsaiti olmadığı hallarda pulsuz müdafiəçiyə malik olmaq; 
e) onun əleyhinə ifadə verən şahidləri dindirmək, yaxud bu şahidlərin dindirilməsi 
hüququna malik olmaq, öz şahidlərinin onun əleyhinə ifadə verən şahidlər üçün 
mövcud olan şərtlərlə istintaqa çağırılması hüququna malik olmaq; 
1) məhkəmədə istifadə olunan dili başa düşmürsə, yaxud bu dildə danışmırsa, 
tərcüməçinin köməyindən pulsuz istifadə etmək; 
g) və əleyhinə ifadə verməyə, yaxud özünün müqəssir olduğunu etiraf etməyə 
məcbur edilməmək. 
4.  Yetkinliyə çatmayanlar barəsində məhkəmə prosesi onların yaşı və yenidən tərbiyə 
edilmək istəyinə yardım göstərilməsi nəzərə alınmaqla aparılmalıdır. 
5.  Hər hansı bir cinayətə görə məhkum olunmuş hər kəs onun barəsindəki ittihama və 
hökmə qanuna əsasən yuxarı məhkəmə instansiyalarında yenidən baxılması 
hüququna malikdir. 
Dr. Fərhad Mehdiyev 
 118 
6.  Əgər hansısa şəxs cinayətə görə məhkəmənin qəti qərarı ilə məhkum olunmuşsa və 
haqqında çıxarılmış hökm məhkəmə səhvi buraxıldığını şəksiz təsdiq edən yeni, 
yaxud yeni aşkar edilmiş bir cəhətə əsasən sonradan ləğv edilmiş, yaxud o, əfv 
olunmuşsa, onda göstərilən naməlum cəhətin tamamilə, yaxud qismən onun 
təqsirindən üzə çıxarılmadığı sübut edilməzsə, belə ittiham əsasında cəza çəkmiş 
şəxs qanuna əsasən kompensasiya alır. 
7.  Heç kəs hər hansı bir ölkənin qanununa və cinayət-prosesual hüququna müvafiq 
olaraq artıq qəti surətdə məhkum olunduğu, yaxud bəraət qazandığı bir cinayət üçün 
ikinci dəfə mühakimə edilməməli, yaxud cəzalandırılmamalıdır.  
 
Bununla belə məzmun etibariylə AİHK 6-cı və ICCPR 14-cü maddəsi 
bənzərdir; aradakı fərq qorunan hüquqların dairəsi (yuxarıda göstərdik) baxı-
mından və cinayət ittihamı ilə üzləşən şəxsin sahib olduğu minimum hüquqlar 
baxımındandır.  
Ümumiyyətlə ədalətli məhkəmə hüququ, cinayət ittihamı ilə üzləşdikdə 
şəxsin sahib olduqları təminatları, bir də qeyri-cinayət işlərində şəxsin sahib 
olduğu təminatlar olaraq 2-yə ayrılır. Əlbəttə ki, cinayət işlərində müttəhimə 
daha çox təminatlar tanınıb. Bu yanaşma tərzi həm AİHK-da, həm də ICCPR-
də özünü göstərir.  
Məhkəmə baxışının açıq olması 
Konvensiya mətnindən də açıq-aydın görünür ki, məhkəmə iclasları açıq 
keçirilməlidir. Bu tələb, qərarın (hökmün) oxunmasına da aiddir. Məhkəmə 
iclasının açıq olması, oradakı qaydaya riayət etmək şərtilə istəyən hər kəsin 
iclasda iştirak edə bilməsi mənasını daşıyır. Əgər elektron vasitələrlə siz 
məhkəmə iclasını izləyə bilirsinizsə, iclas zalında olmasanız belə, iclas açıq 
keçirilmiş sayılır. Buradaki motiv və məqsəd belədir: qapalı qapılar arxasında 
ədalət təcəlli edə bilməz, xalq tərəfindən qınanma qorxusu, hakimiyyət dairələri 
üçün ədaləli qərar çıxarmada yardımcı amil kimi çıxış edir.  
Məhkəmə qərarının elan edilməsində bir nüans var. Qərar cəmiyyətə açıq 
şəkildə elan edilməlidir. Lakin məhkəmə qərar verərkən bunu əsaslandırmalıdır. 
Avropa Komissiyası və AİHM-nin yerləşmiş presedentinə görə, məhkəmə 
iclasında qərar əsaslandırılmasa da, daha sonra yazılı şəkildə qərar əsaslan-
dırılırsa, burada məhkəmə baxışının açıqlığı prinsipi pozulmuş olurdu. Lakin 
ölkəmizi də maraqlandıran bir halı nəzərinizə çatdırmalıyam. 07 İyul 2008 
tarixli qərarında, AİHM köhnə SSRİ respublikaları baxımından vacib bir 
presedent dəyişikliyinə getdi. Belə ki, post-sovet ölkələrdə məhkəmə iclasında 
qərarın sadəcə nəticəvi hissəsinin oxunması mümkündür, əsaslandırma isə 
yazılı şəkildə daha sonra çıxarıla bilər. Halbuki belə halda məhkəmə qətnaməsi 
İnsan Hüquqları 
 119 
ilə hər kəs tanış ola bilmir – bir qayda olaraq, ancaq tərəflər və onların nüma-
yəndələri. AİHM bu praktikanı 6-cı maddənin təmin etdiyi “açıqlıq” prinsipinə 
zidd saydı və hesab etdi ki, əgər iş materialları hər kəsə açıq olmayacaqsa, onda 
qərarın əsaslandırıcı hissəsi də məhkəmədə elan edilməlidir.148  
Cinayət ittihamı kimi nəyi anlamalıyıq?  
Burada bir məsələni qeyd etməliyik. “Cinayət ittihamı” müstəqil bir 
anlayış olaraq ələ alınır və ona məna verilərkən sırf dövlətdaxili qanunvericilik 
nəzərə alınmır. Çünki elə hallar var ki, milli qanunvericiliyə görə intizam 
məsuliyyəti ya da inzibati məsuliyyət halı kimi nəzərdə tutulur. Bunların 
bəziləri də, məsələn, Avropa Məhkəməsi tərəfindən cinayət ittihamı kimi qəbul 
olunur. Məsələn, ölkəmizdə avtoxuliqanlıq əməlləri törədənlər üçün 15 sutkaya 
qədər inzibati həbsin tətbiq edilə biləcəyi nəzərdə tutulur; belə halda bu cür 
ittihamlar ədalətli məhkəmə baxışının təminatı altına düşür.149 
Ümumiyyətlə məsələnin cinayət ittihamı yoxsa inzibati xəta isnadı olma-
sında, törədilən əməlin və verilən sanksiyanın xarakteri əhəmiyyət daşıyır. 
Məsələn, sırf bir peşə sahiblərinin törədə biləcəyi əməllər, böyük ehtimalla, 
intizam məsələsini ağla gətirir. Cərimə verilirsə, kompensasiya mahiyyətində 
olmayıb cəzalandırma mahiyyətində olduqda, məsələnin “cinayət ittihamı” ilə 
bağlı olduğu ağla gələ bilər.  
AİHM ittihama belə məna verir: “fərdin cinayət hüquq pozuntusu törət-
diyinə dəlalət edən və ya şübhəli şəxs qismində onun vəziyyətinə mühüm təsir 
göstərən ehtimalların olduğu barədə səlahiyyətli dövlət hakimiyyəti orqanı 
tərəfindən ona rəsmi məlumatın verilməsidir”. İttiham hallarına bəzi misallar 
verək: 
 fərd şübhəli şəxs qismində dindirildikdə, 
 bu və ya digər şəxsin həbsi barədə order verildikdə, 
 şəxsə qarşı cinayət təqibinə başlanıldığı barədə ona rəsmi məlumat 
verildikdə, 
 gömrük cinayətlərini araşdıran dövlət orqanları şəxsdən sübutlar 
təqdim etməsini tələb etdikdə və onun bank hesabını dondurduqda, 
 polis tərəfindən şəxsin əleyhinə prokurorluğa məlumat verildikdən 
sonra onun barəsində cinayət işi açılarkən şəxs yardım üçün vəkilə 
müraciət etdikdə. 
Yuxarıdakı misallar məhdud sayda deyildir.  
                                                 
148  CASE OF RYAKIB BIRYUKOV v. RUSSIA, 17.01.2008, para.39-46. 
149  İnzibati və intizam sanksiyaların mahiyyəti vacibdir; azadlıqdan məhrum etmə növündə cəza verilirsə, 
burada cinayət ittihamı vardır. Engel və başqaları Niderlanda qarşı, 08.06.1986. 
Dr. Fərhad Mehdiyev 
 120 
 
Burada AİHM-nin Engel və başqaları Niderlanda qarşı işindən bir paraq-
rafı təkrar etmək istəyirəm. Oxunub mənasının, daha doğrusu, yanaşma tərzinin 
başa düşülməsi çox vacibdir: 
Dövlətlər hüquq pozuntusunu öz mülahizələrinə görə, cinayət hüquq 
pozuntusu əvəzinə intizam pozuntusu (inzibati xəta – F.M.) kimi tövsif edə 
bilsəydilər, yaxud “qarışıq” hüquq pozuntusu törədəni cinayət icraatı səviy-
yəsində yox, intizam icraatı səviyyəsində təqib edə bilsəydilər, 6-cı və 7-ci 
(cinayət və cəzada qanunçuluq prinsipi) maddələrin əsas müddəalarının qüv-
vəsi onların suveren iradələrindən asılı olardı. (Dövlətin) səlahiyyətlərin bu cür 
genişləndirilməsi, Konvensiyanın məqsəd və vəzifələri ilə bir araya sığmayan 
nəticələrə gətirib çıxarardı.150  
Cinayət ittihamı ilə üzləşən şəxsin minimum hüquqları 
Minimum olaraq qeyd olunduğuna görə, demək, bu hüquqları şərh edib, 
lazım olduqda təsirli müdafiəni təmin etmək üçün genişlədilməlidir. Diqqət 
edilsə, məhz buna görə, ölkəmizin Cinayət-Prosesual Məcəlləsində bu hüquqlar 
çox daha geniş şəkildə müəyyən olunur.  
 Başa düşdüyü dildə, dərhal, dəqiq nə ilə ittiham olunduğu ilə tanış 
olma hüququ; 
 Müdafiəsini hazırlamaq üçün kifayət qədər zamana və imkanlara sahib 
olma hüququ; 
 Özünü müdafiə hüququ, məhkəmədə çıxış hüququ, istər özü vasitəsilə, 
istərsə də seçdiyi vəkil vasitəsilə, vəkil tutmağa pulu yoxdursa, vəkili 
ona pulsuz dövlət təmin etməlidir; 
 Ona qarşı olan şahidlərə sual soruşma hüququ, habelə, onun xeyrinə 
olan şahidlərin də əleyhinə olan şahidlərlə eyni dərəcədə işdə 
iştiraklarını istəmə hüququ;  
 İşə ağlabatan müddətdə baxılması hüququ;151 
 Məhkəmə dilini anlamırsa, pulsuz tərcüməçiyə hüquq; 
 Məhkum olunubsa, işə bir daha appelyasiya qaydasında baxılması 
hüququ. 
Cinayət ittihamı ilə üzləşmiş şəxslərə, hər iki Sənəd demək olar ki, eyni 
müdafiə təminatları verir; ola bilsin ki, bu təminatlar konvensiyaların müxtəlif 
maddələrində ya da əlavə protokollarında müəyyən edilsin.152  
                                                 
150  Müvafiq qərarın 81-ci bəndi. 
151  İşə ağlabatan müddət ərzində baxılması, sadəcə cinayət işlərində yox, bütün hüquqi mübahisələr üçün 
tələb olunur. 
İnsan Hüquqları 
 121 
Ədalətli məhkəmə baxışı təminatı hansı hüquqlara şamil olunur?  
Ədalətli məhkəmə baxışı hüququ baxımından iki konvensiya arasındakı 
əsas fərq, daha əvvəl qeyd etdiyimiz kimi qeyri-cinayət mübahisələri ilə bağ-
lıdır. Avropa İnsan Hüquqları Konvensiyası ədalətli məhkəmə araşdırılması 
təminatını bütün hüquqlar üçün tanımır. Konvensiya hazırlananda tərəf dövlət-
lərin mənfəətləri nəzərə alınaraq, hakimiyyət səlahiyyətlərinin tətbiqi ilə yara-
nan hüquqi münasibətlərə ədalətli məhkəmə hüququnun tətbiq olunması nəzər-
də tutulmadı. 2-ci Dünya Müharibəsindən sonra hakim olan hava, bu gün artıq 
dəyişib. İncələdiyimiz kimi, Avropa Birliyi Əsas Azadlıqlar haqqında Sazişdə, 
ədalətli məhkəmə baxışının təminatı bütün hüquqlara şamil olunur. Lakin 
“mülki hüquq” sözü, AİHK-nın 6-cı maddəsində açıq şəkildə yer aldığı üçün, 
cavabdeh dövlətlər hakimiyyət tədbirləri ilə bağlı hüquqi mübahisələrdə bunu 
daim irəli sürürlər.  
Burada müzakirə olunası sual bundan ibarətdir ki, AİHK-nın istər özü, 
istərsə də   6-cı maddəsi mülki olmayan hüquqlara heç bir təminat vermirmi? 
Məsələ bundadır ki, ICCPR, AİHK kimi qoruma təminatı vermir: milli 
məhkəmələr bu hüququ pozmaqda israrlıdırsa, 1966 Sazişi hüququ pozulmuş 
şəxsə çox “nisbi”, mübahisəli bir təminat verir.153 Yuxarıda soruşduğumuz bu 
vacib sualın cavabı bir az mürəkkəbdir.  
İnsan hüquqlarının nəzəriyyəsi onu tələb edir ki, məsələlərə yanaşanda və 
onlara şərh verəndə, “hüquqa154 hörmət” prinsipindən yanaşılsın. Hüquqa 
hörmət prinsipi o mənaya gəlmir ki, bütün hadisələrdə mütləq olaraq o hüququn 
reallaşması təmin edilməlidir. İnsan hüquqlarının da əlbəttə ki, bir həddi var və 
bu hər hüquqa aiddir. Heç bir həd tanımayan hüquq ancaq bir dənədir – o da 
açıqlamamaq şərti ilə - fikir azadlığıdır. Bəli, daxili aləminizdə nə istəsəniz 
düşünə bilərsiniz, buna görə heç kəs sizi təqib edə bilməz (habelə sizi bu 
fikrinizi deməyə məcbur edə bilməzlər, məcburiyyət altında desəniz o fikrə 
görə sizi məsuliyyətə cəlb edə bilməzlər). Bu fikriniz çox sadist və qeyri-insani 
fikir ola bilər, hərçənd, belə düşünməkdə sərbəstsiniz. 
Məhdudlaşdırılmayan hüquq çox azdır dedikdə, elə bilməyin ki, işgəncə-
yə məruz qalmama hüququnu məhdudlaşdırıb, insana dözümlülüyünü ölçmək 
                                                                                                                                  
152  Sözlərə diqqət yetirin, birinci nəsil, yəni əsas hüquqlar dövlət tərəfindən tanınmır, ancaq müəyyən 
edilir. Müəyyən etmədə, daha əvvəl var olan şeyin varlığını qəbul edirsiniz. Halbuki tanıma 
məsələsində bu, həmişə belə şərh olunmur. 
153  Sazişin əhəmiyyətini azaltmaq istəməzdim, amma, yozlaşmış və riyakar sistemlər üçün ICCPR-in heç 
bir müsbət təsiri ola bilmir. AİHK-na gəldikdə isə, bunun qoruma mexanizmi az olsa və gec işləsə də, 
yenə də vardır. 
154  Burada hüquq dedikdə, konkret insan hüququndan söhbət gedir.  
Dr. Fərhad Mehdiyev 
 122 
üçün elektrik cərəyanı vermək olar. Əlbəttə ki, olmaz. Amma elə cəzalar var ki, 
onların dolayı təsiri insana ağır mənəvi əzab verə bilər. Məsələn, oğlu ömürlük 
azadlıqdan məhrum olmuş yaşlı ananın oğlunu görə bilməmə və onun xəstə ol-
duğunu bildiyi halda ömürlük həbs edildiyini bilmək, ana üçün böyük bir 
mənəvi əzabdır.155 Ölkəmizin qanunvericliyinə görə, həbsxanada saxlanılan 
ömürlük azadlıqdan məhrum edilmiş şəxslərlə ildə ancaq 2 dəfə uzun görüş 
keçirmək olar.  Bu cür mənfi təsirlər “işgəncə” tərifinə daxil olmasa da, yenə də 
“işgəncəyə məruz qalmama”o ana üçün anlamsız bir şey kimi görülə bilər.  
Əsas hüquqlar olsa belə, hüququn həddi necə müəyyən olunmalıdır? 
Əvvəlcə onu qeyd edək ki, hər bir konkret hüquq üçün beynəlxalq sənədlər 
dediyimiz hədləri nəzərdə tutur. Məsələn, yaşama hüququnu zəruri müdafiə 
halında pozmaq mümkündür. Yaxud məcburi əməyə cəlb edilməmə hüququnu, 
müharibə zamanı müdafiə qurğuları inşa etdirməklə poza bilərsiniz.  
Mövzudan çox yayınmadan, qayıdaq o məsələyə ki, mülki olamayan hü-
quqların məhkəmə baxışında ədalətli baxış prinsipi pozula bilərmi, pozularsa buna 
adekvat olaraq nə etmək mümkündür və AİHK bunun üçün bizə nə imkan tanıyır?  
AR Konstitusiyasının 127-ci maddəsinin II-ci hissəsi deyir ki, “hakimlər 
(yəni məhkəmələr) işlərə qərəzsiz, ədalətlə, tərəflərin hüquq bərabərliyinə, 
faktlara əsasən və qanuna müvafiq baxırlar.” Görüldüyü kimi daxili qanunve-
ricilik də təbii olan bu hüququ tanıyır və bu prinsip pozulanda appelyasiya ya 
da kassasiya şikayəti vasitəsilə bu hüquq bərpa edilməlidir. Lakin məhkəmə-
lərin işlərə tərəf tutmaqla baxdığı hallarda, əlbəttə ki, bu Konstitusion müddəa-
nın bir mənası qalmır. Təsadüfi deyil ki, Azərbaycandan AİHM-nə gedən 
şikayətlərin çoxu məhz ədalətli məhkəmə hüququnun pozuntusu ilə bağlıdır.  
İrəlidə məsələyə qayıdacayıq, ancaq burada qısaca onu qeyd edək ki, 
ədalətsiz məhkəmə baxışının predmeti olan hüquq, mülki hüquq statusuna daxil 
olmursa, ərizəçi bərabərlik hüququnun pozuntusuna müraciət etməlidir. Çünki 
bərabərlik hüququ, geniş mənalıdır və onun şərhində AİHM-nin imkanları daha 
genişdir.156 Habelə AİHK-da tənzimlənən bütün hüquqlar baxımından, eyni 
Konvensiyanın 13-cü maddəsini işlədmək mümkündür. Həmin maddə haqqında 
(təsirli hüquqi müraciət vasitələrinin olması) izahatları irəlidə verəcəyik.  
                                                 
155  BMT-nin “Məhbuslarla Minimum rəftar standartlarına” görə, azadlıqdan məhrum edilmiş şəxslərin 
yaxın ailəsi və dostları ilə vaxtaşırı görüşmə imkanı təmin edilməlidir. 
156  Bərabərlik hüququ, bütün qanuni hüquqlar baxımından tanına biləcəyi kimi, sırf bəzi konkret hüquqlar 
baxımından da müəyyən edilə bilər. Məsələn, AİHK-nın 14-cü maddəsindəki bərabərlik (daha doğrusu 
ayrı-seçkiliyə məruz qalmama) hüququ ancaq AİHK-da və protokollarında göstərilən maddi hüquqlara 
aiddir. Lakin AİHK-nın 12-ci Protokolu (AŞ üzvü olan bütün dövlətlər bunu hələ ki, ratifikasiya 
etməyib) ayrı-seçkilik qadağasını bütün hüquqlar baxımından tanıyır. 
İnsan Hüquqları 
 123 
Mülki hüquq və vəzifələr 
Qeyd etdik ki, ICCPR bütün hüquqlara şamil olunur. Amma nə edək ki, 
BMT-nin İnsan Hüquqları Komitəsi, AİHM kimi yurisdiksiyaya sahib deyildir. 
Faktiki olaraq, ancaq AİHK və Məhkəmə, o da ancaq qismi olaraq, ölkəmizdəki 
neqativ praktikalara müsbət təsir göstərə bilər. 
Burada yenə mülki hüquq anlayışından uzaqlaşıb diqqətinizi bir məsələyə 
cəlb etmək istəyirəm. Ölkədaxili məhkəmələr birbaşa Konvensiya və Sazişin 
müddəalarını tətbiq edə bilər. Bunun üçün lazım deyil ki, milli məhkəmələr 
insan hüququ pozsunlar, sonra AİHM Demoklesin qılıncı kimi məsələyə 
müdaxilə edib, milli məhkəmələrə göstəriş versin. Xeyir, belə deyil. İnsan hü-
quqları nəzəriyyəsi və praktikası ona əsaslanır ki, dövlətlər öz daxili qanun-
vericiliklərində lazımi dəyişiklikləri aparıb məsələləri özləri ölkə daxilində həll 
etsinlər. Əslində ölkə qanunvericiliyi ədalətli məhkəmə baxışı hüququnu bütün 
hallar üçün tanıyır. Lakin bu hüququn reallaşması üçün tələb olunan mexa-
nizimlər, vasitələr və yanaşmalar üçün eyni şeyi demək mümkün deyildir. 
Xüsusən hüquqa hörmət prinsipi baxımından, məhkəmələrin yanaşma tərzi çox 
vacibdir. 18 Mart 2009 tarixində ölkəmizdə keçirilən referendum lahiyəsini şərh 
edən AR Konstitusiya Məhkəməsi qeyd edirdi ki, “bu dəyişiklik layihəsi ölkədə 
insan hüquqların qorunmasını daha da irəli səviyyəyə çıxaracaqdır”. Məgər o 
vaxta kimi olan normativ tənzimləmə insan hüquqlarını təminat altına almaq 
üçün kifayət etmirdi? Bu da yanaşma tərzini üzə çıxarır. Fakt: Avropa İnsan 
Hüquqları Məhkəməsi ərizələrə baxanda hansı prinsipləri və yazılı normaları 
hakim götürür ki, bu prinsip və normalardan milli məhkəmələr məhrum olsun? 
Hər iki tərəfdə material eynidir, lakin “aşbaz” fərqli olduğuna görə, “yemək”lə-
rin  (qərarların) dadı da fərqli çıxır. 
İndi də qayıdaq mülki hüquq və vəzifələrə. Çünki AİHK, AŞ dövlətləri 
üçün bir yerdə “legitimliyin əsas qanunu” mahiyyətindədir. AİHK da məhz 
“mülki hüquq və vəzifələrdən” bəhs edir. 
AİHM-nə görə “mülki hüquq və vəzifə” müstəqil anlayışdır və yalnız 
cavabdeh dövlətin daxili qanunvericiliyinə istinadən şərh edilə bilməz.157 
Məsələ bundadır ki, cavabdeh dövlətlər mübahisə mövzusu olan hüququn 
inzibati proses daxilində ələ alındığını irəli sürərək, yaxalarını qurtarmaq 
istəyirlər. Lakin AİHM, mülki hüquqların əhatə dairəsini mümkün olduğu qədər 
geniş tutmağa cəhd edir. Məhkəmə aşağıdakı xüsuslara diqqət yetirir:  
1. işin mülki hüququn müəyyən edilməsinə aidiyyəti olub-olmadığını 
                                                 
157  König Almaniyaya qarşı, 28.06.1978, 88-ci bənd. 
Dr. Fərhad Mehdiyev 
 124 
müəyyənləşdirərkən yalnız araşdırılan hüququn xarakteri əhəmiyyət daşıyır.158 
2. hüququn xarakteri barədə hər hansı vahid Avropa anlayışı nəzərə 
alınmalıdır. Dövlətdaxili qanunvericilikdə bir hüququn necə qəbul edildiyi 
həlledici deyildir.  
3. Konvensiyanın mənası çərçivəsində hər hansı hüququn mülki hüquq 
hesab edilib edilməməsi həmin hüququn hüquqi tövsifi əsasında deyil, daşıdığı 
maddi məzmun və doğurduğu nəticələr əsasında müəyyən edilməlidir. Prosesin 
nəticəsi xüsusi hüquqda nəzərdə tutulmuş statusa təsir göstərirsə, deməli, mülki 
və vəzifədən bəhs olunur. Başqa bir sözlə, hüquqi münasibət inzibati orqan 
tərəfindən qeydə alınsa da, əgər bu inzibati proses mülki hüquq statusuna təsir 
göstərəcəksə, ədalətli məhkəmə baxışı təminatları tətbiq olunmalıdır. Misal: 
daşınmazın texniki pasportunun çıxarılması müvafiq inzibati orqan tərəfindən 
həyata keçirilir. Fərz edin ki, texniki pasportun verilməsində daşınmaz sahibi 
çətinliklərlə üzləşib. Texniki pasportun mövcudluğu və məzmunu, evin alınıb-
satılmasına təsir göstərəcəyinə görə, bu mübahisədə ədalətli məhkəmə baxışı 
təminatları tətbiq olunmalıdır. Bu meyarı unutmamaq lazımdır, çünki 
Azərbaycanda elə hüquq azdır ki, onun həyata keçməsində hansısa inzibati 
orqan rol almasın.  
Mülki hüquq və vəzifələrə bunları misal kimi göstərmək olar: fiziki 
şəxslər arasındakı qarşılıqlı münasibətlərdə onların hüquq və vəzifələri bütün 
hallarda mülki hüquq və vəzifələrdir. Kommersiya fəaliyyətləri, delikt hüququ, 
mülkiyyət hüququ, ailə hüququ, müqavilələr və əmək hüququ ilə bağlı mübahi-
sələr, mülki hüquq və vəzifələrə aid məsələdir.159 Kompensasiya istənilməsi ilə 
bağlı məsələlər də bu anlayışa daxil olacaq. Peşə fəaliyyəti də, məsələn, tibbi 
fəaliyyət ya da vəkilliklə məşğul olma, mülki hüquq və vəzifələrə aid olacaq.160 
Fərdlə dövlət arasındakı münasibətlərə gəldikdə, burada vəziyyət bir az 
mürəkkəbləşir. Daha əvvəl qeyd etdiyim kimi, AİHK-na görə hakimiyyət 
tədbirləri ədalətli məhkəmə baxışının təminatı altına düşmür. Lakin bunlardan 
bəzilərini AİHM mülki hüquq və vəzifələrə aid sayıb. Bura başda mülkiyyət 
hüququ ilə bağlı mübahisələr aiddir. Kommersiya fəaliyyəti ilə bağlı lisen-
ziyaların verilməsi bunlara aiddir. Habelə buraya aid olacaq:  
 torpaqların müsadirəsi, genişləndirilməsi və orada tikintinin planlaş-
dırılması, 
 tikinti üçün və daşınmaz əmlakla bağlı icazənin verilməsi və s., 
                                                 
158  König Almaniyaya qarşı, 28.06.1978, 90-cı bənd 
159  Əliyev, s.237. 
160  König Almaniyaya qarşı, 28.06.1978, 96-cı bənd 
İnsan Hüquqları 
 125 
 ailə hüququ sahəsindəki hüquq və vəzifələr, 
 sosial təminat işləri, 
 dövlət qulluqçularının pensiyaya ayrıldıqdan sonra pensiya işləri, 
 qanunsuz olaraq azadlıqdan məhrum etmə ilə bağlı kompensasiya 
tələbi, 
 fərdin nüfuzuna digər şəxs tərəfindən hörmət edilməsi, 
 cinayət işində mülki tərəf qismində iştirak üçün müraciət edilibsə və s.. 
Mülki hüquqları belə göstərdikdən sonra, nələrin qeyri-mülki hüquq və 
vəzifə olduğu da AİHM qərarları işığında qeyd olunmalıdır: 
 ümumi vergiqoyma məsələləri və vergi dərəcələri, 
 immiqrasiya və vətəndaşlıq məsələləri, 
 hakimiyyət nümayəndələrinin və inzibati dövlət qulluqçularının əmək 
hüquqları ilə bağlı mübahisələr161, 
 hərbi mükəlləfiyyət, 
 KİV-lər üçün məhkəmə prosesi barədə məlumat verməklə bağlı işlər, 
 dövlət vəzifələrini tutmaq hüququ, 
 pulsuz təhsil almaq hüququ, 
 pasport verməkdən imtina, 
 mülki işlərdə hüquqi yardımla bağlı məsələlər, 
 dövlət tibb müəssisəsində müalicə hüququ, 
 təbii fəlakət qurbanlarına kompensasiya ödəmək barədə dövlətin 
birtərəfli qaydada qəbul etdiyi qərarlar, 
 patent almaq üçün müraciətlər. 
 
Məhkəmədən əvvəl və sonrakı mərhələ 
Həm ICCPR-in “dilindən”, həm də ki, AİHM qərarlarından aydın olur ki, 
bu təminat sadəcə məhkəmə baxışı mərhələsinə aid deyildir. Bu təbiidir. Çünki 
qeyd etdiyimiz kimi, ola bilsin ki, məsələyə məhkəmə qaydasında baxılmasın. 
Habelə, məhkəmədən sonrakı mərhələlər də var ki (icra mərhələsi), orada da 
hüquqi bir proses gedir və onu ədalətli prosesual və maddi hüquq qaydalarına 
əsasladırmaq zəruri və təbiidir.162 
Cinayət işlərində bu hüququn tanıdığı təminatlar, ibtidai istintaqa da şamil 
olunur. İmbroşa İsveçrəyə qarşı işdə (24.11.1993) AİHM bildirdi ki, istər 
                                                 
161  Pellegrin Fransaya qarşı, 27.06.2000, para.53-56. Dövlət qulluğu məsələlərində mülki qulluqçunun 
icra etdiyi vəzifə hakimiyyət səlahiyyətlərinin icrasını nəzərdə tutursa, belə vəzifənin icrası AİHK 6-cı 
maddənin əhatəsinə daxil olmur. 
162  Bu iddianın anti-tezisi ümumiyyətlə ola bilməz.  
Dr. Fərhad Mehdiyev 
 126 
“ağlabatan müddət” haqqında norma, istərsə də digər müdafiə təminatları 
ibtidai istintaq mərhələsində də xüsusən ittiham irəli sürülən andan işə düşməyə 
başlayır.163 Bu təminatlar ibtidai istintaq mərhələsində pozulduqda, və sonradan 
əgər bu pozuntular daha sonra məhkəmə baxışı mərhələsində bərpa olunmasa, 
ədalətli məhkəmə baxışı prinsipi əlbəttə ki, pozular. 
İnzibati proses AİHK-nın tədqiq etdiyimiz 6-cı maddəsi ilə tənzimlənmir. 
Lakin inzibati proses şəxsi həyat və ailə həyatı ilə bağlıdırsa, onda bu da 6-cı 
maddənin əhatə dairəsinə düşəcək. Misal: şəxs əgər dövlət qurumundan özü 
haqqında tutulmuş qeydlərin sürətini tələb edirsə, habelə, inzibati proses açıq 
bir mülki hüququn həyata keçirilməsi ilə bağlıdırda, bu da AİHK-nın ədalətli 
məhkəmə baxışı hüququ ilə tənzimlənəcək. 
Məhkəmədən sonrakı mərhələyə gəldikdə isə, bu, xüsusən məhkəmə 
qərarının icrası ilə bağlı olur. Məhkəmə qərarı icra olunmursa, hüquqların məh-
kəmə təminatı, ümumiyyətlə, xəyali bir şey kimi qalır. İcra olunmayan, oluna 
bilməyən məhkəmə qətnaməsi kimə lazımdır? Hal-hazırda AİHM ən çox 
Rusiya əleyhinə qərar çıxarır. Bunların bir qismi də məhz məhkəmə qərarlarının 
icra olunmaması ilə bağlıdır. Məsələn, Burdov Rusiyaya qarşı işdə (07.05.2002), 
dövlət Burdova kompensasiya ödəməli olduğu halda, maliyyə çətinliklərini irəli 
sürərək kompensasiyanı ödəmirdi.  
Xarici ölkələrin məhkəmə qərarlarının başqa ölkədə icrası üçün bu tələb 
(ədalətli məhkəmə baxışının təminatları) aktual olaraq qalır, belə qərarlar başqa 
ölkədə icra olunarkən, icra olunan qərar ədalətli məhkəmə baxışı qaydasında 
alınmalıdır. Qərarın (qətnamənin) belə olmadığı milli məhkəmədə irəli sürülsə, 
milli məhkəmə bu etirazı ağlabatan dərəcədə yoxlamalıdır.164  
Ədalətli məhkəmə baxışının məzmununa daxil olan üsullar və vasitələr 
Bunları qısaca saysaq, bunlar:  
 məhkəmənin müstəqil və qərəzsiz olması,  
 belə müstəqil tərəfsiz məhkəməyə müraciət edə bilmə hüququ (imkanı),  
 işə təqsirləndirilən şəxsin iştirakı ilə baxılması,  
 özü əleyhinə ifadə verməyə qadağan edilməsi və susma hüququ,  
 tərəflərin bərabərliyi və çəkişmə prinsipi,  
 işə tərəflərin anladığı dildə baxılması ya da tərcüməçinin təmin edilməsi,  
 məhkəmə qərarlarının əsaslandırılmasıdır. 
                                                 
163  Moul, Harbi, s.9 
164  Peleqrini İtaliyaya qarşı, 20.07.2001. 
İnsan Hüquqları 
 127 
Müstəqil, qərəzsiz məhkəmə anlayışı. Bu anlayışı şərh edərkən Avropa 
Məhkəməsinin presedent hüququna söykənmək faydalıdır. Həqiqətən də 
Strasburqdan elə şeylər görmək mümkündür ki, onları Qafqaz ya da Ural 
regionundan müşahidə etmək çətindir.  
AİHM, milli məhkəmələrin müstəqil və tərəfsiz olma məsələsinə baxanda 
aşağıdakı hallara diqqət yeritir: 
 hakimlərin necə və kim tərəfindən təyin olunduğu, 
 onların vəzifədə nə qədər qaldığı,165  
 kənar təzyiqlərə qarşı nə cür təminatların olduğu, 
 zahiri müstəqillik əlamətlərinə malik olub-olmadığı.166 
İngilis dilli mətnlərə baxanda, orada məhkəmə əvəzinə “tribunal”dan bəhs 
edilir. Tribunal elə bir orqandır ki, o məhkəmə (court) ilə eyni şey deyildir. 
Məsələ bundadır ki, Konvensiya mətnləri elə qələmə alınır ki, universal olsun, 
yəni bütün dövlətlərdə tətbiq oluna bilsin. Bəzi ölkələrdə isə, ola bilər ki, bəzi 
ixtilaflara məhkəmə qaydasında baxılmasın, baxan orqan bir komissiya, şura, 
heyət, ya da icra hakimiyyətinə bağlı bir orqan olsun. Məsələn, tarixi ənənələ-
rimizə vurğun olan ata, oğlunun adını Bamsı Beyrək qoymaq istəsə, amma 
oğlanın anası buna razı olmasa, bu mübahisəni müvafiq qəyyumluq orqanı həll 
edir. Buna görə insan hüquqları mətnlərində tribunaldan bəhs edilir və tələb 
olunur ki, qərar verən tribunal müstəqil, tərəfsiz və ədalətli olsun. 
Avropa Məhkəməsinin axtardığı meyarlardan birisi də bu tribunallarda işə 
baxan insanların hakim və hüquqşunas mövqeyində olan insanlar olmasıdır.167 
Bizdəki qəyyumluq kimi orqanların hakimlərdən ibarət olmaması, o 
mənaya gəlmir ki, bu qurumun varlığı ədalətli məhkəmə baxışı hüququnu 
pozur. Nə qədər ki, o ixtilafın bir tərəfi deyil, hələ ki, bu prinsip pozulmaz.168  
Avropa Məhkəməsinin 1984 tarixində verdiyi bir qərara görə, hakimlərin 
icra hakimiyyəti tərəfindən təyin olunması, başlı başına ədalətli məhkəmə 
hüququnun pozulduğu mənasına gəlmir. 
Burada məsələdən bir az uzaqlaşıb çox dəyərli oxucuların diqqətini daha 
da dəyərli bir məqama çəkmək istəyirəm. AİHM qərarlarını şərh edəndə, 
qərarın bir bəndindəki cümləni götürüb dərhal ondan məna çıxarmayın. Avropa 
Məhkəməsi işi mahiyyəti üzrə həll edərkən həmişə hadisələrə bir bütov şəklin-
                                                 
165  Mehdiyev Fərhad, İnzibati İdarəetmə Hüququ, Bakı 2008, s.67. 
166  Nula Moul, Katarina Harbi, Ədalətli Məhkəmə Araşdırması Hüququ, məlumat kitabçası, AŞ Yayını, s.39 
167  Le Kompt Belçikaya qarşı, 23.06.1981, para. 57. 
168  İxtilafın tərəfi olmağa bir misal: fərz edin ki, qəyyumluq orqanı övladın ailədən alınması üçün məsələ 
qaldırır, özü də qaldırdığı məsələyə baxıb həll edir. 
Dr. Fərhad Mehdiyev 
 128 
də yanaşır. Yəni hakimləri əgər ədliyyə naziri təyin edirsə, bu hal X dövlətində 
ədalətli məhkəmə baxışı hüququnu poza bildiyi halda, qonşu Y dövlətində bu 
hüququ pozmaya bilər. AİHM digər göstəricilərə də baxır. Məsələn, hakim 
uzun müddət vəzifədə qalırsa, Məhkəməyə görə hakim müstəqildir. Məsələn, 
Belçikada Appelyasiya Məhkəməsi hakimlərinin 6 illik təyin olunmasını, 
AİHM normal sayır. Amma bizdə eyni hakimlərin 10 il üçün təyin edilməsini 
Avropa qurumları xoş qarşılamamışlardı.  
Mülki şəxslər barədə işlərə baxan məhkəmədə hərbi hakimlərin olması, 
AİHM-nə görə 6-cı maddənin pozuntusudur.  
Məhkəmənin verdiyi qərar qeyri-məhkəmə orqanı tərəfindən pozula 
bilməməlidir. Əks halda, ədalətli məhkəmə baxışı hüququ pozulmuş olar.169  
Məhkəmənin (tribunalın) qərəzsizliyi, tərəfsiz olmasını tələb edir; 
qərəzsizlik subyektiv və obyektiv olmaq üzərə ələ alınır. Subyektiv qərəzsizlik 
hakimin şəxsi qərəzsizliyidir, belə hallar üçün daxili qanunvericilik “hakimə 
etiraz” mexanizmini təmin edir. Lakin bunu isbat etmək lazımdır ki, hakimin 
şəxsi qərəzi vardı. Əks halda, hakim qərəzsiz sayılır.   
Obyektiv qərəzsizlik isə bunu tələb edir ki, hakimin qərəzli olmasını 
şərtləndirən obyektiv bir hadisə, fakt olmasın. Əgər belə fakt varsa, hakimi o 
işdə obyektiv olaraq qərəzli saymaq mümkündür. Məsələn, cavabdehin əgər işə 
baxan hakimlə konkret əlaqələri varsa, obyektiv qərəzlilik var deməkdir. Milli 
hüquqda belə hallar üçün də etiraz mexanizmindən istifadə olunur. Etiraz 
mexanizminin milli qanunvericilikdə nəzərdə tutulmaması, Avropa Məhkə-
məsinə görə ədalətli məhkəmə hüququnun pozuntusudur.  
Apardığımız məhkəmə işlərinin birisində, Emin adlı vətəndaşa qarşı keç-
miş həyat yoldaşı iddia qaldırmışdı, iddiaçının atası isə işə baxan məhkəmənin 
yerləşdiyi rayonun icra başçısı idi. Aydındır ki, məhkəmə işə ədalətli baxma-
yacaq, yəni istəsə də baxa bilməyəcəkdi. Hər nə qədər yeni Mülki-prosesual 
Məcəllədə bütöv məhkəmə tərkibinə etiraz imkanı ləğv edilsə də, o işdə bütöv 
məhkəmə tərkibinə etiraz verilmiş, müvafiq qərardaddan da appelyasiya 
şikayəti verib işə başqa rayon məhkəməsində baxılması tələb edilmişdi. Bakı 
Appelyasiya Məhkəməsi şikayəti təmin etdi və işin baxılmasını Yasamal Rayon 
Məhkəməsinə göndərdi. 
Remli Fransaya qarşı (30.01.1996) işdə AİHM belə bir məqamı qeyd etdi: 
ədalətli məhkəmə baxışı hüququ onu tələb edir ki, məhkəmənin müstəqilliyi və 
qərəzsizliyi ilə bağlı bir etiraz irəli sürüldükdə, bu etiraz açıq-aşkar əsassız 
                                                 
169  Van de Hurk Niderlanda Qarşı, 8.04.1994, 77-ci bənd. 
İnsan Hüquqları 
 129 
deyilsə, araşdırılmalıdır. Orada Remlinin işində bir andlı iclasçı vardı, bu andlı 
iclasçı məhkəmədən kənarda özünün irqçi olduğunu demiş, bu da etiraz səbəbi 
kimi iclasda irəli sürülmüşdü. Fransa məhkəməsi hesab etdi ki, qərəzlilik 
yoxdur. Avropa Məhkəməsi isə əksinə qərar verdi. Gördüyünüz kimi, AİHM-
nin yerləşdiyi Fransada belə bu cür hallara rast gəlmək mümkündür. Bizdə bir 
siyasətçinin dediyi kimi, İngiltərə kimi bir dövlətdə 100-ə yaxın jurnalist 
həbsdədir.170  
Məhkəmənin qərəzsizliyini ciddi şübhə altına alan hallara qarşı ölkə 
qanunvericiliyində müvafiq tənzimləmələrin aparılması zəruridir. Məsələn, 
hamımız bilirik ki, yuxarı instansiyada işə baxan hakim aşağı instansiyada o işə 
baxmamış olmamalıdır. Eyni məntiqlə, ibtidai istintaq mərhələsində şəxsin 
həbsinə order verən hakim, işə mahiyyəti üzrə məhkəmədə baxılanda iştirak 
etməsə yaxşı olar; çünki hakim bu işdə lap əvvəldən şəxsin təqsirli olduğuna 
inanıb.171 Belə hallar Avropanın bəzi inkişaf etmiş ölkələrində tez-tez təkrar-
lanır. Avropa Məhkəməsi 2000-ci ildə De Haan işində də belə davranışlara yor 
verdiklərinə görə Niderland məhkəmələrini 6-cı maddə pozucuları kimi adlan-
dırmışdı.  
Maraqlı hal bundan ibarətdir ki, məhkəmədə etiraz almış hakim, etiraza 
özü baxıb qərar verdiyi üçün bunu obyektiv qərəzsizlik testinə uyğun saymaq 
mümkün olarmı? Buna dair AİHM-nin birbaşa qərarı olmasa da, hər halda belə 
bir vəziyyət AİHM-nin çox da xoşuna getməyəcək. 
Məhkəməyə müraciət etmək hüququ. Sizə qəribə gəlsə də, bu hüququn 
altından xətt çəkilməlidir. Ədalətli məhkəmə baxışı hüququnun konven-
siyalardakı tənzimlənməsindən də təbii olaraq aydın olur ki, şəxsin bu hüququ-
nun tətbiq edilə bilməsi üçün, onun əvvəlcə məhkəməyə müraciət edə bilməsi 
mümkün olmalıdır. Soruşa bilərsiniz ki, bəs necə ola bilər ki, şəxsin bu hüququ 
əngəllənmiş olsun? Bu iki halda mümkündür: birincisi, belə ki, qanunvericilik 
açıq şəkildə mübahisənin qeyri-məhkəmə vasitəsilə həll edəcəyini nəzərdə 
tutur. İkinci hal da budur ki, şəxs dayanmadan ərizə dalınca ərizə yazır, amma 
onun işinə müxtəlif bəhanələrlə baxılmır. Bu müxtəlif bəhanələri tapanlar da 
yenə hakimlərdir ki, onlar da bizim kimi fani varlıqlar olduğuna görə istirahət 
etməyə və asudə vaxt keçirməyə ehtiyac hiss edirlər. Buna görə, bəzi hakimlər 
ilk fürsətdə ərizəni qeri qaytarmağa çalışır. Müxtəlif bəhanələrin tapılması 
siyasi tapşırıq səbəbilə də ola bilər. Belə hallarda da ərizəçinin müraciət etmək 
hüququ pozulmuş olar.  
                                                 
170  Lakin daha sonra bir ingilis rəsmisi bu iddianı inkar etmişdi.  
171  Moul, Harbi, s.46 
Dr. Fərhad Mehdiyev 
 130 
Mal-mülk qədimdən bəri ixtilafların səbəbi olub. Fransız inqilabının 
yönəldiyi bir ifrat da kilsə idi, o kilsə ki, əllərində böyük torpaqlar tuturdu və 
kəndliləri o torpaqda məcburi əməyə cəlb etmişdi. Vergi də ödəmirdilər.172 
Kəndlilər bir tərəfdən əziyyət çəkib torpaqla işlərkən, “Allah adamları” onların 
təri hesabına “çoxluq bərəkətdir” məntiqi ilə şəxsi çəkilərini artırırdı. 20-ci 
əsrdə də Yunanıstanda yerləşən Kanea adlı katolik kilsəsi mənbəyi şübhəli olan 
daşınmaz əmlak üzərində mülkiyyət hüququ iddia edib və tanınması üçün 
məhkəməyə müraciət edib. Ortodoks xristiyanların yaşadığı Yunanıstan məhkə-
məsi “kilsənin hüquqi şəxs statusu yoxdur və məhkəmədə buna görə iddia 
qaldıra bilməz” deyərək, iddianı geri qaytarmışdı. Lakin Avropa Məhkəməsi 
Yunanıstan məhkəməsi ilə razılaşmadı. Yunanıstanın Konvensiyanın 6-cı 
maddəsi üzrə öhdəliyini pozduğunu bəyan etdi.173 
Ümumiyyətlə, işə mahiyyəti üzrə baxılmadan, ərizənin geri qaytarıla 
bilməsi üçün qanunvericilikdə xeyli qeyri-müəyyən və mürəkkəb şərt nəzərdə 
tutulursa, bu yaxşı hal deyildir. Habelə ola bilər ki, ərizə qəbul olunsun, lakin 
bəzi şərtlər səbəbilə işə mahiyyəti üzrə uzun müddət baxılmasın (məsələn, 
cavabdeh gəlmədiyi üçün), belə halda da ədalətli məhkəmə baxışı hüququ po-
zulmuş olar.  
Əgər milli müstəvidə hüququn araşdırılmasına baxan orqan məhkəmə 
deyilsə və bu orqanın qərarından məhkəməyə şikayət vermək də mümkün 
deyilsə, belə halda həmin orqan ədalətli məhkəmə hüququnun qarantiyalarını 
təmin etməlidir, əgər təmin etmirsə onda dövlət bu hüququ pozmuş olacaq. 
Məhkəməyə müraciət hüququ baxımından bəzi məhdudiyyətlər qoymaq 
olar: məsələn, fəaliyyət qabliyyəti ilə bağlı, ya da hüquq pozuntusu ilə, yaxud 
da müruruzamanla (iddia müddəti ilə) bağlı. Lakin bu cür məhdudiyyətlər 
şəxslərin məhkəməyə müraciət hüququnu aradan qaldırıcı və mahiyyətinə xələl 
gətirici olmamalıdır. Habelə müraciət hüququna qoyulan məhdudiyyətlər 
legitim və qanuni məqsəd daşımaqla ağlabatan dərəcədə mütənasib olmalıdır. 
 
Məhkəmə prosesində iştirak. Cinayət prosesində müttəhim məhkəmə 
araşdırılmasında iştirak etməlidir. Bu da qiyabi icraat qaydasında şəxsin 
yoxluğundan istifadə edərək onu ədalətsiz şəkildə məhkum olunmasının 
qarşısını almaq üçün əlavə bir təminatdır.  
                                                 
172  Göze, 529. 
173  Bu işdə, habelə, ayrı-seçkilik qadağasının pozulduğuna da qərar verilmişdi. Səbəbi budur ki, ortodoks 
kilsəsinin və yəhudi icmalarının hüquqi şəxs statusu tanındığı halda, katolik kilsəsinin belə bir statusu 
tanınmırdı. 
İnsan Hüquqları 
 131 
Mülki işlər baxımından belə mütləq bir şərt olmamaqla bərabər, tərəf öz 
şəxsi davranışı ilə iclaslara qatılmadığı hallarda, cinayət işlərindən fərqli olaraq, 
onun iştirakı olmadan da işə baxmaq mümkündür. Habelə mülki işlər baxımın-
dan şəxsin iştirakı əgər ədalətli qərarın çıxarılması üçün vacibdirsə, iştirak 
təmin edilməlidir.  
Mülki işlərdə şəxsin appelyasiya məhkəməsində iştirakına gəldikdə, Helle 
Finlandiyaya qarşı işdə (19.12.1997) AİHM qərara gəldi ki, bu şərt deyildir. 
Yetər ki, məhkəmənin tərəfsiz və müstəqil olduğuna şübhə olmasın. 
Cinayət işlərində müttəhimin iclaslara qatılmamasının bir istisnası var: 
dövlət orqanları bütün səmimi cəhdlərinə baxmayaraq müttəhimi iclas barəsində 
xəbərdar edə bilməsələr, habelə, şəxs xəstə olduğuna görə iclaslara gəlib iştirak 
edə bilmirsə və məhkəmədə şəxsin iştirakı olmadan işə ədalətli baxılacağını 
hesab edirsə, müttəhim olmadan işə baxmaq mümkündür.174 Bu yazılanlar milli 
qanunvericiliyimizin qaydası deyildir, AİHM-nin qaydasıdır. Buna köhnə Ko-
missiya175 Ensslin və başqaları Almaniyaya qarşı işdə qərar vermişdi.  
Əgər müttəhim məhkəmədə susmağı seçsə, o, istəməsə də dövlət ona bir 
vəkil verməlidir. Burada yazdıqlarımız məhdud sayda misallar deyildir, başqa 
hər hansı bir hal işin ədalətli baxılmasını şübhə altına ala bilərsə, dövlət belə 
halı aradan qaldırmalıdır. Əks halda, ədalətli məhkəmə hüququnu pozmuş olar.  
Şəxsin appelyasiya instansiyasındakı iştirakına gəldikdə, appelyasiya 
araşdırmasının işin sadəcə hüquqi hallarınımı, yoxsa faktiki hallarını da 
yoxladığından və şəxsin iştirakının zərurət dərəcəsindən asılı olacaqdır.  
 
Şəxsin özü əleyhinə ifadə verməyə məcbur etmənin qadağan edilməsi 
və susma hüququ. AİHK-nın 6-cı maddəsində bu hüquqdan açıq şəkildə bəhs 
olunmur. ICCPR-in 14-cü maddəsində də bu hüquq belə ifadə edilir: “şəxs özü 
əleyhinə ifadə verməyə ya da təqsirini etiraf etməyə məcbur edilə bilməz”, yəni 
burada da açıq şəkildə susma hüququndan bəhs olunmur.176 Lakin bu hüquq, bir 
qayda olaraq, cinayət işlərində tətbiq edilməlidir. Susma hüququ çox vacib 
prosessual təminatdır, eyni zamanda, şəxsi işgəncə və pis rəftara qarşı da qoru-
yur. İnsan məxluqunun tarixi inkişaf mərhələsində susma hüququ xeyli gec 
yaranmış bir institutdur, uzağa getməyə ehtiyac yoxdur, çünki 19-cu əsrdə, 
məsələn, belə bir hüquq tanınmırdı. Cinayət törətməklə ittiham olunan şəxs 
danışmalıydı. Danışmamaq qanunsuz sayıldığına görə müttəhimin danışdırılma-
                                                 
174  Kolozza v. İtaly, 12.02.1985, para.32.  
175  AİHK-nın 11-ci Protokolu qüvvəyə minmədən əvvəl Komissiya da var idi və ərizələrə baxırdı. 
176  “Şəxsin özü əleyhinə ifadə verməmə” ilə “susma” fərqli şeylərdir. Birincisinə görə, şəxs özü əleyhinə 
bir şey danışmırsa, susmamalıdır.  
Dr. Fərhad Mehdiyev 
 132 
sının yolu tapılırdı. Döymək bu metodların ən sadəsi idi. Polis və təhlükəsizlik 
xidmətlərinin istifadəsində müxtəlif “danışdırma” yöntəmləri vardı. Bu yöntəm-
lər də, bir qayda olaraq, işgəncə və pis rəftar şəklini alırdı. Susma hüququ 
olmayan ölkələr işgəncə, pis rəftara, səhvlərə açıq, hətta, şəxsin törətmədiyi 
cinayəti onun üzərinə rahat qoyula biləcəyi sistemlərdir. Susma hüququ, mədəni 
millətlər tərəfindən qəbul edilən beynəlxalq standartdır.  
Susma hüququ, ümumiyyətlə, ədalətli məhkəmə hüququ onu tələb edir ki, 
insanı zorla ya da sair qanunsuz yollardan danışdırıb onun əleyhinə əlavə sübut 
əldə olunubsa, bu sübutlar qanunsuz sayılsın və işdən çıxarılsın. Belə sübutlara 
əsasən hökm çıxarıla bilməz.  
Əslində qeyd etməliyik ki, 20-ci əsrin ikinci yarısında susma hüququ artıq 
xeyli qəbul olunmuş hüquq olduğu halda, hələ də bir çox ölkədə, Avropa ölkə-
ləri daxil olmaqla, polis orqanları bu hüququ pozurlar. Əlbəttə ki, cinayətlərin 
açılmasında ictimai maraq var, lakin polisin bu davranışı heç də bütün hadisələr 
baxımından eyni olmur. 
1993-cü ildə AİHM maraqlı bir qərar verdi. Fransa polisi gömrük 
hüquqpozuntusu şübhəsi ilə Funke`dən sənədlərin təqdim edilməsini tələb et-
mişdi, Funke bundan imtina etdikdə o, cərimə olunmuşdu. Sənədlərin məcburi 
qaydada verilməsini tələb etmək Məhkəməyə görə susmaq hüququna qanunsuz 
müdaxilə sayılmışdı.  
Bununla belə, qeyd olunmalıdır ki, müttəhimin ifadəsini zorla almaq 
mümkün olmasa da, ondan zorla ala biləcəyiniz şeylər yenə də vardır. Söhbət 
şübhəli şəxsin ya da müttəhimin pullarından getmir. Maddi dəlil qismində 
şəxsdən qan, sidik, tük analizi, bədən toxumalarını almaq mümkündür.177 
 
Tərəflərin bərabərliyi və çəkişmə prinsipi  
Tərəflərin bərabərliyi prinsipinə “equality of arms” da deyilir. Bu prinsip 
Avropadakı aristokratiya və soyluların şərəf və ləyaqət tarixində formalaşıb; 
bilirsiniz ki, 19-cu əsrə qədər davam edən duel praktikası var idi, orada müna-
qişənin tərəfləri eyni silahdan istifadə etməliydilər. Dueldə silahların bərabərliyi 
faktiki olaraq ədaləti və bərabərliyi təmin etməkdən aciz olmaqla bərabər, bu 
qayda öz varlığını qorudu. Duellər tamamilə qadağan olunduqdan sonra bu 
qayda məhkəmə prosesində yaşamağa davam etdi. 
Dueldən fərqli olaraq, məhkəmə prosesində bu prinsip ona yönəlir ki, 
isbatetmə və qorunma baxımından tərəflərin birisi güclü, o birisi isə zəif vəziy-
yətə düşməsin. Dolayısıyla tərəflərin bərabərliyi onu tələb edir ki, statusuna və 
                                                 
177  Saunders v. the UK, 17.12.1996, 68-69-cu paraqraflar 
İnsan Hüquqları 
 133 
şəraitinə görə zəif olan tərəf prosesdə daha çox qorunsun. Məsələn, tərəflərdən 
birisi dövlət olduqda, isbatetmə öhdəliyinin dövlətin üzərinə qoyulmasının sə-
bəbi budur; dövlət güclü, vətəndaş isə zəif tərəfdir. Habelə bu prinsip, öz 
növbəsində, eyni zamanda, çəkişmə prinsipini tələb edir. Belə ki, tərəflərin 
bərabərliyi prosesin bir tərəfinə qarşı tərəfin sübutlarını, şahidlərini tədqiq etmə 
və qeyd/şərh vermə səlahiyyəti tanıyır,178 bu da ki, prosesdə çəkişməyə səbəb 
olur (qarşı tərəfin arqumentlərini rədd etmə cəhdləri). Öz hüququnu müdafiə 
etmək baxımından, tərəflərdən biri əlverişsiz şəraitə salınmamalıdır. 
Bununla belə tərəflərin bərabərliyi ilə çəkişmə prinsipi eyni şey deyildir. 
Tərəflərin bərabərliyi prinsipi pozulmadan da çəkişmə prinsipi pozula bilər. 
Məsələn, milli məhkəmə özü sübut tələb edib əldə edir, lakin tərəfləri bu 
sübutla tanış etmirsə, həm çəkişmə prinsipini, həm də məhkəmə işlərinin açıq-
lığı prinsipini pozmuş olar. 
Bir tərəfin irəli sürdüyü dəlili qarşı tərəf də araşdıra bilməlidir. Eyni şey 
şahidlərə aiddir. Cross-examination deyilən çarpaz sorğu mülki işlərdə də təmin 
edilməlidir. 
Xırda bir misal: cinayət istintaqında təqsirləndirilən şəxs müstəntiqdən 
bəzi insanların şahid qismində ifadəsinin alınmasını tələb edərsə, müstəntiqin 
belə vəsatətə baxmaması ədalətli məhkəmə baxışı hüququnu pozur. Xüsusən 
həbs olunmuş şəxslərin öz xeyrlərinə dəlil tapıb təqdim etmələri imkansız 
olduğuna görə, onların bu hüquqları digər vasitələrlə təmin edilməlidir.  
Ölkəmizdə ibtidai istintaq tamamlanmadan müdafiə tərəfinin cinayət işi 
materialları ilə tanış olması mümkün deyil. Bu da artıq alışdığımız “istintaq 
sirri” sözü ilə izah edilir. Halbuki yerinə görə bu vəziyyət ədalətli məhkəmə 
baxışı hüququnu poza bilər. Buna görə, Avropa ölkələrinin çoxunda, terror və 
iştirakçılıqla törədilən cinayətlərin istintaqı istisna olmaqla, cinayət işi 
materialları ibtidai istintaq mərhələsində də vəkilə açıqdır.   
Məhkəmə qərarlarının əsaslandırılması. Hər nə qədər nə AİHK-nın, nə 
də ki, ICCPR-in müvafiq maddələrində belə bir şərt nəzərdə tutulmursa da, 
məhkəmə qərarlarının ağlabatan formada əsaslandırılması əlbəttə ki, zəruridir. 
Bu zərurəti birinci dərəcədə hüquqi müəyyənlik prinsipi tələb edir. AİHM-nə 
görə də hüquqi müəyyənlik prinsipi demokratik cəmiyyətdə hüququn aliliyinin 
təmin edilməsi üçün zəruri şərtlərdən biridir. Əsaslandırma özbaşınalığı da 
aradan qaldırdığı kimi, eyni zamanda, qətnamədən şikayət verildikdə, qətnamə-
nin hüquqa zidd olub-olmadığını müəyyən etmək üçün zəruridir. Gördüyümüz 
kimi əsaslandırmanın şərt olduğuna dair heç kəsdə şübhə olmamaqla bərabər, 
                                                 
178  Brandstetter v. Austria, 28.08.1991, para.67.  
Dr. Fərhad Mehdiyev 
 134 
əsaslandırmanın dərinliyi və əhatəsi haqda mübahisə var. Konkret hadisədə 
bununla üzləşmiş insan kimi göstərə bilərəm ki, bu cür məsələlərdə aşağıdakı 
suallar yarana bilər: 
• Məhkəmə tərəflərdən birisinin irəli sürdüyü sübutları, vəsatətləri 
mütləq nəzərə almalıdırmı? 
• Məhkəmə maddi sübutların əksinə olaraq qətnamə çıxara bilərmi? 
• Məhkəmə irəli sürülən hər bir arqumentə (sübuta) qiymət verməlidirmi? 
• Appelyasiya şikayətində şikayətçinin irəli sürdüyü yeni arqumentləri 
nəzərə almadan, Appelyasiya Məhkəməsi birinci instansiya məhkəmə-
sinin qətnaməsini olduğu kimi təkrarlaya bilərmi? 
Onu qeyd edək ki, prosesdə irəli sürülən hər bir suala və arqumentə milli 
məhkəmələr cavab vermək məcburiyyətində deyillər. Həqiqətən də ola bilər ki, 
tərəf sırf işi uzatmaq bəhanəsilə yersiz suallar və absurd arqumentlər irəli 
sürsün. Lakin arqument ya da sübut işin həlli üçün həqiqətən vacibdirsə, milli 
məhkəmə, əlbəttə, onu nəzərə almalı, onu rədd edirsə qərarını əsaslandırmalıdır, 
əks halda, ədalətli məhkəmə baxışını pozmuş olar.179 Ümumiyyətlə qeyd 
etməliyik ki, AİHM milli məhkəmədəki prosesə bir bütün olaraq baxır və tədqiq 
edir. AİHM sübutların necə dəyərləndiriləcəyi qaydasının milli hüquqa aid bir 
məsələ olduğunu dəfələrcə təkrarlayıb;180 AİHM bir appelyasiya məhkəməsi 
deyil və buna görə də ümumiyyətlə milli məhkəmələrdəki işləri dərindən 
yoxlamır. AİHM üçün əhəmmiyətli olan, irəli sürülmüş sübutların milli 
məhkəmələr tərəfindən ümumiyyətlə dəyərləndirilib dəyərləndirilmədiyidir. 
Ədalətli məhkəmə hüququ onu tələb edir ki, tərəflər işdə təqdim olunmuş 
bütün sübutlarla və rəylərlə tanış olsunlar və öz fikirlərini bildirə bilsinlər (əyər 
istəyirlərsə).181 
İşdə qanunsuz yollarla toplanmış sübutlardan istifadə olunubsa, AİHM-
nin rəyi belədir: Məhkəmənin vəzifəsi, sübutların qanunsuz yollarla əldə edilib-
edilmədiyini yoxlamaqdan ibarət deyildir; Məhkəmə bu “qanunsuzluğun” 
Konvensiya ilə qorunan başqa bir hüququn pozulmasının nəticəsində yaranıb-
yaranmadığını yoxlamalıdır.182 Məsələn müstəntiq əziyyət çəkmədən müttəhimi 
döyərək, sübutun yeri haqqında məlumat əldə edirsə, AİHK-nın 3-cü maddəsi 
pozulduğundan, sübutdan istifadə etmək olmaz. 
                                                 
179  Karakasis v.Greece, 17.10.2000, para.23. 
180  Perna v. Italy, 48898/99, 25.07.2001, para.26. 
181  F.R v.Swizerland, 28.06.2001, para.36 
182  Ramanauskas v. Lithuania, 05.02.2008, para.52. 
İnsan Hüquqları 
 135 
Məhkəmədə cinayət işlərində bütün sübutlar təqsirləndirilən şəxsin işti-
rakı ilə təqdim edilməlidir. Məhkəməyə qədər mərhələdə bizim ölkədə cinayət 
işi müdafiə tərəfinə qapalıdır. AİHM buna yaxşı baxmır. Belə ki, təqsirləndirən 
şəxsin əleyhinə ifadə verən şahid olubsa, müdafiə tərəfinə imkan verilməlidir 
ki, onlar şahidlərə sual soruşa bilsinlər.183   
Ölkəmizdə 3 pilləli məhkəmə sistemi mövcuddur. Fərz edək ki, kassasiya 
məhkəməsi   tamamilə appelyasiya məhkəməsinin qərarını köçürdərək qərar 
verir. Əslində belə hal bizdə heç də nadir sayılmır - bunu necə qiymətlən-
diməliyik? AİHM-nin yerləşmiş praktikasına görə,184 məhkəmələr öz qərarını 
əsaslandırmalıdırlar. Düzdür, bu, o mənaya gəlmir ki, məhkəmələr hər irəli 
sürülmüş fakta ayrıntılı cavab verməlidir və bəzi hallarda da məhkəmə aşağı 
məhkəmənin qərarındakı əsasları təkrarlamaqla kifayətlənə bilər.185 Amma 
bunun üçün aşağı məhkəmənin qərarı hüquqi və məntiqi baxımdan əsaslı 
olmalıdır və ayrıca yeni (ağlabatan) etirazlar irəli sürülməmiş olmalıdır.  
Ən sonda onu qeyd edək ki, milli məhkəmələrin istinad etdiyi qanun 
normaları aydın və dəqiq olmadıqda, məhkəmə qərarının əsaslandırılması xüsu-
si əhəmiyyət kəsb edir.186 Əslində bu məsələ, eyni zamanda, hüquqi müəyyən-
lik problemini də təşkil edir. Belə halda, milli məhkəmələr qeyri-aydın qanuna 
şərh gətirərək, tərəfin mövqeyini buna görə qiymətləndirməli və öz qərarlarını 
buna görə əsaslandırmalıdırlar.  
İşə ağlabatan müddət ərzində baxılması. Mövcud qanunvericilik siste-
mimizdə ölkəmiz baxımından həm cinayət işlərinə, həm də mülki işlərə ağla-
batan müddət ərzində baxılır. Halbuki SSRİ zamanında xüsusən cinayət işlə-
rinin maksimum müddəti haqqında hər hansı bir məhdudiyyət yox idi. 2000-ci 
ildə qüvvəyə minən prosessual qanunvericilik isə maksimum müddətləri 
nəzərdə tutur (ibtidai istintaqda və mülki icraatda) və bu da müsbət bir haldır.  
Avropada belə indiyə kimi xeyli ölkənin qanunvericiliyində belə müd-
dətlər nəzərdə tutulmayıb. Məsələn, Fransada hələ 90-cı illərin əvvəlində 
inzibati mübahisələrdə müddət məhdudiyyəti nəzərdə tutulmurdu. Bu da ona 
gətirib çıxarır ki, işlərə baxılması xeyli yubanır. Düşünün ki, bir mülki işə 5-6 il 
baxılır. Gecikmiş ədalət də ədalət olmaqdan çıxır. Cinayət işlərində isə belə 
müddətlər daha vacibdir, çünki maksimum istintaq müddətlərinin olmaması bir 
şəxsi çox uzun müddət qətimkan tədbirlərinin “qandallarında” yaşamağa 
                                                 
183  Moul, Harbi, s.75. 
184  Hirvisaari v. Finland, 27.09.2001, para.31. 
185  Garcia Ruiz v.Spain, 21.01.1991, para.34. 
186  İnsan Hüquqlarının və Əsas Azadlıqlarının Müdafiəsi haqqında Konvensiyanın 6-cı maddəsi üzrə 
Praktikum, red: İntiqam Əliyev, Bakı 2008, s.90. 
Dr. Fərhad Mehdiyev 
 136 
məhkum edər və bununla onun bir çox hüquqları pozular. Bu səbəblərə görə, 
ədalətli məhkəmə baxışı hüququnun ayrılmaz hissəsi işə ağlabatan müddət 
ərzində baxılmasıdır. Bu şərt konvensiyalarda açıq şəkildə dilə gətirilir, 187 lakin 
qeyd olunmasaydı belə, bu şərtin tətbiq olunması ən azından hüquqi 
müəyyənlik prinsipi tələb edərdi. İşə həddindən artıq uzun müddətə baxıldığına 
görə Avropa İnsan Hüquqları Komissiyasının 6-cı maddənin pozuntusuna dair 
xeyli sayda qərarı mövcuddur. Məsələn, Yunanıstanda da məhkəmə işlərində 
maksimum müddət nəzərdə tutulmur, buna görə də Yunanıstana qarşı, məh-
kəmə işinin 5-6 il uzanması ilə bağlı olaraq xeyli qərar vardır.188  
Ağlabatan müddət necə hesablanmalıdır? Müddət mülki işlərdə işin 
başladığı andan, cinayət işlərində isə ittihamın irəli sürüldüyü andan başlayır 
(ittihamdan əvvəl məcburiyyət ya da qətimkan tədbiri seçilərsə, bu andan). 
Köniq Almaniyaya qarşı işdə isə, AİHM qərar verdi ki, lisenziyası ləğv edilmiş 
ərizəçi məhkəmədən əvvəl inzibati orqana müraciət edibsə, müddət bu andan 
etibarən nəzərə alınmalıdır. 
Müddətin yubadıcı olub-olmadığı dəyərləndirəndə əvvəlcə baxılan işin nə 
qədər mürəkkəb olduğu araşdırılır. Mürəkkəblik müxtəlif şəkildə ola bilər, 
faktiki hallarla ya da hüquqi məsələlərlə bağlı ola bilər. Məsələn, fərz edin ki, 
hadisə üzrə 100 nəfər şahidin dindirilməsi tələb olunursa, bu xeyli zaman 
alacaqdır. Yaxud da işdə tətbiq olunacaq qanunun Konstitusiyaya zidd oldu-
ğuna görə icraat dayandırılıbsa, Konstitusiya Məhkəməsinin qərarı gözlənilirsə, 
bu da işə baxılma müddətini uzadacaq. Onu da qeyd etməliyik ki, işin yuban-
ması və uzun müddətdə baxılması həmişə konvensiya pozuntusu kimi nəzərə 
alınmamalıdır. Məhz buna görə “qısa” yox, “ağlabatan” müddət sözündən 
istifadə olunur. Mürəkkəblik məsələsi incələnərkən, ədaləti təmin etmək nami-
nə işin hansı faktiki hallarının dolğun şəkildə araşdırılmasının zəruriliyi, şahid-
lərin sayı, icraatların birləşdirilməsi kimi hallar nəzərə alınır.189 
Şəxsin davranışı da (müddət onun üzündənmi uzanıb) diqqətə alınmalıdır. 
Lakin belə fikirləşməyin ki, müddət şəxsin təqsiri üzündən uzanıbsa, o, artıq 
iddia edə bilməz ki, onun işinə ağlabatan müddət ərzində baxılmayıb. Çünki 
şəxsdən gözləmək olmaz ki, o, istintaq və məhkəmə orqanları ilə əməkdaşlıq 
eləsin, əks halda, o, daha rahat məhkum ola bilər (məsələn, danışsa).190 Buna 
görə hər hadisəni ayrıca dəyərləndirmək lazımdır.  
                                                 
187  ICCPR-də ancaq cinayət işləri baxımından açıqca ifadə edilib. 
188  Kakamoukas and Others v. Greece, Arvanitaki-Roboti and Others v. Greece, hər iki qərar 15.02.2008 
tarixlidir.  
189  Diana İtaliyaya qarşı, 27.02.1992, para. 17. 
190  Ekle Almaniyaya qarşı, 15.07.1982, para. 82.  
İnsan Hüquqları 
 137 
Müddətin hesablanmasında dövlət orqanlarının davranışına da (bunların 
təqsiri nə qədərdir)191 baxılır. Müddətin ağlabatan sayılmaması üçün gecikdir-
mələr dövlətin təqsiri üzündən olmalıdır. Əgər gecikmə məhkəmənin iş yükü-
nün həddindən artıq olmasından dolayı irəli gəlirsə, bu hal dövlətə haqq 
qazandıra bilməz. Hər bir dövlət öz ədliyyə sistemini elə qurmalıdır ki, işlərə 
sürətli şəkildə baxıla bilsin.192 
İşin baxılma müddətindən asılı olaraq, ərizəçinin məruz qala biləcəyi 
risklər və itirəcəyi hüquqlar, çəkdiyi ziyan də nəzərə alınmalıdır. Buna görə 
cinayət işlərinə mülki işlərdən çox daha sürətlə baxılmalıdır. Habelə mülki 
işlərdə işin yubadılması şəxsin mübahisə olunan hüququnu təhlükəyə atmama-
lıdır. 
Gryziechka Polşaya qarşı işdə193 ərizəçi 1981-ci ildə başlatdığı məhkəmə 
işini ancaq 1998-ci ildə bitirə bilmişdi. Yəni işə “qısa” müddət sayılan 16 il, 6 
ay və 26 günə baxılmışdı. Əslində bəlkə də bu iş Ginnes rekordları kitabına da 
daxil olmaya layiqdir. Bundan sonra o, AİHM-yə şikayət etdi. Məhkəmə 
hökumətin işin mürəkkəb olduğu etirazı ilə, əlbəttə, razılaşmadı və səsbirliyi ilə 
6-cı maddənin pozuntusu olduğuna qərar verdi. Polşaya qarşı bu cür qərarların 
sayı çoxdur. 
  
7. Cinayət və cəzada qanunçuluq prinsipi 
“Nullum crimen sine lege” latınca olaraq da adlandırılan bu prinsip 
cinayət hüququndan bizə tanışdır. Lakin əhəmiyyətinə görə əsas hüquqlar, daha 
doğrusu əsas təminatlar arasında yer alır. Belə ki bu prinsipin pozulması, öz 
növbəsində bir çox hüququ təhlükə altında qoyur. Belə ki qanunaltı normativ 
aktlarla cəza sanskiyası təyin etmək mümkün olsaydı, din və ifadə azadlığı kimi 
hüquqlar da xəyali olardı. 
Avropa Məhkəməsi ya da BMT İnsan Hüquqları Komitəsi olsun, müvafiq 
maddənin dövlət tərəfindən pozulması ilə bağlı verilən şikayətlərin saysı çox 
olmadığını qeyd etmək lazımdır.  
Cinayət və cəzanın formal qanuna əsaslanması prinsipini, insan hüquqları 
nəzəriyyəsində biraz fərqli, daha dərin şəkildə ələ almağa ehtiyac var. Belə ki 
AİHM-nin “qanuni olma”, ya da “qanun” standartına dair öz meyarları var. 
Bunları irəlidə daha müfəssəl şəkildə ələ alacayıq. Bununla belə qısaca qeyd 
                                                 
191  Moul, Harbi, s.34 
192  Əliyev, s.286. 
193  Gryziechka and Gryziecki v Poland, 06.05.2003. 
Dr. Fərhad Mehdiyev 
 138 
etmək istəyirik ki, bir normativ aktın “qanun” standartına cavab verə bilməsi 
üçün, onun çatımlı, aydın, nəticələri əvvəlcədən görülə bilməsi tələb olunur.194 
Bu təminat, AİHK-nın 7-ci maddəsində, ICCPR-in də 15-ci maddəsində 
tənzimlənir. Maddələrin quruluşu bir-birinə xeyli oxşardır. 
Maddəyə görə, heç kəs, işləndiyi anda milli ya da beynəlxalq hüquqa görə 
cinayət sayılmayan bir əmələ görə məhkum edilə bilməz. Habelə törədildiyi 
anda nəzərdə tutulan cəzadan daha ağır cəza verilə bilməz. 
AİHM görə, bir əmələ görə həm inzibati həm də cinayət cəzasını vermək 
7-ci maddə pozuntusudur.195   
Lakin maddənin 2-ci bəndinə görə, törədildiyi anda mədəni millətlər 
tərəfindən qəbul edilən ümumi hüquqi prinsiplərə görə cinayət sayılan bir əmələ 
görə bir şəxsin cəzalandırılması mümkündür. Bu müddəa xüsusən Nürnberg 
prosessini legitimləşdirən bir xüsusiyyət kəsb edirdi. Belə cinayətlər üçün 
müruruzaman işləmir. Başqa bir sözlə, əgər bir dövlətin daxili qanunvericiliyi 
xüsusi günlərdə insanları öldürüb onları yeməyə icazə versə belə, bu cür 
əməlləri törətmiş şəxsləri başqa dövlətlər cəzalandıra bilər. 
17 Yanvar 06 tarixində Kolk and Kislyiy v. Estonia qərarında, AİHM, 
1949 ildə bəzi eston ailələrin deportasiyasında iştirak edən ərizəçilərin ərizəsini 
təmin etməmişdi. Belə ki ərizəçilər, sovet hakimiyyətinin “şübhəli” saydığı 
şəxsləri Sibir və Orta Asiyaya məcburi köçürülməsində iştirak etmişdilər, onlar-
dan biri də milli təhlükəsizlik orqanlarının əməkdaşı idi. Ərizəçilər ona istinad 
edirdilər ki, 1949 cu ildə onların törətdiyi əməl insanlığa qarşı cinayət sayıl-
mırdı və onlar da bunu nəzərə ala bilməzlərdi. Bu işdə AİHM aşağıdakıları 
arqument kimi göstərərək Estonia dövlətini haqlı gördü. 
26.11.1968 tarixində BMT Baş Assambleyası 2391 (XXIII) saylı 
Rezolusiya ilə Müharibə cinayətlərinə və insanlıq əleyhinə cinayətlərə qanuni 
məhdudiyyətlərin tətbiq olunmamasına dair Konvensiya qəbul etdi.196 Kon-
vensiya 11.11.1970-ci il tarixində qüvvəyə mindi və SSRİ tərəfindən 22.04.1969 
tarixində də ratifikasiya edilmişdi. (Azərbaycan bunu  16.08.1996 tarixində 
ratifikasiya edib). Konvensiya inter alia aşağıdakıları nəzərdə tutur:  
• Maddə I  
• "Törədildikləri tarixdən asılı olmadan, aşağıda göstərilən cinayətlərin 
istintaqına  heç bir qanuni məhdudiyyət qoyulmyacaq:  
                                                 
194   Larissis v. Greece, 24.02.1998. 
195  Irina ŠČIUKINA against Lithuania ECHR 19251/02 
196  Tam adı ilə) “the Convention on the Non-Applicability of Statutory Limitations to War Crimes and 
Crimes against Humanity”, (United Nations Treaty Series, vol. 754). 
İnsan Hüquqları 
 139 
(b) Törədildikləri ölkədə cinayət təşkil etməsələr belə, Beynəlxalq Hərbi Tribu-
nalın 8.08.1945 tarixli xartiyasında göstərilən və BMT Baş Assambleyasının 3 
(I) of 13 Fevral 1946 and 95 (I) of 11 Dekabr 1946 qərarları ilə təsdiq olunan 
müharibə ya da sülh zamanında törədilən insanlıq əleyhinə cinayətlər, silahlı 
hücum ya da işğal nəticəsində məcburi köcürülmələr, aparteid siyasəti 
nəticəsində törədilən qeyri-insani davranışlar, habelə 1948 Soyqırım Cinayə-
tinin qarşısının alınması və cəzalandırılması haqqında Konvensiyaya görə 
soyqırım cinayətləri". 
Konvensiyanın müvafiq tənzimlənməsindən bəlli olur ki, yuxarıdakı 
cinayətləri törədənlər, müddətin keçməsini də irəli sürərək, məsuliyyətdən qaça 
bilməzlər. Yəni cinayətkarın sağ olması şərti ilə, 20-ci əsrin əvvəlində törədilən 
vəhşicəsinə cinayətlər üçün subyekti 70 il sonra da məsuliyyətə cəlb etmək 
mümkündür. Üstəlik bu işlərdə universal yurisdiksiya tətbiq olunur, yəni 
cinayətkarı istənilən ölkə məsuliyyətə cəlb edə bilər. 
AİHK 7-ci maddəsinin 2-ci bəndin əks müddəasından belə bir nəticə 
çıxarmaq olarmı ki, mədəni millətlər tərəfindən cinayət olaraq nəzərdə tutul-
mayan əmələ görə şəxs cəzalandırıla bilməz? Cinayət tərkibinin müəyyən-
ləşdirilməsində AİHM milli hakimiyyət orqanlarına geniş mülahizə sərbəstli-
yini tanıyır. Bununla belə, bu mülahizə sərbəstliyi, Avropa nəzarətinə tabedir. 
Əlbəttə ki, ictimai təhlükəli olmayan bir əməli cinayət olaraq müəyyənləşdir-
mədə milli dövlətlər istədikləri kimi davrana bilməzlər, habelə konkret bir 
cinayətə cəza nəzərdə tutulanda, onun törədilən cinayətə nisbətdə mütənasib 
olması də zəruridir.  
 
8. Şəxsi həyata hörmət hüququ 
Bu hüququn əhatə dairəsi genişdir, şəxsi və ailə həyatının yanında, mənzil 
toxunulmazlığını və yazışma sirrini də qoruyur. Əslində bunların hamısını 
“şəxsi həyat” ilə əhatə etmək mümkündür, çünki bütün bu hallar – ailə həyatı ya 
da ki, mənzil toxunulmazlığı geniş mənada şəxsi (özəl) həyata aid məsə-
lələrdir. 
Gündəlik həyatda bəzən eşitdiyimiz “mənim şəxsi işlərimə niyə qarışır-
san” etirazı yerinə görə haqlı olur və bir həqiqəti əks etdirir: insanın həyatında 
elə bir qapalı dairə var ki, onun razılığı olmadan heç kəs və heç nə ora müdaxilə 
etməməlidir. Bu da insanın mənəvi bütövlüyünün qorunmasının tələbidir. İnsan 
mürəkkəb varlıqdır, onun bir şəxsiyyət kimi formalaşması və ləyaqətli yaşaması 
üçün özünəməxsus toxunulmaz bir şəxsi həyatı olmalıdır.  
Dr. Fərhad Mehdiyev 
 140 
Bu ehtiyac ictimai həyatda da özünü biruzə verir və beləliklə əsas hü-
quqlardan biri olan şəxsi həyatın toxunulmazlığı hüququ ortaya çıxır. 
1948 tarixli UDHR-in 12-ci maddəsində bu hüquq belə dilə gətirilir: 
Heç kəsin şəxsi və ailə həyatı, mənzil toxunulmazlığı ya da yazışma sirri özbaşına 
müdaxiləyə, şərəf və ləyaqəti isə qəsdə (attacks) məruz qalmayacaq. Hər kəsin bu cür 
müdaxilələrə və qəsdə qarşı qanunla qorunma hüququ var.  
1966 tarixli ICCPR-in 17-ci maddəsi, demək olar ki, UDHR-i təkrarlayır. 
Yeganə fərq ondan ibarətdir ki, burada “özbaşına” sözündən sonra “hüquqa 
zidd” sözü əlavə olunub. Burada diqqətinizi ona cəlb etmək istəyirik ki, Avropa 
Konvensiyasından fərqli olaraq, ICCPR bu hüququn məhdudlaşdırılmasını 
nəzərdə tutmur. Sanmayın ki, ICCPR bunu yaddan çıxarıb; belə deyil, çünki 
fikir və din azadlığının nə vaxt və necə məhdudlaşdırıla biləcəyini ICCPR bir 
sonrakı 18-ci maddənin 3-cü bəndində göstərir. Oradaki (17-ci maddədəki) 
məhdudlaşdırma meyarları, əslində “hüquqa zidd” sözü ilə nəzərdə tutulur. İndi 
isə baxaq bu hüququ AİHK necə ifadə edir (8-ci maddə): 
1.  Hər kəs öz şəxsi və ailə həyatına, mənzilinə və yazışma sirrinə hörmət hüququna ma-
likdir. 
2.  Milli təhlükəsizlik və ictimai asayiş, ölkənin iqtisadi rifah maraqları naminə, iğtişaşın 
və ya cinayətin qarşısını almaq üçün, sağlamlığı yaxud mənəviyyatı qorumaq üçün 
və ya digər şəxslərin hüquq və azadlıqlarını müdafiə etmək üçün qanunla nəzərdə tu-
tulmuş və demokratik cəmiyyətdə zəruri olan hallar istisna olmaqla, bu hüququn hə-
yata keçirilməsinə hakimiyyət orqanları tərəfindən müdaxiləyə yol verilmir. 
 
Göründüyü kimi, ICCPR-dən fərqli olaraq AİHK maddənin 2-ci bəndində 
bu hüququn mütləq olmadığını, məhdudlaşdırıla biləcəyini nəzərdə tutur. İki 
konvensiya arasındakı fərqə necə yanaşmalıyıq? Burada iki sənəd arasındakı bu 
fərqlərə toxunmaq lazımdır: ICCPR daha yeni bir sənəddir və yeni yanaşmaları 
əks etdirir. Digər tərəfdən AİHK-nın tətbiq məsələsi və tərəf dövlətlərə 
yüklədiyi öhdəliklər daha təsirlidir. Fikirləşə bilərsiniz ki, ICCPR-in yanaşması 
çox proqressivdir, amma realist deyildir: bütün ölkələrin qanunvericiliyi 
konkret şərtlər altında evlərdə axtarış aparmağa icazə verir, bu da onu göstərir 
ki, mənzil toxunulmazlığı mütləq bir hüquq deyildir. Qeyd etdiyimiz kimi, 
ICCPR 17-ci maddəsi, hüquqa uyğun şəkildə şəxsi həyata müdaxilə oluna bilə-
cəyini nəzərdə tutur, sadəcə olaraq, “hüquqa uyğunluğun” hansı dəqiq meyar-
lara görə ölçüləcəyini göstərmir.  
Şəxsi həyata hörmət hüququnu təhlil edərkən yenə Avropa Məhkəməsinin 
qərarları işığında bunu araşdıracayıq. AİHM-nin presedent hüququnun ölkəmiz 
baxımından əhəmiyyəti bunu tələb edir.  
İnsan Hüquqları 
 141 
Şəxsi həyat, ailə həyatı, mənzil toxunulmazlığı və yazışma sirrinin 
məzmunu  
Nələr və hansı hallar “şəxsi və ailə həyatı, mənzil toxunulmazlığı və ya-
zışma sirrini” təşkil edir? Aşağıda bunları tədqiq etmədən əvvəl bunu qeyd 
etməliyik ki, bu anlayışların məzmunu bir dəfəlik müəyyən edilməyib. Bu 
ondan irəli gəlmir ki, bunu etməyə imkan olmayıb, belə deyil. Sadəcə olaraq, 
şəxsi həyat çox geniş bir anlayış olduğuna görə, onun bütün aspektlərini əhatə 
edici şəkildə müəyyən etməyə cəhd etmək düzgün olmazdı, çünki belə yanaşma 
o hüququ qoruma baxımından səhv olardı. Cəmiyyətdə əxlaq anlayışının dəyiş-
məsi qayğısı da birbaşa bununla bağlıdır. Avropa Məhkəməsinin yanaşması 
belədir ki, hadisənin mahiyyəti hər bir halda konkret işə uyğun olaraq müəyyən 
edilməlidir.197 Bu hüququn məzmunu dəyişən və inkişaf edən cəmiyyətlə bir 
yerdə dəyişəcək. Avropa Şurası dövlətlərinin müxtəlif ənənə və sosial quruluş-
lara sahib olduğu nəzərə alındıqda, Məhkəmənin belə davranmasının düzgün 
olduğu başa düşülür.198 Ortaq bir Avropa “əxlaq” anlayışının formalaşdırıl-
masının imkansız olmasını AİHM Handyside işində bəyan etmişdi, çünki fikir-
lərin sürətlə dəyişdiyi və təkamül etdiyi eramızda, zamana və yerə görə qanun-
vericiliyin nəzərdə tutduğu əxlaq anlayışı da dəyişir.199 Əlbətdə ki  İtaliya və 
İngiltərədə əxlaq və şəxsi həyat halları eyni şəkildə təzahür etməyə bilər. 
 
 
Şəxsi həyat anlayışı 
AİHM çox düzgün olaraq qeyd edib ki, şəxsi həyat geniş anlayışdır və 
onu tam əhatə etmək mümkün deyildir. AİHM-nə görə, şəxsi həyat anlayışı sırf 
insanın öz ətrafında cızdığı “qapalı dairə” ilə məhdudlaşmır, o, daha genişdir. 
Şəxsi həyat anlayışı, habelə, digər şəxslərlə və xarici aləmlə qarşılıqlı 
münasibətləri reallaşdırma hüququnu da zəruri olaraq ehtiva edir.200  
Hansı qarşılıqlı münasibətlər “şəxsi həyat” təşkil edir? 
 Himayədar valideynlərlə onların himayəyə götürdükləri uşaqlar arasın-
da münasibətlər, məsələn, övladlığa götürmə hadisəsində olduğu kimi.  
 Rəsmi nigaha girməyən insanlar arsındakı münasibətlər və ümumiy-
yətlə cinsi həyat, burada problem o vaxt yaranır ki, tərəflərin öz ara-
                                                 
197  Əliyev İntiqam, Abbasov Kamal, Avropa İnsan Hüquqları Məhkəməsi: Konvensiyanın 8 və 14-cü 
maddələri üzrə məhkəmə təcrübəsi, Qanun Nəşriyyatı, Bakı 2005, s.14. 
198  Əliyev, s.340. 
199  Handyside v. the United, Kingdom, 7.12.1976, para. 48-49. 
200  Niemietz v Germany, 16.12.1992, para. 37. 
Dr. Fərhad Mehdiyev 
 142 
larında olan münasibətlərə dövlət heç bir əhəmiyyət vermir, hər hansı 
status tanımır. 
 AİHM-nin verdiyi bir qərarda, “şəxsi həyat” anlayışını ev heyvan-
larının sahibinin həmin heyvanlarla qarşılıqlı münasibətlərinə şamil 
etmədi.201 Bununla belə yanaşma tərzinin yaxınlarda dəyişiləcəyini 
gözləmək səhv olmazdı. Çünki əksər Avropa ailələri ev heyvanları 
saxlayır. Sadəcə olaraq nəzərə alınmalıdır ki, dövlət bu münasibətə 
hansı formada və hansı şəraitdə müdaxilə edir?  
 Məhkumların öz aralarındakı münasibətləri şəxsi həyata aid məsələdir. 
Buna görə məhkumların birbirilə ünsiyyətə gətirilən hərhansı məhdu-
diyyətlər şəxsi həyata müdaxilə sayılacaqdır. 
 Şəxsi telefon söhbətlərinin dinlənməsi üçün gizli dinləyici qurğular-
dan istifadə şəxsi həyata müdaxilə anlayışının təsir dairəsinə düşür. Bu 
danışıqlar ofisdən ya da ictimai yerlərdən aparılsa belə (Helford v. 
UK). Hətta danışığın mövzusu, ictimai xarakter daşısa belə, bu yenə 
şəxsi həyata aid məsələdir.202  
 Bunun əksinə, hər kəsin açıq şəkildə eşidə biləcəyi ya da görə biləcəyi 
yazışmalar ya da danışıqlar şəxsi həyata aid məsələ sayılmır.203 
 İşgüzar münasibətlər müəyyən hallarda şəxsi həyata aid ola bilər. 
Xüsusən insan humanitar peşəyə sahib olduğu hallarda onun o işi şəxsi 
həyatın ayrılmaz hissəsinə çevrilə bilər (Nimitz v. Germany).  
Dövlət məmurları tərəfindən konkret şəxs barəsində onun razılığı olma-
dan məlumatların toplanması həmişə şəxsi həyata aid məsələ sayılır. Fotoşə-
killərin çəkilməsi buna bir misaldır. Lakin burada bir məqama diqqət yetir-
məliyik – toplanan məlumatlar şəxsi həyatın gizliliyini pozmursa, məsələn, şəxs 
küçədə ikən fotoşəkli çəkilib, habelə, əgər toplanan məlumat şəxsin iradəsi 
xaricində hamıya yayılmayacaqsa, burada şəxsi həyata hörmət prinsipi pozul-
mur.204 Belə hallar polis və təhlükəsizlik orqanları tərəfindən aparılan məxfi 
müşahidə və kartotekaların yaradılmasında ortaya çıxır.205 Ümumiyyətlə 
cinayət şübhəsi ilə tutulan insanların şəxsi məlumat bazasının tutulması hüquqa 
uyğun sayılır. 
                                                 
201  Урсула Килкэлли, Е.А. Чефранова, ЕВРОПЕЙСКАЯ КОНВЕНЦИЯ О ЗАЩИТЕ ПРАВ 
ЧЕЛОВЕКА И ОСНОВНЫХ СВОБОД, Статья 8 Право на уважение частной и семейной жизни, 
жилища и корреспонденции, МОСКВА 2001, s.14. 
202  Əliyev, s.344. 
203  Əliyev, Abbasov, s. 19. İstnad: Komissiyanın 21353/93 № müraciət üzrə 27.12.1985 tarixli qərarı 
204  Leander v. Sweden, 26 March 1987, para. 59. 
205  Friedl v Austia, Comm Rep 19.5.94. para. 20 
İnsan Hüquqları 
 143 
Bir ölkədəki qanunvericilik və praktika şəxslərin gizlicə müşahidə 
olunmasına və izlənməsinə imkan verirsə, bu fakt tək başına şəxsi həyata 
potensiyal müdaxilə olaraq qiymətləndirilə bilər. Məsələn, bizim qanunvericili-
yimizə görə, “Əməliyyat-axtarış fəaliyyəti haqqında” Qanunun 10-cu maddəsi 
buna icazə verir. Amma ola bilsin ki, bu müdaxilə qanuni olsun.206 
Burada onu bir daha qeyd edək ki, hüquqa müdaxilənin olması o mənaya 
gəlmir ki, burada hüquqa ziddiyət yaranır. Ola bilsin ki, müdaxilə qanunidir və 
hüquq pozuntusu da yaranmır. Lakin müdaxilənin olub-olmadığını müəyyən 
etmək bu nöqteyi-nəzərdən əhəmiyyətlidir ki, ancaq müdaxilə olduqda araşdır-
manın ikinci mərhələsinə keçilir və müdaxilənin qanuniliyi (hüquqiliyi) yox-
lanılır. Əks halda, yəni əgər müdaxilə ümumiyyətlə yoxdursa, hər hansı hüquq 
pozuntusu ehtimalından söhbət gedə bilməz. Misal verək: İstanbula yay tətilinə 
gedərkən hava limanında təyyarəyə minmədən əvvəl sizdən müxtəlif paltar-
larınızı (pencək kimi) çıxarmanızı, kəmər və ayaqqabınızı soyunmanızı, habelə, 
xüsusi rentgen cihazı içində dayanmanızı (bu rentgen üzərinizdə nələr 
olduğunuzu göstərdiyi kimi, dəqiqliklə bütün vücud xətlərinizi də göstərir) tələb 
edirlər. Bu, sərnişinin xoşuna gəlməyən bir haldır. Burada şəxsi həyata 
müdaxilə olduğu qəbul edilə bilərmi? Əgər qəbul olunarsa, onda belə bir 
müdaxilənin legitim, zəruri və mütənasib olub-olmadığı araşdırılmalıdır. 
Avropa Məhkəməsi demokratik cəmiyyətdə məxfi müşahidənin olmasını 
mümkün sayır. 9/11 hadisələri anti-terror tədbirləri adı altında bütün dünyada 
insan hüquqlarının inkişafına böyük zərbə vurmuşdur. Klass Almaniyaya qarşı 
qərarda AİHM bəyan etdi ki, terrorizm və xeyli inkişaf etmiş casusluq fəaliyyəti 
qarşısında dövlət demokratiyanı qorumaq naminə ancaq zəruri olduğu hallarda 
gizli müşahidə apara bilər.207 Lakin başqa bir qərarda Məhkəmə qeyd edib ki, 
milli təhlükəsizliyin müdafiəsi naminə məxfi müşahidə sistemi, milli 
təhlükəsizliyin qorunması adı altında demokratiyaya xələl gətirə və ya onu 
məhv edə bilər.208 Lakin məsələyə belə sadə yanaşmaq olmaz, milli təhlükə-
sizlik səbəbi, şəxsi həyata müdaxilə etmək üçün səbəb təşkil edə bilər, amma bu 
müdaxilə hansı dərəcədə ola bilər, buna aydınlıq gətirilməlidir.  
Bu işdə Məhkəmənin presedent hüququ Klass işinə söykənir, lakin 
Məhkəmənin bu qərarı zənnimcə köhnədir və ehtiyaca cavab vermir. 1978 
tarixli AİHM qərarı soyuq müharibənin qızışdığı və casusluq fəaliyyətlərinin də 
yayıldığı dövrlərə rast gəlir. Bu qərara görə, məxfi müşahidə əməliyyatları 
                                                 
206  Malone v. the United Kingdom, 2.08.1984. 
207  Klass v. Germany, 6.09.1978, para. 48  
208  Leander v. Sweden, 26.03.1987, para. 60. 
Dr. Fərhad Mehdiyev 
 144 
üzərində məhkəmə nəzarəti arzu olunandır, lakin olmasa belə, bu fakt 8-ci 
maddənin pozuntusunu meydana gətirmir. Qeyd etdiyim kimi, AİHM-nin bu 
qərarını o zamanki siyasi konyektura nəzərə alınaraq qiymətləndirilməlidir. Bu 
məsələdə mütləq, müşahidə sistemindən sui-istifadə edilməyəcəyinə dair yetərli 
təminatlar olmalıdır. Daha sonrakı müxtəlif qərarlarında, telefon danışıqlarının 
dinlənilməsi üçün AİHM məhkəmə orderinin şərt olduğunu müəyyən edib.209  
Dövlətin belə müdaxilələrdə sahib olduğu mülahizə səlahiyyətinin dərə-
cəsi (margin of appeciation), əlbəttə ki, məhdud ola bilməz.  
Əhalinin siyahıya alınması sırasında şəxsiyyətə aid digər məsələlər də 
qeyd olunduğundan, bu da şəxsi həyata aid olur; 
Barmaq izləri, fotoların alınması, sair bioloji identifikasiyalaşdırma me-
todları şəxsi həyata müdaxilə sayıla bilər, lakin cinayət istintaqı kontekstində 
aparıldıqda, belə müdaxilə legitim müdaxilə sayılmalıdır. 
Tibbi məlumatların toplanması (sağlamlıq, keçirilən xəstəliklər, şikəstlik 
kimi),210 
Şəxsi xərclərin müəyyən edilməsi (şəxsin aylıq qazancı, harda, nə qədər, 
kimə nə qədər pul xərclədiyi kimi); 
Şəxsiyyət eyniləşdirməsi sistemi (müxtəlif identifikasiyalaşdırma məlu-
matları); 
Fiziki və mənəvi toxunulmazlıq məsələsi də şəxsi həyata aiddir (Kostello-
Roberts v UK). Döyülmə, zorlamaya məruz qalma, hər halda şəxsi həyata 
müdaxilədir (eyni zamanda pis və ləyaqəti alçaldan rəftar da təşkil edir). 
Şəxsin adı və soyadı məsələsi də buraya aiddir. Belə ki, ad və soyad 
seçimi və dəyişikliyi ilə bağlı qadağalar, AİHK-nın müvafiq məhdudlaşdırma 
standartlarına cavab verməlidir.  
Qohumluq münasibətlərinin icrası və müəyyən edilməsi də, şəxsi həyata 
aid məsələ sayılır.211 Məsələn, şəxs dövlət arxivlərindən öz keçmiş nəsli barədə 
məlumat istədikdə, bu şəxsi həyata aid məsələ olacaqdır.  
Yenə şəxsi tibbi müayinəyə məcbur tutmaq şəxsi həyata müdaxilə sayıla 
bilər. Çünki ola bilər ki, sizin arzunuza zidd olaraq, sağlamlığınızla əlaqədar 
məlumatlar başqaları tərəfindən bilinsin. Halbuki siz bunların gizli qalmasını 
istəyirsiniz. Lakin belə müdaxilə qanuni ola bilər, məsələn, sürücü vəsiqəsi 
almaq istəyən şəxsdən sağlamlıq arayışının tələb edilməsi kimi. Ümumiyyətlə 
                                                 
209  Kruslin v. France, judgment of 24 April 1990. Huvig v. France, 24 April 1990.  
210  I. v. Finland, 17.07.2008, para. 38. 
211  Rasmussen v Denmark, 25 November 1984, para.33. 
İnsan Hüquqları 
 145 
tibbi müayinə şəxsin özünün sağlamlığı yaxud da bütovlükdə ictimai maraq-
ların müdafiəsi üçün aparıldıqda, legitim müdaxilə sayılır.212 
Ailə həyatı anlayışı 
İctimai və hüquqi dəyişmələrlə bir yerdə “ailə həyatı” anlayışı da 
genişləyib. “Şəxsi həyat” anlayışında olduğu kimi, burada da AİHM qəti bir an-
layış istifadə etməyib, çünki müxtəlif cəmiyyətlərdə ailə münasibətləri, 
boşanma rejimləri, mədəni ənənələr də fərqli olur.  
Hansı hallar ailə həyatı anlayışına daxil olacaq? Əlbəttə ki, burada 
valideyn və övladlar, qardaş-bacılar arasındakı münasibətlər, ər-arvad arasın-
dakı münasibətlər birinci dərəcədə nəzərdə tutulur. Lakin bunu qeyd etməliyik 
ki, AİHM “yaxın qan bağı” və “rəsmi nigahın varlığı” meyarını tətbiq etmir, 
çünki bu “ailə həyatı” anlayışını xeyli daraldardı. Onun əvəzinə Məhkəmə 
“yaxın şəxsi münasibətlər” meyarından istifadə edir. Əlbəttə ki, yaxın qan bağı 
yaxud nigahın olduğu yerdə ailə həyatı da vardır. Lakin AİHM-nin qarşısına 
çıxarılan və mürəkkəblik təşkil edən işlər, Avropada ailəsi (doğulmuş uşağı ya 
da ana-atası) olan və deportasiya edilmək istənən immiqrantlarla bağlı olan 
işlərdir. Burada Məhkəmə əsas ona diqqət edirdi ki, hüququ pozulduğu iddia 
edən şəxsin niyyəti, sırf qanunu dolanıb Avropada qanunsuz yaşamağa davam 
etməkdirmi yoxsa o həqiqətən də bir ailə həyatı yaşayırdı? 
Rəsmi nigah olmadan qadınla kişi bir yerdə yaşayırsa, bu daha çox “şəxsi 
həyat” kontekstində ələ alınır. Lakin belə cütlüyün ortaq övladları varsa və 
onlar bərabər yaşayırsa, rəsmi nigah olmasa belə, bu hal “ailə həyatı” kimi 
qiymətləndirilir.213 
Qan qohumluğu, ortaq övlad və ya rəsmi nigah olmadan yaşanan müna-
sibətlər ailə həyatı kontekstində ələ alınmır. Lakin “şəxsi həyata” aid edilə bilər. 
Uşaqlarla ana-atası yaxud baba və nənəsi arasındakı münasibətlər də ailə 
həyatını təşkil edir. Hətta bunlar bir yerdə yaşamasalar belə.214 Rəsmi nigah 
olmasa belə, ana ilə uşağı arasındakı münasibət həmişə ailə həyatına aid olduğu 
halda, ata ilə uşaq arasındakı münasibət “şəxsi həyat” kontekstində ələ alınır. 
Hərçənd bu hal (ata ilə ana üçün tətbiq edilən əsas), 8-ci maddənin tətbiq 
məsələsində bir şeyi dəyişdirmir. Lakin Boughanemi işində AİHM hesab etdi 
ki, şəxsin nigahsız doğulan oğlu ilə arasındakı münasibət ailə həyatına aid 
məsələydi.215  
                                                 
212  Herczegfalvy v. Austria, 24 Sep.1992. 
213  Johnston v. Ireland, 18 Dec 1986.  
214  Berrehab v. the Netherlands, 21 June 1988. 
215  Boughanemi v. France, 24 April 1996. 
Dr. Fərhad Mehdiyev 
 146 
Qeyd etdik ki, nigahsız doğulan uşaq ilə ana arasında dərhal ailə həyatı 
münasibətləri yaranır. Dövlətin bu məsələdə pozitiv öhdəliyi var: ailə həyatına 
hörmət prinsipi onu tələb edir ki, qanunvericilik və dövlətdaxili mexanizmlər 
uşağın ana ilə inteqrasiyasını təmin etsinlər.216 
Kuzenlər, əmi yaxud bibilər ilə olan münasibətlərə gəldikdə, burada 
“yaxın şəxsi münasibətlər” axtarılmalıdır.217 Başqa bir sözlə, 2-3 ildən bir, xeyir 
və şər məclislərində bir-birini görən qohumlar arasında “ailə həyatı” münasibəti 
olduğunu soyuqqanlı Avropa xalqları qəbul etmirlər. Başqa sözlə, uzaq qan 
qohumluğu tək başına ailə həyatı anlayışına daxil olmur, gərək ki, faktiki yaxın 
əlaqələr də olsun. 
Bəzi misallar verək. Valideynlərin boşandıqdan sonra atanın övladı ilə 
görüşməsində müxtəlif səbəblərlə əngəl əmələ gəlirsə, bu, ailə həyatına aid 
məsələ sayılacaq (məsələn, ana imkan vermir ki, ata övladını görsün, dövlət 
orqanları da atanın bu hüququnu təmin edə bilmirsə). Atası və anası ölən uşağı, 
əmisi öz himayədarlığına götürmək istəyirsə, lakin dövlət buna icazə vermirsə, 
bu da ailə həyatına aid bir məsələ sayılacaq. 
Berrehab Mərakəş vətəndaşı idi. Niderlandda o rəsmi nigaha daxil oldu, 
lakin bəxti gətirmədiyi üçün qısa müddət sonra boşandı. Bundan sonra onun 
qızı doğuldu. İmmiqrant kimi yaşayış icazəsinin müddətini uzatmaq üçün o 
polisə müraciət etdikdə, onun müddəti uzadılmadı və Berrehab ölkədən 
çıxarıldı. Buna baxmayaraq qızına olan sevgi və istək (deportasiya olunmadan 
əvvəl o həftədə bir neçə dəfə qızı ilə görüşüb onunla manidar söhbətlər edirdi), 
onu vəkil vasitəsilə məhkəmədə iddia qaldırmağa vadar etdi. Nəhayətində işə 
baxan Komissiya və Məhkəmə belə qərara gəldilər ki, Berrehabın rəsmi nigaha 
daxil olması və onun qızının doğulması, qızı ilə zaman keçirməsi həqiqi ailə 
həyatı qurma niyyətinin olduğunu göstərirdi və xüsusilə özü və qızı arasındakı 
“həqiqi ailə həyatı” olduğu ilə razılaşdı (deportasiya edilənə qədər). Nəticədə 
Berrehaba Niderland dövləti onun 8-ci maddə üzrə hüququnu pozduğuna görə 
kompensasiya ödəməli oldu. 
  
Mənzil toxunulmazlığı və mənzilə hörmət 
İnsanın sığındığı yerdə rahat tapması, ailəsi yaxud təkbaşına dinlənməsi 
həm şəxsi, həm də ailə həyatının ayrılmaz tərkib hissəsi olduğu kimi, eyni 
zamanda, azadlıq hüququnun da bir təzahürüdür. Hər kəsin mənzili onun mini 
“qalasıdır” və şəxs də onu tələb edə bilər ki, bu qapalı dairəyə heç kəs müdaxilə 
                                                 
216  Marx v Belgium, 13.06.1979. 
217  Boyle v UK, No 16580/90 Comm Rep, 9.2.1993. 
İnsan Hüquqları 
 147 
edib onu narahat etməsin. Həqiqətən də, insanın şəxsi həyatının bir parçası olan 
mənzilinin toxunulmazlığına hörmət edilməsi, onun təbii hüquqlarından birisi-
dir. İstər dünya qanunlarında, istər dini qaydalara görə, bir insanın evinə onun 
icazəsi olmadan girmək, baxmaq, qulaq asmaq, qısacası, hasarlanmış və kənar 
gözlərdən gizlədilmiş sahəyə hər hansı formada müdaxilə etmək qadağandır.  
Məsələyə belə şərh verdikdən sonra, nələrin mənzil sayıldığına toxun-
malıyıq. Mənzil, dar mənada, insanın daimi yaşayış yerini ifadə edir. Buna görə 
də insanın daimi qeydiyyatda olduğu yer, əlbəttə, “mənzil” kimi ələ alınmalıdır. 
Lakin mənzil sözünün belə dar şəkildə ələ alınması, qorunmaq istənilən 
hüququn mahiyyətinə uyğun gəlmir. Mənzilin nə olduğunun müəyyən edilməsi 
üçün əvvəlcə qorunan hüququn mahiyyəti və niyə qorunduğunu müəyyən 
etməliyik. 
İngilis dilində “privacy” sözü ilə ifadə edilən “şəxsi həyat” anlayışı sahibi 
tərəfindən gizli tutulmağa çalışıldığı halda toxunulmazdır. Daha əvvəl qeyd 
etdiymiz kimi, həm ailə həyatı, həm mənzil toxunulmazlığı, həm də yazışma 
sirri məhz bu gizliliyi və toxunulmazlığı təmin etməyə yönəlir. Məhz buna 
görə, şəxsi həyat gizlədilmək istənilmədiyində hüquq sahibi hər hansı iddia irəli 
sürmə haqqına sahib olmur. 
Buna görə qanuni olaraq istifadə hüququ olan hər hansı bir daşınmazda 
insan müvəqqəti də olsa məskunlaşsa, mənzil toxunulmazlığı hüququndan 
istifadə etməlidir.218 Buraya aiddir bağ evləri, hoteldə qalınan otaqlar, kirada 
qalınan evlər, mülkiyyət hüququ ilə sahib olunan, lakin sahiblərin çox nadir 
qaldıqları evlər.219 Bu anlayışa sadiq qalan AİHM, çox düzgün bir yanaşma ilə 
ofislərin və iş yerlərinin də “mənzil” anlayışına daxil ola biləcəyinə qərar 
vermişdi. Daha əvvəl adını çəkdiyimiz Niemietz işində ixtisasca həmkarımız 
olan şəxsin ofisində axtarış aparılmışdı və o da yorulmaz ədalət keşikçisi kimi 
bu məsələni bütün milli instansiyaları keçdikdən sonra Avropa İnsan Hüquqları 
Komissiyasına götürmüşdü. Komissiyadan sonra Məhkəmə də bu işə baxdı və 
məsələyə belə yanaşdı: bir insan öz şəxsi işlərini iş yerindən apara biləcəyi 
kimi, iş münasibətlərini də mənzilində qura bilər. Habelə iş yerindən şəxsi 
danışıqlar apara biləcəyi kimi, orada şəxsi həyata aid əşyalar da saxlaya bilər; 
buna görə “mənzil” sözünün xidməti sahəni də əhatə edən şəkildə şərh edilməsi 
8-ci maddənin predmet və məqsədinə uyğundur.  
Lakin burdan belə başa düşmək düzgün olmaz ki, iş yeri həmişə mənzil 
kimi qəbul oluna bilər. Burada yuxarıda verdiyimiz meyarı nəzərdən qaçırma-
                                                 
218  Gillow v. the United Kingdom, judgment of 24 Nov. 1986, para. 46. Bu işdə ərizəçi mülkiyyət hüququ 
ilə sahib olduğu evdə 19 ildi ki, yaşamırdı.  
219  Ursula Kilkelly, The Right for Private and Family Life, Council of Europe Publications, s.19. 
Dr. Fərhad Mehdiyev 
 148 
saq, aydın olar ki, supermarketdə işləyən bir satıcı üçün onun iş yeri çətin ki, 
mənzil statusunda ələ alına bilsin. 
Qaraçıların bir hissəsi köçəri həyat tərzi sürdüklərinə görə, furqonda 
yaşayırlar. AİHM qaraçı hüquqlarına qarşı da qayğıkeş anlayışla yaxınlaşdı və 
furqonların “mənzil” mahiyyətində olduğuna qərar verdi.  
Mənzil toxunulmazlığına müdaxilə, bir qayda olaraq, təhlükəsizlik və po-
lis tərəfindən axtarış zamanlarında həyata keçirilir. Bununla belə, mülkiyyətin 
dövlətləşdirilməsi, əcnəbilərin mülkiyyət hüququ ilə sahib olduqları mənzildə 
yaşamağa icazə verilməməsi, mənzilin daxilində olanlarının gizli şəkildə müşa-
hidə edilməsi, mənzilə girişin qadağan edilməsi (məsələn, qəza şəraitində oldu-
ğu irəli sürülürək) hallarında da mənzil toxunulmazlığı hüququna müdaxilə 
edilmiş olar. 
Avropa Məhkəməsi çox maraqlı bir qərarı ilə sağlam ətraf mühitdə yaşa-
maq hüququ ilə mənzil toxunulmazlığı arasında əlaqə qurmuşdur.220 Məhkəmə 
ətraf mühitdəki rahatsız edici halları, səs-küy, üfunət, ictimai qaydanı pozan 
digər halları insanın öz mənzilində rahat yaşamasını əngəlləyici dərəcəyə çat-
ması halında mənzil toxunulmazlığı hüququnun pozuntusu kimi saymışdır. 
Bununla belə bu cür hallarda hakimiyyət orqanlarının belə narahatçılığa qarşı 
atdığı addımlara baxılır və fərdin maraqları ilə ictimai maraq arasındakı taraz-
lığın qorunub-qorunmadığını yoxlayır.221 Lakin məsələ ətraf mühitin çirklən-
məsi ilə bağlı olduqda, burada çirklənmənin növü və dərəcəsi, habelə, onun 
sağlamlığa göstərdiyi təsir də nəzərə alınır; burada sağlamlığa təsir mənzil 
toxunulmazlığına belə təsir göstərir ki, şəxs o evdə yaşamağa davam etməklə 
sağlamlığını təhlükə altına atır.  
 
Yazışma hüququna hörmət 
İstər bu hüququ yazışma sirrinə, istərsə də yazışma hüququna hörmət kimi 
adlandırın, burada nəzərdə tutulan, bir insanın digərləri ilə kəsintisiz (birbaşa) 
və nəzarət olunmayan bir şəkildə, hər hansı formada əlaqə yaratma hüququ-
dur.222 Bu əlaqə telefonla, məktubla, internetlə, poçt, teleks və digər formalarda 
ola bilər. Hətta buraya kodlanmış radioefir vasitəsilə olan əlaqəni da daxil 
etmək mümkündür.  
Burada onu qeyd etməliyik ki, bu hüquqla qorunan əlaqənin məzmunun-
dan daha çox, əlaqənin vasitələrinin və metodlarının toxunulmazlığıdır. Məsə-
                                                 
220  Lopez Ostra v.Spain, 09.12.1994.  
221  Powell v. UK, 16.09.1996 
222  Kilkelly, s.19 
İnsan Hüquqları 
 149 
ləyə belə yanaşma hakimiyyət orqanlarına imkan vermir ki, onlar telefon danı-
şığının işgüzar həyata aid olduğunu irəli sürərək məsələnin həllində “şəxsi 
həyatın toxunulmazlığı” meyarlarının tətbiqini əngəlləsinlər.223  
Daha əvvəl qeyd etdiyimiz kimi, danışıqlar ofisdən aparılsa belə, bunlar 
yazışma sirrindən istifadə edirlər.  
Məhkumlar da insandır, cinayət törətmiş olsalar belə. Təbii hüquqlara 
bunlar da sahibdir, yazışma sirri daxil olmaqla. Lakin Mirzə Sakitin şer yazma 
məsələsindən də bilirik ki, məhkumların o şəraitdə qələmə aldıqları mətnlər 
ədəbiyyat şedevri olduğuna görə həbsxana müdriyyəti bunları böyük həvəslə 
oxuyur, bəyəndikləri şerlərdən də ayrıla bilmirlər və özlərində saxlayırlar. Buna 
haqq qazandırmaq olarmı? Məhkumların yazışmalarına aparılan belə bir 
müdaxilə, mahiyyətcə hüquqa uyğundur, çünki belə müdaxilə ilə cinayətlərin 
qarşısının alınması məqsədi güdülür. Bununla belə məhkumları bəzi yazışma-
ları – yenə mahiyyətinə görə - tam bir gizlilikdən yararlanmalı və onlara baxıl-
mamalıdır. Bəli təxmin etdiyniz kimi bunlar vəkilə,224 ombudsmana,225 Avropa 
Məhkəməsinə, CPT-yə, hüquq müdafiə işi ilə məşqul olanlara yazılan yazılar-
dır. Bunlar ona görə gizli qalmalıdır ki, qanunvericilik onsuz da məhkumlara bu 
şəxslərlə təkbaşına və heç kimin müşahidə etmədiyi bir şəraitdə görüşməyə 
imkan verir. Bu səbəbə görə də bunlar ilə olan yazışmanın sirri də qorunma-
lıdır. Əks halda məhkum öz vəkili ilə ya da ombudsmanla rahat əlaqə qura 
bilməyəcək, həbsxana müdriyyəti tərəfindən təqibə və sair mənfi tədbirlərə 
məruz qala bilər.  
Yuxarıda sadaladığımız hallarda əgər hüquqa müdaxilə varsa, bunlar 
Avropa Konvensiyasının 8-ci maddəsinin 2-ci bəndində yer alan şərtlərə uyğun 
gəlməlidir. Daha əvvəl qeyd etdiyimiz kimi, 1966 tarixli BMT Vətəndaşlıq və 
Siyasi Hüquqlar haqqında Sazişə görə, şəxsi həyatla bağlı hüquqlara müdaxilə 
mümkün deyildir; lakin Sazişin belə yanaşması təqdirə layiq olsa da həqiqəti və 
ehtiyacları əks etdirmir. AİHK yanaşması isə daha düzgün və ictimai tələbata 
da cavab verir. 
Hüquq nə vaxt pozulmuş sayılır? 
Yuxarıda izah etdiklərimiz şəxsi həyatın toxunulmazlığı hüququnun 
məzmunudur. Əlbəttə ki, bunlar bir misal idi və şəxsi həyat anlayışı da bunlarla 
məhdudlaşmır. Daha bir çox hal şəxsi həyata aiddir, ailə qəbirstanlığı məsələsi 
kimi.  
                                                 
223  A v. France, judgment of 23 Nov. 1993 
224  Campbell v. UK, judgment of 25 Mar. 1992. para. 48. 
225  Niedbala v. Poland, judgment of 12 July 2000, para. 81. 
Dr. Fərhad Mehdiyev 
 150 
Beləliklə, baxılan işdə şəxsi həyata aid məsələ olduqdan sonra müdaxi-
lənin olub olmadığı müəyyən edilməlidir. Çünki müdaxilə olmaya bilər də. Ya 
da şəxsi həyatla bağlı olan məsələdə müdaxilə başqa bir hüquqa ola bilər, 
məsələn, mülkiyyət hüququna. 
Buna görə digər hüquqlarda olduğu kimi ərizəçi müdaxilənin olduğunu 
ağlabatan dərəcədə isbat etməlidir.  
Ümumiyyətlə, hüquqların pozuntusu məsələsini araşdıran beynəlxalq 
məhkəmələr hüquqi araşdırma prosesini 2 yerə bölürlər: birinci mərhələdə 
baxırlar ki, baxılan hadisə iddia edildiyi kimi o hüquqa aid məsələdirmi və o 
hüquqa müdaxilə baş veribmi? Məsələn, Tovuzun Yeddibuynuzlu kəndinin 
sakini onun həyətindəki toyuq hinində qanunsuz axtarış aparıldığını və bununla 
mənzil toxunulmazlığı hüququnun pozulduğunu iddia edərsə, burada ilkin 
araşdırılacaq şey budur ki, şəxs toyuqların yanında yaşamasa da toyuq hini 
“mənzil” anlayışına daxil olacaqmı və polisin orada axtarış aparması hüquqa 
müdaxilə sayılacaqmı? Bu araşdırmanın 1-ci mərhələsidir. 
Əgər araşdırmanın 1-ci mərhələsində hüquqa müdaxilə olunduğu müəy-
yən edilsə, keçilir 2-ci mərhələyə. Müdaxilənin olması hələ ona dəlalət etmir ki, 
bu müdaxilə qanunsuz olub, hüquqa ziddir və Konvensiyanı pozub. 2-ci 
mərhələdə bu hallar araşdırılacaq: 
1. müdaxilə legitim məqsəd daşıyıbmı? 
2. yuxarıdakı legitim hallar varsa, bu müdaxiləni qanun da nəzərdə tuturmu? 
3. müdaxilə demokratik cəmiyyətdə zəruridirmi? 
4. müdaxilə yönəldiyi məqsədə nisbətən mütənasibdirmi? 
Yuxarıdakı sualları sıra ilə cavablamalısınız, sıranı da pozmaq olmaz. 
Əgər suallardan hər hansı birisinə “yox” cavabı versəniz, müdaxilə hüquqa zidd 
sayılacaq.  
AİHK-nın 8-ci maddəsinin 2-ci bəndində göstərilir ki: 
2. Milli təhlükəsizlik və ictimai asayiş, ölkənin iqtisadi rifah maraqları naminə, iğtişaşın 
və ya cinayətin qarşısını almaq üçün, sağlamlığı, yaxud mənəviyyatı qorumaq üçün və 
ya digər şəxslərin hüquq və azadlıqlarını müdafiə etmək üçün qanunla nəzərdə tutulmuş 
və demokratik cəmiyyətdə zəruri olan hallar istisna olmaqla, bu hüququn həyata keçiril-
məsinə hakimiyyət orqanları tərəfindən müdaxiləyə yol verilmir. 
Yuxarıda 4 mərhələ olaraq sadaladığımız şərtlər, məhz AİHK 8-ci 
maddəsinin 2-ci bəndin tələblərini əks etdirir. 
Müdaxilənin legitim olması nəyi ifadə edir? 
Bu xüsus, əslində AİHK-da tənzimlənən bir neçə hüquq baxımından 
ortaqdır. Əslində 6-cı, 8-ci, 9-cu, 10-cu və 11-ci maddələrdə göstərilən məh-
İnsan Hüquqları 
 151 
dudlaşdırma şərtləri, eyni olmasa da bir-birinə oxşardır. Bu fərqli maddələrdəki 
legitim məqsədlər də bir-birinə oxşayır, məsələn, “başqalarının hüquqlarının 
qorunması” kimi.  
8-ci maddənin 2-ci bəndində nəzərdə tutulan legitim məqsədlər bunlardır: 
milli təhlükəsizlik, ictimai asayiş, iqtisadi rifah, iğtişaş ya da cinayətlərin 
qarşısını almaq, əxlaq və sağlamlığı qorumaq, başqalarının hüquq və azadlıq-
larını qorumaqdır. Başqa bir sözlə, bu məqsədlər üçün hakimiyyət orqanları 
yuxarıda izah etdiyimiz şəxsi həyata aid məsələlərə müdaxilə edə bilərlər. Necə 
ki, cənab Berrehabi Niderland hakimiyyət orqanları dövlətin iqtisadi rifahı 
məqsədi ilə deportasiya etmişdilər. Mənzildə aparılan axtarışlar da bir qayda 
olaraq cinayətlərin qarşısını almaq üçün aparılır. Təhlükəsizlik orqanlarının 
işçiləri də vətəndaşların mobil telefonlarını, əlbəttə, bekar olduqlarından dolayı 
deyil, milli təhlükəsizliyi təmin etmək məqsədi ilə dinləyirlər. Habelə, valideyn-
lərinin hər ikisinin əyyaş olduğu bir ailədə, uşağın onlardan zorla alınıb tərbiyə 
müəssisəsinə verilməsi, yenə əxlaqın qorunması kimi legitim məqsədlər güdür. 
Müdaxilənin “qanunla nəzərdə tutulmuş” olması nə mənaya gəlir? 
Müdaxilənin hüquqa uyğun olması üçün onun legitim səbəblərə söykən-
məsi kifayət deyildir. Habelə belə bir müdaxilə qanunla nəzərdə tutulmalıdır. 
Bu qanunla nəzərdə tutulma söhbəti, yenə 6-cı, 8-ci, 9-cu, 10-cu və 11-ci 
maddələrdə özünü biruzə verir. Bu şərt niyə tələb olunur? Bu əlavə təminatdır.  
Əvvəlcə onu qeyd edək ki, bizim qanunvericilik baxımından “xoşa 
gəlməyən” formal qanun şərti bu məsələdə tələb olunur. Bu o deməkdir ki, 
parlament tərəfindən qanun adı ilə çıxarılan bir normativ-hüquqi akt yuxarıdakı 
legitim səbəbləri və hədlərini də göstərmək şərti ilə, belə bir müdaxiləni nə-
zərdə tutmalıdır. Bunun “təminat/qarantiya” funksiyası belə ortaya çıxır ki, icra 
hakimiyyəti orqanları tez, gizli  və sürətli qərar çıxarmaqla hüquqa hüquqa zidd 
şəkildə müdaxilə edə bilməsinlər. 
Məsələn, məxfi müşahidə halları ilə bağlı olaraq AİHM bunun qanunla 
tənzimlənməsi və hədlərinin göstərilməsini tələb edir. İnzibati praktikaya 
əsaslanan bu cür fəaliyyət qanunun nəzərdə tutacağı qarantiyaları təmin etmir. 
Qanuna gəldikdə, qanun öz növbəsində dinlənilmənin hüdudu ilə yanaşı, hansı 
metodlarla dinləmənin həyata keçiriləcəyini nəzərdə tutmalıdır. Çünki bunlar 
qanunda nəzərdə tutulmursa, demək, inzibati praktikaya buraxılıb, inzibati 
praktika da hər an dəyişə biləcəyi kimi, eyni zamanda, gizli qalır.  
Avropa Məhkəməsi “qanunilik” prinsipindən yola çıxaraq bunu daha da 
təkmilləşdirib. Onu da qeyd edim ki, AİHM-nin aşağıda incələyəcəyimiz təfsir 
Dr. Fərhad Mehdiyev 
 152 
və presedenti, sadəcə qulağa xoş gələn bir düşüncə tərzi deyildir. Texniki və 
elmi olaraq “hüquqi müəyyənlik və sabitlik” prinsiplərinin təbii nəticəsidir. 
 
Qanundakı nəticənin öncədən görülə bilməsi haqqında tələb  
Bu şərti yaxşı qavramalıyıq, çünki bu meyarı AİHM bir çox işində tətbiq 
edir. Nəinki AİHM, bizim Konstitusiya Məhkəməsi də AİHM-nin bu meyarını 
tətbiq edir. Məsələn, 9 Yanvar 2009 tarixində dərc edilmiş AR KM Plenumu-
nun qərarında bunu görə bilərsiniz. Həqiqətən də AİHM-nin yaratdığı bu 
qanunilik meyarı, hüquqi müəyyənlik prinsipi adına təqdirə layiqdir. Bu qədər 
tərifdən sonra indi isə bu prinsipi tədqiq edək.  
Birincisi, qanun aid olduğu şəxslərə çatımlı olmalıdır. Habelə çatımlı 
(əldə oluna bilən) olması ilə yanaşı, aydın və dəqiq olmalıdır, qeyri-müəyyən 
ifadələrə yer verməməlidir, yaradacağı hüquqi nəticələr də müəyyən olmalıdır. 
Vətəndaş, şəraitdən asılı olaraq, müəyyən hərəkətlərin hansı nəticələrə səbəb 
ola biləcəyini öncədən görə bilməlidir. Buna “nəzərə alına bilmə, öncədən 
görülə bilmə” (foreseeability requirement) tələbi də deyilir.226 Məhkəmə haqlı 
olaraq qərar verib ki, hakimiyyət orqanına mülahizə səlahiyyəti tanıyan qanun, 
8-ci maddəni pozmaması üçün, mülahizənin həcmi və onun həyata keçirilmə 
üsulları kifayət qədər aydın ifadə olunmalı ki, vətəndaşı özbaşınalığa qarşı 
qoruya bilsin.227 Bundan başqa, belə bir mülahizə səlahiyyəti üzərində məh-
kəmə nəzarəti mövcuddursa, bu da Konvensiyaya uyğunluğu təmin edə bilər. 
Həqiqətən də qanunun dili əgər qeyri-aydındırsa, məsələn, qanunda “sağ-
lamlığına təhlükə yaradan hallarda” kimi bir ifadə istifadə olunursa, lakin bu 
tədbir təsirli məhkəmə nəzarətinə tabedirsə, onda belə qanun tək başına şəxsi 
həyatın toxunulmazlığını pozucu mahiyyət daşımır.  
Məxfi müşahidə və telefon danışıqlarının dinlənməsini tənzimləyən 
qanunlarda “öncədədən görülə bilmə” tələbinə AİHM bir az fərqli yanaşır. Belə 
ki, şəxsdən gözləmək çətindir ki, o, hansı hallarda izlənə biləcəyini yaxud 
telefonunun dinlənə biləcəyini təxmin etsin. Buna görə, belə qanunlar “kifayət 
qədər aydın olmalıdır ki, hakimiyyət orqanlarının hansı hallarda və hansı 
şərtlərdə şəxsi həyata və yazışma sirrinə hörmət hüququna gizli və potensiyal 
olaraq təhlükəli müdaxiləyə əl ata biləcəkləri müəyyən olsun”.228 Başqa bir 
qərarında Məhkəməyə görə, xüsusilə bu cür qanunlar dəqiq olmalı, müddəaları 
aydın və ətraflı olmalıdır. 
                                                 
226  Andersson v. Sweden, judgment of 25 Feb.1992, para. 75. 
227  Olsson v. Sweden, judgment of 24 March 1988, para. 62. 
228  Leander v. Sweden, judgment of 26 March 1987, para.58. 
İnsan Hüquqları 
 153 
Fransaya qarşı iki işdə – Kruslin  və Huvig işlərində,229 Məhkəmə 
Fransanın telefonları dinləməyə icazə verən qanunvericiliyin AİHK-nın 8-ci 
maddəsinə görə “öncədən görülə bilmə” tələbinə uyğun olub olmadığını 
qiymətləndirdi. AİHM qərarlaşdırdı ki: 
telefonları dinləmə və onlara başqa cür müdaxilə etmə, şəxsi həyata və yazışma 
sirrinə ciddi müdaxilədir, buna görə də belə müdaxilə qanuna əsaslanmalı və 
kifayət qədər dəqiq və aydın olmalıdır. Texnologiyanın da getdikcə inkişaf 
etdiyini və dinləmənin də getdikcə yüngülləşdiyini nəzərə alanda, bu məsələdə 
aydın və müfəssəl qaydaların olması vacibdir.  
Bu baxımdan AİHM belə bir qərara gəldi ki (inzibati praktika da daxil 
olmaqla), Fransa hüququ hakimiyyət orqanlarına verilmiş mülahizə səlahiyyə-
tinin icra edilməsinin həcmini və metodlarını ağlabatan aydınlıqla tənzim-
ləmir...., beləliklə, cənab Kruslin demokratik cəmiyyətdə hüquqi dövlətin vətən-
daşlara tanıdığı qorunma və təminatların minimum dərəcəsindən faydalana 
bilməyib.  
 
Müdaxilə demokratik cəmiyyətdə zəruridirmi? 
Bu “zərurət” şərti 8-ci maddədə olduğu kimi, fikir və din azadlığı, habelə, 
ifadə, sərbəst toplaşma və birləşmə azadlıqlarının məhdudlaşdırılmasında 
mütləq nəzərə alınmalıdır.  
Ümumiyyətlə hakimiyyət orqanları bir fəaliyyətə müdaxilə etdikdə, bu 
fəaliyyət bir insan hüququnun reallaşması olsun ya da yox – ola bilsin ki, sahib-
karlıq fəaliyyətinin icrası olsun – dövlət müdaxiləsi, güdülən məqsədə nail olma 
baxımından minimum dərəcədədə olmalıdır. Əlbəttə ki, bu minimumu müəyyən 
etmək, hadisədən hadisəyə görə dəyişəcək, amma vicdanlı bir hakimiyyət 
orqanı bu minimumu müəyyən etmədə çətinliyə düşməməlidir.  
Avropa İnsan Hüquqları Konvensiyası zərurətdən bəhs edəndə, hər hansı 
məcburiyyətdən yox, demokratik cəmiyyət baxımından zərurətdən bəhs edir. 
Burada “demokratik cəmiyyət” zərurətin müəyyən edilməsində bir meyardır. 
ICCPR-də də məhdudlaşdırma ölçüləri göstəriləndə,230 zəruri (necessary) 
olanlardan bəhs edir, lakin orda “demokratik cəmiyyətdə zəruri” olandan söz 
edilmir. Lakin bu o mənaya gəlmir ki, ICCPR demokratik zərurətdən başqa bir 
zərurəti nəzərdə tutsun. Niyə? Ən azından ona görə ki, hüquq əleyhinə təfsir 
qadağası bunun əksini düşünməyə imkan vermir. 
                                                 
229  Huvig v. France, judgment of 24 April 1990.  
230  Şəxsi həyatın toxunulmazlığına müdaxilə baxımından ICCPR hər hansı bir məhdudlaşdırma imkanı və 
şərtlərini nəzərdə tutmur.   
Dr. Fərhad Mehdiyev 
 154 
Konvensiya baxımından “zəruri” sözü “faydalı”, “ağlabatan” sözləri kimi 
geniş məna daşımır, o , sözügedən müdaxilənin həyata keçirilməsi üçün “təxirə 
salınmaz sosial tələbatın” mövcudluğunu, habelə qarşıya qoyulan qanuni məq-
sədə mütənasibliyi nəzərdə tutur.  
Görüldüyü kimi, mütənasiblik prinsipi özünü burda da biruzə verir. 
Mütənasiblik prinsipi belə tətbiq olunur: müdaxilənin məzmunu (dərəcəsi) və 
güdülən legitim məqsəd arasında ağlabatan ədalətli tarazlığın olub-olmadığına 
baxılmalıdır – bu tarazlıq yoxlamasında meyar, demokratik cəmiyyət prinsipləri 
və dəyərləridir. Güdülən legitim məqsəd hər halda ümumi marağa xidmət 
etməlidir. 
AİHM-nin müxtəlif qərarlarında demokratik cəmiyyət dəyərləri kimi ən 
sıx misal çəkilənləri belə sadalamaq olar – dözümlülük və geniş fikirlilik. Bu 
meyarlara “hüquqi dövlət prinsiplərini” də əlavə edə bilərik.231 Bu hüquqilik 
meyarları, sadəcə şəxsi həyata müdaxilə baxımından deyil, daha əvvəl qeyd 
etdiyimiz kimi, habelə, fikir, din, ifadə, tolaşma və birləşmə azadlıqlarına olan 
müdaxilələr təhlil olunarkən tətbiq olunurlar.  
Onu da qeyd edək ki, müdaxilə nə qədər çox geniş olsa, mütənasibliyin 
olma ehtimalı da o dərəcədə azalacaqdır. Əlbəttə bu demək deyil ki, çox geniş 
müdaxilə heç vaxt mütənasib tədbir sayılmayacaq, digər hallar və şərtlər – 
təxirəsalınmaz sosial tələbat kimi – müdaxiləyə haqq qazandıra bilər. 
 
 
9. Fikir, vicdan və din azadlığı 
Din bir, inanclar isə müxtəlifdir (Emmanuel Kant). 
İnsanın sahib olduğu bir digər təbii hüquq - istədiyi dinə inanıb-inanmama 
sərbəstliyidir. İnsanlığın tarixi inkişafı onu göstərir ki, müxtəlif dinlərin 
yaranmasında, yayılmasında və yaşanmasında insanlıq ləyaqətinə bir çox ləkə 
yaxan hadisələr baş verib. Xeyli sayda zülm törədildiyi kimi, dini duyğu və 
inanclar sui-istifadə edilərək haqsız mənfəətlər əldə edilib. Digər tərəfdən Mao 
Tze Dun və Lenin, Stalin kimi insanlar da dindarları fiziki məhv etməyə məruz 
buraxıblar. Günümüzdə dini həyat və inanc, bir çox insanın həyatında vacib yer 
tutur və dini həyatın yoxluğu da o insanların həyatını mənasız edir. Digər 
tərəfdən, heç bir dinə inanmayan insanlar var, onlar üçün dini adətlərə və 
qaydalara məruz qalmaq da xeyli ağır və qəbul oluna bilməz bir hal olardı. 
Habelə bir dinə inanan insanı başqa dinə qulluq etməyə məcbur etmək də əsla 
                                                 
231  Əliyev, s.371 
İnsan Hüquqları 
 155 
qəbul olunacaq bir hal deyildir. Bütün bunlar isbat edir ki, inanc azadlığı, hər 
kəsin ehtiyacı və təminatı olan bir azadlıqdır.  
İnanc azadlığı balans və təminat sistemi gətirir; burada hər kəsin inancları 
ola bilsin tamlıqla, yəni tam ölçüdə təmin edilməsə də əksəriyyətlə, geniş 
həcmdə təminat altına alınır. Başqa bir sözlə, insanlar öz inancları qorumaq 
bahasına, başqasının inancına da hörmət göstərilməsini qəbul edirlər. Yəhudilər 
çoxluqda olduqları ölkədə bir müsəlmanın dininə hörmətlə yanaşmalıdılar, çünki 
bir gün onlardan birisi müsəlmanların arasında qaldıqda, onun dininə də hör-
mətlə yanaşılsın. Eyni şey ateistlərlə dindarlar arasındakı münasibətlərə aiddir. 
UDHR 18-ci maddəsində bu hüquq belə tənzimlənir: 
Hər bir şəxs fikir, vicdan və din azadlığı hüququna malikdir; bu hüquqa öz dinini və 
etiqadını dəyişmək azadlığı və öz dininə və əqidəsinə təhsil, dua, dini ayin və mərasimlər 
zamanı təklikdə və ya başqaları ilə birlikdə, aşkar və ya fərdi şəkildə etiqad etmək 
azadlığı daxildir. 
ICCPR də eyni maddə nömrəsi altında (simvolik də olsa məqsədə uyğun-
dur) bu hüququ daha ayrıntılı şəkildə belə tənzimləyir: 
1.  Hər bir insanın fikir, vicdan və din azadlığı hüququ var. Bu hüquqa özünün seçdiyi 
dinə və əqidəyə malik olmaq, öz dininə və əqidəsinə istər təklikdə, istərsə də başqa-
ları ilə birgə, açıq, yaxud xüsusi qaydada, ibadətdə, dini ayin və mərasimlərin 
icrasında və təlimdə etiqad bəsləmək azadlığı daxildir. 
2.  Heç kəs onun dinə, yaxud əqidəyə malik olmaq və ya onları öz istəyi ilə qəbul etmək 
azadlığına xələl gətirən məcburiyyətə məruz qalmamalıdır.  
3.  Din, yaxud əqidə azadlığı yalnız qanunla qoyulmuş və ictimai təhlükəsizliyin, 
asayişin, sağlamlığın və əxlaqın, eləcə də başqa şəxslərin əsas hüquq və azadlıq-
larının qorunması üçün zəruri olduğu qədər məhdudlaşdırılmalıdır. 
AİHK isə bu hüququ 9-cu maddədə tənzimləyir. Həmin maddəyə görə: 
1.  Hər kəsin fikir, vicdan və din azadlığı hüququ vardır; bu hüquqa öz dinini və ya əqi-
dəsini dəyişmək azadlığı, öz dininə və ya əqidəsinə həm təkbaşına, həm də başqaları 
ilə birlikdə etiqad etmək və açıq, yaxud şəxsi qaydada ibadəti, təlimləri, dini və mə-
rasim ayinlərini yerinə yetirmək azadlığı daxildir. 
2.  Öz dininə və baxışlarına etiqad etmək azadlığı yalnız ictimai asayiş maraqları nami-
nə, ictimai qaydanı, sağlamlığı, yaxud mənəviyyatı qorumaq üçün və ya digər şəxslə-
rin hüquq və azadlıqlarını müdafiə etmək üçün qanunla nəzərdə tutulmuş və demok-
ratik cəmiyyətdə zəruri olan məhdudiyyətlərə məruz qala bilər. 
Diqqət edilsə, Sənədlərdəki maddə mətnlərinin tərkibləri bənzər olsa da, 
eyni deyildir. İnsan hüquqları nəzəriyyəsi isə buna belə bir qiymət verir: bu 
Sənədlər bir-birini tamamlayır və bunlardan biri şərh olunarkən digərlərinə 
istinad kimi müraciət etmək mümkündür. Səbəbini isə, dəyərli oxucular, siz 
artıq bilməlisiniz. 
Dr. Fərhad Mehdiyev 
 156 
Bu hüquq “fikir, vicdan və din azadlığını” və daha konkret desək “ öz 
dinini və ya əqidəsini dəyişmək azadlığını, öz dininə və ya əqidəsinə həm 
təkbaşına, həm də başqaları ilə birlikdə etiqad etmək və açıq, yaxud şəxsi 
qaydada ibadəti, təlimləri, dini və mərasim ayinlərini yerinə yetirmək azadlığını 
təmin edir. Bununla belə, həm ICCPR, həm də AİHK bu hüququn məhdud-
laşdırıla biləcəyini nəzərdə tutur. Bu baxımdan aşağıdakıların aydınlaşdırılması 
zərurət kəsb edir: 
 “fikir, vicdan və din” nədir, 
 hansı hərəkətlər “ mütləq əqidə azadlığı”na qəsd təşkil edir, 
 hansı hərəkətlər “dini əqidəni ya da inancı açıqlama azadlığının məh-
dudlaşdırılmasını təşkil edir,232 
 hansı hallarda məhdudlaşdırmanın haqlı olması; yəni onun legitim 
məqsəd daşımasının, qanunla nəzərdə tutulması və demokratik cəmiy-
yətdə zəruri olması müzakirə olunur. 
Bu standartlar və struktur bilavasitə AİHK-nın 9-cu maddəsinin mətnin-
dən irəli gəlir və bu, həm də 9-cu maddə üzrə hər bir işi təhlil edərkən AİHM-
nin əməl etdiyi strukturdur. 9-cu maddə müvafiq milli hakimiyyət orqanları 
tərəfindən görülmüş ən müxtəlif tədbirlərə tətbiq edilə bilər. Lakin milli haki-
miyyət orqanları tərəfindən görülmüş və etiraza səbəb olan tədbirləri müzakirə 
etməzdən və nəzərdən keçirməzdən əvvəl biz konkret məsələnin ümumiyyətlə 
əqidə məsələsi olub-olmadığını həll etməliyik. Belə ki, hakimiyyət orqanının 
müdaxilə etdiyi hadisə (fəaliyyət) fikir, vicdan və din azadlığına aid olmalıdır 
ki, bu azadlığın pozulub-pozulmadığından danışmaq mümkün olsun.  
Hansı hallar və nələr fikir, vicdan və din azadlığına daxildir?  
Avropa İnsan Hüquqları Məhkəməsi müxtəlif qərarlarında bu hüquq 
haqqında qeyd edir ki: 
bu azadlıq, dindarların kimliyini və onların həyat haqqında anlayışını müəyyən edən 
mühüm elementlərdən biridir, lakin bu həm atesitlər, aqnostiklər, skeptiklər və heç bir 
əqidəyə inanmayanlar üçün də olduqca dəyərlidir. Əsrlər boyunca qurbanlar vermə baha-
sına formalaşmış demokratik cəmiyyətdən ayrılmaz olan plüralizm bundan asılıdır.233 
                                                 
232  Əfsuslar olsun ki, hər iki konvensiyanın azərbaycan dilindəki rəsmi tərcümələri səhvdir. Belə ki, 
ingilis dilindəki mətndə “to manifest one`s religion and belief”dən söhbət gedir. Rəsmi tərcümədə bu 
“din, yaxud əqidə azadlığı” (ICCPR-də) və “öz dininə və baxışlarına etiqad etmək azadlığı” (AİHK-
da) kimi göstərilib. Halbuki əqidə və etiqad azadlığına dövlət müdaxilə edə bilməz, bu məsələdə onun 
ümumiyyətlə qiymətləndirmə sərbəstliyi yoxdur. Müdaxilə əqidə ya da etiqada yox, bunların 
“manifest” yəni açıqlama metodlarına ola bilər.  
233 Kokkinakis v.Greece, 25.05.1993, para.31. 
İnsan Hüquqları 
 157 
Diqqət edilsə, AİHM öz yanaşmasında nələrin altına xətt çəkir və nəyi 
mühüm sayır: 
1. belə əqidələr daşıyıcısı olan fərdlərin kimliyini müəyyən edir, 
2. ənənəvi və qeyri-ənənəvi dinlər, habelə, qeyri-dini fikirlər bu anlayış 
çərçivəsinə daxildir, 
3. həmin əqidələrə bərabər qaydada yanaşılmalıdır, 
4. müxtəlif əqidələrə və bunların bir-birinə qarşı dözümlülük göstəril-
məlidir. 
Güclü hisləri əks etdirən əqidələri tanımaq və müdafiə etmək də vicdan və 
din azadlığına daxildir. Lakin bəzi əqidələrin vicdan və din azadlığı ilə 
qorunması üçün AİHM onların müəyyən standartlara cavab verməsini tələb 
edir. Bu baxımdan nəzərdə tutulan “əqidə” “hər hansı şəxsin malik olduğu 
əqidə” deyil, “müəyyən inam, ciddilik, bütövlük və mühümlük səviyyəsinə 
çatan baxışları” bildirir. Belə baxışlar həyatın əhəmiyyətli aspektləri ilə bağlı 
olmalıdır. AİHM-nə görə, müəyyən hərəkətin motivində sırf bəzi əqidələrin 
durması faktı hələ ki, bu hərəkətin vicdan və din azadlığından istifadə etməsinə 
kifayət etmir. Törədilən hərəkət müəyyən şəxsin dini etiqadının və ya konkret 
dini etiqadın tərkib hissəsi olmalıdır (qurban kəsilməsi).  
Qanunlara itaətsizlik məsələsində dini vaciblərin irəli sürülməsi baxımın-
dan AİHM-nin yanaşması belədir ki, qəti və mübahisəsiz dini doqmaya əsasla-
nan motivlər üzür səbəbi sayıla bilər. Lakin bir dinin hökmünü şərh edərək 
şəxslər dövlət qanunlarına itaətsizlik edə bilməzlər. Belə hallara, məsələn, 
şəxsin vergi ödəməkdən yayınmasını göstərmək olar,  - əgər şəxs hesab edir ki, 
onun ödəyəcəyi vergilər etiqad etdiyi dinin bəyənmədiyi şeylərə xərclənir və 
buna görə vergi ödəmək istəmirsə, bu cür hərəkət vicdan və din azadlığının 
“şəmsiyyəsi” altına daxil olmayacaq. 
Məhkəmə Arrowsmith Birləşmiş Krallığa qarşı işdə (12.10.1978) də 
nümayiş etdirdi ki, 9-cu maddə təkcə dini əqidələr deyil, həm də qeyri-dini 
əqidələri də qoruyur. O işdə ərizəçi xanım pasifist idi. Həmin xanım hərbi çağı-
rışçılar arasında ordunu tərk etməyə sövq edən vərəqələr payladığı üçün məh-
kum olunmuşdu. Lakin məhkəmə pasifizmi də dini əqidə kimi müəyyən etdi.234  
Fikir azadlığı mütləqdir, məhdudlaşdırıla bilməz  
Daha əvvəl qeyd etdiyimiz kimi, BMT sənədlərindən fərqli olaraq, AİHK 
fikir azadlığını vicdan və din azadlığı ilə bir yerdə ələ alıb. Burada iki məqama 
toxunmaq lazımdır. Fikir azadlığını, əlbəttə ki, vicdan və din azadlığından ayrı 
                                                 
234  http://www.hrcr.org/safrica/religion/Arrowsmith.html  
Dr. Fərhad Mehdiyev 
 158 
tutmaq mümkün deyildir. Çünki hər hansı dinə inanma yaxud inanma, təbii ki, 
bir fikrə əsaslanır. Lakin fikir, daxildə qalan bir şeydir və o ifadə edilmədikdən, 
xaricə yansımadıqdan sonra onun məhdudlaşdırılması mümkün olmadığı kimi, 
çox məna da kəsb eləmir. Hərçənd bəzi fikirlərin heç kəs tərəfindən bilinməsini 
istəmirik, lakin belə fikirlərin sayı azdır. Məsələn, ola bilər ki, bir insan, işsizlik 
probleminin ən yaxşı həll yolu kimi, dünya əhalisinin 1/3-nin məhv edilməsində 
görür, lakin belə fikirlərinin başqaları tərəfindən bilinməsini arzu etməz. 
Çoxumuz daşıdığımız fikirləri açıqlamağı, bəzi fikirlərin açıqlamasından isə 
xüsusilə böyük bir həzz əldə edirik. Buna görə də, əslində, fikir həm vicdan, 
həm də ifadə azadlığının təməlini təşkil edir. Buna görə ICCPR, hər iki hüquq 
baxımından fikir azadlığını da əhatə edir.235  
Fikir azadlığı xarici aləmə yansımadığı müddətcə məhdudlaşdırıla bilməz 
və ona müdaxilə də olunmamalıdır. Əsasən insanların fikrinə totalitar cəmiy-
yətlərdə müdaxilə edirlər. Məsələn, insanları inandırmağa çalışırlar ki, tək par-
tiya sistemi insanlıq tarixində ən gözəl idarəetmə sistemidir ya da ki şəxsiyyətə 
sitayiş etmə milləti irəliyə götürən əsas amildir. Fikir azadlığının müdaxilə 
edilməzliyi eyni zamanda o mənaya gəlir ki, insanlar öz fikirlərini açıqlamağa 
məcbur edilə bilməz, məcbur edildikləri halda buna görə mənfi tədbirlərə məruz 
qoyula bilməzlər. Məsələn, şəxsin dövlət qulluğu ilə bağlı siyasi fikirlərini 
öyrənmək və buna görə onu işdən azad etmək fikir azadlığına hüquqa zidd 
müdaxilədir. Lakin eyni şəxsin gedib bir siyasi partiyaya üzv olması, artıq onun 
fikrinin açıqlaması sayılır və obyektiv bir haldır, belə halda, məsələn, faşist 
partiyasına üzv olan şəxsi dövlət qulluğundan çıxara bilərsiniz.236 
AİHK-nın 9-cu maddəsinin 2-ci bəndində məhdudiyyətlər nəzərdə 
tutulur, lakin bu məhdudiyyətlər fikir azadlığına aid deyil, ancaq “öz dinini ya 
da inancını açıqlama azadlığına” aiddir. İnsanın daxili əqidəsinə müdaxilə 
yolverilməzdir, məsələn, onun başqa bir dinə keçməsi üçün yaxud dinini tərk 
etməsi üçün ona təlqinlər etmək (məsələn, dini ya da ateizm dərsləri vasitəsilə) 
qadağandır. Məhdudlaşdırılması mümkün olan, o daxili dini əqidənin xaricə 
yansımasıdır, məsələn, ibadətlərdir. Yeziddən nifrət edə bilərsiniz, lakin 
hakimiyyət orqanları Aşura ayının 10-cu günü ümuma açıq yerlərdə zəncir 
vurmağı qadağan edə bilər.  
                                                 
235  ICCPR din azadlığı baxımından “thought”, ifadə azadlığı baxımından isə “opinion” anlayışını ehtiva 
edir. Hər ikisi dilimizə “fikir” kimi tərcümə olunur. 
236  Dövlət qulluğunda tərəfsizliyi və obyektivliyi təmin etmək məqsədilə, bir çox dövlətdə dövlət qul-
luqçularının hər hansı siyasi partiya üzvü olmaları qadağandır. Demokratiya riyakarı olan dövlətlərdə 
isə belə qadağa olur, amma tətbiq olunmur, orada dövlət məmurluğunda qalmağın şərti, iqtidar 
partiyasının üzvü olmaqdır.  
İnsan Hüquqları 
 159 
Dini əqidənin ifadə edilməsinin məhdudlaşdırılması 
Daha əvvəl qeyd etdiyimiz kimi, AİHK-nın 9-cu maddəsinin 2-ci bən-
dində “dini ya da inancı açıqlama azadlığının məhdudlaşdırılması” nəzərdə 
tutulur. Burada söhbət ondan gedir ki, hakimiyyət orqanları hansı hallarda dini 
və ya inancı açıqlama azadlığına müdaxilə edə bilər? 
İnsan hüquqları pozuntularına dair iddialar tədqiq edildikdə əvvəlcə 
məsələnin konkret hüququn əhatə sahəsinə daxil olub-olmadığı müəyyən 
edilməli, sonra da bu hüquqa müdaxilə olub-olmadığı araşdırılmalıdır. Bəzi 
hallarda məsələnin o hüququn əhatə dairəsinə daxil olduğu açıqdır, bəzən isə 
mürəkkəb ola bilər. Məsələn, fərz edin ki, şəxsin hərbi xidmət sırasında 
məcburi tibbi müayinədən keçməsi tələb olunur və bunun üçün şəxsin paltarını 
tam soyunması istənilir; şəxs isə dini inancları səbəbilə paltarını çıxarmaqdan 
imtina edir. Belə halda məsələ din və vicdan azadlığına aid olacaqmı? Yoxsa 
şəxsin davranışı şəxsi həyatın toxunulmazlığı daxilindəmi ələ alınmalıdır? 
Avropa Məhkəməsi aşağıdakı halları din və inanc azadlığına müdaxilə kimi 
qiymətləndirib: 
 Ruhani qismində hərəkət etməyə qadağa qoyulması (məsələn, deputat 
seçkilərində), 
 Hərbi xidmətdən imtina etməyə görə cinayət məsuliyyətinə cəlb etmə, 
 İcazə olmadan ibadət evi saxlamağa görə məsuliyyətə cəlb etmə, 
 Müəyyən əqidələri ifadə etməyə görə vəzifədən azad etmə, 
 İbadət evi üçün yer verilmə ərizəsinin rədd edilməsi, 
 Kilsəni qeydiyyata almaqdan imtina etmə. 
Dövlət orqanları müəyyən dini qrupları qeydiyyata almaqdan imtina 
etdikdə bu məsələ ortaya çıxır. Lakin dini qruplara hüquqi şəxs statusu veril-
məsindən imtina özlüyündə məhdudlaşdırma sayılmaz. Çünki hüquqi şəxs 
statusunun olmaması dini qrupun mövcudluğuna və funksiyalarına hökmən 
çətinlik yaratmır. Lakin dini etiqadın qarşısının alındığına dair sübutlar olarsa 
məhdudiyyət vardır deməkdir. Bu məsələ Bessarbiya mitropolit kilsəsinin 
işində özünü biruzə vermişdi. 
Müdaxiləyə nə vaxt haqq qazandırılmaq olar?  
Məhkəmə məhdudiyyətə haqq qazandırmağın mümkün olub-olmadığını 
və son nəticədə pozuntunun baş verib-vermədiyini 3 standart əsasında araşdırır: 
1. legitim məqsədin olması, 
2. tədbirin qanuniliyi (qanunla nəzərdə tutulması), 
3. demokratik cəmiyyətdə zərurilik. 
Dr. Fərhad Mehdiyev 
 160 
Müdaxilə legitim məqsəd daşımalıdır. Bu məqsədlər ictimai və ya şəxsi 
maraqları müdafiə edə bilər. 
 İctimai asayiş maraqları 
 İctimai qaydanın qorunması 
 Sağlamlığın yaxud mənəviyyatın qorunması 
 Digər şəxslərin hüquq və azadlıqlarının müdafiəsi 
Bu qanuni maraqların tam siyahısıdır. Diqqət edilsə, burada “milli təhlü-
kəsizlik” və “iğtişaşların və cinayətlərin qarşısının alınması” yoxdur, halbuki, 
digər hüquqlar (ifadə və sərbəst toplaşma kimi) baxımından nəzərdə tutulur. 
“Qanunla nəzərdə tutulma” 
Dini azadlığın məhdudlaşdırılması qanunla nəzərdə tutulmuş olmalıdır. 
Yəni istənilən məhdudiyyət dəqiq və çatımlı olmalıdır. Dini əqidənin ifadəsini 
məhdudlaşdırmaq üçün əsas (baza) rolunu oynayan milli qanunvericilik çatımlı 
olmalıdır. Hər bir fərd öz dini əqidəsini ifadə etməyin nəticələrini öncədən görə 
bilməli, öz davranışını müvafiq surətdə tənzimləməlidir. İstənilən standart 
hüquqi mənbə müvafiq ərazidə tətbiq edilən hüquq normları çatımlı və dəqiq 
olduqda qanun kimi qəbul edilə bilər. Məhkəmə müxtəlif ərazilərdə qanunların 
müxtəlif ehtiyaclara görə yarandığını nəzərə alaraq milli qanunvericiliyin də-
qiqlik dərəcəsinin sənədin məzmunundan, əhatə etdiyi sahədən və ünvanlandığı 
şəxslərin sayından və statusundan asılı olduğunu qərara almışdı. Lakin qanunun 
əhatəli olması sui-istifadə üçün zəmin yaratmamalıdır.  
“ Demokratik cəmiyyətdə zərurilik” 
Demokratik cəmiyyətdə zərurilik testi AİHK-nın 9-cu maddəsinin 
pozulub-pozulmadığı barədə qərar çıxarılmasında yekun və qəti analizdir. Bu 
test amillərin tarazlaşdırılması üçün aparılan balanslaşdırma testidir. Məhkəmə 
yoxlanışı zamanı ortaya çıxdı ki, “zəruri” anlayışı hər nə qədər “məcburi” mə-
nasına gəlməsə də, eyni zamanda “faydalı, ağlabatan” da demək deyildir. 
Müdaxilənin zəruri olması üçün din azadlığının məhdudlaşdırılmasını tələb 
edən “kəskin, təxirəsalınmaz ictimai tələbat” (pressing social need) olmalıdır. 
Sonra isə ictimai tədbirin tələbat baxımından mütənasibliyi araşdırılmalıdır. 
Mütənasiblik, bütün hüquqların məhdudlaşdırılmasında ortaq meyardır. Məh-
kəmə məhdudlaşdırma zamanı nəzərə almalıdır ki, “təxirəsalınmaz ictimai tə-
ləbat etiraz edilən tədbiri tələb edirmi”? Prozelitizm (dini təbliğat) standartını 
müəyyən etmiş iki iş Kokkinakis237 və Larissis238 işləridir. Yunanıstan qanun-
                                                 
237  Kokkanikis v.Greece, 25.05.1993, para.48. 
İnsan Hüquqları 
 161 
vericiliyi bir dində olan insanın başqa dində olan insana öz dinini təbliğ etmə-
yini ümumiyyətlə qadağan edirdi və belə əmələ görə cinayət məsuliyyəti nəzər-
də tuturdu. Birinci işdə “Yahova şahidləri” təriqətinin üzvü məhkum edilmişdi. 
Məhkəmə birinci işdə, din azadlığının şəxsin öz dinini başqa dindən olanlara 
təbliğ etməsinə icazə verib-vermədiyini, sonra isə həmin tədbirin “demokratik 
cəmiyyətdə zəruri olub-olmadığını” aydınlaşdırmalı idi.  AİHM təbii olaraq he-
sab etdi ki, din azadlığı eyni zamanda dini təbliğ etmə hüququnu da tanıyır, əks 
halda 9-cu maddədə əks olunmuş “öz dinini və ya əqidəsini dəyişmək azadlığı” 
kağız üzərində qalan mənasız mətn olardı. Kokkanikisin işində araşdırma 
zamanı isə məhkəmə dinin təbliğinin 2 formasına diqqət çəkdi – hüquqa uyğun 
olan (dinc, təzyiq göstərmədən və başqa dinə hörmət göstərməklə) və hüquqa 
zidd olan təbliğ. Başqa bir sözlə, dinin təbliğ edilməsi mümkün olmaqla bəra-
bər, o, hüquqa uyğun şəkildə, başqalarının əqidəsinə hörmətlə yanaşmaqla hə-
yata keçirilməlidir. Kokkanikisin isə dinini təbliğ edərkən tətbiq etdiyi vasitə-
lərdə bir problem görülmədi və Yunanıstan hakimiyyət orqanlarının tədbiri de-
mokratik cəmiyyətdə zəruri hesab edilmədi.  
Larissis hərbi qulluqçu idi. Bununla belə o, xidmətdə olduğu sırada dini 
təbliğatla məşğul idi. Bəzi hərbçiləri və mülki şəxsləri Pentecostal kilsəsinə üzv 
etməyə cəhd etmişdi. Özü ilə bərabər 2 nəfər daha məsuliyyətə cəlb olundu, və 
12 -14 ay arası azadlıqdan məhrum etmə növündə cəzaya məruz qaldılar, daha 
sonra bu cəzalar endirildi. AİHM hesab etdi ki, hərbi xidmət tələbləri orduda 
dini təbliği qadağan edə bilər və belə müdaxilə hüquqa zidd deyildir.239 Lakin 
mülki şəxslərə dini təbliğ etmənin cinayət məsuliyyətinə səbəb olması AİHM-
nə görə 9-cu maddənin pozuntusu idi. 
Dini təşkilatların tənzimlənməsi (qeydiyyatı) sistemi. İbadət yerləri 
Demokratik cəmiyyətdə zərurilik testi əsasında AİHM-nin araşdırdığı 
digər məsələ dövlət orqanları tərəfindən ibadət yeri üçün icazə verilməsi 
məsələsi idi. Belə ki,  həmin şəxslər əvvəllər icarəyə götürdükləri otağı toy və 
digər mərasimlər üçün istifadə etsələr də sonradan nazirə müraciət edərək 
həmin məkandan dini ayinlər və ibadətlər üçün istifadə etməyə icazə verməyi 
xahiş etmişlər. Lakin onların ərizəsinə ümumiyyətlə cavab verilməmişdi. 
Ərizəçilər də icazə gözlədikləri vaxtda oranı ibadət yeri kimi istifadə edirdilər, 
buna görə polis onlar haqqında cinayət işi qaldırdı, otağa giriş qapısını isə 
möhürlədi. Hökumətin dayandığı əsas arqument isə “ictimai qaydanı” müdafiə 
etmək, habelə, “ictimai təhlükəli” təriqətlərin təsirinə məruz qalanların hüquq 
                                                                                                                                  
238  Larissis v.Greece, 24.02.1998, para.51 
239 Qərarın xülasəsi üçün baxın: http://www.hartford-hwp.com/archives/62/425.html  
Dr. Fərhad Mehdiyev 
 162 
və azadlıqlarının qorunması idi. Yəni onlar “demokratik cəmiyyətdə zərurilik” 
anlayışını irəli sürürdülər. Məhkəmə isə müəyyən etdi ki, bu (qədər) müdaxilə 
“demokratik cəmiyyətdə zəruri” deyil. Məhkəmə bu işdə240 qərara aldı ki, 
“Konvensiya ilə təminat verilən din azadlığı hüququ, dini əqidələrin və ya 
həmin əqidələri ifadə etmək üçün istifadə edilən vasitələrin qanuniliyini 
müəyyən etmək məsələsində dövlət tərəfindən hər hansı mülahizə sərbəstliyini 
istisna edir.”  
Kilsələrin və bu kimi dini təşkilatların mülkiyyəti 
Müqəddəs monastırlar Yunanıstana qarşı241 işdə ərizəçilər Konvensiyanın 
9-cu və 11-ci maddələrində nəzərdə tutulan hüquqlarının pozulmasından şikayət 
edirdilər və səbəb bu idi ki, etiraz edilən qanun “xristian aləminin sərvətlərini 
qorumaq” adı altında onları zəruri vasitələrdən məhrum edir və “zahidlik 
missiyalarını” həyata keçirməyə mane olur. AİHM şikayəti rədd etdi, çünki 
kənd təssərüfatı torpaqları və meşələri ilə zahidlik arasında heç bir əlaqə 
görmədi, beləliklə, o işdə din azadlığına müdaxilə görmədi. 
Dövlət qulluqçularının din azdlığı 
Elə işlər var ki, orada müəyyən əqidələrə malik olmağa məhdudiyyətlər 
qoyulur və həmin məhdudiyyətləri AİHM qəbul edilən sayır. Məsələn, hakim 
anti-demokratik və qiyamçı əqidəyə sahibidirsə o, qulluqdan azad ediləcək və 
bu əsaslı olacaq. 
Lakin Məhkəmə müəyyən etdi ki, öz fikrini ifadə etməyə görə şəxsin 
işdən azad edilməsi 10-cu maddəyə ziddir. Belə ki, işçini dini əqidələrə görə 
işdən azad etmək üçün tutarlı əsas yoxdursa və ya işə qəbul zamanı sözü gedən 
əqidələrə sahib olma qadağan olunmayıbsa bu, 9-cu maddəyə də zidd olacaq. 
Əqidə əsasında hərbi xidmətdən imtina 
Son dövrlərə qədər Konvensiya orqanları şəxsin dini və ya digər pasifist 
əqidələrinə görə hərbi xidmətdən imtina etmək hüququnu tanımaqdan imtina 
edirdilər. Lakin Avropa Şurasına üzv olan dövlətlərdəki alternativ xidmət 
haqqında qanunvericilik bu mövqeni dəyişməyə başladı. AŞ NK də dini-fəlsəfi 
motivlərlə həqiqi hərbi xidmət keçmək istəməyən şəxslərə, alternativ hərbi 
xidmət imkanı tanımağı məsləhət görür.242 Tsirlis və Kouloumpas Yunanistana 
                                                 
240  Manussaki and others v. Greece,  26.09.1996, para. 37 
241  Holy Monasteries v. Greece, 1994. Bu işdə ərizəçilər eyni zamanda mülkiyyət hüququnun pozun-
tusunu da iddia etmişdilər. 
242 Tekin Akıllıoğlu, İnsan Hakları, Ankara 1995, s.160. 
İnsan Hüquqları 
 163 
qarşı işdə (29.05.1997) hərbi xidmətə getmədiyinə görə məhkum olunan 
şəxslərin ərizəsi nəticəsində alternativ xidmətin olduğu nəzərə çatdırılaraq 5-ci 
maddənin pozulduğu müəyyən olundu. 
Dini əqidələrin ifadə edilməsi və təhsil  
Bu mözuda Konvensiya tələbi başqa olsa da hakimlər müxtəlif işlərdə 
Konvensiyadan fərqli qərarlar veriblər. Məsələn, Valsamis Yunanistana qarşı 
işdə (18.12.1996) Yahova şahidi olan ərizəçinin məktəbli qızı Viktoriya milli 
bayram günü ilə keçirilən hərbi parada iştirak etməkdən imtina etmişdi, çünki 
Yahova şahidləri etiqad olaraq müharibəyə iştirakı rədd edirlər. Buna görə o, 
bir gün məktəbdən uzaqlaşdırılmaqla cəzalandırıldı. Məhkəmə cəzanın yün-
güllüyünü, paradın rəmzi olması və ərizəçilərin əqidələrinin həqiqətən də 
bununla təhqir olunacağına şübhə ilə yanaşaraq, ərizəni mahiyyətcə rədd 
etmişdi. Belə ki, AİHM-nə görə ərizəçilərin din azadlığına dövlət tərəfindən  
müdaxilə edilməmişdi, məsələn Viktoriya pravoslav din dərslərindən azad 
edilmişdi. Məhkəmənin bu rəyinə iki hakim əleyhə səs vermişdi. Həqiqətən də 
belə halda, üstəlik valideynlərin öz övladlarının dinini seçmədə üstünlük 
hüququnun olduğu da nəzərə alınsa, belə bir müdaxilənin nə legitim səbəblərə 
cavab verdiyinə, nə də ki, demokratik cəmiyyətdə zəruri olduğuna inanmaq 
çətindir. Valideyinlərin uşaqların təlim-tədrisində (din təhsili daxil olmaqla) 
üstünlük hüququ, AİHK-nın 1-ci Protokolu ilə tanınır. Bu qərarda AİHM, 
pozuntunun xırda, tətbiq edilən tədbirin də xeyli yüngül olmasına görə belə bir 
qərar verdiyi güman edilir. 
 
10. Söz və ifadə azadlığı 
a. Ümumi qeydlər 
Peşman olmamaq üçün, danışmazdan əvvəl fikirləş (Sədi Şirazi). 
Azad insanın ən vacib hüquqlarından birisi də, əlbəttə ki, öz fikirlərini 
bildirmə hüququdur. Bunun əksini düşünmək mümkün deyildir. Belə ki, insanı 
heyvandan ayıran əsas faktorlardan birincisi, onun  fikir sahibi şüurlu varlıq 
olması və bu fikirləri açıqlama (danışma) qabiliyyətidir. Habelə insanın mənəvi 
və zehni inkişafı birbaşa onun danışa bilmə imkanına bağlıdır. İnsanın öz 
fikirlərini ifadə etməsi kiminsə icazəsinə bağlansa, yaxud o öz fikirlərinin 
izharına görə cəzalandırılsa, belə insanın inkişafı da, əlbəttə ki, zəifləmiş olar. 
Söz və ifadə azadlığı insanın insan kimi inkişafı üçün şərt olduğu kimi, 
azad cəmiyyətin varlığı üçün də zəruri şərtdir. Azad cəmiyyətin əsas xüsusiy-
yətlərdən birisi budur ki, idarəçilər zorbalıqdan uzaq, insanların (xalqın) mən-
Dr. Fərhad Mehdiyev 
 164 
fəəti və rəyinə uyğun olaraq cəmiyyəti idarə edirlər, şəxsi mənfəət, despotluq və 
hakimiyyətdən sui-istifadəyə yol vermirlər. Lakin idarəçilər hakimiyyətdən sui-
istifadə yoluna əl atsalar, bunun qarşısını almaq üçün belə halları aydınlığa 
çıxarmaq, bunları qınamaq və etiraz etmək zəruridir. Söz və ifadə azadlığı da 
məhz bu təminatlara xidmət edir. Törədilən haqsızlığı dilə gətirmək və etiraz 
etmək imkanınız yoxdursa, bu cür haqsızlıqlarla başa çıxmaq mümkün deyildir. 
Bu səbəblə söz və ifadə azadlığı olmalı və qorunmalıdır; fikri ifadə etmək 
azadlığının müdafiəsi, demokratiyanın əsasını təşkil edir. Bu azadlıq ictimaiy-
yəti maraqlandıran məsələlər barədə müzakirələrə şərait yaradır və hər bir 
fərdin hərtərəfli inkişafını həvəsləndirir. Əksinə fikri ifadə etmək azadlığına 
məhdudiyyətlərin qoyulması avtoritar və totalitar rejimlər üçün səciyyəvidir. 
Söz və ifadə azadlığı, yaşamaq və azadlıq hüququndan sonra ən vacib 
azadlıqlardan biridir. Hətta o, fikir və din azadlığından da daha vacibdir, çünki 
ifadə azadlığı olmadan, fikir və din azadlığı çox məna kəsb edə bilmir.  
Söz və ifadə azadlığı UDHR 19-cu maddəsində ələ alınır. Həmin mad-
dəyə görə:  
Hər kəsin fikir və ifadə azadlığına hüququ var; bu hüquq müdaxilə olmadan fikirlərə 
sahib olmaq, habelə, hər hansı KİV vasitəsilə və sərhədlərə bağlı olmadan məlumat və 
fikirlər (ideas) axtarmaq, almaq və yaymaq azadlığını ehtiva edir.  
ICCPR də “nömrə ənənəsinə” sadiq qalaraq bu hüququ UDHR kimi 19-cu 
maddədə tənzimləyib.243 Maddə mətni UDHR-in müvafiq maddə mətnindən 
daha genişdir: 
Hər kəsin ifadə azadlığına hüququ vardır; bu hüquq sərhədlərə bağlı olmadan, istər sözlü 
şəkildə, istərsə də yazılı ya da çap şəklində, incəsənət formasında yaxud şəxsin seçimi 
üzrə başqa media vasitəsilə hər növ məlumat və fikirləri axtarmaq, almaq və yaymaq 
azadlığını ehtiva edəcəkdir.  
Diqqət edilsə, ICCPR mətnində ifadə azadlığının formaları göstərilib – 
sözlü, yazılı, çap şəklində yaxud incəsənət forması yaxud hər hansı media 
(radio, TV, musiqi, klip, reklam vs) vasitəsilə. Fəqət onu qeyd etməliyik ki, 
birincisi, bunları orda göstərməyə ehtiyac yox idi, ikincisi isə orada göstərilən 
açıqlama formaları misal kimi göstərilib və məhdud sayda deyildir.  
Avropa İnsan Hüquqları Konvensiyanın 10-cu maddəsi BMT sənədlərinin 
müvafiq maddələrinə bənzəməklə bərabər, bir az fərqlidir. Orada radio və 
teleyayımın lisenziyalaşdırılması, habelə, məhdudlaşdırma imkanları da tənzim-
lənib. Maddənin mətni belədir: 
                                                 
243 ICCPR-in 19-cu maddəsinin 1-ci bəndində fikir azadlığı ələ alınır. Fikir və ifadə azadlıqları bir-
birindən asılı və bir-birinə bağlı azadlıqlardır, bu səbəblə UDHR və ICCPR-in tənzimləməsi, AİHK-
nın tənzimlənməsindən daha isabətlidir.  
İnsan Hüquqları 
 165 
“1. Hər kəs öz fikrini azad ifadə etmək azadlığı hüququna malikdir. Bu hüquqa öz 
rəyində qalmaq azadlığı, dövlət hakimiyyəti orqanları tərəfindən hər hansı maneə 
olmadan və dövlət sərhədlərindən asılı olmayaraq, məlumat və ideyaları almaq və 
yaymaq azadlığı daxildir. Bu maddə dövlətlərin radioyayım, televiziya və kinema-
toqrafiya müəssisələrinə lizenziya tələbi qoymasına maneə olmur. 
2.  Bu azadlıqların həyata keçirilməsi milli təhlükəsizlik, ərazi bütövlüyü və ya ictimai 
asayiş maraqları naminə, iğtişaşın və ya cinayətin qarşısını almaq üçün, sağlamlığın 
yaxud mənəviyyatın qorunması üçün, digər şəxslərin nüfuzu və hüquqlarının 
müdafiəsi üçün, gizli əldə edilmiş məlumatların açıqlanmasının qarşısını almaq üçün 
və ya ədalət mühakiməsinin nüfuz və qərəzsizliyini təmin etmək üçün qanunla 
nəzərdə tutulmuş və demokratik cəmiyyətdə zəruri olan müəyyən rəsmiyyətə, 
şərtlərə, məddudiyyətlərə və ya sanksiyalara məruz qala bilər.”    
 
b. Fikri ifadə etmək azadlığının əhəmiyyəti 
Fikri ifadə etmək hüququ Konvensiyanın 9-cu maddəsi ilə qorunan fikir 
və vicdan azadlığı, habelə, Konvensiyanın 11-ci maddəsi ilə qorunan yığın-
caqlar və birləşmək azadlığı hüquqları ilə sıx əlaqədardır. 
10-cu maddə ilə qorunan hüquqlar təkcə konkret məsələ barədə öz fikrini 
açıqlamaq hüququnu deyil, həm də məlumat əldə etmək və öz rəyində qalmaq 
hüququnu ehtiva edir. Bütün bunlar kütləvi informasiya vasitələrinin, o cümlə-
dən, mətbuatın, televiziyanın, radionun, kitabların, jurnalların və s. vasitəsilə 
azad informasiyanın axımına imkan verən cəmiyyətin mövcudluğunu nəzərdə 
tutur. Məhkəmə 10-cu maddə ilə bağlı ilkin dövrlərə aid qərarlarında demok-
ratik cəmiyyətdə ifadə azadlığının vacibliyini daim vurğulayıb. Belə ki, 
Handyside v. the UK işdə (1976) Məhkəmə qərara aldı ki (qərarın 49-cu bəndi), 
ifadə azadlığı: 
“demokratik cəmiyyətin mühüm dayaqlarından birini, habelə, onun tərəqqisinin və hər 
kəsin inkişafının əsas şərtlərindən birini təşkil edir”. 
İfadə azadlığı siyasi proseslərdə mühüm əhəmiyyət daşıyan hüquqdur.244 
İctimai maraq doğuran bütün məsələlər barədə müzakirə aparmaq hüququ 
ictimai həyatın bütün səviyyələrində hesabatlılığın təmin edilməsi baxımından 
önəmlidir. Siyasi nitq adlandırılan fikirlər, çıxışlar ifadə azadlığının əsasını 
təşkil edir, hərçənd ki, bu, fikrin ifadəsinin Konvensiya ilə qorunan yeganə 
növü deyil. Siyasi məsələlər barədə fikirlər, yüksək dərəcədə müdafiə tələb edir 
və Məhkəmə mətbuata və kütləvi informasiya vasitələrinə siyasətləri, habelə, 
siyasətçiləri tənqid etməkdə geniş imkanlar verir. 
Demokratik cəmiyyətlərdə əhəmiyyətinə baxmayaraq, bu hüquqa bəzi 
məhdudiyyətlər qoyulmasına yol verilir. AİHK-nın 10-cu maddəsinin 1-ci 
                                                 
244 Bouman Birləşmiş Krallığa qarşı iş üzrə qərar, 1998, 42-ci bənd 
Dr. Fərhad Mehdiyev 
 166 
bəndinin son cümləsi radioyayım, televiziya və kinematoqrafiya müəssisələrinə 
lisenziya tələbi qoyulmasını nəzərdə tutur, lakin bu məhdudiyyətə aid deyildir, 
məhdudiyyətlər ikinci bənddə tənzimlənib. 
2-ci bənd bəzi məhudiyyətlərə icazə verir ki, onlar müəyyən meyarlara 
uyğun olmalıdır, yəni qanunla nəzərdə tutulmalı, “demokratik cəmiyyətdə 
zəruri” olmalı və 2-ci bənddə sadalanan legitim məqsədlərdən hər hansı birinə 
yönəlməlidir. Əgər ICCPR-in müvafiq 19-cu maddəsinə baxsaq görərik ki, 
orada da bənzər məhdudlaşdırma səbəbləri vardır. Bu legitim məqsədlər 
bunlardır (burada ona diqqət yetirin ki, AİHK-nın 6-cı, 8-ci, 9-cu və 11-ci 
maddələrindən fərqli olaraq, 10-cu maddədə göstərilən səbəblər daha genişdir, 
demək olar ki, sayca ən çox məhdudlaşdırma səbəbləri məhz ifadə azadlığı 
baxımından nəzərdə tutulub): 
 milli təhlükəsizlik,  
 ərazi bütövlüyünün qorunması (bu səbəb ICCPR-də yoxdur), 
 ictimai asayiş maraqları,   
 iğtişaşın və ya cinayətin qarşısının alınması,  
 sağlamlığın yaxud mənəviyyatın qorunması,   
 digər şəxslərin nüfuzu və hüquqlarının müdafiəsi,  
 gizli əldə edilmiş məlumatların açıqlanmasının qarşısının alınması 
(bu səbəb ICCPR-də yoxdur), 
 ədalət mühakiməsinin nüfuz və qərəzsizliyinin təmin edilməsi (bu 
səbəb ICCPR-də 14-cü maddədə nəzərdə tutulur). 
2-ci bənddə qeyd edilənlər göstərir ki, məhdudiyyətlərə bununla haqq 
qazandırmaq olar ki, ifadə azadlığı ondan irəli gələn “hüquq və vəzifələrlə” 
birlikdə həyata keçirilir. 
Məhdudiyyətə yol verilməsinin mümkünlüyü məsələsinin həllində AİHM 
dövlətlərə “qiymətləndirmə sərbəstliyi” tanıyır. Bu anlayış məhdudiyyətin 
zəruri hesab edilib edilməməsi məsələsinin həllində dövlətlərə müəyyən dərə-
cədə sərbəstlik verir və bu zaman dövlətin vəziyyətini və ya konkret situasiyanı 
nəzərə almaq lazımdır. Bununla belə “qiymətləndirmə sərbəstliyi” (margin of 
appreciation) ifadə azadlığına qoyulan məhdudiyyətləri Məhkəmənin yoxlama-
sına mane olmur, dövlətin gətirdiyi əsasların qiymətləndirmə sərbəstliyindən 
istifadə üçün yetərli olub-olmadığını həll etmək AİHM-nin öhdəsinə düşür. 
Konvensiyanın 15-ci maddəsinə uyğun olaraq, müharibə və ya millətin 
həyatını təhdid edən digər fövqəladə hallar zamanı 10-cu maddə üzrə öhdəlik-
lərdən geri çəkilməyə yol verilə bilər. Buna dair irəlidəki fəsillərdə xeyli geniş 
açıqlamalar vermişik. 
İnsan Hüquqları 
 167 
c. İfadə azadlığı hüququna kimlər malik ola bilərlər? 
İfadə azadlığı hüququna həm fiziki, həm də hüquqi şəxslər malikdirlər. 
Məsələn, kabel televiziyası proqramlarını yayımlamaq istəyən kabel televiziyası 
şirkəti,245 iğtişaşlar barədə çəkilmiş kadrların cinayət məhkəmə araşdırması 
məqsədləri üçün təqdim edilməsi barədə qərara etiraz edən dövlət yayım 
kanalı246 və çoxsaylı hücumların hədəfi olmuş qəzet247 ifadə azadlığı hüququna 
istinad etmişdilər. Məlumatların yayılması vasitələrinə malik olanlar da, hətta, 
özləri müvafiq rəylərlə razılaşmasalar və ya informasiyanın mənbəyi özləri 
olmasalar belə, bu hüquqa istinad edə bilərlər. 
Rəyləri ifadə edən, habelə, dərc edən və ya yayımlayan fərdlər də ifadə 
azadlığı hüququna istinad edə bilərlər. Məsələn, jurnalist və qəzet sahibi, birin-
cinin yazdığı və ikincinin dərc etdiyi məqaləyə görə cinayət qanunvericiliyi 
əsasında böhtanda ittiham olunursa, onların hər ikisi ifadə azadlığı hüququnun 
pozulduğunu iddia edə bilərlər. 
 
d. İfadə azadlığı hüququnun əhatə dairəsi 
Avropa Məhkəməsi, Konvensiyada nəzərdə tutulan ifadə azadlığı hüququ-
nu bütün rəy və məlumatları müdafiə edən hüquq kimi şərh edib. Yəni buraya 
siyasi fikirlər, şəxsi fikirlər, ictimai həyatla bağlı fikirlər, hətta, kommersiya 
mahiyyətli fikirlər248 daxil olacaq. AİHM 5 Mart 2009 tarixində verdiyi yeni 
qərarda reklam fotoqraflarının da ifadə azadlığı ilə əhatə olunduğunu bir daha 
qeyd etdi.249 Bu işdə avto-yarışçı Şumaxerin şəkli siqaret qutusunun üstündə 
göstərildiyinə görə ərizəçi 30.000 evroya yaxın cərimə olunmuşdu. Avropa 
Məhkəməsi ifadə azadlığına müdaxilənin olduğuna, lakin müdaxilənin legitim 
səbəbə dayandığına və demokratik cəmiyyətdə zəruri və mütənasib olduğuna 
qərar vermişdi. 
Lakin bu hüquq Konvensiyanın 17-ci maddəsinə zidd olaraq250 Konven-
siya ilə qorunan hüquq və azadlıqları ləğv etmək və ya onları Konvensiyada 
nəzərdə tutulandan daha artıq məhdudlaşdırmaq məqsədi daşıyan fikirlərin 
ifadə edilməsi hüququna icazə vermir. Məsələn, ifadə edilməsi 17-ci maddə ilə 
                                                 
245  Autronik AG v. Swizerland, 1990. 
246  BBC v. the UK, 1996. 
247  “Özgür Gündəm” v. Türkiye, 2000. 
248  Market İntern Verlag GmbH v. Germany, 1989. 
249  Hachette Filipacchi Presse Automobile and Dupuy v. France (application no. 13353/05) 
250  AİHK-nın 17-ci maddəsi hüquq əleyhinə şərh qadağasını gətirir; başqa bir sözlə, ifadə azadlığından 
elə istifadə etmək olmaz ki, bununla Konvensiyada göstərilən digər hüquqların, şəxsi həyata hörmət 
kimi, məhdudlaşdırılsın. 
Dr. Fərhad Mehdiyev 
 168 
qadağan olunan fikir növlərinə “nasizm” dəyərlərini tərifləyən fikirlər, yəhudi-
lərin məhvi barədə tarixi faktları təhrif etməyə cəhd göstərən (bax: Lejidu və 
İsorni Fransaya qarşı iş üzrə qərar, 1998) və ya irqi nifrətə təhrik edən mate-
riallar (bax: Qlimmerveen və Hagenbeek Niderlanda qarşı iş üzrə qərar) aiddir. 
İfadə azadlığı təkcə hökumətlər və digər şəxslər üçün neytral və yə rəğbət-
lə qarşılanan fikirlərin deyil, həm də dövlətə və ya əhalinin hər hansı təbəqəsinə 
qarşı  yönələn aqressiv, heyrətləndirən, şok edici və ya narahatlıq doğuran 
fikirlərin ifadəsini də müdafiə edir (baxın: Handyside v. the UK, 1976). Belə-
liklə, dövlətin bəyənmədiyi məlumat və ya rəylər, əgər Konvensiyanın 17-ci 
maddəsi ilə qadağan olunmayıbsa, 10-cu maddənin təsir dairəsinə düşür. 
İfadə azadlığı, fikirlərin ifadə olunma vasitələrinin bütün növlərini, məsə-
lən, rəsmlər, kitablar, filmlər, radio müsahibələrindəki bəyanatlar və məlumat 
broşuralarını əhatə edir. İncəsənət, kommersiya və siyasi xarakter daşıyan, eləcə 
də ictimaiyyət üçün maraq doğuran fikirlərin ifadəsini müdafiə edir. 
Müller İsveçrəyə qarşı işdə (1988) ərizəçi incəsənət adamı olan rəssamdı. 
Ərizəçi və onun rəsm əsərləri sərgisinin doqquz təşkilatçısı ədəbsiz materialları 
yaymaqda təqsirli bilinmişdirlər. AİHM qərara aldı ki, ərizəçilər “şübhəsiz ki, 
ifadə azadlığı hüququnu həyata keçirmişdilər: birinci ərizəçi bunu rəsmlər 
çəkməklə və sonra sözügedən əsərləri nümayiş etdirməklə, digər doqquz nəfər 
isə ona əsərlərini ictimaiyyətə göstərmək imkanı yaratmaqla etmişdilər”. AİHM 
qeyd etdi ki, baxmayaraq ki, 10-cu maddədə fikri incəsənət əsəri vasitəsilə ifadə 
etməyin müxtəlif formaları arasında fərq qoymur, o, məlumat və ideyaları 
almaq və yaymaq azadlığı çərçivəsində dolayısı ilə incəsənət əsərlərini də 
ehtiva edir. Bu maddə mədəni, siyasi və ictimai informasiyanın açıq mübadilə-
sində iştirak etmək imkanını təqdim edir. 10-cu maddənin 1-ci bəndində 
“radioyayım, televiziya və kinomatoqrafiya müəssisələrinə lisenziya tələbi 
qoyulması” barədə aydın normanın nəzərdə tutulması da bunu təsdiq edir. Belə 
ki, sonuncuların fəaliyyətləri incəsənət materiallarına da şamil olunur. 
Bundan başqa, AİHM qərara aldı ki, Mülki və siyasi hüquqlar haqqında 
BMT Paktının 19-cu maddəsinin 2-ci bəndi də bunu təsdiq edir: orada xüsusi 
olaraq qeyd edilir ki, məlumat  və ideyaların ifadə edilməsi azadlığı onların 
sənət əsəri formasında ifadə edilməsinə də şamil olunur.     
e. İfadə üsulları 
10-cu maddə təkcə fikir və informasıyanın məzmununu deyil, həm də 
onların çatdırılma üsullarını müdafiə edir. Bunun səbəbi odur ki, fikir və ya 
informasiyanın çatdırılması üsullarına müdaxilə məlumatları almaq və yaymaq 
İnsan Hüquqları 
 169 
hüququna açıq-aydın müdaxilə təşkil edir251. Beləliklə, bu maddə mətbuata, 
kitablara, filmlərə, sənət əsərlərinə, radio və televiziya verlişlərinə və əlbəttə ki, 
həm də internetə şamil olunur. O, həmçinin, əmək fəaliyyəti kontekstində, o 
cümlədən, mülki qulluqçuların əmək fəaliyyətinin kontekstində rəylərin ifadə-
sini əhatə edir.252 
f.  Öz rəyində qalmaq və informasiya azadlığı 
İfadə azadlığı fikri ifadə etməmək hüququnu da doğurur. Habelə fikri ifa-
də etmək azadlığına “öz rəyində qalmaq azadlığı” daxildir. Öz rəyinə malik 
olmaq, şübhəsiz ki, həmin rəyin ifadə edilməsi üçün ilkin şərtdir, lakin özlüyün-
də hələ fikrin “ifadəsi” deyil (bax: Bartold Almaniyaya qarşı iş üzrə qərar, 
1985).253 O, şəxsləri onların malik olduqları rəyin mənfi nəticələrindən qoruyur 
(əvvəllər həmin fikirlərin açıq ifadə edilməsinin mənfi nəticələrə səbəb oldu-
ğunu nəzərə alaraq) və neqativ azadlıq onları malik olduqları rəyləri açıq 
bildirməyə məcbur olunmaqdan müdafiə edir. 
10-cu maddədə məlumat almaq və yaymaq hüququndan danışılır. Məlu-
mat almaq hüququ məlumatı təqdim edənin könüllü istəyini nəzərdə tutur. Buna 
görə də o, məsələn, hökumət idarəsindən məlumat almaq hüququnu vermir 
(bax: Qaskin Birləşmiş Krallığa qarşı, Leander İsveçə qarşı üzrə qərar). Daha 
doğrusu, bu, mətbuat, televiziya və istənilən digər informasiya vasitələrinin 
köməyilə məlumat almaq hüququdur. Məhkəmə bildirib ki, demokratik cəmiy-
yətdə informasiyanın çatdırılmasında mətbuat çox mühüm rol oynayır və 
ictimaiyyət, öz növbəsində, həmin informasiyanı almaq hüququna malikdir 
(bax:”Sundey Times” Birləşmiş Krallığa qarşı ( № 1) iş üzrə qərar, 1979, 65-ci 
bənd). 
Leander İsveçə qarşı işdə (1987) ərizəçi gediş-gəlişə məhdudiyyət 
qoyulan hərbi zonanın qonşuluğunda yerləşən hərbi dəniz muzeyində mütəxəs-
sis vəzifəsini tutmaq üçün müraciət etmişdi. Təhlükəsizlik məsələləri ilə bağlı 
onun barəsindəki şəxsi məlumatlar yoxlandıqdan sonra ərizəçini muzeydə işə 
götürməkdən imtina etdilər. Ərizəçi təhlükəsizlik məsələləri ilə bağlı onun işə 
götürülməsindən imtinanın səbəblərini öyrənmək üçün müvafiq hərbi dəniz 
orqanlarına müraciət etdi. Onun müraciəti təmin edilmədi. Ərizəçi Məhkəmə 
qarşısında iddia etdi ki, bu, onun özü barəsində məlumatları almaq hüququnu 
pozub. 
                                                 
251  Autronic AG v. Swizerland, 1990, para. 47. 
252  Vogt v. Germany, 26.09.1995. 
253  Barthold v. Germany, 1985, para. 55. 
Dr. Fərhad Mehdiyev 
 170 
Məhkəmə qərara aldı ki, 10-cu maddə şəxsə başqalarının öz istəkləri əsa-
sında və ya müraciət edildiyi halda könüllü surətdə verə biləcəkləri informa-
siyanı almaq hüququnu məhdudlaşdırmağı dövlətə qadağan edir. O, fərdi 
təşəbbüsü əsasında, onun barəsindəki informasiyanın yer aldığı reyestrdəki 
məlumatlarla tanış olmaq hüququnu vermir, eləcə də dövlətin üzərinə bu cür 
informasiyanı fərdə təqdim etmək vəzifəsi qoymur. 
Gaskin Birləşmiş Krallığa qarşı işdə (1989) ərizəçi yetim olub xüsusi 
baxım evində böyümüşdü. O, yerli tərbiyə orqanının etinasızlığı ilə bağlı 
məhkəmədə iş qaldıraraq iddi etmişdir ki, dövlət himayəsində olduğu müddətdə 
ona qarşı pis rəftara yol verilib. O, yerli hakimiyyət orqanındakı məlumatların 
açıqlanmasını istəyirdi. Onun tələbi rədd edildi. Ərizəçi iddia etdi ki, bu imtina 
onun informasiya azadlığı hüququnu pozub. 
AİHM qərara aldı ki, məlumatı alma azadlığı əsasən elə informasiyanın 
alınmasını məhdudlaşdırmağı dövlətə qadağan edir ki, başqa şəxslər həmin 
informasiyanı ona vermək istəyirlər və yaxud vermək istəyə bilərlər. Bu azadlıq 
hər hansı şəxsin istədiyi məlumatın ona verilməsi ilə bağlı dövlətin üzərinə hər 
hansı öhdəlik qoymur. 
g. Şəxsi həyata aid məlumatlar ifadə azadlığı ilə əhatə olunurmu?  
İfadə azadlığı, şəxsin seksual oriyentasiyası barədə fikirlərin ifadə edilmə-
sini əhatə etmir. AİHM bildirib ki, bu, “mahiyyətcə insan şəxsiyyəti ilə bağlı 
şəxsi rəyin ifadə edilməsidir” və 10-cu maddənin təsir dairəsindən kənardadır 
(baxın: Smith və Qredi Birləşmiş Krallığa qarşı iş üzrə qərar, 1999, 127-ci 
bənd). Şəxsi həyat başqa bir hüquqla, o cümlədən, Avropa İnsan Hüquqları 
Konvensiyasının 8-ci maddəsi ilə qorunur.  
h. Siyasi və ictimai maraq doğuran fikirlər  
AİHM Konvensiyanın 10-cu maddəsini siyasi fikirləri, yəni hökumət 
qurumları, siyasətləri və siyasətçiləri barədə (istər yerli, istərsə də milli və ya 
beynəlxalq səviyyələrdə) deyilən fikirləri qoruyan maddə kimi şərh etməyə 
meyillidir (baxın: Kastells İspaniyaya qarşı(1992), İncal Türkiyəyə qarşı (1998) 
və Ceylan Türkiyəyə qarşı (1999) iş üzrə qərarlar). İctimai maraq doğuran 
nitqlər də yüksək dərəcədə müdafiə hüququna malikdir. Buna görə də dövlət 
orqanları hökumətə və siyasətçilərə qarşı tənqidlərin boğulmasına haqq qazan-
dırmaq üçün olduqca inandırıcı dəlillər gətirməlidirlər. Məhkəmə təsdiq edib ki, 
hətta hökumətin siyasətinə çox sərt hücumlar 10-cu maddə ilə qorunur və əgər 
bu cür fikirlərdə zorakılığa təhrikin olması sübuta yetirilməyibsə, onlar adətən 
məhdudlaşdırıla bilməz.  
İnsan Hüquqları 
 171 
Siyasətçilərin tənqidinin dərinliyi və həcmi, digər mülki şəxslərə qarşı 
olan tənqiddən daha geniş olmalıdır. Bununla siyasətçilərin üzərində ictimai 
nəzarət güclənir və bu da demokratiya və azadlığın qorunmasına xidmət edir. 
AİHM-nə görə, mücərrəd formada hökumət qurumlarının tənqidinin hüdudları 
isə siyasətçiləri tənqid hüdudundan daha genişdir. Buna görə Daxili İşlər 
Nazirliyi haqqında deyilən tənqidi fikirlərə görə nazirin məhkəmədə iddia 
qaldırması və məhkəmənin də nazirin iddiasını təmin etməsi, ifadə azadlığına 
hüquqa zidd müdaxiləni təşkil edəcəkdir. 
Bir misal: Avstriyalı jurnalist Lingens, ölkənin kanslerini tənqid etmişdi, 
amma bu tənqidi fikirlərində kansler haqqında “mənəviyyatsız” və “ləya-
qətsizdir” sözlərindən istifadə etmişdi. Kansler Lingensi məhkəməyə verdi və 
Lingens diffamasiyaya görə məsuliyyətə cəlb edildi. Sonradan yorulmaz 
Lingens işi AİHM-nə göndərdi. AİHM-nə görə, siyasətçilərin bütün sözləri və 
əməlləri cəmiyyətə açıqdır və onlar siyasi həyata daxil olanda bunu bilərək 
daxil olurlar, buna görə özlərinə qarşı deyilən tənqidi fikirlərə artıq dərəcədə 
dözümlülük nümayiş etdirməlidirlər.254 Buna görə də həmin işdə Avstriyanın 
AİHK-nın 10-cu maddəsini pozduğuna dair qərar qəbul edildi. 
İctimai maraq doğuran fikirlərin ifadəsinə gəldikdə, bunlar da xüsusi 
olaraq qorunmalıdır. Yerli, milli və beynəlxalq problemlərin müzakirəsi, ictimai 
fayda təmin edirsə, məhdudlaşdırılmamalıdır. 
i. Mətbuatın və kütləvi informasiya vasitələrinin rolu 
Məlumat və rəylərin yayılmasında mətbuat mühüm rol oynayır, bu, xüsu-
silə siyasi sahəyə aiddir. Məlumat, ideya və rəylərin, xüsusən siyasi fikirlərin, 
habelə, ictimai maraq doğuran fikirlərin çatdırılmasında Məhkəmə KİV-lərin 
rolunu xüsusi vurğulayıb. Onların ifadə azadlıqlarını həyata keçirmək hüquq-
larının qorunması faktları, həm də rəyləri əhatə edir.255 
Fressoz və Ruaye Fransaya qarşı işdə (1999) AİHM bildirdi ki, 
mətbuatın mühüm rola malik olduğuna görə mətbuat azadlığına müdaxilə Kon-
vensiyanın 10-cu maddəsinə uyğun ola bilməz, yalnız mühüm ictimai maraq-
larla buna haqq qazandırılan hallar istisna təşkil edir. 
AİHM bildirib ki, mətbuat azadlığı həm də cəmiyyəti siyasi liderlərin 
ideyalarını və mövqelərini öyrənməyə və onların barəsində təsəvvür yaratmağa 
imkan verən ən mükəmməl alətlə təchiz edir. 
                                                 
254  Lingens v. Austria, 08.07.1986, para.37. 
255  İntroduction to the European Convention on Human Rights, Councile of Europe publications, Human 
Rights Files, No 1, Strasbourg 2005, s.24. 
Dr. Fərhad Mehdiyev 
 172 
AİHM-nə görə, mətbuat informasiyanı yaymaq vəzifəsi daşıyır və mət-
buat mühüm “ictimai nəzarətçi” rolunu oynayır. Bundan əlavə, Məhkəmə fikri 
ifadə etmək azadlığını həyata keçirən digər şəxslərlə müqayisədə mətbuatın 
daha yüksək dərəcədə müdafiə hüququna malik olması mövqeyindədir. 
Yersild Danimarkaya qarşı işdə (1994) ərizəçi irqi mənsubiyyətləri 
ucbatından insanların təhdid və təhqir edilməsinə kömək etmək və şərait 
yaratmaq cinayətinə görə məhkum olunmuşdu. AİHM-nə görə, müsahibəyə 
əsaslanan xəbərlərin işıqlandırılması, redaktə edilib-edilməməsindən asılı 
olmayaraq, mətbuatın “ictimai nəzarətçi” rolunu oynaya bilməsi üçün olduqca 
mühüm vasitələrdən biridir. 
İfadə azadlığı jurnalistlərə və kütləvi informasiya vasitələrinə mütləq 
azadlığı tanımır. Demokratik cəmiyyətdə mətbuatın mühüm roluna baxmaya-
raq, prinsipcə, jurnalistlər ifadə azadlığının onlara verdiyi müdafiəni əsas 
gətirərək adi cinayət hüququnun və ya mülki hüququn tələblərinə tabe olmaq 
vəzifəsini yerinə yetirməkdən azad oluna bilməzlər. Ola bilər ki, jurnalistlər 
zaman-zaman onlara icazə verilən həddi aşsınlar, belə hallarda, dövlət orqanları 
ifadə azadlığının həyata keçirilməsinə müdaxilə etmək üçün müxtəlif vasitələr-
dən, o cümlədən, cinayət hüququndan istifadə etməkdə haqlı ola bilərlər. 
k. Dövlətin neqativ və pozitiv öhdəlikləri 
Dövlətin 10-cu maddə üzrə əsas öhdəliyi fikri ifadə etmək azadlığının hə-
yata keçirilməsinə qanunsuz müdaxilələrdən çəkinməkdən ibarətdir. Buna görə 
də, dövlət, məsələn, teleyayım sahəsində onun inhisarını qoruyan əsassız məh-
dudlaşdırıcı tədbirləri tətbiq etməməlidir (baxın: İnformationsverein Lentia 
Avstriyaya qarşı iş üzrə qərar, 1993). O, həmçinin, ifadə edilən məlumat və ya 
rəylərin məzmununu məhdudlaşdıran qanunların tətbiqindən də çəkinməlidir. 
Eləcə də 10-cu maddə müəyyən hallarda insanları digər şəxslərin qanun-
suz müdaxilələrindən qorumaq üçün dövlərin pozitiv tədbirlər görməsini tələb 
edə bilər. 
“Özgür Gündem” Türkiyəyə qarşı işdə (2000) ərizəçi qəzetin ofisləri 
və işçiləri müntəzəm olaraq ciddi hücumlara məruz qalmış, son nəticədə o, 
bağlanmağa məcbur olmuşdu. Qəzetin yayımı ilə məşğul olan bir çox şəxslər də 
hücumlara məruz qalmışdılar. 
Ərizəçi qəzet, habelə, onun adından hərəkət edən digər şəxslər təhdid və 
hücumlarla bağlı dövlət orqanlarına çoxsaylı şikayət məktubları ünvanlamış-
dılar. Bu məktubların böyük əksəriyyətinə cavab verilməmişdi. Qəzet, onun re-
daktoru və digər şəxslər bir çox cinayətlərdə ittiham edilərək təqsirli bilindilər. 
İnsan Hüquqları 
 173 
Məhkəmə qərara aldı ki, ifadə azadlığının həqiqi və səmərəli surətdə 
həyata keçirilməsi təkcə dövlətin müdaxilə etməmək vəzifəsindən asılı deyil, o, 
hətta, fərdlər arasındakı münasibətlər sahəsində də pozitiv müdafiə tədbirlərini 
tələb edə bilər. Pozitiv öhdəliyin mövcud olub-olmadığını müəyyən edərkən 
cəmiyyətin ümumi maraqları ilə fərdin maraqları arasında ədalətli balansın 
gözlənilməsinə diqqət yetirmək lazımdır. Bu öhdəlik dövlət orqanlarının 
üzərinə qeyri-mümkün və ya qeyri-mütənasib vəzifə qoyan öhdəlik kimi şərh 
oluna bilməz. Lakin bu işdə dövlət orqanları ərizəçilərin məruz qaldıqları 
hücumlardan xəbərdar idilər və əksər şikayətləri və müdafiə olunmaq barədə 
müraciətləri rədd etmişdilər. Məhkəmə bildirdi ki, hətta, qəzet cavabdeh 
dövlətin iddia etdiyi kimi, PKK-nı dəstəkləsəydi belə, bu, istintaq aparmaq 
üçün səmərəli tədbirlərin görülməməsinə haqq qazandırmırdı. Məhkəmə bu 
nəticəyə gəldi ki, dövlət pozitiv öhdəliyini, yəni “Özgür Gündəm”in ifadə azad-
lığını həyata keçirmək hüququnu müdafiə etmək öhdəliyini yerinə yetirməyib. 
Leander İsveçə qarşı işdə (1987) səlahiyyətli orqanlar cənab Leander 
barəsindəki məxfi məlumat əsasında onu hərbi dəniz muzeyinə mütəxəssis təyin 
etməkdən imtina etmişdilər. AİHM qərara aldı ki: “10-cu maddə, bu işdəkinə 
bənzər hallarda, fərdin təşəbbüsü əsasında, onun barəsindəki informasiyanın yer 
aldığı reyestrdəki məlumatlarla tanış olmaq hüququnu vermir, eləcə də dövlətin 
üzərinə bu cür informasiyanı fərdə təqdim etmək vəzifəsi qoymur”. AİHM-nin 
“məlumat alma hüququ” baxımından klassik rəyi belə idi ki, bu ancaq o 
məlumata aitdir ki, məlumat sahibi onu könüllü surətdə təqdim etmək istəyir.  
Lakin onu qeyd etməliyik ki, bir çox dövlətdə qanunvericilik, artıq 
vətəndaşlara hər cür məlumatla tanış olmaq hüququnu tanıyır. Ölkəmizdə də 
bununla bağlı 2 qanun qəbul edilib – “Məlumat azadlığı haqqında” və “İnfor-
masiya əldə etmək haqqında” Qanunlar. Hər iki qanuna görə, dövlət sirri təşkil 
etməyən məlumatlar maraqlı şəxslərin istəyi üzrə onlara açıqlanmalıdır. Üstəlik, 
bu cür informasiya siyasəti günümüzdə Avropa Şurasına hakimdir. Hakimiyyət 
orqanları tərəfindən online (internet vasitəsilə) məlumatların verilməsi artıq 
şəffaflıq prinsiplərindən biri sayılır.  
AİHM yeni bir qərarında Társaság A Szabadságjogokért v. Hungary 
(14.04.2009) əvvəlki presedent hüququnu genişlədib. Bu işdə QHT-lərdən 
birisi, deputat tərəfindən Konstitusiya Məhkəməsinə verilən sorğunun mahiy-
yətini öyrənmək istəyirdi. Onun bu istəyi geri çevirildi, ona istinad olundu ki, 
sorğuda deputatın şəxsi həyatına aid məlumatlar ola bilər. Lakin deputatın bu 
məsələdəki rəyi heç soruşulmadığı kimi, şikayətin predmeti də qanunvericilik 
aktının (Cinayət Məcəlləsində narkotik cinayətləri ilə bağlı dəyişikliyin) 
Dr. Fərhad Mehdiyev 
 174 
Konstitusiyaya uyğunluğunun yoxlanılması idi. Bunlara baxmayaraq daxili 
məhkəmə sistemi ərizəçinin istəyini qəbul etmədi. AİHM bunu 10-cu maddənin 
pozuntusu hesab etdi, çünki AİHM-nə görə, buradakı məlumatlar şəxsi yox, 
ictimai xarakterli məlumatlardır, habelə, qeyd etdi ki, “mətbuatın azadlığının 
təmin edilməsində dövlətin müsbət öhdəliyi ictimai maraq kəsb edən məlu-
matları əldə etməyə qoyulan maneələrin aradan qaldırılması da daxildir”.256  
l. İfadə azadlığı baxımından “demokratik cəmiyyətdə zəruri olma” 
ölçüsü 
Başdan qeyd edək ki, ifadə azadlığı Avropa demokratiyasının əsasların-
dan biri sayıldığına görə, dövlətlər bu hüququ olduqça istisnai hallarda məhdud-
laşdırmalıdırlar. Bu o deməkdir ki, ifadə azadlığının məhdudlaşdırılmasında 
tətbiq olunan “zərurət, kəskin ictimai tələbat” digər hallara görə daha qəti şə-
kildə qarşımıza çıxmalıdır. Burada AİHM yeni qərarlarından birisi olan 
Kudeşkina Rusiyaya qarşı (26.02.2009) qərardan izahatlar verəcəyik. Belə ki, 
Moskva məhkəmələri hakimlərindən olan Kudeşnikova KİV-lərdə verdiyi 
müsahibədə, Moskva məhkəmələrinin müstəqil olmadığını, daim təzyiqə məruz 
qaldığını, korrupsiyanın yayğın hal olduğuna dair açıqlamalar vermişdi. Bun-
lara görə o, intizam məsuliyyətinə cəlb olundu və vəzifədən kənarlaşdırıldı. 
Xanım Kudeşkina məsələni AİHM-nə götürdü. İşi araşdıran AİHM, Jersild v. 
Denmark, of 23 September 1994, § 31, Series A no. 298; Hertel v. Switzerland, 
25 August 1998, § 46, Reports of Judgments and Decisions, 1998-VI; and Steel 
and Morris v. the United Kingdom, no. 68416/01, § 87, ECHR 2005-II 
qərarlarına istinad etdikdən sonra, müdaxilənin “qanuna görə” aparıldığını və 
legitim məqsəd güddüyünü bəyan etdikdən sonra, demokratik cəmiyyətdə 
zəruri olma ölçüsünə dair bunları qeyd etmişdir: 
“… 10-cu maddədəki “fikirlər” sözü həm də narahat edici, şok edici və incidici fikirlərə 
aiddir. Bu, plüralizm, dözümlülük, geniş üfüqlu olmanın tələbidir ki, bunsuz demokratik 
cəmiyyət ola bilməz…. 10 § 2 maddədə istifadə olunan “zəruri” sözü “kəskin ictimai 
tələbatı” ifadə edir. Tərəf dövlətlərin belə tələbatın olub-olmadığını qiymətləndirmə 
baxımından konkret bir qiymətləndirmə sərbəstliyi var, lakin bu qiymətləndirmədə həm 
müvafiq qanunvericilik, həm də onların tətbiqi, Avropa dəyərlərinə uyğun olmalı və 
Məhkəmənin nəzarətinə tabedir... Məhkəmənin vəzifəsi, milli appelyasiya qurumu kimi 
nəzarət etmək deyildir, lakin milli hakimiyyət orqanlarının qərarlarının mülahizə 
(qiymətləndirmə) səlahiyyəti baxımından AİHK-nın 10-cu maddəsi baxımından 
uyğunluğunu yoxlamaqdır. Bu o mənaya gəlmir ki, Məhkəmənin nəzarəti mülahizə 
səlahiyyətinin sırf əsaslandırılmış, diqqətli və sui-niyyət olmadan çıxarılmasının yoxlan-
ması ilə məhdudlaşır. Məhkəmə eyni zamanda şikayət olunan müdaxiləyə bir bütün 
                                                 
256 Həmin qərarın 36-cı bəndi. 
İnsan Hüquqları 
 175 
olaraq baxmalıdır və yoxlamalıdır ki, bu, “güdülən məqsədə mütənasib” olubmu və 
hakimiyyət orqanlarının irəli sürdüyü əsaslar “əlaqəli və yetərli” olubmu. Bunu edərkən, 
Məhkəmə qane olmalıdır ki, milli orqanların tətbiq etdiyi standartlar 10-cu maddəyə 
uyğun olub... Bunlara əlavə olaraq, müdaxilənin mütənasib olduğu qiymətləndirilərkən, 
icraatın ədalətliliyi, prosessual təminatlar, tətbiq edilən sanksiyaların mahiyyəti və 
ciddiyəti də nəzərə alınmalıdır.257.... “basdırıcı ictimai tələbatın” olduğu qiymətləndiri-
lərkən, irəli sürülən faktlar ilə əldə olunan dəyərləndirmələr arasında fərqi gözdən 
qaçırmaq olmaz; belə ki, dəyərləndirmə, faktların nəticəvi analizindən törəməyə də bilər 
(əlaqəsi olmaya bilər – F.M.)... Əgər milli hakimiyyət orqanlarının mülahizəsi bu cür bir 
dəyərləndirməyə əsaslanırsa, onda onun mütənasibliyi faktlara nə qədər əsaslandığından 
asılı ola bilər.258... Bundan sonra Məhkəmə təkrar edir ki, söz və ifadə azadlığı dövlət 
qulluqçularını da, ərizəçi kimi, əhatə edir. Eyni zamanda Məhkəmə başa düşür ki, işçilə-
rin işəgötürənə qarşı sədaqət borcu var... Eyni şey dövlət qulluqçularına aiddir. İctimai 
maraq kəsb etsə də, dövlət qulluqçularının vəzifələrinin icrası sırasında əldə etdikləri 
məlumatları açıqlamaları, onların sadəqət öhdəliyi işığında qiymətləndirilməlidir.... 
Hakimlər məhkəmə müstəqilliyini sual altına qoyacaq hər cür ifadədən çəkinməlidirlər... 
Hakimlər öz fikirlərini mötədil, aşırılılıqdan qaçınaraq və uyğun şəkildə ifadə etməli-
dirlər... Habelə Məhkəmə təkrar edir ki, ifadələrin sırf siyasi mahiyyətdə olması, 
hakimin bunlardan çəkinməsini tələb etmir... Ərizəçinin ifadələri böyük ictimai əhəmiy-
yət kəsb edən məsələlərə aiddir... Habelə ona tətbiq edilən cəza, şübhəsiz ki, çox ağır 
idi... Bu cür cəza, vəzifələrini itirmə qorxusu ilə, hakimləri irəlidə hər cür tənqidi fikir 
demələrindən çəkindərəcəkdir... Məhkəmə belə cəzaların ifadə azadlığı üzərində “qorxu-
ducu effektinə” diqqət çəkir. Bu effekt bütün cəmiyyətə zərər  yetirir və mütənasiblik 
ölçüsünə də təsir göstərir. Buna görə də cavabdeh dövlət, bir tərəfdən ədalət mühakimə-
sinin nüfuz və qərəzsizliyini təmin etmək, digər tərəfdən də ərizəçinin ifadə azadlığını 
qorumaq arasındakı tarazlığı pozmuşdur...” 
k. Teleradio yayımçılarının lisenziyalaşdırma meyarları 
İfadə azadlığını tənzimləyən AİHK-nın 10-cu maddəsinin 1-ci bəndinin 
ilk oxunuşunda elə bir qənaət yarana bilər ki, 3-cü cümlədəki teleradio 
yayımları 10-cu maddənin ilk iki cümləsində nəzərdə tutulan ifadə azadlığının 
tərkib və mahiyyətindən fərqli şəkildə tənzimlənib. Lakin bunun belə olmadığı, 
habelə, 1-ci bənddəki tənzimləmənin eyni zamanda 2-ci bənddəki tənzimləmə işı-
ğında dəyərləndiriləcəyi həm maddənin ümumi kontekstindən, həm də  Avropa 
İnsan Hüquqları Məhkəməsinin (AİHM) müxtəlif qərarlarından aydın olur.259  
Habelə qeyd etmək lazımdır ki, Konvensiyanın 10-cu maddəsi, eyni za-
manda 9-cu və 11-ci maddə ilə bərabər dəyərləndirilməlidir, çünki bu mad-
dələrdə nəzərdə tutulan hüquqların reallaşdırılması, sıx surətdə bir-birinə bağlı-
                                                 
257  (baxın Ceylan v. Turkey [GC], no. 23556/94, § 37, ECHR 1999-IV; Tammer v. Estonia, no. 41205/98, 
§ 69, ECHR 2001-I; Skałka v. Poland, no. 43425/98, §§ 41-42, 27 May 2003; və Lešník v. Slovakia, 
no. 35640/97, §§ 63-64, ECHR 2003-IV) 
258  Jerusalem v. Austria, no. 26958/95, § 43, ECHR 2001-II. 
259  Infomationsverein Lentia and others v. Austria, 28.10.1993, paraqraf 29. 
Dr. Fərhad Mehdiyev 
 176 
dır. İfadə azadlığı olmadan, 9-cu maddədəki fikir azadlığı bir məna kəsb etmə-
diyi kimi, 11-ci maddədəki birləşmə və sərbəst toplaşma azadlığı olmadan, bir 
qrupun nə fikir, nə də ki, ifadə azadlığı əsla reallaşa bilməz, çünki bir qrup 
ancaq birləşib bir araya gələrək öz fikirlərini ifadə edə bilərlər.260 AİHM-nin 
fikrincə, fikir və ifadə azadlığı, birləşmə və toplaşma azadlığının element-
ləridir.261 
Avropa İnsan Hüquqları Məhkəməsi ilə yanaşı, Avropa Şurası və Avropa 
Birliyinin müxtəlif qurumları daim KİV-lərin demokratiyalardakı əhəmiyyətini 
önə sürürlər, KİV-lərin fəaliyyətində plüralizmin təmin edilməsinin vacibliyini 
vurğulayırlar. Bunlara misal kimi, 19.01.1999 tarixli AŞ Nazirlər Kabinetinin 
(R) 99 saylı qərarını vermək olar.262 Qərar mətni uzun olmaqla bərabər, bu mə-
qamları qeyd etməyə dəyər: dini, etnik, siyasi və mədəni azlıqlar daxil olmaqla, 
cəmiyyətdəki müxtəlif qrup və maraqların özlərini ifadə etmə imkanları təmin 
edilməlidir; plüralizm və demokratiyanı müstəqil və müxtəlif media qurumları 
inkişaf etdirir; media plüralizmində əsas olan media növlərində və tərkibində 
siyasi və mədəni müxtəliflikdir. 
Avropa Şurası Nazirlər Kabinetinin (AŞ NK) bir çox qərarının məsləhət 
mahiyyətində olması və üzv dövlətlər üçün bağlayıcı olmamağı, bu qərarların 
əhəmiyyətini azaltmır. AİHM belə tövsiyə qərarları, ölçü norması olaraq 
nəzərdə tutur və öz praktikasında tez-tez istifadə edir. Demək mümkündür ki, 
AŞ NK-nin tövsiyə qərarları, dolayı da olsa, milli hüququn mənbəyini təşkil 
edir. 
ka. Milli qanunvericilikdə məsələnin tənzimlənməsi 
Ölkəmizdə teleradio yayımı Televiziya və Radio Yayımı haqqında 
Qanunla (TRYQ) tənzimlənir. TRYQ-nun 14-22 maddələri, televiziya və radio 
fəaliyyəti ilə məşğul olmaq üçün lisenziya alınmasını şərt qoşur, lisenziyanın 
müsabiqə əsasında veriləcəyini nəzərdə tutur.263 Lisenziya, xüsusi olaraq 
ayrılan radiotezlikdə yayım vermə hüququnu ifadə edir. Qanundakı “müvafiq 
dövlət orqanı” olaraq nəzərdə tutulan Milli Televiziya və Radio Şurasıdır264 
                                                 
260  Özdep v. Turkey, 8 Dekabr 1999, paraqraf 37. 
261  Judgement “Young, James and Webster”. 13.08.1981. Ser. A: Judgments and Decisions. Vol. 44 
(1981), paraqraf 33. 
262  Qərarın ingilis dilində tam mətni üçün baxınız: 
http://www.medialaw.ru/e_pages/laws/ero_union/656th.htm 
263  Bu məsələdə daha ətraflı məlumat üçün baxınız: Məmmədli Zeynal, Hacılı Rəşid, Əliyev İntiqam, 
Media Hüququ, Bakı 2006, s.114-118. 
264  MTRŞ hüquqi statusu, AR Prezidentinin 2002-ci il 5 Oktyabr tarixli 795 nömrəli fərmanı ilə təsdiq 
olunmuş əsasnamə ilə tənzimlənir. 
İnsan Hüquqları 
 177 
(MTRŞ). Avropada bu qurumlar müstəqildir və bu məqsədlə formal qanun əsa-
sında qurulur, fəaliyyətinə şəffaflıq və plüralizm hakim olur. Habelə bu 
qurumların formalaşmasında müxtəlif siyasi görüşlərin iştirakı da təmin olunur. 
Bunu, AŞ NK-nin 20.12.2000 tarixli R 23 saylı tövsiyə qərarının 5-ci bəndində 
görmək mümkündür.  
Burada bəzi məqamları açıqlamağa ehtiyac görünür. Əvvəlcə belə suallar 
qoymaq mümkündür ki, TRYQ-nun lisenziyalaşdırma haqqında müvafiq 
maddələrinin məqsədi və mahiyyəti nədir? İkinci nöbvədə isə, bu məqsəd və 
tərkibin, Avropa İnsan Hüquqları Konvensiyasının müvafiq tənzimləməsi ilə 
ziddiyyət təşkil edib etmədiyini araşdırılmalıdır. 
Hüquqda normaların şərhinə müraciət edildikdə, ratio legis vacib meyar-
lardan birisi sayılır. Buna görə, TRYQ-nu bir bütün olaraq ələ almalı, buna görə 
də lisenziyalaşdırmada güdülən məqsədləri ortaya qoya bilərik.  
Argumentum a contrario metodundan istifadə etsək, belə iddialar ortaya 
atmaq mümkündür. Lisenziyalaşdırmada dövlət orqanına hədsiz mülahizə 
səlahiyyəti tanınıbmı? Мüvafiq orqan bunu siyasi məqsədlərlə istifadə edə 
bilərmi? Ümumilikdə ələ alındıqda lisenziyalaşdırma teleradio yayımçısının 
müstəqilliyinə müdaxilə təşkil edirmi?  
TRYQ-nun müxtəlif maddələri, məsələn, 2, 3 və 4-cü maddələri, yuxarı-
dakı suallara qəti şəkildə “yox” cavabını verir. Bu maddələrdə azad yayım, 
sərbəst məlumat ötürmə və alma azadlığı, ideoloji və siyasi plüralizm nəzərdə 
tutulur və təminat altına alınır. Başqa maddələrə göz atsaq, məsələn, 20.2-ci 
maddəyə, görərik ki, Qanun hər hansı bir qurumun teleradio yayımçısının 
fəaliyyətinə müdaxiləsini hüquqa zidd sayır. Habelə şübhə doğuran məsələ 
varsa, Qanunun 4-cü maddəsi beynəlxalq müqavilələrin tətbiq olunacağını 
göstərdiyinə görə, AİHK-nın müvafiq standartları bu şübhələri yayındıracaqdır. 
Lisenziyalaşdırma ilə bağlı əsas suallar belədir. Dövlətin bu fəaliyyəti, 
sadəcə olaraq texniki tənzimləmənimi ifadə edir, yoxsa dövlət bu məsələdə 
diskresion səlahiyyətlərdən də istifadə edirmi? Əgər dövlətin bu məsələdə 
diskresion səlahiyyəti varsa, onu senzuradan ayıran amillər nələrdir və bu 
diskresion səlahiyyətlərin səbəbi, məqsədi və hədləri hansı formada qarşımıza 
çıxmalıdır? Habelə çox vacib sual bundan ibarətdir ki, lisenziyalaşdırma 
sırasında aparılan müsabiqə ya da qoyulan tələblərin şərtləri necə ola bilər və 
dövlətin bu məsələdəki mülahizə səlahiyyəti necə tənzimlənməlidir? 
Onu da qeyd etməliyik ki, AİHK-nın 10-cu maddəsini tətbiq edən Avropa 
İnsan Hüquqları Məhkəməsi, lisenziyalaşdırma ilə bağlı qərarlarına bir yenisini 
daha əlavə edib və bu qərarda yuxarıdakı suallarla bağlı mənalı cavablar 
nəzərdə tutulur.  
Dr. Fərhad Mehdiyev 
 178 
kb. AİHM-nin məsələ ilə bağlı qərarları və standartları 
Əvvəlcə onu qeyd etməliyik ki, bir çox məsələdə olduğu kimi, KİV-lərin 
lisenziyalaşdırmasında, Məhkəmə “demokratiya” və “hüquqi dövlət” kimi anla-
yışlarını diqqətdə saxlayır. Burada da Məhkəmə fikir plüralizmini və fərqliliyi 
qabağa çıxarır. Bəli, söhbət məhz müxtəlif fikirli KİV-lərdən gedir. Robert Dahl 
bunu demokratiyanın 8 zəruri ünsüründən birisi olaraq görüb. AİHM bir çox 
qərarında fikir azadlğının reallaşmasında - KİV-lər bunun birinci dərəcəli 
aktyorlarıdır - müxtəlif görüşlərin ifadə olunmasını, bu sırada tolerantlıq və 
dözümün göstərilməsinin Avropa demokratiyalarının sine qua non şərti oldu-
ğunu bildirib.  
Bunu ona görə yazırıq ki, müsabiqənin keçirilməsində tamaşıçının, cə-
miyyətin və dövlətin maraqları nəzərə alınmalıdır deyən TRYQ, plüralizmi, 
azlıqları və Avropa demokratiyasının əsaslarını əlbəttə ki, yaddan çıxarma-
mışdır.  
KİV-lərdə lisenziyalaşdırmanın sırf texniki aspektlə bağlı olub-olmadığını 
anlamaq üçün AİHM-nin 1990 tarixli Groppera Radio AG v. Swizerland işinin 
61-ci paraqrafına baxılmalıdır. Məhkəmə burada qeyd edir ki, 1966 tarixli 
BMT-nin Mülki və Siyasi Hüquqlar haqqında Paktın ifadə azadlığı ilə bağlı 
müvafiq 19-cu maddəsində lisenziyalaşdırma ilə bağlı hər hansı bir müddəa 
yoxdur. Daha sonra AİHM qeyd edir ki, maddənin müzakirə tarixinə baxıl-
dıqda, aydın olur ki, lisenziyalaşdırma təklifi orada da tezliklərin xaosunun 
qarşısını almaq üçün irəli sürülüb, lakin bunun siyasi məqsədlə sui-istifadəsi 
mümkün olacağından, bu qeyd 19-cu maddəyə qoyulmayıb. Bu qənaət də, 
Məhkəmənin fikrincə, lisenziyalaşdırmanın texniki bir fəaliyyət olduğu nəticə-
sini dəstəkləyir. Habelə, Məhkəməyə görə, lisenziyalaşdırma ilə bağlı tənzim-
ləmə 10-cu maddənin 1-ci bəndində yer aldığı halda, ifadə azadlığının məhdud-
laşdırılması ilə bağlı hallar 2-ci bənddə göstərilib, buna görə də lisenziyalaş-
dırma bir məhdudlaşdırma forma və səbəbi kimi nəzərdə tutulmur. Lisenziya-
laşdırma bir müdaxilə şəklini alacaqsa, o, mütləq sözü edilən 2-ci bəndə uyğun 
aparılmalıdır.265 Konvensiyanın 10.2-ci maddəsinə görə, KİV-lər üzərində 
məhdudlaşdırma, ancaq milli təhlükəsizlik, ərazi bütövlüyünün qorunması, iğti-
şaşların və cinayətlərin qarşısının alınması, başqalarının hüquq və azadlıqları-
nın, əxlaqın qorunması kimi səbəblərə görə aparıla bilər. Bunlara əlavə olaraq, 
24.11.1993 tarixli Infomationsverein Lentia və başqaları Avstriyaya qarşı 
qərarında AİHM əlavə bəzi meyarlar də gətirib. Əvvəlcə AİHM qeyd edib ki, 
teleradio sahəsində lisenziyalaşdırma icazə sistemi olaraq anlaşılmamalı, burada 
                                                 
265  Autronic AG v. Swizerland, 22.05.1990, paraqraf 52, Groppera Radio AG İsveçrəyə qarşı, para. 61. 
İnsan Hüquqları 
 179 
işin texniki aspektinin tənzimlənməsindən söhbət gedir. Məhkəmə eyni za-
manda qeyd edib ki, lisenziyanın verilməsi, 10-cu maddənin 2-ci paraqrafında 
göstərilən səbəblərə əlavə olaraq digər şərtlərə də tabe tutula bilər: misal kimi 
açılması istənilən kanalın mahiyyəti və məqsədləri, milli və yerli səviyyədə 
potensiyal auditoriyanın ehtiyacları, habelə, beynəlxalq hüquq mexanizm-
lərdən irəli gələn öhdəliklər kimi.266 Lakin bir sonrakı paraqrafda Məhkəmə 
qeyd edir ki, bu cür tədbirlər və səbəblər, 2-ci paraqrafdakı legitim əsaslara və 
“demokratik cəmiyyətdə zəruri olma” ölçüsünə də uyğun gəlməlidir.267 
Radiotezliyin ayrılması, lisenziyalaşdırmanın vacib ünsürlərindən biri-
sidir. Groppera Radio AG İsveçrəyə qarşı işdə Məhkəmə qeyd edir ki, AİHK-
nın qəbul edildiyi illərdə radiotezliyin ayrılması çətin və məhdud bir texniki 
prosesdi, lakin müasir texnikanın inkişafı bu məsələyə artıq başqa cür yana-
şılmasını tələb edir. Bu fikrini AİHM az əvvəl adını çəkdiyim Infomationsverein 
Lentia və başqaları Avstriyaya qarşı qərarının 39-cu paraqrafında bir daha 
təkrarlayır: müasir texnikanın inkişafı nəticəsində teleradio yayım tezliklərinin 
sayı, lisenziyalaşdırmada məhdudiyyət gətirmək üçün bir əsas ola bilməz. İndi 
“rəqəmli yayım” imkanları ortaya çıxıb ki, eyni tezlikdə bir neçə dənə teleradio 
siqnalını ötürmək mümkündür.268 Məhdudiyyətlər başqa səbəblərə əsaslanma-
lıdır.  
Başqa cür desək, Məhkəmə lisenziyalaşdırmada milli hakimiyyət orqan-
larına konkret bir “mülahizə həddlərini” (a margin of appreciation) tanıyır269, 
lakin bunun istifadəsini müəyyən legitim səbəblərə, prosedura və şərtlərə tabe 
tutur. AŞ NK-nin adını çəkdiyimiz R 23 saylı tövsiyə qərarının 27-ci bəndində, 
MTRŞ kimi orqanların qərarlarının məntiqli şəkildə əsaslandırılması şərti də 
nəzərdə tutulur. 
AİHM yeni qərarında, Glas Nadezhda EOOD and Elenkov Bolqarıstana 
qarşı, 11.10.2007, maraqlı ölçülər irəli sürüb. Bunlar, müsabiqənin keçirilmə 
qaydası və şərtləri ilə bağlıdır. Bu işdə, dini yayım üçün icazə almaq istəyən 
quruma lisenziya verilməmişdi. Müsabiqə üçün nəzərdə tutulan şərtlərə görə, 
müraciət edənə bal verilirdi və Bolqarıstan hökumətinə görə iddiaçı obyektiv 
mahiyyətdə olan bu şərtlərə cavab vermirdi.  
                                                 
266  Infomationsverein Lentia and others v. Austria, para. 32. 
267  Avropa İnsan Hüquqları Məhkəməsi, Şərhlər və Normativ Aktlar, red: İntiqam Əliyev. Bakı 2006, 
s.443. 
268  Məmmədli, Hacılı, Əliyev, Media Hüququ, s.116. 
269  Henry J.Steiner, Philip Alston, International Human Rights in Context, Oxford University Press, 2000, 
s.854. 
Dr. Fərhad Mehdiyev 
 180 
Bu işin dəyərləndirilməsində Məhkəmə bir neçə yeni məqama toxundu. 
Əvvəlcə o, onu qeyd etdi ki, müsabiqə şərtləri qanunla elə tənzimlənməlidir ki, 
bu, dövlət orqanının özbaşınalığına səbəb olmasın. Habelə Məhkəmə qeyd etdi 
ki, belə qanuni tənzimləmə, vətəndaşlar üçün aydın və əvvəlcədən təxmin oluna 
bilən olmalıdır. Burada onu qeyd etməliyik ki, TRYQ-nun 15-ci maddəsi bu 
nöqteyi nəzərdən əksikdir: Qanunun 15.2-ci maddəsi müsabiqənin qayda və 
şərtləri haqqında ancaq onu qeyd edir ki, nə qədər müddət əvvəl və harada dərc 
olunmalıdır, yoxsa məzmunu və şərtləri haqqında bir tənzimləmə nəzərdə 
tutmur. Bu səbəbə görə, AİHM-nin sözünü etdiyimiz meyarları mütləq diqqətə 
alınmalıdır.  
Yenə bu qərarda Məhkəmə qeyd edir ki, milli hüquq effektiv şikayət 
yollarını təmin etməlidir. Milli hüquq, dövlət orqanının bu mülahizə səlahiyyə-
tinin hədlərini və yoxlanma qaydalarını nəzərdə tutmalıdır. Müsabiqədə göstə-
rilən konkret şərtlərə gəldikdə, Məhkəməyə görə, qiymətləndirilməsi subyektiv 
meyarlara bağlı olan şərtlər – “ictimai yararlılıq” kimi – qanunla nəzərdə tutul-
muş şərtinə cavab vermir və sui-istifadəyə açıqdır. Müsabiqənin keçirilməsində 
AİHM çox vacib bir ölçünü daha gətirir: lisenziya haqqında müraciət incələnib 
qərar veriləndə, bu proses (müzakirə) ictimaiyyətə açıq şəkildə keçirilməlidir.270 
Xülasə olaraq qeyd edə bilərik ki, həm müsabiqə şərt və qaydaları açıq və 
obyektiv olmalıdır, həm də ərizəçinin bu şərt və qaydalara uyğun olub-
olmadığının qiymətləndirilməsi də aydın, əvvəlcədən təxmin oluna bilən və 
obyektiv olmalıdır.  
Yuxarıdakı paraqrafda saydığımız meyarlar, AİHM-nə görə lisenziya 
haqqında qərarın hüquqilik meyarlarıdır. Bunların pozulması halında, Məhkə-
məyə görə artıq lisenziyalaşdırılmada müdaxilənin legitim səbəb güdüb-
güdmədiyinə, demokratik cəmiyyətdə zəruri olub-olmadığına baxmağa ehtiyac 
qalmır. Lisenziya müraciətinin bu şəkildə rədd edilməsi, AİHK 10-cu maddəsi-
nin pozuntusunu təşkil edəcəkdir. 
Konvensiyanın 10-cu maddəsinin 2-ci bəndi “demokratik cəmiyyətdə 
zəruri olma” ölçüsünü də nəzərdə tutur. Lisenziya alma tələbindən imtina 
halında, bu vacib ölçü də nəzərə alınmalıdır. Məhkəmə qeyd edir ki, müdaxi-
lənin “demokratik cəmiyyətdə zəruri olması” onun “labüd/kəskin sosial ehti-
yac” mənasına gəlir.271 Müdaxilə dar və az olmalıdır, bu da demokratik cəmiy-
yətdə siyasi debat və sərbəst informasiya axışının əhəmiyyətindən qaynaqlanır. 
Habelə Məhkəmənin “demokratiyanı” necə qiymətləndirdiyinə baxmalıyıq. 
                                                 
270 Glas Nadezhda EOOD and Elenkov v.Bulgaria, para. 50. 
271 Demuth v. Swizerland, 05.11.2002, para. 40. 
İnsan Hüquqları 
 181 
“Dözümlülük, tolerantlıq və müxtəliflik (plüralizm)” bu günlərdə Avropa de-
mokratiyasının “künc daşları” hesab olunur. 
Onu da qeyd etməliyik ki, sırf ticari yayım həyata keçirən KİV-lərin 
lisenziyalaşdırmasında milli hakimiyyət orqanlarının mülahizə hədləri daha 
genişdir.272 Məhkəmənin bu cür yayımlara daha az təminat verməsinin səbəbi, 
siyasi debatdan fərqli olaraq, ticari fəaliyyətin demokratiyanın qorunub 
saxlanması üçün daha az əhəmiyyətli olmasından irəli gəlir.  
 
11. Sərbəst toplaşma və birləşmə azadlığı 
Giriş 
Vicdan və din azadlığı ilə ifadə azadlığı arasında əlaqə olduğu kimi, 
bənzər bir əlaqə bu hüquqlarla sərbəst toplaşma və birləşmə azadlığı arasında 
mövcuddur. Bu hüquqlar bir-birini tamamlayan və bir-birini təminat altına alan 
mahiyyətə sahibdir. Belə ki, din azadlığı eyni zamanda icmalarda birləşməyi, 
habelə, toplaşaraq ortaq ibadətləri həyata keçirməyi nəzərdə tutur. Digər 
tərəfdən, müəyyən bir siyasi fikir haqqında birləşən və bu fikirləri öz həyat-
larına hakim qılmaq istəyən insanlar, siyasi təşkilatlarda birləşirlər və vaxtaşırı 
bir araya gələrək, toplaşaraq öz ideyalarını həyata keçirmək istəyirlər. Yuxarıda 
verdiyim misallardan aydın olur ki, din, ifadə, sərbəst toplaşma və birləşmə 
azadlıqları əslində çox vaxt bir arada tətbiq olunur.  
Mahiyyətcə sərbəst toplaşma və birləşmə azadlıqları siyasi hüquqlar-
dandır.273 Bununla belə bu azadlığın iqtisadi cəhəti də var: belə ki, həmkarlar 
ittifaqına birləşməklə insanlar əmək hüquqlarını və əmək şəraitlərini qorumaq 
və yaxşılaşdırmaq istəyirlər. Lakin həmkarlar ittifaqları siyasi tətil hüququndan 
da istifadə edə bilərlər, bu da eyni zamanda hüququn siyasi cəhətini ortaya 
qoyur. 
Dinc toplaşma və birləşmə azadlığı siyasi hüquqlardan biri olsa belə, 
dövlətin və cəmiyyətin xaricində var olan bir hüquqdur, belə ki, insanlar 
cahanın hər bir yerində öz aralarında bir yerə gəlməyə (şər və xeyir məclisləri 
də daxil olmaqla), habelə, bu yığıncaqlarda qalıcı (sabit) qruplar yaratmağa 
haqlıdırlar. İnsanların dövlətin xaricində belə bir hüquqları olmasaydı, onda 
insanlar bir araya gəlib heç siyasi cəmiyyəti də (dövləti) yarada bilməzdilər. 
Əlbəttə ki, dövləti yaratmış bu insanlar, belə zəruri hüquqlarından imtina 
etməmişlər. Ona görə imtina etməzlər ki, bu hüquqlar olmadan insanların 
                                                 
272 Demuth v. Swizerland, para. 42. 
273  Introduction to the European Convention of Human Rights, s.47. 
Dr. Fərhad Mehdiyev 
 182 
cəmiyyətin siyasi həyatında iştirak etmələri mümkün olmaz, əks halda vətən-
daşlar dövlətin əsiri statusuna düşərlər. Buna görə bu hüquqlar demokratik 
liberal cəmiyyətin künc daşlarından biridir.  
Bu halı ona görə yazırıq ki, əsli-nəcabəti (legitimliyi) olmayan höku-
mətlər, nəticədə iqtidarlarını haradan aldıqlarını (mənbəyini) dərk etməyərək, 
xalqın bu təbii olan hüquqlarını xeyli şəkildə məhdudlaşdırır, bəzən isə 
ümumiyyətlə belə bir hüququ faktiki olaraq aradan qaldırırlar.  
İnsan hüquqlarını əks etdirən əsas beynəlxalq sənədlər və proqressiv 
ölkələrin qanunvericiliyi, bu hüquqları təbii hüquqlar kimi tənzimləyir və 
bunları təmin edir. UDHR 20-ci maddəsində və 23-cü maddəsinin 4-cü bən-
dində, habelə, ICCPR-in 21-ci və 22-ci maddələrində, AİHK-nın 11-ci mad-
dələrində bu hüquq bənzər bir dillə əks olunub. 
Əslində sərbəst (dinc) toplaşma və birləşmə azadlıqları, ayrı və müstəqil 
hüquqlardır. Buna görə də, UDHR və ICCPR, bunları ayrı maddələrdə 
tənzimləyib. Bununla belə, siyasi həyatda iştirak baxımından, bu iki hüquq bir-
biri ilə sıx bağlıdır. Belə ki, həm siyasi partiyalar, həm də həmkarlar ittifaqları 
baxımından, birləşmiş bir qrupun fəaliyyəti, bir çox hallarda zəruri olaraq ancaq 
toplaşma vasitəsilə həyata keçirilə bilər. Habelə daha əvvəl qeyd etdiyimiz 
kimi, ifadə azadlığı da bu hüquqların tətbiqi ilə yaxın bir əlaqə içindədir. Bir 
daha təkrar edək ki, vicdan, din, fikir və ifadə, toplaşma və birləşmə azadlıqları 
bir-biri ilə sıx bağlı olub bir-birini tamamlayırlar.  
AİHK-nın 11-ci maddəsinə görə: 
“1. Hər kəsin dinc toplaşmaq azadlığı və öz maraqlarını müdafiə etmək üçün həmkarlar 
ittifaqları yaratmaq və onlara qoşulmaq hüququ da daxil olmaqla başqaları ilə 
birləşmək azadlığı hüququ vardır. 
2.  Bu hüquqların həyata keçirilməsinə milli təhlükəsizlik və ictimai asayiş maraqları 
naminə, iğtişaşın və cinayətin qarşısını almaq üçün, sağlamlığın və mənəviyyatın 
mühafizəsi üçün və ya digər şəxslərin hüquq və azadlıqlarının müdafiəsi üçün 
qanunla nəzərdə tutulmuş və demokratik cəmiyyətdə zəruri olanlardan başqa heç bir 
məhdudiyyətlər qoyula bilməz. Bu maddə silahlı qüvvələr, polis və ya inzibati dövlət 
orqanları üzvlərinin belə hüquqlarının həyata keçirilməsinə qanuni məhdudiyyətlər 
qoyulmasına mane olmur”. 
ICCPR-in müvafiq 21-ci və 22-ci maddələri də AİHK-nın 11-ci maddəsi 
ilə əsasən oxşardır, fərqləri isə belə sıralamaq olar: ICCPR-in 21-ci maddəsinə 
əsasən,  məhdudlaşdırma səbəbləri arasında “ictimai qayda” da əlavə olaraq yer 
alır.274  Digər tərəfdən, AİHK-da bu azadlıqdan məhdud şəkildə yararlanacaq 
                                                 
274  AİHK-da buna bənzəyən “ictimai təhlükəsizlik” səbəbi göstərilib. Hərçənd bunlar tamamilə eyni şey 
deyildir. 
İnsan Hüquqları 
 183 
qruplar arasında, polis və silahlı qüvvələr mənsubları ilə bərabər275 “dövlət 
idarəçiliyi” əməkdaşları da göstərilir. Üçüncü fərq də ondan ibarətdir ki, BMT 
Sazişinin 22-ci maddəsi həm də Beynəlxalq Əmək Təşkilatının (BƏT) 1948-ci 
il Konvensiyasının assosiasiyalar azadlığının müdafiəsini və təşkilatlanma 
hüquqlarının müdafiəsini təmin edən əlavə müddəalarını birbaşa dəstəkləyir. 
1919-cu ildə təsis edilmiş Beynəlxalq Əmək Təşkilatı (BƏT) sosial 
ədalətin inkişafına və beynəlxalq miqyasda tanınan insan və əmək hüquqlarına 
kömək etmək məqsədini daşıyan ixtisaslaşmış BMT orqanıdır. Bu hüquqlarla 
işçilərin iqtisadi və sosial statuslarını tənim etmək imkanları arasında konkret 
əlaqə olduğunu nəzərə alsaq, birləşmək azadlığı hüququ beynəlxalq əmək haq-
qında ən çox anlayış verilən və ətraflı nəzərdən keçirilən hüquqlardandır. Buna 
görə də o, birləşmək azadlığına və təşkilatlanmaq hüququnun müdafiəsinə dair 
BƏT Konvensiyasında (1950, №87) və təsdiq edilmiş əsas müddəalardandır və 
bütün işçilərin və işəgötürənlərin qabaqcadan icazə almadan öz seçimləri əsa-
sında təşkilatlar yaratmaq və onlara qoşulmaq hüququnu bərqərar edir. Orada, 
həmçinin, dövlət orqanları tərəfindən müdaxilə olmadan sözügedən təşkilatların 
sərbəst fəaliyyət göstərməsi üçün bir sıra təminatlar əks olunub. 
Təşkilatlanmaq və kollektiv müqavilə bağlamaq prinsiplərinin tətbiqinə 
dair BƏT  Konvensiyasında (1949, №98) həmkarlar ittifaqlarını onlara qarşı 
ayrı-seçkilikdən qorumaq, işçilərin və işəgötürənlərin təşkilatlarını bir-birindən 
hüquqlarına müdaxilə təşkil edən hərəkətlərdən müdafiə etmək və kollektiv 
müqavilə bağlanmasını həvəsləndirmək və buna kömək etmək nəzərdə tutulur. 
Bu sahəyə aid digər BƏT konvensiyalarına “Təşkilatlanmaq hüququnun 
müdafiəsinə və dövlət qulluğuna işə götürülmə şərtlərinin müəyyən edilməsi 
proseduralarına dair” Konvensiya (1978, №135) və eyni adlı, lakin 1987 tarixli 
151 nömrəli Konvensiya aiddir. 1951-ci ildə yaradılmış “Birləşmək azadlığı 
üzrə BƏT Komitəsi” əməkçilərin birləşmək azadlığı hüququnun pozulması 
barədə şikayətləri araşdırır. 
Dinc toplaşma və birləşmə azadlığı, 26.02.1965 tarixli AŞ-nın Avropa 
Sosial Xartiyasında da öz əksini tapıb. 5-ci maddə (təşkilatlanmaq hüququ) 
“işçilərin və işəgötürənlərin öz iqtisadi və sosial mənafelərinin müdafiəsi üçün 
yerli, milli və beynəlxalq təşkilatlar yaratmaq və bu təşkilatlara qoşulmaq azad-
lığını” qoruyur. Lakin o, polisin və silahlı qüvvələrin bu azadlığı həyata keçir-
mək hüququna dövlətlərin məhdudiyyətlər qoymasına icazə verir. 6-cı maddə 
kollektiv müqavilə bağlamaq hüququnu müdafiə edir, habelə, 4-cü bənd “ma-
raqların münaqişəsi halında, əvvəllər bağlanmış kollektiv müqavilələrdən yara-
                                                 
275  ICCPR-də ancaq bu iki qrup nəzərdə tutulur.  
Dr. Fərhad Mehdiyev 
 184 
na bilən öhdəliklərə əməl edilməsi şərtilə, işçilərin və işəgötürənlərin kollektiv 
hərəkət etmək hüququnu, o cümlədən, tətil etmək hüququnu” qoruyur. Avropa 
Sosial Xartiyası zamanın ehtiyaclarına cavab vermək məqsədilə, Avropa Şurası 
tərəfindən 3 may 1996-cı ildə yenidən, dəyişdirilərək qəbul edilib və o, 1 iyul 
1999-cu ildə qüvvəyə minib. Dəyişdirilmiş Xartiyada Avropa Konvensiyasın-
dakı yığıncaqlar və birləşmək azadlığı hüquqları ilə analoji hüquqlar yer alıb. 
a. Dinc toplaşmaq və birləşmək azadlığının mənası və əhəmiyyəti  
AİHK-nın 11-ci maddəsində tənzimləndiyi kimi, bu azadlıq bir-biri ilə sıx 
əlaqədar olan, bir-birini tamamlayan, amma bununla belə, fərqli olan iki 
hüququ qoruyur:  
1) dinc toplaşmaq azadlığı hüququ və  
2) digər şəxslərlə birləşmək azadlığı hüququ. 
Dinc toplaşma sadəcə mitinq və nümayiş formasında olmur; insanların 
müxtəlif məclislərdə, dostlarının bağ evində yaxud çayxanada, qapalı və açıq 
tədbirlərdə - mövzusu nə olursa olsun – bir araya gəlib orada ifadə azadlıq-
larını276 tətbiq etmələrinə imkan tanıyır. Müasir dəyərlər bunu tələb edir ki, 
dinc olması şərtilə belə toplantılara müdaxilə edilməsin. Aprel 2009 tarixində 
bizə qonşu dövlət olan Gürcüstanda, paytaxt Tbilisidə keçirilən nümayişlərə 
hökumət olduqca tolerant davranmışdır. 
Birləşmə azadlığına gəldikdə, burada başda siyasi partiyalar olmaqla, 
həmkarlar ittifaqı, qeyri-hökumət təşkilatları, hər cür dərnək və birlikləri 
qurmaq və bunlara könüllü surətdə daxil olmaq başa düşülür. Birləşmə hüququ 
sadəcə ideolojik birliklərə aid olmur, hər növ dini, iqtisadi, mədəni birliklər, 
idman məqsədi ya da asudə vaxtın xoş keçirilməsi ilə bağlı dərnəklərin 
qurulması da birləşmə azadlığı ilə əhatə olunur.  
Bu iki azadlığın müasir cəmiyyətdə yeri və əhəmiyyəti haqqında çox 
danışmağa ehtiyac yoxdur. Demokratik cəmiyyətdə bu hüquqlarla bağlı 
narahatçılığa dəyər məqamlar yaranmır. Lakin avtoritar ya da demokratiya 
yolunda hələ ki çox məsafə keçəsi olan cəmiyyətlərdə, xüsusilə sərbəst toplaş-
ma azadlığı geniş şəkildə məhdudlaşdırılır. Sərbəst toplaşma azadlığı, xalqın ya 
da onun bir hissəsinin, siyasi hakimiyyətə öz etirazını bildirməsinin ən əsas və 
təsirli formasıdır. Bu hüquqdan insanları məhrum edən hökumətlər, legitimlik-
lərini itirir, zorba hökümət formasını alır. Çünki hökumətlər, necə ki, parla-
mentar rejimlərində qanunverici orqandan etimad rəyi almalıdırlar, elə də 
xalqın etimadına əsaslanmaq məcburiyyətindədirlər. 
                                                 
276  Burada ifadə azadlığı siyasi, dini, ictimai, fəlsəfi, etnik, mədəni və başqa fikirlərin açıqlanması ilə 
bağlı ola bilər. 
İnsan Hüquqları 
 185 
Qayıdaq 2009 Aprel tarixində baş verən Tbilisi nümayişlərinə. Əfsuslar 
olsun ki, keçmiş SSRİ respublikalarında dövlətçilik ənənəsi xalqın ruhuna hələ 
ki yerləşməyib. Tbilisi nümayişlərində də irəli sürülən tələb bunun isbat edirdi. 
Bu coğrafiyaların dekonstruktiv və savadsız müxalifəti, nümayişlərdə “istefa” 
tələbini sıx-sıx dilə gətirirlər. Halbuki prezident üsulu idarəetmələrdə Konstitu-
siyaya hörmət göstərilirsə, onda prezidentin 5 illik vəzifə müddətinin dolmasını 
gözləmək lazımdır. Əks halda, yəni hər istefa tələbi üzrə Prezident istefa versə, 
bu ona gətirib çıxarar ki, belə cəmiyyətdə siyasi çevirilişlər və vətəndaş 
itaətsizliyi geniş yayılar, bu da oturmuş sabit bir siyasi sistemin bərqərar 
olmasına əngəl yaradır. Siyasi mədəniyyətsizliyin sərbəst toplaşma azadlığına 
vurduğu mənfi təsir belə ortaya çıxır ki, siyasi çevrilişdən qorxan hökumətlər, 
bu azadlığı olduqca məhdudlaşdırır. Halbuki mitinglər, ictimai rəyin formalaş-
masında və hökümətin siyasətinə təsir göstərmədə olduqca təsirli bir faktordur; 
bundan ilk növbədə xalqın özü bəhrələnir. 
AİHM-nə gələn şikayətlərə baxdıqda, sərbəst toplaşma və birləşmə azad-
lığının pozuntusu ilə bağlı ərizələrin sayı azdır. Amma bu hal bu hüququn 
əhəmiyyətsizliyinə dəlalət etmir. Xüsusən 11 sentyabr 2001-ci ildə Nyu-Yorkda 
törədilən hücumlardan sonra, terrorizm dövlətlər üçün xeyli həssas məsələyə 
çevrilib və dövlətlərin çoxu terror hücumları riskinə qarşı xüsusi qanunvericilik 
qəbul ediblər. Məsələn, Birləşmiş Krallıqda Terrorizm haqqında 2000-ci il 
tarixli Qanunda nəzərdə tutulur ki, müəyyən qadağan olunmuş təşkilatlara üzv 
olmaq azadlıqdan məhrum edilmə ilə cəzalandırılır. Fərdlərin rəsmi və ya qey-
diyyatsız birlikləri, terror hücumlarının təşkilində və icrasında şübhəli bilin-
diklərinə görə bu təhlükəsizlik tədbirlərinin çoxunun hədəfinə çevrilirlər. Buna 
görə də, anti-terror qanunvericiliyinin çoxu terrorizmlə əlaqəsi olmayan fərd-
lərin və birliklərin yığıncaqlar və birləşmək azadlığı hüquqlarına müdaxilə 
etmək potensialına malikdir.277 
Bir digər səbəb ondan ibarətdir ki, siyasi amillərlə yanaşı iqtisadi amillər 
burada öz təsirini göstərir: əmək haqlarının qeyri-bərabər olduğu və ictimai 
həmrəyliyə az əhəmiyyət verildiyi bir çox ölkələrdə həmkarlar ittifaqları siyasi 
sistem vasitəsi ilə səmərəli həll edilməyən sosial bərabərsizlik problemlərini 
həll etməyə çalışır. Tarixən həmkarlar ittifaqları demokratik, plüralist cəmiy-
yətlərin yaradılmasında mühüm rol oynayıblar. Qlobal bazar iqtisadiyyatının 
hökmran ideologiyaya çevrildiyi vaxtda bu azadlıqlar fərdlərə konkret prob-
lemlərini dövlətlərə və beynəlxalq təşkilatlara daha səmərəli çatdırmaq və belə-
liklə, iqtisadi dəyişikliklərlə müşayiət olunan çətinlikləri azaltmaq imkanı verir. 
                                                 
277  Əliyev, s.491. 
Dr. Fərhad Mehdiyev 
 186 
b. Dinc Toplaşmaq Azadlığı  
ba. Dinc toplaşmaq azadlığı hüququnun əhatə dairəsi  
Konvensiya hansı növ yığıncaqları müdafiə edir?  
Yığıncaq müəyyən ümumi məqsədlə bir yerə toplaşan şəxslərin toplantısı-
dır; mitinq və ya ictimai nümayiş buna misal ola bilər. Toplaşma azadlığı geniş 
mənada şərh edilməlidir;  marşların və ya yürüşlərin, hərəkətsiz və ya oturaq 
toplantıların və açıq və qapalı, formal və ya qeyri-formal tədbirlərin təşkilini və 
onlarda iştirakı ehtiva edir.278 Dinc toplaşma azadlığı sadəcə meydanlar kimi 
açıq yerlərdəmi tətbiq olunur? Yox, kinoteatr kimi yerlərdə keçirilən yığın-
caqlar da bu hüquqla müdafiə olunur.279  
Lakin sərbəst toplaşma azadlığı, özəl mülkiyyətdə olan ictimai yerlərdə, 
məsələn, ticarət mərkəzində mülkiyyətçinin istəyinə zidd olaraq mitinq təşkil 
etmək hüququnu təmin etmir. Buraya bizim xalqımızın sıxca istifadə etdiyi 
çayxanalar da aiddir: çayxana sahibi öz sahəsində mitinq keçirməyi qadağan 
edərsə, şəxslərin çayxanada siyasi yığıncaq keçirmək hüququ da olmaz. 
Appleby və başqaları Birləşmiş Krallığa qarşı işdə (2003) özəl mülkiyyətdə 
olan ticarət mərkəzinin binasında ərizəçilərin yerli siyasi məsələyə aid vərəqələr 
yaymalarının qarşısı alınmışdı. Onlar iddia edirdilər ki, dövlət onların fikri ifadə 
etmək hüququnun və yığıncaqlar azadlığının təmin edilməsi üzrə pozitiv 
öhdəlik daşıyır. AİHM iddianı 10-cu maddə üzrə araşdıraraq, müəyyən etdi ki, 
ərizəçilər sübuta yetirə bilməyiblər ki, necə olub ki, özəl şirkətin imtinası nəticə 
etibarilə onların tərəfdarlarının öz baxışlarını çatdırmalarının qarşısını alıb. 
Çünki onların öz baxışlarını ticarət mərkəzinin binasından kənarda ifadə etmək 
üçün imkanları və alternativ üsullar vardı. 
Daha əvvəl qeyd etdiyimiz kimi, yığıncağın icazə alınmadan keçirilməsi, 
hələ ki, onun  hüquqa zidd olduğunu, dağıdıla biləcəyini, yığıncaq iştirakçı-
larının məsuliyyətə cəlb oluna biləcəyi mənasına gəlmir. Dövlət hər halda, belə 
müdaxilələrini əsaslandırmalıdır. Bunun səbəbi ondadır ki, digər hüquqlarda 
olduğu kimi, dövlətin icazəsi, yaxud KİV-lərdə lisenziya kimi, bu hüququn 
elementlərindən birisi deyildir, o sadəcə müdaxilənin tətbiqində bir prosedura 
qaydasıdır, buna görə də onun (icazənin) haqlı olub-olmadığı tamamilə müda-
xilənin haqlı olub-olmamasına bağlıdır. 
 
                                                 
278  “Xristiyanlar irqçiliyə qarşı” Təşkilatı Birləşmiş Krallığa qarşı, 1980, 21 DR 138. 
279  Rassemblement Jurassien and Unite Jurassienne İsveçrəyə qarşı, 1980. 
İnsan Hüquqları 
 187 
Dinc yığıncaqlar 
11-ci maddə yalnız “dinc” yığıncaqları müdafiə edir. Beləliklə, yığıncaq 
iştirakçıların və ya təşkilatçıların “ictimai iğtişaşla nəticələnən zorakılıq niyyət-
ləri” olduqda, belə yığıncaqlar bu maddənin əhatə dairəsinə düşmür. Lakin 
“Xristianlar irqçiliyə və faşizmə qarşı” təşkilatı Birləşmiş Krallığa qarşı 
işdə280 (1980) Avropa İnsan Hüquqları Komissiyası vacib bir məqama aydınlıq 
gətirdi: yığıncaq keçirilərkən hər hansı insident nəticəsində zorakılıq və ya 
iğtişaş baş verərsə, bu, həmin yığıncağı ya da toplantını, sərbəst toplaşma azad-
lığının əhatəsindən çıxarmaz.281 Komissiyaya görə, zorakılığı göstərənlər təd-
birin təşkilatçıları olmamalıdır, iştirakçılar zorakılıq göstərsələr, belə tədbir 
yenə də 11-ci maddənin qorunmasından faydalanacaqdır. AİHK-nın 11-ci 
maddəsinin tətbiqinin mümkünlüyünü müəyyən edərkən, digər qrupların reaksi-
yası və ya digər amillərin təsiri ucbatından zorakılıq baş verməsi ehtimalı hər 
zaman ola bilər, belə ehtimalın olub-olmaması vacib deyil, əsas olan yığıncağı 
dinc şəkildə keçirmək niyyətinin olmasıdır. 
Əlbəttə ki, demokratik cəmiyyətdə mühüm olan, insanların toplana bilmə-
ləridir və belə toplantıların dinc xarakterli olmasıdır. Buna görə qiyam qaldır-
maq, üsyan etmək və iğtişaşlar yaratmaq və ya qanunun aliliyinə təhlükə törət-
mək niyyəti daşıyan toplantılar demokratik cəmiyyəti təhdid edən haldır. Belə 
toplantılar qadağan oluna bilər, amma bu hal, yığıncaqlar azadlığının boğulması 
ilə nəticələnməməlidir.  
G Almaniya qarşı işdə (1989) ərizəçi nüvə sınaqlarına qarşı Ştutqartda 
ABŞ hərbi kazarmalarının qarşısında keçirilən nümayişdə iştirak etmişdi. 
Nümayişçilər kazarmalara gedən yolu bağlamışdılar və ərizəçi yolu tərk etmək 
barədə polisin əmrinə tabe olmamışdı. Ərizəçi iddia edirdi ki, bundan sonra 
polisin nümayişi dağıtması və polisin əmrinə tabe olmadığına görə ərizəçinin 
cinayət təqibinə məruz qalaraq məhkum edilməsi onun Konvensiyanın 11-ci 
maddəsində nəzərdə tutulan dinc toplaşmaq azadlığı hüququnu pozub. Dövlət 
iddia etdi ki, konkret olaraq bu nümayiş “dinc” deyildi və buna görə də 11-ci 
maddə buna tətbiq edilə bilməz.282 Bu işdə Avropa İnsan Hüquqları Komissi-
yası qərara aldı ki, dinc toplaşmaq anlayışı ancaq o nümayişlərə şamil olunmur 
ki, orada təşkilatçılar və iştirakçılar zorakılıq niyyətində olsunlar. Almaniya 
qanunvericiliyi bəzi yerlərin tutulması ilə keçirilən yığıncaqları qadağan etsə 
də, Komissiya belə hesab etdi ki, dinc toplaşmaq azadlığı hüququ demokratik 
                                                 
280  Christians Against Racism and Fascism v. UK, (1980) (21 DR 138).  
281  http://www.scotland.gov.uk/Publications/2005/01/20583/50702 
282  Əliyev, s.498 
Dr. Fərhad Mehdiyev 
 188 
cəmiyyətin dayaqlarından biridir və məhdud şərh edilə bilməz. Ərizəçi və digər 
nümayişçilər nümayişin gedişində aktiv zorakılıq hərəkətləri etmirdilər, onların 
etirazı passiv xarakterli idi. Buna görə də, bu nümayiş 11-ci maddənin əhatə 
dairəsinə düşür. Əgər yığıncaq dinc xarakterlidirsə, sadəcə onun qanunsuz 
(icazəsiz) olması faktı onu 11-ci maddənin müdafiəsindən məhrum etmir. Belə 
hallarda dövlətin müdaxiləsi 11-ci maddənin 2-ci bəndi ilə əsaslandırılmalıdır, 
yəni yığıncağın qanunsuz elan edilməsi üçün əsas olmuş milli qanunvericiliyə 
və praktikaya AİHK-nın 11-ci maddəsinin 2-ci bəndinin işığında nəzər salmaq 
lazımdır. AİHM tərəfindən bu məsələlərdə başqa bir şərhin verilməsi o demək 
olardı ki, dövlət yığıncaqlar azadlığını qadağan edən qanunlar qəbul edə bilərdi 
və bu qadağalar da Konvensiyanın təsir dairəsinə düşməzdi. Əlbəttə ki bu belə 
deyildir. 
Zorakılıqla nəticələnmə ehtimalı yüksək olan (hətta təşkilatçılar və ya 
iştirakçılar zorakılıq niyyətində olmasalar belə) yığıncağı qadağan etməklə, 
dövlət hələ ki, 11-ci maddəni pozmaz, lakin dövlət, həmin qadağanı 11-ci 
maddənin 2-ci bəndi ilə əsaslandırmalıdır. Məsələn, Bakı Şəhər İH Başçısı 
H.Abutalıbov əsaslandırmalıdır ki, nəyə görə “dağıdıcı müxalifətə” neçə ildir 
ki, bir dəfə də olsa dağıdıcılıq və zorakılıqla nəticələnə biləcək nümayişlərə 
icazə vermir. Lap əvvəldən zorakılıq niyyəti ilə təşkil edilmiş yığıncaqlar isə 
ümumiyyətlə 11-ci maddənin təsir dairəsinə düşmür. Məsələn, mitinqçilər 
yanlarına odlu silah almışlarsa, belə toplantı Konvensiyanın qorunmasından 
məhrum olar.  
Stankov Bolqariyaya qarşı işdə AİHM-nin rəyinə görə, yığıncağı keçir-
məkdə zorakılıq niyyəti olmadığı halda, təşkilatçıların bəziləri tərəfindən qəzet-
lərdə zor tətbiqinə çağırışların səslənməsi və ya demokratik prinsiplərin rədd 
edilməsi kimi şüarlara görə, sırf bu səbəblər həmin yığıncağa dövlət tərəfindən 
qadağa qoyulmağa kifayət etmir, dövlət bunu 11-ci maddənin 2-ci bəndi ilə 
əsaslandırmalıdır.283 Habelə bu işdə, ECHR açıqca qeyd etdi ki, nümayiş 
keçirmək istəyən qrupun qeydiyyatdan keçməməsi, nümayişi qadağan etmək 
üçün əsas təşkil edə bilməz (paraqraf 81). Ölkəmizdə də, “qeydiyyatdan keçmə-
mə”, müxtəlif sahələrdəki qadağalar üçün ən dəbdə olan fürsətdir. 
Dinc yığıncaqların müdafiəsi - əks nümayişlər 
Artıq qeyd edildiyi kimi, hətta nümayişçilərin zorakılıq niyyəti olmasa 
belə, əgər əks nümayişçilər də özlərinin yığıncaqlar azadlığı hüququnu həyata 
keçirməkdə israrlı olsalar, nümayişlər ictimai asayişi təhlükə altında qoya bilər. 
                                                 
283  ECHR, Stankov and United Macedonian Organisation Ilinden v Bulgaria, 2.10.2001, para.99-102. 
İnsan Hüquqları 
 189 
Belə hallarda Məhkəmə qərara alıb ki, dövlət yığıncaqlar azadlığı hüququnu 
həyata keçirənləri əks nümayişçilərin yaradacağı təhlükədən qorumaqdan ibarət 
pozitiv öhdəlik daşıyır. Məsələn, Müsavat partiyası tərəfdaşları mitinq keçir-
mək istəyərkən, eyni meydana Anavətən partiyasının üzvləri əks-mitinq 
keçirmək istəsələr, polis orqanı birinci qrupu ikinci qrupdan qorumalıdır, belə 
ki, aralarında təmas olmasına imkan verməməlidir.  
AİHM-nin presedent hüququna görə, nümayişdə irəli sürülən fikir və ya 
iddialar müxalif şəxslər üçün xoşagəlməz və ya təhqiramiz olsa belə, iştirakçılar 
müxaliflər tərəfindən fiziki zorakılığa məruz qalmaqdan qorxmadan nümayişi 
keçirmək imkanına malik olmalıdırlar. AİHM-nə görə, demokratik cəmiyyətdə 
əks-nümayiş keçirmək hüququ nümayiş keçirmək hüququnun həyata keçirilmə-
sinə mane olan əks-nümayişlərə şamil oluna bilməz. Həqiqətən, səmərəli dinc 
toplaşmaq azadlığı dövlətin müdaxilə etməmək vəzifəsi ilə məhdudlaşmır, əksi-
nə, bəzən 11-ci maddə, hətta, fərdlər arasındakı münasibətlər sahəsində də 
pozitiv tədbirlərin görülməsini tələb edir.284 
Əgər əks-nümayişçilər qrupunun qarşı tərəf üzərinə zor tətbiq etmək ya 
da iğtişaş yaratmaq kimi niyyətləri varsa, əks-nümayişçilərə eyni zamanda eyni 
yerdə toplaşma imkanı verilməməlidir və bu hal da hüquqa zidd sayılmayacaq. 
bb. Sərbəst toplaşmaq azadlığının həyata keçirilməsində icazə və 
bildiriş, icazəsiz mitinqlərdə iştiraka görə cəzalar  
Ölkənizdəki şəhərlərin meydan və küçələri çox geniş, sayca çox insanlar, 
avtomobillər tərəfindən və sıx istifadə olunursa, belə yerlərdə istədiyiniz an 
nümayiş keçirmək bir çox problemlə üzləşməyə, birinci növbədə nəqliyyat 
probleminin yaranmasına səbəb olacaq. Digər tərəfdən, dövlətin nümayişçilərin 
təhlükəsizliyini və nümayişin reallaşması üçün zəruri tədbirlərin görməsi kimi 
pozitiv öhdəliyi olduğuna görə, bu zərurətlər nümayişin yeri və vaxtı məsələ-
sində müvafiq dövlət strukturları ilə məsləhətləşmələr aparılmasını tələb edir. 
Bu problemlər yığıncağın yaratdığı salamatlıq və təhlükəsizlik məsələlərini, 
narahatlıqları və ya hətta iqtisadi itkiləri ehtiva edə bilər. Buna görə də, müəy-
yən tənzimləmə formaları - məsələn, yığıncaq barədə qabaqcadan bildiriş ver-
mək və ya icazə almaq tələbi – yığıncaqlar azadlığı hüququna müdaxilə təşkil 
etmir və belə tələbləri 11-ci maddənin 2-ci bəndi ilə əsaslandırmağa ehtiyac 
yoxdur.285 İcazə ilə bağlı məsələnin araşdırılmasında AİHM hər hansı standart 
müəyyən etməyib. Azərbaycandan bununla bağlı bir müraciət olsa, bəlkə 
AİHM bir yenilik gətirmiş olar. 
                                                 
284  ECHR, Plattform ‘Artze für das Leben’ v. Austria, 21.06.1988, para.32.  
285  Rassemblement Jurassien və Unity Jurassienne İsveçrəyə qarşı iş üzrə qərar, №8191/78, 10.10.1979. 
Dr. Fərhad Mehdiyev 
 190 
Bu nöqteyi-nəzərdən məsələyə baxdıqda, icazə alma tələbi texniki mahiy-
yətli məsələ olaraq qarşımıza çıxır. Lakin əgər hökumət, icazənin verilib-
verilməməsini öz mülahizəsinə söykənən meyarlara görə həll etməyə çalışsa, 
bu, hüquqa müdaxilə sayılacaq və belə bir müdaxiləni AİHK-nın 11-ci mad-
dənin 2-ci bəndi ilə əsaslandırmaq lazımdır.286 Həqiqət ondan ibarətdir ki, 
hakimiyyətlərini hər şeyin bahasına qorumaq istəyənlər, xüsusən saxtakarlıqla 
seçilən hökumətlər, çox vaxt qanunvericilikdən siyasi rəqibləri qarşısında 
maneələr yaratmaq üçün istifadə edirlər. Öz hüquqlarını həyata keçirənlərin 
maraqları ilə sağlam düşüncə arasında tarazlığı müəyyən etmək, dövlətin 
hüququ və vəzifəsidir; maraqların sözü gedən balansı məsələsi AİHK-nın 11-ci 
maddənin 2-ci bəndinə görə nəzərdən keçirilməlidir. 
İştiraka görə cəzalar 
Nümayişlər nəticəsində tətbiq edilən cinayət və ya inzibati sanksiyalar 11-
ci maddənin təsir dairəsindən çıxarılmır, onlar da məhdudiyyət təşkil edir və 
11-ci maddənin 2-ci bəndi ilə əsaslandırılmalıdır. Nümayişdə iştirak etmiş fərd 
zorakı davranışa yol verməyibsə, 11-ci maddənin tam müdafiəsindən istifadə 
etmək hüququna malikdir. 
Ezelin Fransada işləyən vəkil idi; bir ara Fransız vəkillər hesab etmişdilər 
ki, onlar hüquqşünas olduqları halda, ictimai həyatdan geri qalırlar və bu halı 
pisləyərək mitinq təşkil etmişdilər. Həmin nümayişin gedişində bəzi nümayişçi-
lər divarlarda boya ilə bəzi yazılar yazmışdılar, lakin ərizəçi Ezelin bunu 
etməmişdi. Bu hadisədən sonra ərizəçi intizam prosesində peşə etikasına görə 
töhmət aldı. Bu işdə dövlət belə bir arqument irəli sürdü ki, bu cəza Ezelinin 
yığıncaqlar azadlığına müdaxilə təşkil etməyib, çünki nümayişdən sonra baş 
verib və ərizəçi nümayişdə iştirak etmək məsələsində sərbəst olub. AİHM bu 
arqumenti rədd etdi və qeyd etdi ki, təşkilatçılar sözügedən  nümayiş barəsində 
qabaqcadan bildiriş vermişdilər və nümayiş qadağan olunmamışdı.287 Bu 
səbəbə görə, bəzi nümayişçilərin qanunsuz hərəkətlərinə görə, Ezelinə qarşı 
sanksiya tətbiqi yolverilməzdi. 
 
 
                                                 
286  Ezelin Fransaya qarşı işdə (1991) Məhkəmə vurğuladı ki, fransız vəkilin fikrini ifadə etmək azadlığını 
pozmaq məqsədilə, nəticə etibarilə cəza sanksiyasından istifadə oluna bilməz. 
287  Ezelin Fransaya qarşı, 1991. Osmani və başqaları keçmiş Yuqoslav Respublikası Makedoniyaya qarşı 
işdə ərizənin qəbul edilənliyi haqqında qərar (№50841/99, 11.10.2001). 
İnsan Hüquqları 
 191 
bc.Yığıncaqlar azadlığı hüququndan kimlər istifadə edə bilər?  
Dinc toplaşmaq azadlığı hüququnu istənilən dinc yığıncaqda iştirak edən 
fərdlər ya da qruplar,288 belə yığıncağın təşkilatçıları289 həyata keçirə bilərlər. 
11-ci maddədə nəzərdə tutulan fəaliyyətlərdə iştirakına maneçilik törədilən və 
ya belə iştiraka məcbur edilən290 fərdlərin hüquqları da qorunur. Başqa bir 
sözlə, istədiyiniz dinc yığıncağa iştirak edə bilməlisiniz və istəmədiyiniz yığın-
cağa da məcbur edilə bilməzsiniz. Məcbur etmə bu şəkildə ola bilər: hakimiyyət 
partiyasının mitinqində iştirak etməyən dövlət qulluqçusu işdən çıxarıla bilər.  
Konvensiyanın 34-cü maddəsi istənilən fərd, fərdlər qrupu, qeyri-hökumət 
təşkilatının Məhkəməyə şikayət göndərməsinə yol verir. Lakin birliyin qurban 
hesab edilməsi üçün o, pozuntu nəticəsində birbaşa ziyana məruz qalmalıdır. 
Bir çox hallarda birliyin yox, onun üzvlərinin birbaşa AİHM-nə müraciət 
etmələri, məqsədə daha uyğun sayılmalıdır.   
AİHM-nə görə, vurulan ziyanla birlik arasında kifayət qədər əlaqə 
müəyyən edilməlidir, əks halda birliyin özü deyil, yalnız onun üzvləri 34-cü 
maddəyə əsasən  qurban olduqlarını iddia edə bilərlər.291 Dövlət birliyin fəaliy-
yətlərini bəyənmirsə və onların məhdudlaşdırılmasını zəruri hesab edirsə, təkcə 
bu fakt birliyi Konvensiyanın müdafiəsindən məhrum etmir. İstənilən məhdu-
diyyətlərə 11-ci maddənin 2-ci bəndi ilə haqq qazandırmalıdır.292 Həmçinin 
nəzərə almaq lazımdır ki, ərizəçiyə dövlətin amnistiya verməsi onu qurban 
statusundan heç də məhrum etmir. 
Dinc toplaşma azadlığından sadəcə vətəndaşlar deyil, əcnəbilər də istifadə 
edə bilərlər, bunlar qanunsuz immiqrant statusunda olsalar belə.293 Avropada 
məsələyə yanaşma tərzi belədir. Bununla belə, bilirik ki bəzi ölkələrdə, hələ ki 
öz vətəndaşlarının, daha doğrusu “rəiyyətin” bu hüququ tapdalanır. Belə olan 
halda, əlbətdə ki əcnəbilərlə bağlı işlərin həllində dövlət daha da geniş qiymət-
ləndirmə sərbəstliyinə malik olur. 
 
                                                 
288  Rassemblement Jurassien and Unity Jurassienne İsveçrəyə qarşı iş (10.10.1979), Birləşmiş Kommunist 
Partiyası Türkiyəyə qarşı (27-ci bənd ) və Grande Oriente d’İtalia (15-ci bənd) işləri üzrə qərarlar. 
289  Digər qərarlarla yanaşı baxın: “Həkimlər həyat uğrunda platforması” təşkilatı Avstriyaya qarşı 
(Plattform “Artze fur das Leben” v. Austria), RAİ, Allmond and “Negotiate Now” Birləşmiş Krallığa 
qarşı və “Xristianlar irqçiliyə və faşizmə qarşı” təşkilatı Birləşmiş Krallığa qarşı işlər üzrə qərarlar. 
290  Yalnız həmkarlar ittifaqı üzvlərinin işə götürülməsinə aid məhkəmə işlərinə, o cümlədən, yuxarıda adı 
çəkilən Young, James and Webster v. UK məhkəmə işinə bax. 
291  Societatea de Vanatoare “Mistretful Rumıniyaya qarşı, 1999. 
292  Birləşmiş Kommunist Partiyası Türkiyəyə qarşı, para. 27. 
293  Sisse Fransaya qarşı, (2002). 
Dr. Fərhad Mehdiyev 
 192 
c. Birləşmək Azadlığı 
ca. Birləşmək azadlığı hüququnun əhatə dairəsi  
Birləşmək anlayışı 
Birləşmək azadlığı bir çox insan üçün ortaq maraq doğuran fəaliyyət və ya 
məqsədlər üçün - məsələn, siyasət, idman, mədəniyyət və ya xeyriyyəçilik 
məqsədlərini həyata keçirmək üçün fərdlərin bir araya gəlməsinə imkan verir. 
Konvensiyada nəzərdə tutulan birləşmək anlayışı milli hüquqdan asılı olmayan 
müstəqil mənaya malikdir. Milli hüquqdakı məhdud anlayışlar vasitəsilə 
birliklərin 11-ci maddədə nəzərdə tutulan hüquqdan istifadə etmək imkanından 
məhrum edilməsi və ya bu hüququn birlik (assosiasiya) statusunun alınmasın-
dan  asılı edilməsi birliklərin daha geniş anlayışını qəbul etmiş Məhkəmə üçün 
hər hansı nəticə doğurmur. 
AİHM-nin presedent hüququna görə, şəxslərin məcburi olaraq birliklərə 
üzv yazdırılmaları, bu birliklər ümumi hüquq şəxsləri olsa belə, birləşmə azad-
lığına ziddir. Bunun istisnası, konkret peşə sahibləri üçün, məsələn, vəkillər, 
həkimlər, psixoloqlar kimi, fəaliyyət göstərmək üçün birliklərə məcburi üzvlük 
şərti qoşula bilər. Lakin kənd yerlərində kəndlilərin bir kolxoza məcburi üzvlü-
yünü nəzərdə tutmaq, bu kolxozun adı başqa bir şey olsa belə, məsələn, 
“heyvandarlıq bazası”, onu yaradan da “Şura Hökuməti” olmayıb, bələdiyyə 
olsa belə, vəziyyət dəyişməz. Peşə qurumlarında vəziyyət fərqlidir, orada qey-
diyyatdan keçmədə səbəb konkret peşə keyfiyyətinin, hesabatlılığın, tənzim-
ləmənin təmin edilməsidir. Hərçənd ümumi hüquq birliklərinə (Vəkillər Kolle-
giyası kimi) məcburi üzvlük şərtinin nəzərdə tutulması açıq-aşkar ictimai 
marağa uyğun gəlməlidir.  
Anlaşıldığı kimi, birləşmə azadlığı, birləşməmə azadlığını da əhatə edir: 
heç kəs öz iradəsi daxilində məcburi olaraq birliyə üzv olunmamalıdır. Məcburi 
üzvlük de facto da qarşımıza çıxa bilər: əgər birliyə üzv olmamaq şəxs üçün 
məhrumiyyətə səbəb olacaqsa, məcburi üzvlükdən danışmaq olar. SSRİ-də 
totalitarlıq illərində, hakim partiyanın üzvü olmaq karyerada irəliləmək üçün 
şərt idi. Ümumi hüquqa tabe peşə qurumlarına üzv olmaq, bu qaydanın istisnası 
sayılır, çünki burada güdülən məqsəd fərqlidir. Lakin həmkarlar ittifaqına (trade 
unions) məcburi üzvlük AİHM tərəfindən Konvensiya pozuntusu hesab 
edilmişdi.294  
                                                 
294  Young, James and Webster v. UK, burada British Rail kompaniyasında işləyən ərizəçilər ya 3 
həmkarlar ittifaqının birisinə üzv olmağa, ya da ki, işdən çıxarılmaqla üzləşmişdilər.  
İnsan Hüquqları 
 193 
Birləşmək anlayışı mütəşəkkil və ya təşkilati xarakter daşıyan elə birliyi 
ifadə edir ki, fərd ona mənsub olduğunu və ya qoşula biləcəyini iddia edə 
bilsin.295 Lakin bunun üçün birliyin hər hansı formal və ya hüquqi statusa malik 
olması şərt deyildir. Yəni ola bilər ki, dövlət bir birliyi qeydiyyata almasın 
yaxud birləşənlər ümumiyyətlə qeydiyyat üçün müraciət etməsinlər: bu halda 
belə dövlət öz müdaxiləsini əsaslandırmalıdır. Bununla belə, birliyin qeydiyyata 
alınması onların əlavə bəzi hüquqlara sahib olma imkanını verə bilər: hüquqi 
şəxs statusuna sahib olmaqla, birlik mülkiyyət əldə edə bilər, bank hesablarına 
malik ola bilər. Habelə birliklərə dövlət elə səlahiyyətlər tanımış ola bilər ki, 
bunları fərd tək başına həyata keçirmək imkanına malik olmasın. 
Hüquqa zidd məqsəd daşımayan və qanunsuz mexanizmlərdən istifadə 
etmə niyyətində olmayan birlik, qeydiyyat üçün müraciət etdikdə, ona hüquqi 
şəxs statusu tanınmalıdır. 296 
Hansı birliklər AİHK-nın 11-ci maddəsinin qorunmasından istifadə edə 
bilmirlər? AİHM-nə görə, bunlara aiddir məhbuslarla,297 heyvanlarla298 bağlı 
olan və habelə əsas məqsədi mənfəət əldə etmək olan təşkilatlar. 
Ümumi hüquq qurumları və peşə qurumları 
AİHM-nin presedent hüququna əsasən, qanunvericilik orqanı tərəfindən 
təsis edilən ümumi hüquq qurumu Konvensiyanın 11-ci maddəsində nəzərdə 
tutulan mənada birlik deyil, yəni Konvensiyanın əhatə dairəsinə daxil deyildir. 
Bu cür qurumlar, məsələn, Vəkillər Kollegiyası və ya Tibb Şuraları, döv-
lətin strukturuna inteqrasiya edilən qurum olaraq qalır və onun üzvləri dövlət 
tərəfindən ya da ümumi hüquq qurumunun özü tərəfindən təyin olunur. Bundan 
başqa, bunlar, cəmiyyətin ümumi maraqlarını qorumaq məqsədini daşıyır, çünki 
müvafiq qanunvericiliyə əsasən, fəaliyyətə ictimai nəzarəti həyata keçirir. Nə-
hayət, belə təşkilatlara qanun əsasında inzibati səlahiyyətlər, habelə, norma-
yaratma və intizam səlahiyyətləri verilib və onlar, bu səlahiyyətləri yerinə 
yetirərkən bir növ dövlət orqanı kimi çıxış edirlər.  
                                                 
295   McFily Birləşmiş Krallığa qarşı iş üzrə qərar (№8317/78). Bu iş məhbuslarla bağlı idi; onlar iddia 
edirdilər ki, məruz qaldıqları təhlükəsizlik rejimi ucbatından onlara görüşmək hüququnun verilməməsi 
onların birləşmək azadlığı hüququnu pozub. Bu iddia mahiyyətinə görə Konvensiyaya uyğun olmayan 
iddia kimi rədd edildi. 
296  Gorzelik and others v. Poland, 2001, para.55. 
297  Baxın: Bollan Birləşmiş Krallığa qarşı (4217/98) və yuxarıda adı çəkilən Makfili Birləşmiş Krallığa 
qarşı işlər üzrə qərarlara. 
298  Artinqstoll Birləşmiş Krallığa qarşı (№25517/94, 03.04.1995) işdə ərizənin qəbul edilənliyi haqqında 
qərarında Avropa İnsan Hüquqları Komissiyası bildirdi ki, “bu müddəa heyvanlarla birləşmək 
hüquqlarını özündə ehtiva etmir və müvafiq surətdə, (Komissiya) hesab edir ki, ərizəçinin 11-ci maddə 
üzrə şikayəti... rədd edilməlidir...” 
Dr. Fərhad Mehdiyev 
 194 
Sigurdur A. Sigurjonsson İslandiyaya qarşı işdə (24.06.1993) ərizəçi  
Reykyavikdə taksi sürücüsü idi, ona fəaliyyət göstərmək üçün lisenziya 
verilmişdi. Lisenziya almaq üçün onun verdiyi ərizə formasında belə bir ifadə 
vardı ki, o, taksi sürücülərinin həmkarlar ittifaqı olan “Fremi”yə üzvlük haqqı 
ödəmək öhdəliyindən xəbərdardır. Bundan sonra ərizəçi 1985-ci ilədək üzvlük 
haqqını ödədi. Sonra o, ödənişi dayandırdıqda “Fremi” ona məlumat verdi ki, 
üzvlük haqlarını ödəməsə birlik onu taksi stansiyası xidmətlərindən məhrum 
edəcək. Ərizəçi cavabında bildirdi ki, birliyin üzvlüyündə qalmaq niyyətində 
deyil. Nəticədə, onun lisenziyası ləğv edildi. 
Ərizəçi iddia edirdi ki, lisenziyadan məhrum edilmə qorxusu altında 
“Fremi”yə üzv olmaq barədə üzərinə qoyulan öhdəlik 11-ci maddənin pozun-
tusunu təşkil edir. Dövlət iddia etdi ki, “Fremi” ümumi hüquq xarakterli peşə 
təşkilatıdır və buna görə də, 11-ci maddədə nəzərdə tutulan mənada birlik deyil. 
Məhkəmə qeyd etdi ki, “Fremi” müəyyən ümumi hüquq funksiyaları yerinə 
yetirsə də, xüsusi hüquq əsasında yaradılıb və öz məqsədlərini, təşkilatı struktur 
və prosedurlarını müəyyən etməkdə tam sərbəstliyə malikdir. Beləliklə, 
“Fremi” xüsusi hüquq təşkilatıdır və 11-ci maddənin məqsədləri baxımından 
“birlik” hesab oluna bilər.299 
Azad peşələri tənzimləyən qurumlar Konvensiyanın 11-ci maddəsinin 
mənası baxımından birlik sayılmır və onun müdafiəsi altında olmur.300 Qanun-
vericilik əsasında yaradılmış bu qurumların məqsədi ictimaiyyətin müdafiəsi 
üçün mühüm hüquq funksiyalarını yerinə yetirməklə yanaşı, peşələri tənzim-
ləməkdən və onlara kömək etməkdən ibarətdir. Buna görə də onları həmkarlar 
ittifaqlarına bənzətmək olmaz, onlar dövlət strukturlarına inteqrasiya olunmuş 
qurumlar olaraq qalırlar. 
Əmək münasibətləri ilə bağlı qurumlar, məsələn, işçilərin işinə nəzarət 
funksiyalarının həyata keçirilməsi məqsədi ilə qanunvericilik əsasında yaradıl-
mış əmək şuraları barəsində də Məhkəmə analoji yanaşma nümayiş etdirdi 
(məsələn, Karakurt Avstriyaya qarşı işdə (1999)301 ərizənin qəbul edilənliyi 
haqqında qərarda). 
                                                 
299  Qərarın 31-ci bəndi. 
300  Baxın: Le Komptun işinə, eləcə də ondan sonrakı işlərə baxın: həkimlərlə əlaqədar olan Albert və Le 
Kompt Belçikaya qarşı (№7299/75 və s.), memarlarla bağlı olan Revert və Leqalye Fransaya qarşı 
(№14331/88 və 14332/88), vəkillər birliyi ilə bağlı olan A və başqaları İspaniyaya qarşı (№13750/88) 
və baytarlarla bağlı olan Bartold Almaniyaya qarşı (44139/98) işlər üzrə qərarlara. 
301  Vays Avstriyaya qarşı məhkəmə işi üzrə (№14596/89, 10.07.1991) ərizənin qəbul edilənliyi haqqında 
qərar. 
İnsan Hüquqları 
 195 
Siyasi Partiyalar 
Birləşmə azadlığından istifadə edən birlik növlərindən birisi də, əlbəttə ki, 
siyasi partiyalardır. Çünki siyasi partiyalar demokratik həyatın əsas element-
lərindən birisidir. Siyasi partiyalar konkret ideologiya (dünya görüşü) ətrafında 
birləşən insanları ifadə edir, bu ideologiya da mənfəətə və vəzifə tutmağa 
əsaslanan bir tamah olmamalıdır. Siyasi partiyalar cəmiyyətdə siyasi müxtəlif-
liyi və geniş miqyasda fikir azadlığını təmin edir.  Nə AİHK-da, nə də ki, 
ICCPR-də birləşmə azadlığından söz ediləndə siyasi partiyalara toxunulmur, 
ancaq həmkarlar ittifaqından bəhs edilir. Lakin siyasi partiya qurma azadlığı, 
həqiqətdə, həmkarlar ittifaqı qurma azadlığından daha vacib bir mexanizmdir.  
Dövlət siyasi partiya qurma azadlığına necə müdaxilə edə bilər? Dövlət ya 
partiyanı ləğv edir, ya da ki, onu qeydiyyata almır, ya da ki, bəzi partiyaları 
qadağan olmuş siyahıya alır və belə partiyalara üzvlüyə görə sanksiyalar nəzər-
də tutur. Bu cür müdaxilələr legitim əsaslara dayanmalı, qanuni proseduraya 
uyğun və demokratik cəmiyyətdə zəruri olmalıdır.  
AİHM-nə siyasi partiyaların ləğvi ilə bağlı bir neçə şikayət daxil olub. 
AİHM dəfələrcə qeyd edib ki, siyasi partiyalar demokratiyanın düzgün fəaliyyət 
göstərməsi üçün önəmli olan birlik formalarından biridir, demokratiya isə 
Konvensiya sistemində həyati əhəmiyyət daşıyır.302 
Demokratik cəmiyyətdə siyasi partiyaların əhəmiyyəti, “Hüquq vasitəsilə 
demokratiya üzrə Avropa Komissiyası”nın (Venetsiya Komissiyasının) siyasi 
partiyalarla bağlı gördüyü işlərdən və qəbul etdiyi sənədlərdən də görünür. Ve-
netsiya Komissiyası siyasi partiyaların maliyyələşdirilməsi, siyasi partiyaların 
qadağan olunması, ləğvi və analoji tədbirlər303, siyasi partiyalara aid qanunve-
ricilik304 haqqında rəhbər prinsiplər qəbul edib və siyasi partiyaların təsis edil-
məsi, təşkili və fəaliyyətləri barədə məruzə305 hazırlayıb. Venetsiya Komissiya-
sının rəhbər prinsipləri belədir: partiyalar siyasi rəylərə malik olmaq və dövlət 
orqanlarının müdaxiləsi olmadan və sərhədlərdən asılı olmadan məlumatları 
əldə edə və yaya bilər; siyasi partiyaların qeydiyyata alınması tələbi özlüyündə 
                                                 
302  Sosialist Partiyası və başqaları Türkiyəyə qarşı (№21237/93, 25.05.1998), Sidiropulos və başqaları 
Yunanıstana qarşı (bu işə aşağıda istinad edilir) Azadlıq və Demokratiya Partiyası (ÖZDEP) Türki-
yəyə qarşı (bu işə aşağıda istinad edilir) və Yazar, Karataş, Aksoy və Xalq İşçi Partiyası (HEP) 
Türkiyəyə qarşı işlər üzrə qərarlar. 
303  Venetsiya Komissiyası, Siyasi partiyaların qadağan olunması, ləğvi və analoji tədbirlər haqqında 
rəhbər prinsiplər, 10 yanvar 2004, DCL-İNF (2000)1.  
304  Venetsiya Komissiyası, Siyasi partiyalar haqqında qanunvericiliyə dais rəhbər prinsiplər və izahedici 
məruzə: bəzi konkret məsələlər, 15 mart 2004, CDL-AD (2000)007. 
305  Venetsiya Komissiyası, Siyasi partiyaların təsis edilməsi, təşkili və fəaliyyətləri haqqında məruzə 16 
fevral 2004, CDL-AD (2000)004. 
Dr. Fərhad Mehdiyev 
 196 
sözügedən hüququn pozuntusu deyildir; partiyaların qadağan olunmasına və ya 
məcburi ləğvinə yalnız o halda haqq qazandırıla bilər ki, onlar demokratik 
konstitusiya qaydasını zorakılıqla devirmək məqsədini güdsünlər və bununla da 
milli konstitusiyaların təmin etdiyi hüquq və azadlıqlara xələl gətirsinlər. Parti-
yanın sadəcə konstitusiyaya dinc yolla dəyişikliklər edilməsini təbliğ etməsi 
faktı onun qadağan olunması və ləğvi üçün kifayət deyil. Siyasi partiyanın ləğvi 
və ya qadağan olunması çox sərt tədbirdir və olduqca ehtiyatla tətbiq edil-
məlidir. 
 
Birliklərin məqsədləri 
Birləşmək azadlığı hüququnun müdafiə etdiyi birliklərin məqsədi nə 
olmalıdır? Burada iki şeyi ayırmaq lazımdır: birliyin  formal ya da faktiki 
məqsədi və birliyin faktiki fəaliyyəti fərqli şəkildə qarşımıza çıxa bilər. Birliyin 
məqsədi ilə fəaliyyəti fərqli şəkildə təzahür etsə, fəaliyyəti nəzərə alınmalıdır. 
Birliyin məqsədi çox fərqli ola bilər və bir çox hallarda da belə birlik birləşmə 
azadlığından yararlanacaqdır. Konvensiyaların müdafiəsindən məhrum olun-
ması üçün birliyin məqsədi hüquqa zidd olmalıdır. Daha doğrusu hüququn 
imperativ qaydalarına zidd olmalıdır. Dövlətin, qadağan olunmuş məqsədləri 
müəyyən etmədə geniş mülahizə səlahiyyəti mövcud deyildir: dövlət istədiyi 
hər sahədə qadağa gətirə bilməz. Bunun əsası odur ki, hüquqi şəxs qurma azad-
lığı hüququn əsas prinsiplərindən birisidir. Qadağan olunan məqsəd, ümumiy-
yətlə hüquqa zidd bir məqsəd olmalıdır.  
Buna görə də, birliklərin məqsədlərini məhdudlaşdıran bütün milli qanun-
lara (o cümlədən konstitusiya qanunlarına) Konvensiya baxımından nəzər 
salınmalıdır. Bu məsələ ilə bağlı AİHM-nə təqdim edilən işlərin çoxu siyasi 
partiyalara aiddir. Siyasi partiyaların məqsədlərinin məhdudlaşdırılmasına yol 
verilməsinin mümkünlüyü Konvensiyanın demokratiyaya verdiyi əhəmiyyətin 
kontekstində qiymətləndirilməlidir. 
Ölkəmizdə İyun 2009 tarixində “Qeyri-hökumət təşkilatları haqqında” 
Qanuna dəyişikliklər aparıldı. Parlament tərəfindən verilən ilkin dəyişikliklər 
paketi, QHT-lərin və beynəlxalq qurumların səs-küylü etirazına məruz 
qaldıqdan sonra müzakirəyə çıxarılmadı, onun əvəzinə daha “soft” dəyişikliklər 
aparıldı, bununla belə, məsələn, həmin qanunun 13.3-cü maddəsində belə bir 
müddəa qoyuldu ki, QHT nizamnamələrində şərt qoyula bilməz ki, qurum 
dövlətin nəzarət və yoxlama səlahiyyətlərini icra edəcək, habelə, dəyişikliyə 
görə QHT-lər dövlət və bələdiyyələrin səlahiyyətlərini mənimsəyə bilməz. 
QHT-lər ictimai nəzarət funksiyasını həyata keçirə bilərlər və keçirməlidirlər, 
İnsan Hüquqları 
 197 
lakin “səlahiyyətlərin mənimsənilməsi”, “dövlət nəzarət və yoxlama funk-
siyası” anlayışları sui-niyyətlə şərh edilərək, dövlətin bəzi QHT-lərin fəaliyyə-
tinin əngəllənməsi mümkündür. ICNL (International Center for Not-for-Profit 
Law)306 tərəfindən hazırlanan hesabata görə, qəbul edilən paketin yeni 
versiyasında əsas insan hüquqları sənədlərinə zidd olan dəyişikliklərin 20% 
yenə də qalmışdır. Belə problemli dəyişikliklərə bir digər misal qanunun 12.3-
cü maddəsində görmək olar: xarici birliklərin və QHT-lərin filialları ölkəmizdə 
ancaq o halda fəaliyyət göstərə bilər ki, bu QHT ilə Azərbaycan dövləti 
arasında müvafiq saziş bağlanmış olsun. Belə sual yaranır ki, bu “saziş” hansı 
müddəaları əks etdirəcək, mahiyyəti nə olacaq, tərəflər sazişi imzalamağa 
məcburdurmu və imzalamasalar nə olacaq?307 
Milli qanunvericilikdə dəyişiklik etmək məqsədilə yaradılan birlik həmin 
dəyişikliyə qanuni vasitələrlə nail olmaq məqsədi güdərsə, məsələn, referendum 
vasitəsilə bu dəyişikliklərə nail olmaq istəyirsə, Avropa Konvensiyası ilə 
müdafiə edilir.308 Mövcud vəziyyətə dəyişikliklər etmək səyləri dövlətin 
mövcud konstitusiya quruluşuna dəyişikliklər edilməsi cəhdlərini də ehtiva edə 
bilər. Məsələn, unitar dövləti federal dövlətə çevirmə istəyi kimi. Bununla belə 
“qeyri-demokratik” məqsədlər güdən və ya qeyri-demokratik vasitələrdən isti-
fadə edən siyasi partiyalar AİHK-nın müdafiə dairəsinə düşmür; məsələn, 
dünyəvi dövləti, qeyri-plüralist dini dövlət halına gətirmə kimi bir niyyət varsa. 
Rifah Partiyası və başqaları Türkiyəyə qarşı işdə (2001) Rifah 
Partiyası Türkiyənin Konstitusiya Məhkəməsi tərəfindən belə bir əsasa görə 
ləğv olunmuşdu ki, o, dünyəvilik prinsipinə zidd fəaliyyətlərin mərkəzinə 
çevrilmişdi. Konstitusiya Məhkəməsi qeyd etdi ki, dünyəvilik demokratiyanın 
zəruri şərtlərindən biridir. Ölkənin tarixi təcrübəsi və islamın konkret 
xüsusiyyətləri nəzərə alınaraq, Türkiyədə dünyəvilik prinsipi Konstitusiya ilə 
qorunur. Dövlət iddia etdi ki, heç bir öhdəlik demokratiyanı və qanunun 
aliliyini sarsıtmaq istəyən siyasi partiyaların mövcudluğuna dözümlü yanaş-
mağa dövlətləri məcbur etmir. AİHM siyasi təşkilatların öz fəaliyyətlərini hə-
yata keçirərkən Konvensiyanın müdafiəsindən istifadə etməkdə davam edə 
bilmələri üçün onların fəaliyyətinin zəruri hüdudlarını müəyyən etdi. O, qərara 
aldı ki, siyasi partiya dövlətin qanunvericiliyində, yaxud hüquqi və ya 
konstitusiya quruluşunda dəyişiklikləri iki şərtlə təbliğ edə bilər: 
1) bu məqsədlə istifadə edilən vasitələr qanuni və demokratik olmalıdır; 
                                                 
306  Təşkilat haqqında daha geniş məlumatı www.incl.org adresindən  əldə edə bilərsiniz. 
307  Bənzər və digər suallar INCL tərəfindən hazırlanan analizdə də göstərilmişdir.  
308  Rifah Partiyası Türkiyəyə qarşı, 2003, para. 87. 
Dr. Fərhad Mehdiyev 
 198 
2) təklif olunan dəyişiklik əsas demokratik prinsiplərə uyğun olmalıdır. 
Buradan belə nəticə çıxır ki, əgər siyasi partiyanın rəhbərləri insanları 
zorakılığa təhrik edirlərsə (yaxud həmin partiyalar demokratiyaya hörmət 
etməyən siyasət yeridirlərsə və ya demokratiyanı sarsıtmaq məqsədi güdürlərsə 
və ya demokratik cəmiyyətdə tanınan hüquq və azadlıqlara etinasız yanaşır-
larsa) və bu səbəbdən həmin partiyalar barəsində cəzalar tətbiq edilirsə, belə 
partiyalar Konvensiyanın onları müdafiə etdiyini iddia edə bilməzlər. Oxşar 
mülahizələr Konvensiyanın 9–cu və 10-cu maddələrində nəzərdə tutulan 
hüquqların həyata keçirilməsinə də şamil olunur.309 
Birliyin qarşısına qoyduğu məqsədləri 11–ci maddənin məqsədləri baxı-
mından araşdırarkən AİHM təkcə onun rəsmi proqramına və ya adına, yaxud 
rəhbərlərinin bəyanatlarına nəzər salmır. Bir sıra işlərdə, o cümlədən,  Birləşmiş 
Kommunist Partiyası Türkiyəyə qarşı  (1998, paraq. 58) və Sosialist Partiyası 
və başqaları Türkiyəyə qarşı (1998, paraq. 48) işlərdə AİHM qeyd etdi ki, 
siyasi partiyanın  proqramı və ya onun rəhbərlərinin bəyanatları həmin partiya-
nın bəyan etdiyi məqsəd və məramları gizlədə bilər. Buna görə də, proqram və 
bəyanatların məzmunu həmin partiyanın və onun rəhbərlərinin hərəkətləri ilə və 
bütövlükdə onların müdafiə etdikləri mövqe ilə müqayisə edilməlidir. Məsələn, 
Birləşmiş Kommunist Partiyasının işində Məhkəmə dövlətin belə bir arqu-
mentini rədd etdi ki, partiyanın seçdiyi ad və ya onun rəhbərlərinin bəyanatları 
demokratiyaya təhlükə yaradır. 
Demokratiyanın müasir ölçüləri dözümlülük və tolerantlıqdır: fərdin ma-
raqları bəzi hallarda qrupun maraqlarına tabe etdirməli olsa da, demokratiya 
sadəcə o demək deyil ki, çoxluğun baxışlarına həmişə üstünlük verilməlidir. 
Azlıqlarla ədalətli və düzgün rəftarı təmin edən və hakim mövqedə olan çoxlu-
ğun hər hansı sui-istifadəsinin qarşısını alan balansa nail olmaq lazımdır.310 Bu 
birliklərin məqsədləri təhlil olunarkən nəzərə alınmalıdır. Məsələn, X regionun-
da yaşayan bir azlıq, sırf öz hüquqlarını qorumaq ya da inkişaf etdirmək 
məqsədilə regional partiya qurmaq istəyirsə, dövlət sırf buna görə separatizmə 
qarşı mübarizə kontekstində o partiyanı qadağan edə bilməz.311  
Sidiropulos və başqaları Yunanıstana qarşı işdə (1998) makedoniyalı 
etnik mənşəyinə mənsub olduqları və makedoniyalı milli şüuruna malik 
olduqlarını iddia edən ərizəçilər, “Makedoniya sivilizasiyasının vətəni” adlı 
                                                 
309  Yazar və başqaları Türkiyəyə qarşı, №22723/93 və 22725/93, 09.04.2002 (İHAK, maddə 9, para. 49), 
Stankovun işi (97-ci bənd) və Sosialist Partiyası və başqaları Türkiyəyə qarşı, para. 46-47 və 97-99. 
310  Young, James and Webster v. UK, para. 63. 
311  Stankov və Birləşmiş Makedoniya Təşkilatı “İlinden” Bolqarıstana qarşı, 2001, para.89. 
İnsan Hüquqları 
 199 
qeyri-kommersiya təşkilatını təşkil etməyi qərara almışdılar. AİHM-nin qeydinə 
görə, həmin birliyin məqsədi bölgənin mədəniyyətinə yardım etmək  və onu 
qorumaq idi. Halbuki Yunanıstanın hakimiyyət orqanları birliyi qeydiyyata 
almaqdan ona görə imtina etmişdilər ki, ərizəçilər makedoniyalı etnik mənşə-
yinə mənsub olduqlarını açıq elan edirdilər və Avropada Təhlükəsizlik və 
Əməkdaşlıq Təşkilatının Kopenhagen Konfransında Yunanıstanda yaşayan 
makedoniyalıların yunan olduqlarını ərizəçilər şübhə altına almışdılar. Birliyi 
qeydiyyata almaqdan imtina etməklə dövlət həmdə milli təhlükəsizliyi müdafiə 
etmək, iğtişaşın qarşısını almaq və Yunanıstanın mədəni, tarixi ənənələrini və 
rəmzlərini müdafiə etmək məqsədi güdürdü. AİHM qərara aldı ki, birliyin 
məqsədləri tamamilə aydın və qanuni idi; ölkənin hər hansı bölgəsinin sakinləri 
tarixi və ya iqtisadi məqsədlərlə bölgənin özəl xüsusiyyətlərini inkişaf etdirmək 
üçün birliklər təşkil etmək hüququna malikdirlər.312 
Birləşmək azadlığı milli və etnik azlıqlara mənsub olan şəxslər üçün 
xüsusilə önəmlidir və Avropa Şurasının Çərçivə Konvensiyasında313 təsbit 
edildiyi kimi, “plüralist və əsl demokratik cəmiyyətdə təkcə milli azlıqlara 
mənsub olan hər kəsin etnik, mədəni, dil və din mənsubiyyətinə hörmət edilmə-
məli, həm də onların mənsubiyyətlərinin ifadəsi, mühafizəsi və inkişafı üçün 
müvafiq şərait yaradılmalıdır”. Öz mənsubiyyətini ifadə etmək və inkişaf 
etdirmək məqsədilə birlik təşkil edilməsi öz hüquqlarını mühafizə və müdafiə 
etməkdə azlıqlara kömək edə bilər.314 
cb. Birliklərin ləğvi  
Daha əvvəl qeyd etdiyimiz kimi, birliyin ləğvi ancaq o halda mümkündür 
ki, onun məqsədi hüquqa zidd olsun. Birlik müxtəlif qanun pozuntuları törədib-
sə, bunlar çox ağır formada və ya dəfələrlə törədilməlidir ki, belə ağır müda-
xiləyə haqq qazandırsın. 
Bunu ona görə qeyd edirik ki, 2008-ci ildə ölkəmizdə Seçkiləri Monito-
rinq Mərkəzinin qeydiyyatının ləğvi üçün məhkəməyə müraciət edən AR 
Ədliyyə Nazirliyi, əsas olaraq onu göstərmişdi ki, bu Mərkəz rayonlarda şöbələr 
açdığı halda bunu Nazirliyə bildirməmişdi. Mərkəzin törətdiyi bu hüquq 
                                                 
312  Sidiropulos and others v. Greece, 1998, para. 44. 
313  Milli azlıqların müdafiəsi üçün Çərçivə Konvensiyasına, Strasburq, Fevral 1995, 11(95)010. Çərçivə 
Konvensiyasına dair izahedici məlumatda deyilir: “Çərçivə Konvensiyası ümumiyyətlə milli azlıqların 
müdafiəsinə həsr olunan, məcburi hüququ qüvəyə malik olan ilk çoxtərəfli sənəddir. Onun məqsədi 
milli azlıqların müdafiəsini təmin etmək üçün dövlətlərin hörmət etməli olduqları hüquqi prinsipləri 
qeyd etməkdir”. 
314  Gorzelik and others v. Poland, para. 93. 
Dr. Fərhad Mehdiyev 
 200 
pozuntusu, prosessual bir pozuntu olduğuna görə, belə hala görə sanksiya 
növündə ancaq xəbərdarlıq ya da cərimə nəzərdə tutula bilər. Seçkiləri Moni-
torinq Mərkəzinin apardığı fəaliyyət hüquqa zidd olsaydı, məsələn, onun məq-
sədi seçkilərdə iştirak edənlərin sayını şişirtmək ya da azaldmaq olsaydı, bəzi 
sorğu mərkəzlərində olduğu kimi, belə fəaliyyət cəmiyyəti yanıltmağa 
yönəldiyinə görə, birliyin ləğvi mümkün ola bilərdi. 
Ümumiyyətlə hüquqa hörmət olunmayan sistemlərdə, birlik hökumətin 
razılaşmadığı bir şeyi etdiyi halda, dövlət özbaşına məhkəmələr ya da inzibati 
orqanlardan sui-istifadə edərək belə birlikləri ləğv edir.  
Birləşmək azadlığı sadəcə birliyi qeydiyyata almağı əhatə etmir, eyni 
zamanda, bu azadlıq birliyin fəaliyyətini və onun qanunsuz olaraq ləğv 
edilməməsini də, əlbəttə ki, əhatə edir. Əks halda, AİHM-nin çox yerində bir 
ifadəsi ilə, bu azadlıq nəzəri və xəyali hüquq olaraq qalardı. Qısacası, birliklərin 
ləğvi də AİHK-nın 11-ci maddəsinin 2-ci bəndinə görə əsaslandırılmalıdır. 
Həmkarlar İttifaqları 
Həm AİHK-da, həm də ICCPR-də həmkarlar ittifaqından (öz maraqlarını 
müdafiə etmək üçün həmkarlar ittifaqları yaratmaq və onlara qoşulmaq hüququ 
da daxil olmaqla) bəhs olunur. Həmkarlar ittifaqının ayrıca qeyd olunmasının 
səbəbi ondan ibarətdir ki, kapitalist cəmiyyətdə işçilərin hüquqlarını qorumaq, 
toplu əmək müqavilələri imzalamaq baxımından bu, vacib bir təminatdır. 
Diqqət edilsə, daha çox ikinci nəsil və iqtisadi/sosial hüquqlarla bağlı olan 
həmkarlar ittifaqlarının fəaliyyəti, bu əhəmiyyətinə görə birinci nəsil hüquqların 
arasında yer alır. Çünki eyni zamanda siyasi bir hüquqdur. 
İnsanlar “öz maraqlarını müdafiə etmək üçün” bu ittifaqları yaradırlarsa, 
həmkarlar ittifaqları öz üzvlərini təmsil etmək məsələsində əlavə hüquqlara 
malikdirlərmi? 
Birləşmə azadlığı həmkarlar ittifaqlarının öz üzvlərinin maraqlarını 
müdafiə etmək hüququnu qorusa da, aydın məsələdir ki, o, həmkarlar ittifaq-
larına  və ya həmkarlar ittifaqı üzvlərinə münasibətdə dövlət tərəfindən hər 
hansı konkret və ya xüsusi rəftarı təmin etmir. Məhkəmə qeyd etdi ki, həm-
karlar ittifaqlarının  konkret  və ya xüsusi münasibətdən faydalanmaq hüququ – 
məsələn, onlarla məsləhətləşmələrin aparılması hüququ,315 kollektiv müqavilə 
bağlamaq hüququ,316 yaxud əmək haqlarının artırılması barədə kollektiv danı-
                                                 
315  Belgium National Police Trade Union v. Belgium, 1975. 
316  Swedish Engine Driver's Union v. Sweden . (5614/72) [1976]. 
İnsan Hüquqları 
 201 
şıqlar aparılması hüququ317 həmkarlar ittifaqı  azadlığını səmərəli həyata keçir-
mək hüququndan irəli gələn və ya ona xas olan cəhət deyil. Həmkarlar ittifaqı 
ilə və ya onun üzvləri ilə dövlətin onların istədiyi kimi  rəftar etməkdən  imtina-
sının 11-ci maddənin pozuntusunu təşkil edib-etməməsi  həmin imtinanın  cid-
diliyindən  və 11-ci maddənin təmin etdiyi  hüquqların mahiyyətinə təsir edib-
etməməsindən asılıdır; hər bir dövlət həmin hüquqların təmin edilməsi 
vasitələrini özü seçə bilər. 
Belçika Polisinin Milli Həmkarlar İttifaqı Belçikaya qarşı işdə (1975), 
belə bir hal üzə çıxmışdı ki, dövlət polis qüvvələrinin iki növü istisna olmaqla - 
ittiham orqanlarına təhkim edilmiş cinayət polisi və jandarmeriyaya mənsub 
olanlar – digər bütün polis işçiləri həmkarlar ittifaqı yaratmadan ancaq bu 
ittifaqlara qəbul oluna bilərdi. Çünki qanunvericiliklə yaratmada polis işçiləri 
üçün həmkarlar ittifaqını məhdudiyyətlər vardı, belə halda onlar başqa ittifaq-
lara üzv olurdular. Bu həmkarlar ittifaqı, işə götürən rolunda çıxış edən dövlət 
orqanları ilə məsləhətləşmələrdə iştirak hüququna sahibdilər. Danışıqlardakı 
tərəflərin sayının daim artmasının qarşısını almaq üçün dövlət orqanları bəzi 
məhdudiyyətlər tətbiq edirdilər. Ərizəçi həmkarlar ittifaqı şikayət edirdi ki, 
Belçika hüququna əsasən dövlətin onu məsləhətləşmə hüququna malik olan 
təşkilatlardan biri kimi tanımaqdan imtinası digər həmkarlar ittifaqları ilə 
müqayisədə onu əlverişsiz vəziyyətə salır. Ərizəçi iddia etdi ki, bu, onun 
fəaliyyət dairəsini xeyli məhdudlaşdırır və bələdiyyə polisin üzvlərini başqa 
həmkarlar ittifaqlarında birləşməyə vadar edir. 
Məhkəmə qərara aldı ki, “öz maraqlarını müdafiə etmək üçün” sözləri 
göstərir ki, Konvensiya  həmkarlar ittifaqı tərəfindən tədbir görülməsi vasitəsilə 
həmkarlar ittifaqı üzvlərinin  peşə maraqlarının qorunmasını  təmin edir və 
Razılığa gələn Dövlətlər həmin tədbirlərin hazırlanmasına və həyata 
keçirilməsinə icazə verməli və imkan yaratmalıdırlar. Məhkəmənin fikrincə, 
sözü gedən ifadədən belə nəticə çıxır ki, həmkarlar ittifaqı üzvləri öz maraqla-
rını müdafiə etmək üçün həmkarlar ittifaqının rəyinin dindirilməsi hüququna 
malikdirlər. Lakin  11-ci maddənin 1-ci bəndi bu məqsədlə istifadə edilməli 
olan vasitələrin seçilməsini dövlətin ixtiyarına  buraxır. Məsləhətləşmə həmin 
vasitələrdən biridir, lakin yeganə vasitə deyil. Konvensiyanın tələbi yalnız 
bundan ibarətdir ki, milli hüquq həmkarlar ittifaqlarına öz maraqlarını müdafiə 
etmək imkanı versin. Beləliklə, həmkarlar ittifaqları dinlənilmək hüququna ma-
lik olsalar da, onların məsləhətləşmələrdə iştirak hüququ olmaya da bilər. 
                                                 
317  Shmidt and Dalström v. Sweden, 1976. 
Dr. Fərhad Mehdiyev 
 202 
Kollektiv müqavilə bağlamaq üçün danışıqlar aparmaq hüququ 
Nə AİHK, nə də AİHM “kollektiv danışıqlar” termininə anlayış və izah 
verməyiblər. BƏT-in 154 saylı Konvensiyasının (1991) 2-ci maddəsində bu 
termin aşağıdakı kimi ifadə edilib: 
a)  əmək və məşğulluq şəraitlərinin müəyyən edilməsi və ( və ya) 
b)  sahibkarlar və əməkçilər arasında münasibətlərin tənzimlənməsi və (və ya) 
c) sahibkarlarla əməkçilər arasında münasibətlərin tənzimlənməsi və (və ya) sahibkar-
larla və ya onların təşkilatları ilə əməkçilərin təşkilatı və ya təşkilatları arasında 
münasibətlərin tənzimlənməsi məqsədilə bir tərəfdən sahibkarlar, sahibkarlar qrupu 
və ya bir və ya bir neçə sahibkarlar təşkilatı və digər tərəfədən bir və ya bir neçə 
əməkçilər təşkilatı arasında aparılan bütün danışıqlar. 
Kollektiv danışıqlar aparmaq hüququ 11-ci maddədə qeyd olunmayıb, 
lakin Məhkəmə bir neçə işdə bu məsələni nəzərdən keçirib. Ümumiyyətlə, belə 
demək olar ki, kollektiv danışıqlar aparmaq hüququ 11-ci maddədə nəzərdə 
tutulmayan hüquqdur. 
İsveç Maşinistlərinin Həmkarlar İttifaqı İsveçə qarşı işdə (1976) İsveç 
maşinistlərinin həmkarlar ittifaqı şikayət etmişdi ki, Milli Kollektiv Danışıqlar 
İdarəsi onunla kollektiv müqavilə bağlamaqdan imtina edir, halbuki, o, iri 
həmkarlar ittifaqları federasiyaları ilə və bəzi hallarda müstəqil həmkarlar 
ittifaqları ilə belə rəftar etmir. Ərizəçi həmkarlar ittifaqı iddia edirdi ki, bu 
siyasət müvafiq maşinistləri və digər işçiləri həmkarlar ittifaqını tərk etməyə və 
ya ona daxil olmaqdan vaz keçməyə həvəsləndirməklə ərizəçini zəiflətmək və 
hətta dağıtmaq məqsədi daşıyır. 
Məhkəmə qeyd etdi ki, 11-ci maddənin 1-ci bəndi həmkarlar ittifaqı 
azadlığını birləşmək azadlığının bir forması və ya xüsusi aspekti kimi təqdim 
etsə də, bu maddə həmkarlar ittifaqı və ya onun üzvləri barəsində dövlətin hər 
hansı konkret rəftarını – məsələn, dövlətin onlarla hər hansı kollektiv müqavilə 
bağlamaq vəzifəsini təmin etmir. Sonuncu hüquq  nəinki 11-ci maddənin 1-ci 
bəndində qeyd edilib, hətta, söyləmək olmaz ki, o, bütün Razılığa gələn Dövlət-
lərin milli hüquq və praktikasına daxil edilib və yaxud o, həmkarlar ittifaqı 
azadlığını səmərəli həyata keçirmək üçün zəruridir. Buna görə də, o, Konven-
siyanın təmin etdiyi hüquqdan irəli gələn zəruri element deyil.318 Kollektiv 
danışıqlar aparmaq hüququ 11-ci maddənin təsir dairəsinə düşməyə də bilər. 
Kollektiv danışıqlardan imtina yalnız 11-ci maddədəki hüququn mahiyyətinə 
təsir göstərdiyi halda həmin hüquq 11-ci maddənin təsir dairəsinə düşür. 
                                                 
318  Swedish Engine Driver's Union v. Sweden, (İsveç Maşinistlərinin Həmkarlar İttifaqı İsveçə qarşı) 
1976, para. 39. 
İnsan Hüquqları 
 203 
Yuxarıda adı çəkilən işdə ərizəçi onunla kollektiv müqavilə bağlanma-
masından şikayət edirdisə, aşağıdakı işdə ərizəçi kollektiv müqavilə bağlamağa 
məcbur edilmişdir. 
Qustafsson İsveçə qarşı işdə (1996) Məhkəmə bir daha bildirdi ki, milli 
hakimiyyət orqanları birləşmək azadlığı hüququnun neqativ aspektinin səmərəli 
həyata keçirilməsinin təmini üçün ağlabatan və müvafiq tədbirlər görməklə 
müəyyən hallarda fiziki şəxslər arasındakı münasibətlərə müdaxilə etmək üzrə 
pozitiv öhdəlik daşıya bilərlər. Lakin AİHM hesab etdi ki, 11-ci maddə 
özlüyündə kollektiv müqavilə bağlamaq hüququnu təmin etmir. 11-ci maddə 
əsasında dövlətin üzərinə qoyulan pozitiv öhdəlik (şəxsi rəyin müdafiəsi aspekti 
də daxil olmaqla) kollektiv danışıqlar sisteminin fəaliyyəti ilə bağlı rəftara 
şamil oluna bilər. Lakin bu yalnız o halda mümkündür ki, belə rəftar birləşmək 
azadlığına qəsd etsin. Bu işdə olduğu kimi, həmin azadlığın həyata keçirilmə-
sinə əhəmiyyətli təsir göstərməyən məcburetmə, hətta, iqtisadi ziyana səbəb 
olsa belə, 11-ci maddə üzrə hər hansı pozitiv öhdəlik yarada bilməz. Baxma-
yaraq ki, Məhkəmə ərizəçinin sözügedən müqaviləni imzalamaqdan imtina 
etməsinin əsas səbəbi kimi İsveçin kollektiv danışıqlar sistemi ilə onun 
razılaşmamasına xüsusi diqqət yetirdi, bununla belə, bu işdə dövlətin pozitiv 
öhdəliyi mövcud deyildi. Məhkəmə qeyd etdi ki, bu işdəki ictimai və siyasi 
məsələlərin həssas xarakterini nəzərə alaraq, tətbiq edilən vasitələrin seçilmə-
sində dövlətlərə geniş qiymətləndirmə sərbəstliyinin verilməsi önəmlidir. Bu 
mövqeyini AİHM Wilson and others v. UK, (2002) qərarında təkrarladı. 
Həmkarlar ittifaqı və tətil hüququ 
Birləşmə hüququ həmkarlar ittifaqı kontekstində qiymətləndirildikdə, bu 
tətil hüququnu da əhatə edirmi? Kollektiv danışıqlar hüququ kimi tətil hüququ 
da AİHK-nın 11-ci maddəsində ya da ICCPR-in 22-ci maddəsində xüsusi qeyd 
edilməyib və həmin maddədən irəli gələn zəruri element sayılmır. Bununla belə 
siyasi tətillərin bəzi növləri sərbəst toplaşma hüququ ilə əhatə oluna bilər.  
Schmidt və Dalström İsveçə qarşı işdə (1976) ərizəçilər İsveç dövlət 
sektoru işçilərini təmsil edən əsas federasiyalardan ikisinə daxil olan həmkarlar 
ittifaqlarının üzvü idilər. Yeni kollektiv müqavilə bağlanması üçün aparılan 
danışıqlar zamanı ərizəçilərin həmkarlar ittifaqları ərizəçilərin işlədiyi sektora 
ümumi təsir göstərməyən ayrı-ayrı tətillərin keçirilməsinə çağırmışdılar. Yeni 
kollektiv müqavilə bağlandıqdan sonra, bu müqavilə ilə bəzi retroaktiv imti-
yazlar nəzərdə tutulmuşdu, lakin bu imtiyazlar ərizəçilərə şamil edilmədi. Əri-
zəçilər şikayət edirdilər ki, bunun səbəbi onların kollektiv danışıqlar zamanı 
işəgötürənə qarşı daha sərt mövqe tutmalarından irəli gəlirdi.  
Dr. Fərhad Mehdiyev 
 204 
İşə baxan AİHM qərarlaşdırdı ki, tətil hüququ (siyasi tətil, ingilizcə strike) 
Konvensiyanın 11-ci maddəsi ilə əhatə olunmur. Həmkarlar ittifaqı qurma və 
üzv olma azadlığında siyasi tətil etmə (işləməmə) hüququ, önəmli bir vasitədir, 
amma yeganə vasitə deyildir və 11-ci maddədə də konkret olaraq göstərilmə-
diyinə görə, “həmkarlar ittifaqına azadlıq” hüququ, birləşmə hüquqununnun 
zəruri elementlərindən birisi sayılmayacaqdır. 
 
e. YIĞINCAQLAR VƏ BİRLƏŞMƏK AZADLIĞI HÜQUQLARINA 
QOYULA BİLƏN MƏHDUDİYYƏTLƏR 
ea. Ümumi qeydlər 
Vicdan və din, söz və ifadə azadlığında olduğu kimi,  dinc yığıncaqlar və 
birləşmə azadlığı da bəzi hallarda məhdudlaşdırıla bilər. Əlbəttə ki, dövlətlər bu 
məhdudlaşdırmanı yalnız müəyyən şərtlər daxilində edə bilərlər. Digər hüquq-
ların məhdudlaşdırılmasında olduğu kimi, burada da bənzər standartlar – hüqu-
qi dövlət, ictimai maraq, demokratiya konkret hüquqa hörmət prinsipi, başqala-
rının hüquqlarını qoruma kimi şərtlər nəzərdə tutulur. Bu şərtlərin nəzərdə 
tutulması təsadüfi və ixtiyari deyildir, zərurətdən irəli gəlir. Bu zərurəti də 
şərtləndirən, demokratik hüquqi dövlət anlayışıdır. 
Yeri gəlmişkən əcaib bir məqama toxunmaq lazımdır: dövlət və hüquq 
ənənəsi olmayan cəmiyyətlərdə, nəinki hüquq nəzəriyyəsinin xırda elementləri, 
hətta, zəruri elementləri belə pozulur və deroqasiya olur. Müasir dünyada çox-
dan tərk olunmuş avtoritar siyasət formalarını, “demokratik institutlar” adı 
altında cəmiyyətin boynuna zorla qoyurlar. Bunlarda idarəetmənin bəzi cəhət-
ləri, qaydalara görə yox, daha çox şəxsi təşəbbüs, bəzən isə kapris və emosiya-
larla həyata keçirilir. Elmi yanaşma isə, obyektiv ölçülərə əsaslanmağı tələb 
edir. Lakin bizim coğrafiyamızda “demokratik hüquqi dövlət” anlayışı, bəzən 
nəzəriyyəyə görə xeyli yozlaşmış formada qarşımıza çıxır.  
Sərbəst toplaşma və birləşmə azadlığının məhdudlaşdırılmasına yol 
verilən halların tam siyahısı həm AİHK-da, həm də ICCPR-də verilir. Hər iki 
konvensiyanın ortaq təhlilinə görə, məhdudiyyətlər yalnız o halda qanuni olur ki; 
1)  qanunla nəzərdə tutulsun; və 
2)  demokratik cəmiyyət standartları və ehtiyacları baxımından zəruri 
olsun; və 
3)  aşağıda göstərilən legitim məqsədlərdən hər hansı biri üçün həyata 
keçirilsin: 
İnsan Hüquqları 
 205 
  -  milli təhlükəsizlik və ictimai asayiş maraqları naminə319; və ya 
  -  iğtişaşın və cinayətin qarşısını almaq üçün; və ya 
  -  sağlamlığın və mənəviyyatın mühafizəsi üçün; və ya 
  -  digər şəxslərin hüquq və azadlıqlarının müdafiəsi üçün. 
Müəyyən kateqoriyalara aid insanların, yəni silahlı qüvvələr, polis və ya 
inzibati dövlət orqanları üzvlərinin birləşmək azadlığı hüququnun qanuni olaraq 
məhdudlaşdırılmasına yol verilir. “Qanuni” sözü “qanunla nəzərdə tutulmuş” 
kimi anlaşılmalıdır. Bu əlavə məhdudiyyətlər vicdan, din, fikir və ifadə azadlığı 
baxımından nəzərdə tutulmayıb. İştirakçı dövlət, həmçinin, 15-ci maddəyə əsa-
sən müharibə və ya millətin həyatını təhdid edən digər fövqəladə hallar zamanı 
dinc toplaşmaq azadlığını təmin etmək öhdəliyindən geri çəkilə bilər.320 
AİHM, 11-ci maddədə nəzərdə tutulan hüquqların dövlət tərəfindən məh-
dudlaşdırılmasına qiymət verərkən aşağıdakı meyarlar üzrə yoxlama həyata 
keçirir:  
 
eb. Müdaxilənin olub-olmaması 
AİHM, digər hüquq pozuntularına dair iddialarda olduğu kimi, əvvəlcə 
müdaxilənin olub-olmadığını yoxlayır. Çox vaxt bu sualın cavabı asan olur və 
tərəflərin heç biri bu məsələ barədə etiraz bildirmir. 
Yuxarıda artıq adını çəkdiyimiz Ezelin Fransaya qarşı işdə (1991) fran-
sız vəkili olan ərizəçi iki məhkəmə qərarının əleyhinə olan nümayişə qatılmaqla 
dinc toplaşmaq azadlığından istifadə etmişdi; həmin nümayişin keçirilməsi 
üçün qabaqcadan icazə alınmışdı. Nümayiş zamanı etirazçılar polis əməkdaşla-
rını zorakılıq ifadə edən sözlərlə təhdid etdilər və müxtəlif inzibati binalarda 
nalayiq və təhqiramiz ifadələr yazdılar. Bundan sonra ərizəçinin mənsub olduğu 
vəkillər birliyi onun barəsində intizam tənbehi tətbiq etdi. Dövlət iddia etdi ki, 
birləşmək azadlığı hüququna müdaxilə baş verməyib. Çünki, ərizəçi nümayişdə 
maneəsiz iştirak etmək və peşəkar vəkil olaraq öz baxışlarını istədiyi kimi açıq 
şəkildə ifadə etmək imkanına malik olub. Ona yalnız hadisədən sonra və peşə 
davranışı ilə bağlı töhmət verilib; belə ki, həmin davranış peşə vəzifələrinə 
uyğun olmayan davranış hesab edilib. AİHM bunlarla razılaşmayaraq qərara 
aldı ki, ”məhdudiyyətlər” termini təkcə mitinqdən qabaq və ya mitinq zamanı 
                                                 
319  ICCPR-də əlavə səbəb kimi “public order” – yəni “ictimai qayda” göstərilir. 
320  15-ci maddədə (1-ci bənd) deyilir: Müharibə və ya millətin həyatını təhdid edən digər fövqəladə hallar 
zamanı Razılığa gələn Yüksək Tərəflərdən hər hansı biri onun beynəlxalq hüquqa müvafiq digər 
öhdəliklərinə zidd olmamaq şərtilə, yalnız vəziyyətin fövqəladəliyinin şərtləndirə biləcəyi səviyyədə 
bu Konvensiya üzrə öhdəliklərindən geri çəkilən tədbirlər görə bilər”. 
Dr. Fərhad Mehdiyev 
 206 
görülən tədbirləri deyil, həm də mitinqdən sonra görülən tədbirləri (məsələn, 
cəza tədbirlərini) ehtiva edir.321 
ec. “Qanunla nəzərədə tutulmuş” 
11-ci maddənin nəzərdə tutduğu hüquqa müdaxilə baş verdiyini müəyyən 
etdikdən sonra Məhkəmə ikinci növbədə müdaxilənin qanunla nəzərdə tutulub-
tutulmaması məsələsini yoxlayır.322 Bu da o mənaya gəlir ki, müdaxilə dövlət-
daxili qanunvericilikdə nəzərdə tutulmalıdır. Qanunvericilikdə nəzərdə tutulma, 
eyni zamanda, qanunun özünün müəyyən keyfiyyətdə olmasını tələb edir. 
“Qanunilik” ancaq bununla təmin edilir: qanunun nəticələri öncədən görülə 
bilən olmalı və o, çatımlı olmalıdır. Bu meyarı AİHM bir çox işlərdə tətbiq edir. 
Hətta bizim Konstitusiya Məhkəməmiz də bəzi işlərdə bu testi tətbiq edir. 
Qanunun keyfiyyəti: çatımlı və nəticələri öncədən görülə bilən 
Daha əvvəl qeyd etdiyimiz kimi, “qanunla nəzərdə tutulan” anlayışını 
AİHM xüsusi bir tərzdə şərh edir. Belə ki, AİHM qanunvericiliyin konkret bir 
keyfiyyətdə olması şərtini axtarır. Bunlara aiddir: qanunun vətəndaşlar tərəfin-
dən bilinməsi, qanundakı ifadələrin aydın olması, qanun pozuntusundan yarana 
biləcək məsuliyyətin nəticələrinin əvvəlcədən təxmin oluna bilməsidir. Bu 
ölçüləri AİHM öz qərarlarında sıx-sıx təkrarlayır. 
N.F İtaliyaya qarşı işdə (2001) hakim və eyni zamanda mason lojasının 
(təşkilatının) üzvü olan ərizəçi milli mətbuatda oxumuşdu ki, bəzi dövlət 
prokurorları Grande Oriente d'İtalia di Palazzo Giustiniani ilə bağlı olan lojalar 
barəsində araşdırma aparırlar (ərizəçinin mənsub olduğu mason lojası onun 
tərkib hissəsi idi). Həmin araşdırma ilə əlaqədar o, özünü həmin lojadan 
kənarda saxlamağa çalışdı və oradakı fəaliyyətini dayandırdı. Sonra ərizəçinin 
lojaya üzvülüyü ilə bağlı olaraq o, Milli Məhkəmə Şurasının intizam bölməsi 
tərəfindən xəbərdarlıq aldı. Bunun nəticəsində o, karyera irəliləyişdən məhrum 
oldu. Halbuki həmin xəbərdarlıq olmasaydı, ərizəçi irəliləyiş üçün digər şərtlərə 
cavab verirdi. Ərizəçi iddia edirdi ki, sözügedən intizam sanksiyası onun 
birləşmək azadlığı hüququna müdaxiləyə bərabərdir. Həmin sanksiyanın “qa-
nunla nəzərdə tutulub-tutulmaması” məsələsini təhlil edərkən AİHM qeyd etdi 
ki, 11-ci maddədəki hüquqa müdaxilə edən tədbirlər nəinki dövlətdaxili 
hüquqda qanuni əsasa malik olmalı, “həm də sözügedən qanun özü müəyyən 
keyfiyyətdə olmalıdır: həmin qanun çatımlı olmalı və onun nəticələri öncədən 
                                                 
321  Ezelin v. France, 1991, para. 39. 
322  “Qanunla nəzərdə tutulmuş” ifadəsi, həmçinin, 8, 9 və 10-cu maddələrdə işlədilir. 
İnsan Hüquqları 
 207 
görülə bilən olmalıdır”. Qanunun nəticələri o halda “öncədən görülə bilən” olur 
ki, “o, fərdin öz davranışını tənzimləyə bilməsinə (ehtiyac olduqda müvafiq 
məsləhət almaqla) imkan verən kifayət dərəcədə dəqiq ifadə edilsin”.323 
Məhkəmə qərara aldı ki, tədbirin öncədən görülə bilən olması üçün ərizəçi 
“konkret hərəkətin doğura biləcəyi nəticələri mövcud şəraitdə ağlabatan 
dərəcədə” qabaqcadan görə bilmək imkanına malik olmalıdır. Lakin həmin 
nəticələri qabaqcadan mütləq dəqiqliklə görməyi tələb etmək olmaz:324 qanun 
cəmiyyətdəki dəyişən şəraitə uyğunlaşa bilməlidir və o, həddən artıq qeyri-
adekvat olduqda, buna imkan olmur. Bu işdə müvafiq qanun nəticələrin 
öncədən görülə bilməsi haqqında şərtə cavab vermirdi. 
Gorzelik və başqaları Polşaya qarşı işdə325 3 ərizəçi iddia edirdilər ki, 
dövlətin onların birliyini qeydiyyata almaqdan imtinasının səbəbi siyasi səbəb 
idi; 190 nəfərlə bərabər onlar “Sileziya irqi xalqının Birliyi” adlı təşkilat ya-
ratmaq istəyirdilər. Polşanın hakimiyyət orqanları 2 səbəbə görə onları qey-
diyyata almadı: birincisi, azlıq qəbul edilmədiyi halda, nizamnamədə özlərini 
“milli azlıq” kimi göstərmişdilər, ikincisi isə onların həqiqi niyyətləri seçki 
qanunvericiliyini dolanmaqdı. AİHM razılaşdı ki, burada birləşmə hüququna 
müdaxilə olub, lakin bunu AİHK-nın 11-ci maddəsinin 2-ci bəndinə görə analiz 
edərək qərarlaşdırdı ki, milli azlıq anlayışına heç bir ölkədə dəqiq tərif veril-
məyib, beləliklə, qanunun “çatımlı və açıq” olması şərtinin pozulmadığını müəy-
yən etdi. Nəticədə AİHM Konvensiya pozuntusunun olmadığını müəyyən etdi. 
ed. Qanuni məqsəd 
Məhkəmə müdaxilənin qanunla nəzərdə tutulduğunu müəyyən etdikdən 
sonra həmin müdaxilənin 11-ci maddənin 2-ci bəndində nəzərdə tutulmuş 
qanuni məqsədlər daşıyıb-daşımadığını araşdırır. 2-ci bənddə qanuni məqsədlə-
rin tam siyahısı verilir.326 Sözügedən müdaxilə demokratik cəmiyyətdə zəruri 
olmalı, milli təhlükəsizlik və ictimai asayiş naminə, iğtişaşın və cinayətin 
qarşısını almaq üçün, sağlamlığın və mənəviyyatın mühafizəsi üçün və ya digər 
şəxslərin hüquq və azadlıqlarının müdafiəsi üçün həyata keçirilməlidir. 
Konkret müdaxiləyə yuxarıda qeyd edilən məqsədlərdən hər hansı biri ilə 
haqq qazandırmaq mümkün deyilsə, 11-ci maddə pozulmuş olur. Hətta Məh-
kəmə hüquqların məhdudlaşdırılmasının qanuni məqsəd güddüyünü müəyyən 
                                                 
323  N.F v. İtaly, (2001), para. 26-29. 
324  Maestri v. İtaly, 2004. 
325  Gorzelik and others v. Poland, 17.02.2004. Bu iş, Stankovun və Birləşmiş İlinden Makedoniya 
Təşkilatı Bolqarıstana qarşı işə xeyli bənzəyir. 
326  Sidiropulos and others v. Greece, (1998), para. 38.  
Dr. Fərhad Mehdiyev 
 208 
etsə belə, bu, avtomatik olaraq 11-ci maddənin pozulmadığı demək deyil. Bun-
dan sonra Məhkəmə nəzərdən keçirməlidir ki, həmin məhdudiyyət mütənasiblik 
testinə cavab verirmi. 
“Milli təhlükəsizlik və ictimai asayiş maraqları naminə” 
Bu, dövlətlər tərəfindən ən çox irəli sürülən məqsədlərdəndir. Belə görü-
nür ki, Məhkəmə Hökumətlərin bu məqsədə istinad etmələrinə kifayət qədər 
müsbət yanaşaraq onların dəlilləri ilə razılaşır; bu məsələdə o, iştirakçı döv-
lətlərə geniş qiymətləndirmə sərbəstliyi verir. 
Grande Oriente d'İtalia di Palazzo Giustiniani İtaliyaya qarşı işdə327 
(2001) ərizəçi birlik bir neçə mason lojasını (təşkilatını) bir yerə toplayan 
mason birliyi idi. İtaliya hüququna əsasən ərizəçi tanınmayan xüsusi-hüquqi 
birlik statusuna malik idi və hüquqi şəxs statusuna malik deyildi. 1996-cı ildə 
regional hökumət dövlət qulluğuna namizədliyin təqdim edilməsi və həmin 
qulluğa təyin edilmək üçün müəyyən etdiyi qaydalara görə; namizədlər mason 
təşkilatına mənsub olmamalıdırlar. Ərizəçi iddia etdi ki, bu qanunvericilik onun 
birləşmək azadlığı hüququnu pozur. Dövlət həmin tədbirin hansı məqsədi güd-
düyünü göstərməsə də, Məhkəmə qərara aldı ki, sözügedən qanun bəzi mason-
ların ölkənin həyatında oynadığı rol ətrafında mübahisələrin mövcud olduğu bir 
vaxtda ictimaiyyəti “arxayın etmək” üçün qəbul edilmişdi, buna görə də, 
AİHM-nə görə bu işdə hakimiyyət orqanlarının müdaxiləsi, milli təhlükəsizliyi 
qorumaq və ictimai asayişin pozulmasının qarşısını almaq məqsədini güdürdü.328  
“İğtişaşın və cinayətin qarşısını almaq üçün” 
Müdaxiləni əsaslandırmaq üçün dövlət istər dinc toplaşmaq azadlığına, 
istərsə də birləşmək azadlığına müdaxilədə qanuni məqsədlər güddüyünü sübut 
etməlidir. Bir daha qeyd edək ki, dövlət bu sahədə geniş qiymətləndirmə 
sərbəstliyinə malikdir. 
Sisse Fransaya qarşı işdə (2002) ərizəçi qanuni yaşayış icazəsi olmayan 
əcnəbilərin qrupunun üzvü idi; onlar Fransada mühacirlərin statusuna yenidən 
baxılmasına nail olmaq cəhdlərində məruz qaldıqları çətinliklərə diqqəti cəlb 
etmək üçün kollektiv etiraz tədbiri keçirməyi qərara almışdılar. Kilsəni tutmaq 
haqqında qərar onların kampaniyasının kulminasiyası oldu. Qrup təxminən 2 ay 
                                                 
327  Belə adlı işə Məhkəmədə iki dəfə baxılıb. İkinci dəfə Mason lojasının özü AİHM-nə müraciət etdi. 
Şikayət olunan qanuna görə, dövlət qulluğuna girişdə şəxslər mason yaxud başqa gizli birliyin üzvü 
olub-olmadıqlarını bəyan etməliydilər. Bununla belə nəticədə AİHM 11-ci maddə ilə bərabər ayrı-
seçkilik qadağasının pozulduğuna qərar vermişdi.  
328  Grande Oriente d'İtalia di Palazzo Giustiniani İtaliyaya qarşı, 2.02.2001, para. 19-21. 
İnsan Hüquqları 
 209 
ərzində orada məskunlaşdı. Nə kilsənin keşişi, nə də dindarlar şurası onların 
kilsədə olmalarına etiraz etdilər. Dini ibadətlər və müxtəlif mərasimlər plan-
laşdırıldığı kimi və heç bir insident baş vermədən keçirilməkdə davam etdi. 
Buna baxmayaraq AİHM qeyd etdi ki, müvafiq şəxslərin, o cümlədən, ərizəçi-
nin kilsədən zorla çıxarılmaları onların Fransa qanunvericiliyini pozaraq kilsəni 
tutmalarına son qoymaq məqsədilə həyata keçirilib. Buna görə də müdaxilə 
qanuni məqsəd-iğtişaşın qarşısını almaq məqsədi güdüb329 (habelə baxın: Ezelin 
Fransaya qarşı (1991), Rassemblement Jurassien and Unite Jurassiene İsveç-
rəyə qarşı (1980) və “Xristianlar irqçiliyə və faşizmə qarşı” təşkilatı Birləşmiş 
Krallığa qarşı iş üzrə (1980) qərarlara). 
“Sağlamlığın və mənəviyyatın mühafizəsi üçün” 
11-ci maddə üzrə iddianın müdafiəsindən ötrü bu məqsədin AİHM 
qarşısında irəli sürüldüyü yeganə işdə (bax: Larmele Finlandiyaya qarşı (1997) 
iş üzrə ərizənin qəbul edilənliyi haqqında qərara) ərizəçilər Finlandiya Həşiş 
Assosiasiyası adlı birlik yaratmışdılar. Birliyin məqsədi “həşişdən istifadə 
olunması, onun əldə edilməsinin mümkünlüyü və şəxsi istifadə üçün ölkə 
daxilində yetişdirilməsi məqsədilə uyuşdurucu maddələr barədə siyasətə və 
qanunvericiliyə təsir göstərmək” idi. Finlandiya ədliyyə naziri birliyin qeydiy-
yata alınmasından imtina etdi. Avropa İnsan Hüquqları Komissiyası qərara aldı 
ki, 11-ci maddəyə əsasən dövlət ölkədə sağlamlığın və mənəviyyatın mühafi-
zəsi məqsədilə bu birliyi qeydiyyata almamaq hüququna malikdir. İş üzrə ərizə 
qəbul olunmayan elan edildi.330 
“Digər şəxslərin hüquq və azadlıqlarının müdafiəsi üçün” 
Eləcə də 11-ci maddə ilə təmin edilən hüquqların Konvensiyanın iştirak-
çısı olan dövlətlər tərəfindən digər şəxslərin hüquq və azadlıqlarının müdafiəsi 
üçün məhdudlaşdırılmasına yol verilir. Burada dövlətin qiymətləndirmə 
sərbəstliyinin hüdudları hansı növ hüquqların müdafiə edilməsindən asılıdır. 
Adını çəkdiyimiz Gorzelik və başqaları Polşaya qarşı işdə, yerli məhkə-
mələr tərəfindən “milli azlıq” anlayışından sui-istifadə edilməsinin qarşının 
alınmasını, AİHM digər milli azlıqların və seçkilərdə iştirak edənlərin hüquq-
larını qoruma kimi qəbul etmişdi, belə ki, yeni milli azlığın tanınması seçki za-
manı onlara müəyyən imtiyazların verilməsini tələb edirdi. Gorzelikə və onun 
yandaşlarına belə bir statusun verilməsində AİHM “kəskin ictimai tələbat” 
görmədi. Dövlətlər bu məsələdə geniş qiymətləndirmə sərbəstliyinə malik 
                                                 
329  Sisse v. France, (2002), para. 44-46. 
330  Larmela v. Finalnd, 28.05.1997. 
Dr. Fərhad Mehdiyev 
 210 
olmalıdırlar, çünki dövlət hakimiyyəti orqanları Konvensiyanın təmin etdiyi hər 
hansı hüquqa müdaxiləyə haqq qazandıran “təxirəsalınmaz ictimai tələbatın” 
mövcud olub-olmadığını qiymətləndirməkdə prinsipcə Məhkəmədən daha 
əlverişli vəziyyətdədirlər. Konvensiyanın təmin etdiyi hüquqa və ya azadlığa 
qoyulan məhdudiyyətlərin Konvensiyada bilavasitə sadalanmayan “hüquq və 
azadlıqları” müdafiə etmək üçün tətbiqi isə başqa məsələdir. Yalnız inkarolun-
maz zərurət Konvensiyada nəzərdə tutulan hüquqa müdaxiləyə haqq qazandıra 
bilər. 
Qısaca desək, bu, o deməkdir ki, Razılığa gələn Dövlətlər Konvensiyada 
təsbit olunmuş hüquqları müdafiə etmək məqsədi güdürlərsə, o halda geniş 
qiymətləndirmə sərbəstliyinə malik olurlar. Lakin dövlətlər digər şəxslərin 
Konvensiyanın təsir dairəsinə düşməyən hüquqlarını müdafiə etmək məqsədi 
güdürlərsə, onların qiymətləndirmə sərbəstliyi məhdud olur (həmçinin bax: 
W.P. və başqaları Polşaya qarşı (2004) iş üzrə ərizənin qəbul edilənliyi haq-
qında qərara). 
ed. “Demokratik cəmiyyətdə zəruri” 
Məhkəmə müdaxilənin 2-ci bənddə təsbit olunmuş hər hansı qanuni məq-
sədi güddüyü qənaətinə gəldikdən sonra həmin müdaxilənin demokratik cəmiy-
yətdə zəruri olub-olmadığını müəyyən etməlidir. Məhkəmə bu şərti aşağıdakı 
kimi ifadə edib: 
“Buna görə də, bu hüquqlara müdaxiləyə haqq qazandıra bilən zərurətin 
yeganə növü “demokratik cəmiyyətin” tələbindən irəli gələn zərurət ola bilər”.331  
“Demokratik cəmiyyətdə zəruri” ifadəsi iki şərti nəzərdə tutur: 
1) müdaxilə üçün təxirəsalınmaz ictimai tələbat mövcud olmalıdır; 
2) müdaxilə qarşıya qoyulan legitim məqsədə mütənasib olmalıdır. 
Məhkəmə müəyyən tədbirin legitim məqsəd daşıyıb-daşımadığı barədə 
qərar verərkən çox vaxt kifayət qədər yumşaq mövqe tutur. Lakin zərurilik və 
mütənasiblik testi daha ciddidir. Çox vaxt işin həllində bu test həlledici olur. 
Zərurilik: təxirəsalınmaz ictimai tələbat 
Zəruriliyi müəyyən edən əsas amillərdən biri konkret müdaxiləyə haqq 
qazandıran təxirəsalınmaz ictimai tələbatın olub-olmamasıdır.332 Konkret işdə 
təxirəsalınmaz ictimai tələbatın olub-olmadığı barədə qərar vermək, ilk növbə-
də milli hakimiyyət orqanlarının vəzifəsidir. Lakin milli hakimiyyət orqanları 
                                                 
331  United Communist Party of Turkey and Others v. Turkey, 30.01.1998, para. 45. 
332  Handyside v. UK, 07.12.1976, para. 48. 
İnsan Hüquqları 
 211 
bu məsələdə müəyyən qiymətləndirmə sərbəstliyinə malik olsalar da, onların 
verdiyi qiymət Məhkəmənin nəzarətinə məruz qalır. 
Bundan başqa, Məhkəmənin vəzifəsi milli hakimiyyət orqanlarının rəyini 
öz rəyi ilə əvəz etmək deyil, həmin orqanların qiymətləndirmə sərbəstliyini 
həyata keçirərkən qəbul etdikləri qərarların 11-ci maddəyə uyğunluğunu yoxla-
maqdır. Bu o deməkdir ki, Məhkəmə şikayət edilən müdaxiləyə bütövlükdə 
araşdırılan işin kontekstində baxmalı və görülmüş tədbirin “qarşıya qoyulmuş 
qanuni məqsədə mütənasib” olub-olmadığını, habelə milli hakimiyyət orqan-
larının müdaxiləyə haqq qazandırmaq üçün göstərdiyi səbəblərin “əsaslı və 
yetərli” olub-olmadığını müəyyən etməlidir. Məhkəmə milli hakimiyyət orqan-
larının Konvensiyada təsbit olunmuş prinsiplərə uyğun olan prinsipləri tətbiq 
etdiklərinə əmin olmalıdır.333 
Azadlıq və Demokratiya Partiyası (ÖZDEP) Türkiyəyə qarşı işdə (1999) 
Türkiyə dövləti ÖZDEP-in ləğvi barədə qərar çıxarılması üçün Konstitusiya 
Məhkəməsinə müraciət etmişdi və belə əsas gətirmişdi ki, onun proqramı 
dövlətin ərazi bütövlüyünü, dünyəvi xarakterini və millətin birliyini sarsıtmaq 
niyyəti güdür. Konstitusiya Məhkəməsində işə baxıldığı müddətdə partiyanı 
təsis etmiş üzvlər partiyanı özləri buraxdılar. Bunu ona görə elədilər ki, özlərini 
və partiya rəhbərlərini partiyanın buraxılması barədə məhkəmə qərarının 
nəticələrindən qorusunlar, çünki KM qərarı ilə partiya buraxılanda, onun quru-
cuları siyasətlə məşqul olmaqdan məhrum olduqları kimi partiyanın əmlakı da 
müsadirə oluna bilərdi. Lakin Türkiyə qanunvericiliyinə görə, belə halda KM 
işə baxmağa davam edir. Beləliklə Türkiyə KM ÖZDEP-in buraxılması barədə 
qərar çıxardı. ÖZDEP onun birləşmək azadlığı pozulduğunu iddia etmişdi. 
AİHM dövlətlə razılaşdı ki, müdaxilə bir neçə qanuni məqsəd güdüb, yəni iğti-
şaşın qarşısını almaq, digər şəxslərin hüquqlarını müdafiə etmək və milli 
təhlükəsizliyi təmin etmək məqsədi daşıyıb. ... 
ÖZDEP-in proqramında, partiya kürd mənşəli Türkiyə əhalisinin prob-
lemlərini həll edilməsi, ölkədə federal dövlət qurulmasını, xalqların self-deter-
mination hüququnun təmin edilməsi məqsədləri güdülürdü. Bundan sonra 
AİHM müəyyən etməli idi ki, ÖZDEP-in buraxılması demokratik cəmiyyətdə 
zəruri ola bilərdimi. Yəni bunun üçün “təxirəsalınmaz ictimai tələbat” mövcud 
idimi və bu tədbir “qarşıya qoyulan qanuni məqsədə mütənasib idimi”. AİHM 
qərara aldı ki, demokratik cəmiyyətin lazımi qaydada fəaliyyət göstərməsində 
siyasi partiyaların mühüm rol oynadığını nəzərə alsaq, ictimai problemlərin 
                                                 
333 Gorzelik v. Poland, 17.02.2004, para. 96. 
Dr. Fərhad Mehdiyev 
 212 
müzakirəsini siyasi partiyaların vəzifələri arasında saydı. ÖZDEP-in proqra-
mında AİHM zorakılığa çağıran bir şey də görmədi. AİHM razılaşdı ki, kürd 
problemi Türkiyənin aktual və narahat edici problemidir, lakin qeyd etdi ki, 
demokratiyanın əsas xüsusiyyətlərindən biri ondan ibarətdir ki, o, problemləri 
(hətta onlar təhrik və şok edici olsa belə) zorakılığa əl atmadan ölkə daxilində 
dialoq vasitəsilə həll etmək imkanı yaradır. Demokratiya fikri ifadə etmək 
azadlığı sayəsində inkişaf edir. Müxtəlif siyasi təkliflərin demokratiyanın özünə 
zərər vurmamaları şərti ilə, irəli sürülməsinə və müzakirə edilməsinə, bu fikirlər 
dövlətin mövcud quruluşunu sual altına qoysalar da, icazə vermək, demokrati-
yanın bir əsasıdır.334 Bu baxımdan ölkə əhalisinin bir hissəsinin vəziyyəti ba-
rədə açıq müzakirə istəməsi və demokratik normalara uyğun olaraq, problemin 
aidiyyəti olan hər kəsi qane edəcək həllini tapmaq məqsədilə dövlətin siyasi 
həyatında iştirak etmək istəməsi səbəbindən siyasi qrup üçün maneələr yara-
dılmasını hüquqa uyğun saymayaraq 11-ci maddənin pozulduğuna qərar verdi. 
Rifah Partiyası və başqaları Türkiyəyə qarşı (2003) işdə Məhkəmə belə 
bir məsələni araşdırdı ki, demokratik prinsiplərə təhlükə yaratdığı iddia edilən 
siyasi partiyanın ləğvi “təxirəsalınmaz ictimai tələbatdan” irəli gəlirdimi? 
Məhkəmə aşağıdakı məsələlər ətrafında təhlil apardı: 
-  demokratiyaya qarşı təhlükənin mövcud olduğunu fərz etsək, həmin 
təhlükənin kifayət qədər labüd olduğu barədə inandırıcı sübut vardımı; 
-  müvafiq siyasi partiya rəhbərlərinin və üzvlərinin hərəkətlərini və 
nitqlərini bütövlükdə partiyanın adına yazmaq olardımı; 
-  siyasi partiyanın adına yazılan hərəkətlər və nitqlər bütövlükdə partiya 
tərəfindən düşünülən və təbliğ edilən “demokratik cəmiyyət” anlayışı 
ilə bir araya sığmayan cəmiyyət modelinin aydın mənzərəsini yara-
dırdımı. 
Mütənasiblik və  qiymətləndirmə sərbəstliyinin hüdudları 
Demokratik cəmiyyətdə zərurilik anlayışından belə bir tələb irəli gəlir ki, 
məhdudiyyət qarşıya qoyulan məqsədə (məqsədlərə) mütənasib olmalıdır. 
Başqa sözlə, milli hakimiyyət orqanlarından tələb olunur ki, 11-ci maddə ilə 
qorunan hüquqları mümkün qədər az məhdudlaşdıran üsuldan istifadə etsinlər. 
Hakimiyyət orqanlarının bunu etməyə nə dərəcədə nail olduqlarını müəyyən 
etmək üçün araşdırmaq lazımdır ki, müvafiq şəxslərin toqquşan maraqları 
arasında düzgün balans əldə edilibmi? Milli hakimiyyət orqanları bu məsələdə 
                                                 
334 ÖZDEP v. Türkiyə, 1999, para. 41. 
İnsan Hüquqları 
 213 
də müəyyən qiymətləndirmə sərbəstliyinə malikdirlər.335 Qiymətləndirmə 
sərbəstliyinin dəqiq hüdudları işin konkret hallarından asılıdır. Qiymətləndirmə 
sərbəstliyi ideyasının əsasını belə bir mülahizə təşkil edir ki, Məhkəmə döv-
lətləri Konvensiya hüquqlarına əməl etməyə məcbur edən orqan olmaqdan daha 
çox, dövlətdaxili hüququn beynəlxalq standartlara uyğunluğuna nəzarət edən 
orqandır. Qiymətləndirmə sərbəstliyinin hüdudları məhdud olan hallarda - 
məsələn, siyasi partiyaların fəaliyyətinə məhdudiyyət qoyulması ilə bağlı 
işlərdə336- dövlət hər hansı belə məhdudiyyətləri əsaslandırmaq üçün tutarlı 
səbəblər göstərməlidir. 
eg. “Silahlı qüvvələr, polis və ya inzibati dövlət orqanları üzvləri” 
11-ci maddənin 2-ci bəndinin son cümləsində nəzərdə tutulur ki, silahlı 
qüvvələrin, polisin və ya inzibati dövlət orqanlarının üzvlərinə münasibətdə 
dövlətlər 11-ci maddədə təsbit olunmuş hüquqlara qanuni məhdudiyyətlər 
qoymaq hüququna malikdirlər. “Qanuni məhdudiyyət” ifadəsinin mənası 
Məhkəməyə təqdim olunan bir sıra işlərdə müzakirə edilib. 
Rekvényi Macarıstana qarşı işdə337 ərizəçi László Rekvényi polis zabiti 
idi və eyni zamanda, Polislərin Müstəqil Həmkarlar İttifaqının baş katibi idi. 
1993-cü ildə Konstitusiya dəyişikliyi ilə Macarıstanda silahlı qüvvələrin, 
polisin və təhlükəsizlik qüvvələrinin üzvlərinin hər hansı siyasi partiyaya daxil 
olmaları və siyasi fəaliyyətlə məşğul olmaları qadağan edildi. Polislərin 
Müstəqil Həmkarlar İttifaqı Konstitusiya Məhkəməsinə şikayət verərək iddia 
etdi ki, Konstitusiyanın düzəliş edilən maddəsi polis üzvlərinin karyera 
yüksəlişinə dair konstitusiya hüquqlarını pozur; hamılıqla qəbul edilmiş 
beynəlxalq hüquq normalarına ziddir və parlament tərəfindən Konstitusiyaya 
zidd olaraq qəbul edilib. Ərizəçi AİHM qarşısında iddia etdi ki, onun 10-cu və 
11-ci maddələrdə nəzərdə tutulan hüquqları pozulub. Məhkəmə hesab etdi ki, 
polis qüvvələrinin siyasətdən uzaq tutulması, plüralist demokratiyanı təmin 
etmək məqsədini güdüb. Macarıstanda uzun müddət kommunist partiyanın mo-
nopoliyası olmuşdu və təhlükəsizlik qüvvələrinin bir çox üzvünün də kommu-
nist partiyasının mənsubu olduğunu nəzərə alaraq, sosialist blokun çökməsin-
dən sonra polisin siyasətdən uzaq tutulması anlaşılan bir hal idi. Belə məh-
dudiyyətə 10 və 11-ci maddənin 2-ci bəndi ilə haqq qazandırıla bilər və buna 
görə də qərara aldı ki, nə 10-cu nə də ki, 11-ci maddə pozulmayıb.  
                                                 
335  Young, James and Webster v. UK, (1981), para. 63. 
336  United Communist Party of Turkey and Others v. Turkey, 30.01.1998 və Gorzelik v. Poland, (2001 və 
2004) 
337  Rekvényi v. Hungary, 20.5.1999. 
Dr. Fərhad Mehdiyev 
 214 
12. Siyasi hüquqlar 
Siyasi hüquqlar, şəxsin cəmiyyətin və dövlətin idarə olunmasında iştirak 
etməsini təmin edən hüquqlardır.338 Diqqət edilsə, mahiyyətcə bunlar ancaq 
cəmiyyət və dövlət içində ola bilər; bununla belə siyasi hüquqlar da əsas 
hüquqlar kateqoriyasına daxil olur. Hər nə qədər əsas hüquqlar cəmiyyətdən 
(dövlətdən) əvvəl və onun xaricində olsalar da, insan cəmiyyət içində yaşayır və 
onun azadlığı da qorunmalıdır, siyasi hüquqlar da məhz insanın azadlığını 
siyasi cəmiyyət daxilində qoruyan təminatlardır. Bir insan yaşadığı cəmiyyətin 
idarə olunmasında iştirak edə bilməlidir ki, özü ilə bağlı və onun həyatına mü-
hüm əhəmiyyəti ola biləcək qərarlara təsir göstərə bilsin. Əks halda vətəndaş, 
taleyini nəzarəti xaricində qalan birisinə vermiş olar və bununla da eyni za-
manda öz hüquqlarını təhlükə altına atmış olar.  
Siyasi hüquqlar bir qayda olaraq vətəndaşlara aid olur. Əcnəbilər siyasi 
hüquqların çoxundan yararlana bilmir. Lakin Avropanın bir çox ölkəsində, 
bələdiyyə seçkilərində artıq o ölkədə qanuni olaraq yaşayan əcnəbilər səs vermə 
və seçilmə hüququna sahibdir.339 Ölkəmizdə də bənzər tənzimləmə var. Bu-
nunla onu göstərmək istəyirik ki, əcnəbilərin də siyasi hüquqları çoxalır və ola 
bilsin ki, 20 yaxud 30 il sonra qanuni rezident sayılan xarici vətəndaşlar 
parlament seçkilərində iştirak etsinlər. Habelə qeyd etməliyik ki, ICCPR “hər 
bir insan” deməklə, parlament səviyyəsində də daxil olmaqla hər kəsin seçmə 
və seçilmə hüququnun olduğunu bəyan edir. 
Hansı hüquqlar siyasi hüquqlar qrupuna aid olacaq? 
Bunlardan ilki, əlbəttə ki, azadlıq və sərbəst hərəkət etmə (səyahət etmə) 
azadlıqlarıdır.340 Seçmə və seçilmə hüquqları da per se341 bunlara aiddir. AİHK 
seçilmə hüququnu heç tanımadığı halda, seçmə hüququnu da 1 nömrəli Proto-
kolunda qəbul edib (3-cü maddə). ICCPR 25-ci maddəsi sırf siyasi hüquqlara 
aiddir. ICCPR-in həmin maddəsində hər kəsin ayrı-seçkiliyə məruz qalmadan,  
birbaşa ya da nüməyəndələr vasitəsilə ictimai işlərdə iştirak etmə hüququ 
tanınır. Habelə seçmə və seçilmə hüququ, üstəlik də ictimai xidmətlərdən ya-
rarlanma hüququ BMT Sazişi ilə təminat altına alınır. UDHR-in 21-ci maddəsi, 
ICCPR-in 25-ci maddəsi kimidir.  
                                                 
338  Akıllıoğlu, s.151. 
339  Bu imkan AŞ tərəfindən hazırlanmış 05.02.1992 tarixli “Xarici vətəndaşların yerli səviyyədə ictimai 
həyata iştirak etmələri haqqında Konvensiya” ilə nəzərdə tutulur.  
340  Beetham, s.173. 
341  Latın dilində ifadə olub, “özü özünə, təbii ki, mahiyyətçə” kimi məna verir.  
İnsan Hüquqları 
 215 
İfadə azadlığı da, əlbəttə ki, siyasi hüquqlardandır, çünki öz fikrinizi ifadə 
etmək imkanınız yoxdursa, siyasi həyata iştirak etməyin bir mənası da qalmaz. 
İfadə azadlığını yuxarıda nəzərdən keçirmişik.  
Siyasi partiya qurma və bunlara üzv olma azadlığı, vacib siyasi hüquqlar-
dan birisidir, lakin konvensiyalarda bu başqa hüquqla – “birləşmə hüququ” adı 
ilə təminat altına alınır. Birləşmə hüququnu əsas insan hüquqları sənədlərinin 
hamısında görmək mümkündür. Beləliklə konvensiyalarda açıqca zikr edilmə-
məklə bərabər, siyasi partiya qurma, bunlara üzv olma, bu fəaliyyəti həyata 
keçirmə azadlığı, demokratik cəmiyyətin zəruri amillərdən birisidir. Avropa 
Məhkəməsi bir çox qərarında bunu təsdiq edir. Buna görə, insanların siyasi 
partiya qurmalarına əngəl törədən dövlətlər, habelə, qurulan partiyaların iqtidar 
yarışında müxtəlif əngəllər törədən demokratiya riyakarı hökumətlər, insan 
hüquqlarına hörmətlə yanaşan dövlət hökumətlər kateqoriyasına daxil ola bil-
məz. Siyasi partiyalar plüralizmin həyata keçirilməsinə və demokratiyanın 
lazımi kimi yaşanmasında əhəmiyyətli rola sahibdir; plüralizm olmadan demok-
ratiyanın olması mümkün deyildir.342  Demokratiya, plüralizm, insan hüquqları 
və hüquqi dövlət bir-birindən ayrılmaz anlayışlardır, bunlardan birisinin zəruri 
şərti, digərinin də şərti sayılmalıdır. 
Dövlət qulluğuna girmə hüququ, yenə vacib siyasi hüquqlardan birisidir. 
Hərçənd AİHK belə bir hüququ nəzərdə tutmur. ICCPR isə hər bir insanın 
ictimai (dövlət) işlərinin aparılmasında iştirak etmək hüququna sahib olduğunu 
nəzərdə tutur, üstəlik, vətəndaşlıq ayrımını da nəzərdə tutmur. Bu imkanlardan 
birisi də məhz dövlət qulluqçusu (məmuru) olmaqdır, lakin məmurluq hüququ 
baxımından ICCPR vətəndaşlıq şərtini qoşur.  
Sərbəst toplaşma azadlığını artıq yuxarıda tədqiq etdik. Lakin unudulma-
malıdır ki, sərbəst toplaşma azadlığı da əsas siyasi hüquqlardan biridir. Çünki 
sərbəst toplaşma azadlığı ilə qorunan, insanların toy yaxud digər eyləncə məra-
simləri kimi fəaliyyəti deyildir. Sərbəst toplaşma azadlığı, siyasi motivlərlə olan 
toplanma istəyini təminat altına almağa yönəlir. Bu nöqteyi-nəzərdən, ifadə 
azadlığı da əsas siyasi hüquqlardan birisidir. İfadə azadlığı olmadan, bir insanın 
yaşadığı cəmiyyətin idarə olunmasında iştirak etməsi imkansızdır. Çünki belə 
insan cəmiyyətdə gedən işlərdən bir məlumat ala bilməyəcək, digər tərəfdən, 
özü bu işlərlə bağlı hər hansı seçki propaqandası həyata keçirə bilməyəcək. 
Buna görə də, AİHM dəfələrcə vurğulayıb ki, ifadə azadlığı ilə sərbəst toplaşma 
və birləşmə azadlığı bir-birinə sıx bağlı olan hüquqlardır, biri olmadan digəri 
mənasını itirir. 
                                                 
342  Özdep v.Turkiye, 8.12.1999, para.37. 
Dr. Fərhad Mehdiyev 
 216 
Ərizə vermə hüququ, klassik nümayəndəli demokratiyalarda siyasi hüquq-
lardan biri sayılır. Çünki klassik nümayəndəli demokratiyalarda (representative 
democracy), vətəndaş bir qayda olaraq ancaq parlamenti seçməklə dövlətin 
idarə olunmasında iştirak edə bilərdi. Nümayəndəli demokratiyalarda referen-
dum çox nadir müraciət olunan bir mexanizmdir. Düzdür, nümayəndəli demok-
ratiyalarda da yerli özünüidarəetmə orqanlarına seçkilər olur və vətəndaş bun-
lara qatılmaqla yenə siyasi hüquqları həyata keçirir, lakin etiraf olunmalıdır ki, 
bu rejimdə seçkilər xaricində vətəndaş idarəetməyə çox qatılmır. Buna görə də, 
seçki aralarında da vətəndaşa az da olsa icitmai idarəetmədə inisiativa vermək 
baxımından, vətəndaşların ərizə vermə hüququ önəmli sayılırdı. Günümüzdə bu 
hüquq əhəmiyyətini bir az itirib. Çünki artıq vətəndaş, demokratik cəmiyyətdə 
icitmai həyata daha aktiv və daha effektiv şəkildə müdaxilə etmə imkanına 
sahibdir. Müasir demokratik dövlətlər, bunu belə təmin edirlər: həm inzibati 
qərarların, həm də normativ qanunvericiliyin qəbul edilməsində müxtəlif mexa-
nizmlərlə vətəndaşların rəyi alınır.  
Ölkəmizdə də daxili qanunvericilik, ərizə vermə ilə bağlı vətəndaşın hü-
quqlarını xeyli geniş tutduğu kimi, dövlət orqanlarına da xeyli öhdəlik gətirir. 
Dövlət orqanlarına ərizə, təklif, informasiya sorğusu ilə müraciət etmək müm-
kün olduğu kimi, hüquq pozuntusu halında bunlara qarşı həm inzibati qaydada, 
həm də məhkəmə qaydasında şikayət vermək mümkündür.  
Son olaraq, diqqətinizi Avropa Konvensiyasının 16-cı maddəsinə çəkmək 
istəyirəm. “Əcnəbilərin siyasi fəaliyyətinin məhdudlaşdırılması” adını daşıyan 
bu maddəyə görə, ifadə, sərbəst toplaşma və birləşmə azadlıqlarını tənzimləyən, 
habelə, ayrı-seçkiliyi qadağan edən maddələr əcnəbilərin siyasi fəaliyyətinə 
məhdudiyyətlər qoyulmasına maneə hesab edilə bilməz. Sual oluna bilər ki, 
siyasi fəaliyyət baxımından məhz bu maddələrin zikr olunur? Əvvəlcə onu qeyd 
edək ki, bununla müvafiq maddələrin siyasi fəaliyyəti təmin edici olduqlarını 
göstərir. Digər tərəfdən, bu hüquqların vətəndaşlığa bağlı olaraq istifadə 
olunduğu, bunun ən azından 1950-ci illərin Avropası üçün belə olduğu aydın 
olur. Lakin qeyd etməliyik ki, son zamanlarda Avropada miqrantların sayısının 
xeyli artması ilə, ən azından sərbəst toplaşma azadlıqlarının istifadəsində 
Avropa dövlətləri onlar üçün məhdudiyyət qoymurlar. Din azadlığı baxımından 
isə, Avropa dövlətləri əvvəllər daha tolerant davranmaqla bərabər, 2003-cü 
ildən sonra Fransanın dövlət orta məktəblərində baş örtüsü qadağası gətirməsi 
ilə başlayan dözümsüzlük və məhdudlaşdırmalar getdikçə artır. Ən son görülən, 
2009-cu ilin yayında Fransa və İtaliyada çimərliklərdə müsəlman qadınların 
bədənlərini örtülü saxlayan paltarlarda dənizə girmə qadağasıdır. Əlbəttə ki belə 
bir qadağa, nə legitim əsaslara söykənir nə də ki mütənasiblik ölçülərinə uyğyn 
İnsan Hüquqları 
 217 
gəlmir. Çünki tamamilə çıplaq halda dənizə girmə qadağasının olmadığı bir 
yerdə, belə bir qadağanın qoyulması anlaşılmazıdır və dinə qarşı dözümsüz-
lüyün bir rəmzidir. Fərqli geyimdə dənizə girmək istəyən insanlar varsa, bunlar 
üçün ayrı çimərlik sahəsinin ayırması, ictimai maraqlarla şəxsi maraqların daha 
balanslaşdırılmış siyasəti olardı.  
13. Təsirli hüquqi müdafiə vasitələri hüququ 
Konvensiyalarda yer alan əsas hüquqlardan biri də təsirli hüquqi müdafiə 
vasitələrinin dövlət tərəfindən təmin edilməsidir.343 Bu da cəmiyyətdə tətbiq 
olunası hüquqdur. Zəruri olduğuna görə - əks halda hüquqlar bir məna kəsb 
eləməz – bu hüquq təbii hüquqlar kategoriyasına daxildir. Həqiqətən də, bir 
dövlət konkret bir hüququ tanımaqla bərabər, onun pozulması halında bu 
məsələnin araşdırılması üçün heç bir həqiqi mexanizm təmin etmirsə, belə 
hüquq ancaq xəyali bir şey olar.  
Diqqət olunası məsələ budur ki, konvensiyalarda “təsirli” hüquqi müdafiə 
vasitələrdən  söhbət gedir. Bu, sırf məhkəməyə müraciət hüququ mənasına 
gəlmir. Bu hüquq, hansı qaydada olursa olsun, istər inzibati, istərsə də məh-
kəmə qaydasında, əsas insan hüquq və azadlıqları ilə bağlı ölkədaxili təsirli və 
səmərəli “müalicə” vasitələrinin olmasını tələb edir. Yəni əgər pozulmuş hüquq 
qeyri-məhkəmə mexanizmi ilə bərpa oluna bilirsə, məsələn, inzibati şikayətlə 
yaxud ombudsman təhqiqatı ilə, təsirli müdafiə vasitələri vardır.  
Bu hüquq “ədalətli məhkəmə baxışı hüququ”na oxşamaqla bərabər, eyni 
şey deyildir. Ədalətli məhkəmə baxışı hüququ, daha çox prosesin aparılma 
qaydası ilə bağlı olduğu halda, bu hüquq ümumiyyətlə məhkəməyə yaxud başqa 
bir səmərəli tədqiqat orqanına müraciət etmə imkanını nəzərdə tutur. 
Bu hüquqa “ədaləti tələb etmə və nail olma hüququ” da demək mümkün-
dür. Ədalət nisbi bir anlayış olmaqla bərabər, onun olmadığı cəmiyyətlərdə 
yaşamaq, azad ruhlu insanlar üçün bədbəxtçilikdir. 21-ci əsrin neqativ halların-
dan birisi də budur ki, rəsmi olaraq demokratik, lakin de fakto zorba olan 
sistemlərə qarşı çıxanları artıq inqilabçı ya da “gerilla” olaraq deyil, terrorist 
olaraq adlandırırlar. Əfsuslar olsun ki, korrupsiyanın hakim olduğu sistemlərdə, 
təsirli hüquqi müdafiə vasitələri xəyali atributdan başqa bir şey deyildir. 
Digər hüquqlardan fərqli olaraq, təsirli müdafiə vasitələri hüququ, məz-
mun etibarıyla konvensiyalarda bir az fərqli tənzimlənib. Həqiqətən də, UDHR, 
ICCPR və AİHK müvafiq maddə bəndlərinə baxsaq – bunlar aşağıda sırası ilə 
verilib – görərik ki, məzmunlar bir az fərqlidir.  
                                                 
343  Orijinal mətndə “effective remedy”-dən söhbət gedir.  
Dr. Fərhad Mehdiyev 
 218 
UDHR, Maddə 8.  
Hər bir şəxs Konstitusiyanın və ya qanunun ona verdiyi hüquqların pozulması zamanı 
səlahiyyətli milli tədqiqat orqanı344 tərəfindən hüquqlarının bərpa olunması hüququna 
malikdir. 
ICCPR, 2-ci maddə, 3-cü bənd 
3. Bu Paktda iştirak edən hər bir dövlət aşağıdakıları öhdəsinə götürür: 
a)  bu Paktda elan olunmuş hüquq və azadlıqları pozulmuş şəxsi, həmin pozuntu rəsmi 
səviyyədə hərəkət edən şəxslər tərəfindən törədilmişsə də, təsirli hüquqi müdafiə 
vasitələri ilə təmin etmək; 
b)  belə müdafiə istəyən hər bir şəxsin, bu hüququnun səlahiyyətli məhkəmə, inzibati, 
yaxud qanunvericilik hakimiyyəti orqanları, yaxud dövlətin hüquq sisteminin nəzərdə 
tutduğu digər səlahiyyətli orqan tərəfindən bərqərar olmasını təmin etmək və 
məhkəmə müdafiəsinin imkanlarını inkişaf etdirmək; 
c)  nəzərdə tutulduğu hallarda, hüquqi müdafiə vasitələrinin səlahiyyətli hakimiyyət 
orqanları tərəfindən yerinə yetirilməsini təmin etmək; 
AİHK, 13-cü maddə. Təsirli hüquqi müdafiə vasitələri hüququ 
Bu Konvensiyada təsbit olunmuş hüquq və azadlıqları pozulan hər kəs, hətta, bu 
pozulma rəsmi fəaliyyət göstərən şəxslər tərəfindən törədildikdə belə, dövlət orqanları 
qarşısında təsirli hüquqi müdafiə vasitələrinə malikdir.  
Diqqət edilsə, UDHR tənzimləməsi xeyli genişdir, əvvəlcə müdafiə olu-
nan hüquqlar baxımından. Digər iki konvensiyadan fərqli olaraq, sadəcə əsas 
hüquqlar deyil, daxili qanunvericiliklə tanınan bütün hüquqlara təsirli müdafiə 
hüquqları tanınır. Niyə bütün hüquqlara? Onsuz da subyektiv hüquq (right), 
obyektiv hüquq (law) tərəfindən qorunan bir imkanı ifadə etmirmi? Nəyə görə 
bunu Bəyannamədə göstərməyə ehtiyac yaranıb? Əslində Bəyannamənin bunu 
bu şəkildə göstərməsi, 2 səbəbə əsaslanır: birincisi, hüquqi dövlət prinsipini və 
hüquqi müəyyənlik prinsipini hökumətlərə yada salmağa yönəlir; ikincisi döv-
lətlər müvafiq insan hüquqlarını öz daxili qanunvericiliyinə daxil etmək öhdə-
liyini daşıyırlar, belə halda Bəyannamə onlara tənbih edir ki, sadəcə tanımaqla 
kifayətlənməyin, habelə, bunlara təsirli təminat mexanizmi gətirin. Bu yanaşma 
tərzi, digər iki konvensiya baxımından da aparılmalıdır.  
Bu hüququn pozuntusu bu şəkillərdə baş verir: əsas insan hüquqlarından 
biri hakimiyyət orqanı tərəfindən pozulduğu halda, vətəndaş sağa-sola ərizə və 
müraciət yollasa belə - bu ərizələr səlahiyyət üzrə düzgün instansiyalara 
                                                 
344  Azərbaycan dilində rəsmi tərcümədə “məhkəmə” sözü istifadə olunur, lakin bu səhvdir, orijinal 
mətndə “tribunal” sözündən istifadə olunur, halbuki, tribunal sadəcə məhkəmə mənasına gəlmir, işi 
tədqiq edən inzibati orqanlar yaxud parlament komissiyaları da “tribunal” sayılır. 
İnsan Hüquqları 
 219 
göndərilməlidir – faktiki olaraq onun işinə baxılmır. Burada bir məsələni qeyd 
etməliyik. Əslində konvensiyaları oxuduqda hərfi mənaları onu göstərir ki, 
dövlət müdafiə (bərpa) mexanizmlərini təmin etməli, lakin hüquq faktiki olaraq 
pozulduqda, dövlət özü birbaşa öz inisiativası ilə o hüququ bərpa etmək 
məcburiyyətində deyil. Başqa bir sözlə, vətəndaşın hüququ pozulubsa, bunu 
bərpa etmək üçün, bir qayda olaraq, vətəndaşın özü nəsə istəməlidir, dövlət də 
bunu (müdafiə istəyini) yerinə yetirməlidir. Bu məsələyə ona görə diqqətinizi 
çəkirik ki, insan hüquqları pozuntularını beynəlxalq qurumlar araşdırdığı 
zaman, dövlətin ən sıx irəli sürdüyü etiraz o olur ki, ərizəçi daxili hüquqi 
müdafiə vasitələrini tükəndirməyib. Yəni lazımi qapıları döyməyib. Halbuki iş 
üzrə materiallardan bəlli olur ki, vətəndaş 30 dənə qapı döyüb, lakin ya buna 
düz qapını heç kəs göstərməyib, ya da ki, qapılar “necə döyülməlidir” – bunu 
öyrətməyiblər.  
Burada bir neçə faktı dilə gətirdikdən sonra, şərhlərə davam edəcəyik. 
Söhbət ölkəmizdən gedirsə, səhv yerə göndərilmiş ərizələr, tanış olunduqdan 
sonra 3 gün ərzində aidiyyət üzrə müvafiq instansiyaya göndərilməlidir. 
“Qapını necə döyməli” məsələsinə gəldikdə, müfaviq orqanlar tərəfindən prak-
tikada bu bəzən yerinə yetirildiyi halda bəzən yerinə yetirilmir.  
Məhkəməyə yazılan iddia ərizələri bəzi hallarda geri qaytarılır, məsələn, 
iddia ərizəsi MPM-nin 149-cu maddəsinə uyğun olmadıqda. Yaxud vətəndaşın 
əsas hüquqlarının biri pozulduğu halda, o (ya da nümayənədəsi) cavabdehi səhv 
göstərdiyinə görə, yaxud iddia tələbini səhv olaraq irəli sürdüyünə görə, iddia 
rədd oluna bilər. Halbuki belə işlərdə hakim, bu cür səhvləri özü nəzərə alaraq, 
bunları düzəltdirməli, işə baxmağa davam etməlidir. Mülki işlərdə hakim tərəf-
lərin tələbi və gətirdiyi sübutlarla bağlıdır deyənlərin nəzərinə: belə mübahisə-
lərdə tərəflərdən biri hakimiyyət orqanları olduğuna görə, bunlar MPM-nin 27-
cü fəslinə görə (Ümumi hüquqi münasibətlərdən əmələ gələn işlər üzrə icraat) 
baxılır, buna görə də sübutetmə mükəlləfiyyəti inzibati orqanda olduğu kimi, 
ictimai maraq naminə hakimin özü də tərəfsiz qalmamalı, lazım olduqda əlavə 
sübut istəməli və məhkəmə təhqiqatı aparmalıdır. Bu işlərin baxılmasında 
ictimai maraq var, ictimai maraq olan işlərdə də hakim birbaşa işin düzgün 
həllinə maraq göstərməlidir. Birincisi ona görə ki, ictimai maraq qorunmalıdır, 
bu da hakimin işidir (çünki o, dövləti təmsil edir). İkincisi, söhbət insan hüququ 
pozuntusundan gedirsə, dövlətlər belə bir öhdəlik altına giriblər ki, onlar insan 
hüquqlarını təmin etməlidirlər (reallaşdırmalıdırlar). Təmin etmək o mənaya 
gəlir ki, dövlət lazım olan hər tədbiri özü alacaq, vətəndaş bunu tələb etməsə də. 
Vətəndaş istəyib də pozulmuş hüququnu bərpa edə bilmirsə, təsirli hüquqi 
müdafiə vasitələrinin olmasından danışmaq imkansızdır. 
Dr. Fərhad Mehdiyev 
 220 
Buna görə də, ölkəmizi misal versək, əgər şəxs səhv idarəyə müraciət 
edibsə, ona cavab məktubu yazılır və o məktubda, bir qayda olaraq, hansı 
orqana müraciət ediləcəyi göstərilir. Əslində arzu olunan budur ki, vətəndaşa 
hörmət və ehtiram məktubu yazmaq yerinə, onun ərizəsi düzgün instansiyaya 
göndərilsin. 
Avropa Konvensiyasına dönsək qeyd etməliyik ki, təsirli hüquqi müdafiə 
vasitələrinin olmadığına dair iddia, ancaq AİHK-da göstərilən hüquqlarla bağlı 
olmalıdır. Başqa bir sözlə, AİHK-nın 13-cü maddəsi, tək başına tətbiq olunmur, 
o, AİHK-nın başqa bir maddəsi ilə bərabər tətbiq olunmalıdır.  
 
14. Ayrı-seçkiliyə məruz qalmama hüququ 
a. Ayrı-seçkilik qadağasının mənası və əhəmiyyəti  
Bərabərlik anlayışı birinci nəsil insan hüquqları arasında çox vacib yerə 
sahibdir. Belə ki, bərabərliyin pozulması, çox vaxt insan ləyaqətinə zidd bir hal 
alır. Buna görə də, bərabərlik hüququ və bərabər hüquqi rəftar, hüququn 
hamılıqla qəbul edilmiş bir prinsipidir. Habelə bərabərlik hüququ, hüququn 
müəyyənlik və hüquqa etibar prinsiplərinə sıx bağlıdır: belə ki, bir qayda 
olaraq, insanın cinsiyyəti və irqindən başqa, digər xüsusiyyətləri dəyişə bilər – 
onun yaşı, əmlak vəziyyəti, siyasi görüşləri, dini, dili, vətəndaşlığı və digər 
aspektləri dünənkindən fərqli ola bilər. Hüquqi sabitlik və müəyyənlik prinsip-
ləri bunu tələb edir ki, əmlak vəziyyətiniz yaxud siyasi görüşləriniz dəyişsə 
belə, bu hal sizin hüquqi statusunuza təsir göstərməsin.  
Hüquq bərabərliyinin bu qədər əhəmiyyəti belə nəticəyə gətirib çıxarır ki, 
ona riayət olunmaması, insan hüquqlarına verilən təminatları aradan qaldırır. 
Məhz bu səbəblərə görə UDHR-in preambulasında belə deyilir: “insan cəmiy-
yətinin bütün üzvlərinə xas olan ləyaqətin və bərabər və ayrılmaz hüquqların 
tanınması dünyada azadlığın, ədalətin və sülhün təməlidir”. Bərabərlik hüququ-
nun digər mənası da ayrı-seçkiliyin qadağan olunmasıdır. Mahiyyətcə bu hü-
quqlar eynidir. Azərbaycan Konstitusiyasında bərabərlik hüququndan söz edil-
diyi halda, insan hüquqlarına aid beynəlxalq və regional sənədlərdə isə “ayrı-
seçkiliyin qadağan olması”ndan söz edilir. Bunlara misal kimi aşağıdakıları 
göstərə bilərik: 
1. İnsan hüquqları haqqında Ümumi Bəyannamə (1948) (1-ci və 2-ci 
maddələr); 
2. İqtisadi, sosial və mədəni hüquqlar haqqında BMT Sazişi (1966) (2-ci 
maddə); 
İnsan Hüquqları 
 221 
3. Mülki və siyasi hüquqlar haqqında BMT Sazişi (1966) (2-ci və 26-cı 
maddələr); 
4. İrqi ayrı-seçkiliyin bütün formalarının ləğvi haqqında BMT Sazişi (1966); 
5. Qadınlara qarşı ayrı-seçkiliyin bütün formalarının ləğvi haqqında BMT 
Sazişi (1979); 
6. İnsan hüquqları haqqında Amerika Konvensiyası (1-ci və 24-cü 
maddələr); 
7. İnsan və xalqların hüquqları haqqında Afrika Konvensiyası (2-ci və 3-cü 
maddələr). 
Ayrı-seçkilik qadağasının 2 cəhəti nəzərə alınmalıdır. Birincisi, ləyaqəti 
alçaldan və ədalətsiz olduğu halda o mütləqdir, ikincisi, bu qadağa bütün hü-
quqi statuslara və münasibətlərə şamil olunmalıdır. Bunu ona görə qeyd edirik 
ki, bu hüququ tənzimləyən 1950 tarixli AİHK-nın 14-cü maddəsi, bu qadağanı 
ancaq AİHK-da göstərilən maddi hüquqlar baxımından gətirir. Halbuki ICCPR-
in 2-ci maddəsi, Avropa Konvensiyasının 14-cü maddəyə bənzədiyi halda, 
ICCPR-in 26-cı maddəsi bütün hüquqlar baxımından ayrı-seçkilik qadağasını 
nəzərdə tutur: 
“Bütün insanlar qanun qarşısında bərabərdir və heç bir ayrı-seçkilik qoyulmadan müdafiə 
olunmaq hüququna malikdir. Bu baxımdan hər cür ayrı-seçkilik qanunla qadağan 
olunmalı və qanun bütün şəxslərin hər hansı əlamətinə, o cümlədən, irqinə, dərisinin 
rənginə, cinsinə, dilinə, dininə, siyasi, yaxud digər əqidələrinə, milli, yaxud sosial mənşə-
yinə, mülki vəziyyətinə, doğuluşuna, yaxud digər hallara görə ayrı-seçkilikdən bərabər 
və təsirli müdafiə olunmasını təmin etməlidir.” 
AİHK-da bu çatışmazlığı aradan qaldırmaq üçün 12-ci Protokol qəbul 
edildi. Lakin AŞ-nın bütün dövlətləri, hələ ki, bu Protokolu ratifikasiya 
etməyib, Azərbaycan Respublikası kimi. 
AİHK-nın 14-cü maddəsi: ayrı-seçkiliyin qadağan olunması 
“Bu Konvensiyada təsbit olunmuş hüquq və azadlıqlardan istifadə cins, irq, rəng, dil, 
siyasi və digər baxışlar , milli və sosial mənşə, milli azadlıqlara mənsubiyyət, əmlak 
vəziyyəti, doğum və ya digər status kimi hər hansı əlamətlərinə görə ayrı-seçkilik 
olmadan təmin olunmalıdır”. 
14-cü maddənin məqsədi, Konvensiyanın və onun protokollarının müd-
dəaları ilə qorunan hüquq və azadlıqlardan istifadə zamanı fərdləri ayrı-
seçkilikdən qorumaqdır. 
Gördüyümüz kimi 14-cü maddədə hansı əlamətlərə görə ayrı-seçkiliyin 
qadağan olunması sadalanır: bunlar cins, irq, dil, din, siyasi və digər baxışlar, 
milli və sosial mənşə, milli azlıqlara mənsubiyyət, əmlak vəziyyəti, doğum əla-
Dr. Fərhad Mehdiyev 
 222 
mətləridir. “Və ya digər status” ifadəsi onu nəzərdə tutur ki, ayrı-seçkilik əla-
məti qismində sadəcə 14-cü maddədə göstərilən səbəblər deyil, habelə, digər 
səbəblər də başa düşülməlidir. Məsələn, seksual oriyentasiya, nikahda olma, 
nikahdankənar doğulma, peşə statusu, hərbi status və əqidə ilə bağlı hərbi 
qulluqdan imtina və sair  hallar.  
b. Ayrı-seçkilik qadağasının anlayışı, xarakteri və onun dairəsi 
AİHK ayrı-seçkiliyin dəqiq anlayışını vermir. Dillər haqqında Belçika 
işində345 (1968) AİHM belə bir aydınlıq gətirdi: 14-cü maddə dövlətin öz 
vətəndaşları arasında fərq qoymasını heç də həmişə qadağan etmir. Müəyyən 
dərəcədə fərqləndirmə nəinki qanunidir, hətta, bəzi hallarda artıq mövcud olan 
bərabərsizlikləri düzəltmək üçün zəruridir. BMT İnsan Hüquqları Komitəsinin 
10.11.1989 tarixli 18 saylı Ümumi Şərhində göstərildiyi kimi, hüquqların və 
azadlıqların bərabər əsaslarla istifadəsi onların hər bir sahədə mütləq bərabər-
liyini nəzərdə tutmur. Məsələn, ICCPR 18 yaşından aşağı şəxslərə ölüm cəza-
sının verilməsini və eyni cəzanın hamilə qadınlar barəsində tətbiqini dövlətə 
qadağan edir. Habelə azyaşlılara yetkinlik yaşına çatanlara görə fərqli cəza 
verilməsi nəzərdə tutulur. Bunlara əlavə olaraq, vətəndaşlıq əsaslarına görə 
müəyyən siyasi hüquqlarda ayrı-seçkiliyə yol verilir. Bunlar təbiidir və nəinki 
ləyaqəti alçaldıcı deyildir, hətta, əxlaqi və zəruridir, buna görə də bu cür 
bərabərsizlik nə ədalətsizlik, nə də ki, ayrı-seçkilik təşkil edir. Ölkəmizin 
qanunvericiliyinə görə də, azadlıqdan məhrum edilmiş qadınlar və yetkinlik 
yaşına çatmayanlar həbs olunma yerindən qaçdıqlarında, onlara qarşı odlu 
silahın tətbiqi qadağandır; halbuki yetkinlik yaşına çatmış kişilərə atəş açıla 
bilər, bu da yerinə görə onların ölümü ilə nəticələnə bilər. Lakin bu cür 
tənzimləmələri normal saymalıyıq, bunun səbəbi ondadır ki, qadın və azyaşlı-
ların ictimai təhlükəli olma dərəcəsi kişilərə görə azdır.  
Kieldsen Danimarkaya qarşı işdə346 (1976) Məhkəmə qeyd etdi ki, 14-cü 
maddə şəxsləri və ya şəxslər qrupunu bir-birindən fərqləndirən əlamətlər 
əsasında ayrı-seçkilik rəftarını qadağan edir. 
Daha əvvəl qeyd etdiyimiz Abdulaziz, Cabales və Balkandali Birləşmiş 
Krallığa qarşı işdə347 (1985) məhkəmə 82-ci bənddə bildirdi ki: “14-cü maddə 
Konvensiya hüquqlarından istifadə zamanı ayrı-seçkiliyə yol verməməklə bağ-
lıdır və bu zaman həmin hüquqlar barəsində Konvensiyanın tələblərinə müxtəlif 
üsullarla riayət edilə bilər. 14-cü maddənin mənası çərçivəsində ayrı-seçkilik 
                                                 
345  Tam adı ilə “Belgian Linguistics v. Belgium”, 23.07.1968. 
346  Kieldsen v. Denmark, 7.12.1976, 1 EHHR 711, para.56. 
347  Qərarın xülasəsi üçün baxın: 
http://www.pili.org/dadel/Abdulaziz,_Cabales,_and_Balkandali_v._United_Kingdom 
İnsan Hüquqları 
 223 
anlayışı adi işlərdə, hətta, Konvensiya daha əlverişli rəftarı tələb etmədikdə 
belə, şəxslə və ya qrupla əsaslı olmadan digərlərinə nisbətən daha əlverişsiz 
rəftar hallarını da ehtiva edir”.  
Konvensiya ilə qadağan olunmuş ayrı-seçkilik anlayışı birbaşa ayrı-
seçkiliyi ehtiva edir. Birbaşa ayrı-seçkiliyə, qadağan olunan əlamətlər və ya 
səbəblər əsasında fərdə və ya fərdlər qrupuna qarşı daha əlverişsiz rəftar və ya 
mənfi rəftar kimi anlayış vermək olar.  
Dolayı ayrı-seçkilik 
Dolayı ayrı-seçkilik o zaman baş verir ki, hər hansı praktika, qayda, tələb 
və ya şərt zahirən neytral olsa da, konkret qruplara qeyri-mütənasib təsir 
göstərir. Yəni söhbət o işlərdən gedir ki, orada hər hansı tədbirin məqsədindən 
daha çox nəticələrinin ayrı-seçkilik xarakterli olduğu iddia edilir.  
Abdulaziz, Cabales və Balkandali Birləşmiş Krallığa qarşı işdə ərizəçilər 
İngilətərə qanuni yaşayan xanımlar idi, hər üçünün ərləri Hindistan vətəndaşı 
idi, lakin ərlərinə 1980 tarixli qanuna əsasən İngiltərədə yaşama icazəsi 
verilməmişdi. Bu qadağa sadəcə kişi cinsindən olanlar aitdi. Ərizəçilər bu işdə 
Hindistan bölgəsindən olan insanların imiqrasiyasını nəticə etibari ilə istisna 
edən İngilis immiqrasiya qaydalarının irqi ayrı-seçkiliyə əsaslandığını sübüt edə 
bilməyiblər. Sözü gedən bu qaydalar gələcək ərləri öz nişanlıları ilə görüşmək 
hüququndan məhrum etmişdi. Onlar Hindistan bölgəsindən olan insanlarla ev-
lənmək istəyən çoxsaylı şəxslərə təsir göstərirdi. AIHM belə nəticəyə gəldi ki, 
həmin qaydalar (1980 Rules) cinsiyyət fərqi baxımından ayrı-seçkilik qadağa-
sını pozurdu. Bununla belə bu qaydalar öz məqsədi baxımından dolayısıyla 
irqçi qaydalar olsa da, AİHM-nə görə burada irqi ayri-seçkilik yox idi. 
Hugh Jordan Birləşmiş Krallığa qarşı işdə (2001)  ərizəçi iddia edirdi ki, 
oğlu Pearse`ın qətlə yetirlməsinin halları ayrı-seçkiliyə yol verildiyini gös-
tərir.348 Belə ki, onun maşını mülki geyimli polislər tərəfindən təqib edilmiş, 
sonra durdurulmuşdu. Pearse maşından düşüb yolun obiri tərəfinə qaçmağa 
cəhd edərkən, polis zabiti ona 4-5 metrə arxadan bir neçə dəfə atəş açib, güllə-
lərdən üçü Pearse`ə isabət etmişdi. Ona atəş açan zabitin ifadəsinin əksinə, 
şahidlərin ifadəsinə görə Pearse silahsız idi və ona heç bir xəbərdarlıq olunma-
mışdı. Ərizəçi habelə onu irəli sürürdü ki, 1969-cu ildən 1994-cü ilin martı-
nadək Şimali İrlandiyada təhlükəsizlik qüvvələri 357 nəfəri qətlə yetirmişdi və 
onların böyük əksəriyyəti katolik və ya millətçilər icmasından olan gənclərdi; 
ölümlə nəticələnən güc tətbiqindən ayrı-seçkilik qoymaqla istifadə olunur və 
                                                 
348  Işin halları üçün baxın: http://www.pili.org/dadel/Hugh_Jordan_v._United_Kingdom 
Dr. Fərhad Mehdiyev 
 224 
milli mənşəyinə və ya milli azalıqlara mənsubluğuna görə cəmiyyətin müəyyən 
bir təbəqəsi hüquqi müdəfiədən məhrumdur. Bu işdə AİHM, qərarın 154-cü 
bəndində bildirdi ki, ümumi siyasət və ya tədbir konkret qrupa qeyri-mütənasib 
dərəcədə qərəzli təsir göstərirsə, hətta, o, konkret olaraq həmin qrupa qarşı 
yönəlmədikdə belə, ola bilsin ki, bu, ayrı-seçkilik təşkil etsin. Fəqət nəticədə, 
sırf kəmiyyətə istinad edərək bir qrupa qarşı ayrı-seçkilik aparıldığını iddia 
etməni AİHM əsassız saydı. Nəticədə AİHM sadəcə Konvensiyanın 2-ci mad-
dəsinin pozulduğuna qət etdi, 6, 13 və 14-cü maddələr üzrə isə bir pozuntu 
aşkar etmədi. 
Dolayı ayrı-seçkilik barədə uğurlu işlərin olmamasının mümkün səbəbləri 
qeyri-mütənasib təsiri sübut etməyin çətinliyindədir.  
Ayrı-seçkiliklə bağlı normanın muxtar xarakteri 
Ayrılıqda ayrı-seçkiliklə bağlı normanın pozulmasından AİHK əsasında 
şikayət verilə bilməz. Onun pozulduğunu Konvensiyadakı hər hansı digər mad-
di hüquqla “birlikdə götürülməklə” iddia etmək olar. 
Baxmayaraq ki, ayrı-seçkiliklə bağlı norma özlüyündə müstəqil hüquq 
olmasa da, bəzən AİHM praktikası ona muxtar xarakter verir. Başqa sözlərlə, 
Məhkəmə insan hüquqlarına hörmət prinsipi tələb etdiyi hallarda, digər maddə-
lərin şərhində olduğu kimi 14-cü maddədə də “genişləndirilmiş şərh” tətbiq edir.  
Ayrı-seçkiliklə bağlı normanın yardımçı xarakteri 
AİHM müəyyən maddi hüquq norması ilə birlikdə götürülmüş ayrı-seçki-
lik qadağası üzrə iddianı araşdırmazdan əvvəl həmin maddi hüquq normasının 
pozulub-pozulmadığını araşdırır. Maddi hüquq normasının əgər pozulduğu 
aşkar edildikdə, məhkəmə 14-cü maddənin pozulması barədə iddiaya ayrılıqda 
baxmır. Eyri İrlandiyaya qarşı (1979) işdə bu hal 14-cü maddənin yardımçı 
xarakteri kimi ifadə edilib. 
Dadcen Birləşmiş Krallığa qarşı işdə (1981) AİHM qərara aldı ki, yet-
kinlik yaşına çatmış kişilər arasında məxfi şəraitdə baş vermiş homoseksual 
hərəkətlərin cinayət hesab olunması 8-ci maddəni pozub. Bu qərar onu ərizə-
çinin 14-cü maddə üzrə iddialarını araşdırmaq zərurətindən azad edir. O bildirdi 
ki, onlar eyni şikayətdir və hər ikisi barəsində ayrıca qərar qəbul edilməsi heç 
bir “faydalı hüquq” daşımır. 
X və Y Niderlanda qarşı işdə (1985) ərizəçilər iddia edirdilər ki, Niderland 
qanunvericiliyi ilə nəzərdə tutulan fərqli rəftar, yəni müxtəlif kateqoriyalara aid 
insanlar üçün seksual hücumlara qarşı xüsusi müdafiənin nəzərdə tutulmaması, 
Konvensiyanın 14-cü maddəsinə zidd olan ayrı-seçkiliyə bərabərdir. Ərizə 
İnsan Hüquqları 
 225 
fəaliyyət qabiliyyəti olmayan 16 yaşlı qızın adından verilmişdi: o, xüsusi qul-
luğa ehtiyacı olan insanlar üçün özəl pansionatda olduğu müddətdə zorlan-
mışdı. Niderland hüququnda seksual qəsd barəsində şikayət şəxsən qurbanın 
özü tərəfindən təqdim edilmədiyi halda qəbul olunmurdu. Ərizəçilər iddia 
etdilər ki, bu, onların qızının şəxsi həyat sirri hüququnu pozur, belə ki, qız özü 
şikayət etmək iqtidarında deyildi. Məhkəmə müəyyən etdi ki, cinayət hüququn-
da bu cür ciddi hal barəsində müdafiənin nəzərdə tutulmaması 8-ci maddənin 
pozuntusudur. Ayrı-seçkilik barəsində şikayətə gəldikdə, məhkəmə qərara aldı 
ki, 14-cü maddə müstəqil şəkildə mövcud deyil və konvensiya ilə qorunan hər 
bir hüququn xüsusi elementini təşkil edir. Məhkəmə müəyyən etdi ki, ayrılıqda 
götürülmüş hər hansı digər maddənin pozulduğu müəyyən edildikdə adətən işə 
14-cü maddə əsasında baxılması tələb olunmur. 
Eyri İrlandiyaya qarşı işdə (1979) məhkəmə ümumi aspekt meyarını 
bərqərar etdi. Həmin işdə ərizəçi ərinin ona və uşaqlarına qarşı qəddar olduğunu 
iddia edərək ərindən məhkəmə qaydasında ayrı yaşamaq üçün məhkəmə 
sərəncamı verilməsini istəyirdi. O, vəkil tutmaq iqtidarında deyildi, çünki onun 
pulsuz hüquqi yardımı almaq hüququ yox idi və o, bunun üçün pul ödəmək 
imkanına malik deyildi. AİHM-nə görə 6-cı maddənin 1-ci bəndi pozulmuşdu, 
daha sonra 14-cü maddə üzrə qərar qəbul etməyə ehtiyac görülmədi.  
c. Ayrı-seçkiliyin əsasları 
14-cü maddənin mətnində qanunsuz ayrı-seçkiliyin mümkün əsaslarının 
tam olmayan, nümunə siyahısı verilir. AİHK-da sadalanan nümunələr bunlardır: 
1) cins, 2) siyasi və ya digər baxışlar, 3) irq, 4) milli və ya sosial mənşə, 
5) rəng, 6) milli azlığa mənsubiyyət, 7) dil, 8) əmlak vəziyyəti, 9) din, 10) 
doğum, 11) “digər əlamətlər” – obyektiv və ağlabatan əsası olmayan 
istənilən fərq.  
AİHK-nın 14-cü maddənin mətnindəki “digər əlamətlərə”, AİHM yuxa-
rıda qeyd etdiyimiz kimi, yenə nümunə kimi belə halları göstərir:  
- nikah statusu349  
- peşə statusu350  
- seksual oriyentasiya351  
- hərbi rütbə                 
- nikahdan kənar doğulma.352 
                                                 
349  McMichael v. UK, 1995. 
350  Van der Mussel v. Belgium, 1983. 
351  Frette v. France, 2002. 
Dr. Fərhad Mehdiyev 
 226 
Şübhəli kateqoriyalar 
Fərqli rəftarın əsaslarını müəyyən edərkən, AİHM “şübhəli” adlandırdığı 
növ və ya kateqoriyaları, digər hallarla müqayisədə daha yüksək və ciddi də-
rəcədə araşdırır. Belə hallarda fərqli rəftara haqq qazandırmaq dövlət üçün daha 
çətindir və onun qiymətləndirmə sərbəstliyi daha məhduddur; belə ki, dövlət 
fərqli rəftar göstərmədə “tutarlı əsasların” və “olduqca əsaslı səbəblərin” oldu-
ğunu sübuta yetirməlidir.  
Aşağıdakı “şübhəli kateqoriyalar” Məhkəmənin presedent hüququ ilə mü-
əyyən edilib və bu hallarda Məhkəmə “tutarlı əsaslar” formulundan istifadə edib: 
- cinsə əsaslanan fərqlər; 
- dinə əsaslanan fərqlər; 
- milliyyətə əsaslanan fərqlər; 
- qanuni nikahdan doğulan və nikahdankənar doğulan uşaqlar arasında 
fərqlər; 
- seksual oriyentasiyaya əsaslanan fərqlər. 
Sonuncu iki təsnifat Məhkəmə tərəfindən müəyyən edilmiş “digər əlamət-
lərə” aiddir və “şübhəli kateqoriyaya” aid birinci üç əsasla eyni dərəcədə ciddi 
araşdırma tələb edən əsaslar hesab olunur. 
Cinsə əsaslanan fərqlər 
Cinslər arasında bərabərliyinin inkişaf etdirilməsi Avropa Şurasına üzv 
olan dövlətlərin əsas məqsədi olduğuna görə, cins əlamətinə əsaslanan fərqli 
rəftarın Konvensiyaya uyğun hesab edilə bilməsi üçün “olduqca əsaslı səbəb-
lər” gətirilməlidir. 
Abdülazizin işində cinsə görə fərqli rəftar Birləşmiş Krallığın qanunveri-
ciliyində aydın şəkildə əks olunmuşdu. Ərizəçilər Birləşmiş Krallıqda qanuni 
və daimi məskunlaşan qadınlar idi, lakin bunların ailə qurduqları, ya da qurmaq 
istədikləri şəxslər əcnəbilərdi. Müvafiq immiqrasiya qaydalarına görə, ərizəçi-
lərin ərlərinə Birləşmiş Krallıqda ərizəçilərlə birlikdə qalmaq icazəsi verilmə-
mişdi, halbuki, oxşar vəziyyətlərdə ərlərinin yanında qalmaq istəyən qadınlar 
bu cür məhdudiyyətlərə məruz qalmırdılar. Dövlət iddia edirdi ki, sözügedən 
kişilər və qadınlar fərqli vəziyyətdədirlər. Mühacir ərlər işçi bazarına qadın-
lardan fərqli təsir göstərəcəkdilər, çünki statistikaya görə kişilərin iş axtarması 
ehtimalı qadınlara nisbətən daha çoxdur. Məhkəmə bu nəticəyə gəldi ki, cinsi 
əlamətə əsaslanan ayrı-seçkilik 14-cü maddəni pozub, çünki Britaniyanın im-
                                                                                                                                  
352  Marx v. Belgium, 1979. 
İnsan Hüquqları 
 227 
miqrasiya qaydaları britaniyalı kişilərlə müqayisədə britaniyalı qadınların 
əcnəbi həyat yoldaşlarının Britaniyada onlarla qalmalarına icazə almaq 
imkanını çətinləşdirib. 
Schuller-Zgraggen İsveçrəyə qarşı işdə (1995) ərizəçi qadın milli məhkə-
mənin qərarı əsasında əlilliyə görə pensiya almaq hüququndan məhrum edil-
mişdi. Qərar ona əsaslanırdı ki, gənc övladı olduğuna görə qadının evdən 
kənarda işləməsinə ehtiyac yox idi. Məhkəmə müəyyən etdi ki, fərqli rəftara 
haqq qazandıran heç bir tutarlı əsas yoxdur.  Buna görə də, o, 8-ci maddə ilə 
birlikdə (şəxsi və ailə həyatının toxunulmazlığı) götürülməklə 14-cü maddənin 
pozulduğunu müəyyən etdi. 
Ünal Türkiyəyə qarşı işdə (2004) qadın ərizəçi bildirmişdi ki, nikahdan 
sonra ərizəçinin yalnız ilkin soyadının saxlanmasına milli hakimiyyət orqanları-
nın icazə verməkdən imtina etmələri ayrılıqda və 14-cü maddə ilə birlikdə 
götürülməklə Konvensiyanın 8-ci maddəsinin pozulmasına bərabərdir. Əvvəlcə 
AİHM qeyd etdi ki, bu məsələ (adın və soyadın seçilməsi) 8-ci maddənin təsir 
dairəsinə düşür. Məhkəmə müəyyən etdi ki, evli kişi ilə evli qadın arasında, 
onların sosial vəziyyəti və iqtisadi müstəqilliyi arasında olan faktiki fərqlər 
fərqli rəftara əsas vermir. Məhkəmə ailənin vəhdətini qorumaq üçün tədbirlər 
görməkdə dövlətlərin qiymətləndirmə sərbəstliyinə malik olduqlarını qeyd etdi. 
Lakin soyadı seçimində ərin soyadına üstünlük vermək, AİHM-nə görə bəra-
bərlik meyarının pozulmasıdır. Türkiyə ərin soyadının ərlə arvadın ümumi so-
yadı kimi qəbul edilməsini qanunla nəzərdə tutan Avropa şurasına yeganə üzv 
dövlət idi (hal hazırda bu qayda dəyişdirilib). AİHM-nə görə, nikahdan sonra 
tərəflərin hər hansı birisinin soyadı, ya da hər ikisinin soyadı bərabər istifadə 
oluna bilər.  
Soyadın seçimi məsələsində AİHM-nin yanaşması belədir ki, dövlət 
mümkün olduğu qədər məhdudiyyət qoymasın. Məsələn, ailənin ümumi soyadı 
kimi ya tərəflərdən birisinin, ya da ki, ər-arvadın soyadının birləşdirərək qoyul-
ması mümkün olmalıdır.353 
AİHM ayrı-seçkiliyin sadəcə qadınlara qarşı yox, habelə, kişilərə qarşı 
olub-olmadığını araşdırır. Bəzi hallarda da bunu müəyyən edir. 
Rasmussen Danimarkaya qarşı (28.11.1984) işdə, doğulan uşağın atalı-
ğına etiraz etmək istəyən ər, bunu ancaq məhdud bir zaman ərzində etməliydi. 
Halbuki uşağın anası üçün belə bir zaman məhdudiyyəti nəzərdə tutulmurdu. 
Məhkəmə qərara aldı ki, atalıq haqqında prosesə başlamaq üçün qoyulan vaxt 
məhdudiyyətləri qanuni idi və hüquqi müəyyənliyi və uşağın maraqlarını təmin 
                                                 
353  Burghartz v. Swizerland, 22.02.1994. 
Dr. Fərhad Mehdiyev 
 228 
etmək məqsədi daşıyırdı. AİHM-nə görə belə halda mütənasiblik prinsipi aşıl-
mamışdı. Məhkəmə müəyyən etdi ki, dövlət 14-cü maddə üzrə mütənasiblik 
prinsipinin hüdudlarını aşmayıb və 6-cı və ya 8-ci maddə ilə birlikdə götürül-
məklə 14-cü maddənin pozulmadığını müəyyən etdi. 
Karlheinz Schmidt Almaniyaya qarşı işdə354 (1994) Məhkəmə müəyyən 
etdi ki, qadınlardan fərqli olaraq yetkinlik yaşına çatmış bütün kişilərdən yan-
ğınsöndürən qismində qulluq etməyi, ya da bunun əvəzində yanğınsöndürmə 
xidmətinə görə vergi ödəməyi tələb edən qanun 4-cü maddənin 3(d) bəndi ilə 
birlikdə götürülməklə 14-cü maddəni pozaraq cins əlamətinə görə ayrı-seçkilik 
təşkil edir. Əslində bu cür qulluğu icra etmək öhdəliyi, həmin öhdəlik qanuni və 
nəzəri baxımdan müstəsna xarakter daşıyırdı; çünki daim yanğınsöndürən kimi 
işləmək istəyən kifayət qədər könüllülər vardı, faktiki olaraq kişi cinsinə mən-
sub olan heç kəs yanğın-söndürənlər briqadasında məcburi qulluq etmirdi. 
Lakin AİHM qərara aldı ki, maliyyə yardımı faktiki olaraq özünün kompensa-
siya xarakterini itirmiş və bu cür maliyyə öhdəliyinin qoyulması ucbatından o, 
vergi öhdəliyini çevrilmişdi; belə olan halda cins əlamətinə görə fərqli rəftara 
haqq qazandırmaq olmazdı. 
Ataların uşağa baxmaq üçün ödənişli valideynlik məzuniyyəti hüququna 
sahib olmaları məsələsinə gəldikdə, AİHM qərarlaşdırdı ki, atalardan fərqli 
olaraq anaların valideynlik məzuniyyətinə görə müavinət alması 8-ci maddə ilə 
birlikdə götürülməklə 14-cü maddəni pozmur.355 Məhkəməyə görə Dövlət özü-
nün qiymətləndirmə sərbəstliyinin hüdudlarını aşmamışdı və “buna bənzər 
digər vəziyyətlərdə hər hansı fərqlərin qanuna əsaslanan fərqli rəftara haqq 
qazandırıb-qazandırmadığını və nə dərəcədə haqq qazandırdığını” qiymətlən-
dirmək hüququna malikdi. 
Lakin bir müddət sonra, AİHM başqa cür qərar aldı.356 Bu işdə ərizəçi 
iddia edirdi ki, sosial təminat və müavinətlər haqqında qanunvericilikdə dul 
qadınlara güzəştlərin nəzərdə tutulduğu halda, oxşar vəziyyətdə olan dul kişi-
lərə münasibətdə bunun olmaması cins əlamətinə görə ayrı-seçkilik olub 14-cü 
maddənin pozuntusudur. Ərizəçinin arvadı onların nikahda olduqları bütün 
müddət ərzində işləmişdi və ailənin əsas gəlir gətirən üzvü idi. O, vəfat edərkən 
ərizəçi bütün gün ərzində uşaqlarına qulluq etmək üçün işdən çıxdı. Ərizəçiyə 
görə İngiltərə qanunvericiliyinin belə tənzimlənməsində əsas səbəb o idi ki, 
ərdə olan qadınlar nadir hallarda işləyirlər və ərlərinin gəlirlərindən daha çox 
                                                 
354  Qərarın xülasəsi üçün baxın: http://www.pili.org/dadel/Karlheinz_Schmidt_v._Germany 
355  Petroviç Avstriyaya qarşı, 1998 
356  Wills Birləşmiş Krallığa qarşı, 1999. 
İnsan Hüquqları 
 229 
asılı olurlar və beləliklə də, onların maliyyə yardımına ehtiyacları dul qalmış 
kişilərlə müqayisədə daha çoxdur. Məhkəmə qeyd etdi ki, güzəştlərin verilmə-
məsi yalnız ərizəçinin cinsi mənsubiyyətinə əsaslanıb. Kişi ilə qadına müna-
sibətdə fərqli rəftarın hər hansı “obyektiv ağlabatan əsası” yox idi və həmin 
rəftar 1 saylı Protokolun 1-ci maddəsi ilə birlikdə götürülməklə Konvensiyanın 
14-cü maddəsinin pozuntusunu təşkil edirdi. 
İrqə, rəngə və ya etnik mənşəyə əsaslanan fərqlər 
İrqi məsələləri də AİHM “şübhəli kateqoriyaya” aid edir. Şərqi Afrikadan 
olan asiyalılar Birləşmiş Krallığa qarşı iş357 (1973) həmin bölgədən olan asi-
yalıların Birləşmiş Krallıqdan çıxarılması haqqında idi. Onlar müxtəlif kateqo-
riyalardan olan Britaniya vətəndaşları idilər, lakin getməyə başqa yerləri yox 
idi, çünki vətənləri olan Afrika dövlətlərində onların yaşamaları çətin idi və 
onlar bir yerdən başqa yerə “köçürülmə” təhlükəsi altında idilər. Rəftardakı bu 
aşkar fərq irqi əlamətlərə əsaslanırdı, çünki müvafiq qanunvericilik, ancaq 
nənə-babalarının Birləşmiş Krallıqla əlaqəsinin olduğu insanların məhdudiyyət 
qoyulmadan ölkəyə daxil olmalarına icazə verirdi. Bu qayda “ağ dərili” müha-
cir vətəndaşların xeyrinə işləyirdi. Komissiya qərara aldı ki, “irqə əsaslanan 
ayrı-seçkilik müəyyən hallarda Konvensiyanın 3-cü maddəsinin mənası baxı-
mından ləyaqəti alçaldan rəftara bərabər ola bilər” və “irqə əsaslanan ayrı-
seçkiliyə xüsusi diqqət yetirilməlidir”. 
AİHM Kipr adasında yaşayan sakinlərin iki qrupundan birinə qarşı 
orduda ayrı-seçkilik praktikasına aid müəyyən etdi ki, irqə əsaslanan geniş 
miqyaslı və ciddi ayrı-seçkilik rəftarı sübuta yetirilib və qərara aldı ki, bu cür 
rəftar Konvensiyanın 3-cü maddəsini pozur, yəni buradakı ayrı-seçkilik eyni 
zamanda ləyaqəti alçaldıcı rəftar təşkil edir.358  
Velikova Bolqarıstana qarşı işdə (18.05.2000) ərizəçi və onun birgə 
yaşadığı kişi qaraçı idilər. Həmin kişi mal-qara oğurluğuna ittihamlarına əsasən 
tutularaq həbs edildikdən və 12 saat polis bölməsində saxlandıqdan sonra 
ölmüşdü. Ərizəçi  iddia edirdi ki, bu, 2-ci maddədə nəzərdə tutulan yaşamaq 
hüququnun, eləcə də 14-cü maddənin pozuntusudur; belə ki, mərhuma qarşı pis 
rəftarın səbəbi onun irqi və ya etnik mənşəyi idi. Məhkəmə hesab etdi ki, ona 
təqdim edilən material əsaslı şübhə yeri qalmadan belə nəticə çıxarmağa imkan 
vermir ki, qurbanın ölümü və onunla bağlı səmərəli araşdırmanın aparılmaması 
                                                 
357  East African Asians v. United Kingdom, 13.12.1973. 
358  Kipr Türkiyəyə qarşı, 2001. 
Dr. Fərhad Mehdiyev 
 230 
irqi qərəzçilik motivinə əsaslanıb. Buna görə də 14-cü maddənin pozuntusu baş 
verməyib.359  
Qaraçılar ilə bağlı bir digər işdə, ərizəçilər Bolqarıstan hərbi polisi 
tərəfindən həbs etmə cəhdi zamanı güllələnmiş qaraçı mənşəli iki nəfərin 
qohumu idilər. Hərbi polis, fərari olan gənc əsgərləri həbs edərkən onları qətl 
etmişdilər. Əsgərlərin valideynləri olan ərizəçilər iddia edirdilər ki, 2-ci mad-
dədə nəzərdə tutulan “prosessual hüquq” yəni səmərəli araşdırma aparılması 
hüququ, eləcə də 13-cü maddədə nəzərdə tutulan səmərəli hüquqi müdafiə 
vasitələri hüququ da pozulub. Onlar iddia edirdilər ki, qətllər qaraçı mənşəli 
şəxslərə qarşı ayrı-seçkiliyin nəticəsidir və buna görə də, 14-cü maddə pozulub. 
AİHM-nə görə; “...(bu cür işlərə)... irqi çalarları olmayan işlərlə eyni tərzdə 
baxılması əsas hüquqlar üçün xüsusilə destruktiv (dağıdıcı) olan hərəkətlərin 
xüsusi xarakterinə göz yummağa bərabər olardı. Əsaslı surətdə fərqlənən belə 
vəziyyətlərə fərq qoyulmaması Konvensiyanın 14-cü maddəsinə zidd olan 
haqsız rəftar təşkil edə bilər. Razılığa gələn Dövlətlər onların hüquq-mühafizə 
mexanizminə inamın qorunub saxlanması üçün güc tətbiqi məsələlərində həm 
hüquq sistemlərində, həm də praktikada fərq qoyulmasını təmin etməlidirlər”.360 
Həsən İlhan Türkiyəyə qarşı işdə ərizəçi iddia edirdi ki, kürd mənşəli 
olması ucbatından ayrı-seçkiliyə məruz qalıb və bu, Konvensiyanın 3, 6 və 8-ci 
maddələri, eləcə də 1 saylı Protokolun 1-ci maddəsi ilə birgə götürülməklə  
Konvensiyanın 14-cü maddəsinin pozuntusudur. O, iddia edirdi ki, ailəsinin 
evinin dağıdılması və mülkiyyətinin məhv edilməsi rəsmi siyasətin, yəni milli 
azlığın üzvü olduğuna görə ona qarşı ayrı-seçkilik siyasətinin nəticəsidir. 
AİHM yenə də hesab etdi ki, bu iddianı əsaslandıran kifayət qədər faktiki baza 
yoxdur və belə nəticəyə gəldi ki, 14-cü maddə pozulmayıb. Lakin hakim 
Lukaides bildirdi ki, o: “... bu işdə Konvensiyanın 14-cü maddəsinin pozul-
madığı barədə çoxluğun qərarı ilə razılaşa bilməz. İş üzrə faktlara nəzər 
salarkən mən, qərarda təsvir edildiyi kimi, ərizəçinin mülkiyyətinin tamamilə 
dağıdılması və ailəsinin kənddən çıxarılması üçün ərizəçinin kürd mənşəli 
olmasından başqa hər hansı əsas və ya izahat görmürəm”. 
                                                 
359  Bununla belə o işdə Məhkəmə qərara aldı ki, effektiv istintaq aparılmadığı və həkim köməyi olmadığı 
üçün 2-ci maddənin (yaşama hüququ) pozuntusu baş verib. Habelə 13-cü maddənin pozuntusu aşkar 
edilmişdi. 
360  Naçova və başqaları Bolqarıstana qarşı, 2004. 
İnsan Hüquqları 
 231 
Chapman v. the UK işdə 361 ərizəçilər mənşəcə “qaraçı” idilər və köçəri 
həyat tərzi keçirirdilər. Onlar 1985-ci ildə torpaq sahəsi almışdılar ki, orada öz 
furqonlarında yaşasınlar. Lakin Rayon Şurası (District Council) onlara orda 
yaşamağa icazə vermədi və oranı boşaldmaq üçün 15 ay vaxt verdi. Səbəb 
olaraq göstərilmişdi ki, həmin ərazı xüsusi ekoloji qoruma statusu altındadır. 
Ərizəçilər iddia edirdilər ki, azlıq təşkil edən əhali kimi ənənəvi həyat tərzi 
sürmələri üçün dövlətin onlara şərait yaratmaması və ya çoxluq təşkil edən 
əhaliyə nisbətən əlverişsiz vəziyyətə salınmaları Konvensiya ilə təminat verilən 
hüquqlarını həyata keçirmələri məsələsində ayrı-seçkiliyə bərabərdir. Dövlət 
iddia etdi ki, rəftardakı hər hansı fərq qanuni məqsədə mütənasib olub və 
obyektiv və ağlabatan əsasa malik olub. AİHM ayrı-seçkilik qadağasının pozul-
duğunu müəyyən etmədi, çünki onun fikrincə, ərizəçilərə qarşı görülmüş 
tədbirlərin ağlabatan və obyektiv əsasları vardı. 
 
 
Dinə əsaslanan fərqlər 
Din də ciddi araşdırma tələb edən «şübhəli kateqoriya» hesab olunur. 
Hoffmann Avstriyaya qarşı işdə (1993) ərizəçi ərindən boşanmışdı, özü də 
«İyeqova şahidi» idi. Onların uşağı məhkəmə qərarı ilə ataya verildi,  çünki 
məhkəmənin qərarına görə “ata uşağın maraqlarını daha yaxşı qoruya bilər, 
çünki «İyeqova şahidləri» orqanizmə qan köçürülməsinə icazə verməkdən 
imtina edirlər və uşaqlar «İyeqova şahidləri»nə mənsub olduqlarına görə «sosial 
tüfeylilərə» çevrilə bilərlər”. Ərizəçi onun 8-ci maddədə, 9-cu maddədə, 
həmçinin, 8-ci maddə ilə birlikdə götürülməklə 14-cü maddədə nəzərdə tutulan 
hüquqlarının pozulduğunu iddia etdi. AİHM din əlamətinə görə ayrı seçkiliyi 
qadağan edən 14-cü maddə ilə birlikdə nəzərdən keçirərək müəyyən etdi ki, bu 
işdə dinə əsaslanan ayrı-seçkiliyə dövlətin hər hansı qanuni məqsədilə haqq 
qazandırmaq mümkün deyildi və buna görə də, ərizəçi ailə həyatına müdaxilə 
edilməməsi hüququndan əsassız olaraq məhrum edilmişdi. 
Palau-Martinez Fransaya qarşı işdə362 (16.12.2003) milli məhkəmənin 
qərarı ilə ərizəçinin uşaqları atanın himayəsinə verilmiş, eyni zamanda, ərizə-
çiyə uşaqlarla görüşmək və yaşamaq hüququ verilmişdi. Appelyasiya məhkə-
məsi hesab etdi ki, «təriqət strukturuna malik olan dinin qoyduğu məhdudiy-
                                                 
361  Maraqlananlar qərarın tam mətni üçün http://www.law.cf.ac.uk/tlru/Chapman.pdf ya da 
http://www.escr-net.org/caselaw/caselaw_show.htm?doc_id=673056 adresinə baxa bilər. 
362  Qərarın xülasəsi üçün baxın: 
http://www.echr.coe.int/eng/Press/2003/dec/ChamberjudgmentinthecaseofPalau-MartinezvFrance.htm 
Dr. Fərhad Mehdiyev 
 232 
yətlərdən və qadağalardan yaxa qurtarmağı» uşaqların marağı tələb edir. Milli 
məhkəmənin qərarında ərizəçinin dininə həlledici əhəmiyyət verilməsi vali-
deynlərə münasibətdə dinə görə fərqli rəftara səbəb olmuşdu. Məhkəmə daha 
sonra həmin müdaxiləyə haqq qazandırmağın mümkün olub-olmadığını araş-
dırdı. Məhkəmə belə nəticəyə gəldi ki, tətbiq edilən vasitələrlə qarşıya qoyulan 
məqsəd arasında ağlabatan mütənasiblik əlaqəsi yoxdur. 
Kanea katolik kilsəsi Yunanıstana qarşı işdə (16.12.1997) Kaneadakı 
Roma katolik kilsəsinin qonşusu həmin kilsəni əhatə edən divarlardan birini 
sökmək istəyərkən kilsə ilə qonşu arasında mülki mübahisə yaranmışdı. Kilsə 
məhkəmədə iddia qaldıra bilmirdi, çünki yunan məhkəmələri qərar çıxarmış-
dılar ki, o hüquqi şəxs deyil. O, iddia edirdi ki, ayrı-seçkiliyin qurbanıdır, çünki 
yunan məhkəmələrinin qərarı yalnız din meyarlarına əsaslanır. Məhkəmə qərara 
aldı ki, 6-cı maddənin 1-ci bəndi, 14-cü maddə Roma katolik kilsəsi ilə fərqli 
rəftar edilməsi üçün obyektiv və ağlabatan əsas yox idi. Belə ki, həm Yunan 
kilsələri, həm də yəhudi dini birlikləri hüquqi şəxs sayıldıqları halda, Roma 
katolik kilsəsini hüquqi şəxs kimi tanımamaq ayrı-seçkilikdi.  
İrqi ayrı-seçkilik işlərində olduğu kimi, dini ayrı-seçkilik işlərində də 
AİHM dolayı ayrı-seçkilik barədə iddiaları həvəssiz araşdırır. Dinə əsaslanan 
dolayı ayrı-seçkilik barədə Komissiyaya təqdim edilən iddiaların çoxu 14-cü 
maddənin mənası baxımımdan fərqli rəftarın olmadığı əsas gətirilərək rədd 
edilib. 
Thlimmenos Yunanıstana qarşı işdə363 (06.04.2000) Yunanıstanın haki-
miyyət orqanları yüksək ixtisaslı mühasib olan və «İyeqova şahidləri» təriqətinə 
mənsub olan ərizəçini vəzifəyə təyin etməkdən imtina etmişdilər, çünki o, 
yunan hərbi formasını geymək əmrinə tabe olmadığına görə vaxtı ilə cinayət 
məsuliyyətinə cəlb olunmuşdu. Onun əqidəsinə görə ərizəçinin dini onun hərbi 
xidmət keçməsinə qarşıdır. O, iddia edirdi ki, 9-cu maddə ilə birlikdə götür-
məklə Konvensiyanın 14-cü maddəsi pozulub. AİHM ərizəçinin arqumenti ilə 
razılaşdı və qərara aldı ki, Yunanıstan qanunvericiliyi ərizəçinin 9-cu maddədə 
nəzərdə tutulan hüququnu reallaşdıran zaman ayrı-seçkiliyə məruz qalmamaq 
hüququnu pozub, yalnız dini əqidələrinə görə məhkum olunmuş şəxslərlə digər 
cinayətlərə görə məhkum olunmuş şəxslər arasında fərq qoyulmur. Ərizəçinin 
sözügedən peşəyə yararlı olmadığına görə vəzifəyə təyin olunmamasına haqq 
qazandırmaq olmazdı.  
                                                 
363  Qərarın tam mətni üçün baxın: 
http://www.uio.no/studier/emner/jus/humanrights/HUMR5120/h08/undervisningsmateriale/Case_Thli
mmenos_Non_discrimination.doc 
İnsan Hüquqları 
 233 
Larissis və başqaları Yunanıstana qarşı işdə hər üç ərizəçi Yunanıstan 
hərbi hava qüvvələrinin qulluqçuları idilər və hər üçü xristianlığın protestant 
cərəyanına mənsub idilər, protestantlığın prinsiplərinə görə bütün dindarlar 
dinlərini yaymalıydı. Ərizəçilər missionerliyə görə məhkum olundular, çünki 
onlar hərbi hava qüvvələrindəki həmkarlarını və qonşuları olan mülki şəxsləri 
öz dinlərinə cəlb etməyə çalışırdı. Ərizəçilər şikayət etdilər ki, məhkum olun-
maları onların din azadlığını pozub. AİHM və hökumət bununla razılaşdı ki, 
burada 9-cu maddədə nəzərdə tutulan hüquqlarına müdaxilə olub. Lakin müda-
xilənin hüquqi olub-olmadığına gəldikdə, hərbçilərə qarşı təbliğatı qadağan 
etməni haqlı gördüyü halda, mülki şəxslərə qarşı olan təbliğatın qadağan 
edilməsini AİHM haqlı görmədi. 
Milli azlığa mənsubluğa əsaslanan fərqlər 
Koua Poirres Fransaya qarşı işdə ərizəçi 70 yaşı olduğuna görə və yaşlı 
əlillərə verilən müavinəti almaq üçün onun müraciəti belə bir əsasa görə rədd 
edilmişdi ki, Fransa vətəndaşı deyildi və Fransa ilə Fil Sümüyü Sahili arasında 
bu cür müavinət barəsində qarşılıqlı müqavilə yox idi. Ərizəçi ayrı-seçkiliyə 
məruz qaldığını iddia edirdi. Lakin Məhkəmə belə nəticəyə gəldi ki, fərqli 
rəftarın obyektiv və ağlabatan əsası yoxdur, 14-cü maddə pozulub. Müstəqim 
Belçikaya qarşı işdə Mərakeş vətəndaşı olan ərizəçi cinayətkar əməllərinə görə 
Belçikadan deportasiya edilmişdi. Ərizəçi iddia edirdi ki, milliyyətə görə ayrı-
seçkiliyin qurbanıdır. Lakin AİHM qərara aldı ki, cinayət törətdikəri üçün hə-
min ölkədən çıxardıla bilərdilər. Müvafiq surətdə, 14-cü maddənin hər hansı 
pozuntusu baş verməyib. 
Özgür Gündem Türkiyəyə qarşı məhkəmə işi gündəlik kürd qəzeti ilə 
bağlı idi, Türkiyə hakimiyyət orqanlarının məsuliyyət daşıdığı iddia edilirdi. 
Ərizəçilər iddia edirdilər ki, Özgür Gündemə qarşı tədbirlər milli mənşə və 
milli azlıqlara mənsubluq əlamətinə görə 14-cü maddə üzrə ayrı-seçkilik təşkil 
edir. Digər tərəfdən, Türkiyə hökuməti bildirdi ki, Özgür Gündəm PKK-nın 
təbliğat vasitəsi kimi çıxış edirdi. Məhkəmə müəyyən etdi ki, 10-cu maddə 
pozulub, 14-cü maddənin hər hansı bir pozuntusu baş verməyib. 
Arslan Türkiyəyə qarşı, Okçuoğlu Türkiyəyə qarşı və Ceylan Türkiyəyə 
qarşı məhkəmə işlərində hər bir ərizəçi bildirmişdi ki, 10-cu maddə ilə birlikdə 
götürülməklə Konvensiyanın 14-cü maddəsinə zidd olan ayrı-seçkiliyin qurbanı 
olmuşdur. Dövlət iddia edirdi ki, onların hər birinin məhkum edilməsi yalnız 
müvafiq yazıların separatçı məzmununa və zorakı tonuna əsaslanmışdı. Ayrılıq-
da götürülməklə 10-cu maddənin pozulduğunu müəyyən edən Məhkəmə 14-cü 
maddə barəsində şikayəti araşdırmağı zəruri saymadı. 
Dr. Fərhad Mehdiyev 
 234 
Uşaqların qanuni nikah xaricində doğulması məsələsi 
AİHM-nin yerləşmiş presedent hüququna görə, qanuni nikahdan doğulan 
uşaqlarla nikahdan kənar doğulan uşaqlar arasında fərq qoyulması Konvensi-
yaya ziddir.364 Əsasən bir çox dövlətin qanunvericiliyində belə bir fərq aradan 
qaldırılıb. Belə fərqlər, bir qayda olaraq, soyadının daşınması, himayə və 
aliment məsələləri və vərəsəlik statusunda ortaya çıxır.  
Vermeyer Belçikaya qarşı işdə Məhkəmə olduqca əsaslı səbəblər testini 
açıq şəkildə qeyd etməsə də, qanuni nikahdan doğulan uşaqlar və nikahdan 
kənar doğulan uşaqlarla fəqli rəftar hallarının ciddi araşdırılmalı olduğunu təs-
diq etdi. Vermeyer (ərizəçi), nənə və babasının qanuni nəvələrinə qarşı məhkə-
mədə iddia qaldırmışdı. O nənə və babasının daşınmaz əmlakı üzərində (vəsiy-
yətnamə olmadığına görə) qanuni vərəsəlik hüququndan məhrum olmuşdu. 
AİHM Belçika məhkəmələrinin Marksın işi (Marckx v. Belgium) üzrə qərarda 
çıxarılan nəticələrə riayət etmələrini istəmişdi.  
Mazurek Fransaya qarşı işdə ərizəçi iddia edirdi ki, dövlət nikahdan kə-
nar doğulan uşaqların vərəsəlik hüquqlarını məhdudlaşdırır. Cavabdeh dövlətin 
etirazı isə beləydi: müvafiq qanunvericiliyin məqsədi ənənəvi ailəni qorumaq-
dır. AİHM-nə görə, bu cür qanunvericilik, məntiqli (məqbul) ayrı-seçkiliyə haqq 
qazandıran heç bir əsas ehtiva etmir. Buna görə də, 14-cü maddə ilə birlikdə 
götürülməklə, 1 saylı Protokolun 1-ci maddəsi pozulmuşdu. 
Şahin Almaniyaya qarşı işdə ərizəçi konkret olaraq qeyd edirdi ki, nikah-
dan kənar doğulan uşağı ilə görüşməsinə icazə verməyən Almaniya məhkəmə-
sinin qərarları onun ailə həyatına hörmət hüququnun pozulmasıdır və bu mə-
sələdə o, ayrı-seçkilik rəftarının qurbanıdır. Odur ki, 8-ci maddə ilə birlikdə 
götürülməklə 14-cü maddənin pozuntusu baş verib. Dövlətin gətirdiyi arqu-
mentlər Məhkəməni inandırmadı ki, nikahdan kənar doğulan uşaqların ataları 
öz uşaqları ilə görüşməyə çox da maraq göstərmirlər və 8-ci maddə ilə birlikdə 
götürülməklə 14-cü maddənin pozuntusu baş verdiyinə qərar verdi. 
   
Seksual oriyentasiyaya əsaslanan fərqlər 
“Seksual oriyentasiya” Konvensiyasının heç bir maddəsində aydın şəkildə 
qeyd edilməyib. Bununla belə AİHM homoseksual aktları qadağan edən 
cinayət-hüquq qanunlarının insan hüquqlarını pozduğunu müəyyən etmişdir. 
AİHM belə halları “şübhəli kateqoriyaya” aid elədi və qərara aldı ki, dövlət 
belə müdaxilələri ciddi şəkildə əsaslandırmalıdır. AİHM-nə görə, eyni cinsdən 
olan yetkinlik yaşına çatmış şəxslər arasında qarşılıqlı razılıq əsasında və məxfi 
                                                 
364  Marckx v. Belgium, 13.06.1979 
İnsan Hüquqları 
 235 
şəraitdə baş verən seksual münasibətləri cinayət sayan dövlətdaxili qanunlar 
Konvensiyanın 8-ci maddəsində əks olunan şəxsi həyata hörmət hüququna ziddir. 
Dadcenin işində Məhkəmə ərizəçinin 8-ci maddə ilə birlikdə 14-cü maddə 
üzrə ayrı-seçkilik arqumentini araşdırmağı zəruri hesab etmədi, çünki o, artıq 8-
ci maddə üzrə qərar çıxarmışdı ki, müvafiq tədbirlər Konvensiyaya ziddir. Bu, o 
deməkdir ki, belə hüquqlardan istifadə edilərkən dövlətlər Konvensiyanın 14-cü 
maddəsi üzrə ayrı-seçkiliyi qadağan etməlidirlər. 
B.B Birləşmiş Krallığa qarşı işdə ərizəçi şikayət edirdi ki, yaşı 18-dən az 
olan şəxslə homoseksual hərəkətləri cinayət sayan qanunvericiliyin mövcud-
luğu 8-ci maddəni pozmaqla seksual oriyentasiya əlamətinə görə ona qarşı ayrı-
seçkilikdir, çünki heteroseksual hərəkətlər üçün icazə verilən yaş həddi 16 yaş 
müəyyən edilmişdi. Məhkəmə maddənin pozulduğunu müəyyən etdi. 
Cinsi oriyentasiyada olan fərqə görə, şəxslərin ordudan və dövlət qullu-
ğundan uzaqlaşdırılması halında problemlər yaranır. Homoseksualizmə görə 
hərbi xidmətdən uzaqlaşdırmaq barədə AİHM-nin müxtəlif qərarları vardır. 
Dövlət inandırıcı dəlillər gətirsə, bu mümkündür.365  
Boşanma hallarında və övladlığa götürmədə şəxsə homoseksual olduğuna 
görə, buna icazə verməmək, AİHM-nin müxtəlif qərarlarında müxtəlif şəkillər-
də müəyyən edilib. AİHM-nin 1999 tarixli qərarına görə, boşanma sırasında 
övladı sırf homoseksual olduğuna görə ataya verməmək Konvensiya pozuntu-
sudur (bu işdə dövlət arqument gətirmişdi ki, burada məqsəd uşağın mənfəətini 
qorumaqdı).366  Halbuki 2002 tarixli daha yeni bir qərarda, AİHM homoseksua-
list ərizəçinin uşağı övladlığa götürmək istəməsinin rədd edilməsini Konvensi-
yaya zidd saymadı, Məhkəməyə görə, ərizəçinin hələ ki formalaşmış rəsmi bir 
ailəsi yox idi.367  
 
Əmlak vəziyyətinə əsaslanan fərqlər 
Daha əvvəl qeyd etdiyimiz Çasanyu və başqaları Fransaya qarşı 
(Chassagnou v. France) işdə, torpaq sahibləri olan ərizəçilər etik əsaslara görə 
həmin torpaqlarda  ovçuluğun əleyhinə olsalar da, arzuları xaricində qanuna 
əsasən müvafiq ovçular assosiasiyanın üzvü olmağa məcbur edilmişdilər. Kiçik 
torpaq sahibləri olduqlarına görə sözügedən qanun onların üzərinə belə vəzi-
fələri qoyub; halbuki iri torpaq sahibləri ilə münasibətdə bu cür öhdəlik 
müəyyən edilməmişdi. 
                                                 
365  Smith and Grady v. UK, 27.09.1999. 
366  Salgeueiro da Silva Mouta v. Portugal, 21.12.1999. 
367  Frette v. France, 26.02.2002. 
Dr. Fərhad Mehdiyev 
 236 
Məhkəmə müəyyən etdi ki, bu işdə ayrı-seçkilik iri və kiçik torpaq 
sahiblərinə qarşı fərqli rəftara əsaslanıb: 1 saylı Protokolun 1-ci maddəsinin, 
eləcə də 14-cü maddə ilə birlikdə götürülməklə 14-cü maddənin pozulduğu 
müəyyən edildi. 
Darby İsveçə qarşı işdə (23.10.1990) ərizəçi İsveçdə işləyən Britaniya 
mənşəli Finlandiya vətəndaşı idi, o, kilsə vergisi ödəməli idi və İsveçdə yaşayış 
yerini qeydiyyata aldırmadığına görə verginin məbləğinin azaldılmasına nail ola 
bilmirdi. Halbuki o, İsveş kilsəsinin üzvü deyildi. Buna görə AİHM, 1 saylı 
Protokolun 1-ci maddəsi ilə birlikdə götürülməklə 14-cü maddənin pozuldu-
ğuna qərar verdi. Məhkəmə ərizəçinin 9-cu maddə ilə təmin edilən din azadlığı 
hüququnun pozulması barədə şikayətini və ya hüquqdan istifadədə ayrı-seçkilik 
qoyulması barədə 14-cü maddə üzrə şikayətini araşdırmağı zəruri hesab etmədi. 
Kjartan Asmundsson İslandiyaya qarşı işdə (12.10.2004) ərizəçi şikayət 
edirdi ki, ona əlillik pensiyası verilməsi dayandırılması ayrılıqda və Konvensi-
yanın 14-cü maddəsi ilə birlikdə götürülməklə Konvensiyanın 1 saylı Protoko-
lun 1-ci maddəsini pozub. Dövlət ərizəçinin belə bir iddiasına etiraz etdi ki, 
yeni əlillik meyarlarının ona tətbiqi qanunsuz idi, ayrı-seçkilik xarakteri daşı-
yırdı və ictimai maraqlara qeyri mütənasib idi. Məhkəmə bu işə 1 saylı Proto-
kolun 1-ci maddəsi əsasında baxsa da, tədbirin mütənasibliyi məsələsi araşdı-
rılarkən əsas sual bu idi ki, əsassız olaraq fərqli rəftara yol verilmişdimi. 
Məhkəmənin fikrincə, baxmayaraq ki, pensiya hüquqlarına edilən dəyişik-
liklər pensiya alanların qanuni tələbatlarını nəzərə alırdı, özlüyündə bu cür 
rəftar belə düşünməyə əsas verirdi ki, ərizəçinin hüquqlarına xələl gətirən təd-
birə 14-cü maddənin məqsədləri baxımından haqq qazandırmaq olmazdı. Məh-
kəmə qeyd etdi ki, işə 14-cü maddə əsasında baxılması 1 saylı Protokolun 1-ci 
maddəsi üzrə mütənasiblik məsələsinin qiymətləndirilməsinin əhəmiyyətini 
artırır. Sonda Məhkəmə 1 saylı Protokolun 1-ci maddəsinin pozulduğunu müəy-
yən etdi. 
 
“Digər əlamətlərə” əsaslanan ayrı-seçkilik işlərinə aid digər nümunələr 
14-cü maddədə sadalanan əlamətlərdən başqa qalan bütün əlamətlər üzrə 
işlər bu kateqoriyaya aiddir. 
Məhkəmənin müəyyən etdiyinə görə, bu kateqoriya nikah statusunu, peşə 
statusunu və hərbi rütbəni ehtiva edir. Seksual oriyentasiya və nikahdan kənar 
doğulma əlamətləri ciddi araşdırma tələb edən “ şübhəli kateqoriya”ya aid 
əlamətlər kimi artıq yuxarıda müzakirə olunub. 
İnsan Hüquqları 
 237 
 
Nikah statusu 
McMichael Birləşmiş Krallığa qarşı iş övladlığa verilən uşağın faktiki 
(genetik) atasına aid idi. O, iddia edirdi ki, uşağın anası ilə evlənmədiyi halda 
uşaq üzərində qəyyumluq hüququna və ya uşağın tərbiyəsində iştirak etmək 
hüququna malik olmadığını nəzərdə tutan Şotlandiya qanunu ona münasibətdə 
ayrı-seçkilik olmaqla, 14-cü maddəni (6-cı və ya 8-ci maddə ilə birlikdə 
götürülməklə) pozur. 
Hökumət iddia etdi ki, qanun faktiki ataya imkan verir ki, ona valideynlik 
hüquqları verən məhkəmə əmrinin qəbuluna nail olsun. Məhkəmə qərara aldı 
ki, fərqli rəftarın ağlabatan və obyektiv əsası vardır. Müvafiq surətdə, 14-cü 
maddənin pozuntusu baş verməyib.                                                                                   
 
Peşə statusu və ya hərbi rütbə 
Engel və başqaları Niderlanda qarşı iş mülki şəxslərə nisbətən hərbi 
qulluqçulara fərqli yanaşmanın ilk konkret nümunəsidir. Bütün ərizəçilər 
Niderland silahlı qüvvələrinə yenicə çağırılmış aşağı rütbəli hərbçilər idi. Hərbi 
intizamı  pozduqlarına görə ayrı-ayrı hallarda müvafiq rəisləri tərəfindən onlara 
müxtəlif cəzalar tətbiq edilmişdi. Ərizəçilər şikayətləri araşdıran zabitə, sonda 
isə Ali Hərbi Məhkəməyə müraciət etdilər; sonuncu isə etiraz edilən qərarları 
mahiyyət etibarilə təsdiq etdi və yalnız iki halda tətbiq edilən cəzanı yüngül-
ləşdirdi. Məhkəmə 14-cü maddənin pozulmadığını müəyyən etdi (bax: qərarın 
72-ci bəndinə). 
Van der Müssel Belçikaya qarşı iş (1983) peşə əlamətinə görə fərqli 
rəftarın nümunəsidir. Bu işdə Məhkəmə müəyyən etdi ki, vəkillər Məhkəmə 
sisteminin peşələrindən və digər peşələrdən köklü surətdə fərqlənən hüquq və 
vəzifələrə malikdirlər. 
Rekvenyi Macarıstana qarşı iş (1999) də peşə əlamətinə əsaslanan fərqli 
rəftara aid id. Peşə əlamətinə görə ayrı-seçkilik arqumenti ilə bağlı Məhkəmə 
sadəcə bunu qeyd etdi ki, “hətta fərz etsək ki, polis əməkdaşları adi 
vətəndaşlardan  fərqli peşə sahibləridir...” polis əməkdaşı qismində ərizəçinin 
xüsusi vəziyyəti ona qarşı fərqli rəftara haqq qazandırır. Məhkəmə belə bir faktı 
vurğuladı ki: “bir sıra Razılığa gələn Dövlətlər polis əməkdaşlarının müəyyən 
siyasi fəaliyyətlərini məhdudlaşdırırlar”. Polis əməkdaşlarının siyasi neytral-
lığını təmin etmək məqsədi qanuni məqsəddir və doğrudan da, “ölkənin totalitar 
rejimdə yaşadığını nəzərə alsaq, Macarıstanda xüsusi tarixi önəm daşıyır...” 
 
Dr. Fərhad Mehdiyev 
 238 
Əlillik  
Konvensiyanın 14-cü maddəsi əlilliyə görə ayrı-seçkiliyi açıq şəkildə qa-
dağan etməsə də, əlilliyi “digər əlamətlər” içində ələ almaq mümkündür. Lakin 
AİHM-nin buna dair bir presedent hüququ yoxdur.  
Zeynalova və Zeynal Çex Respublikasına qarşı işdə (2002) ictimai bina-
ların çoxunun əlillər üçün nəzərdə tutulan lazımi avadanlıqla təchiz olunma-
ması göstərilirdi (halbuki Çexiya qanunları belə avadanlığın olmasını tələb 
edirdi). Ərizəçilərdən biri bildirdi ki, əlillik əlamətinə görə ayrı-seçkiliyə yol 
verilib. Lakin AİHM qərara aldı ki, 8-ci maddə bu işə tətbiq edilə bilməz və 
müvafiq surətdə 14-cü maddənin tətbiqi də mümkün deyil. 
Botta İtaliyaya qarşı işdə (1988) ərizəçi əlil olduğuna görə özəl kurortda 
çimərliyə gedə bilmirdi, çünki orada İtaliya qanunvericiliyi ilə tələb olunan 
şərait (tualet, minik vasitələri üçün giriş) yaradılmamışdı və bu, 14-cü maddəyə 
zidd olan ayrı-seçkilik rəftarını təşkil edir. AİHM  hesab etdi ki, iddia edilən 
hüquq, yəni ərizəçinin istirahət günlərində yaşadığı yerdən çimərliyə və dəniz 
kənarına getmək imkanı “insanlar arasında o qədər geniş və qeyri-müəyyən 
münasibətlərin əhatə dairəsinə düşürdü ki, özəl çimərliklərdə çatışmazlıqları 
aradan qaldırmaq üçün dövlətdən tələb olunan tədbirlərlə ərizəçinin şəxsi həyatı 
arasında ağlabatan birbaşa əlaqə yox idi”. AİHM  bu nəticəyə gəldi ki, 8-ci 
maddə bu işə tətbiq edilə bilməz. Müvafiq surətdə, 14-cü maddənin tətbiqi də 
mümkün deyil. 
d. Ayrı-seçkilik testi 
14-cü maddə üzrə ayrı-seçkilik iddialarına baxılarkən standart metoda 
riayət edilir. 
Birincisi, AİHM ayrı-seçkilik barədə şikayətin konvensiya ilə qorunan hər 
hansı hüququn təsir dairəsinə düşüb-düşmədiyi barədə qərar qəbul edir. Bu, 14-
cü maddənin yardımçı xarakterini bir daha nümayiş etdirir. Burada onu qeyd 
etməliyik ki, şikayət olunan Dövlət əgər Konvensiyaya əlavə 12-ci Protokolu 
imzalayıbsa, belə halda AİHM, Konvensiyanın 2-13 maddələrinin təsir dairə-
sini araşdırmır, çünki 12-ci Protokol bütün hüquqlar baxımından ayrı-seçkilik 
qadağasını nəzərdə tutur. Azərbaycan 12-ci Protokolu imzalayıb, lakin Ratifika-
siya etməyib.  
İkincisi, məhkəmə maddi hüquq normasının pozulub-pozulmadığını araş-
dırır. Belə pozuntu müəyyən edildiyi halda, məhkəmə maddi hüquq norması ilə 
birgə götürülməklə 14-cü maddənin məsələsinə həmişə ayrıca baxmır.  
Üçüncüsü, ərizəçi ona qarşı fərqli rəftar edildiyini sübuta yetirlməlidir. 
İnsan Hüquqları 
 239 
Dördüncüsü, məhkəmə araşdırır ki, rəftardakı fərqin əsaslandırılmasına 
dövlət nə dərəcədə nail olub. Əgər rəftardakı fərqin obyektiv və ağlabatan əsası 
yoxdursa, həmin rəftar 14-cü maddəyə görə ayrı-seçkilik xarakterlidir. Dövlətin 
gördüyü tədbir: 1) qanuni məqsəd daşımırsa və ya 2) qarşıya qoyulan məqsədlə 
onun həyata keçirilməsi üçün tətbiq edilən vasitələr arasında ağlabatan mütə-
nasiblik yoxdursa, o halda həmin tədbirin obyektiv və ağlabatan əsası yoxdur. 
Beşincisi, məhkəmə belə bir məsələni nəzərdən keçirir ki, araşdırılan işdə 
dövlət özünün diskresion səlahiyyət həddini aşıbmı? Diskresion səlahiyyətin 
hüdudları çox zaman konvensiya hüquqlarına müdaxilənin zəruriliyinə qiymət 
verilərkən həlledici əhəmiyyət daşıyır. Əgər dövlətin diskresion səlahiyyətinin 
hüdudları kiçikdirsə, konvensiya hüquqlarına müdaxiləyə haqq qazandırmaq 
üçün dövlətin daha ciddi əsaslar gətirməsi tələb olunur. Dövlətin diskresion 
səlahiyyətinin hüdudları işin xarakterindən asılı olaraq dəyişir. 
Təsir dairəsi testi: araşdırılan faktlar maddi hüququn təsir dairəsinə 
düşürmü? 
Dövlət 12-ci Protokolu ratifikasiya etməyibsə, AİHM araşdırılan faktların 
müvafiq maddi hüquq normasının təsir dairəsinə düşüb-düşmədiyini yoxlayır. 
Bununla belə AİHM müəyyən edib ki, 14-cü maddənin ayrı-seçkilik haqqında 
müddəlarını tətbiq etmək üçün 14-cü maddə ilə konvensiyada nəzərdə tutulan 
digər hüquqlar arasında yalnız azacıq əlaqənin olması tələb olunur. AİHM-də 
baxılan bir iş, tətil aksiyasına başlamaq üçün sanksiya vermiş həmkarlar ittifa-
qının üzvlərinə qarşı yönələn bir sıra mənfi tədbirlərə aid idi. Həmin tədbirlər 
özlüyündə konvensiya hüquqlarını pozmurdu. Buna baxmayaraq, məhkəmə 
müəyyən etdi ki, həmin tədbirlərin 11-ci maddədə nəzərdə tutulan hüquqla, yəni 
həmkarlar ittifaqlarının öz üzvlərinin maraqlarını qorumaq hüququ ilə əlaqəsi 
var; buna görə bu işdə ayrı-seçkilik məsələsinin araşdırılmasını hüquqa uyğun 
saydı. 
Sidabras və Dziautas Litvaya qarşı işdə (2004) Litva hüququ özəl 
sektorun müxtəlif sahələrində ərizəçilərin iş tapmalarını qadağan edirdi, çünki 
onlar keçmiş Dövlət Təhlükəsizliyi Komitəsinin üzvləri idilər. Onlar iddia 
edirdilər ki, bu qadağa həm ayrılıqda, həm də 14-cü maddə ilə birlikdə götü-
rülmüş konvensiyanın 8-ci maddəsini pozur. Məhkəmə hesab etdi ki, dövlətə 
münasibətdə loyallığın olub-olmaması əsasına görə ərizəçilərlə digər şəxslərdən 
fərqli rəftar edilib. Məhkəmə özünün əvvəlki praktikasını qeyd etdi; özəl 
sektorda işə qəbula qoyulan  sərt qadağa şəxsi həyata təsir göstərir. Sosial və 
iqtisadi hüquqlar sahəsini konvensiya hüquqları sahəsindən ayıran hər hansı 
aydın sərhəd yoxdur. Sözügedən qadağa ərizəçilərin xarici aləmlə münasi-
Dr. Fərhad Mehdiyev 
 240 
bətlərini inkişaf etdirmək imkanlarına ciddi təsir göstərirdi və yaşayış üçün 
vəsait qazanmaq baxımından onlara ciddi çətinliklər yaradaraq şəxsi həyat 
hüququndan istifadə etmələrinə açıq-aydın təsir edirdi. Nəticədə məhkəmə bu 
işdə 8-ci maddə ilə birlikdə götürülməklə 14-cü maddənin pozulduğunu 
müəyyən etdi.  
Fərqli rəftar 
Ayrı-seçkilik barədə tipik şikayətdə ərizəçi iddia edirdi ki, onunla başqa-
larına nisbətən fərqli rəftar edilib, belə ki, onun vəziyyətinə oxşar vəziyyətdə 
olan digər şəxslərlə daha yaxşı rəftar edilir. Misal üçün, şikayətçi özü ilə mü-
qayisə etdiyi, ona oxşar vəziyyətdə olan əks statuslu (məsələn, kişi) şəxslə və ya 
qrupla ona nisbətən daha yaxşı rəftar edildiyini sübuta yetirməyə cəhd edə bilər. 
Anoloji vəziyyətlər 
Van der Mussele Belçikaya qarşı işdə (1983) stajçı vəkil olan ərizəçi digər 
peşə sahibləri ilə müqayisədə (pulsuz hüquq yardımı göstərmək məsələsində) 
əlverişsiz rəftara məruz qaldığını iddia edirdi; belə ki, başqa peşələrin sahibləri, 
hətta, onların vəzifəsi onun vəzifəsinə oxşar olduqda belə, pulsuz iş görməyə 
belə məcbur edilmirdilər. Məhkəmə onun iddiasını rədd etdi və hesab etdi ki, 
müxtəlif peşələrin tənzimlənməsində köklü fərqlər var və həmin fərqlər bu 
peşələrdən ərizəçinin müqayisə üçün istifadə etməsinə imkan vermir. 
Thlimmenos Yunanıstana qarşı işdə (2000) ərizəçi silahlı qüvvələrdə qulluq 
etməkdən imtina etdiyinə görə məhkum olunmuşdu. O, imtinanı belə əsaslandır-
mışdı ki, pasifizm tərafdarı olan “İyeqova şahidləri” təriqətinə mənsubdur. 
Ərizəçi şikayət edirdi ki, cinayət əməlinə görə məhkum olunması nəticə-
sində yüksək ixtisaslı mühasib vəzifəsindən azad edilib və dini əqidələrinə görə 
məhkum edilənlərlə digər əsaslara görə məhkum edilənlər arasında qanun heç 
bir fərq qoymayıb. Ərizəçi fikir, vicdan və din azadlığı haqqında 9-cu maddə ilə 
birlikdə götürülməklə 14-cü maddənin pozuntusunu şikayət etdi. 
Məhkəmə 9-cu maddə ilə birlikdə götürülməklə 14-cü maddənin pozuldu-
ğunu müəyyən etdi. Bununla o, əvvəlki presedent hüququnu bir qədər genişlən-
dirərək elə vəziyyətlərə şamil etdi ki, bu zaman dövlət tamamilə fərqli vəziy-
yətdə olan şəxslərə fərqli rəftar etməli olduğu halda heç bir obyektiv və 
ağlabatan əsas olmadan bunu etmir. 
Fərqli rəftarın əsaslandırılması 
Hər bir fərqli rəftar 14-cü maddənin pozulması ilə nəticələnmir. Fərqli 
rəftarın obyektiv və ağlabatan əsası varsa, o, ayrı-seçkilik deyil. Fərqli rəftar 
aşağıdakı hallarda obyektiv və ağlabatan əsasa malik ola bilər: 
İnsan Hüquqları 
 241 
1. əgər o, qanuni məqsəd daşıyırsa və 
2. tətbiq edilən vasitələr qarşıya qoyulan qanuni məqsədə mütənasibdirsə. 
Analoji qaydada İntse Avstriyaya qarşı işdə (1987) də məhkəmə qərarın 
41-ci bəndində bildirdi ki: “14-cü maddənin məqsədləri baxımından fərqli rəfta-
rın obyektiv və ağlabatan əsası yoxdursa yəni, o, qanuni məqsəd güdmürsə, 
yaxud tətbiq edilən vasitələrlə qarşıya qoyulan qanuni məqsəd arasında ağlaba-
tan mütənasiblik yoxdursa, həmin rəftar ayrı-seçkilik xarakterlidir. 
Qanuni Məqsəd 
Qanuni məqsəd məsələsinə aid işlər azdır, çünki dövlətlərin çoxu başa 
düşürlər ki, fərqli rəftarın olduğu müəyyən edilibsə, bu hal ağlabatan əsasın 
olmasını tələb edir. 
Dillər haqqında Belçika işində (1968) iki əsas dilin əhatə etdiyi bölgələr-
də linqvistik vəhdəti inkişaf etdirmək siyasətinin səmərəli həyata keçirilməsi 
qanuni məqsəd idi. Marckx Belçikaya qarşı işdə (1979) həmin məqsəd ənənəvi 
ailəni dəstəkləməkdən və həvəsləndirməkdən ibarət idi. Əbdüləziz, Kabales və 
Balkandali Birləşmiş Krallığa qarşı işdə (1985) qanuni məqsəd işçi bazarını və 
ictimai qaydanı qorumaq idi. Hoffmann Avstriyaya qarşı işdə (1993) isə həmin 
məqsəd uşaqların sağlamlığını və hüquqlarını qorumaqdan ibarət idi. Hətta 
ordudakı ənənəvi fərqlər və tabeçilik sturukturu Engel Niderlanda qarşı işdə 
(1976) fərqli rəftar üçün yetərli əsas hesab edilirdi. 
Fərqli rəftarın qanuni məqsəd daşıdığını iddia edərkən cavabdeh dövlət 
təkcə qarşıya qoyulan məqsədin qanuni xarakter daşıdığını sübut etməli deyil, 
həm də qarşıya qoyulan qanuni məqsədlə ərizəçinin etiraz etdiyi fərqli rəftar 
əsasında əlaqə olduğunu inandırıcı dəlillərlə sübuta yetirilməlidir. 
Mütənasiblik 
Mütənasiblik tətbiq edilən vasitələrlə qarşıya qoyulan məqsəd arasında 
ağlabatan əlaqənin olub-olmadığını qiymətləndirməyi tələb edir. 
Dillər haqqında (Belgian Linguistics) Belçika işində AİHM (qərarın 10-cu 
bəndində) bildirdi ki, konvensiya mahiyyətcə fərqli olan faktiki halların obyek-
tiv qiymətləndirməsinə əsaslanan, habelə, ictimai maraqlara əsaslanaraq cəmiy-
yətin maraqlarının qorunması ilə konvensiya ilə qorunan hüquq və azadlıqlara 
hörmət edilməsi arasında ədalətli balansa riayət edən fərqli rəftarı qadağan etmir. 
Belçika Polisinin Milli həmkarlar İttifaqı Belçikaya qarşı işdə (1975) 
məhkəmə qərara aldı ki, ərizəçilərin həmkarlar ittifaqına məsləhətləşmə hüquq-
larının verilməməsi (bu qərar məsləhətləşmə hüquqlarının verildiyi həmkarlar 
təşkilatları ilə müqayisədə onun kiçik ölçülü təşkilat olmasına əsaslanırdı) 
Dr. Fərhad Mehdiyev 
 242 
mütənasib məhdudiyyət idi. Həmin məhdudiyyətə haqq qazandırmaq olardı, 
çünki o, əlaqəli və balanslı kadr siyasətinin təmin olunması məsələsində həm-
karlar ittifaqının hüquqları ilə işçilərin maraqları arasında ağlabatan balansa 
riayət edən məhdudiyyət idi. 
Dövlətin qiymətləndirmə sərbəstliyinin hüdudları 
Məhkəmə bir neçə qərarında qeyd edib ki, qanunun oxşar vəziyyətlərdəki 
fərqlərə haqq qazandırması və nə dərəcədə haqq qazandırması məsələsinə 
qiymət verərkən razılığa gələn dövlətlər müəyyən qiymətləndirmə sərbəstliyinə 
malikdirlər. Dövlətin qiymətləndirmə sərbəstliyinin hüdudları 14-cü maddəyə 
aid işlərdə tez-tez araşdırılan məsələlərdən deyil. 
Qiymətləndirmə sərbəstliyinin hüdudları konvensiyanın yardımçı xarakte-
rindən irəli gəlir, işin hallarının və ictimai maraqla fərdin maraqları arasında 
münasib balansın qiymətləndirməsində milli hakimiyyət orqanları beynəlxalq 
orqana nisbətən prinsipcə daha əlverişli vəziyyətdədirlər. 
Handyside Birləşmiş Krallığa qarşı iş barədə məsləhətlərin yer aldığı 
dərsliyin- “məktəblilər üçün kiçik qırmızı kitab”ın müsadirə olunması, mənə-
viyyatın qorunması məqsədini deyil, siyasi meylləri ictimaiyyətin bir qisminin 
rəyi tərəfindən bəyənilməyən kiçik həcmli naşirin ağzını yummaq məqsədini 
daşıyırdı. 
Məhkəmə katibi nəşr etmiş şəxslərin məhkum edilməsinin 10-cu maddədə 
nəzərdə tutulan fikri ifadə etmək azadlığı hüququnu pozub-pozmadığını araşdır-
malı idi. Məhkəmə qeyd etdi ki, Avropada mənəviyyat barədə vahid konsepsiya 
yoxdur və aydınlıq gətirdi ki, mənəvi standartları qorumaq üçün müvafiq təd-
birlərin zəruri olub-olmadığını qiymətləndirərkən dövlətlər geniş qiymətlən-
dirmə sərbəstliyinə malikdirlər. 
Məhkəmə bildirdi ki, ölkələrindəki önəmli birbaşa və davamlı təmasda 
olduqlarına görə dövlət orqanları tələblərin dəqiq məzmunu barədə, eləcə də 
onlara riayət edilməsinə xidmət edən məhdudiyyətin və ya cəzanın zəruriliyi 
barədə rəy bildirərkən beynəlxalq hakimə nisbətən prinsipcə daha əlverişli 
vəziyyətdədirlər. 
Ramussen Danimarkaya qarşı işdə ərizəçi iddia edirdi ki, Danimarka 
hüququ onun nikahda olduğu zaman doğulan uşağın atası olduğuna etiraz etmək 
hüququna vaxt məhdudiyyəti qoymaqla ərizəçinin 14-cü maddədəki hüquqlarını 
pozur, halbuki, onun keçmiş arvadı bu cür prosesə istənilən vaxt başlaya bilər. 
Məhkəmə hesab etdi ki, o, ərin və arvadın analoji vəziyyətdə olub-olmadıqları 
məsələsini araşdırmalı deyil, çünki sözügedən vəziyyətlər və maraqlar həm də 
İnsan Hüquqları 
 243 
fərqli rəftarın əsaslı olub-olmadığının qiymətləndirməsinə aiddir. Sonuncu mə-
sələyə gəldikdə, məhkəmə razılığa gələn dövlətlərin qiymətləndirmə sərbəstli-
yinə istinad etdi və vurğuladı ki, bu baxımdan razılığa gələn dövlətlərin qanun-
vericiliyində sözügedən məsələ barədə hər hansı ümumi rəyin olub-olmaması 
müvafiq amillərdən biri ola bilər. Məhkəmə bu cür ümumi rəyin olduğunu aşkar 
etmədi, çünki ana ilə onun ərinin vəziyyəti müxtəlif hüquq sistemlərində fərqli 
yollarla tənzimlənirdi; buna görə də, belə nəticəyə gəldi ki, Danimarkanın ha-
kimiyyət orqanları sözügedən fərqin əsaslı olduğunu düşünmək hüququna ma-
likdirlər. 
Hətta dövlət  geniş qiymətləndimə sərbəstliyinə malik olduqda belə, onun 
diskresion səlahiyyəti qeyri-məhdud deyil və məhkəmənin nəzarəti altındadır. 
Frette Fransaya qarşı işdə (2002) məhkəmənin qeyd etdiyi kimi, qiymət-
ləndirmə sərbəstliyi dövlətə hüquqa zidd  səlahiyyətlərin verilməsi kimi başa 
düşülməməlidir; belə ki, dövlət orqanlarının qərarının konvensiyanın 14-cü 
maddəsinin tələblərinə uyğunluğu məhkəmə tərəfindən yoxlanılır. 
e. Dövlətin pozitiv öhdəlikləri 
Bildiyimiz kimi insan hüquqlarında əsas prinsip olan “hüquqa hörmət” 
onu tələb edir ki, Dövlət konkret hüququ həyata keçirsin; bu dediklərimiz 1-ci 
nəsil hüquqlara aiddir. Belə olan halda, şəxslərin ayrı-seçkiliyə məruz qalma-
maları üçün də şərait dövlətdən pozitiv hərəkətlərin həyata keçirməsini tələb 
edə bilər. Dövlətin daşıdığı mümkün pozitiv öhdəliklərin birincisi ayrı-seçkiliyə 
qarşı müdafiədən səmərəli istifadəni təmin etmək öhdəliyidir.368 Konvensiya 
tam və səmərəli bərabərliyə şərait yaratmaq üçün pozitiv hərəkətə həm yol 
verir, həm də bəzi hallarda onu tələb edir. Pozitiv hərəkət ayrı-seçkiliyin 
təsirlərini aradan qaldırmaq üçün vaxtı ilə əlverişsiz vəziyyətdə olan təbəqələrin 
üzvlərinin xeyrinə imtiyazlar müəyyən etmək vasitəsilə hökumət və ya özəl 
qurum tərəfindən görülən təsirli tədbirlərdir.  
Pozitiv hərəkətlər 14-cü maddəni pozmur, bu şərtlə ki, onların obyektiv 
və ağlabatan əsasları olsun. Dövlətlər 14-cü maddədən irəli gələn pozitiv 
hərəkət siyasəti üzrə hər hansı hüquqi öhdəlik daşımırlar. 
Lindsey Birləşmiş Krallığa qarşı işdə evli qadınları işləməyə həvəsləndir-
mək üçün onlara güzəştlərin müəyyən edilməsi, obyektiv və ağlabatan əsasa 
malik idi. 
                                                 
368  Əliyev, s.612. 
Dr. Fərhad Mehdiyev 
 244 
Məhkəmənin praktikasına əsasən, müəyyən hallarda müəyyən şəxslərlə 
fərqli rəftar etmək dövlətdən tələb oluna bilər. Thlimmenos Yunanıstana qarşı 
məhkəmə işində “başqalarından əhəmiyyətli dərəcədə fərqli vəziyyətdə olan 
şəxslərlə obyektiv və ağlabatan əsas olmadan fərqli rəftar etmədikdə, ayrı-
seçkilik baş verir”. 
Pozitiv öhdəliklər barəsində AİHM-nin yanaşması bundan ibarətdir ki, o, 
müvafiq maddi hüquq norması üzrə (məsələn, ifadə azadlığı) pozitiv öhdəliyin 
mövcud olduğunu müəyyən etdikdə ayrı-seçkilik barədə iddiaya həmin maddi 
hüquq norması ilə birgə baxmalı, mövcud olmadığını müəyyən etdikdə isə onu 
rədd etməlidir ki, 14-cü maddə bərabərliyi təmin etməkdən daha çox ayrı-
seçkiliyə qarşı müdafiəni təmin edir. AİHM konkret maddi hüquq norması üzrə 
pozitiv öhdəliklərin mövcud olduğunu müəyyən etdikdə, dövlət həmin öhdə-
likləri həyata keçirərkən ayrı-seçkiliyə yol verməməlidir. 
Dillər haqqında Belçika işində (1986) AİHM aydınlıq gətirdi ki, dövlət 
14-cü maddə üzrə pozitiv öhdəliklər daşıya bilər (qərarın 3-cü bəndi): “Lakin 
bundan belə nəticə çıxarmaq olmaz ki, dövlət 1 saylı Protokolun 2-ci maddəsi 
ilə qorunan bu cür hüququ təmin etmək üçün heç bir pozitiv öhdəlik daşımır. 
Bir halda ki, “hüquq” mövcuddur, o, Razılığa gələn Dövlətin yurisdiksiyası 
altında olan hər kəs üçün Konvensiyanın 1-ci maddəsi ilə qorunur. (...) Digər 
tərəfdən, Məhkəmə bir neçə məsələlər üzrə 14-cü maddənin şərhini bəyan edib. 
O, ilk növbədə belə bir fikri ifadə edib ki, “təmin olunmalıdır” sözləri Razılığa 
gələn Dövlətlərin sadəcə hər hansı  hərəkətdən çəkinmək öhdəliyinin deyil, həm 
də tədbir görmək öhdəliyinin mövcudluğunu nəzərdə tutur””. 
Burada qeyd edildiyi kimi, 1 saylı Protokolun 2-ci maddəsindən belə nə-
ticə çıxarmaq olmaz ki, dövlət orqanları hər hansı şəxslərə xüsusi növ təhsil 
müəssəsi yaratmaq hüququ verməlidirlər; lakin buna baxmayaraq, həmin 
müəssisəni təsis edən dövlət oraya daxil olmaq üçün müəyyən tələblər qoymaq 
vasitəsilə 14-cü maddənin mənası baxımından ayrı-seçkilik xarakteri daşıyan 
tədbirlər görməməlidir. 
Vermeyer Belçikaya qarşı məhkəmə işi Marks Belçikaya qarşı işdə bəyan 
edilmiş prinsipi Belçikanın yerinə yetirməməsinə aid idi; həmin prinsipə görə: 
“.... vəsiyyətnamə qoyulmadığı halda, qohumluq əlaqələrinin sadəcə nikahdan 
kənar” xarakter daşıması ucbatından heç bir vərəsəlik hüququnun olmaması 
ayrı-seçkilikdir. 
Məhkəmə qərara aldı ki, “hər kəs üçün təmin olunması” öhdəliyinə dövlət 
riayət etməyib. 
İnsan Hüquqları 
 245 
Fərqli rəftar təmin etmək öhdəliyi 
Tlimmenos Yunanıstana qarşı işdə Məhkəmə hesab etdi ki, dövlət “tama-
milə fərqli vəziyyətlərdə olan şəxslərlə obyektiv və ağlabatan əsas olmadan 
fərqli rəftar etmədikdə” ayrı-seçkilik baş verə bilər. Məhkəmə müəyyən etdi ki, 
9-cu maddə ilə birlikdə götürülməklə 14-cü maddənin pozuntusu baş verib, 
çünki din azadlığı hüququnun həyata keçirilməsində ərizəçiyə qarşı ayrı-
seçkiliyə yol verilib. 
Biard Birləşmiş Krallığa qarşı işdə ərizəçilər bildirirdilər ki, onların 
Menos Yunanıstana qarşı məhkəmə işi üzrə qərara uyğun olaraq, dövlət ümumi 
tələbatları tənzimləyərkən, azlıq qrupların tələbatının nəzərə alınmasında pozi-
tiv öhdəlik daşıyır; əks halda, onlara qarşı rəftar Konvensiyanı pozmuş olur. 
Ərizəçilərin 14-cü maddə üzrə iddialarının bir hissəsi ondan ibarət idi ki: “... 
hüquq sistemində onların ənənəvi həyat tərzinə şərait yaradılmamışdı, yəni 
onlarla, çoxluq təşkil edən əhali ilə eyni cür rəftar edilmişdi...” Məhkəmə hesab 
etdi ki, ərizəçilərə qarşı dövlətin siyasəti “ obyektiv və ağlabatan əsasdan” 
məhrum deyildi və buna görədə də 14-cü maddənin pozuntusu baş verməmişdi. 
Araşdırma aparmaq öhdəliyi (prosessual öhdəliklər)   
Naçova və başqaları Bolqarıstana qarşı məhkəmə işi üzrə qəbul edilmiş 
son dövrə aid qərarda Məhkəmə müəyyən etdi ki, bu pozitiv öhdəlik 2-ci və 3-
cü maddələrlə birlikdə götürülməklə 14-cü maddədən irəli gəlir. Naçova işində 
ordudan firar etmiş 2 qaraçı gənc, həbs olunarkən avtomat atəşi ilə Mayor G 
tərəfindən öldürülmüşdü, o sırada Mayor G “Sizə lənət olsun, qaraçılar” kimi 
sözlərdən istafadə etmişdi. Naçovanın işi təkrar dinlənilmək üçün Məhkəmənin 
Böyük Palatasına təqdim olunmuş, 6 İyul 2005 tarixində yeni qərar çıxmışdı. 
Böyük Palatanın rəyinə görə, təkcə “Sizə lənət olsun, qaraçılar” kimi sözlərin 
həbsi həyata keçirən zabit tərəfindən deyilməsi, Dövlətin 14-cü maddə üzrə 
məsuliyyətinin yaranmasına kifayət etmir, lakin Dövlətin öhdəliyi ondan 
ibarətdir ki, belə hallarda irqi ayr-seçkiliklə bağlı effektiv təhqiqat həyata 
keçirsin. 
e. Prosessual məsələlər: sübutetmə  yükü və sübutetmə standartı   
14-cü maddə üzrə işlərdə sübutetmə yükü ərizəçinin üzərinə düşür; o 
sübut etməlidir ki, müqayisə oluna bilən vəziyyətlərdə ona qarşı digər şəxslərə 
nisbətən əlverişsiz rəftar edilib və belə rəftarın əsasını qadağan olunan əsaslar-
dan hər hansı biri təşkil edib. Spadea və Skalabrino İtaliyaya qarşı işdə AİHM 
bildirdi ki: “ 14-cü maddənin pozulduğu barədə iddianın uğur qazanması üçün, 
... digər məsələlərlə yanaşı, sübut edilməlidir ki, qurban olduğu iddia edilən 
Dr. Fərhad Mehdiyev 
 246 
şəxsin vəziyyəti onunla müqayisədə daha əlverişli rəftar olunan şəxslərin 
vəziyyətinə oxşar hesab edilə bilər”. 
Ərizəçi ayrı-seçkiliyə məruz qaldığını sübut etdikdə, sübutetmə yükü 
hökmunətin üzərinə keçir. Bundan sonra hökumət ayrı-seçkilik rəftarının “ob-
yektiv və ağlabatan əsaslara” malik olduğunu sübut etməlidir. Sözügedən 
rəftarın qanuni məqsəd daşıdığının sübuta yetirilməməsi 14-cü maddənin pozul-
duğu barədə  qərar çıxarılması ilə nəticələnə bilər. Sübutetmə yükünün bu for-
mulu həm birbaşa, həm də dolayı ayrı-seçkiliyə şamil olunur. Sadəcə müvafiq 
tədbirin qeyri-mütənasibliyini sübut etmək kifayət deyil. 
Naçova Bolqarıstana qarsı işdə, işə baxan Palataya görə, 14-cü maddə 
üzrə işlərdə araşdırmanın tələblərinə riayət olunmursa və ayrı-seçkiliyi təsdiq 
edən sübutlara əhəmiyyət verilmirsə, sübutetmə yükü dövlətin üzərinə keçir və 
o, ayrı-seçkiliyin olmadığını təsdiq edən əlavə sübutlar təqdim etməli və ya 
hadisələrin ağlabatan izahatını verməliydi. Lakin daha sonra eyni iş üzrə Böyük 
Palata daha fərqli bir qərar verdi: belə hallarda sübutetmə öhdəliyi dövlətə 
keçməz, lakin dövlət, effektiv təhqiqat aparmadığına görə 14-cü maddəni 
pozmuş ola bilər.369  
Sübutetmə standartı 
İnsan hüquqlarının səmərəli müdafiəsi ilə pozuntunun baş verdiyini 
müəyyən etmək üçün milli məhkəmələr tərəfindən tələb olunan sübutetmə stan-
dartı arasında sıx əlaqə var: sübutetmə standartı nə qədər yüksəkdirsə, hüquq 
pozuntusu törədənlər bir o qədər çox müdafiə olunur və qurbanların pozulmuş 
hüquqlarının bərpası bir o qədər çətin olur. Məhkəmə  konvensiya üzrə pozun-
tuları müəyyən etmək üçün “əsaslı şübhə yeri qoymayan” sübutetmə standartını 
bərqərar edib. 
Naçovanın işində qeyd edildi ki, “bu cinayət işləri üzrə araşdırmalarda 
tələb olunan dərəcədə yüksək sübutetmə standartının tələb olunması kimi başa 
düşülməməlidir.” Həmin standart “ehtimalların balanslaşdırılması” ilə “əsaslı 
şübhə yerinin qalmaması” arasında təxminən orta dərəcəli standart olmalıdır və 
cinayət işlərindəki standart səviyyəsinə çatmasa da, mülki işlərdəki standartdan 
yüksək olmalıdır. 
Angelova Bolqarıstana qarşı işdə məhkəmə cinayət işlərində tələb olunan 
sübutetmə standartını qəbul etdi; həmin işdə irq və ya milli mənşə əlamətinə 
görə ayrı-seçkiliyin baş verdiyi iddia edilirdi. Qaraçı mənşəli şəxs polisdə 
həbsdə olarkən ölmuşdü. Onun anası iddia edirdi ki, oğlunun ölümü və ona 
                                                 
369 Baxın: http://www.pili.org/dadel/Nachova_v._Bulgaria_(Grand_Chamber_decision)  
İnsan Hüquqları 
 247 
lazımi tibbi qulluq göstərilməməsi irqçilik motivlərinə əsaslanan hərəkətlər 
nəticəsində baş verib. Polis əməkdaşları onun oğluna “qaraçı” deyə müraciət 
ediblər və ana iddia edirdi  ki, polis istintaq orqanlarının hərəkətlərinə və ya 
həkətsizliyinə daha geniş konteksdə - Bolqarıstanın hüquq-mühafizə orqan-
larındakı irqçilik kontekstində baxılmalıdır. Məhkəmə  qərara aldı ki, bu işdə 
ciddi arqumentlər mövcud olsa da, onlar “ əsaslı şübhə yeri qalmadan sübut 
edilmədi”. 
Konvensiyada nəzərdə tutulan ayrı-seçkiliyi sübut etməkdə çətinliklər 
 Ayrı-seçkilik niyyətinin olduğunu fərz etsək belə, ayrı-seçkiliyin baş 
verdiyi hallarda onun motivini sübut etmək çətin olur. Məsələn, qurbanlar irqi 
azlığa mənsub olsalar da, irqi mənsubiyyətlərinin onlara qarşı ayrı-seçkiliyə 
rəvac verdiyini sübut etmək bəzən çətin olur. Ola bilər ki, dövlətlərin ayrı-
seçkilik siyasəti həqiqətən də mövcuddur, lakin bunu təsdiq edən sübutları əldə 
etmək mümkünsüz ola bilər. 
Dolayı ayrı-seçkiliyi sübut etmək xüsusilə çətindir, çünki o, qeyri-
mütənasib təsirin sübuta yetirilməsini tələb edir. Yaşamaq hüququna və dövlət 
tərəfindən yol verilən işgəncələrin qadağan olunmasına aid bir sıra işlərdə 
ərizəçilər iddia etməyə çalışıblar ki, pozuntuların yalnız müəyyən icmalara təsir 
göstərməsi ayrı-seçkilik siyasətinin əlamətidir. Bu iddiaların heç biri uğur 
qazanmayıb. Bunun səbəbi qismən ondan ibarətdir ki, “ağlabatan şübhəyə yer 
qoymayan” sübutetmə standartı tələb olunub. 
Kurt Türkiyəyə qarşı işdə ərizəçi iddia edirdi ki, insanların zorla yox 
edilməsi ilk növbədə kürd mənşəli şəxslərə təsir göstərib və onun oğlunun yoxa 
çıxması 14-cü maddənin pozuntusunu təşkil edir. Ərizəçi bildirirdi ki, onun 
iddiası 1991-1995-ci illərdə Birləşmiş Millətlər Təşkilatının zor və ya 
məcburetmə vasitəsilə yoxa çıxmalar üzrə İşçi Qrupunun dərc etdiyi hesabat-
larda yer alan rəylərlə təsdiq olunur. Məhkəmə müəyyən etdi ki, ərizəçinin 
təqdim etdiyi sübutlar onun belə bir iddiasını təsdiq etmir ki, oğlu etnik 
mənşəyinə görə qəsdən məcburi yoxa çıxmanın qurbanı olub. Müvafiq surətdə, 
şikayətin bu bəndi üzrə Konvensiyanın pozuntusu baş verməyib. Buna bənzər 
digər işlər aşağıda “milliyyət” bölməsində müzakirə olunur. 
Mehmet Şirin Yılmaz Türkiyəyə qarşı iş Kürd İşçi Partiyasının (PKK) 
qüvvələri ilə toqquşma zamanı Türkiyə silahlı qüvvələrinin açdığı artilleriya 
atəşi nəticəsində kürd qadının ölməsi ilə bağlı idi. Əsas iddia 2-ci maddənin 
pozulmasına aid olsa da ərizəçi, digər maddələrlə yanaşı, 3-cü və 14-cü 
maddələri də Türkiyənin pozduğunu iddia edirdi. Ərizəçi bildirdi ki, kəndə 
edilən hücum kürd mənşəli sıravi vətəndaşlara qarşı dövlətin ayrı-seçkilik  
Dr. Fərhad Mehdiyev 
 248 
siyasətini nümayiş etdirir və Konvensiyanın 14-cü və 18-ci maddələrini pozan 
sanksiyalaşdırılmış ayrı-seçkilik praktikasının mövcudluğunu göstərir. 3-cü 
maddəyə gəldikdə, Məhkəmə müəyyən etdi ki, ərizəçi öz iddiasını “əsaslı şübhə 
yeri qalmadan” sübuta yetirə bilməyib. 14-cü maddə üzrə iddia isə “əsassız” 
hesab edildi. 
Ayrı-seçkilik və Konvensiyanın 3-cü maddəsi       
Ayrı-seçkiliyə məruz qaldıqlarını iddia edən şikayətçilər Konvensiyanın 
digər maddələrinə, məsələn, 3-cü maddəsinə də (ləyaqəti alçaldan rəftarın 
qadağan olunması) istinad edirlər. 
Şərqi Afrikadan olan asiyalılar Birləşmiş Krallığa qarşı işdə Məhkəmə 
təsdiq etdi ki, ayrı-seçkilik rəftarı 3-cü maddəni pozmaqla ləyaqəti alçaldan 
rəftar hesab oluna bilər. Bu iş immiqrasiya qanunlarına aid idi; həmin qanunlar 
Şərqi Afrikada “afrikalaşdırma” siyasəti nəticəsində, “Birləşmiş Krallığın və 
onun müstəmləkələrinin” vətəndaşları olan asiyalıları zəruri yaşayış vasitələrin-
dən məhrum etmişdi. Ərizəçilər Konvensiyanın 14-cü maddəsinə, yəni ayrı-
seçkiliyin qadağan olunmasını nəzərdə tutan maddəyə istinad edə bilmirdilər, 
çünki bu işdə İngiltərəyə daxil olmaq hüququ Konvensiya ilə təmin olunma-
mışdı və 14-cü maddədə nəzərdə tutulan ayrı-seçkiliyin qadağan olunması 
yalnız Konvensiyada təsbit olunmuş hüquq və azadlıqlara aid idi. 
Buna baxmayaraq, Avropa İnsan Hüquqları Komissiyası bu nəticəyə gəldi 
ki, ərizəçilərin iddiaları Konvensiyanın 3-cü maddəsi üzrə qəbul ediləndir. O, 
qərara aldı ki, (188-195-ci bəndlərdə), “14-cü maddə ayrılıqda nəzərdən keçiril-
diyi halda, irqə əsaslanan ayrı-seçkilik  müəyyən hallarda Konvensiyanin 3-cü 
maddəsinin mənası baxımından ləyaqəti alçaldan rəftara bərabər ola bilər” və 
“irqə əsaslanan ayrı-seçkiliyə xüsusi diqqət yetirilməlidir. Deməli “hər hansı 
digər əlamətə, məsələn , dil əlamətinə görə fərqli rəftar ləyaqəti alçaldan rəftar 
təşkil etmədikdə belə, irq əlamətinə görə şəxslər qrupuna qarşı bu cür fərqli 
rəftar ləyaqəti alçaldan rəftar ola bilər.” 
Beləliklə, Komissiya hesab etdi ki, “ləyaqəti alçaldan rəftar” təşkil etmək 
üçün ayrı-seçkiliyin digər əlamətləri kifayət qədər ciddi hal sayılmadıqda belə, 
irqi  ayrı-seçkilik  kifayət qədər ciddi hal sayılır. Komissiya, həmçinin, hesab 
etdi ki, ləyaqəti alçaldan rəftarın olması üçün ayrı-seçkiliyə qəsdən yol veril-
məlidir.     
 
İnsan Hüquqları 
 249 
PROSESSUAL HÜQUQ 
 
Bu bölmədə, insan hüquqları sahəsində prosessual tənzimləmələr ələ alı-
nacaq. Başqa bir sözlə, hüquqların pozuntusu ilə bağlı hara və necə müraciət 
etmək olar? Kim müraciət edə bilər? Müraciət olunanda hansı şərtlərə əməl 
olunmalıdır? Müraciətin nəticələri nə ola bilər?  
Bu cür sualların cavabı müxtəlif insan hüquqları sənədlərində fərqli şəkil-
lərdə tənzimlənib. Biz də bu bölmədə, müxtəlif konvensiyalardakı tənzimləmə-
ləri tədqiq edəcəyik.  
 
V. BMT 1987-Cİ İL TARİXLİ İŞGƏNCƏYƏ                             
QARŞI KONVENSİYA 
 
Bu Konvensiya, daha doğrusu onun hazırlıqları uzun müddət sürüb, sənə-
din formalaşması biraz zaman alıb. Bu konvensiyadan daha əvvəl BMT Baş 
Assambleyası 1975 tarixində tam adı ilə, “İşgəncə, qəddar ya da ləyaqəti alçal-
dıcı Rəftar ya da Cəzalara Məruz qalmamaya qarşı bütün şəxslərın Qorunması 
Bəyannamə” qəbul etmişdi. Fəqət adı keçən bəyannamənin bir təsiri olmadığı 
üçün, 1987 tarixli Konvensiya hazırlandı və BMT üzvlərinin imzasına təqdim 
edildi. 
1983 tarixində BMT İşgəncəyə Qarşı Konvensiya mətni artıq ortaya 
çıxmağa başlamışdı. Konvensiya BMT Baş Assambleyasının 39/46 sayılı qərarı 
ilə, 10 Dekabr 1985-də imza və ratifikasiyaya açıldı. Konvensiya, 27-ci mad-
dəyə əsasən tələb olunan 20 dövlətin ratifikasiya etməsiylə, 26.06.1987 tari-
xində qüvvəyə mindi. 
Azərbaycan Respublikası 31 May 1996 tarixində “BMT İşgəncələrə və 
Digər Qəddar, Qeyri-İnsani, Yaxud Ləyaqəti Alçaldan Davranış və Cəza Növ-
lərinə Qarşı Konvensiya”  Milli Məclisin qərarı ilə ratifikasiya edib. 
A. BMT İşgəncənin Qarşısının Alınması Konvensiyasının əhatəsi 
İşgəncənin tərifi : ünsürlər və xüsusiyyətlər  
Konvensiya 33 maddədən ibarətdir. Bu maddələr üç fəsil altında sistem-
ləşdirilib. 
1-ci maddədə işgəncənin tərifi belə verilir: 
1) İşgəncə, bir hərəkətdir; 2) Bu hərəkət ağır (şiddətli) acı ya da iztirab 
verir; 3) Bu təsirlər, fiziki ya da psixi səviyyədə ola bilər; 4) Bu hərəkət, qəsdən 
Dr. Fərhad Mehdiyev 
 250 
törədilməlidir; 5) Bu hərəkətin məqsədləri bunlar ola bilər: a) birbaşa zərər 
çəkmişdən ya da üçüncü şəxsdən etiraf təmin etmək, b) birbaşa zərər çəkmiş 
şəxsin ya da üçüncü şəxsin törətdiyi yaxud törətməklə şübhə edildiyi cinayətə  
görə cəzalandırmaq, c) birbaşa zərər çəkmişi ya da üçüncü şəxsi qorxutmaq ya 
da itaətə məcbur etmək, d) bu hərəkət, ayrı-seçkiliyin hər hansı bir növünə və 
səbəbə görə də törədilə bilər, e) bu hərəkəti bir ictimai qulluqçu ya da bu 
statusla hərəkət edən başqa birisi də törədə bilər, g) adı çəkilən şəxslər bu 
hərəkəti ya birbaşa törədir ya da işgəncə bunların təhriki ya da razılığı və ya göz 
yummalarına görə törədilir, f) hüquqa uyğun verilən acı və iztirablar yuxarıda 
sayılan acı və iztirab tərifinə  daxil olmur, yəni işgəncə sayılmır. 
Birincisi, işgəncə hadisəsinin ölçüsü olaraq, davranışın, şəxsə ağır acı və 
iztirab verməsi tələb olunur. Şəxslər üzərində konkret ya da bilinən acı ya da 
iztirab hiss etmələrinə səbəb olmayan, lakin şəxsiyyətin bütövlüyünə müdaxilə 
mahiyyətində olan (düz danışdırma iynələri kimi), onun iradəsini pozan, şəxsi 
həyatın toxunulmazlığı prinsipini pozan zehin kontrol metodları (hipnoz da 
bura daxildir) bəzən tətbiq edilir. Belə metodlar BMT İşgəncə Əleyhinə Kon-
vensiyaya görə “işgəncə” tərifinə daxil olmayacaq.  
Hərəkətin tərifinə təbii olaraq “hərəkətsizlik” də daxildir. İşgəncə hərəkəti 
qəsdən törədilməlidir və məlumat almaq, cəzalandırmaq, qorxutmaq, ayrı-
seçkilik ortaya qoymaq məqsədlərinə yönəlməlidir. Maddədə göstərilən məq-
sədlər numerus clausus prinsipinə tabe deyildir. İngilizcə mətndə “for such 
purposed as” ifadəsinə yer verildiyi üçün, tərifin məhdud olmadığı irəli sürülə 
bilər. 
İşgəncəni kim törədir? Əlbətdə ki, bu, birinci dərəcədə polislər, hərbi 
qulluqçular və digər güc strukturlarının işçiləridir. Lakin bunlar xaricində 
şəxslər də işgəncəni törədə bilər, lap mülki şəxslər belə - yetər ki, mülki şəxs-
lərin törətdiyi işgəncə, hakimiyyət nümayəndələrinin nəzarəti ya da razılığı, 
yaxud qəsdən əngəl törətməmələri fonunda həyata keçirilsin. Yenə də bu halda 
məsul tutulan dövlətdir.  
Tərif baxımından diqqət edilsə, görərik ki, digər qəddar, qeyri-insani ya 
da ləyaqəti alçaldıcı rəftar ya da cəza, işgəncə anlayışından ayrı nəzərdə tutulur 
və bunlar da qadağan edilir. Bunlar, 16-cı maddədə tənzimlənir, 1-ci maddədəki 
işgəncə dərəcəsinə girməyən rəftardır. Lakin dövlət qulluqçusu olanlar belə 
rəftarı törətsələr bu hallar da Konvensiyanın əhatə dairəsinə daxil olacaq. Ciddi 
bir çatışmamazlıq ondan ibarətdir ki, nəyin “qəddar, ləyaqəti alçaldıcı və ya 
qeyri-insani rəftar və cəza” olduğu açıqlanmayıb. Buradaki problem, Konvensi-
yanın 14-cü maddəsindəki təzminat hüququnun ancaq işgəncə hadisəsi oldu-
ğunda tətbiq edilməsidir.  
İnsan Hüquqları 
 251 
Konvensiyaya görə (m.2/2) heç bir hal, müharibə, terror aktı, təbii fəlakət 
işgəncəni haqlı göstərə bilməz. Yəni işgəncə qadağası mütləqdir. Lakin bu sa-
dəcə işgəncəyə deyil, eyni zamanda, digər pis rəftar hallarına da aid olmalıdır. 
Ratio legis yozumu ilə bu nəticəyə gəlmək mümkündür.   
B.  BMT-nin İşgəncə Əleyhinə Konvensiyasına görə Dövlətin milli 
qanunvericilik baxımından öhdəlikləri  
Bu konvensiyanın ən müsbət cəhətlərindən birisi də ondan ibarətdir ki, 
milli qanunvericilik səviyyəsində,  işgəncənin önlənməsi və mövcud işgəncə 
praktikasının yığışdırılmasında tərəf dövlətlərə digər dövlətlərlə işbirliyi 
aparma öhdəliyini gətirir. 
Birincisi, tərəf dövlətlər, öz yurisdiksiyası daxilində işgəncənin önlənməsi 
üçün hər cür qanuni, inzibati, ədliyyə və sair tədbirləri almalıdır. (m.2/1) 
İşgəncə hərəkəti, buna cəhd ya da iştirak, milli cinayət hüququna görə 
cinayət olaraq tənzimlənməlidir və ağırlığına uyğun bir cəza qoyulmalıdır. 
Bir şəxsin, işgəncəyə məruz qalma təhlükəsi olduğu dövlətə geri veril-
məsi ya da ölkədən çıxarılması qadağandır.(m.3/12) 
İşgəncə törətmiş şəxs hansı ölkədə olursa olsun, müvafiq orqanlar tərəfin-
dən tutulmalıdır (m.6/1). Diqqət edilsə, işgəncə cinayəti bununla universal 
yurisdiksiyaya tabe edilir.  
C. İşgəncə altında alınmış ifadələrin etibarsız sayılması qaydası  
15-ci maddəyə görə, işgəncə altında alınan ifadə, işgəncə verilərək ifadəsi 
alınan şəxs əleyhinə istifadə oluna bilməz, dövlətlər müvafiq müddəaları 
qanunvericiliklərinə qoymalıdır. Bu universal bir normadır. Yəni sadəcə bu 
Konvensiyaya xas bir tənzimləmə deyildir. Azərbaycan Konstitusiyasında daha 
geniş meyar var, belə ki, sadəcə işgəncə altında deyil, ümumiyyətlə, hüquqa 
zidd yollarla toplanmış sübutlardan istifadə etmək qadağandır.  
D. BMT İşgəncə Əleyhinə Komitə - CAT (Comitee Against Torture) 
BMT Komitəsi 10 mütəxəssis üzvdən ibarət bir heyətdir. 4 il üçün seçilir. 
Namizədləri tərəf dövlətlər müəyyən edir, Komitənin maliyyə yükünü yenə üzv 
dövlətlər öz öhdəsinə götürür.  Komitə normalda ildə iki dəfə toplanır (m.2). 
Komitə çoxluğun istəyi ya da Konvensiya tərəfi dövlətin istəyi üzrə xüsusi 
toplantı da keçirə bilər.  
 
Dr. Fərhad Mehdiyev 
 252 
1. Komitənin hüquq və vəzifələri  
a) Məruzələrin incələnməsi və ümumi şərh 
Tərəf dövlət, Konvensiyaya tərəf olduqdan sonra, əvvəlcə bir dəfə ilk il 
ərzində, sonra isə 4 ildə bir dəfə, BMT Baş Katibinə, Konvensiyaya uyğun 
olaraq aldıqları tədbirləri əks etdirən məruzə təqdim edirlər (m.19). Komitə bu 
məruzələr üzərində ümumi mənada şərh apara bilər. Şərhin mənası odur ki, 
Komitə, hər bir tərəf dövlətin Konvensiyadan yaranan öhdəliklərini nə qədər 
yerinə yetirdiyi xüsusunda bir qiymətləndirmə apara bilər və bunu beynəlxalq 
ictimaiyyətə çatdıra bilər. Bundan başqa Komitə istəsə, tərəf dövlətlər açıqla-
yıcı məruzə göndərməlidir.  
b) Sistemli işgəncə praktikalarının araşdırılması 
Konvensiyanın Komitəyə tanıdığı ən təsirli imkanlardan birisi budur ki, 
əgər Komitə etibarlı mənbələrdən tərəf dövlətlərin birisində sistematik işgəncə 
praktikasının tətbiq edildiyini öyrənsə, Komitə o dövlətdən buna dair izahat 
istəyə bilər və bunların ləğvi üçün əməkdaşlığa dəvət edə bilər (m.20). Komitə 
belə halda öz üzvlərinə bu məsələ ilə bağlı tədqiqat aparmağı tapşırır. Bu 
tədqiqat daxilində tərəf dövlətlə razılaşdırılması şərtilə, o ölkəyə bir ziyarət 
keçirmək mümkündür. Yəni müvafiq tərəf dövlətlə o məsələdə (ziyarət) razılaş-
maq lazımdır. Toplanan faktlar Komitə tərəfindən şərh edilir, müvafiq dövlətə 
göndərilir. Bütün bu proses gizli keçirilir. Ancaq Komitə istəsə, illik məru-
zəsində bu tədqiqata aid nəticələrin xülasəsini açıqlaya bilər (m.20/1-5). Lakin 
tərəf dövlət, Konvensiyanı imza ya da ratifikasiya mərhələsində Komitənin bu 
səlahiyyətinə qeyd-şərt370 qoya bilər, yəni bu səlahiyyətini qəbul etməyə bilər 
(m.28). Burda onu qeyd etməliyik ki, qayda olan, Komitənin bu səlahiyyətə 
sahib olmasıdır, qeyd-şərt istisna kimi görülməlidir. Məsələn, Azərbaycan imza 
və ya ratifikasiya mərhələsində bir qeyd-şərt irəli sürmədiyinə görə, Komitənin 
bu səlahiyyəti ilə bağlıdır.  
İkincisi, maddə 20-də tənzimləndiyi üzrə Komitəni hərəkətə keçirən 
məlumatlara və onların mənbələrinə də toxunmalıyıq. Onu qeyd edək ki, bu 
məsələdə hər hansı bir məhdudiyyət yoxdur. Məlumatlar şəxslərdən, QHT-
lərdən, dövlətlərdən, KİV-lərdən alına bilər. Sadəcə olaraq bu məlumatlar 
spekulativ olmamalıdır, yəni etibarlı və inandırıcı olmalıdır.  
                                                 
370  Qeyd-şərt – beynəlxalq hüquq anlayışıdır, müvafiq konvensiyanın müddəasının nəzərdə tutduğu halda, 
ona tərəf olan dövlətlər konvensiyanın bir ya da bəzi müddəalarının o dövlət haqqında tətbiq 
edilməcəyinə dair qeyd qoyulması mənasına gəlir.  
İnsan Hüquqları 
 253 
Üçüncüsü, əgər tərəf dövlət, Komitə ilə əməkdaşlığa yanaşmasa, Komitə 
vaxt məhdudiyyəti qoyaraq tələb edə bilər ki, tərəf dövlət konkret məsələ ilə 
bağlı qeydlərini təqdim etsin. Komitənin səlahiyyəti var ki, təqdim edilən 
məlumatların doğruluğunu yoxlasın.  
Nəhayət, dördüncü xüsusiyyət budur ki, Komitənin tapşırıq verdiyi üzv-
lər, müvafiq ölkəyə gedərək birbaşa yerində yoxlama apara bilərlər (dövlət 
onların gəlmələrinə razılıq verməlidir). Bu ziyarət preventiv olmaqdan çox, 
tədqiqat mahiyyətindədir. Hərçənd belə düşünmək olar ki, bunun eyni zamanda 
preventiv təsiri də ola bilər, lakin CPT ilə müqayisə etdikdə (Avropa İşgəncənin 
Qarşının Alınmasına dair Komitə), aydın olur ki, belə ziyarətin periodik aparıl-
maması səbəbilə, bunların preventiv təsir göstərmə ehtimalı azdır. Bu ziyarət-
lərin məqsədi, işgəncə praktikasına aid etibarlı və hərtərəfli məlumatların 
toplanmasıdır.  
In loco tədqiqat (ziyarət) səlahiyyətinin tətbiqi sırasında, başlıca üç 
istiqamətdə iş aparılır. Bunlar  məlumatın toplanması, şahidlərlə görüşmə və 
şahidlərin qorunması ilə, üçüncü mərhələ olaraq da, bütün bu müxtəlif 
mənbələrdən və metodlarla əldə edilən məlumatların doğruluğunu və etibar-
lılığını yoxlamaqdır. 
2. Şikayətlər, bunlara baxılması və prosedurası  
Əvvəlcə onu qeyd etməliyik ki, Komitənin gələn şikayətlərə baxa bilməsi 
üçün, bu məsələdə şikayət olunan dövlət CAT-ın (Comitee Against Torture) 
səlahiyyətini qəbul etməlidir (m.21,22). Şikayət müraciətləri iki cür, dövlətlər-
arası və fərdi olaraq ikiyə ayrılır. Hər iki grup üçün fərqli prosessual qaydalar 
tətbiq edildiyi üçün,  bunları ayrı-ayrı ələ almalıyıq. 
a) Dövlətlərarası şikayət müraciətləri 
Konvensiya tərəfi bir dövlət, digər tərəf dövləti Konvensiyadan yaranan 
öhdəliklərini yerinə yetirmədiyi səbəbilə Komitəyə şikayət edə bilər.  
Şikayət edən dövlət, əvvəlcə özü məsələni müvafiq dövlətə göndərir. 
Şikayəti alan dövlət, üç ay ərzində, daxili hüquqa da istinad edərək və əsas-
landıraraq cavab verməlidir. Lakin şikayətin alınmasından etibarən 6 ay ərzində 
tərəflər bu şikayətlə bağlı bir razılığa gəlməsələr, hər iki dövlətdən biri, bir-
birini və Komitəni xəbərdar etmək şərtilə, mübahisəni Komitəyə vermə hüqu-
quna sahibdir.  
Ölkədaxili hüquqi müdafiə vasitələrinin tükədilməsi şərti: Komitə şikayəti 
ələ aldığı zaman, ilk baxacağı xüsus, daxili hüquq yollarının (hüquqi müdafiə 
vasitələrinin) keçilib-keçilmədiyidir. Başqa bir ifadə ilə, şikayət olunan dövlətin 
Dr. Fərhad Mehdiyev 
 254 
müvafiq instansiyalarında şikayət qaldırılmalı və qəti (yekun) qərar əldə olun-
malıdır (şikayət predmeti ilə bağlı). Məsələn bizim ölkə baxımından, məhkəmə 
instansiyaları keçilməli və Ali Məhkəmənin şikayəti təmin etməmə qərarı əldə 
olunmalıdır. Çünki bir dövlət şikayət edildiyində, əslində bir yaxud bir neçə 
şəxsin hüquqlarının pozuluduğu irəli sürülür. Bu qaydanın bir istisnası var: 
daxili hüquq yolları ağlabatan dərəcədə səmərəli olmayıb, gecikdiricidir və ya 
zərər çəkmişə təsirli bir kömək göstərə bilməzsə, milli instansiyaları keçməyə 
ehtiyac yoxdur.371 Daxili hüquqi müdafiə vasitələrinin tükəndirilməsinə dair bu 
istisna, digər Konvensiyalarda da nəzərdə tutulur.  
Komitə, Konvensiyadakı öhdəliklərə hörmət göstərilməsi prinsipinə sadiq 
qalaraq, məsələni dostcasına həll etməyə, yəni barışıq sazişinə gətirməyə cəhd 
edir. Komitə, bildiriş aldığı tarixdən 12 ay ərzində bir məruzə təqdim edir. 
Məruzədə o məsələdə dostcasına həllə nail olub-olmadığını da göstərir. Əgər 
barışıq sazişi əldə olunmuşsa, məruzə artıq sadəcə hadisənin xülasəsini və 
nəticəni əks etdirir. Lakin dostcasına həll mümkün olmadıqda, məruzə hadisə-
nin xülasəsindən başqa, müvafiq tərəf dövlətlərin yazılı və sözlü açıqlamalarını 
da əhatə edir.  
Burada “dostcasına həll” və belə halda niyə iş haqqında qısa məlumat 
(məruzə) verilir, ona toxunmaq lazımdır. Dostcasına həll (friendly settlement) 
əsasən hüququ pozulmuş şəxsin xeyrinə olur, yoxsa hüququ pozan dövlətlə hər 
hansı formada razılaşma mənasına gəlmir. Burada hüququ pozan dövlət, daxili 
hüququnda pozulmuş hüququ müvafiq qaydada bərpa edir. Hadisə haqqında 
açıqlanan məruzənin qısa olmasının mənası budur ki, Komitə Dövlətin zərər 
çəkmiş şəxsin konkret olaraq hüququnu necə pozduğunu yazmır (necə döyülüb, 
şikəst edilib, azadlıqdan məhrum edilib, piketdə həbs olunub vs). Hesab olunur 
ki, dövlət üçün işin detallarının açıqlanması, rüsvay edici, hörmət və imici 
zədələyici bir haldır. Heç bir dövlət beynəlxalq platformada, işgəncə tətbiq edən 
yaxud söz azadlığını boğan bir dövlət olaraq tanınmaq istəməz, ən azından ona 
görə ki, bu hal dövlətin beynəlxalq danışıq proseslərində gücünün itməsinə 
səbəb olur. Halbuki demokratik rejimlərin həm “dili uzun”, həm də “manevr 
qabliyyəti” daha geniş olur.  
b) Fərdi Şikayət Müraciətləri 
Konvensiya tərəfi dövlət, konvensiya müddəalarını şəxs əleyhində poz-
duqda, zərər çəkmiş şəxs Komitəyə şikayət verə bilər. Yuxarıda da işarət etdi-
                                                 
371  Cavadova İradə, Namazlı Fariz, BMT-nin Müqavilə Orqanlarına Fərdi Şikayətlərin Verilmə 
Qaydaları, Adiloğlu Nəşriyyatı, Bakı 2008, s.39 
İnsan Hüquqları 
 255 
yimiz kimi, Komitənin bu müraciətlərə baxma səlahiyyəti, daha əvvəlcə əley-
hində şikayət verilən dövlət tərəfindən qəbul edilməlidir. Azərbaycan 4 Fevral 
2002 tarixində, şəxslərin CAT-a müraciət edəbiləcəklərini bəyan etmişdir.372 
Dolayısıyla ölkəmizdə az, bəlkə də heç tətbiq olunmayan bu mexanizm, əs-
lində, aktualdır və işlədilə bilər. 
Fərdi şikayət müraciətinin qəbul edilə bilən (admissible) sayılmasının 
şərtləri bunlardır: 
Müraciət imzasız və anonim olmamalıdır. İkincisi, şikayət etmə, haqqın 
sui-istifadə edilməsi mahiyyətində olmamalıdır. Hamımız bilirik ki, hüququn 
heç bir sahəsində, haqdan sui-istifadəni hüquq qorumur, onun da olub-olmadığı 
müxtəlif meyarlarla, birinci dərəcədə, məntiqi meyarlarla ölçülür. Ümumiyyətlə 
hüquqda, formal meyarla haqqın sui-istifadəsi dəyərləndirilə bilməz, çünki 
haqqın sui-istifadə edilməsi halında formal meyarlara uyğun davranılır.373  
Üçüncüsü, fərdi şikayət bu Konvensiya müddəalarına zidd olmamalıdır. 
Habelə bu müraciət, bir başqa beynəlxalq araşdırma mexanizmi ilə əvvəlcə ya 
da şikayət zamanı baxılmamalıdır.Dördüncüsü, şəxs bütün daxili hüquq yolla-
rını tükətməlidir. Bunun istisnası da, əvvəlcə qeyd etdiyimiz kimidir: daxili 
hüquq yolları ağlabatan olmayan dərəcədə yubadıcıdırsa və ya zərər çəkmişə 
təsirli yardım verə bilmirsə.  
Fərdi müraciət (ərizə) verməyə səlahiyyəti olanlar: şəxsin özü, qohumları,  
nümayəndələri, zərər çəkmişin xeyrinə hərəkət edən digər şəxslər (bunun əlavə 
şərti budur ki, zərər çəkmişin özünün müraciət etməyə imkanı olmamasıdır və 
müraciət edən şəxsin, zərər çəkmiş əvəzinə müraciət etməsi haqlı görülməlidir). 
Komitə qarşısındakı mərhələ: Şikayət Komitəyə çatdıqdan və ön şərtlərə 
sahib olub-olmadığı ən qısa müddətdə müəyyən edildikdən sonra Komitə, 
əleyhinə şikayət verilən dövlətə şikayəti göndərir. Bu dövlət, altı ay ərzində, 
məsələyə aid yazılı açıqlamaları bildirməlidir (m.22/3); üstəlik bu cavabda 
sadəcə hadisə haqqında faktiki məlumatlar deyil, eyni zamanda, hüquqi əsaslan-
dırma da olmalıdır. Komitə müvafiq dövlətdən nə cür məlumat istədiyini də 
                                                 
372  baxın: http://www2.ohchr.org/english/bodies/ratification/9.htm. Bu siyahıda hansı dövlətlərin 
Konvensiyanın 22-ci maddəsinə müvafiq olaraq Komitənin fərdi şikayətlərə baxma səlahiyyətlərini 
qəbul etdiyini görmək mümkündür. 
373  “Haqqın sui-istifadəsi” institutu, ölkəmizin qanunvericiliyində nəzərdə tutulsa da, praktikada istifadə 
olunmur. Haqqın sui-istifadəsi heç bir hüquq sahəsində qorunmur, məsələn cinayət hüququnda bir çox 
ölkədə, ictimai-xüsusi ittiham qaydasında zərər çəkmiş şəxsə şikayət etmə müddəti müəyyən bir vaxt 
ilə məhdudlaşdırılır, 6 ay kimi. Mülki hüquqda və inzibati hüquqda da haqqın sui-istifadəsi qorunmur. 
Bu hallarda, şəxsin davranışı müəyyən bir hüquq normasına uyğundur, lakin bu davranış bütov hüquq 
sistemi baxımından hüquqa ziddiyət təşkil edir. 
Dr. Fərhad Mehdiyev 
 256 
bildirə bilər. Tərəf dövlətdən alınan replika, şikayətçi tərəfə bildirilməlidir. 
Beləliklə şikayətçiyə, əlavə məlumat ya da qeydlərini, Komitənin göstərdiyi 
müddət ərzində təqdim etmə imkanı tanınır. Ayrıca Komitə, tərəfləri iclasda 
iştirak etmələri üçün də çağıra bilər.  
Komitə çalışmlarını, təqdim edilən məlumatlar üzrə aparır (m.22/4). Bu 
müddət ərzində, Komitə öz iclaslarını qapalı keçirir.  
Komitə, yayımlayacağı illik ümumi məruzəsində, baxdığı müraciətlərin 
və lazım görsə, özünün və müvafiq tərəf dövlətin rəylərinin və açıqlamalarının 
xülasələrini qoya bilər; həm də xüsusi bir məruzə ilə Konvensiyanın m.22/7 
görə, konkret baxdığı hadisə ilə bağlı olaraq qəti qərarını, habelə, “qəbul edilə 
bilməz” olaraq saydığı müraciətlə bağlı qərarını da yayımlaya bilər. Bir çox 
insan hüquqlarını qoruma mexanizmlərində olduğu kimi, burada da Komitənin 
qərarını açıqlaması (ictimai bəyanat), Konvensiyanın tək sanksiyası və tə-
minatıdır.  
c) Komitənin illik məruzələrindən çıxarış: Azərbaycan 
64. Komitə Azərbaycanla bağlı ilk hesabatları 1999-cu il noyabrın 15, 16 və 17-
də özünün 401, 404 və 406-cı iclaslarında nəzərdən keçirdi və aşağıdakı nəticə və 
təklifləri qəbul etdi. 
1. Giriş 
“Komitə Azərbaycanın ilk hesabatını alqışlayır, hansı ki, təxminən vaxtında 
təqdim olunmuşdur və Komitənin ilk hesabatların hazırlığı ilə bağlı direktivlərilə tam 
uyğunluqdadır. Komitə, həmçinin, tərəf Dövlətin yüksək ixtisaslı nümayəndələri ilə 
özü arasında olan açıq dialoqu da alqışlayır. 
2. Müsbət tərəflər 
Komitə məmnuniyyətlə aşağıdakıları qeyd edir: 
(a) İşgəncədən azad olma da daxil olmaqla, əsas insan hüquqlarının qorunması 
üçün ümumbəşəri insani dəyərlərə əsaslanan hüquqi sistemin qurulması 
istiqamətində davam edən cəhdlər; 
(b) İşgəncənin qadağan olunması istiqamətində hüquq mühafizə və tibbi perso-
nalın düzgün seçim meyar və metodları haqqında təlim və təhsilinin 
formalaşdırılması istiqamətində mühüm cəhdlər; 
(c) Son zamanlarda həbs olunanların sayında nəzərə çarpan azalma; 
(d) Həbsxanalardakı şəraitin yaxşılaşdırılması istiqamətində cəhdlər; 
(e) Tərəf Dövlətin nümayəndələri tərəfindən həbs anından etibarən vəkilə mü-
raciət etmə hüququnun olmasının bildirilməsi və həbs qətimkan tədbirinə 
ancaq məhkəmələrin icazə vermə səlahiyyətləri; 
İnsan Hüquqları 
 257 
(f) Tərəf Dövlətin BMT-nin İnsan Hüquqları üzrə Ali Komissarının Ofisi, 
Avropa Şurası və ATƏT kimi bir çox beynəlxalq və milli/yerli orqanlarla, 
həmçinin, beynəlxalq və milli qeyri-hökumət təşkilatları ilə əməkdaşlıq 
etmə istəyi. 
3. Konvensiyanın müddəalarının tətbiq olunmasına mane olan faktlar və 
çətinliklər 
Komitə tərəf Dövlətin ərazisinin bəzi hissələrində olan çətin siyasi vəziy-yət də 
daxil olmaqla, onun hal-hazırda üzləşdiyi keçid dövrü problemlərini qeyd edir. 
4. Nəzərə alınası məqamlar 
Komitə aşağıdakılar haqqında öz narahatçılığını bildirir: 
(a) Tərəf Dövlətin qüvvədə olan cinayət qanunvericiliyində Konvensiyanın 1-
ci maddəsinin təmin etdiyi şəkildə işgəncə anlayışının verilməməsi, bunun 
nəticəsi olaraq da xüsusi hüquq pozuntusu kimi işgəncənin Konvensiyanın 
2-ci paraqrafının 4-cü maddəsi ilə tələb olunan şəkildə uyğun cəzalarla 
cəzalandırılmaması; 
(b) Hüquq mühafizə orqanları tərəfindən işgəncə və başqa qəddar, qeyri-insani 
və ləyaqəti alçaldan rəftar və cəzanın tətbiq edilməsi haqqında çoxsaylı və 
davam edən ittihamlar; 
(c) Komitəyə ünvanlanmış işgəncə ilə bağlı çoxsaylı ittihamların təxirəsalınmaz, 
qərəzsiz və tam istintaqının aparılmaması, həmçinin, lazım olduğu hallarda 
işgəncə törətməklə təqsirləndirilənlərin məhkəməyə cəlb olunmaması; 
(d) Hüquq peşəsinin, həmçinin, qısa müddətə yenidən seçilən hakimlərin 
müstəqilliyi üçün qarantiyaların olmaması; 
(e) İşgəncə cinayətinin artmasına səbəb ola bilən amnistiya qanunlarının isti-
fadə olunması. 
5. CPT-nin Məsləhətləri 
69. Komitə Azərbaycan Respublikasına məsləhət görür ki: 
(a)  Konvensiyanın 1-ci maddəsində göstərilmiş şəkildə işgəncənin tərifinin və 
Konvensiyanın 2-ci paraqrafının 4-cü maddəsinə uyğun olaraq cəzalandırıl-
malı cinayətin düzgün təsvir olunduğu cinayət normalarının qəbul olunması 
üçün lazımi tədbirlər görsün; 
(b)  Hüquq mühafizə orqanları tərəfindən törədilən işgəncə və pis rəftar barədə 
çoxsaylı şikayətlərin işığında, Azərbaycan dövləti işgəncə cinayətinin və 
başqa qəddar, qeyri-insani və ya ləyaqəti alçaldan rəftar və ya cəzaya dair 
hərəkətlərin qarşısını alan bütün lazımlı effektiv tədbirləri görsün; 
(c)  İşgəncə cinayətkarlarının cəzasızlıqdan faydalanmamasını təmin etmək 
üçün tərəf Dövlət işgəncə törətməkdə təqsirləndirilənlərin istintaqını və 
Dr. Fərhad Mehdiyev 
 258 
lazım olduğu halda təqibini təmin etsin və amnistiya qanunlarını işgəncə 
cinayətlərinə tətbiq etməsin; 
(d)  dövri olaraq yenidən təyin müddəaları kimi hakimlərin müstəqilliyini 
məhdudlaşdıran qanunların aradan qaldırılmasını təmin etsin; 
(e)  Tərəf Dövlət Konvensiyanın 21 və 22-ci maddələrinə uyğun olaraq bəya-
natlar verməyi nəzərə alsın.” 
 
CAT-ın Qırğızıstanla bağlı məruzəsinə də nəzər saldıqda görürük ki, 
Azərbaycanla bağlı edilən bir çox qeydlər burada da təkrarlanır. Komitənin 
Qırğızıstanla bağlı qeydlərinə, məsləhətlərinə gəldikdə isə fərqli qeydləri bu 
şəkildə ümumiləşdirmək olar: ölüm cəzasının qadağan olunması təklif olunur, 
1955-ci il Məhbuslarla Rəftarın Minimum Standartları haqqında Qaydalara 
əsasən həbsxanada şəraitin yaxşılaşdırılması istiqamətində ölçülər götürülməsi, 
Konvensiyaya uyğun şəkildə polis, prokurorluq və məhkəmə institutlarının öz 
öhdəliklərini tam dərk etməsi istiqamətində reformlar etmək məsləhət görülür. 
Digər məsələlərdə Komitənin qeydləri Azərbaycanla bağlı edilmiş qeydlərlə 
üst-üstə düşür. 
3. Mübahisələrin Beynəlxalq Ədalət Məhkəməsinə götürülməsi 
Konvensiyanın yozumuna (şərhinə) ya da tətbiqinə aid bir mübahisə iki 
ya da çox tərəf dövlət arasında ortaya çıxarsa, tərəflər əvvəlcə bunu görüşmələr 
yolu ilə həll etməlidir. Bu cəhd nəticəsiz qalarsa, tərəflərdən birinin istəyi üzrə 
mübahisə, arbitraja aparıla bilər. Əgər 6 ay ərzində arbitrlər müəyyən edilə 
bilməsə ya da başqa cür tərəflər buna dair razılığa gələ bilməsələr, tərəflərdən 
hər hansı birisi məsələni Beynəlxalq Ədalət Məhkəməsinə götürə bilər. 
Beynəlxalq Ədalət Məhkəməsinin səlahiyyəti a priori`dir, dövlət bununla bağlı 
olmaq istəmirsə, Konvensiyanı imzalayanda yaxud ratifikasiya edəndə buna 
dair qeyd-şərt qoymalıdır (m.30). Bu mərhələlər sırasında Beynəlxalq Ədalət 
Məhkəməsinin səlahiyyəti ilə bağlı olmamaya aid qeyd-şərt qoyulmayıbsa, 
Beynəlxalq Ədalət Məhkəməsinin mübahisəyə baxma səlahiyyəti yaranır. 
Azərbaycan bu məsələdə hər hansı qeyd-şərt irəli sürməyib. 
Beynəlxalq Ədalət Məhkəməsinin yurisdiksiyasını tanımamaya aid qeyd-
şərti iləri sürən dövlətlər bunlardı: Əfqanıstan, Bolqarıstan, Belorusiya, SSRİ 
(indiki RF)374, Macarıstan, Ukrayna, Çexoslovakiya, Çili, Fransa, Panama və 
Türkiyə. Burada qeyd etməliyik ki,  1989-cu ildə Belorusiya, Ukrayna və SSRİ 
sonradan bu qeyd-şərti ləğv ediblər.  
                                                 
374  SSRİ dağıldıktan sonra, BMT-də onun varisi Rusiya Federasiyası olmuşdur. 
İnsan Hüquqları 
 259 
Lakin oxucularımız üçün aydın olması üçün, bir məsələni də qeyd 
etməliyik. Belə ki, insan hüquqları sahəsində dövlətlərarası şikayət mexanizmi, 
bir ölkədəki insan hüquqları sistemini yaxşılaşdırmaq üçün çox da effektiv 
olmur. Bu daha çox, diplomatik bir təsir mexanizmi kimi istifadə olunur. 
Habelə bir dövlət öz vətəndaşlarının mənafelərini xarici ölkədə qorumaq üçün 
bu mexanizmdən istifadə edə bilər. Amma görülən budur ki, bu yola (dövlətlər-
arası şikayət mexanizminə) çox nadir hallarda müraciət olunur. Dediyimiz kimi, 
bu mexanizm, insan hüquqları sənədlərinə 2 səbəbə görə daxil olub. Birinci 
səbəb odur ki, II Dünya Müharibəsindən sonra fərd (şəxs) beynəlxalq hüququn 
təsirli bir subyekti hesab edilmirdi. Digər tərəfdən, dövlətlər öz vətəndaşlarının 
mənafelərini başqa dövlət ərazisində qorumaq üçün bunu (dövlətlərarası şikayət 
mexanizmini) əlavə bir çarə olaraq görürdülər.  
Yenə onu qeyd etməliyik ki, bu əsərdə incələdiyimiz hər iki BMT kon-
vensiyasındakı nəzarət mexanizmlər, bu sənədlərə qoşulmuş dövlətlər tərəfin-
dən qəbul edilməyib. Tərəf dövlətlər, hələ ki, beynəlxalq (ümumdünya) müstə-
vidə müstəqil beynəlxalq qurumun ölkənin daxili işlərinə və siyasətinə qarışma-
larını istəmirlər.  
Bunun əksinə, regional müstəvidə qəbul edilən konvensiyalarda, istər mü-
vafiq Avropa ya da Amerikan İnsan Hüquqları Konvensiyasında, tərəf dövlətlər 
nəzarət qurumlarının səlahiyyətini əsasən qəbul edirlər. Niyə? Səbəbi budur ki, 
regional müstəvidə tərəf dövlətlər beynəlxalq münasibətlərini daha dəqiq hesab-
laya və yönləndirə bilirlər. Beynəlxalq müstəvidə isə bu proqnozu və analizi 
etmək daha çətindir. 
E. BMT-nin “Məhbuslarla Rəftarın Minimum Standart Qaydaları”  
Həbsdə saxlanılan insanlar, hüquq pozuntularına məruz qalma baxımın-
dan çox həssasdırlar. Belə ki, həm ictimai nəzarətin yoxluğu, həm də eyni za-
manda bir çox hüquqlarından de jure məhrum olmaları onların vəziyyətini 
ağırlaşdırır və zəiflədir. Məhbusların de jure azaldılmış hüquqlarına misal kimi 
azadlıq hüquqlarını, sərbəst hərəkət, ifadə azadlığı, sərbəst toplaşma azadlığı 
kimi hüquqları göstərmək olar. Bununla belə onların bəzi hüquqları de jure 
məhdudlaşdırılmadığı halda - məsələn, işgəncəyə və ləyaqəti alçaldıcı rəftara 
məruz qalmama, bərabərlik, ədalətli məhkəmə hüququ kimi – de fakto bunların 
pozulması halları çox yayğındır. Belə insanlar xüsusi şəraitdə olduqları üçün 
onların hüquqularını pozmaq daha asandır. Azadlıqdan məhrum olunmuş insan-
ların ən çox pozulan hüquqlarından birisi işgəncəyə və qeyri-insani, ləyaqəti 
alçaldıcı cəza və rəftara məruz qalmama hüququdur.  
Dr. Fərhad Mehdiyev 
 260 
BMT tutulub saxlanmış və həbs edilmiş insanların qorunmasına da, əlbət-
tə ki, biganə qala bilməzdi. Bununla belə bu sahədə hər hansı sənədin və ya 
standart qayadaların hazırlanması və qəbulu zamanı bir fakt nəzərə alınmalıydı: 
bu qayadaları hər yerdə və ayrı-ayrı ölkələrdə eyni cür tətbiq etmək heç də 
həmişə mümkün olmayacaqdır. Bu qaydaların və ya normaların tətbiqi zamanı 
hüquqi, sosial, iqtisadi və coğrafi şəraiti nəzərə almamaq mümkün deyildir. BMT 
çərçivəsində belə sənədlər bu şərtlərə görə hazırlanmışdır. BMT üzvü olan 
dövlətlərin səyləri ancaq konkret zamanın keçməsi ilə öz nəticəsini tapa bilər və 
hər bir ölkə öz penitensiar sistemini bu qaydalara uyğunlaşdırmaq arzusunda 
olsa və bu istiqamətdə davamlı iş aparsa, işdə ortaya çıxan bütün praktiki 
çətinliklər aradan qaldırıla bilər. 
Beləliklə BMT tutulub saxlanılan və həbs edilən insanların vəziyyətinin 
yaxşılaşdırılması üçün “Məhbuslarla minimal standart rəftar qaydaları”nı qəbul 
etdi.375 Bu sənəd BMT-nin 1955-ci ildə Cenevrədə (İsveçrədə) keçirilən birinci 
konqresdə və İqtisadi və Sosial Şura (ECOSOC) tərəfindən qəbul olunmuşdur 
(Qətnamə 663 (XXIV) 31 iyul 1975-ci il və qətnamə 2076 (XII)13 may 1977- 
ci il). Minimal standart qaydalarda BMT tərəfindən məqbul sayılan minimal 
şərtlər yer alıb. BMT üzvü dövlətlər bu qaydalarda əks olunan minimal standart-
ların öz penitensiar sisitemlərdə tətbiq etməlidir. Qəbul olunmalıdır ki, bu qay-
dalar minimal xarakter daşıyır və bu həddən aşağı olan standartlar ümumiyyətlə 
tətbiqi edilə bilməz. Mədəniyyət inkişaf etdikcə, şəraitin əl verdiyi ölçüdə, bu 
minimum standartlardan daha üstün olanların tətbiqinə çalışılmalıdır.  
Qaydalardan birinci hissəsi ümumi mahiyyətdədir, yəni penitensiar müəs-
sisələrin idarə edilməsinə, habelə, törədilən əməlin dərəcəsindən və növündən 
asılı olmayaraq bütün kateqoriyadan olan məhbuslara (müttəhimlərə) şamil olu-
nur. İkinci hissədə isə xüsusi kateqoriyalara tətbiq edilən standartlar ələ alınıb.  
Ayrı-seçkilik qadağası: qaydaların 6-cı bəndinə görə, standartlar hər 
hansı ayrı-seçkilik qoyulmadan və qərəzsiz olaraq tətbiq edilməlidir.  
Din və vicdan azadlığı: qaydaların tətbiqi zamanı əhalinin bu və ya digər 
qruplarına məxsus məhbusların dini etiqadlarına və əxlaqi görüşlərinə də 
hörmət göstərilməlidir. Əgər bir müəssisədə eyni dinin daşıyıcıları olan məh-
buslar əksəriyyət təşkil edirsə, onda həmin müəssisədə ruhani xadim olmalıdır 
və məhbusların sayı kifayət qədər olduqda ruhani tam iş günü ilə təmin olun-
malıdır. Hər bir məhbusa dini ayinləri icra etmələri və yanlarında dini ədəbiyyat 
saxlamalarına icazə verilməlidir. 376 
                                                 
375  İngilis dilində orijinal adı olan “Standard Minimum Rules for the Treatment of Prisoners” qaydalarla 
http://www.unhchr.ch/html/menu3/b/h_comp34.htm internet adresində tanış ola bilərsiniz.  
376 Ölkəmizdə məhbusların bu hüququ, məhkumlar baxımından CİhM-nin 13-cü maddəsi ilə tanınır.  
İnsan Hüquqları 
 261 
Məhbusların qeydə alınması (reyestr): minimal standartlarda əsas prin-
siplərdən sonra ilk müddəa reyestr haqqındadır (7-ci bənd). Xüsusilə tutulan 
şəxslərin mütləq qaydada qeydiyyatı aparılmalıdır: tutulmuş şəxs haqqında mə-
lumat, tutulma səbəbi və kim tutub, tutulma və varsa buraxılma vaxtı protokol-
laşdırılmalıdır. Müvafiq qaydada məlumatları ehtiva edən tutulma əmri olma-
dan şəxs təcridxana ya da həbsxanaya qəbul edilməməlidir. Hansı səbəblə 
olursa olsun, azadlıqdan məhrum edilmiş şəxsin mütləq müvafiq qeydiyyatı 
aparılmalıdır. Bu təminat işgəncə, pis rəftarın qarşısının alınması, insanların 
itkin düşməməsi, vəkillə görüşmə hüququnun təmin edilməsi kimi məqsədlərə 
xidmət edir.  
Kateqoriyaya görə saxlanma standartları, bunlar Qaydaların 8-ci bən-
dində göstərilir:  
Kişilər və qadınlar mümkün qədər ayrı-ayrı müəssisələrdə saxlanılmalı-
dırlar; kişilər və qadınlar bir müəssisədə saxlanıldıqda tamamilə ayrı-ayrı bina-
larda yerləşdirilməlidirlər; 
Məhkum edilməmiş məhbuslar məhkum edilənlərdən ayrı qaydada yerləş-
dirilməlidirlər; 
Borc öhdəliklərinə və digər mülki işlərə görə məhkum edilmiş şəxslər 
cinayət törətmiş şəxslərdən ayrı yerləşdirilməlidirlər; 
Həddi-buluğa çatmayanlar, yaşlılarla bir yerdə saxlanılmamalıdırlar.  
Bu “qaydalarda” məhbusların saxlanıldığı binalar da unudulmayıb. Bun-
lara dair standartlar da müəyyən olunur.  
Burada binaların və kameraların yaşayış üçün yararlı olması, təbii və kitab 
oxumaq istəyənlər üçün süni işıqlanmanın olması, təmiz hava və ventilyasiya-
nın, gigiyenik təmizliyin olması, kameraların digər şəraitləri tənzimlənir. 
Məhbusların gigiyenik təmizliyə riayət etmələri tələb edilməli, yəni onların öz 
öhdəsinə buraxılmamalı (15-ci bənd). Bu məsələdə standartlar hətta onların 
vaxtlı vaxtında saç və üzlərini qırxmalarını nəzərdə tutur. Əgər məhbuslar xüsu-
si paltar geyinmək məcburiyyətindədirsə, bu geyim yerli iqlim şəraitinə cavab 
verməlidir. Eyni zamanda bu paltarlar təmiz saxlanmalı, vaxtaşırı dəyişdirilmə-
lidir. Məhbuslar hansısa səbəbdən müəssisəni müvəqqəti tərk etdikdə onlara 
mülki paltar geyinməyə və ya diqqəti cəlb etməyən və başqalarından xüsusi 
olaraq seçilməyən paltar geyiminə icazə verilməlidir. Əgər müəssisə daxilində 
mülki paltar geyinməyə icazə varsa, həmin geyimlərin təmiz qalması üçün 
lazımi şərait olmalıdır. Hər bir məhbusa yerli normalara uyğun ayrıca və təmiz 
yataq verilməlidir.  
Dr. Fərhad Mehdiyev 
 262 
Hər bir məhbus eyni saatlarda, sağlamlığı üçün kifayət qədər yemək və 
istədikləri vaxt içə biləcəkləri su ilə təmin edilməlidir. Standartlarda yazılmasa 
da, suyun təmiz olması zərurətinə toxunmağa hərhalda ehtiyac yoxdur.  
Qaydaların daha bir müddəasına əsasən açıq havada işləməyən məhkum-
ların əlverişli hava şəraitində sutkada ən azı bir saat keçirmək və idman etmək 
hüququ vardır. Azyaşlı məhbuslar üçün penitensiar müəssisə nəzdində müəyyən 
fiziki məşğələlər keçmək üçün xüsusi qurğular və meydançalar təşkil edilmə-
lidir.  
Tibbi xidmət məsələləri: Qaydalara görə (22-ci bənd), hər bir müəssisədə 
an az bir mütəxəssis psixiatr olmalıdır. Mümkün olduğu qədər tibbi baxım 
müəssisəsi ümumi səhiyyə sistemi ilə yaxın münasibətdə təşkil olunmalıdır – 
bunun səbəbi odur ki, bu hal daha keyfiyyətli xidmətin verilməsinə zəmanət 
edir. Bununla belə penitensiar müəssisə xəstəxanaları zəruri tibbi avadanlıq və 
müalicə preparatları və dərmanla təmin edilməlidir. Bütün məhbuslara çatımlı 
diş həkimləri olmalıdır.  
Qadınların saxlandıqları penitensiar müəssisələrdə hamilə qadınlar üçün 
və doğum xidmətləri göstərən şərait olmalıdır. Körpənin anası ilə qalmasına 
icazə verilən müəssisələrdə ixtisaslaşmış körpələr evi yaradılmalı, mümkün 
olan halda doğum müəssisədə deyil, ixtisaslaşmış tibbi ocaqlarda aparılma-
lıdır.377   
Hər bir məhbus müəssisəyə qəbul edilərkən tibbi müayinədən keçirilmə-
lidir (24-cü bənd). Həkim mütamadi inspeksiyalar keçirilməli məhbusların 
fiziki və peşə sağlamlığına nəzarət etməlidir. Bu da məhbuslara qarşı amansız 
rəftarın qarşısını almağa yönəlir, habelə, həbsxanada ikən onun səhhətinin kor-
lanmasının qarşısını alır. Həkimlər eyni zamanda qidanın sanitariya normala-
rına uyğun gəlməsinə nəzarət etməlidir. Penitensiar müəssisənin vəziyyəti və 
məhbusların tibbi durumu haqqında mütamadi hesabatlar və məruzələr rəhbər-
liyə təqdim edilməlidir.  
Minimal standart qaydalara görə ruhi xəstələr həbs cəzasına deyil, bunun 
üçün nəzərdə tutulmuş xüsusi müəssisələrdə yerləşdirilməlidirlər.  
Məhbuslar üzərində intizam tənbehləri: Qaydalara görə, penitensiar 
müəssisələrdə nizam-intizam qaydalarına ciddi əməl olunmalıdır. Bununla belə, 
təhlükəsizlik və intizamın təmin edilməsi üçün yalnız zəruri məhdudiyyətlər 
qoyulmalı, məhbuslar tərəfindən intizam qaydalarının pozulmasını səlahiyyətli 
                                                 
377  AR Cəzaların İcrası haqqında Məcəllənin 92-ci maddəsinə görə, Cəzaçəkmə müəssisələrində məhkum 
qadınların üç yaşına çatmayan uşaqlarının yerləşdirilməsi üçün uşaq evləri təşkil edilir, uşaqla birgə 
yaşayışına icazə verilə bilər.  
İnsan Hüquqları 
 263 
orqan müəyyən etməlidir. Səlahiyyətli orqan (parlament) aşağıdakıları müəyyən 
etməlidir:   
 İntizamsızlıq hərəkəti sayılan davranış; 
 Məhbuslara verilə biləcək cəza növü və müddəti; 
 Cəzalandırmaq hüququ olan orqan. 
Qaydalar görə, cəza yalnız müəyyən qanunulara və normalara əsasən 
verilə bilər və eyni hərəkətə görə təkrar cəzaya yol verilmir. İntizamı pozmuş 
məhbusa cəza verilməzdən öncə törətdiyi xəta barədə ona bildirilməli və həmin 
şəxsə bəraət qazanmaq üçün dəlillər gətirmək üçün şərait yaradılmalıdır. Cəza 
növləri, əlbəttə ki, işgəncə yaxud insan ləyaqətini alçaldan qəddar və qeyri 
insani davranış formasını almamalıdır. Həmçinin qaranlıq kamerada saxlamaq 
və psixoloji təsir vasitələrindən istifadə etməklə verilən cəzalar da yolveril-
məzdir.  
Ciddi rejimli həbs və qidanın azaldılması kimi cəzalara yalnız həkimin 
yoxlamasından sonra yol verilə bilər. Bu tipli cəzalara məruz qalanlar həkim 
nəzarətində olmalıdır.  
Penitensiar müəssisələrdə sakitləşdirici vasitələrdən istifadə olunmasına 
yalnız xüsusi hallarda yol verilə bilər. Qandal, sakitləşdirici köynək geyin-
dirilməsi, buxovlama kimi vasitələr tətbiq edilməməlidir. Bu vasitələrdən yalnız 
məhbusun yerdəyişməsi zamanı onların qaçmasının qarşısını almaq məqsədi ilə 
istifadə edilə bilər. Məhbus məhkəmə qarşısında qandalla saxlanılmamalıdır.  
Tibbi xarakterli sakitləşdirici vasitələr həkimin göstərişi ilə verilə bilər. 
İstisnai hallarda başqalarının təhlükəsizliyini təmin etmək məqsədi ilə və ancaq 
digər tədbirlər nəticə vermədiyi zaman müəssisə rəhbəri həkimlə məsləhətləş-
dikdən sonra belə vasitələrdən istifadə edə bilər. Lakin bu zaman daha yuxarı 
inzibati orqana məsələ haqqında məlumat verilməlidir. Sakitləşdirmə üsullarını 
penitensiar sistemin idarə edildiyi mərkəzi orqan müəyyənləşdirir və bu təd-
birlər zərurətin tələb etdiyindən artıq olmamalıdır. 
Məlumat əldə etmə hüququ: Minimal standart qayadalara görə, məhbus-
ların məlumatlandırılması xüsusi əhəmiyyət daşıyır və hər bir məhbus peniten-
siar müəssisəyə qəbul olunarkən müvafiq informasiya ilə təmin edilməlidir. Bu 
informasiya və məlumatlar ilk növbədə penitensiar müəssisənin rejimi, davranış 
qaydalar və s. daxili məsələləri əhatə etməlidir. Elə edilməlidir ki, müəssisəyə 
gətirilmiş məhbus müəssisənin həyat şəraitinə daha tez uyğunlaşa bilsin. 
Hər bir məhbus iş günlərində penitensiar müəssisə müdriyyətinə,  həmçi-
nin, müəssisəni inspeksiya edən inspektorlara, məhkəmə və mərkəzi icra haki-
miyyəti orqanlarına şikayət etmək və ərizə vermək hüququna malik olmalı-
Dr. Fərhad Mehdiyev 
 264 
dır.378 Məhbuslar inspektorla penitensiar müəssisə personalının iştirakı olmadan 
danışa bilər və ona öz fikir və şikayətini deyə bilər. Hər bir şikayət diqqətlə 
araşdılımalı və müvafiq tədbirlər görülməlidir.     
Qaydaların tələblərindən biri də məhbuslara xarici aləmlə əlaqə yaratmaq 
üçün şəraitin yaradılmasıdır. Hər bir məhbus vaxtaşırı olaraq ailə üzvləri, 
qohumları və dostları ilə həm yazışmalar aparmaq, həm də görüşmək imkanına 
malik olmalıdır. Bildiyimiz kimi, bunlar “şəxsi həyata” aid məsələdir və məh-
busların da belə bir hüququ, məhdud olsa belə yenə də vardır. Əcnəbi məh-
buslara öz ölkələrinin diplomatik missiyası və konsulluq xidməti ilə, yaxud 
beynəlxəlq təşkilatların missiyaları ilə əlaqə saxlamaq imkanı verilməlidir.  
Məhbusların dövri nəşrlərlə tanış olmaq və sair informasiya və məlumat 
verən vasitələrdən istifadə etmələrinə şərait yaradılmalıdır. Hər bir penitensiar 
müəssisənin hər bir məhbusun istifadə edə biləcəyi kitabxanası olmalıdır və bu 
kitabxanada həm elmi və həm də əyləncə xarakterli ədəbiyyət olmalıdır. 379 
Penitensiar  müəssisələrdə məhbuslar yanlarında saxlanılmasına icazə ve-
rilməyən əşyalarını və pullarını təhvil verməlidirlər. Verilən əşyalar və pul 
vəsaitləri üçün siyahı tərtib olunur. Məhbus müəssisəni tərk edərkən  sanitar 
nöqteyi nəzərdən məhv edilmiş əşyalar istisna ilmaqla bütün əşyaları geri qay-
tarılmalıdır.  
Penitensiar müəssisədə məhbus ölərsə, ciddi surətdə xəstələnərsə, yarala-
narsa, yaxud psixi xəstəxanaya keçirildikdə müəssisə müdiriyyəti bu barədə 
məhbusun yaxın qohumlarını məlumatlandırmalıdır. Məhbusun yaxın qohumu 
öldükdə, yaxud ağır vəziyyətdə olduqda mümkün olan halda onun nəzarət al-
tında, yaxud nəzarətsiz dəfn mərasimində iştirakına, yaxud xəstəyə baş çək-
məsinə şərait yaradılmalıdır. Bizdə də həbsdə olan Qənimət Zahidin atası vəfat 
etdikdə, qardaşı ilə bərabər onların nəzarətsiz qaydada dəfn mərasiminə işti-
raklarına icazə verilmişdi.  
Məhbusun həbs yerinə gətirilməsi, onların yerdəyişməsi zamanı elə edil-
məlidir ki, onlar şəxslərin diqqətini cəlb etməsin və bununla da özlərini alçal-
dılmış hiss etməsinlər. Məhbuslar bir yerdən başqa yerə aparılarkən ventil-
yasiya olunan nəqliyyat vasitələrindən istifadə edilməlidir.  
Müəssisə inzibatçılarına dair standartlar: minimal standart qaydalarda 
penitensiar müəssisənin personalına dair xüsusi müddəalar da qoyulub. Çünki 
məhbusların insan hüquqlarını pozan əsasən müfaviq personaldır (müdriyyət, 
                                                 
378  Ölkəmiz baxımından bu imkan CİhM-nin 14-cü maddəsində nəzərdə tutulur.  
379  Ölkəmizdə Cəzaların İcrası haqqında Məcəllənin 86.2-ci maddəsinə görə, Məhkumlara on cildədək 
kitab (jurnal) saxlamağa icazə verilir.  
İnsan Hüquqları 
 265 
nəzarətçilər vs). Bu baxımdan onlara dair tələblər olduqca ciddi olmalıdır. 
Minimal standart qaydalarda personalın savadı, mənəvi keyfiyyətlər, psixoloji 
durum və s. keyfiyyətləri normal vəziyyətdə olmalıdır və kişilərin, qadın məh-
busların yerləşdiyi müəssisələrdə personala münasibətdə cins baxımından fərq-
lər olmalıdır.  
Minimal standart qaydaların ikinci hissəsində əks olunan müddəalar xüsu-
si kateqoriyalara tətbiq edilən qaydalardan ibarətdir.  
Məhbusların islahı və yenidən sosiallaşması: minimal standart qayda-
ların əsas məqsədi təkcə penitensiar müəssisədə məhbuslarla davranış qayda-
larını nizamlamaqdan ibarət deyildir. Bu qaydalar, həmçinin, məhbusların reso-
sializasiya və yenidən cəmiyyətə qaytarılması üçün həyata kiçirilməli olan təd-
birləri əhatə edir. Qaydalarda göstərilir ki, “həbs cəzasının, yaxud azadlıqdan 
məhrumetmə hökmünün məqsədi və bəraəti son nəticədə cəmiyyəti müdafiə 
etmək və cəmiyyət üçün təhlükəli olan cinayətlərin qarşısını almaqdır. Məh-
buslarla davranışda onların cəmiyyətdən təcrid olunmaları deyil, cəmiyyətin 
üzvü olaraq qalmaqda davam etmələrini göstərən cəhətlər nəzərə çarpdırılma-
lıdır. Buna görə də məhbusları cəmiyyət həyatına qaytarmaq məqsədi ilə ictimai 
təşkilatlar mümkün olan hər yerdə müəssisələrin personalı ilə əməkdaşlığa cəlb 
edilməlidir. Hər bir müəssisədə məhbusun öz ailəsi ilə və ona xeyir gətirə bilən 
sosial təşkilatlarla arzu edilən əlaqələr saxlanılması və bu əlaqələrin möhkəm-
ləndirilməsi qayğısına qalan sosial işçilər olmalıdır. Məhbusların mülki mənafe, 
sosial təminat və digər sosial güzəştlər sahəsində qanuna və onlar barəsində 
hökmün şərtlərinə uyğun olan maksimum hüquqlarını özlərində saxlaması üçün 
tədbirlər görülməlidir”. 
Qaydalara əsasən, məhbuslar residiv, cinayətin növü və ağırlığı kimi 
cəhətlərə görə təsnif olunmalıdır. Təsnifatın əsas məqsədi məhbusları cinayət-
kar keçmişlərinə görə bir-birindən ayırmaq və bununla da onların başqalarına 
mümkün pis təsirinin qarşısını almaqdır. Eyni zamanda təsnifatın məqsədlərin-
dən biri də ayrı-ayrı kateqoriya məhbuslarla iş aparmaq taktikasının müəyyən-
ləşdirilməsidir. Hər bir kateqoriyaya aid olan məhbuslarla fərqli iş aparılması 
zəruridir.  
Qaydalara əsasən, hər bir penitensiar müəssisədə məhbusları yaxşı dav-
ranışa həvəsləndirmək məqsədi ilə  güzəştlər sistemi olmalıdır. Məsələn, ölkə-
mizin qanunvericiliyində bunlar cəza rejiminin yüngülləşdirilməsi, göndərilən 
sovqatların, pul baratların, yaxınlarla görüşmə sayının artırılması, şərti olaraq 
vaxtından əvvəl azadlığa buraxılması kimi nəzərdə tutulur. Belə mükafatlandır-
ma sistemi məhbusların islahına və resosializasiyasına müsbət təsir göstərir.  
Dr. Fərhad Mehdiyev 
 266 
Yenə bu məqsədlə penitensiar müəssisədə məhbusların təhsil məsələlərinə 
də  diqqət ayrılmalı, təhsilini davam etdirmək üçün şərait yaradılmalıdır.380 
Çünki qaydalarda da qeyd olunduğu kimi “həbs müddətinin əvvəlindən məhbus 
azad edildikdən sonra onu gözləyən gələcək haqqında düşünmək lazımdır. Buna 
görə də məhbusa müəssisənin divarları  xaricindəki şəxslərlə, yaxud idarələrlə 
onun ailəsinin mənafelərinin qorunmasına və azad edildikdən sonra cəmiyyət 
həyatına qoşulmasına imkan yaradan əlqələr saxlanmasına və onları 
möhkəmləndirməsinə  yardım  göstərilməlidir”. Cəza müddətini başa vurmuş 
insanların cəmiyyətdə öz yerlərini tutmaları üçün müvafiq hakimiyyət 
orqanları, yaxud digər orqanlar müvafiq tədbirlər görməlidirlər.  
Məhbusların əməyi və çalışdırılması: bunların əməyə cəlb olunması 
mümkündür və əslinə qalsa, müsbət cəhətləri də çoxdur. Burada söhbət ağır iş 
şəraitində icra edilən əməkdən getmir. Keçmiş zamanlarda, bəzi nadir dövlət-
lərdə indiyə kimi, məhbuslar ağır şəraitdə qul kimi işlədilirdi. Məhbusun qa-
biliyyətinə və fiziki şəraitinə görə işləməsi həm onun psixikasının qorunub 
saxlanması baxımından, həm də həbsdən sonra özünü dolandıracaq bir işlə 
təmin olunması baxımından olduqca zəruridir. 381 
Məhbusların əməyinin və sağlamlığının mühafizəsi azadlıqda olan 
işçilərin əməyinə və sağlamlığına dair tələblərlə eyni olmalıdır. İslahat travma-
tizmi və peşə xəstəliyi zamanı məhbuslara kompensasiyalar ödənilməlidir və iş 
rejimi yerli normalara uyğun olaraq azad işçilər üçün müəyyən olunmuş 
normadan artıq olmamalıdır.  
Məhbuslar sərf etdiyi əməyin müqabilində əmək haqqı almalıdırlar. Onlar 
üçün nəzərdə tutulan əmək haqqının bir hissəsinin ailə üzvlərinə göndərilmə-
sinə, digər hissəsinin özləri üçün icazə verilən məişət əşyalarının alınmasına 
sərf edilməsinə icazə verilməlidir. Sərf olunmuş əmək haqqı məhbus azadlığa 
çıxarkən ona ödənilməlidir. 
Təqsirləndirən şəxslərin (müttəhim) və şübhəlilərin hüquqları: minimal 
standart qaydalar həbsdə olan, yaxud məhkəmə gözləyənlər üçün də müəyyən 
standartlar müəyyən edilmişdir. Qaydalara görə, cinayət törətməkdə ittiham 
olunaraq tutulan, yaxud həbsdə olan və ya polis məntəqəsində, yaxud həbsxana 
müəssisəsində saxlanılan, lakin məhkəməyə çağrılmamış və məhkum edil-
                                                 
380  Ölkəmizdə də azadlığın məhdudlaşdırılması növündə və məntəqə tipli cəzaçəkmə müəssisəsində cəza 
çəkənlərə qiyabi formada təhsil almağa hüquq verilir (CİhM 55 və 119-cu maddələr). Habelə müəyyən 
peşəsi olmayan məhbuslara peşə təhsili və orta təhsili olmayanlara orta təhsil verilir (CİhM 100 və 
105-ci maddələr).  
381  AR CİhM-nin 95-ci maddəsi azadlıqdan məhrum edilmiş məhkumların işləməsini şərt kimi nəzərdə tutur. 
İnsan Hüquqları 
 267 
məmiş şəxslər  qaydalarda “istintaqda olan” məhbus adlandırılır. Qeyd olunur 
ki, “istintaqda olan məhbuslar müqəssir sayılmırlar və onlarla buna müvafiq 
davranılmalıdır”. 
Belə şəxslər məhkum olunmuşlardan ayrı saxlanılmalıdır və onların 
saxlandıqları yerlər yararlı olmalıdır. Ölkəmizdə bunlar istintaq təcridxanasında 
saxlanılır. Ümumiyyətlə, istintaq altında olan şəxslərə münasibət fərqli olma-
lıdır. Onlar üçün işləmək məcburi deyildir. İstintaq altında olan məhbuslar hər 
cür müdafiədən istifadə etmək imkanına malik olmalı və mümkün olan yerlərdə 
pulsuz hüquqi yardımlar və məsləhətlərdən istifadə edə bilməlidirlər. 
Mülki işlər üzrə həbs olunan, o cümlədən, borc öhdəlikərinin yerinə yeti-
rilməməsinə görə həbs olunmuş, yaxud məhkəmənin sərəncamı ilə hər hansı 
mülki işə görə həbs etməyə icazə verdiyi ölkələrdə bu qaydada həbs edilmiş 
şəxslər etbarlı nəzarətdə olmalı və lazımi nizam-intizamın qorunması üçün zə-
ruri olduğundan sərt davranışa məruz qalmamalıdır.382 
“Məhbuslarla rəftarın əsas prinsipləri” 
BMT-nin hazırladığı bir digər sənəd, 14 Dekabr 1990 tarixli Baş Assamb-
leyanın 68-ci plenar iclasında qəbul etdiyi “Məhbuslarla rəftarın əsas prinsip-
ləridir”.383 Bu sənəd əvvəlkinə görə daha yığcam və qısadır. Preambulada insan 
hüquqlarına hörmət prinsipi və cinayətkarlıqla mübarizədə cəza-islah sisteminin 
rolundan danışdıqdan sonra, ANNEX bölməsində 12 bənd halında bu əsas 
prinsiplərə toxunulur. Bu bəndlərin tərkibini belə izah etmək mümkündür:  
Əvvəlcə üzv dövlətlərə yada salınır ki, məhbuslar da insandır və onların 
da ləyaqət deyilən ayrılmaz xüsusiyyətləri var. Sonra standart üzrə ayrı-seçkilik 
qadağası yada salınır, yəni ölkənizdə şərqi asiyalılar çoxalmış olsalar belə, 
onları işsizlik faktorunun artmasında günahkar görüb, bu qruppaya qəddarlıq 
göstərmək yolverilməzdir. Habelə dini yaxud dini azlıqlara mənsub şəxslərə 
qarşı da tolerantlığın göstərilməsi arzuolunandır.  
Əsas prinsiplərdə qeyd olunur ki, cəmiyyəti cinayətkar əməllərdən qoru-
maq zəruri olmaqla yanaşı, dövlət bütün vətəndaşların (məhbuslar daxil ol-
maqla) rifah səviyyəsinin yüksək olmasına səy göstərməlidir. Burada deyilmək 
istənən o deyil ki, məhbusların otağına hava soyutma sistemləri və internet 
şəbəkəsi quraşdırılmalıdır. Yüksək rifah səviyyəsi cinayətkarlığın azalmasına 
                                                 
382  Ölkəmizidə mülki iş üzrə həbs olunma ehtimalı ancaq həmin iş üzrə qanuni qüvvəyə minmiş məhkəmə 
qətnaməsini qərəzli şəkildə (qəsdən) icra etməmə halında yarana bilər.  
383  Sənədin ingilis dilindəki tam mətni ilə http://www.un.org/documents/ga/res/45/a45r111.htm internet 
adresindən tanış ola bilərsiniz.  
Dr. Fərhad Mehdiyev 
 268 
birbaşa müsbət təsir göstərir. Bu azalma özünü sadəcə şəxsiyyət və mülkiyyət 
əleyhinə törədilən cinayətlərdə biruzə vermir. Daha yaxşı təhsil ala bilən 
insanların kriminal tendensiyaları daim daha az olur. 
Bu əsaslarda vacib bir məqama toxunulur: azadlıqdan məhrum etmənin 
məcburi qıldığı məhrumiyyətlər və məhdudiyyətlər xaric olmaqla, məhbuslar 
insan hüquqlarını mümkün olduğu qədər geniş yaşaya bilməlidir. Əslində bu, 
mübahisəli bir məsələdir. Bu fikrin tərəfdarları olduğu qədər, buna qarşı çıxan-
lar da vardır. Fikrə qarşı əsas etiraz ondan ibarətdir ki, cəzanın peşman edici 
xüsusiyyəti olmalıdır və məhbusu məhrumiyyətlərə məruz qoymadan onun və 
digər potensial cinayətkarların gözünü qorxutmaq və onların islahına nail olmaq 
mümkün deyildir. Bu kitabın müəllifinin fikri də ondan ibarətdir ki, cəza 
məhrumiyyətlər ilə müşahidə olunmalıdır: adətən qanun və konvensiyaları ha-
zırlayanlar humanist, dürüst, işgüzar və xoşməramlı yüksək təhsilli insanlardır, 
onlar da məhbusların əksərinin özləri kimi olduqlarını sanaraq onlar üçün 
yumuşaq cəza rejiminin tərəfdarı olurlar.  
Əsas prinsiplərdə məhbusların mədəni fəaliyyətlərdə iştiraklarına (məsə-
lən, cəzaçəkmə müəssisələrində verilən şou-ulduzların konsertlərində) və təhsil 
almalarına xüsusi əhəmiyyət verilir.  
Yenə karser cəzasının ya tamamilə tərk edilməsi yaxud da azaldılması 
təklif olunur. Başqa bir yenilik olaraq, tibbi xidmətin alınmasında məhbusların 
hüquqi rejiminə baxılmadan, onlara ayrı-seçkilik olmadan ölkədə təqdim olu-
nan tibbi xidmətdən yararlanma imkanının təmin edilməsi təklif olunur. Belə 
tibbi xidmətin maliyyələşmə məsələsinə Prinsiplərdə toxunulmur, hərçənd, lüks 
müalicə məhbusun öz vəsaiti hesabına həyata keçirilməlidir.  
Zərər çəkmiş şəxslərin də maraqları nəzərə alınaraq, məhbusların cəmiy-
yətə inteqrasiyası üçün zəruri tədbirlər görülməlidir.  
 
 
İnsan Hüquqları 
 269 
VI. BMT MÜLKİ VƏ SİYASİ HÜQUQLAR HAQQINDA 
SAZİŞ VƏ PROTOKOLLARI (NO: 1-2) 
imzaya açılma tarixi: 16/12/1966 (New York)  
qüvvəyə minmə tarixi: 23/03/1970 
A. Ümumi qeydlər 
-  Tam adı “Beynəlxalq Mülki və Siyasi Hüquqlar haqqında Saziş” olan bu 
sənəd, BMT Baş Assambleyası tərəfindən 16.12.1966 tarixində 2200 (XXI) 
saylı Qərar/Resolution ilə qəbul edilib və imzaya açılıb. İngilis dilində bunun 
adı International Covenant on Civil and Political Rights. Buna görə də qısa 
şəkildə buna ICCPR də deyilir.  
-  BMT Mülki və Siyasi Hüquqlar haqqında Saziş (Saziş əvəzinə “Pakt” da 
deyilir), adından da anlaşıldığı kimi “birinci nəsil” ya da “klassik” hüquqlar 
sayılan mülki və siyasi hüquqları tənzimləyir. Bu sənəd, dörd bölmə altında 
sistemləşdirilən toplam 53 maddəni ehtiva edir.   
-  Bu sənəd BMT-nın digər konvensiyası olan İqtisadi, Sosial və Mədəni 
Hüquqlar Paktıyla da bəzi ortaq müddəalar əks etdirir. (Başlangıç Bölməsi və l; 
3; 5-ci maddələr). “Əsasa aid hüquq” kateqoriyasına daxil olan hüquqlar və 
azadlıqlar, BMT Mülki və Siyasi Hüquqlar Paktının ilk 27 maddəsində (md. 1-
27) tənzimlənib (bunlar üçün baxın: Mehmet Semih Gemalmaz, Esas Belgeler-
de İnsan Hakları, İHD yay., İstanbul, 1994, sf: 142-148; 203-204; 244-247; 
267; 284-285).   
-  BMT Mülki və Siyasi Hüquqlar haqqında Paktın 28-ci maddəsinə görə, 
bu Paktda tənzimlənən mülki və siyasi hüquqların tətbiqini reallaşdırmaq və 
tərəf Dövlətlərin bunlara riayət etmələrinə nəzarət etmək üçün “İnsan Hüquqları 
Komitəsi” yaradılıb. Mütəxəssis və müstəqil şəxslərdən ibarət bu 18 üzvlü 
Komitənin ilk üzvləri, tərəf Dövlətlərin təqdim etdiyi namizədlər arasından 
20.09.1976-da seçilib və Komitə ilk iclasını 21.03-01.04.1977 tarixlərində hə-
yata keçirib. Bu Komitə, gündəlik üzrə ildə üç dəfə New York (Mart) və 
Cenevrədə (İyul və Oktyabr aylarında) toplanır.  
-  Üzv Dövlətlər Komitəyə məruzələr təqdim etməlidir. Əvvəlcə üzv olmuş 
dövlət birinci il ərzində bu məruzəni verir, sonralar isə belə məruzələri 5 ildən 
bir verir. Bu məruzələr, Komitənin sessiyalarında baxılır və araşdırılır. Bunun 
üçün bu məruzələr Komitənin gündəliyinə qəbul olunmalıdır, adətən, bir-iki 
sessiya əvvəl daxil edilir. Məruzələrin baxılmasında müvafiq hökumətin səla-
hiyyətli nümayəndələri iştirak edir.384 Yaxşı olar ki, bu nümayəndələr yuxarı 
                                                 
384  Cavadova, s. 56. 
Dr. Fərhad Mehdiyev 
 270 
səviyyəli məmurlardan ibarət olsun. Dövlətin məruzəsi daha əvvəl ekspertlər 
tərəfindən öyrənilir və onlar müzakirə olunası məsələləri müəyyənləşdirirlər, 
sonra bu məsələləri Komitənin təsdiqinə çıxarırlar. Məsələn, 2008-ci ilin son 
sessiyasında Azərbaycanın təqdim etdiyi məruzə də gündəliyə salınmış və işçi 
qrupuna da tapşırılmışdır ki, baxılacaq məsələlərin siyahısını hazırlasın.385 
Ölkəmizin təqdim etdiyi məruzə 2009-cu ilin İyul ayının sonunda müzakirə 
olunmuş; gündəliyə aktual məsələlər də salınmaqla (Emin Milli və Adnan 
Hacızadənin həbsi) hökümətə bəzi iradlar irəli sürülmüşdü. 
-  Paktın 40-45-ci maddələrinə görə İnsan Hüquqları Komitəsi, beynəlxalq 
müqavilədə nəzərdə tutulan hüquqlara işləklik qazandırmaq üzrə alınan tədbir-
lər və bu hüquqların reallaşması məsələsində, tərəf Dövlətlərin hazırladığı mə-
ruzələr üzərində işləyir. Komitənin səlahiyyəti var ki, tərəf Dövlətlərə “ümumi 
məsləhətlər” hazırlasın və təqdim eləsin. 
-  İnsan Hüquqları Komitəsinə şikayət ərizəsi ilə də müraciət etmək olar. Bu 
ərizələrin ilki, dövlətlərin verəcəyi ərizələrdir. Lakin bunun üçün həm şikayət 
edən dövlət, həm şikayət olunan dövlət Komitənin müvafiq səlahiyyətini xüsusi 
bir bəyan ilə tanımalıdır (paktın 41-ci maddəsi). Bu şikayətin predmeti odur ki, 
tərəf dövlət Pakt ilə yaranmış öhdəliklərini yerinə yetirmir. İnsan Hüquqları 
Komitəsi bu cür dövlətlərarası şikayətləri barışıq sazişi ilə həll etməyə 
çalışmalıdır və lazım olan hallarda bunun üçün xüsusi “ad hoc” bir uzlaşdırma 
komissiyası da qura bilər. Bu komissiya, öz növbəsində, şikayətin alınmasından 
etibarən en gec 12 ay ərzində bu məsələ haqqında bir məruzə hazırlayıb Komitə 
Başçısına təqdim etməlidir. 
-  İnsan Hüquqları Komitəsinə verilə bilən ikinci növ müraciət isə, şəxslərin 
verdiyi şikayətlərdir. Burada şəxs, Paktla tənzimlənən hüquq ya da azadlıqların 
pakta tərəf dövlət tərəfindən pozulduğunu iddia edir. Lakin bu mexanizmin 
işləməsi üçün, şikayət olunan dövlət, bu Pakta əlavə 1 nömrəli Protokolu də 
qəbul etməlidir. Protokol fakultativ (seçmə, ixtiyari) mahiyyətdədir. Dövlətlərin 
bir hissəsi də bunu imzalamır. Bu Protokolu imzalayan Dövlət onu qəbul edir 
ki, İnsan Hüquqları Komitəsi onun əleyhinə verilən şikayətlərə baxıb qərar 
çıxara bilər. İrəlidə bu məsələyə yenə toxunucayıq.  
-  BMT Mülki və Siyasi hüquqlar haqqında Sazişin Ölüm Cəzasını ləğv 
edən İkinci Seçmə Protokolu isə, BMT Ümumi Assambleyası tərəfindən 
15.12.1989 tarixində 44/128 saylı Qərar ilə qəbul edilib. Cəmi 11 maddədən 
ibarət bu Protokol 11/07/1991 tarixində qüvvəyə minib. Ölüm Cəzasını Ləğv 
                                                 
385  Bu, Azərbaycan Respublikasının təqdim etdiyi 3-cü məruzəydi. Həcmli olub, 91 səhifədir. Baxın: 
http://www2.ohchr.org/English/bodies/hrc/hrcs94.htm 
İnsan Hüquqları 
 271 
Edən 2 Nömrəli Protokolda da həm maddi hüquq, həm də prosessual hüquq 
normaları mövcuddur. 
-  Ölüm cəzasını ləğv edən 2 nömrəli Protokol imzaya açılandan sonra qısa 
müddət ərzində lazımi sayda dövlət tərəfindən imzalanaraq qüvvəyə minib. Bu 
Protokola ilk etapta o ölkələr tərəf oldular ki, onlar öz milli hüquqlarında ölüm 
cəzasını ləğv etmişdilər.  Qeyd etməliyik ki, ölüm cəzasının ləğvinə yönəlik, 
bütün dünyada artan tendensiya var. 2-ci Protokolu 53 dövlət ratifikasiya edib. 
-  Bu Protokol, müharibə zamanı/sülh zamanı dualizmini qəbul edərək, 
ölüm cəzasını sülh zamanı üçün ləğv edir. Ancaq müharibə zamanında ölüm 
cəzasının tətbiqini mümkün sayır. 
-  BMT-nin üzvü olaraq Azərbaycan, BMT Mülki və Siyasi Hüquqlar Paktı-
nı ratifikasiya edib (21 İyul 1992 tarixində). Azərbaycan BMT İnsan Hüquqları 
Komitəsinin şikayətlərə baxma səlahiyyətini tanıyıb (29.07.2001) və 2-ci 
Protokolu da ratifikasiya edib (11.12.1999).  
-  BMT Mülki və Siyasi Hüquqlar haqqında Sazişinə 02/02/1998 tarixi 
etibarilə, 140 dövlət tərəfdir. 
-  BMT Mülki və Siyasi Hüquqlar haqqında Sazişə görə (m.41), dövlətlər-
arası şikayətlər üçün İnsan Hüquqları Komitəsinin səlahiyyətini tanıma bəyanı 
verən dövlətlərin sayı 2008 tarixi etibarilə 104 idi.  
-  BMT Mülki və Siyasi Hüquqlar haqqında sazişin 1 nömrəli Seçmə 
(ixtiyari) Protokoluna Dekabr 2008 etibarilə 111 dövlət tərəfdir, lakin ratifika-
siya sənədlərinə xeyli müxtəlif qeyd şərtlər qoyulub.386  
-  BMT Mülki və Siyasi Hüquqlar haqqında sazişin Ölüm cəzasını ləğv 
edən Protokoluna (2 Nömrəli ixtiyari Protokol) 71 dövlət tərəfdir (ratifikasiya 
edib), 3 dövlət də sadəcə imzalayıb.387 
-  Bu Pakt, BMT-nin hər hansı bir üzvü ya da onun alt təşkilatlarından hər 
hansı birinin üzvü Dövlətə, Beynəlxalq Ədalət Məhkəməsinin Statusuna Tərəf 
hər hansı bir Dövlətə və BMT Baş Assambleyası tərəfindən bu Paktın tərəfi ol-
maya dəvət edilmiş hər hansı bir Dövlətin imzasına açıqdır. 
-  Pakt ratifikasiya olunmalıdır. Yəni bu şərt yerinə yetirilmədən qüvvəyə 
minmir. Ratifikasiya sənədi, BMT Baş Katibinə göndərilməlidir. 
 
                                                 
386  Məlumat üçün baxın: http://www.answers.com/topic/first-optional-protocol-to-the-international-
covenant-on-civil-and-political-rights  
387  Məlumat Avqust 2009-cu il tarixinə görədir. 
Dr. Fərhad Mehdiyev 
 272 
B. BMT Mülki və siyasi hüquqlar haqqında Sazişin Prosessual 
müddəaları  
Komitənin quruluşu 
Bu Pakta görə 18 üzvdən ibarət bir Komitə qurulub. Komitə üzvü ola 
bilmək üçün hüquq sahəsində təcrübə olmalıdır. Bununla yanaşı namizədlər, 
Pakta tərəf Dövlətlərin yüksək əxlaqlı və insan hüquqları sahəsində tanınan 
vətəndaşı olmalıdır. Komitə üzvləri seçilir və Dövləti deyil, özlərini təmsil edir. 
Əslində, bu qayda ümumi bir qaydadır, belə qurumlarda üzvlər, vətəndaşı 
olduqları Dövləti təmsil etməzlər. Səbəbi budur ki, bu qurumların üzvləri öz 
Dövlətlərinin təsiri altına düşməsinlər və insan hüquqları ilə bağlı mübahisələri 
həll edərkən, dövlətlərarası maraqlar əsasından yox, insan hüquqlarına hörmət 
marağından hərəkət etsinlər.  
Qeyd edək ki, Komitənin qərarları tərəf dövlətlər üçün bağlayıcı deyil. 
Komitə üzvləri, Pakta tərəf Dövlətlərin öz vətəndaşları arasından göstərə-
cəkləri iki üzv arasından, gizli səslə seçilir. Avropa İnsan Hüquqları Məhkə-
məsindən fərqli olaraq, tərəf dövlətin göstərdiyi namizədlərdən heç biri də 
seçilməyə bilər. Beləliklə Komitədə əksik təmsil yaranır. Səsvermə, namizəd-
lərin adlarının yer aldığı siyahı üzərinə aparılır. Bu Pakta tərəf Dövlətlərin üçtə 
ikisinin iclas yetərsayısını təşkil etdiyi toplantıda, Komitəyə seçilən şəxslər, ən 
yüksək sayda səs alan və hazır olub səsvermədə iştirak edən tərəf Dövlət nüma-
yəndələrinin səslərinin çoxluğunu toplayan namizədlər arasından seçilir. Komi-
tədə eyni Dövlətin birdən çox vətəndaşı ola bilməz. Komitənin üzvlərinin 
seçkisində, ədalətli coğrafi təmsil və fərqli mədəniyyətin nümayəndələrinin və 
hüquqi sistemlərinin də təmsil olunması qaydası, bu Pakt müddəaları ilə nə-
zərdə tutulur. 
Komitə üzvləri dört illik bir müddət üçün seçilir. Yenidən namizəd kimi 
göstərilib təkrar seçilə bilərlər. BMT Baş Katibi, Pakta görə, Komitənin öz 
vəzifəsini təsirli şəkildə yerinə yetirə bilməsi üçün lazım olan personal və 
imkanları təmin edir. 
Komitənin özü də iki illik bir müddət üçün özünə personal seçə bilər. 
Bunlar yenidən təyin oluna bilər. Komitə, prosessual qaydalarını özü yaradır, 
ancaq bu qaydaların yanında Pakt ilə nəzərdə tutulan məcburi qaydalar da 
vardır, bunlar: 
(a) Kvorum üçün on iki üzv toplanmalıdır (toplantı yetərsayı);  
(b) Komitə qərarlarını səs çoxluğu ilə almalıdır.  
İnsan Hüquqları 
 273 
Tərəf dövlətin Komitəyə təqdim etdiyi məruzələr: Bu Pakta tərəf Dövlət-
lər, Paktda tanınan hüquqları reallaşdırmaq üzrə aldıqları tədbirləri və bu məsə-
lədə əldə olunan konkret irəliləmə məsələsində məruzələr təqdim edirlər. 
Məruzələrin konkret təqdim etmə zamanı da var. Bir dövlət Pakta tərəf olandan 
sonra, Pakt onun baxımından qüvvəyə mindiyi andan 1 il ərzində Komitəyə 
müvafiq məruzəsinı təqdim etməlidir. Daha sonra 5 ildə bir verirlər bu məru-
zələri. Bundan başqa Komitənin istəyi üzrə də Pakt tərəfləri məruzə təqdim 
etmə öhdəliyi daşıyırlar (m.40). Məruzələrdə Paktın tətbiqində rastlaşılan çətin-
liklər də qeyd edilməlidir.  
Dövlətlər bu məruzələri BMT Baş Katibinə göndərir, o da öz növbəsində 
bunları Komitəyə sövq (transmit) edir. Komitə məruzələrı araşdırır, milli qa-
nunvericilik və praktikada lazımi dəyişikliklər aparılmayıbsa səbəblərini soruşa 
bilər. Digər tərəfdən Komitə öz çalışmalarını, təqdim edilən məruzələr üzərində 
aparır. Komitə, məruzələri və uyğun gördüyü dəyərləndirməsini tərəf dövlətlərə 
və dövlətlərdən aldığı məruzələrin surətini BMT Ekonomik və Sosial Şuraya 
(ECOSOC) da göndərir. 
Müraciət yolları 
Pakta görə, bir qayda olaraq, dövlətlərarası şikayətlər nəzərdə tutulur. 
Lakin bunun üçün Pakt m.41-ə görə, şikayət olunan dövlət Komitənin bu məsə-
lədə səlahiyyətini qəbul etməlidir. Bu cür bir bildiriş verməyən tərəf Dövlət 
əleyhinə heç bir müraciət, Komitə tərəfindən qəbul edilmir. Üstəlik müraciətlər 
birbaşa Komitəyə verilmir. İlk əvvəlcə, bu Pakta Tərəf bir Dövlət, bir başqa 
tərəf Dövlətin bu Pakt müddəalarını həyata keçirmədiyini düşünürsə, yazılı 
müraciət ilə məsələni o tərəf Dövlətin diqqətinə çatdırmalıdır. Müraciətin alın-
masından sonrakı üç ay ərzində, müraciəti alan Dövlət, müraciəti/şikayəti verən 
Dövlətə, məsələyə aid olan qanunvericilik normalarını, bunların tətbiq məsələ-
lərini, daxili hüquqda müraciət yollarını əhatə edən yazılı cavab göndərməlidir. 
Əgər məsələ, müraciətin/şikayətin ilk alındığı tarixdən 6 ay ərzində hər iki tərəf 
Dövlət consensusa nail olmasalar, hər iki Dövlətdən biri yaxud hər ikisi bu 
məsələni ancaq bundan sonra Komitəyə və digər Dövlətə bir xəbər verərək, 
Komitəyə göndərə bilər. 
Komitə, ona göndərilən bir məsələni ancaq hadisədə mümkün olan bütün 
daxili hüquq yollarına müraciət edildiyi və bunların tükədildiyini araşdırdıqdan 
sonra, beynəlxalq hüququn ümumilikdə tanınan prinsiplərinə uyğun olaraq 
araşdırır. Əvvəlcə onu qeyd edək ki, tərəf dövlət konkret adamları göstərərək 
Komitəyə şikayət etməlidir. X ölkəsində qadınların hüquqları pozulur iddiası ilə 
CHR-ə (Comitee for Human Rights) şikayət vermək olmaz. X ölkəsində N.M. 
Dr. Fərhad Mehdiyev 
 274 
isimli qadının filan hüququ pozulur şəklində bir iddia verilməlidir. N.M isimli 
qadın da öz ölkəsində milli hüquq yollarını (daxili instansiyaları) keçməlidir. 
Yəni, məsələn, rayon məhkəməsinə, ordan Appelyasiya Məhkəməsinə, oradan 
da kassasiya məhkəməsinə şikayət verib Ali Məhkəmənin qərarını almalıdır. 
İndi Azərbaycanda Prezidentə də şikayət göndərilə bilər, ya da başqa bir 
instansiyaya - bunlara isə ehtiyac yoxdur. Konvensiyalarda “domestic remedy” 
termini ilə, bir qayda olaraq, məhkəmə instansiyaları nəzərdə tutulur. Ali 
Məhkəmənin verdiyi qərarla, daxili hüquq yolları tükədilmiş sayılır. 
Beynəlxalq İnsan Hüquqlarında daxili hüquq yollarının tükədilməsi, bir 
qayda olaraq şərtdir, amma bunun bir istisnası da vardır, o da daxili hüquq yol-
larının ağlabatan olmayan şəkildə yubadıcı və təsirsiz olmasıdır. BMT Mülki və 
Siyasi Hüquqlar haqqında Sazişə görə də, əgər daxili hüquq yolları ağlabatan 
olmayan şəkildə uzun isə, bu qayda müraciətə baxılanda şərt olaraq nəzərdə 
tutulmur.  
Komitənin iclasları, ümumiyyətlə qəbul edildiyi kimi, gizli aparılır. Bu 
gizlilk, irəlidə görüləcəyi kimi, ancaq AİHK baxımından 11-ci Protokolla 
aradan götürülüb.  
İxtilafı “dostcasına həll/friendly settlement” ilə sonlandırma, beynəlxalq 
insan hüquqları orqanlarının əsas məqsədlərindən biridir. Buradaki əsl məqsəd, 
şikayət predmeti olan hüququn (yaxud hüququ pozulan insanın) zərərini bir an 
əvvəl təzmin etməkdir. Bu Konvensiya müddəalarına görə də (m.41/e), Komitə, 
Konvensiyada tanınan insan hüquqları və əsas azadlıqlarına hörmət göstəril-
məsi əsasında məsələyə dostcasına həll tapmaq məqsədilə, müvafiq tərəf Döv-
lətlər arasında vasitəçilik edir. 
Komitə, ona göndərilən hər hansı bir məsələdə müvafiq tərəf Dövlətlərə 
məsələ ilə bağlı məlumatların çatdırılmasını istəyə bilər. Baxılan işə aidiyyəti 
olan tərəf Dövlətlər, iş Komitədə baxılarkən, orada təmsil oluna bilərlər və 
sözlü və/və ya yazılı təqdimatlarını da irəli sürə bilərlər. 
Komitə işin qəbulundan sonrakı on iki ay ərzində bir məruzə hazırlayır. 
İş barışıq sazişi ilə (dostcasına həll) nəticələnərsə, Komitə məruzəsini 
ancaq faktları və əldə olunan nəticəni əhatə edən qısa açıqlama şəklində verir. 
Barışıq sazişi əldə olunmazsa, Komitənin məruzəsində həm hadisəyə aid 
faktlar, həm də işdəki Dövlətlər tərəfindən verilən yazılı və sözlü təqdimatlar 
yer alır. Belə halda məruzə müvafiq tərəf Dövlətlərə göndərilir. 
Dostcasına həll əldə olunmayıbsa, başqa bir həll yolu daha nəzərdə 
tutulur: müvafiq tərəf Dövlətlərin razılığının olması şərtilə, ad hoc bir Uzlaş-
dırma Komissiyası qurula bilər. Diqqət edilsə, bu Komissiya bir arbitraj 
İnsan Hüquqları 
 275 
məhkəməsi mahiyyətindədir, müvafiq tərəf Dövlətlərcə etiraz olunmayacaq və 
qəbul edilən beş nəfərdən ibarətdir. Müvafiq tərəf Dövlətlər Komissiyanın 
tərkibinin tamamı ya da bir qismi üzərində üç ay ərzində bir razılığa gələ 
bilməsələr, üzərində razılaşılmayan Komissiya üzvlərinin əvəzinə, Komitənin 
üzvləri təyin olunur; bu üzvlər gizli səsvermə və üçdə iki səs çoxluğu ilə seçilir. 
Qeyd etməliyik ki, Komissiya üzvləri müvafiq dövlətin vətəndaşları ola bilməz. 
Komitə bu Komissiyanı o məqsədlə yaradır ki, məsələ yenə dostcasına həll 
edilsin. Komissiya bunun üçün vasitəçilik eləməlidir.  
Komissiya öz işində Komitədə olan məlumatlardan istifadə edir. Fəqət 
daha çox məlumat tələb olsa, bunları Komissiya müvafiq tərəf dövlətlərdən də 
istəyə bilər. Tədqiqat nəticəsində (ki, bu çalışma 12 ayı keçməməlidir) Komis-
siya məsələni tamamilə incələməli, müvafiq tərəf Dövlətlərə göndərilmək üzrə 
Komitə Başçısına bir məruzə təqdim etməlidir. Əgər 12 ay ərzində Komissiya 
çalışmalarını başa çatdırmayıbsa, geniş məruzə yerinə,  məsələnin tədqiqi nəti-
cəsində öz hüquqi mövqeyini ortaya qoyaraq qısa bir bəyanat verir. 
Əgər Paktda tanınan insan hüquqlarına hörmət prinsipinə görə (bunun 
mənası odur ki, pozulmuş hüquq varsa bərpa olunmalıdır) məsələ dostcasına 
həllə çatdırılsa, Komissiya məruzəsini faktları və əldə olunan həlli əhatə edən 
qısa bir açıqlama ilə başa vurur. Lakin dostcasına həll əldə olunmayıbsa, 
Komissiyanın məruzəsi müvafiq tərəf Dövlətlər arasındakı məsələlərə aid bütün 
halları və məsələnin dostcasına həll edilməsi ehtimalına dair fikirlərini də 
bildirir. Bu məruzə, eyni zamanda, müvafiq Dövlətlər tərəfindən verilən yazılı 
və sözlü təqdimatları (submissions) da əhatə edir. 
Tərəf dövlətlər, burada Məruzənin məzmununa etiraz edə bilərlər (etiraz 
üç ay ərzində Komitə Başçısına verilməlidir).  
Komitə, BMT Ekonomik və Sosial Şura (ECOSOC) vasitəsilə BMT Baş 
Assambleyasına fəaliyyətləri haqqında illik bir məruzə təqdim edir (bu mə-
ruzələr üçün baxınız: http://www.un.org/). Əslində bu məruzələr Paktın, demək 
olar ki, yeganə sanksiyasıdır.  
Bu Paktda da, hüquq əleyhinə şərh qadağası nəzərdə tutulur. Pakt imza-
lananda, (1966) o vaxtlar müstəqilliklərini yeni əldə etmiş üçüncü dünya ölkələ-
rinin böyük təsiri olub. Bu paktda “hüquq əleyhinə şərh qadağası” ilə bərabər 
deyilir ki, “Bu Paktın heç bir müddəası bütün xalqların, öz zənginlik və resurs-
larını tam olaraq və azad şəkildə istifadə etməsi və bunlardan yararlanmasında 
təbii olan hüquqlarını məhdudlaşdırıcı kimi şərh edilə bilməz …”.  
Paktın müddəaları baxımından, federal dövlətlər daxili əyalətlərin ancaq 
bəzilərində tətbiq olunma ilə bağlı qeyd-şərt qoya bilməzlər.  
Dr. Fərhad Mehdiyev 
 276 
C. BMT Mülki və Siyasi hüquqlar haqqında sazişin 1-ci Seçmə Protokolu 
Bu protokol, Sazişin (paktın) məqsədlərini daha irəli səviyyədə reallaş-
dırmaq və müddəalarını tətbiq etmək üçün Paktda yer alan hüquqlardan hər 
hansı birinin pozuntusuyla bağlı, zərər çəkmiş olduğunu iddia edən şəxslərin 
İnsan Hüquqları Komitəsinə müraciət edə bilmələri üçün hazırlanmışdır. 
Dövlətlərarası şikayət müraciətləri lazımi nəticəni göstərmədikləri səbəbilə, 
fərdi müraciət yollarının təmin edilməsi, şübhəsşiz ki, məqsədəuyğun bir 
tənzimləmədir.  
Protokola tərəf olan dövlət, məcburi olaraq, şəxslərin özü əleyhinə Komi-
təyə müraciət edə biləcəyini qəbul edir. Fəqət bu Protokola bağlılıq, dövlət 
tərəfindən daha sonradan ləğv edilə bilər. Müvafiq dövlət protokoldan çəkil-
diyini rəsmi qaydada bildirdiyi andan 3 ay sonra, Protokol müddəaları o dövlət 
baxımından öz qüvvəsini itirəcəkdir. Bu tarixə qədər isə fərdi şikayətlər vermək 
mümkündür.  
Protokolun gətirdiyi qəbul ediləbilərlik ölçüləri vardır. Bunlar nələrdir? 
Müraciət hüququ əgər haqqın sui-istifadəsini təşkil edirsə, yaxud müraciət 
Paktın müddəaları ilə ziddiyyət yaradırsa, habelə, eyni məsələnin bir başqa bey-
nəlxalq tədqiqat mexanizmi tərəfindən araşdırılması halında, habelə, ərizəçi 
əlverişli bütün daxili hüquq yollarını tükətməyibsə (hüquq yollarının ağlabatan 
olmayan ölçüdə yubadıcı olma istisnası burada da vardır)  - belə hallarda 
Komitə ərizəyə mahiyyəti üzrə baxmaz.  
Komitə iclaslarını, bir qayda olaraq, gizli aparır. 
Komitə qəbul ediləbilərlik qərarı verərsə, şikayəti müvafiq Dövlətə gön-
dərir. Şikayəti alan sahə tərəf Dövlət, 6 ay ərzində daxili hüquq yollarının da 
müvafiq tənzimləməsi ilə bərabər Komitəyə məruzə təqdim edir. Komitə çalış-
malarını bu məruzələr üzərində aparır. Yuxarıda izah edilən dostcasına həllə 
nail olma cəhdi və Komissiyanın qurulması yenə eyni şəkildə tətbiq oluna bilər.  
Komitə hər hansı hadisəylə bağlı olaraq ayrı bir məruzə təqdim etmir. 
Komitə ildə bir dəfə məruzə yayımlayır, lakin bu məruzələr mahiyyətcə Avropa 
İnsan Hüquqları Məhkəməsinin və CPT-nin məruzələrindən fərqlidir. Fərdi 
müraciətlərlə bağlı olaraq, Komitə bunlar haqqında məlumatı yenə illik məru-
zəsində yayımlayır.  
D. BMT Mülki və siyasi hüquqlar haqqında sazişin 2-ci Protokolu 
BMT Mülki və siyasi hüquqlar haqqında sazişin ikinci Protokolu Ölüm 
Cəzasını ləğv edən bir sənəddir. 1989-cu ildə imzaya açılıb, 10 dövlətin 
ratifikasiya etməsindən sonra 1991-ci ildə qüvvəyə minib. Protokol ölüm 
İnsan Hüquqları 
 277 
cəzasının tətbiq edilməzliyini əsasən sülh zamanında nəzərdə tutur. Müharibə 
zamanında isə ağır hərbi cinayətlər üçün ölüm cəzasının tətbiqini mümkün 
sayır. Bu istisna bir az genişdir, çünki ümumiyyətlə insan hüquqları sənədləri 
müharibə zamanında düşmən əsgərlərinin müharibə qaydalarına uyğun olaraq 
öldürülə biləcəyini nəzərdə tutur. Bu istisna isə, ölüm cəzasının digər şəxslərə 
da şamil edilə biləcəyini nəzərdə tutur. Fəqət bu Protokol, eyni zamanda, 
müharibə dövründə tətbiq olunan ölüm cəzalarının BMT Baş Katibliyinə bil-
diriş məcburiyyətini də gətirir. Bundan başqa Protokola tərəf olma mərhələsin-
də açıqca qeyd-şərt qoyulmursa, 2 Fakultativ Protokola üzv olmaqla, Dövlət 
Paktın 41-ci maddəsində nəzərdə tutulan dövlətlərarası müraciətlərə dair  və 1-
ci Seçmə Protokolun fərdi müraciətlərə dair işlərə Komitənin baxma səlahiy-
yətini də tanıyır. Habelə tərəf dövlətlər, ölüm cəzasının ləğvinə yönəlik daxili 
hüquqlarında aldıqları tədbirləri Komitəyə təqdim edəcəkləri məruzələrdə 
bildirməlidirlər.  
Azərbaycan Protokolu imzalayıb, lakin Komitənin səlahiyyətlərini qəbul 
etməyib. 
 
Dr. Fərhad Mehdiyev 
 278 
Avropa Şurası Sənədləri 
AŞ Nizamnaməsinin imzaya açılma tarixi: 09.05.1949 (London)  
 Qüvvəyə minmə tarixi: 03.08.1949 
Avropa Şurası, Avropa qitəsində qurulan, qərbin demokratiya standartla-
rını yaşatmağı və yerləşdirməyi özünə məqsəd bilən bir təşkilatdır. Avropa 
Şurası, Avropa Birliyi ilə qarışdırılmamalıdır. Avropa Birliyi daha çox iqtisadi 
topluluq olduğu halda, Avropa Şurası sırf siyasi bir qurumdur. Təşkilat əsasən 
Avropada İnsan Hüquqları və demokratiya sahəsində fəaliyyət göstərir. Avropa 
Şurası İnsan Hüquqları sahəsində öz təsirini əsasən ATƏT, Avropa İnsan 
Hüquqları Konvensiyası və İşgəncələrin və qeyri-insani, yaxud insan ləyaqətini 
alçaldan rəftarın və ya cəzaların qarşısının alınması haqqında Avropa Konven-
siyası  (qısa adıyla Avropa İşgəncəyə qarşı Konvensiya) vasitəsilə göstərir. 
Habelə Avropa Şurası Nazirlər Kabineti, müxtəlif rekomendasiya qərarları ilə 
Şura üzvlərinə məsləhətlər verir, Şura üzvlərinin hüququn üstünlüyünü bərpa 
etmələri üçün yol göstərir. Bu kitabda yuxarıda adı çəkilən sadəcə 2 Konven-
siyanı araşdıracayıq.  
VII. AVROPA İNSAN HÜQUQLARINI VƏ ƏSAS 
AZADLIQLARI QORUMA KONVENSİYASI  
imzaya açılma tarixi: 04/02/1950 (Roma) 
                           qüvvəyə minmə tarixi: 03/09/1953 
A. Ümumi qeydlər 
-  Avropa İnsan Hüquqları Konvensiyası (AİHK), Avropa Şurasına üzv 
dövlətlər tərəfindən İkinci Dünya Müharibəsindən sonra "soyuq müharibə" 
dönəmi başlanğıcında formalaşdırılıb. 
-  AİHK Azərbaycan baxımından ən böyük əhəmiyyətə sahib olduğuna 
görə, digər konvensiyalara görə daha dəqiq və dərin tədqiq edilməlidir.   
-  AİHK, beş əsas Bölmə altında cəmi 59 maddədən ibarətdir. Sənəddə 
"Birinci nəsil" ya da "klassik hüquqlar" olan mülki və siyasi hüquqlar tənzim-
lənib. Ancaq bu sahədə belə Konvensiyadakı hüquqlar siyahısı tam deyildir. 
Lakin daha sonra hazırlanan xeyli Protokol ilə həm sadalanan klassik hüquqlar 
kataloqu zənginləşdirilib, həm də Konvensiyanın nəzərdə tutduğu mexanizm və 
metodlar daha təsirli hala gətirilib. Digər tərəfdən, "İkinci Nəsil" olaraq adlan-
dırılan və AİHK-nın yer vermədiyi ekonomik, sosial və mədəni hüquqlar isə, 
əlavə protokollarla tənzimlənmə əvəzinə, ayrı bir beynəlxalq sözləşmə olan 
İnsan Hüquqları 
 279 
Avropa Sosial Şərti388 adlı müstəqil bir konvensiya ilə tənzimlənib, yəni bu-
nunla bağlı ayrıca bir sənəd hazırlanıb. 
- AİHK-nın ilk 18 maddəsi "əsasa aid hüquq" kateqoriyasına, burada yer 
verilən (md. 19-59) isə, yəni geri qalan və 2-ci Bölmədən sonra tənzimlənən 
toplam 40 maddəsi, "prosessual hüquq" kateqoriyasına aiddir (41-ci maddə 
kompensasiyanın ödənməsini nəzərdə tutur). 
-  AİHK-nın əsas xüsusiyyəti budur ki, Konvensiya tərəfi dövlətlər (qanun-
vericilik, məhkəmə, icra orqanları vasitəsilə) əgər hüquq və azadlıqları pozubsa, 
hüquqları pozulmuş şəxslər fərdi şikayət vasitəsilə Avropa İnsan Hüquqları 
Məhkəməsinə müraciət edə bilmələridir. Demək olar ki, bu dünyada nadir 
mexanizmlərdən biridir. Bununla belə, dövlətlərin də müraciət etmə imkanı var, 
lakin bu, çox da işlək mexanizm deyildir. 
-  AİHK, regional səviyyədə olsa da, indiyə kimi ancaq 3 örnəyi olan insan 
hüquqlarını qoruma sistemlərindən ilki və öncüsüdür. Digər iki örnək, Amerikan 
İnsan Hüquqları Konvensiyası və Afrika İnsan və Xalqlarının Hüquqları Şərtidir. 
-  Avropa Şurasının bütün üzvləri Konvensiyanın tərəfidir. 
-  11-ci protokolun 1998-ci ildə qüvvəyə minməsindən sonra Konvensiyanı 
imzalamış dövlətlər məcburi olaraq AİHM-nin yurisdiksiyasını qəbul edir 
(fərdlərə şikayət yolu açılır).  
-  Azərbaycan baxımından AİHK 15 Aprel 2002-ci ildə qüvvəyə minib. 
Azərbaycan bəzi maddələrə qeyd-şərt qoyub, məsələn, 10-cu maddəyə belə 
qeyd-şərt qoyub ki, xarici teleradio yayımçıları baxımından bu maddə tətbiq 
olunmayacaq. 
-  Konvensiyanın tətbiq edildiyi ərazi, Avropa Şurası ərazisi ilə məhdudlaş-
mır. Hər hansı bir Dövlət Konvensiyanı təsdiq zamanında ya da daha sonra, 
Avropa Şurası Baş Katibinə göndərdiyi bəyanatla, öz nəzarəti altında olan 
başqa bölgələrin də Konvensiya ilə əhatə olunacağını bildirə bilər. Bu halda 
bəyanat verən Dövlətin o bölgədəki davranışlarından dolayı Konvensiyaya görə 
məsuliyyəti yarana bilər. Bunlar hansı ölkələr ola bilər? Məsələn, Fransa Əl-
Cəzairi işğal edə bilər, sonra da müvafiq bəyanat verə bilər. Bu tanıma bəyanatı 
ancaq 5 il keçəndən sonra və çəkilmə bildirişi veriləndən 6 ay sonra hüquqi 
qüvvəsini itirə bilər. 
- Konvensiya ancaq Avropa Şurası üzvlərinə açıqdır.  
                                                 
388  Avropa Sosial Şərti (European Social Charter) 18.10.1961 tarixində imzaya açılıb və 26.02.1965 
qüvvəyə minib. 19 maddədə iqtisadi və sosial hüquqlar geniş siyahı şəklində tənzimlənib. Lakin Şərtə 
tərəf olan dövlətlər bütün bu hüquqları təmin etmək məcburiyyətində deyillər. Fəqət ilk başda 10 əsas 
maddə ilə 45-ci paraqrafın müddəalarına riayət etməlidirlər. 
Dr. Fərhad Mehdiyev 
 280 
B. Avropa İnsan Hüquqları Məhkəməsi  
1998-ci ilə qədər şikayətlərə baxan əsas orqan Avropa İnsan Hüquqları 
Komissiyası idi. Lakin 11-ci protokol Konvensiyanı əsaslı şəkildə dəyişdirdi. 
Belə ki Komissiya ləğv edildi, ancaq Avropa İnsan Hüquqları Məhkəməsi 
saxlanıldı, Komissiyanın səlahiyyətlərini də Məhkəməyə verildi. 1998-ci ildə 
buraxılan Komissiyanın icraatında olan işlər AİHM-nə keçdi. Əvvəlki kimi, 
Komissiya və Məhkəmənin səlahiyyətini tanıyıb-tanımamaq, tərəf Dövlətlər 
üçün artıq ixtiyari deyildir. Konvensiyaya tərəf olmaqla, Dövlət AİHM-nin 
yurisdiksiyası altına düşür.  
Onu qeyd etməliyik ki, Konvensiya çərçivəsində məcburi yurisdiksiyalı 
Məhkəmənin olması xeyli müsbət bir haldır və Konvensiya müddəalarını 
simvolik olmaqdan çıxarır. Yoxsa bir çox dövlət, belə proqressiv sənədlərə 
imza atır, lakin praktikada bunları həyata keçirmir. Bu baxımdan 11-ci Protokol 
AİHK-nı daha təsirli hala gətirmək məqsədilə hazırlanıb. 
Ümumiyyətlə qeyd etmək lazımdır ki, Avropa qitəsi insan hüquqları 
institutunun həm vətənidir, həm də ən proqressiv və ləkəsiz tətbiq edildiyi 
sistemdir. ABŞ ilə müqayisə etsək, bir misal vermək yerində olar: oğul Buş 
administrasiyası zamanında Amerikanın xüsusi xidmət orqanları və hərbi polisi, 
rəsmi şəkildə terrorizm şübhəlilərinə qarşı işgəncə tətbiq edir və onları bir çox 
təbii hüquqlarından məhrum etmişdilər. İspat olunmayan şübhə üzərinə məhkəmə 
orderi olmadan Guantanamodakı X-Ray bazasında şəxsləri tutur və onlara qeyri-
insani rəftar göstərirdilər. Avropa qitəsinda heç bir dövlət bunu etməzdi. 
11-ci Protokol qüvvəyə mindikdən sonra, AŞ Nazirlər Kabineti əvvəlki 
kimi hüquq və azadlıqların pozulmasını qərara ala bilmir, lakin Məhkəmə 
qərarlarının yerinə yetirilməsində yenə də əsas icra orqanıdır.  
1. Avropa İnsan Hüquqları Məhkəməsinin strukturu 
11-ci Protokolun qüvvəyə minməsindən sonra – ki, Komissiya bu proto-
kol ilə ləğv edilmişdir – Məhkəmənin strukturu da dəyişib. Məhkəmə davamlı 
olaraq işləyir. Üzv sayısı Konvensiyanın üzv sayısı qədərdir. Hakimlər 6 
illiyinə seçilir. Bir neçə dəfə seçilə bilərlər. 
Məhkəmədə, üzv etibarilə azdan çoxa saysaq – Komitə, Palata, Böyük 
Palata və Plenum var. Məhkəmədə hakimlərin sayı yenə köhnə qaydada olduğu 
kimi, Konvensiya tərəfi qədərdir.  
Kimlər hakim ola bilər? Yüksək əxlaqi xüsusiyyətlərə sahib olanlar, ha-
belə, ali hakimlik vəzifəsinə təyin oluna bilən şəxslər və tanınmış hüquqşunas-
lar bu vəzifəyə təyin oluna bilər.  
İnsan Hüquqları 
 281 
Hakimlər özlərinin adından fəaliyyət göstərir, yoxsa vətəndaşı olduğu 
dövlətin adından deyil. Onlar öz dövlətlərindən təlimat vö göstəriş ala bilməz-
lər. Bu qayda, beynəlxalq orqanlarda əsas qaydalardan biridir. Digər tərəfdən 
Məhkəmə hakimləri, vəzifələri ilə uyğunlaşmayan hər hansı bir fəaliyyətlə də 
məşğul ola bilməzlər.  
Hakimlərin seçimi məsələsinə gəldikdə, hakimlər hər Konvensiya tərəfi 
dövlətin  göstərdiyi üç namizəd arasından, hər bir Konvensiya tərəfi üçün, 
Parlament Assambleyası tərəfindən seçilir. Konvensiyaya yeni bir üzvün 
qatılması halında, eyni qayda tətbiq olunur.  
Digər tərəfdən 70 yaşına çatan hakimlərin vəzifə müddəti sona çatır. Yeni 
hakim vəzifəyə başlayana qədər, köhnəsi işinə davam edir.  
Ərizələrə ilkin baxan məhz Komitələrdir, bunlar 3 nəfərdən ibarətdir. 
Bunlar ərizələrə ilkin baxışı keçirir və qəbul edilməzlik qərarı verilməyə bilərsə 
ərizələri Palatalara göndərir. Bu 7 nəfərlik Palatalar ərizələrin həm qəbul edilə-
bilərliyinə dair, həm də mahiyyətinə dair qərar qəbul edir.  
Məhkəmə qərarlarını ingilis ya da fransız dillərində verir. Qərarların çoxu 
ingilis dilindədir. Məhkəmə qərarlarını çox detallı şəkildə əsaslandırır. Bu həm 
Konvensiyanın tələbidir (45-ci maddə), həm də qərarlar oxunduqda, Məhkəmə-
nin bu məsələdə nə qədər həssas olduğu açıqca görünür. Əslində, bəzi hallarda 
qərarların çox xırdalıqla əsaslandırılması zəruridir, çünki Məhkəmənin qarşısın-
dakı hadisə, Konvensiya normasının tətbiqi, şübhəli məsələlər bunu tələb edir. 
Məhkəmə Plenumu: 
Plenum üç il üçün bir Sədr və Sədr Müavinini seçir, habelə, 7 illik Palata-
lar qurur. Plenum, həmçinin, Palata sədrlərini seçir, Məhkəmənin prosedura 
qaydalarını qəbul edir, Məhkəmə Katibini və Katibin köməkçilərini seçir.  
Komitələr, Palatalar və Böyük Palata 
Məhkəmə funksiyasını yerinə yetirdiyi zaman, üç hakimden ibarət Komi-
tələr, yeddi hakimdən ibarət Palatalar və on yeddi hakimdən ibarət Böyük 
Palatadan formalaşır (m.27). Komitələri, Məhkəmənin Palataları qurur.  
Köhnə Məhkəmə və Komissiyada olduğu kimi, baxılan işdə müvafiq tərəf 
Dövlətin seçdirdiyi üzv də yer alır. 
Komitələrin gördüyü işlər  
Müraciət (ərizə) Komitəyə gəldikdə, mahiyyət üzrə araşdırmadan əgər 
mümkünsə, verilmiş ərizənin səs birliyi ilə qəbul ediləbilməz olaraq elan edə 
bilər ya da siyahıdan çıxara bilər. Belə bir qərar ancaq müvafiq yerləşmiş 
Dr. Fərhad Mehdiyev 
 282 
Məhkəmə presedentinə görə verilə bilər və ya bu müraciətə baxılması üçün 
Komitə onu Palataya göndərə bilər. Komitənin rolu “filtr” mahiyyətindədir, 
Palataların yükünü azaltmaq və lazımsız yerə vaxt itirmələrinin qarşısını almaq 
üçündür. 
Palataların baxdığı işlər 
Palatalar tərəfindən verilən qəbul ediləbilərlik və işin mahiyyəti haqqında 
qərarlar; 
Komitələrin geri çevirmədiyi, yəni qaytarmadığı ərizələri araşdıran Pala-
talar, fərdi müraciətlərin və dövlətlərarası müraciətlərin qəbul ediləbilərlik və 
mahiyyət haqqında qərarları verir. Palata əvvəlcə qəbul ediləbilərlik məsələsini 
incəliyir, əgər ərizəni qəbul edilən saysa ondan sonra işin mahiyyəti haqqında 
qərar verir.  
Böyük Palatanın baxdığı işlər 
İşə baxma səlahiyyətinin Böyük Palataya buraxılması. 
Aşağıdakı iki halda Palata məsələnin həlli üçün, qərarı vermədən əvvəl 
hər hansı bir anda, işi Böyük Palataya buraxa bilər:  
Birinci hal odur ki, Palatanın baxdığı ərizə, Konvensiyanın ya da onun 
protokollarının təfsirinə aid ciddi bir məsələ doğurduğu hallarda ya da bu 
ərizənin həll edilməsi Məhkəmə tərəfindən daha əvvəl verilən bir qərarla uyğun 
gəlməyib, zidd nəticə yaratdığı hallarda, hadisə tərəflərindən heç biri də etiraz 
etməsə, Palata işin mahiyyəti üzrə həllini Böyük Palataya həvalə edə bilər. İşin 
tərəflərindən biri etiraz etsə, Palata ərizəyə baxmağa özü davam edir.  
Bundan başqa Nazirlər Kabineti də Konvensiya və ya Protokolların yozu-
mu haqqında tövsiyə rəyi istəyə bilər, bu cür sorğulara Böyük Palata cavab verir.  
Üçüncu hal budur ki, Palatalar tərəfindən haqqında qərar verilmiş ərizələr 
üç ay ərzində tərəflərdən birinin istəyi üzrə, yenidən baxılması üçün Böyük 
Palataya göndərilə bilər. Fəqət hadisə, Konvensiya və protokollarının yozum-
lamasına ya da tətbiqinə təsir edən ciddi bir sual (question – m.43), ya da 
ümumi əhəmiyyəti olan ciddi məsələ (issue) təşkil etməlidir. Bu hallarda 
Palatanın qərarına Böyük Palata tərəfindən yenidən baxılır. Bir az apellyasiya 
baxışına oxşayır. Üç ay ərzində tərəflərdən birisi Böyük Palataya müraciət 
etməsə, bu müddətin bitişində Palatanın qərarı qətiləşir. 
2. Qəbul ediləbilərlik ölçüləri 
Məhkəmə bir məsələni ancaq beynəlxalq hüququn ümumilikdə qəbul 
olunmuş qaydalarına görə bütün daxili hüquq yolları tükətildikdən sonra və 
İnsan Hüquqları 
 283 
daxili hüquq yollarından (domestic remedies) qəti qərarın alındığı tarixdən eti-
barən altı aylıq bir müddət ərzində  baxa bilər. 6 aylıq müddət keçibsə Məhkə-
mə artıq o məsələyə baxmayacaqdır. Azərbaycan baxımından bu deməkdir ki, 
Ali Məhkəmənin qərarının alındığı gündən etibarən 6 ayınız var AİHM-nə 
ərizəni çatdırmaq üçün.  
“Daxili hüquq yollarının tükətilməsi” anlayışı əslində göründüyü kimi 
sadə deyildir. Bəzən də ərizəçinin əleyhinə şərait yaradır. Hətta elə ağır 
nəticələrə gətirib çıxarır ki, onların bərpa edilməsi mümkün olmur. Belə ki, bir 
qayda olaraq, Avropa Məhkəməsindən istəyəcəyiniz şeyləri, siz milli məhkə-
mələrdə də istəməlisiniz. Bu dediyimiz, ən azı milli məhkəmələrdə irəli sürülən 
faktiki hallara aiddir. Ola bilsin ki, siz Ali Məhkəməyə kassasiya şikayəti 
verəndə, “mənim ədalətli məhkəmə baxışı hüququm pozulub” demiyəsiniz, 
amma siz bu hüququnuzun pozuntusuna səbəb olan halları appelyasiya və ya 
kassasiya şikayətində irəli sürməlisiniz. Əks halda bunları AİHM qarşısında 
irəli sürsəniz belə, Hökumət belə bir etiraz verə bilər ki, siz bunları milli 
məhkəmələrdən istəməmisiniz, buna görə daxili hüquq yolları keçilməyib. 
Halbuki öz ölkənizdə də yenidən məhkəməyə müraciət etməyiniz artıq mümkün 
olmayacaq. Təəsüflə qeyd etməliyik ki, Avropa Məhkəməsindən bir çox iş ona 
görə qayıdır ki, onlar milli məhkəmələrdə düzgün qurulmur. Başqa bir sözlə, bir 
məhkəmə mübahisəsinin AİHM-nə götürülmə ehtimalı varsa, rayon məhkə-
məsinə yazılan iddia ərizəsini elə bir vəkil yazmalıdır ki, onun AİHM-nin 
presedent hüququ və tələblərindən xəbəri olsun. Əks halda, Ali Məhkəməni də 
uduzduqdan sonra, insan hüquqları sahəsində çox peşəkar vəkil tapsanız belə, 
ola bilər ki, o, ərizəçiyə artıq yardım edə bilməsin.  
Fəqət daxili hüquq yollarının keçilməsinin istisnası da var. Əgər daxili 
hüquq yolları aşırı dərəcədə yubadıcı ya da təsirsizdirsə, Məhkəmə daxili hüquq 
yollarının tükətilməsi şərtini axtarmır. Məsələn, Yanvar 1997 tarixli Aydın 
v.Türkiye qərarında, Məhkəmə, hökumətin daxili hüquq yolları tükətilmədiyinə 
dair etirazını rədd etmişdi.389 Onu qeyd etməliyik ki, bu istisnai bir haldır. Hər 
nə qədər Azərbaycan baxımından AİHK-nın 6-cı maddəsi (ədalətli məhkəmə 
baxışı hüququ) ilə bağlı xeyli şikayət olsa da, AİHM-nin belə bir presedenti 
yoxdur ki, Azərbaycanda daxili hüquq yolları yubadıcı və təsirsizdir. Ən 
azından bizdə daxili hüquq yolları ona görə yubadıcı deyil ki, qanunvericiliklə 
məhkəmələr tərəfindən işə baxılmanın müddətləri nəzərdə tutulub və bu 
müddətlər də çox uzun sayıla bilməz (mülki işlər üzrə 3 ay nəzərdə tutulur). 
Təsirsizlik məsələsinə gəldikdə, bu da bəzi işlər baxımından olsa belə (siyasi 
işlərdə), bunu ümumi hal saymaq mümkün deyil. 
                                                 
389  Qərar üçün baxın http://www.coe.fr/europa40/e/9712/HumanRights.html 
Dr. Fərhad Mehdiyev 
 284 
Avropa İnsan Hüquqları Məhkəmənin 3 nəfərlik Komitələri səs birliyi ilə 
ərizəni qəbul edilə bilməz saya bilər yaxud baxılan işlər siyahısından çıxara 
bilər. Belə qərar qəti qərar olacaq. Belə halda ərizənin AİHM-də “səyahəti” 
sona çatacaq. Düzdür, bəzi hallarda ərizəni bir daha AİHM-nə vermək olar, 
məsələn, əgər ərizə daxili hüquq yolları tükədilmədiyinə görə qəbul edilə bil-
məz sayılıbsa. 
Əgər Komitə baxdığı ərizəni qəbul edilə bilməz saymasa, onu ötürür 
Palataya. Palata həm ərizənin qəbul edilə bilərliyi haqqında, həm də mahiyyəti 
haqqında qərar verir.  
Məhkəmənin fərdi müraciətə baxa bilməsi üçün (qəbul ediləbilərlik qərarı 
verə bilməsi üçün) aşağıdakı şərtlər yerində olmalıdır (Konvensiyanın 34-cü və 
35-ci maddələri): 
1. Ərizə anonim olmamalı; şəxslər, QHT-lər və şəxs qrupları müraciət 
edə bilər; 
2. Bu ərizəyə əvvəlcə Məhkəmə tərəfindən yaxud digər beynəlxalq 
tədqiqat orqanı tərəfindən (məsələn, BMT İşgəncə Əleyhinə Komitəsi) 
baxılmamış olmalıdır. Lakin eyni müraciətdə (ərizədə) yeni məlumat-
lar və əsaslar varsa, müraciət etmək olar. Məsələn, daxili hüquq yolları 
tükədilmədən şikayətçi Məhkəməyə müraciət etmiş; təbii ki, müraciəti  
qəbul edilməz. Lakin bu mərhələni tamamlayıb bir daha Məhkəməyə 
müraciət edə bilər; 
3. Müraciət Konvensiya müddəaları ilə uyğun olmalıdır və ya haqqın sui-
istifadə edilməsini təşkil etməməli; 
4. Yuxarıda sadalanan, daxili hüquq yolları keçilməli və bundan etibarən 
6 aylıq müddət keçməməlidir. 
Əgər Məhkəmə müraciət ilə bağlı olaraq, qəbul ediləbilərlik qərarı verir-
sə, faktları dəqiqləşdirmək məqsədilə, tərəflərin nümayəndələri ilə kommunika-
siyaya başlayır.  
Məhkəmənin (Palatanın) ilk məqsədi, baxdığı işdə dostcasına həllə çat-
maqdır. Əgər Məhkəmə dostcasına həll (barışıq sazişinə) nail ola bilsə, ərizəni 
baxılan işlər siyasıhısından çıxarır. Belə halda Məhkəmə hadisənin qısa xüla-
səsini və nəticə haqqında məruzə yayımlayır. Dostcasına həll, pozulmuş hüququ 
bərpa prinsipinə əsaslanır. 
Sözünü etdiyimiz Aydın v. Türkiyə işində dostcasına həll əldə edilib, 
şikayətçi tərəfə kompensasiya ödənilib və bu aylıq Məruzədə xülasə kimi, qısa 
yayınlanıb. İşin ayrıntıları haqqında belə məruzələrdə yer verilmir (dostcasına 
həll tapıldığına görə).  
İnsan Hüquqları 
 285 
Məhkəmə (Palata) (ərizəyə baxdığı sırada) prosessual hərəkətlərin hər 
hansı bir mərhələsində aşağıdakı şərtlərin varlığında da ərizənin baxılan işlər 
siyahısından çıxarılmasına dair qərar verə bilər: 
(a)  ərizəçi ərizəsini təqib etmək niyyətində deyilsə, ya da 
(b)  məsələ həll olunubsa, ya da 
(c)  ərizəyə baxmağın düzgün olmadığını göstərən digər halların varlığında.  
Bununla bərabər, Konvensiyada qeyd olunan insan hüquqlarına hörmət 
göstərilməsi (qorunması) prinsipi tələb edirsə, Məhkəmə işin baxılmasına 
davam edə bilər. 
Habelə Məhkəmə əgər zəruri və haqlı sayarsa, daha əvvəl baxılmadan 
saxladığı ərizələri da təkrar icraatına qəbul edərək bunlara baxa bilər.  
Məhkəmə, bir ərizəyə baxanda barışıq sazişi (dostcasına həll) əldə olun-
mayıbsa, işin mahiyyəti haqqında qərar çıxarır. Burada faktlar haqqında, tərəf 
Dövlətin qanunvericiliyi haqqında və bu faktların ya da qanunvericiliyin 
müvafiq Dövlətin Konvensiya çərçivəsindəki öhdəliklərinin pozuntusu olub-
olmadığını müəyyənləşdirir. Qərar səs birliyi ilə alınmırsa, xüsusi rəyi olan 
hakim bunu ayrıca göstərə bilər.  
3. Tərəf dövlətlərə gətirilən öhdəliklər:  
Konvensiyanın tərəf dövlətə gətirdiyi öhdəliklər: Konvensiyaya tərəf olan 
dövlətlər, daxili hüquqlarını Konvensiyaya uyğun hala gətirməlidir. Bu qayda, 
insan hüquqları müqavilələri baxımından universaldır. Bunlar əsasən maddi 
hüquqa aid olan normalardır (Konvensiyada göstərilən hüquq və azadlıqları 
daxili hüquqda təmin etmə). Habelə əsas insan hüquqları hüququnun 
prinsiplərindən biri burda da tətbiq edilir; Konvensiyanın heç bir tənzimləməsi, 
hər hansı bir tərəf Dövlət qanunları ya da müvafiq Dövlətin tərəf olduğu hər 
hansı digər konvensiya, insan hüquqlarını məhdudlaşdırıcı ya da onların 
reallaşdırılmasından uzaqlaşdırıcı şəkildə təfsir edilə bilməz. Diqqət edilməlidir 
ki, eyni müddəa AR Konstitusiyasında da var; Konstitusiyadaki bu müddəa da 
bu istiqamətdə şərh olunmalıdır. 
4. Qeyd-şərt məsələsi 
Konvensiyaya qeyd-şərt qoymaq olar. Fəqət bu imkan da məhduddur. 
Belə ki, geniş və ümumi mənalı (müxtəlif cür şərh oluna bilən)390 qeyd-şərtlər 
qoyula bilməz. Hər hansı bir Dövlət Konvensiyanı imzalayanda ya da ratifi-
kasiya sənədini depo edəndə, Konvensiyanın konkret bir müddəasının, o sırada 
                                                 
390  Belulos İsveçrəyə qarşı iş 
Dr. Fərhad Mehdiyev 
 286 
ölkəsində qüvvədə olan hər hansı bir qanun müddəası ilə zidd olduğuna dair bir 
qeyd-şərt qoya bilər. Bu halda qeyd-şərt qoyulmasına səbəb olan milli qanunun 
qısa açıqlaması verilməlidir. Bu maddəni yozarkən “hüquq və azadlıq əleyhinə 
şərh qadağası” mütləq nəzərdə tutulmalıdır.  
5. Konvensiyadan çəkilmə 
Konvensiyaya görə bir dövlət, sənəd onun baxımından qüvvəyə mindik-
dən ancaq 5 il keçəndən sonra Konvensiyadan ayrılma haqqında bəyanat verə 
bilər. Fəqət bu yetərli şərt deyildir: Konvensiyaya tərəf olan digər dövlətləri də 
məlumatlandırmalı, habelə Avropa Şurası Baş Katibinə bir bildiriş yönəldil-
məli, bu bildirişdən ancaq 6 ay keçəndən sonra Konvensiya öhdəlikləri o tərəf 
üçün sona çatır. Dolayısıyla bu müddət ən az 5 il yarımdır. Dövlət Konven-
siyadan çıxsa da, Konvensiya onun haqqında qüvvədə olan müddət ərzində 
törətdiyi insan hüquqları pozuntuları üçün məsuliyyət daşıyacaq. Yenə Avropa 
Şurası üzvlüyü sona çatan hər hansı bir dövlətin, təbii olaraq Konvensiyanın bir 
tərəfi olma statusu da sona çatacaq. 
Konvensiya, bütün ölkə baxımından deyil, bəzi ərazilər baxımından da 
sona çardırıla bilər. Məsələn, Azərbaycan hökuməti hesab edə bilər ki, 
Naxçıvan Muxtar Respublikasında insan hüquqları standartları AİHK-na görə 
xeyli irəli olduğuna görə, AİHK Naxçıvan baxımından insan hüquqlarının inki-
şafını əngəlləyici mahiyyət daşıyır; belə halda AR, AŞ Baş Katibinə bəyanat 
göndərə bilər ki, AİHK Naxçıvan ərazisində törədilən hər hansı rəsmi xarakterli 
davranışlar üçün tətbiq olunmayacaq.  
Habelə 5.3.1996 tarixində “Avropa İnsan Hüquqları Məhkəməsinin 
icraatında iştirak edən şəxslərə aid Avropa Konvensiyası” (əsl adı ilə – 
European Agreement Relating to Persons Participiating in Proceedings of the 
European Court of Human Rights) qəbul edilib, prosessual aktlarda iştirak 
edənlərin sahib olduğu hüquqları ehtiva edir.   
6. Üçüncü tərəfin müdaxiləsi  
Palatanın ya da Böyük Palatanın baxdığı bütün işlərdə, ərizəçi (müraciət 
edən) bir Konvensiya tərəfinin vətəndaşıdırsa, amma başqa dövləti şikayət 
edirsə, onun vətəndaşı olduğu Dövlət yazılı şərhlərini Məhkəməyə təqdim edə 
bilər və iclaslara iştirak edə bilər. Bunun xaricində, digər dövlətlərə və şəxslərə, 
müəyyən şərtlər altında baxılan işlərə iştirak etmə imkanı də nəzərdə tutulub. 
Bunun üçün bu şəxslərin qatılması ədalətin uyğun şəkildə bərqərar olunması 
üçün yararlı olmalıdır və bunlar Məhkəmə Sədri tərəfindən dəvət olunmalıdır 
(m.36).  
İnsan Hüquqları 
 287 
Məhkəmənin əsas məqsədi, dostcasına həlli əldə etməkdir. Bunun üçün 
Məhkəmə işə baxaraq təhqiqat başlayır, dövlətlər bu təhqiqatda Məhkəməyə hər 
cür köməyi göstərməlidir, bu kömək birinci dərəcədə Məhkəmənin istədiyi 
məlumatları təqdim etməkdir. Məsələ dostcasına həll edilərsə, Məhkəmə fakt-
ları və nəticə haqqında qısa bir xülasə şəklində qərar ilə ərizəni baxılan işlərin 
siyahısından çıxarır. Dostcasına həll prosesi qapalıdır (gizlidir). Digər hallarda 
isə Məhkəmə Sədri əksinə qərar verməsə, iclaslar açıq keçirilir. Bu açıqlıq 
yalnızca iclaslara aid deyil, Məhkəmədə baxılan işə aid olan sənədlər də 
ictimaiyyətə açıqdır. 
Məhkəmə, hüququn pozulduğunu müəyyən etdikdə nə edir? Burada 
AİHM “ədalətli təmin etmə prinsipinə görə qərar almalıdır. Bəzən bu kompen-
sasiya haqqında qərardır. Bəzən isə imtina edilən ya da pozulan hüququn milli 
hakimiyyət orqanları tərəfindən bərpa ediləcəyi aydın olduqda, belə bir kom-
pensasiya haqqında qərar verilməyə bilər. Hər halda ərizəçi kompensasiya 
istəməsə, AİHM buna dair qərar da almaz. Bir çox hallarda ərizəçilər çox 
yüksək məbləğdə kompensasiya istəyirlər. Köhnə SSRİ respublikalarından 
maddi zərərə dair sənəd təqdim etmək nisbətən çətin olduğuna görə, ərizəçilər 
mənəvi zərər də istəyirlər və bunu xeyli yuxarı tuturlar. AİHM isə, məsələn, söz 
azadlığı pozulduqda, fərqli olmaqla bərabər 1000-5000 EUR arasında təzminata 
qərar verir.  
C. Konvensiyanın 14-cü Protokolu 
AİHK-nın son Protokolu 14 nömrəli olub, icraatda bəzi yenilikləri nəzər-
də tutur. Azərbaycan da Protokolu imzalayıb və ratifikasiya edib. Protokol 
13.05.2004 tarixlidir.391 Preambulada göstərildiyi üzrə, AİHM-nin artan iş 
yükünü azaltmaq məqsədi və nəzarət sistemini daha təsirli hala gətirmək 
məqsədi ilə qəbul olunub. Hakimlərin təyinində prosedura və vəzifə müddəti 
dəyişməsini nəzərdə tutur. Hakimlər 9 illiyinə seçilir, təkrar seçkiləri yolveril-
məz olacaq. Habelə ərizələr 3 nəfərlik Komitə tərəfindən yox, bir nəfərlik 
hakim tərəfindən qiymətləndiriləcək. 3 nəfərlik Komitələr də artıq mahiyyət 
üzrə qərar verə biləcək (məsələ mürəkkəb deyilsə). Dostcasına həll əldə 
olunubsa, AİHM işi göndərəcək AŞ NK-nə, o da qərarın icrasına nəzarət 
edəcək. Habelə qəbul edilə bilərlik ilə bağlı yeni müddəalar var: ərizəçi əhəmiy-
yətli bir ziyana (disadvantage) məruz qalmalıdır, istisnası budur ki, ziyan 
olmasa da insan hüquqlarına hörmət prinsipi ərizənin baxılmasını tələb etsin 
(Protokolun 12-ci maddəsi). 
                                                 
391  Protokolun tam mətni üçün baxın: http://conventions.coe.int/treaty/en/treaties/html/194.htm 
Dr. Fərhad Mehdiyev 
 288 
Avropa Birliyi də qurum olaraq AİHK-na tərəf ola bilər.  
Protokol qüvvəyə minməyib. Səbəbi çox sadədir – AŞ üzvü olan bütün 
dövlətlər bunu təsdiq etməlidir. Bir dövlət bunu təsdiq etmədiyi üçün, protokol 
qüvvəyə minmir. Belə ki, protokol qüvvəyə minsə, işlərə baxılmasının surəti 
artacaq. Maraqlıdır bu hansı dövlətdir?392 Əlbəttə ki, AİHM tərəfindən əleyhinə 
ən çox qərar çıxarılan ölkədir. Bunu da hörmətli oxucularımız özləri tapsınlar.  
Rəqəm olaraq bu Protokola bənzər “14bis” protokolu mövcuddur ki 1 
Oktyabr 2009 tarixi ilə qüvvəyə minib. Bu “14bis” Protokolun gətirdiyi əsas 
yenilik budur ki, artıq 1 nəfərlik hakim heyəti ilə, müraciətlər “qəbul oluna 
bilməz” kimi qiymətləndirilə bilər. Əvvəlcə bunun üçün 3 nəfərdən ibarət Ko-
mitənin qərarı tələb olunurdu. Bu da, baxılan işlərdə sürətliliyin təmin edilməsi 
məqsədinə yönəlir.  
 
                                                 
392  Azərbaycan Respublikası 16.02.2005 tarixində Protokolu imzalayıb, 19.05.2006 tarixində ratifikasiya 
edib. Ermənistan bizdən daha cəld davranıb, o Protokolu 07.01.2005 tarixində artıq ratifikasiya 
etmişdi. 
İnsan Hüquqları 
 289 
D. Avropa İnsan Hüquqları Məhkəməsinə müraciət etmək üçün               
ərizə forması  (Azərbaycandan gələn ərizələr üçün) 
 
 
EUROPEAN COURT OF HUMAN RIGHTS 
İNSAN HÜQUQLARI  ÜZRƏ AVROPA  MƏHKƏMƏSİ 
 
Conseil de l’Europe - Council of Europe -  Avropa Şurası 
Strasbourg, France --  Strasburq, Fransa                                                     
 
APPLICATION    /    ŞİKAYƏT 
under Article 34 of the European Convention on Human Rights and Rules 45 and 47 of 
the Rules of Court                                                                                             
İnsan Haqları üzrə Avropa Konvensiyasının 34-cü və Məhkəmə Reqlamentinin 45 və 
47-ci maddələrinə müvafiq olaraq 
IMPORTANT: This application is a formal legal document and may affect your rights 
and obligations.                                                                                                                                                       
Bu şikayət rəsmi hüquqi sənəd olub, hüquqlara və hüquqi vəzifələrə toxuna bilər. 
 
 I THE PARTIES                TƏRƏFLƏR 
A. THE APPLICANT       ƏRİZƏÇİ 
(Renseignements a fournir concernant le requerant et son representant eventuel)                                                
 
Fill in the following details of the applicant and the representative, if any)                                                             
 
Ərizəçi,  əgər varsa, onun nümayəndəsi haqqında məlumatlar) 
 
1.Surname/ Ərizəçinin soyadı.……...……...……...……...……....……...……...……...… 
2.First name (s)/ Adı……...………………………………………………..... ……………...                                          
Sex: male/female                                                                 
Cinsi: kişi/ qadın……………………………………………………….. 
 
3. Nationality/ 
Vətəndaşlıq...………………………...……....………..… 
4. Profession/ Occupation/ 
Məşğuliyyət növü……………...……………….………..                                                                                             
 
Dr. Fərhad Mehdiyev 
 290 
5. Date and place of birth  
/Doğulduğu tarix və yer…..……...……...……..…..…..                                                                                             
 
6.Domicile / Permanent address  
Daimi ünvan…….………………….……...……...……...……………….. 
 
7.Tel. № / 
Telefon nömrəsi …………...……....……...……...……..…...                                                                                     
 
8. Present address (if different from 6.)  
/ Hal-hazırda yaşadığı ünvan  (əgər 6-cı bənddən 
fərqlidirsə)……………………………………… 
 
9. Name of representative*  
Nümayəndənizin adı və soyadı ………………………………….. 
 
10.Profession du/de la representant (e) / Occupation of representative   
Nümayəndənin  məşğuliyyəti…………………………………… 
 
11.Adresse du/de la representant (e) / Address of representative   
Nümayəndənin ünvanı ………………………………………. 
 
12.Tel. №/Telefon nömrəsi…………………………………  
 
Fax №/Telefaks nömrəsi……………………                                                                                                             
B. THE HIGH CONTRACTING PARTY      /     RAZILIĞA GƏLƏN YÜKSƏK TƏRƏF                                           
(Fill in the name of the State(s) against which the application is directed)                                                              
(Əleyhinə şikayət olunan dövlətin adını göstərin) 
13 ………………………………………………                                                              
* A form of authority signed by the applicant should be submitted if a representative is 
appointed.                                                              
Əgər, nümayəndə təyin olunubsa, bu zaman ərizəçi tərəfindən imzalanan etibarnamə 
əlavə oluna bilər 
II. STATEMENT OF THE FACTS  /  FAKTLARIN İFADƏSİ       
(faktların aydın və dəqiq təsvirini verməlisiniz. Hadisələri xronoloji qaydada təsvir 
etməyə çalışın.)  
14…...……………………………………………………..  
 
   
İnsan Hüquqları 
 291 
III. STATEMENT OF ALLEGED VIOLATION(S) OF THE CONVENTION OR/ 
PROTOCOLS AND OF RELEVANT ARGUMENTS   /    KONVENSİYANI VƏ 
PROTOKOLLARI POZAN MÖVCUD HALLARIN VƏ MÜNASİB ARQUMENTLƏRİN  
TƏSDİQİ  
(Burada şikayətinizin Konvensiyanın qaydalarına nə dərəcədə uyğun olmasını mümkün qədər 
dəqiq izah etməlisiniz. Konvensiyanın hansı qaydalarını rəhbər tutduğunuz barədə məlumat 
verin və izah edin ki, nə üçün belə hesab edirsiniz ki, Sizin şikayət formulyarının II bölməsində 
təsvir etdiyiniz faktlar həmin qaydaların pozulmasına yol açır. Konvensiyanın bəzi maddələri 
müəyyən şəraitdə təmin etdikləri hüquqların məhdudlaşdırılmasına yol verir (bax: məsələn, 
maddə 5, bənd 1(a-f) və bənd 2; maddələr 8-11). Əgər Siz bu cür maddələri rəhbər 
tutursunuzsa, izah etməyə çalışın ki, nə üçün hesab edirsiniz ki, bu məhdudiyyətlər Sizin halda 
tətbiq edilə bilməz). 
15.……………………………………………………...……....…………………………………
……………………………………………………………………………………...……………
……………………………………………………………………………………………  
 
IV. STATEMENT RELATIVE TO ARTICLE 35 § 1 OF THE CONVENTION                                                                       
 
ƏRİZƏNİN KONVENSİYANIN 35-Cİ MADDƏSİNİN 1-Cİ PARAQRAFINA 
UYĞUNLUĞUNUN TƏSDİQİ.  
(Bu bənddə Siz milli instansiyalara müraciətinizdəki iradların təfsilatlarını qeyd etməlisiniz. 
Hər üç bəndi doldurun və hər bir müraciət üzrə məlumatları ayrıca göstərin. 18-ci bənddə Sizin 
ərizənizə baxa biləcək başqa instansiyaların olub-olmaması barədə və ya istifadə etmədiyiniz 
digər tədbirlər barədə məlumat verməlisiniz.) 
16. Final decision (date, court or authority and nature of decision)     /     Son qərar 
(məhkəmənin  və ya digər orqanın çıxardığı qərarın tarixi, və qərarın xarakteri) 
……………………………………………………………………………………………………
……………………………………………………………………………………………………
……………………………………………………………………………………………………
……………………………… 
17. Other decisions (list in chronological order, giving date, court or authority and nature of 
decision for each one)     /    Digər qərarlar ( hər biri üçün xronoloji qaydada siyahı, 
məhkəmə və ya digər orqanların çıxardığı qərarların tarixi və xarakteri ) 
……………………………………………………………………………………………………
……………………………………………………………………………………………………
……………………………………………………………………………………………………
……………………………………………………………………………………………………
…………………………………………………………………………………………………… 
 
18. Is any other appeal or remedy available which you have not used? If so, explain 
why you have not used it.                                                             
 
Sizin istifadə etmədiyiniz vasitə qalıbmı? Əgər qalıbsa,onun Sizin tərəfinizdən nə üçün 
istifadə olunmadığını izah edin. 
…………...……...…………………………………………………..……………………………
Dr. Fərhad Mehdiyev 
 292 
……………………………………………………………………………………………………
……………………………………………………………………………………………………
……………………………………………………………………………………………………
…………………………………………………………………………………………………… 
(Zərurət varsa, əlavə  vərəqdə  davam  edin) 
V. STATEMENT OF THE OBJECT OF THE APPLICATION AND PROVISIONAL 
CLAIMS FOR JUST SATISFACTION    /     ŞİKAYƏTİN PREDMETİNİN İFADƏSİ VƏ 
ƏDALƏTLİ KOMPENSASİYA İLƏ BAĞLI İLKİN TƏLƏB 
(Bu bölmədə Siz qısaca qeyd etməlisiniz ki, şikayətinizi Məhkəməyə verməklə hansı nəticələri 
gözləyirsiniz. Siz həm də Konvensiyanın 41-ci maddəsinə uyğun olaraq əldə etmək istədiyiniz 
ədalətli əvəz ödəməyə dair ümumi tələbləri də göstərməlisiniz) 
19…………………………………………………………………………………………………
……………………………………………………………………………………………………
……………………………………………………………………………………………………
……………………………………………………………………………………………………
…………………………………………………………………………………………………… 
  
VI . STATEMENT CONCERNING OTHER INTERNATIONAL PROCEEDINGS    /    
İŞƏ BAXAN VƏ YA BAXILDIĞI DİGƏR BEYNƏLXALQ İNSTANSİYALAR 
(Burada Siz petisiyanızın predmeti olan şikayətləri araşdırma və tənzimləmə ilə məşğul olan 
hər hansı başqa beynəlxalq instansiyalara təqdim edib-etmədiyinizi göstərməlisiniz. Əgər 
təqdim etmisinizsə, şikayəti təqdim etdiyiniz orqanın adını, həyata keçirilmiş araşdırmaların 
dəqiq tarixini, onlar barədə məlumatları göstərin, habelə, qəbul edilmiş müvafiq qərarlar 
barədə tam məlumat verin. Siz həm də bu qərarların və digər sənədlərin surətlərini təqdim 
etməlisiniz.) 
20. Have you submitted the above complaints to any other procedure of international 
investigation or settlement? If so, give full details.                                                                                                   
Yuxarıda ifadə olunan şikayətlə bağlı digər beynəlxalq instansiyalara müraciət 
etmisinizmi? Əgər etmisinizsə, bununla bağlı tam məlumatı təqdim edin.   
……………………………………………………………………………………………………
……………………………………………………………………………………………………
……………………………………………………………………………………………………
…………………………………………………………………………………………………… 
VII - LIST OF DOCUMENTS,  NO ORIGINAL DOCUMENTS, ONLY PHOTOCOPIES  
 
ƏLAVƏ EDİLƏN SƏNƏDLƏRİN SİYAHISI ( SƏNƏDLƏRİN  ƏSLİNİ  DEYİL, 
FOTOSURƏTLƏRİNİ ƏLAVƏ EDİN)                                                                                                          
 
                                                                                                          
İnsan Hüquqları 
 293 
(See Part VII of the Explanatory Note. Include copies of all decisions referred to in 
Parts IV and VI above. If you do not have copies, you should obtain them. If you 
cannot obtain them, explain why not. No documents will be returned to you.)                                                        
 
(Təlimatın 7-ci bölməsinə bax. 4 və 6-cı bölmələrdə göstərilən bütün qərarların surətini 
əlavə edin. Əgər  Sizdə surəti yoxdursa, Siz onları əldə etməlisiniz. Əgər onları əldə 
edə bilmirsinizsə, onun səbəbini izah edin. Alınan sənədlər Sizə qaytarılmayacaq). 
21. a) ........................................................................................  
       b) ........................................................................................  
       c) .......................................................................................  
VIII. DECLARATION AND SIGNATURE      /     ƏRİZƏ VƏ İMZA  
 
(See Part VIII of the Explanatory Note)             (Təlimatın 8-ci bölməsinə bax)                                                      
 
I here by declare that, to the best of my knowledge and belief, the information I have 
given in the application is correct.                                                                                                                           
 
Özümün bilik və inamımdan irəli gələrək bununla bildirirəm ki, ərizədə göstərdiyim 
bütün məlumatlar həqiqətə  uyğundur. 
Place/Yer …………………………  Date/Tarix ……………………………… 
 
(Signature of the applicant or of the representative)   /   (Ərizəçinin və nümayəndənin 
imzası) 
 
Dr. Fərhad Mehdiyev 
 294 
VIII. İŞGƏNCƏNİN QARŞISININ ALINMASI 
HAQQINDA AVROPA KONVENSİYASI 
A. İşgəncənin qarşısının alınması haqqında Avropa Konvensiyasının 
hazırlanması 
Təcrübə bunu göstərib ki, beynəlxalq arenada işgəncə qadağasını qoyan 
normativ aktlar, işgəncə və pis rəftarın qarşısını almaqda qeyri-effektiv olub. 
Nəzərdə tutulan mexanizm şəxs işgəncəyə məruz qalandan sonra dövrəyə girir 
və vəziyyəti bərpa ya da təzmin etməyə yönəlir. Başqa bir ifadə ilə, bu mexa-
nizmlər vəziyyəti bir addım arxadan təqib edir.  
Bu cür təcrübələr və dəyərləndirmələr işığında hazırlanan İşgəncəyə Qarşı 
Avropa Konvensiyası, tərəf dövlətlərin ittiham edilməsi, illərcə və uzun sürən 
təhqiqat üsullarının tənzimlənməsi yerinə yeni bir yanaşma üzərinə oturduldu: 
birbaşa müvafiq tərəf dövlətdə araşdırma aparılmalı, xüsusən, şəxslərin azadlıq-
dan məhrum olunduğu yerlər ziyarət edilməli və buradakı rəftarlar beynəlxalq 
nəzarətə bağlanmalıdır. Beləliklə bu davranışlar preventiv qaydada yoxlanıla 
bilər və pis rəftarın qarşısı alına bilər.  
Əslində bu praktika 1987 Konvensiyasından da daha əvvəl yerləşib. 
Müharibə əsirləri üçün bu qoruma metodu, Cenevrə Konvensiyası çərçivəsində 
həyata keçirilir. Burada yeni olan, sadəcə, qoruma sahəsinin genişlədilməsidir, 
müharibə əsirlərinin yanına azadlıqdan məhrum olunmuş olanların da daxil 
edilməsidir.  
Bu xüsusiyyətləri daşıyan bir Avropa Konvensiyasının tənzimlənməsi 
İsveçrəli hüquqşünas Jean Jacques Gautier tərəfindən daha 1970-li illərin 
ortalarında irəli sürülüb. Nəhayət Kosta Rika hökuməti, Beynəlxalq Hüquq-
şünaslar Komissiyası və İsveçrə İşgəncəyə Qarşı Komitənin hazırladığı Kon-
vensiya layihəsi əsasında, Avropa Şurası Nazirlər Kabineti 26.06.1987 tarixində 
səs birliyi ilə “İşgəncələrin və qeyri-insani, yaxud insan ləyaqətini alçaldan 
rəftarın və ya cəzaların qarşısının alınması haqqında Avropa Konvensiyası ”nı 
qəbul etdi. Konvensiya 26.11.1987 tarixində imzaya açıldı.  
B. İşgəncənin qarşının alınmasına dair Avropa Konvensiyasının 
xüsusiyyətləri 
1. Əsas xüsusiyyətlər  
 Bu konvensiya cəmi 23 maddəlik qısa bir konvensiyadır. Mətnə əlavə 
olunan “Açıqlayıcı Qeyd”də göstərildiyi kimi, işgəncə və pis rəftar milli və 
İnsan Hüquqları 
 295 
beynəlxalq sənədlərdə qadağan edilməklə bərabər, xüsusən, azadlıqdan məhrum 
olunanların işgəncədən qorunmasının çətin olduğundan, daha əhatəli və təsirli 
beynəlxalq tədbirlər lazımdır, bu da bizə praktikanın isbat etdiyi məsələdir. Bu 
konvensiya, müvafiq və buna bənzər BMT Konvensiyasının əksinə olaraq, 
işgəncə və pis rəftarın tərifini belə əks etdirmir. Çünki Konvensiyanın əsl 
məqsədi bu da deyildir. 
Konvensiyanın 1-ci maddəsinə görə, tam adı olan “İşgəncə və Qeyri-
insani ya da Ləyaqəti alçaldıcı Rəftar və Cəzalandırılmanın Önlənməsi üçün 
Avropa Komitəsi” qurulur (irəlidə - CPT ya da sadəcə Komitə). Bu müddəanın 
1-ci maddəyə qoyulması, əslində, çox yerində bir haldır. Çünki demək olar ki, 
CPT bu Konvensiyanın onurğa sütünudur. Belə ki, digər Konvensiyalardan 
fərqli olaraq burada maddi hüquq norması yoxdur, bu maddi hüquq norma-
larını, daha dəqiq desək, anti-işgəncə standartlarını CPT gətirir. Bu Komitə, 
azadlıqdan məhrum olunan şəxslərin olduğu yerləri yoxlayır. Bu ziyarətlərdən 
məqsəd, belə yerdə saxlanılan və taleləri orada işləyən personalın vicdanına 
tərk edilən insanları işgəncə və qeyri-insani ya da ləyaqəti alçaldıcı cəza ya da 
rəftara qarşı qorumaqdır.  
Buna görə Komitə qətiyyən bir məhkəmə kimi fəaliyyət göstərmir və 
buna girişmir. Şəxsləri, dövlət və təşkilatları mühakimə edib onlar haqqında 
qərar almır. Komitə, sadəcə olaraq, azadlıqdan məhrum olunan şəxslərlə necə 
rəftar edildiyini, bunun mahiyyəti və şəkillərini müəyyən edib ortaya qoyur və 
bunları açıq şəkildə səsləndirir.  
Komitənin özünə məqsəd qoyduğu funksiyaları yerinə yetirə bilməsi üçün 
Konvensiyaya tərəf olan dövlətlər bəzi öhdəliklər daşıyır. Əsas öhdəlik budur: 
tərəf dövlət, Komitənin bu cür ziyarətlərinə icazə verib razılıq göstərməlidir. 
Ziyarət olunacaq yerlər, azadlıqdan məhrum olunan şəxslərin saxlandığı hər cür 
yerdir: buraya aiddir həbsxanalar, qaupvaxtalar, psixi klinikalar, ibtidai istintaq 
sırasında saxlama yerləri və buna bənzər digər yerlər. Buradakı əsas ölçü budur 
ki, azadlığı məhdudlaşdıran hakimiyyət nümayəndəsi olsun. Hansı səbəblə 
azadlığın məhdudlaşdırıldığı da vacib deyildir. Başqa bir sözlə müvafiq tərəf 
dövlətin yurisdiksiyası altında olan və o dövlətin hüququnun tətbiq olunduğu 
ərazilərdəki bu cür yerlər ziyarət oluna bilər. Məsələn, yetkinlik yaşına çatma-
yanların məcburi tərbiyə müəsissələri də buraya daxildir. O halda, bir dövlətin 
ölkəsinin sərhədlərinə aid klassik ənənəvi ölçü burada aşılıb; məsələn, işğal 
edilmiş torpaqlarda da bu cür yerləri ziyarət etmək mümkündür. Bunlar 
Konvensiyanın 2-ci maddəsində göstərilib. Habelə Konvensiyaya əlavə olun-
muş Açıqlayıcı Qeyddə də azadlıqdan məhrum edilmiş şəxslərin saxlanıldığı 
Dr. Fərhad Mehdiyev 
 296 
bütün yerlərin ziyarət edilməsində tək ölçü kimi, bu məhrum olunmanın bir 
inzibati qurum tərəfindən olması şərt olduğu müəyyən olunub. İnzibati qurum 
(public body) anlayışının, eyni zamanda, məhkəmə, təhlükəsizlik gücləri kimi 
terminlərdən daha geniş mənalı olduğunu qeyd etməliyik. 
Tərəf dövlətin bir başqa əsas öhdəliyi də budur ki, Konvensiyanın 
tətbiqində, Komitə ilə işbirliyi aparmalıdır (md. 3). İşbirliyi prinsipi Açıqlayıcı 
Qeyddə vurgulandığı kimi, Komitə fəaliyyətinin bütün mərhələlərində reallaş-
malıdır. Bu konvensiyanın başqa bir özəlliyi də budur ki, ümumi olaraq insan 
hüquqları sahəsində beynəlxalq müqavilələrdə mümkün olan qeyd-şərt qoyma 
imkanı, bu konvensiyada tanınmayıb. Yəni bu Konvensiyaya hər hansı qeyd-
şərt qoymaq mümkün deyildir (md. 21). 
Komitənin çıxardığı standartlar var, tam adı “CPT Standards”. Bu sənəd 
müxtəlif dillərdə, Azərbaycan dili daxil olmaqla çap olunub. Sənəddə nələr öz 
əksini tapır? Bunlar; tutulma, həbs və məhkumiyyət mərhələləri sırasında, pis 
rəftarın qarşısını almaq üçün diqqət yetiriləcək xüsuslardır.  
2. İşgəncənin Önlənməsi Komitəsinin (CPT-nin) Quruluşu 
Komitə üzvlər, katiblik və Komitə Sədri və Sədr müavinlərindən ibarət 
Büro olmaq üzrə, üç alt bölmədən ibarətdir. Komitə, Konvensiya tərəfi dövlət 
sayısı qədər üzvdən ibarətdir. İnsan hüquqları sahəsində mütəxəssis şəxslər üzv 
ola bilər. Komitədə eyni dövlətin vətəndaşı iki üzv ola bilməz, üzvlər öz ara-
larında müstəqil və qərəzsiz vəzifə görür. Hər tərəf dövlət üç isimli namizədlər 
siyahısını təqdim edir. Üzvləri Avropa Şurası Nazirlər Kabineti seçir. Üzvlərin 
vəzifə müddəti dört ildir, bir dəfə olmaq üzrə yenidən seçilə bilərlər. Komitə 
üzvləri lazım olan hallarda mütəxəssisin köməyindən istifadə edə bilər. CPT 
üzvləri, ziyarət əsnasında toxunulmazlıq və diplomatik imtiyazlara sahibdir 
(m.16). 
3. Komitənin iş qaydaları  
Komitənin toplantı yeri Strasburqdur. Çalışma dilləri isə ingilis və fransız 
dilidir. İntenetdə CPT-nin raportlarını axtarsanız, əsasən bu iki dildə tapa bilərsiniz. 
CPT-nin iclaslarında kvorum, üzv sayının çoxluğudur. Qərar yetərsayı da 
iclasda iştirak edən mövcud üzvlərin çoxluğudur. İclaslar qapalı keçirilir.  
Qərar vermə yetərsayı baxımından sadə səsçoxluğu yetərli olduğu halda, 
bəzi hallarda 2/3 səs çoxluğu tələb olunur.  
Birinci hal budur ki, əgər tərəf dövlət Komitə ilə əməkdaşlığa yaxınlaş-
masa, ya da Komitə qərarları istiqamətində ölkəsində vəziyyəti dəyişdirmə 
İnsan Hüquqları 
 297 
cəhdini göstərməsə, müvafiq tərəf Dövlətə öz fikirlərini bildirmə imkanı tanı-
maqla, Komitə bu məsələni (tərəf dövlətin  ölkəsində vəziyyət və islahatların 
aparılmaması barədə) ictimaiyyətə bir açıqlama verə bilər.  
Komitə iclasları bir qayda olaraq qapalı keçirir. Komitə öz funksiyasını 
yerinə yetirərkən öyrəndiyi məlumat və faktları müddət məhdudiyyəti olmadan 
gizli saxlamalıdır. Bunların bir hissəsi ancaq müvafiq dövlətin istəyi üzrə 
açıqlana bilər. 
4. Komitənin “in loco” ziyarət etmə səlahiyyəti 
Komitə, Konvensiyaya tərəf bir dövlətin yurisdiksiya sahəsi içərisində 
azadlıqdan məhrum olunan şəxslərin saxlandığı yerlərə ziyarətlər keçirir. 
Müəyyən aralarla keçirilən periodik ziyarətlər xaricində, Komitə lazım görsə 
xüsusi (ad hoc və izləmə, nəzarət) ziyarətlər də keçirə bilər (md. 7/1). O halda 
Komitənin əlində, biri periodik, digəri qeyri-müəyyən zamanda, xüsusi (ad hoc 
və izləmə ziyarətləri) olmaq üzrə iki cür ziyarət keçirmə səlahiyyəti var. Sadəcə 
periodik ziyarətlərlə məhdud olmayan bu imkan, çox yerində və məqsədəuy-
ğundur, çünki periodik ziyarətlər öncədən bəlli olduğu və az sayıda olduğu 
halda, ad hoc ziyarətlər gözlənilməz ziyarətlərdir. Habelə bu ad hoc ziyarətlər, 
periodik ziyarətdən sonra da keçirilə bilər. Bunlar, nəzarətin daimiliyini təmin 
edir.393 «İzləmə ziyarətləri»nin (follow-up visits), periodik ya da ad hoc ziya-
rətlərin bir də belə bir xeyri var ki, bu ziyarətlər sırasında Komitəyə bəlli olur 
ki, əvvəlki ziyarət sırasında yoxlanılan şəxslərin vəziyyəti necədir – bunlar 
repressiyaya məruz qalıbmı, işgəncələrə son qoyulubmu, pis rəftar azaldılıbmı, 
bu cür hallar yoxlanıla bilər.   
Komitənin ziyarət edəcəyi yerlər, daha əvvəl qeyd etdiyimiz kimi, məh-
dud sayda göstərilməyib. Hətta Komitə, səhvən də hesab etsə ki (məsələn, bir 
QHT-dən səhv məlumat alıb), X binasında insanlar saxlanılır və onlara əzab 
verilirsə, oraya getmək istəsə Dövlət CPT-ni oraya buraxmaq məcburiyyətin-
dədir. Ola bilsin ki, CPT X binasında vaxtı ötmüş qida məhsullarından başqa 
bir şey görməsin, belə bir səhv etmə ehtimalı CPT-nin səlahiyyətlərini məh-
dudlaşdırmır. Konvensiyada ziyarət yerləri baxımından, «...hər hansı bir yer» 
ifadəsi istifadə olunub (md. 2). Beləliklə azadlıqdan məhrum olunan şəxslərin 
saxlandığı hər yer, Komitənin ziyarət etmə səlahiyyəti dairəsinə girir; məsələn, 
polis bölmələri və idarələri, nəzarət altında saxlama yerləri, həbsxanalar, digər 
cəza icra qurumları, tibbi klinikalar, azyaşlıların ya da xüsusi qrupların saxlan-
                                                 
393  Bu xüsusi ziyarət imkanının, bir yandan da, beynəlxalq öhdəlikləri yerinə yetirməyən dövlət üzərində, 
Komitənin (md. 10/2)'dəki imkan xaricində yararlana biləcəyi tək təsir etmə vasitəsi olduguna işarət 
etməliyik. 
Dr. Fərhad Mehdiyev 
 298 
dığı xüsusi yerlər ya da ictimaiyyətə bəlli olmayan, lakin hakimiyyət orqanla-
rının saxladığı xüsusi qurumlar və bənzər yerlər də Komitənin nəzarəti altındadır. 
Komitə ziyarətlərini müharibə ya da digər ictimai təhlükə (fövqəladə) 
halları da daxil olmaq üzrə, hər şəraitdə keçirə bilər (Açıqlayıcı Qeyd, m.2). 
Bunun həddi, Konvensiyanın 17.3 maddəsində tənzimlənən haldır. Buna görə, 
Komitə, Beynəlxalq Qızıl Xaç Təşkilatı personalının 2 Avqust 1949 tarixli 
Cenevrə Konvensiyası ilə onun 8.06.1977 tarixli Əlavə Protokolu çərçivəsində, 
periodik şəkildə ziyarət etdikləri yerlərə gedə bilməz.394 Burada bunu bilməlisi-
niz ki, beynəlxalq səviyyədə olmayan silahlı münaqişənin varlığında, əgər Qızıl 
Xaç Təşkilatı belə münaqişədə effektiv ziyarətlər apara bilmirsə, bu funksiyanı 
CPT yerinə yetirə biləcək. Digər tərəfdən, Qızıl Xaç Təşkilatının və Cenevrə 
Konvensiyaları xaricində qalan və çox tərəfli müqavilələr ilə sülh zamanında 
ziyarət səlahiyyəti verilərsə, CPT-nin azadlıqdan məhrum olunan şəxsləri 
müəyyən bir ölkədə ziyarət etməsi mümkündür; bu hal Konvensiyanın 17-ci ilə 
əhatə olunmur. 
Komitənin “in loco” ziyarət səlahiyyətinin bir digər istisnai məhdudiyyəti 
var ki, bu da Konvensiyanın 9-cu maddəsində tənzimlənib. Buna görə, əsas 
prinsip budur ki,  tərəf dövlət və Komitə arasında işbirliyi olmalıdır (md. 3). 
Lakin istisnai hallarda müvafiq tərəf dövlətin səlahiyyətli orqanları, Komitənin 
keçirmək istədiyi ziyarətin zaman və yerinə aid etiraz edə bilərlər. Bunlar hansı 
hallardır? Komitənin “niyyətləndiyi” ziyarəti geri çevirmək üçün əsaslar 
bunlardır: milli müdafiə, ictimai asayiş, şəxslərin azadlıqdan məhrum olunduğu 
yerdə (islah-əmək müəssisəsi, müvəqqəti saxlama yerləri, vb. yerlərdə) ciddi 
iğtişaşın olması, bir şəxsin sağlamlıq vəziyyəti ya da ağır bir cinayətlə bağlı 
təcili və təxirə salına bilməz istintaqın aparıldığı hallardır. Yəni əgər Komitənin 
ziyarət etmək istədiyi yerdə ciddi bir iğtişaş, epidemiya və s. kimi hallar varsa. 
Bu etirazlar üzərinə Komitə və müvafiq dövlət, vəziyyəti aydınlaşdırmaq üçün 
və Komitənin öz işini yerinə yetirə bilməsi və bir uzlaşma əldə edə bilmək üçün 
dərhal kommunikasiyaya başlamalıdırlar. Uzlaşma arayışı o mənaya gəlir ki, 
Dövlət CPT-yə kömək etməlidir, məsələn, ziyarət edilmək istənən şəxsin, başqa 
bir yerə köçürülməsi vasitəsilə CPT ilə görüşməsinə imkan yaratmaq kimi. 
Habelə planlaşdırılan ziyarət baş tutana kimi, vəziyyət barədə Dövlət CPT-yə 
məlumat verməlidir. Bu şərtlər onun üçün qoyulub ki, tərəf Dövlətlər özbaşına 
şəkildə CPT-nin ziyarətlərini əngəlləyə bilməsinlər.  
                                                 
394  İstər beynəlxalq səviyyədə, istərsə də regional səviyyədə bir silahlı münaqişənin varlığında Cenevrə 
Konvensiyalarının tətbiq edilməsi prioriteti var. Bunun üçün, xüsusən, 3 nömrəli Cenevrə Kon-
vensiyası (md. 12b) ilə, 4 nömrəli Cenevrə Konvensiyası (md. 143)'ün müddəalarına baxılmalıdır. 
İnsan Hüquqları 
 299 
Ziyarətin reallaşdırma üsulu budur: ziyarətləri, bir qayda olaraq, Komitə-
nin iki üzvündən ibarət nümayəndə heyəti həyata keçirir. Ancaq istisnai hal 
olaraq, Komitənin bütün üzvlərinin qatıldığı heyət yaxud tək bir üzv vasitəsilə 
də bu ziyarətlər həyata keçirilə bilər. Ziyarətdə üzvlər Komitə adından çıxış 
edirlər. Ziyarəti həyata keçirəcək Komitə üzvlərini, Komitə təcili hallarda və 
Komitə toplantı keçirə bilmirsə, Büro, nümayəndə heyətinin sədrini də müəy-
yən edərək seçər (Qaydalar, md.3).  Komitə, ya da toplantı keçirə bilmirsə, 
Komitə Sədri, tərəf dövlətə ziyarət edəcəyi haqqında bildiriş göndərir. Bil-
dirişdə, nümayəndə heyətindəki üzv və digər personalın adları və ziyarət edi-
ləcək yerlər göstərilir. Ancaq Komitə, bu bildirişdə göstərilməmiş olan yerləri 
də ziyarət edə bilər. Bildiriş, başqa yerlərin ziyarət edilməsinə əngəl deyildir 
(Qaydalar, md. 35). Bu bildirişindən sonra ziyarət, maddə  2-də sayılan yerləri 
əhatə etmək üzrə hər hansı bir zamanda həyata keçirilə bilər.395 Diqqət edilsə, 
bu bildirişdə, kimin və nə zaman ziyarət ediləcəyi xüsusu yer almır. Buna görə, 
bildirişin əsl funksiyası odur ki, Komitə üzvlərinə, tərəf dövlətin asanlıq gös-
tərməsi üçün hazırlıq görməsi üçündür; yoxsa müvafiq dövlətin keçici və 
aldadıcı tədbirlər alaraq Komitəni aldatması üçün deyildir. Komitənin imkanları 
bunlardır: tərəf dövlətin hakimiyyəti altındakı ərazilərə daxil olmaq və orada 
sərbəstcə (məhdudiyyət olmadan) dolaşa bilmək; azadlıqdan məhrum olunmuş 
şəxslərin saxlanıldığı yerlər haqqında  tam məlumat almaq/vermək, azadlıqdan 
məhrum olan şəxslərin olduqları yerlərə məhdudiyyətsiz şəkildə girmək və 
sərbəstcə hərəkət etmək, lazımi məlumatları təmin etməkdir.  
Komitənin Məruzələri  
Ziyarətin sonunda heyət, mümkün olan ən qısa zamanda, Komitəyə ziya-
rətlə bağlı bir məruzə təqdim edir. Bu məruzədə ziyarətin müxtəlif mərhələləri 
haqqında məlumatlar, ziyarət sırasında əldə edilən faktlar və müşahidələr öz 
əksini tapır. Varsa tərəf dövlətin qeydlərinə də yer verilir.  
Komitənin məruzəsi gizlidir (m.11/1). Komitənin məruzəsi iki halda gizli 
olmaya bilər. Birinci hal tərəf dövlətin istəyi üzrə məruzənin açıqlanmasıdır ki, 
bu halda Komitə müvafiq tərəf dövlətin qeyd və şərhlərini də məruzəyə əlavə 
edir. İkinci hal isə, tərəf dövlətin Komitə ilə əməkdaşlığa getməməsi halında 
olur, belə halda da məruzə ictimaiyyətə açıqlanır.  
                                                 
395  Konvensiyanın hazırlanması mərhələsində Komitənin "in loco" ziyarəti haqqında mübahisə olunan bir 
problem də ziyarəti aparan nümayəndə heyətində, o dövlətin vətəndaşı olan Komitə üzvünün d yer 
alıb-alamayacağı idi. Nəticədə, ziyarətdə o dövlətin vətəndaşı olan bir üzvün olmaması fikri hakim 
olmuşdur.  
Dr. Fərhad Mehdiyev 
 300 
Ziyarət sırasında əldə edilən faktları əhatə edən ya da əməkdaşlığa getmə-
mənin sanksiyası mahiyyətində olan məruzələrdən başqa, üçüncü növ məruzə 
“ümumi məruzə” adı altında tənzimlənəndir (m.12). Məruzənin özəllikləri nə-
dir? Məruzənin məzmunu Komitənin fəaliyyətinə aiddir; ildə bir dəfə çıxarılır. 
Məruzə maddə 11-də tənzimlənən gizlilik qaydalarına uyğun olmalıdır. Açıq-
lanma üsulu isə belədir ki, məruzə Komitə tərəfindən əvvəlcə Nazirlər Kabi-
netinə təqdim olunmalıdır, sonradan da Məşvərət Məclisinə göndərilib ictimaiy-
yətə açıqlanır. 
5. Komitənin, Avropa İnsan Hüquqları Məhkəməsindən fərqi 
Komitənin Birinci Məruzəsi 31 Yanvar 1991 tarixində qəbul edilib və 
Noyabr 1989 ilə Dekabr 1990 tarixləri arasındakı periodda aparılan fəaliyyəti 
əhatə etmişdi. Komitənin yayımladığı məruzə, ayrıntılı müşahidələrə söykənir. 
Birinci Məruzə yeddi əsas fəslə ayrılırdı: 
Birinci fəsildə, Komitənin əsas xüsusiyyətləri müəyyən olunub. Buna 
görə, Komitə, Avropa Şurasının insan hüquqları sahəsində fəaliyyət göstərən 
digər orqanından, Avropa İnsan Hüquqları Məhkəməsindən, əsasları və məq-
sədlari baxımından ayrılır. Komitə, Məhkəmədən fərqli olaraq, konvensiya üzrə 
öhdəliklərin pozuntusu iddiası ilə yaranan hüquqi mübahisələrin həll olunması 
üçün qurulmuş bir məhkəmə orqanı deyildir. Komitə, pis rəftarın yaranmasını 
əngəlləmək, bəzən də, hadisənin yaranmasından sonra müdaxilə etmək üçün 
yaradılmış, ilk və inkişaf etmiş bir mexanizmdır. AİHM fəaliyyətlərində məq-
səd, hüquqi müstəvidə mübahisəni həll etməkdir, halbuki, Komitənin fəaliyyət-
lərində məqsəd praktiki müstəvidə mübahisənin yaranmasına əngəl olmaqdır. 
Komitənin fəaliyəti İşgəncənin qarşısının alınması haqqında Konvensi-
yasının 3-cü maddəsinə əsasən, “əməkdaşlıq” anlayışına söykənir. Maddədə de-
yilir ki,  
“Bu Konvensiyanın tətbiq olunmasında, Komitə və maraqlı Tərəfin səlahiyyətli 
orqanları bir-biri ilə əməkdaşlıq edirlər.” 
Dövlətləri Avropa sivilizasiyasına açıq şəkildə tənqid etmək, Komitənin 
vəzifəsi deyildir; bunun yerinə, Komitənin vəzifəsi budur ki, bir rəftar ya da 
davranışın qəbul edilə bilən olanı ilə olmayanını ayırmağa yarayan meyarları və 
vasitələri tapmağa kömək etsin. Bu vəzifəni yerinə yetirərkən Komitə, üç 
prinsipi rəhbər tutur. Bunlar: 1) azadlıqdan məhrum olunan şəxslərə pis rəftar 
qadağası mütləqdir; 2) yüngül şəkildə (milder forms) olsa belə, pis rəftar, 
müasir davranış (conduct) prinsiplərinə ziddir (repugnant); 3) pis rəftar, sadəcə 
zərər çəkmişə acı vermir, o, eyni zamanda birbaşa bu hərəkəti törədən ya da 
İnsan Hüquqları 
 301 
buna imkan verən məmur baxımından da ləyaqəti alçaldıcıdır (Məruzənin 3-cü 
paraqrafı). 
Komitə, hər şeydən əvvəl, ziyarət etdiyi ölkələrdə faktiki vəziyyəti 
araşdırır. Bu baxımdan xüsusən 1) ziyarət etdiyi quruluşlardakı ümumi şərtləri 
təhlil edir; 2) azadlıqdan məhrum edilən şəxslərə qarşı hüququ tətbiq edən 
məmurların ümumi davranışlarını müşahidə edir; 3) azadlıqdan məhrum olunan 
şəxslərlə görüşərək nə vəziyyətdə olduqlarını və hər hansı şikayətlərinin olub-
olmadığını araşdırır. Bu istiqamətdə iş görən CPT, müvafiq dövlətə məruzəsini 
təqdim edir və topladığı məlumatları və müşahidələrini bildirir. Komitə lazım 
görsə, azadlıqdan məhrum olunan şəxslərə aid olaraq, əgər qəbul edilə bilən 
standartlara zidd ehtimal olunan pis rəftar da varsa və ya ola bilərsə, bunun qarşı-
sını almaq üçün zəruri tədbirlər haqqında da qərar (məsləhət) verə bilər (paraq. 4).  
Komitə fəaliyyətlərinin icrası sırasında həm Avropa İnsan Hüquqları 
Konvensiyasındakı, həm də müvafiq digər insan hüquqları müqavilələrindəki 
hüquqi standartları, bunlara aid insan hüquqları orqanlarının verdikləri şərhləri 
diqqətə alır. Oxucular unutmamalıdır ki, insan hüquqları sahəsində bu bir 
qaydadır. Yəni, CPT məsələ haqqında qərar ya da şərh verərkən, CAT-in ya da 
İnsan Hüquqları Komitəsinin qərarlarına istinad edə bilər. Hətta, qəribə görünsə 
də, Avropa qitəsində baxılan insan hüquqlarına aid mübahisənin həllində 
AİHM, Amerikan İnsan Hüquqları Konvensiyasına istinad edə bilər. 
Bununla bərabər, CPT bu sahədə fəaliyyət göstərən məhkəmə ya da yarı-
məhkəmə orqanlarının presedent hüququ ilə, əlbətdə ki, bağlı deyildir; ancaq 
bunları, azadlıqdan məhrum olunan şəxsə qarşı ediləcək rəftarın müəyyən 
olunmasında bir başlanğıç nöqtəsi yaxud bir referans məlumatı kimi istifadə edə 
bilər (paraq.5). 
Nəticə olaraq, Komitə ilə Avropa İnsan Hüquqları Məhkəməsi arasındaki 
əsas fərqlər belə sıralana bilər: 1) Məhkəmənin ilk məqsədi, Avropa İnsan 
Hüquqları Konvensiyasının pozuntusunun olub-olmadığını müəyyən etməkdir. 
Halbuki Komitənin vəzifəsi, azadlıqdan məhrum olunan şəxsin fiziki ya da 
zehni istismarının qarşısını almaqdır; dolayısıyla Komitə keçmişdən çox, 
gələcəyə baxır; Məhkəmənin tətbiq və şərh edəcəyi Konvensiyanın maddi hü-
quqa dair müddəaları var; Komitə isə, hər nə qədər bəzi  konvensiya və digər 
beynəlxalq sənədlərə və bunlara uyğun formalaşan presedent hüququna 
müraciət edə bilərsə də, 1987-ci il Konvensiyasının maddi hüquq müddəaları ilə 
bağlı deyildir, çünki müvafiq Konvensiyada maddi hüquq müddəaları nəzərdə 
tutulmur;396 3) Məhkəmə fəlaiyyətinin mahiyətinə uyğun olaraq, insan hüquq-
                                                 
396  1987 tarixli Avropa İşgəncənin Önlənməsinə dair Konvensiyada, işgəncənin tərifi belə verilməyib. 
Dr. Fərhad Mehdiyev 
 302 
ları sahəsində peşəkar hüquqşünaslardan ibarətdir; Komitə isə, bu cür hüquq-
şünaslarla yanaşı, həkimlər, kriminoloqlar, islah məsələləri mütəxəssisləri kimi 
müxtəlif mütəxəssislərdən ibarətdir; 4) Məhkəmə ancaq şəxslərin ya da dövlət-
lərin şikayəti olduqdan sonra məsələnin həllinə müdaxilə edir. Halbuki Komitə, 
periodik ya da “ad hoc” ziyarətlər vasitəsilə “ex officio”397 müdaxilələr həyata 
keçirir; 5) Məhkəmənin fəaliyyətləri, bir dövlətin konvensiyadan yaranan 
öhdəlikləri pozub-pozmadığı haqqında hüquqi bağlayıcı nəticələri müəyyən 
etməkdir. Komitənin müəyyən etdiyi nəticələr isə bir məruzə şəklində açıqlanır 
və lazım olduğu hallarda, qəbul edilə bilməz pis davranışlara yol verən ya da 
şərtlərini yaradan dövlətə, CPT bunları düzəltməsi üçün göstərişlər verə bilər. 
Dövlət, Komitənin bu qərarına uyğun davranmazsa, komitə dövlətin bu 
münasibətini ictimaiyyətə bir məruzə ilə açıqlaya bilər. 
1. Komitənin Önləyici Xarakterli fəaliyyətləri  
Yuxarıda adı çəkilən məruzənin dördüncü hissəsində Komitənin önləyici 
xüsusiyyətli fəaliyyətləri qismində bəzi məqamlar müəyyən edilmişdir. Məru-
zənin ilk hissəsində də bildirildiyi kimi, Komitə, insan hüquqları sahəsində 
fəaliyyət göstərən digər orqanlar kimi, faktları araşdıran (fact-finding) orqan 
deyildir. Komitənin yoxladığı şey budur: işgəncə və digər pis rəftar varmı, ya 
da şərait buna imkan yaradırmı? Başqa deyişlə, Komitə hüquqi etibarlılığı olan 
sübut yığmaqdan çox, hadisəyə daha şümullu yanaşır: hakimiyyət orqanı tərə-
findən, azadlıqdan məhrum olunmuş şəxslərin saxlanıldığı yerdəki ümumi və 
xüsusi şərtləri və halları qiymətləndirir. Bu şərtlər və hallar işgəncə ya da qeyri-
insani rəftara yaxud cəzalandırmaya səbəb ola bilərmi? (paraq. 45).  
Belə yanaşma, hakimiyyət səlahiyyətlərinin müəyyən bir ölkədə ciddi və 
daim sui-istifadə edildiyi iddiaları üzərinə icra edilən ad hoc ziyarətlərdə yox-
lama nəticəsində əldə edilən nəticələrdən düzgün məna çıxarmaya imkan verir. 
Bununla da Komitə, iddiaların düzgün olub-olmadığını qiymətləndirə bilir. 
Ancaq bu hallarda belə, Komitənin işi, iddiaları qiymətləndirməklə yanaşı, sax-
lama yerlərindəki şərtlərə baxmaq və bunlar işgəncəyə və pis rəftar etməyə 
şərait yaradırlarsa, belə bir sui-istifadənin qarşısını almaq üçün təkliflər ver-
məkdir (parag. 46).  
Komitə önləyici fəaliyyət qismində, Konvensiya sisteminin işlədilməsi 
məzmununda, dörd xüsusa əsasən diqqət yetirir. Bunlar: 1) Komitə, ziyarət 
etdiyi ölkələrdəki mövcud nəzarət altında saxlama yerlərinin ümumi şərtlərinə 
baxır. Bu baxımdan sadəcə pis rəftarın olub-olmadığını yoxlamaqla kifayət-
                                                 
397  “özü, mövqeyi gərəyi” 
İnsan Hüquqları 
 303 
lənmir; bunun ehtimalının olub-olmadığına baxır, ola biləcək "ön işarətlərinə” 
də diqqət edir. Məsələn, nəzarət-saxlama yerlərində tutulan şəxslərə düşən hava 
miqdarı, o yerin işıqlandırılması, havalandırılması, yuyunma və tualet şərtləri, 
yemək və yatmağa aid hallar, tibbi baxım vs. kimi yanında, sosial şərtləri 
(nəzarət altında tutulanların öz aralarındakı və hüququ tətbiq edən məmurlarla 
münasibətləri, ailə ilə olan bağlar, sosial, iş şərtləri, vs. kimi) diqqətə alır. 
Bunlardan başqa Komitə, pis rəftar faktına qarşı o ölkədəki əsas təminatların 
(məsələn, ailə üzvlərinə və ya yaxınlara xəbər vermə, vəkillə görüşmə, həkim 
ilə görüşmə, nəzarət altında tutma şərtləri və pis rəftara aid şikayət edə bilmə 
imkanları və s. kimi) həcminə də xüsusi bir diqqət göstərir (parag. 48); 2) 
müəyyən bir ölkədə tarixi, sosial, iqtisadi vs. ümumi şərtlər diqqətə alınmadan, 
azadlığından məhrum olunan şəxsi əhatə edən şərtlər aydın ola bilməz. Hər nə 
cür insan qüruruna, bütün tərəf dövlətlərdə mütləq və təsirli şəkildə hörmət 
göstərilməsi lazım olsa da, hər bir ölkənin keçmişi fərqlidir və insan hüquqları 
məsələlərinə gətirdikləri yanaşma da fərqlidir. Buna görə də, Komitə, hakimiy-
yətdən sui-istifadənin qarşısını almağa cəhd edərkən, pis rəftara gətirib çıxaran 
xüsusi və ümumi şərtlərin səbəblərini tez-tez və mütləq diqqətə alır (parag. 49); 
3) bəzi hallarda Komitə, müəyyən bir ölkədəki həbsdə saxlama şərtlərinə aid 
apardığı tədqiqatdan sonra inzibati praktika yaxud qanuni islahat kimi qısa 
müddətli müsbət tədbirlər əvəzinə, irəlidə yarana biləcək naxoş ehtimallara qar-
şı, təhsil vs. kimi uzun vədəli strategiyalar təklif edə bilər (parag. 50); 4) Ko-
mitə, azadlıqdan məhrum olunan şəxsə sistematik pis rəftar və onun nəzarət 
altında tutulmasına aid şərtləri ehtiva edən hadisələrdə, Avropa İnsan Hüquqları 
Məhkəməsinin təmin edəcəyindən daha geniş bir qoruma səviyyəsini məqsəd 
güdərək, önləyici xarakterli təsirli tədbirlər almalıdır (parag. 51).  
6. Komitənin müəyyən etdiyi standartlar. Polis nəzarəti altında 
saxlanılma 
Komitə, apardığı sistematik ziyarətlərdən sonra müxtəlif standartlar ortaya 
qoymağa başladı. Bu standartlar müxtəlif mərhələlərə aiddir: polis nəzarətində 
tutulma mərhələsi, həbsdə tutulma mərhələsi, cəzaçəkmə müəssisələrinə aid 
olan standartlar, sorğu və ifadə alma mərhələsinə aid standartlar, psixiatriya 
müəssisəsinə yerləşdirmə və saxlama haqqında standartlar. 
Bu standartların mahiyyətinə toxunmaq lazımdır. Əvvəlcə onu qeyd etmə-
liyik ki,  CPT yoxlama apardığı ölkələrdə birinci növbədə bu standartlara uy-
ğunluğu yoxlamır. Komitə, əvvəlcə dediyimiz kimi, ümumi şərtləri müəyyən 
edir. Bu standartlar ideal mahiyyətindədir. Yəni hökumətlər, mümkün olduğu 
Dr. Fərhad Mehdiyev 
 304 
qədər bu standartlara yanaşmalıdılar. Yoxsa sanmayın ki, Fransanın bütün həbs-
xanaları bu standartlara tam ölçüdə cavab verir. 
CPT, polisdə nəzarət altında olan şəxslərin üç hüququna xüsusi əhəmiyyət 
yetirir. Bunlar: 1) nəzarət altına alınan şəxsin, öz seçəcəyi bir üçüncü şəxsə (ailə 
üzvlərindən biri, yoldaş, konsulluq kimi) bu vəziyyətinə aid məlumat vermə 
hüququ; 2) istədiyi bir vəkillə görüşmə hüququ və 3) öz seçəcəyi bir həkim 
tərəfindən müayinə edilməyi istəmə hüququ (bu həkim, polis tərəfindən çağ-
ırılan və nəzarət altında tutulan adamı tibbi müayinədən keçirən həkimdən baş-
qası olmalıdır). Bu üç hüquq, Komitəyə görə, nəzarət altında tutulan şəxslərə 
qarşı törədilə biləcək pis rəftara qarşı əsas zəmanətlərdir (parag. 36).  
Polis tərəfindən nəzarətə alınan şəxslərə, 36-cı paraqrafda müəyyən edilən 
hüquqlar da daxil, bütün hüquqları haqqında məlumat verilməlidir. Bu məlu-
matlandırma təxirə salınmadan dərhal aparılmalıdır. Bundan başqa məmurların 
bu məlumatlandırılmasında ədalətin maraqlarını qorumaq üçün ehtimal olunan 
gecikdirmələr (məsələn, iştirakçılıqla törədilən cinayətlər olduqda) mütləq qa-
nunda açıqca tərif edilməli və bunların tətbiq olunması, qəti şəkildə zamanla 
məhdudlaşdırılmalıdır. Bu mərhələdə, xüsusilə müvafiq şəxsin, polisin seçdiyi 
həkimdən başqa bir həkimlə və vəkillə görüşməsi gecikdirilməməli, bunun üçün 
müvafiq peşə təşkilatları ilə əvvəlcədən əldə olunan razılaşmalar baxımından 
vəkil və həkim siyahılarının hazırlanması faydalı olacaq (parag. 37).  
Vəkillə görüşmə haqqı, vəkillə münasibət qurma və vəkil tərəfindən ziya-
rət edilmə hüquqlarını ehtiva edər. Hər iki halda da görüşmələrin gizliliyi zəma-
nət altına alınmalıdır. Habelə, tutulmuş ya da həbs olunmuş şəxsin sorğusu 
əsnasında vəkilin olmasına da haqqı vardır. Bundan başqa polis nəzarəti altında 
ikən həkim tərəfindən müayinə mütləq, polislərin eşitmə və görmə sahəsi 
xaricində aparılmalıdır; müayinə sırasında həkim müəyyən etdiyi nəticələri müt-
ləq rəsmi olaraq qeyd etməli, təqsirləndirilən şəxs və onun vəkili bu qeydləri 
əldə edə bilməlidir (parag. 38).  
Dindirmə mərhələsinə aid olaraq Komitənin ortaya qoyduğu standartlar 
isə bunlardır: 1) dindirilən şəxsə, ifadə alanların adları və ya nömrələrini ehtiva 
edən vəsiqələrinə aid məlumat verilməlidir; 2) dindirilən şəxsə, icazə verilmiş 
olan maximum dindirmə müddəti bildirilməlidir; 3) dindirmə arasında istirahət 
etmə periodları və fasilələr; 4) dindirmənin aparılma yeri; 5) ifadə alma sırasın-
da dindirilən şəxsin oturması ya da ayaqda dindirilməsi məsələləri; 6) sərxoş ya 
da narkotik alüdəsi olan şəxslərin dindirilmə forması vs. hallara aid dindirmə 
qaydaları aydın şəkildə müəyyən olunmalıdır. Hər bir dindirmənin nə vaxt baş-
layıb nə vaxt bitdiyinə dair qeydlər sistemli şəkildə tutulmalı və bu qeydlərdə 
İnsan Hüquqları 
 305 
sorğulanan şəxsin qeydləri və dindirmə zamanı hazır olan şəxslərin kimlər 
olduğu qeyd olunmalıdır.  
Bu nöqteyi nəzərdən Komitəyə görə, dindirməni eloktronik cihazlarla qeyd 
etmək həm nəzarətdə saxlanılan şəxslərə pis rəftar edilməsinə qarşı faydalı bir 
digər zəmanət olacaq, həm də birbaşa polisə müəyyən avantajlar təmin edəcək 
(parag. 39). Nəzarətdə tutma müddətinin bütövlüklə qeydi tutulmalıdır; nəzarət-
də tutulanın imzası olmalıdır, əgər yoxsa, bunun səbəbi yazılmalıdır. Habelə, 
nəzarətdə tutulanın vəkili bu qeydləri araşdıra bilməlidir. Adı çəkilən qeyddə 
azadlıqdan məhrum buraxmanın səbəbləri, bunun zamanı, müvafiq şəxsə hü-
quqlarının nə zaman bildirildiyi, hər hansı bir yarasının ya da ruhi xəstəliyinin 
olub-olmadığı, tutulmuş şəxsin qohumunun/konsulluğun ya da vəkilinin nə 
zaman onunla əlaqə yaratdığı və onlar tərəfindən ziyarət edildiyi, nə zaman 
yemək verildiyi, nə zaman dindirildiyi, nə zaman başqa yerə köçürüldüyü ya da 
azadlığa buraxıldığı vs. kimi mövzular mütləq qeyd olunmalıdır (parag. 40).  
Komitə polis nəzarəti altında olan şəxslərə edilən rəftara aid irəli sürülən 
şikayətləri yoxlamaq üzrə müstəqil bir mexanizmin yaradılmasını da zəruri bir 
digər zəmanət kimi görür (paraq. 41). 
Polis tərəfindən nəzarət altında tutma, prinsip olaraq, qısa müddət olma-
lıdır. Polis idarələrindəki bütün kameralar, orada saxlanılan şəxslərin sayına və 
onların ehtiyaclarına uyğun düşəcək ağlabatan ölçülərdə olmalı; əlverişli işıq-
landırma (məsələn, yatma  vaxtları xaric, kitab oxuna biləcək dərəcədə işıq) və 
ventilyasiya olmalı və aydınlatmanın da təbii (günəş) işığı ilə olanına üstünlük 
verilməlidir. Kameralar, istirahət etmə üçün (məsələn, sabit bir kreslo ya da 
yataq kimi) uyğun vasitələrlə təchiz edilməli və nəzarətdə tutma gecəyə qədər 
uzanırsa, şəxsə təmiz yataq ötükləri təmin edilməlidir. Nəzarətdə tutulanlara, la-
zım olanda təmizlənmə və təbii ehtiyacların qarşılanması imkanları verilməlidir 
və bu şəxslərə hər gün mütləq uyğun vaxtlarda yemək verilməli, bunlardan ən 
az biri, əksiksiz bir pay yemək olmalıdır (məsələn, bir buterbroddan daha çox) 
(parag. 42).  
Kameraların ağlabatan ölçüdə olmasında ölçünü təyin etmək çətin bir 
məsələdir. Bir çox faktor diqqətə alınmalıdır. Bununla bərabər Komitə, bir 
rəhbər ölçü təklif edir. Bu ölçü, bir minimum standart olmaqdan çox, arzu 
edilən səviyyə olaraq düşünülməlidir. Buna görə, bir neçə saatdan daha çox 
saxlanmaq üçün nəzərdə tutulan tək nəfərlik kamerlar ən az yeddi kvadrat metr 
olmalıdır (divardan divara ən az 2 metr və döşəmə ilə tavan arası 2,5 metr) 
(parag. 43.).  
Dr. Fərhad Mehdiyev 
 306 
7. Komitənin müəyyən etdiyi standartlar: həbsdə saxlama mərhələsi  
Komitə islah müəssisələrində tədqiqat ziyarəti apardıqda bir çox xüsusa 
diqqət edir. Həbsxana398 məmurlarının məhkumlara pis rəftar göstərdiklərinə 
dair şikayətləri xüsusilə araşdırmaqla bərabər, həmçinin həbsxanada şəxsin 
saxlanma şəraitinin bütün halları da diqqətə alınır. Pis rəftar müxtəlif forma-
larda ortaya çıxa bilər. Bir çox hadisədə pis rəftar qəsdi davranış formasında 
ortaya çıxmır, daha çox həbsxanalardakı infrastruktura əksikliyi, pis təşkilat-
çılıq kimi səbəblərdən irəli gəlir. Dolayısıyla Komitə, məhkumlara təmin edilən 
imkanlara və məhkum-inzibatçı münasibətinə bağlı olan yaşama səviyəsini/ 
standartını o idarə/həbsxana baxımından araşdırır (paraq. 44). Həbsxanalardakı 
məhkum sayısının çoxluğu məsələsi də Komitəni maraqlandırır. Çünki orada 
çox sayda şəxsin saxlanılması, onlara verilən xidmətə və şəraitə təsir göstərir, 
həyat standartını aşağı salır. Habelə bir həbsxanadakı ya da onun hər hansı bir 
bölməsində aşırı çoxluq, fiziki cəhətdən fikirləşdikdə, birbaşa qeyri-insani ya da 
alçaldıcı bir təsirə sahibdir (paraq. 46). Burada onu qeyd edə bilərik ki, 40 nəfər-
lik kameralar geniş yayılıb, bunlardakı tualet sayı, bir qayda olaraq, 4-ü keçmir, 
bunlar kameranın içində olur və çox vaxt natəmiz, üfunətli və qeyri-sanitar 
şəraitdə saxlanılır. Habelə burda saxlanılan məhkumlar, vaxtın böyük hissəsini 
yataqlarında oturaraq ya da uzanaraq keçirmək məcburiyyətində qalırlar.  
Əmək, təhsil, idman vb. bu kimi proqramlar məhkumların islahı üçün hə-
yati əhəmiyyət kəsb edir. Bu vəziyyət istər məhkum, istərsə də istintaqı davam 
edən şəxslər baxımından olsun, bu şəxslərin saxlanıldığı bütün yerlər üçün 
axtarılmalıdır. Kameradakı vəziyyət nə qədər yaxşı olursa olsun, məhkumların 
həftələrcə, aylarca kamerada saxlanılması qəbul edilə bilməz. Komitəyə görə, 
məhkumlar günün ağlabatan bir müddətini (8 saat ya da daha çox) kameranın 
xaricində müəyyən fəaliyəti icra edərək keçirməlidirlər (paraq. 47). Məhkum-
lara, gündə ən az bir saat açıq havada idmanla məşğul olma imkanı tanınmalıdır 
(paraq. 48). Uyğun tualet şərtləri və sanitariya standartlarının təmin edilməsi, 
insani bir mühit yaratmanın məcburi ünsürləridir. Hər bir kamerada təmizlik 
şərtlərinə uyğun tualet quraşdırılmalı ya da məhkumun belə bir ehtiyacı 
olduqda, gecikmə olmadan və gecə vaxtı da daxil, günün hər saatında, kamera 
xaricindəki tualetdən yararlanmasına imkan verilməlidir. Habelə, məhkumlara 
duş və hamam üçün lazımi imkanlar təmin edilməlidir. Hücrədə daim axan 
suyun təmin edilməsi tərcih olunmalıdır (paraq. 49). 
Məhkumların xarici dünya ilə ağlabatan ölçüdə bir bağ qurmaları təmin 
olunmalıdır. Bunlardan başqa, məhkuma ailəsi və yaxın dostları ilə münasibət-
                                                 
398  Bu söz ilə azadlıqdan məhrum edilmə cəzasının çəkildiyi islah müəssisələri nəzərdə tutulur. 
İnsan Hüquqları 
 307 
lərini davam etdirmək imkanı təmin edilməlidir. Rəhbər prinsip o olmalıdır ki, 
xarici dünya ilə münasibətlər inkişaf eləməlidir. Buna ancaq konkret təhlükə-
sizlik məqsədilə hər hansı bir məhdudlaşdırma gətirilə bilər. Komitə, uzaq yer-
də olub vaxtaşırı ziyarət etmədə çətinlik çəkən məhkum ailələri ilə məhkum-
ların ziyarət ya da telefonla görüşmələrinə aid qaydalara yumuşaqlıq gətiril-
məlidir fikrindədir (paraq. 51). 
Komitə təbii olaraq, müəyyən xüsusi kateqoriyadakı məhkumların, məsə-
lən, qadınların, gənclərin, xarici vətəndaşların məsələlərinə xüsusi diqqət yetirir 
(paraq. 52). 
Həbsxana məmurları zorakılığa əl atan məhkumları nəzarət altında tutmaq 
üçün zor tətbiq etmə məcburiyyəti ilə qarşılaşa bilərlər və istisnai olaraq da 
fiziki sərbəstliyi məhdudlaşdıran vasitələrdən yararlana bilərlər. Açıqdır ki, 
bunlar, pis rəftarın tətbiqi baxımından yüksək risk daşıyır. Məhkumun əgər ona 
qarşı güc tətbiq olunubsa, bu vəziyyətin dərhal araşdırılmasını istəmə və lazım-
dırsa bir həkim tərəfindən yoxlanılması hüququ vardır. Bu yoxlama mümkün 
olduğu qədər həbsxana məmurlarının görmədiyi və eşitmədiyi bir yerdə həyata 
keçirilməlidir (paraq. 53). 
Həbsxanalardakı pis rəftara qarşı əsas təminat, təsirli şikayət və nəzarət 
imkanlarını təmin etməkdir. Məhkumlar həbsxana sistemi ilə bağlı həm daxili, 
həm də xarici şikayət mexanizmlərinə sahib olmalıdırlar. Bu imkan, səlahiyyətli 
instansiyaya gizli şəkildə də müraciət etmə imkanını təmin etməlidir, çünki əks 
halda məhkum təzyiqlərə məruz qala bilər. Komitə QHT, ziyarətçilər, həkim-
lərdən ibarət müstəqil heyətlərin  həbsxanaları vaxtaşırı şəkildə ziyarət etmələ-
rinin əhəmiyyətini qeyd edir. Belə müstəqil orqanlar lazım olanda məhkumların 
şikayətlərini dinləyə bilmə, binaları yoxlama səlahiyyətinə sahib olmalıdır 
(paraq.54). İntizam tədbirləri və proseduraları, cinayət törədilməsi ilə bağlı apa-
rılan təhqiqatlar mütləq bir yuxarı orqanın nəzarətinə tabe olmalı və məhkum 
buna müraciət edə bilməlidir. Məhkum ona qarşı tətbiq olunan tədbirin səbəb-
ləri haqqında, təhlükəsizlik tələbləri əksini şərt qoşmadıqca, məlumatlandırıl-
malıdır; bu məsələyə aid olaraq fikirlərini açıqlama imkanı verilməlidir və məh-
kuma o tədbirə qarşı səlahiyyətli instansiyaya etiraz etmə imkanı təmin edilmə-
lidir  (paraq. 55). 
Komitə intizamın qorunması məqsədilə, məhkumun təhlükəliliyi ya da 
problem yaratması halında (məsələn, İsgəndər Həmidovun kamerada yüksək 
səslə mahnı oxuması kimi) yaxud bir cinayətin istintaqı üçün, qısaca, hansı 
səbəbdən olursa olsun, məhkumların tam təcrid edilərək karserdə saxlanılması 
hallarına xüsusi diqqət yetirir. Hadisənin  tələbləri ilə saxlama rejimi arasındaki 
Dr. Fərhad Mehdiyev 
 308 
tarazlıq mütənasiblik prinsipinə əsaslanmalıdır. Çünki, əks təqdirdə, müvafiq 
şəxs üzərində zərərli nəticələr yarana biləcək. Karser cəzası, müəyyən şərtlər 
altında qeyri-insani və ləyaqəti alçaldıcı rəftar kimi ortaya çıxır və bu tətbiqat, 
hər halda, mümkün ən qısa müddəti əhatə etməlidir. Bu rejimin tətbiqi sırasında 
müvafiq məhkum ya da onun adına hərəkət edən həbsxana məmuru, bir təminat 
kimi, həkim çağıra bilər və həkim məhkumu yoxlamaq üçün təxirə salınmadan 
çağırılmalıdır. Yoxlama nəticəsi məhkumun fiziki və zehni vəziyyəti, habelə, 
ehtiyac varsa, karser cəzasının onun sağlamlığına gələcəkdə nə cür təsir göstərə 
biləcəyi protokola qeyd edilməli və səlahiyyətli instansiyaya verilməlidir 
(paraq. 56). 
Digər tərəfdən Komitə, məhkumların bir müəssisədən o birisinə nəqlində 
yaranan problemlərə də işıq tutur. Nəzarəti çətin olan müəyyən məhkumların, 
müəyyən şərtlər yarandıqda, bir həbsxanadan digərinə köçürülməsi bəzən məc-
buri olur. Ancaq məhkumların bir yerdən başqasına daim köçürülməsi, onların 
fiziki və mənəvi sağlamlığını ciddi şəkildə zədələyə bilər. Hətta bu vəziyyətdə-
ki məhkumların ailələriylə və vəkilləri ilə uyğun şəkildə əlaqə qurmaları da çə-
tinləşir. Daim köçürülməyə məruz qalan məhkumlar üzərində bu davranış, müəy-
yən şərtlərdə qeyri-insani və ləyaqəti alçaldıcı rəftar təsirini yaradır (paraq. 57). 
Son olaraq Komitə, hüququ tətbiq edən bütün personalın (ki, bu anlayış 
həbsxana məmurları qədər polisi də əhatə edir) insan hüquqları məsələsində 
təhsil almalarına böyük əhəmiyyət verir. CPT-yə görə, azadlıqdan məhrum 
olunan şəxsi pis rəftara qarşı qorumaq üçün ən yaxşı yol, polisin və həbsxana 
məmurlarının müvafiq tədris prosesindən keçmələridir. Savadlı məmurlar, pis 
rəftar probleminə səbəb olmadan, vəzifələrini müvəfəqiyyətlə icra edə bilərlər 
və həbs olunmuş məhkumların əsas hüquqlarını təmin edə bilərlər (paraq. 59). 
8. Komitənin 12-ci məruzəsindən (2002) qısa bir çıxarış  
Burada CPT-nin 2002-ci ildə çıxardığı ümumi məruzəsinin bir hissəsini 
vermək istəyirik. Bu hissə ölkəmizlə bağlı deyildir, bənzər məqamlar görsəniz 
belə. Başqa bir sözlə, belə hallar bir çox ölkədə mövcud və aktualdır. 
38. IQK (CPT) bəzi ölkələrdə polis məntəqəsində həbsdə sаxlаnılаnlаrın gözlərinin 
bаğlаnmаsı prаktikаsı ilə üzləşdi , xüsusilə də bu dindirmə prosesləri vаxtı bаş verirdi. 
IQK-nin nümаyəndələri bunlаrın məqsədi bаrədə müxtəlif və çox vаxt isə bir-birinə 
zidd olаn izаhаtlаr аlıb. Bir çox illər ərzində toplаnılmış məlumаtlаrdаn IQK belə 
qənаətə gəlir ki, bir çox hаllаrdа, bəlkə də əksər hаllаrdа, gözlər onа görə bаğlаnır ki, 
həmin şəxslər onlаrа qаrşı qəddаr rəftаr edən qаnunlаrа riаyət etməli olаn şəxsləri tаnıyа 
bilməsinlər. Həttа fiziki qəddаr rəftаr olmаdıqdа belə həbsdə olаn аdаmın gözlərinin 
bаğlаnmаsı, xüsusilə də dindirilmə zаmаnı gözlərin bаğlı sаxlаnmаsı despotik hərəkətdir 
İnsan Hüquqları 
 309 
və psixoloji kobud rəftаrlа eyni güclüdür. IQK polisdə həbsdə sаxlаnılаnlаrın gözlərinin 
bаğlаnmаsının qаdаğаn edilməsini xüsusi olаrаq tövsiyə edir. 
39. Polis binаlаrındа tаxtа çubuqlаr, süpürgə sаplаrı, beysbol аğаclаrı, metаl millər, 
bıçаqlаr, əldə qаyırmа odlu silаhlаr kimi şübhəli əşyаlаrın olmаsının аşkаr edilsməsi 
IQK üçün qeyri-adi hаl deyil. Bir çox hаllаrdа bu cür şeylərin mövcudluğu IQK 
nümаyəndələrinə belə yerlərdə sаxlаnılаn аdаmlаrа qаrşı hədələr edilidiyini və yа 
onlаrın bu əşyаlаrlа döyüldüyünü söyləməyə əsаs verir. 
Bu cür əşyаlаr bаrədə polis məmurlаrının ümumi izаhаtı ondаn ibаrətdir ki, bu 
əşyаlаr şübhəli bilinən şəxslərdən müsаdirə edilib və onlаrdаn əşyаyi-dəlil kimi istifаdə 
ediləcək. Belə əşyаlаrın heç vаxt mаrkаlаnmаmаsı və onlаrа bütün otаqlаrdа (аrxаsındа 
və yа şkаflаrdа olmаsı hаllаrı) rаst gəlinməsi fаktı bu izаhаtlаrа görə yаlnız təəssüf hissi 
oyаdır. Polislərin özlərini pis аpаrmаlаrı bаrədə söz-söhbətlərin аrаdаn qаldırılmаsı və 
işçi heyət və eyni ilə də həbs edilmiş şəxslər üçün potensiаl təhlükə mənbəyinin kənаr-
lаşdırılmаsı üçün əşyаyi-dəlil kimi istifаdə olunаn hər bir аyrıcа əşyа həmişə yаxşıcа 
mаrkаlаnmаlı, protokollаşdırılmаlı və təyin olunmuş əmlаk xəzinəsində sаxlаnılmаlıdır. 
Bütün digər yuxаrıdа göstərilən əşyаlаr polis otаqlаrındаn uzаqlаşdırılmаlıdır. 
 
9. Komitənin Ümumi Məruzələrindən çıxan nəticələr  
CPT-nin gördüyü fəaliyyətin, burada tədqiq etdiyimiz Birinci və İkinci 
Məruzələrindən də anlaşıldığı kimi, dünyada və bölgədə “analoqu olmayan” bir 
mexanizm vasitəsilə bu qurum müvafiq Avropa Konvensiyasının tərəfi 
dövlətlər nəzdində işgəncə və ona yaxın digər pis rəftarların müəyyən edilməsi, 
üzə çıxarılması, mövcudların durdurulması və mümkün olanlara qarşı 
əngəlləyici tədbirlərin alınmasında əhəmiyyətli bir iş görür. 
Bu cür mexanizmi əvəz edəcək başqa bir vasitə, hələ ki, reallaşmayıb. Bir 
az aşağıda, CPT-nin Azərbaycan hökumətinə təqdim etdiyi məruzənin mətnini 
verəcəyik. Onları oxuduqda görəcəyik ki, 2003 tarixli olan tövsiyələrin vacib 
hissəsi, hələ ki, reallaşmayıb. Daha əvvəl qeyd etdiyimiz kimi, Komitə ilə 
əməkdaşlıq, yəni işbirliyi çox vacibdir. Əməkdaşlıq o demək deyil ki, tərəf 
Dövlət CPT-nin vaxtaşırı ya da ad hoc ziyarətlərinə əngəl törətməsin, əmək-
daşlıq odur ki, Dövlət CPT-nin tövsiyələri işığında sistemin islahatı üçün səy 
göstərsin. Hardasa bu məsələ, dövlət idarəsinin işgəncəni önləmədə nə qədər 
səmimi və istəkli olması ilə bağlıdır. 
Komitənin funksiyası isə iki məqsədə yönəlir. İşgəncənin ləğvində siyasi 
iradəsi tutarlı olan hökumətlərə kömək etmək CPT-nin ilk məqsədidir. Həqiqə-
tən də CPT-nin verdiyi məsləhətlərə baxılsa, texniki olaraq çox düzgün və 
rasional tövsiyələrdir ki, peşəkarcasına hazırlanır. CPT-nin ikinci funkisyası isə, 
bu məsələdə riyakar və səmimi olmayan hökumətləri də gün işığına çıxarmaq-
dır. Hərçənd bunları hər kəs bilir, amma CPT bunu peşəkarcasına və spekulativ 
olmayan bir tərzdə edir. Beləliklə məsələ sadəcə beynəlxalq ictimai rəyin 
Dr. Fərhad Mehdiyev 
 310 
formalaşması ilə qalmır. Digər beynəlxalq qurumlar da, məsələn, AİHM, AŞ 
PA kimi bu məruzələrə əsaslanaraq o dövlət haqqında imperativ qərarlar ala 
biləcək. AİHM qərarlarına baxdıqda, həqiqətən də orada CPT-nin məruzələrinə 
istinad edildiyini görmək mümkündür. 
Qərb dünyası rasionaldır və rasional şəkildə düşünür. Buna görə insan 
hüquqları sahəsində də müxtəlif mexanizmlər bir-birinin yardımından istifadə 
edir və bir-birinə istinad edirlər. 
CPT-nin imkanlarını nəzərə alsaq, rasional düşünən milli hökumətlər 
qarşısında iki seçmə variantı durur: birincisi bu Konvensiyaya tərəf olmamaq, 
digəri isə müsbət bir yanaşma ilə Konvensiyaya tərəf olmaq, amma qlobal 
standartları mütləq həyata keçirmək yoluyla, ağır tənqidlər, naxoş tövsiyələrə 
mümkün olduğu qədər az yol verməkdir. 
1990-cı ildən bu yana Komitə yüzdən çox “in loco” ziyarət keçirib. Belə-
liklə Komitə, məhbuslara məhkəmə xaricində bir qoruma təmin edir.   
 
10. CPT-nin fəaliyyətindən konkret bir misal: Azərbaycana olan 
tövsiyələr və hökumətin işinin qiymətləndirilməsi 
CPT-nin gördüyü işi daha aydın qavramaq üçün Komitənin Azərbaycanla 
bağlı fəaliyyətinə nəzər salmaq yaxşı olardı. Daha əvvəl qeyd etdiyimiz kimi, 
CPT Konvensiyaya tərəf dövlətlərə ziyarətlər həyata keçirir və nəzarət-saxlama 
yerlərinə baş çəkir. Ölkəmizə də 2003-ci ilin əvvəlində baş çəkmiş və həmin il 
hökumətə öz məruzəsini təqdim etmişdi. İndi isə CPT-nin Azərbaycanın təqdim 
etdiyi dövri məruzəni necə qiymətləndirdiyinə və bizə nələri tövsiyə etdiyinə 
göz ataq. Aşağıda göstərilən qeyd və tövsiyələrin ancaq bir hissəsi verilib. 
 
C. Narahatçılıq doğuran məsələlər  
5. Komitə, aşağıdakı məsələlərlə bağlı öz narahatçılığını bildirir:  
a) polis bölmələri və müvəqqəti saxlama yerlərində, həmçinin, istintaq təcridxanalarında 
və cəzaçəkmə müəssisələrində olan işgəncələr və qəddar davranış ilə bağlı çoxlu məlu-
matların daxil olmaqda davam etməsi; 
c) Konvensiyanın 3-cü maddəsinin həyata keçirilməsi, şəxslərin real işgəncə riski ilə 
qarşılaşdığı ölkəyə onların verilməsi və müvafiq şəxslərə verilmiş hüquq və təminatlar 
barədə məlumatın olmadığı;  
b) bəzi insanların polis bölmələrində Cinayət Prosesual Məcəlləsində müəyyən edilən 48 
saat müddəti ilə məhdudlaşdırılmış vaxtdan artıq saxlanılması və istisna hallarda yerli 
polis bölmələrində şəxslərin 10 gün müddətinə qədər müvəqqəti saxlanıla biləcəyi 
barədə məlumatın olmasından;  
c) bir çox hallarda polis bölmələrində və istintaq təcridxanalarında saxlanılan şəxslərin 
işgəncəyə qarşı vacib təminatlar olan müstəqil vəkil və tibb işçisi ilə təxirə salmadan və 
İnsan Hüquqları 
 311 
eyni qaydada təmin edilməməsindən; polis bölmələrində bir sıra insanların vəkil ilə 
görüşmək hüququndan imtina etməyə məcbur edilməsi və tutulmuş şəxsin xahişi ilə 
deyil, yalnız rəsmilərin göstərişi əsasında tibb ekspertlərilə görüşməsi barədə məlumatın 
olduğundan;  
d) İşgəncələr üzrə Xüsusi məruzəçinin tövsiyələrinə baxmayaraq, Milli Təhlükəsizlik 
Nazirliyi istintaq təcridxanasının fəaliyyətinin davam etməsi və onun ibtidai istintaqı 
həyata keçirən eyni dövlət orqanın tabeçiliyində olmasından;  
f) ömürlük azadlıqdan məhrum olunmuş şəxslərə qarşı tətbiq edilən xüsusilə kəskin 
rejimdən;  
g) azadlıqdan məhrum olunmuş şəxslərin şikayət vermək imkanlarının yazışma senzurası 
ilə qeyri-qanuni məhdudlaşdırılması və hökumət orqanları tərəfindən şikayətçilərin cəza 
tədbirlərindən müdafiəsinin təmin edilməməsindən;  
i) azadlıqdan məhrum etmə yerlərinə baş çəkməsi və nəzarət edilməsində səlahiyyəti 
olan müstəqil orqanın təsis edilməməsi və qeyri-hökumət təşkilatlarının penitensiar 
müəssisələrinə getmək imkanının məhdud olduğu faktından;  
j) kompensasiyanın cüzi sayda qurbanlar tərəfindən alınması faktından;  
k)çox hallarda hakimlərin azadlıqdan məhrum olunmuş şəxslərə edilən işgəncələr və 
onlarla qəddar davranış ilə bağlı bəlli olan dəlillərə baxılmasından imtina etmələri və 
müstəqil tibb ekspertizasını tələb etməmələri və ya istintaqın yenidən keçirilməsi üçün 
məhkəmə işlərini geriyə qaytarmamaları barədə məlumatların olmasından.  
D. Tövsiyələr  
7. Komitə, iştirakçı dövlətə aşağıdakıları tövsiyə edir:  
b) şəxslərin müvəqqəti saxlama yerlərində (polis bölmələrində) 48 saatdan artıq 
müddətinə təcrübədə saxlanıla bilməməsinin və şəxslərin yerli polis bölmələrinin 
müvəqqəti saxlama yerlərində 10 gün müddətinə qədər saxlanılması imkanının ləğv 
edilməsinin təmin edilməsini;  
c) polis işçilərinə, istintaq orqanlarına və istintaq təcridxanasının heyətinə tutulmuş və ya 
həbs edilmiş şəxslərin tutulduqdan və ya həbs edildikdən dərhal sonra vəkil ilə və yalnız 
müvəqqəti saxlama yerləri və ya istintaq təcridxanaları rəhbərliyinin yazılı icazəsi ilə 
deyil, eyni zamanda, tutulmuş və ya həbs edilmiş şəxsin xahişi ilə tibbi yardımla təmin 
edilməsi hüququna onlar tərəfindən hörmət edilməli olması barədə aydın təlimatların 
verilməsini, iştirakçı dövlət tibb ekspertlərinin tam müstəqilliyini təmin etməlidir;  
d) Milli Təhlükəsizlik Nazirliyi təcridxanasının Ədliyyə Nazirliyinin səlahiyyətlərinə 
verilməsi və ya onun fəaliyyətinin dayandırılmasını;  
i) bütün şəxslərin real işgəncə riski ilə qarşılaşa biləcəyi ölkəyə onların ekstradisiya 
edilməsi barədə hər hansı qərara yenidən baxmaq hüququna malik olmasının təmin 
edilməsini;  
j) polislərə, cəzaçəkmə müəssisələri işçilərinə, hüquq-mühafizə orqanları heyətinə, 
hakimlərə və azadlıqdan məhrum etmə yerlərində olan bütün insanların işgəncədən və 
qəddar davranışdan müdafiəsində öhdəlik daşıyan həkimlərə təhsil və təlimin keçirilməsi 
üçün səylərin gücləndirilməsini, tibb heyətinin işgəncə və qəddar davranış əlamətlərinin 
aşkar edilməsi və belə halların sənədləşdirilməsi üçün təlimlərin keçirilməsinin təmin 
edilməsi xüsusi əhəmiyyət kəsb edir;  
Dr. Fərhad Mehdiyev 
 312 
k) azadlıqdan məhrum olunmuş şəxslərin müstəqil vəkil ilə təmin edilməsi, yazışmalara 
qoyulan senzura qaydalarına yenidən baxılması və şikayətçilərin təcrübədə təzyiq 
tədbirlərindən müdafiəsinin təmin edilməsi vasitəsilə onların şikayət vermək hüququnun 
təmin edilməsini;  
l) Konvensiya ilə uyğunluğun təmin edilməsi məqsədilə ömürlük azadlıqdan məhrum 
olunmuş şəxslərlə davranışın yenidən nəzərdən keçirilməsini;  
m) bütün azadlıqdan məhrumetmə yerlərinin müntəzəm və sərbəst olaraq təftiş edilməsi 
üçün sistemin yaradılması və həmçinin aidiyyatı dövlət orqanlarına təlimatların 
verilməsi vasitəsilə təcrübədə həmin azadlıqdan məhrumetmə yerlərinə qeyri-hökumət 
təşkilatlarının baş çəkməsinə köməkliyin göstərilməsini;  
o) işgəncə qurbanları üçün ödənilmə, kompensasiya və reabilitasiyanın təcrübədə təmin 
edilməsinə köməkliyin göstərilməsini;  
p) Komitəyə təqdim edilən məruzələrin, Komitənin xülasə və tövsiyələrinin, habelə, 
müzakirənin protokollarının müvafiq dillərdə ölkədə geniş yayılmasını.  
8. Komitə, növbəti dövri məruzəsində aşağıdakı məlumatın verilməsini xahiş edir:  
a) xüsusilə polisdə və müvəqqəti saxlama yerlərində olan şəxslərin hüquqları, 1998-ci il 
tarixli "Təhqiqat, ibtidai istintaq, prokurorluq və məhkəmə orqanlarının qanunsuz 
hərəkətləri nəticəsində fiziki şəxslərə vurulmuş ziyanın ödənilməsi haqqında" Qanunun 
və ya digər qanunvericiliyin Konvensiyanın 3-cü maddəsinin həyata keçirilməsi və 
Ombudsmanın mandatı və fəaliyyəti ilə bağlı öz qanunvericiliyinin və Komitə 
tövsiyələrinin təcrübədə həyata keçirilməsi üzrə ətraflı məlumatı, o cümlədən, statistik 
məlumatı;  
b) hüquq-mühafizə orqanlarının rəsmiləri tərəfindən törədilməsi güman edilən işgəncə 
və ya qəddar davranışla əlaqədar şikayətlər barədə cinayətlər, coğrafi yerləşmə, mənşəyi 
və növü əsasında toplanılan təfsilatlı statistik məlumatlar, habelə, əlaqədar təhqiqat, 
istintaq və cinayət və inzibati ittiham.  
9. Komitə, cavabsız qalan suallara dair əlavə yazılı məlumatın təqdim ediləcəyinə 
nümayəndə heyəti tərəfindən verilən vədi qiymətləndirir.  
10. Komitə, təxirəsalınmadan bir il ərzində 7 c, f, h, i, və n bəndlərində əks olunmuş Ko-
mitə tövsiyələrinə cavab ilə bağlı məlumatın göndərilməsini iştirakçı dövlətdən xahiş edir. 
Yuxarıda sadalanan tövsiyələrin bir hissəsini ölkəmiz yerinə yetirdiyi 
halda, az olmayan bir hissəsini isə yerinə yetirməmişdir. CPT həmişə diplo-
matik bir dildən istifadə edir, bəyənmədiyi halları da “CPT təəssüflə qarşılayır”, 
“narahatçılıq doğurur” deməklə kifayətlənir. Lakin bu mesaj düzgün anlaşılma-
lıdır. Onu da qeyd etməliyik ki, CPT-nin tövsiyələri daim dövlətin hegemonluq 
səlahiyyətlərini və maraqlarını nəzərə alır, yəni belə fikirləşmək düzgün deyil 
ki, CPT-nin tövsiyələrindən bəziləri milli maraqlarımıza uyğun gəlmir. Bunu, 
MTN-nin istintaq təcridxanası haqqındakı tövsiyələri baxımından qeyd edirik.  
Tövsiyələrdən başqa, CPT-nin bizdəki həbsxanaların vəziyyəti ilə də 
bağlı qeydləri var.399 Etiraf etməliyik ki, CPT-nin ziyarəti nəticəsində ölkəmizin 
                                                 
399  Tam mətn üçün baxın: http://www.justice.gov.az/hr1.html  
İnsan Hüquqları 
 313 
həbsxanalarında ciddi dəyişmələr oldu. Hətta CPT-nin tənqid etdiyi Bayıl 
həbsxanasının bir bloku yenidən təmir edildi. Məruzədə onun haqqında belə 
qeydlər var idi: 
81. Ən pis vəziyyət Bakıdakı 1 saylı istintaq təcridxanasının 5-ci Blokunda aşkar 
edilmişdir. Səfər zamanı orada ağır cinayətlərin törədilməsində təqsirləndirilən 28, o 
cümlədən, işi appelyasiya mərhələsində olan ömürlük azadlıqdan məhrum edilmiş beş 
dustaq saxlanırdı. Həmin Blokda müşahidə edilmiş həddən artıq dolu olma faktı, müəs-
sisədə digər yerdə yerləşən bloklardakından çox pis idi. Kameraların həcmi çox kiçik (4 
kv/m), hər birində iki dustaq saxlanırdı. Bundan savayı, sahəsi 7 kv/m olan kamerada 
dörd dustaq saxlanırdı və səkkiz nəfərə qədər olan dustaqlar 10 kv/m kameralara 
yerləşdirilirdi. Bütün bölmə yararsız vəziyyətdə idi: bəzi kameralarda divarlar nəmlikdən 
xarab olmuş, yarımsökülü avadanlıqlar, şüşəsi sınıq pəncərələr aşkar edilmişdir. Bundan 
savayı, qızdırıcı sistem işləmirdi və kameralar çox soyuq idi; bütün divar boyu gedən 
ensiz boru kameranın içərisini qızdırmaq üçün istifadə edilirdi. 
79. Nümayəndə heyəti bəzi kameralarda (məsələn, 1-ci Blokdakı 6 və 7-ci; 3-cü 
bölmədəki 90 və 91-ci kameralarda) binanın quruluşuna görə pəncərələrin olmamasının 
və bu səbəbdən də təbii işığa və havalandırmaya çıxışın orada olmadığının şahidi olmuşdu. 
Məruzədə hökumətə bunlar tövsiyə edilirdi (tövsiyələrin bəziləri): 
‐ müəssisənin kameralarının dustaqla sıxlığını azaltmaq üçün güclü səylər göstəril-
məli; hər bir dustağa ən azı 4 kv/m sahə təklif edilməli;  
‐ 79-cu bənddə göstərilən pəncərəsiz kameralar dustaqların saxlanması kimi istifadə-
dən çıxarılmalı;  
‐ "karantin kameraları" yenidən bərpa və təmir edilməli;  
‐ bütün kameraların lazımi səviyyədə qızdırılmasını təmin etmək üçün tədbirlər görülməli;  
‐ 5-ci blokdakı kameralar hərtərəfli bərpa edilməli (o cümlədən sınıq pəncərələr dəyiş-
dirilməli); bundan savayı, sahəsi 6 kv/m az olan kameralar istifadədən çıxarılmalı; 
CPT yuxarıda göstərdiyimiz şəkildə ölkələri ziyarət edir, hər kəsin girə 
bilmədiyi yerlərə ayrı bir niyyətlə girir, müşahidə edir və əməkdaşlıq əsasında 
islahatlar təklif edir.  
 
 
 
Dr. Fərhad Mehdiyev 
 314 
IX. FÖVQƏLADƏ (İSTİSNAİ) REJİM STANDARTLARI 
İnsan hüquq və azadlıqlarının pozulmazlığı əsas qayda olmaqla bərabər, 
bu rejimin istisnaları mövcuddur. Hüquq və azadlıqların məhdudlaşdırılması, 
bəzi müəyyən şərtlər altında mümkün ola bilər. Bu şərtlər nələrdir? İctimai 
həyat çətin dönəmlərə girə bilər; yəni müharibə, zəlzələ, epidemik xəstəliklər, 
təbii fəlakətlər v.s. kimi səbəblərlə təhlükələr ərz edə bilər. Əslində belə zaman-
larda hüquq və azadlıqlar öz-özünə məhdudlaşır. Məsələn, təbii fəlakətlərin 
səbəb olacağı epidemik xəstəliklər insanları əsas hüququ olan yaşamaq hüqu-
qundan da məhrum edə bilər. Bunun yayılmasını önləmək üçün, bu epidemiya-
nın yayıldığı yerlərə karantin tətbiq oluna bilər, halbuki, karantinin tətbiqi 
insanları sərbəst hərəkət etməkdən məhrum edir. İğtişaşların yayılması halında 
fövqəladə hal tətbiq etməklə komendant saatı tətbiq edilə bilər. Diqqət edilsə, 
burada bir hüququ qorumaq üçün başqa hüquqlar məhdudlaşdırılır. Əslində 
hüququ məhdudlaşdırmanın bir tək məqsədi ola bilər, o da daha vacib, əsas 
hüququn qorunmasıdır. Yaşamaq hüququnu qoruya bilmək üçün, bəlkə, mül-
kiyyət hüququ məhdudlaşıdırıla bilər, fəqət əksi ola bilməz. Bu məhdudlaşdır-
mada əsas ölçü, mütənasiblik prinsipidir, yəni alınan məhdudlaşdırmaların 
ölçülü olma prinsipidir. Digər tərəfdən məhdudlaşdırma məqsədə uyğun olaraq 
keçici, müvəqqəti olmalıdır, məhdudlaşdırma ehtiyacı (hüququn, marağın 
qorunması) aradan qalxan kimi məhdudlaşdırmaya da son qoyulmalıdır.  
İctimai idarəetmə prosesində bəzi hüquqların məhdudlaşdırılması fərqli 
dərəcələrdə mümkündür. Müxtəlif hüquqlar müxtəlif təminatlara sahibdir. 
Bəziləri məhkəmə təminatına sahib olduğu halda, bəzilərinin belə bir təminatı 
yoxdur. Məsələn, AİHK-nı yadımıza salsaq görərik ki, hüquqları tənzimləyən 
konkret maddələrin aşağı bəndlərində, məhdudlaşdırma şərtləri də göstərilir. 
Lakin bu məhdudlaşdırmalar dinc və adi hallarda olan məhdudlaşdırmalardır və 
nisbətən “yüngül” məhdudlaşdırmalardır.  
Lakin hüquqda elə bir rejim mövcuddur ki, ictimai həyatı tənzimləyən 
münasibətlər kəskin şəkildə dəyişir. Dövlətin vətəndaş qarşısında səlahiyyətləri 
arttığı kimi, vətəndaşın da hüquqları azalır və məhdudlaşır. Bu qeyri-adi  bir 
rejim olduğuna görə, buna “fövqəladə rejim” deyilir. Qanunvericilik bu rejimin 
müxtəlif formalarını qəbul edə bilər, bizim ölkədə bu “fövqəladə hal” və “hərbi 
vəziyyət” adlı rejimlərdir. 
Müasir cəmiyyətlər, fövqəladə rejimlərdə hüquq və azadlıqların məhdud-
laşdırıla biləcəyini qəbul edirlər. 1995-ci il Azərbaycan Respublikası Konstitu-
siyasının 71-ci maddəsində:  “…Müharibə, hərbi vəziyyət və fövqəladə vəziy-
İnsan Hüquqları 
 315 
yət, habelə, səfərbərlik elan edilərkən insan və vətəndaş hüquqlarının və 
azadlıqlarının həyata keçirilməsi Azərbaycan Respublikasının beynəlxalq 
öhdəliklərini nəzərə almaq şərti ilə qismən və müvəqqəti məhdudlaşdırıla bilər. 
Həyata keçirilməsi məhdudlaşdırılan hüquq və azadlıqlar haqqında əhaliyə 
qabaqcadan məlumat verilir...”. 71-ci maddənin göstərdiyi ölçülər bunlardır: 
1. müharibə vəziyyəti, hərbi vəziyyət, fövqəladə hal və səfərbərlik 
zamanında; 
2. beynəlxalq öhdəlikləri nəzərə alaraq; 
3. qismən və müvəqqəti məhdudlaşdırma. 
Müharibə, hərbi vəziyyət, fövqəladə hal və səfərbərliyin elan edilməsi, 
idarənin özbaşınalığına qalmayıb, nə zaman elan edilə biləcəyi qanunla məh-
dudlaşdırılıb və çox vaxt parlamentin təminatına bağlıdır, yəni parlament belə 
qərarları təsdiq etməlidir. Digər tərəfdən beynəlxalq öhdəliklərin nəzərə alın-
ması onu tələb edir ki, dövlət tərəf olduğu insan hüquqları sənədlərinə uyğun 
davransın.  
Aşağıda beynəlxalq insan hüquqları sənədlərində (yuxarıdakı konvensiya-
lar tədqiq ediləcək) məsələnin necə tənzimləndiyi göstəriləcək.  
Konvensiyalar baxımından, BMT çərçivəsində BMT Mülki və Siyasi 
Hüquqlar haqqında Saziş, regional çərçivədə isə Avropa İnsan Hüquqları Kon-
vensiyası tədqiq ediləcək. Bunlardakı bənzərlik də nəzərə çarpacaq. Konven-
siyaların müddəalarının bir-birinə yaxın olması, əslində onu göstərir ki, insan 
hüquqları nəzəriyyəsinin əsasını bir vahid təşkil edir, eyni zamanda, o, normativ 
bir mahiyyətə sahibdir. İşgəncə əleyhinə hazırlanmış BMT və Avropa Konven-
siyalarında isə fövqəladə/istisnai rejim standartı göstərilməyib. Bunun səbəbi də 
budur ki, işgəncə qadağası mütləqdir və heç bir halda aradan qalxmır.  
A. BMT Mülki və Siyasi Hüquqlar haqqında Saziş  
1966 tarixində qəbul olunmuş bu konvensiyanın 4-cü maddəsinə görə, 
tərəf dövlətlər hüquq və azadlıqları, aşağıda göstərilən hədlər daxilində 
məhdudlaşdıra bilər: 
a) Millətin həyatını qorxu altına alan ictimai (ümumi) təhlükənin varlı-
ğında, 
b) Bu təhlükənin varlığını rəsmi qaydada elan etmək şərti ilə,  
c) Ancaq vəziyyətin tələbləri ilə məhdud olaraq (mütənasiblik), 
d) Beynəlxalq hüquq qaydalarına görə, 
e) İrq, rəng, din ya da dil, cinsiyyət ya da sosial mənşə ayırımı aparma-
dan, ala bilərlər. 
Dr. Fərhad Mehdiyev 
 316 
Həmçinin nə olursa-olsun məhdudlaşırıla bilməyən hüquqlar da göstərilib. 
Bunlar:  
 ölüm cəzasının ləğvi gecikdirilə bilməz,  
 18 yaşdan kiçik olanlara ölüm cəzası tətbiq edilə bilməz,  
 işgəncə qadağası, köləlik və qul ticarəti qadağası,  
 müqavilə öhdəliyinə zidd davranmağa görə (mülki hüquq pozuntu-
suna görə)  həbs qadağası,  
 cinayət və cəzada qanunçuluq prinsipi,  
 fikir, vicdan və din, din seçmə və ibadət etmə azadlığı, 
 valideynlərin uşaqlarının dini, əxlaqi və təhsilini seçmə hüququ. 
Yuxarıda sayılan hüquqlar heç vaxt, müvəqqəti belə olsa, məhdudlaşdırıla 
bilməz. Habelə məhdudlaşdırılan hüquqlar haqqında tərəf dövlət, Konvensiya-
nın hansı müddəalarını və hansı səbəblə məhdudlaşdırdığını, BMT Baş Katib-
liyinə dərhal məlumat verməlidir. Eyni proseduraya görə, məhdudlaşdırma 
tədbirləri bitdikdə, müvafiq bildiriş verilir. 
B. Avropa İnsan Hüquqları Konvensiyası 
Aşağıdakı hallarda Konvensiyanın 15-ci maddəsinə görə, tərəf dövlətlər 
Konvensiyadakı hüquq və azadlıqları, göstərilən hədlər daxilində məhdudlaş-
dırıla bilərlər: 
a) Millətin həyatını təhdid edən müharibə ya da ictimai təhlükə zamanında, 
b) Ancaq vəziyyətin zərurəti ilə məhdud olaraq,  
c) Dövlətin beynəlxalq hüquq öhdəliklərini pozmamaq şərtilə - məhdud-
laşdıra bilər.  
Bu Konvensiya da məhdudlaşdırıla bilməyən hüquqlar siyahısını göstərib. 
Bunlar:  
• müharibədə hüquqa uyğun davranışlar nəticəsində olan ölümlər xaric 
olmaqla yaşamaq hüququ,  
• işgəncə görməmə hüququ,  
• qul və kölə alveri qadağası, 
• habelə cinayət və cəzada qanunçuluq prinsipi  
məhdudlaşdırıla və ləğv edilə bilməz. 
15-ci maddə göstərməsə də, ədalətli məhkəmə araşdırılması hüququ, qa-
nunla qurulmuş, işə qərəzsiz və tərəfsiz icraatla baxılması hüququ məhdudlaş-
dırıla bilməz. Çünki bu hal, hüququn ümumi prinsiplərinin tələblərindən biridir. 
Məhdudlaşdırıla biləcək hüquqlar haqqında tərəf dövlət, BMT sistemində 
olduğu kimi, Avropa Şurası Baş Katibliyinə məlumat verməlidir. Niyə məh-
İnsan Hüquqları 
 317 
dudlaşdırdığını da bildirməlidir. Məhdudlaşdırma periodu sona çatdıqda buna 
dair də bildiriş göndərilməlidir.  
İndi də Azərbaycan Hüququnda fövqəladə/istisnai rejim zamanlarında 
hüquq və azadlıqların necə məhdudlaşdırıla biləcəyinə nəzər salaq. 
C. AZƏRBAYCAN HÜQUQUNDA FÖVQƏLADƏ HALLARDA 
İNSAN HÜQUQ VƏ AZADLIQLARI   
Fövqəladə, qeyri-adi zamanlarda insan hüquq və azadlıqlarının statusunu 
təhlil edərkən, bunu ikili bir mərhələdə - əvvəlcə fövqəladə vəziyyət zamanın-
da, sonra da hərbi vəziyyət zamanında tədqiq edəcəyik.  
1. Fövqəladə vəziyyət 
a) Konstitusion tənzimləmə  
Konstitusiyanın “İnsan və vətəndaş hüquq və azadlıqlarının təminatı” adlı 
71-ci maddəsində “insan və vətəndaş hüquqlarının və azadlıqlarının həyata 
keçirilməsini heç kəs məhdudlaşdıra bilməz” bəyan olunduqdan sonra II bənddə 
belə bir müddəa yer alır: 
“Müharibə, hərbi vəziyyət və fövqəladə vəziyyət, habelə, səfərbərlik elan edilər-
kən insan və vətəndaş hüquqlarının və azadlıqlarının həyata keçirilməsi Azər-
baycan Respublikasının beynəlxalq öhdəliklərini nəzərə almaq şərti ilə qismən və 
müvəqqəti məhdudlaşdırıla bilər. Həyata keçirilməsi məhdudlaşdırılan hüquq və 
azadlıqlar haqqında əhaliyə qabaqcadan məlumat verilir...”.  
Daha əvvəl dediyimiz kimi, burada qismi və müvəqqəti məhdudlaş-
dırmadan söhbət gedir. Habelə bu məhdudlaşdırmalar heç vaxt hüququn istifa-
dəsini aradan qaldıran, onu ləğv edən bir həddə çatmamalıdır. Bunu da 71-ci 
maddənin V bəndindən anlayırıq: “Bu Konstitusiyanın heç bir müddəası insan 
və vətəndaş hüquqlarının və azadlıqlarının ləğvinə yönəldilmiş müddəa kimi 
təfsir edilə bilməz”.400  
Habelə Azərbaycanın beynəlxalq öhdəlikləri nəzərə alınacağına görə, 
bunlar da məhdudlaşdırmaların əlavə hədlərini təşkil edir. Konstitusiyanın 
birbaşa qüvvədə olması prinsipi insan hüquq və azadlıqları baxımından 71/VI 
maddədə bir daha göstərilib: “Azərbaycan Respublikası ərazisində insan və 
vətəndaş hüquq və azadlıqları birbaşa qüvvədədir. ” 
                                                 
400  Buna “hüquq əleyhinə təfsir qadağası” deyilir və prinsip olaraq insan hüquqları ilə bağlı bütün 
konvensiyalarda bunu görmək mümkündür. Bu prinsip eyni zamanda bir anlayışı ifadə edir: 
hakimiyyət orqanları insan hüquqlarına hörmət anlayışını daşımalıdır. Belə bir anlayışın olmadığı 
rejimlərdə insan hüquqlarının təminat altına alınması mümkün deyildir. Əslində “vətəndaşa hörmət” 
prinsipi də eyni məqsədə yönəlir.  
Dr. Fərhad Mehdiyev 
 318 
Müddəanın əhəmiyyəti xüsusən Fövqəladə Hal haqqında Qanunda və 
Hərbi Vəziyyət haqqında Qanunda yer alan bəzi müddəalar nəzərdən keçiri-
ləndə anlaşılacaq. Belə ki, adı keçən qanunların qeyri-konstitusion müddəaları 
tətbiq olunmamalıdır.  
Burada nəyə diqqət yetirilməlidir? Konstitusion tənzimləmə proqressiv 
görünsə belə, əslində, əksikdir. Əksikdir ona görə ki, obyektiv ölçü gətirmir. 
Bir tərəfdən baxdıqda, insan hüquqlarına hörmət prinsipinin nə olduğunu bilən-
lər üçün konstitusion tənzimləmə kifayətdir. Çünki orada açıqca deyilməsə də, 
mütənasiblik şərtinin nəzərdə tutulduğunu anlayırıq. Mütənasiblik, sadəcə insan 
hüquqları sahəsində deyil, bütün hüquqi münasibətlərdə nəzərə alınmalı olan 
ölçüdür. Hüquq elmi, hüququn sırf formal tətbiqini artıq çoxdan tərk edib.  
Habelə burada digər çox vacib bir məqama toxunmaqda fayda var. Qa-
nunvericilik sistemimizə görə, Konstitusiya müddəaları beynəlxalq müqavilə-
lərdən üstündür. Lakin insan hüquqlarının tənzimlənməsi baxımından, Konsti-
tusiyanın 71-ci maddəsi elə bir nizam gətirir ki, “...Azərbaycan Respublikasının 
beynəlxalq öhdəliklərini nəzərə almaq şərti ilə...” deyərək, insan hüquqları 
sahəsində beynəlxalq tənzimləməni daha üstün tutur. 
 
b) Qanuni tənzimləmə 
Ölkəmizdə fövqəladə vəziyyəti 2004 tarixli “Fövqəladə Hal haqqında AR 
Qanunu” tənzimləyir.  
Qanun fövqəladə vəziyyət anlayışını verərkən, bu rejimi şəxslərin konsti-
tusion hüquq və azadlıqlarına, habelə, mülkiyyət formasından asılı olmayaraq 
bütün hüquqi şəxslərin hüquqlarına və mənafelərinə məhdudlaşdırılma və əlavə 
öhdəliklər qoyulmasına yol verən rejim olduğunu göstərir.  
Qanun ikinci maddəsində fövqəladə vəziyyətin müvəqqəti tədbir olduğu-
nu bəyan etdikdən sonra onun məqsədini belə göstərir: “...məqsəd onun tətbiq 
edilməsinə səbəb olmuş şəraitin tezliklə aradan qaldırılması, qanunçuluğun 
bərpa edilməsi ... şəxslərin hüquq və azadlıqlarının təmin olunması, müvafiq 
icra hakimiyyəti orqanları və yerli özünüidarə orqanlarının, bütün hüquqi şəxs-
lərin normal fəaliyyət göstərməsi üçün şərait yaradılması və Azərbaycan 
Respublikasının Konstitusiya quruluşunun müdafiəsidir”. Göründüyü üzrə föv-
qəladə hal rejiminin tətbiq məqsədlərindən biri hüquq və azadlıqların təmin 
olunmasıdır, belə olan halda fövqəladə vəziyyət reijminin “axımı” da bu istiqa-
mətdə olmalıdır. Buna görədir ki, Konstitusiya müddəasına401 da əsaslanaraq 
                                                 
401  Azərbaycan Konstitusiyası m. 71/V 
İnsan Hüquqları 
 319 
deyə bilərik ki, bu qanundakı heç bir müddəa hüquq və azadlıqların ləğvinə 
yönəlik olaraq təfsir olunmamalıdır. Qanunda nəzərdə tutulmuş və hüquqa 
uyğun müvəqqəti və qismi402 məhdudlaşdırma, təbii ki, gətirilə bilər, fəqət 
gətirilən məhdudlaşdırma mahiyyətcə hüququn əleyhinə ola bilməz. Demək 
istədiyimiz budur ki, qanunda nəzərdə tutulan hallar, Konstitusiya və bey-
nəlxalq müqavilələrin ruhunda təfsir edilməlidir. Bunu eyni zamanda həmin 
qanunun 21-ci maddəsi təkrar edir. 
aa) Fövqəladə vəziyyətin tətbiqinin əsasları 
Qüvvədən düşmüş 1992 tarixli Fövqəladə Hal haqqında Qanundan fərqli 
olaraq, yeni Qanun fövqəladə vəziyyətin tətbiq edilməsinin əsaslarını 
göstərmədən Konstitusiyanın müvafiq 112-ci maddəsinə yollama göstərir (bu 
türkcədir, tərcüməsini dəqiq bilmirəm). Konstitusiyada isə bu əsaslar belə 
sadalanır (unutmamalıyıq ki, burada sayılanlar numerus clausus şərtinə tabedir):  
 təbii fəlakətlər, epidemiyalar, epizootiyalar, böyük ekoloji və başqa 
qəzalar,  
 AR ərazi bütövlüyünün pozulması,  
 dövlətə qarşı qiyama və ya dövlət çevrilişinə yönəldilən hərəkətlərin 
törədilməsi,  
 zorakılıqla müşayiət olunan kütləvi iğtişaşlar,  
 vətəndaşların həyatı və təhlükəsizliyi, yaxud dövlət təsisatlarının 
normal fəaliyyəti üçün qorxu törədən digər münaqişələr, bu rejimin 
tətbiqinin əsasını təşkil edir.  
Maddədə sayılan hallardan birisinin meydana gəlməsi, əcaba fövqəladə 
vəziyyətin dərhal və hər halda tətbiqinə imkan verir mi? Qüvvədən düşmüş 
1992 tarixli eyni adlı Qanunda çox mənalı və yerində olan 3-cü maddə vardı, 
həmin maddədə deyilirdi ki, “Fövqəladə vəziyyət yalnız…göstərilən hallar… 
real, fövqəladə, labüd bir təhlükə yaratdıqda və bu təhlükənin fövqəladə tədbir-
lər görmədən aradan qaldırmaq mümkün olmadıqda tətbiq edilir.” Yeni qanun-
da belə bir maddə qoyulmayıb. Əslində başa düşmək olar ki, bu müddəa bilərək 
yeni qanuna alınmayıb. Lakin bu müddəanın yeni qanunda yer almaması o 
mənaya gəlmir ki, real təhlükə olmadan fövqəladə vəziyyəti tətbiq etmək 
mümkündür. Bunu haradan anlayırıq? Əvvəlcə onu qeyd edək ki, AİHK-nın 15-
ci maddəsi bunu “strictly required by the exigencies of the situation”403 şək-
                                                 
402  Konstitusiya məhdudlaşdırmanın qismi olduğunu göstərib. 
403  1966 tarixli BMT Mülki və siyasi hüquqlar haqqında sazişin 4-cü maddəsində bu sözlər olduğu kimi 
təkrarlanır. 
Dr. Fərhad Mehdiyev 
 320 
lində göstərməsəydi belə, hüquqdakı mütənasiblik prinsipi tək başına bu iddianı 
isbat etməyə kifayət edərdi. Əksini düşünsək belə nəticə çıxar ki, xırda bir 
qruppanın “dövlətə qarşı qiyama” cəhd etməsi üzrə fövqəladə vəziyyət elan 
oluna bilər. Ölkəmizdə dövlət çevirilişinə cəhddə ən son ittiham olunanlar sabiq 
İqtisadi İnkişaf və Səhiyyə Nazirləri idi. 
Burada onu qeyd edək ki, fövqəladə vəziyyət Prezidentin fərmanı ilə 
tətbiq edilir, fərmanın dərc edilməsi ilə qüvvəyə minir. Bu Fərman 48 saat 
ərzində Milli Məclisdə müzakirə edilib səsverməyə qoyularaq təsdiq olunmalı-
dır, əks halda, qüvvədən düşər.  
Qüvvədən düşmüş 1992 tarixli qanunda bir müddəa var idi, çox yerində 
olan bu müddəa yeni qanuna da alınmayıb. 1992 tarixli eyni adlı qanunun 5-ci 
maddəsinə görə: “fövqəladə vəziyyətin tətbiqindən əvvəl Prezident fövqəladə 
vəziyyətin tətbiqinə əsas verən hərəkətlərin təşəbbüsçüləri və ya iştirakçısı olan 
şəxslər, təşkilatlar, idarələr xəbərdar edilməli, müəyyən olunan müddətdə qa-
nuna zidd hərəkətlərin dayandırılması onlardan tələb olunmalıdır… xəbərdar-
lığa tabe olmayıb ... hərəkətlərə davam etsələr, müəyyən olunan müddətin 
bitməsi ilə fövqəladə vəziyyət tətbiq olunur.” Əslində bu müddəanın əhəmiy-
yəti, praktiki olmaqdan çox simvolik idi: bununla fövqəladə vəziyyətin son 
zərurət tədbiri olduğu qeyd edilirdi. Yoxsa belə bir xəbərdarlığa baxmayaraq 
qanunsuz hərəkətlərin davam etdirilib-etdirilməməsinə dair kimin və necə qərar 
verəcəyi müəyyən edilmədiyinə görə, bu müddəanın obyektiv bir tənzimləmə 
gətirdiyini iddia etmək mümkün deyildi.  
Fövqəladə vəziyyətin tətbiq edilməsi barədə Fərmanın təsdiq olunması 
üçün Milli Məclis deputatlarının 63 səs çoxluğu tələb olunur.  
Qərar yetərsayının az olduğu aşkardır. İqtidar partiyasının tək başına ala 
bildiyi bu qərarı, hüquq və azadlıqların effektiv parlament təminatı kimi gör-
mək mümkün deyildir.  
Fövqəladə vəziyyətin müddəti 60 gündən çox ola bilməz. Bu müddətin 
sonunda Milli Məclis bu rejimin yeni 60 günlük uzadılması üçün qərar almasa, 
fövqəladə vəziyyət qurtarar.  
bb) İnsan hüquq və azadlıqlarına gətirilə bilən məhdudlaşdırmalar  
Tədqiq etdiyimiz qanunun 8-ci maddəsi, hansı hüququn necə məhdudlaş-
dırıla biləcəyini göstərib. Həmin maddədə 23 hal göstərilib ki, bunların çoxu 
birinci nəsil hüquqlara təsir göstərir.  
Həmin qanunun 8-ci maddəsində məhdudlaşdırmalar belə sadalanıb: 
8.0.2.  şəxslərin hərəkət sərbəstliyinə... məhdudiyyətlər qoyulması, gediş-gəlişi 
nizama salan xüsusi rejimin müəyyən edilməsi; 
İnsan Hüquqları 
 321 
8.0.4.  ayrı-ayrı maliyyə-iqtisadi fəaliyyət növlərinin həyata keçirilməsinə, o 
cümlədən, malların, xidmətlərin və maliyyə vəsaitlərinin yerdəyişməsinə 
məhdudiyyətlər qoyulması; 
8.0.5.  gündəlik tələbat mallarının və ərzağın əldə olunmasında, satışında və 
bölüşdürülməsində xüsusi rejimin müəyyən edilməsi; 
8.0.6.  yığıncaqlar, mitinqlər, nümayişlər, küçə yürüşləri və piketlər, eləcə də 
digər kütləvi tədbirlərin keçirilməsinə qadağan və ya məhdudiyyət 
qoyulması; 
8.0.7.  tətillərin qadağan edilməsi; 
8.0.8.  nəqliyyat vasitələrinin hərəkətinin məhdudlaşdırılması və onların yoxla-
nılması; 
8.0.11. komendant saatının tətbiqi, yəni vətəndaşların şəxsiyyətini təsdiq edən 
sənədlər və xüsusi icazə vərəqələri olmadan, onların günün müəyyən 
edilmiş vaxtında küçələrdə və ya digər ictimai yerlərdə olmalarının 
qadağan edilməsi; 
8.0.12.  şərtləri və bu şərtlərin həyata keçirilməsi qaydası göstərilməklə ilkin 
senzuranın tətbiqi vasitəsilə mətbuatın və digər kütləvi informasiya 
vasitələrinin azadlığının məhdudlaşdırılması, səsucaldan texniki vasitə-
lərin və surətçıxarma aparatlarının müvəqqəti götürülməsi, jurnalistlərin 
akkreditə olunmasının xüsusi qaydasının müəyyən edilməsi; 
8.0.13.  fövqəladə vəziyyətin tətbiq edilməsinə səbəb olmuş şəraitin aradan 
qaldırılmasına maneçilik törədən siyasi partiyaların və qeyri-hökumət 
təşkilatlarının fəaliyyətinin dayandırılması; 
8.0.14.  vətəndaşların şəxsiyyətini təsdiq edən sənədlərin, onların şəxsi əşyaları-
nın və mənzillərinin yoxlanılması; 
8.0.16.  fövqəladə vəziyyət rejimini pozan və fövqəladə vəziyyətin tətbiq edil-
diyi ərazidə yaşamayan şəxslərin onların həmin ərazinin hüdudlarından 
çıxarılması; 
8.0.17.  ... yaşayış yerləri ilə mütləq şəkildə təmin olunması şərtilə əhalinin ... 
müvəqqəti olaraq köçürülməsi; 
8.0.18.  karantin tətbiq edilməsi; 
8.0.19.  hüquqi şəxslərin resurslarının səfərbər olunması, onların iş rejiminin 
dəyişdirilməsi (resursların xərclənməsi halında, dövlət tərəfindən müəy-
yən edilən məbləğdə əvəzi ödənilir); 
8.0.21.  şərtilə qəzaxilasetmə və digər təxirəsalınmaz tədbirlərin həyata keçirilmə-
si ilə əlaqədar müstəsna hallarda əmək qabiliyyətli əhalinin səfərbər olun-
ması və vətəndaşların nəqliyyat vasitələrinin cəlb edilməsi (belə hallarda 
dövlət tərəfindən nəzərdə tutulmuş məbləğdə əməyə görə pul da ödənir); 
8.0.22.  rabitədən istifadə üçün qoyulmuş xüsusi qaydalara riayət olunması; 
8.0.23.  fövqəladə vəziyyət şəraitində vətəndaşların dövlət sirri ilə işləməyə 
buraxılması qaydasının dəyişdirilməsi. 
Dr. Fərhad Mehdiyev 
 322 
Yuxarıda göstərilən məhdudlaşdırmalar, mülkiyyət və azadlıq kimi əsas 
hüquqlardan başlayaraq, sahibkarlıq hüququ kimi daha az təminatı olan hüquq-
lara müdaxilə imkanı tanıyır. Həmin qanunun 8.0.14-cü maddəsinə görə, şəxs-
lərin üstü və mənzilləri yoxlanıla bilər. Mənzil toxunulmazlığı hüququ “qala” 
kimi sayılan birinci nəsil hüquqlardan biridir. Belə olan halda, bu qanunun 
məhkəmə təminatını aradan qaldırmasına necə yanaşmalıyıq?  
Daha əvvəl qeyd etməsək belə, oxucular üçün aydın olmalıdır ki, föv-
qəladə vəziyyətin tətbiqi, 8-ci maddədə göstərilən bütün məhdudlaşdırmaların 
tətbiqinə yenə də imkan tanımır. Müvafiq tədbirlər zərurətə görə seçilməlidir, 
əsas hüquqlara toxunduqda isə minimum dərəcədə tətbiq olunmalıdır.  
Hansı tədbirlərin tətbiq olunacağına AR Prezidenti qərar verir. Həqiqətən 
də, tədbirlərin ağırlığını nəzərə alsaq, bunun daha aşağı pillədə olan vəzifəli 
şəxs tərəfindən alınması çox da düzgün sayıla bilməz. 
Burada məhkəmə nəzarəti məsələlərinə toxunmaq lazımdır. Belə ki, 
Prezidentin fərmanı normativ-hüquqi akt olduğundan, fövqəladə tədbirlərə dair 
məhkəmə nəzarətini Konstitusiya Məhkəməsi həyata keçirir. Vətəndaşların bu 
mexanizmi işlətmələri bir az mürəkkəb görsənir. Effektiv bir məhkəmə 
nəzarətindən danışmaq mümkün deyildir.  
Ancaq fövqəladə vəziyyətin tətbiq edildiyi ərazinin Komendantının əmr 
və sərəncamlarına qarşı birinci instansiya məhkəmələrinə müraciət etmək, 
əlbətdə ki, mümkündür.  
Qanunun nəzərdə tutduğu bir digər məhdudlaşdırmaya toxunmalıyıq. Bu 
da senzuranın tətbiqi, habelə, sərbəst toplaşma azadlığının qadağan edilməsi ilə 
bağlıdır. Qeyd etməliyik ki, Konstitusiya 71-ci maddəsində qismi məhdudlaş-
dırmadan söz etdiyinə görə, hüquq və azadlığın ləğv edilməsinə səbəb olan tam 
məhdudlaşdırmalar anti-konstitusion olacaq. Lakin AİHK-da “qismi məhdud-
laşdırma” kimi bir şərt yoxdur, orada axtarılan meyar “vəziyyətin təxirə salın-
mazlığından irəli gələn minimum zəruri tələblər” kimi ifadə olunur. Müvafiq 
qanunun 21-ci maddəsi də məhdudlaşdırma hədlərinin Konstitusiya, digər 
qanunvericilik aktları və beynəlxalq müqavilələr ilə müəyyən edilmiş qaydada, 
yaranmış vəziyyətin kəskinliyindən irəli gələn hədlər çərçivəsində həyata 
keçiriləcəyini müəyyən etmişdir. Demək olar ki, 21-ci maddə AİHK ilə eyni 
məntiqli məhdudlaşdırma hədlərini nəzərdə tutur. Habelə 21-ci maddə ayrı-
seçkilik qadağasını nəzərdə tutur.  
Hər nə qədər Qanunun 21-ci maddəsi məhdudlaşdırmaların insan hü-
quqları sahəsində beynəlxalq müqavilələrdən irəli gələn öhdəliklərə uyğun ol-
masını nəzərdə tutsa da, təəssüflə etiraf etməliyik ki, nə AİHK, nə də ki, 1966 
İnsan Hüquqları 
 323 
tarixli BMT Paktı dövlətin fövqəladə rejimlər zamanında vəziyyətdən sui-
istifadə edərək insan hüquqlarını namütənasib şəkildə məhdudlaşdırmalarına 
qarşı dinc zamanlara müqayisədə, effektiv bir qoruma ölçüləri gətirməyib. 
Həqiqət budur ki, insan hüquqlarının həm dinc, həm də fövqəladə hallarda 
reallaşmasına başlıca təsir edən amil, siyasi iradə və mədəniyyətdir. Hüquqların 
hörmət edilmədiyi bir sistemdə onları fövqəladə vəziyyət elan etmədən də 
çeynəmək mümkündür. 
Maraqlı bir fakta toxunmaq lazımdır. Qüvvədən düşmüş 1992 tarixli 
Fövqəladə Vəziyyət haqqında Qanunun 19-cu maddəsində deyilirdi ki, fövqə-
ladə vəziyyətin tətbiqi, yaşamaq hüququnun, fikir, vicdan və din azadlığının hər 
hansı bir şəkildə məhdudlaşdırılmasına, işgəncələrin tətbiq edilməsinə, qeyri-
insani yaxud ləyaqəti alçaldan rəftara və ya cəzanın  verilməsinə səbəb ola 
bilməz. Yeni qanuna bu müddəanın alınmamasını 2 səbəblə izah etmək 
mümkündür. Birinci səbəb bu ola bilər ki, dövlətimiz artıq fövqəladə vəziyyət 
zamanı vicdan və din azadlığını qorumağa ehtiyac olmadığını düşünür. İkinci 
ehtimala görə, ölkəmizdə artıq işgəncə və qeyri-insani rəftara rastlanmadığına 
görə, habelə, din azadlığının məhdudlaşdırılması imkansız olduğuna görə, 
bunlar artıq tarixdə qalan bir məsələ kimi qəbul edilib bunlar haqqında qanunda 
xüsusi vurğu eləməyə ehtiyac görülməyib.  
Mülki və siyasi hüquqlar haqqında Sazişin 4-cü maddəsi də tərəf döv-
lətlərə fövqəladə rejimdə hüquqları məhdudlaşdırma imkanı tanıyıb. Fəqət yenə 
eyni maddə bu məhdudlaşdırmaların digər beynəlxalq öhdəliklərə zidd olma-
maq şərtilə və 6 (yaşamaq hüququ), 7 (işgəncə qadağası), 8/1 və 8/2 (quldarlıq 
və məcburi əmək qadağası), 11 (müqavilə öhdəliyindən dolayı həbs cəzası 
qadağası), 15 (qanunçuluq prinsipi), 16, 18 (fikir və din azadlığı) saylı maddə-
lərdən heç bir yayınma (derogation) ola bilməyəcəyini nəzərdə tutur404. Burada 
onu qeyd etməliyik ki, AİHK-dan fərqli olaraq, 1966 tarixli Pakt vicdan və din 
azadlığı (18-ci maddə) üzərinə əlavə məhdudiyyətlərin qoyula bilməyəcəyini 
nəzərdə tutur. Amma bu o mənaya gəlmir ki, məsələn, fövqəladə vəziyyətdə 
AİHK-nın 9-cu maddəsində tənzimlənən açıq ibadət azadlığına məhdudiyyət 
gətirilə bilməyəcək, sadəcə olaraq, belə məhdudiyyətlər ikinci bənddə 
göstərilən şərtlərə uyğun olmalıdır (demokratik cəmiyyətdə zəruri olma vs.). 
cc) Fövqəladə hal rejiminin gətirdiyi bəzi tənzimləmələr 
Fövqəladə vəziyyət rejimini pozan şəxsləri 3 saata qədər inzibati qaydada 
tutmaq mümkündür. Əgər bu hal, komendant saatının pozulması kimi ortaya 
                                                 
404  baxın:M. S. Gemalamaz, Esas Belgelerde İnsan Hakları (maddi hukuk), s.142-146, s.284.  
Dr. Fərhad Mehdiyev 
 324 
çıxırsa, komendant saatı bitənə qədər. Əgər şəxsin üzərində şəxsiyyətini təsdiq 
edən sənəd yoxdursa, şəxsiyyəti müəyyən olunana qədər tutula bilər. 
Cəmiyyətimizdə hələ orta əsrlərdən bu yana gələn “son nəfəsə qədər 
qanuna sadiq qalma” mədəniyyəti nəzərə alınaraq, Qanunun 23-cü maddəsində 
belə bir müddəa qoyulub ki, fiziki qüvvənin, xüsusi vasitələrin, silahların, 
döyüş texnikasının və xüsusi texnikanın qanunvericilik ilə müəyyən olunmuş 
tətbiqi qaydası fövqəladə vəziyyət şəraitində dəyişdirilə bilməz. 
Yenə fövqəladə vəziyyət rejimində, xüsusi ədalət mühakiməsi rejimi 
qurula bilməz. Buna dair qanunda bir qeyd yoxdur, olmadığına görə də belə bir 
imkan mövcud deyidir və Konstitusiyanın 109-cu maddəsinin 32-ci bəndi də 
belə halda tətbiq edilə bilməz. Ancaq birinci instansiya məhkəməsi konkret 
yerdə fəaliyyət göstərə bilmirsə, məsələn, binası partladığına görə, onda Ali 
Məhkəmənin qərarı ilə onun baxacağı işlər başqa rayon məhkəməsinə verilə 
bilər.  
Habelə fövqəladə vəziyyət rejiminin təmin olunması məqsədilə hüquq və 
azadlıqların müvəqqəti məhdudlaşdırılması ilə əlaqədar qəbul olunmuş norma-
tiv-hüquqi aktlar fövqəladə vəziyyət rejiminin müddətinin bitməsi ilə eyni 
vaxtda bu barədə xüsusi məlumat verilmədən qüvvəsini itirirlər. Yenə bu reji-
min bitməsi ilə müvafiq tələblərinin pozulması ilə əlaqədar inzibati xətalar 
haqqında iş üzrə icraata xitam verilir və göstərilən əsaslarla inzibati qaydada 
tutulan şəxslərin dərhal azad olunması ilə nəticələnir.  
Güc nazirlikləri işçilərinin də fövqəladə tədbirlərin tətbiqi zamanı 
qanunsuz texnika, xüsusi vasitə tətbiqi və səlahiyyətlərin aşımı qadağan edilib. 
Necə ki, dinc vaxtlarda da onlar bu səlahiyyətini vicdanla, qanuna tam əməl 
edərək istifadə edirlər və nəcə ki, qanunsuz davrananlar dərhal məsuliyyətə cəlb 
olunursa, fövqəladə rejimdə də eyni praktika tətbiq edilir. Əslində qanunda 
bunu qeyd etməyə ehtiyac yox idi, çünki bizim hüquq-mühafizə orqanlarının 
işçiləri onsuz da öz vəzifələrinə daim həssas, vicdanla və məsuliyyətli yanaşırlar.  
   
3. Hərbi vəziyyət 
a) Konstitusion tənzimləmə 
Ölkəmizin Dağlıq Qarabağ kimi bir problemi olduğu və yaxın illərdə 
onun dinc yollarla həll edilməsi sual altında olduğuna görə, hərbi vəziyyətin 
ölkədə elan olunması ehtimalı, nəzəri olsa da mövcuddur. Belə halda, məsələn, 
internetimiz kəsiləcəkmi? İnternet əlaqəsi sadəcə asudə vaxt keçirmənin yolu 
olmayıb, vacib məlumat alma və yayma mənbəyidir. Konstitusiyanın 111-ci 
maddəsində hərbi vəziyyətin tətbiqi əsasları belə göstərilir: 
İnsan Hüquqları 
 325 
Prezident... Respublika ərazisinin müəyyən hissəsi faktik işğal olunduqda, xarici dövlət 
və ya dövlətlər Azərbaycan Respublikasına müharibə elan etdikdə, Azərbaycan Respub-
likasına qarşı real silahlı hücum təhlükəsi yarandıqda, Respublika ərazisi blokadaya 
alındıqda, habelə, belə blokada üçün real təhlükə olduqda... Respublikanın bütün 
ərazisində və ya ayrı-ayrı yerlərində hərbi vəziyyət elan edir (edə bilər mənasında) və 
(əgər edərsə) bu barədə fərmanı 24 saat müddətində Azərbaycan Respublikası Milli 
Məclisinin təsdiqinə verir (verməlidir). 
Burada onu qeyd etməliyik ki, hərbi vəziyyət elan oluna bilən bəzi hallar-
da onun əvəzinə fövqəladə vəziyyət də (ərazi bütövlüyünün pozulmasına görə) 
elan oluna bilər. Blokada varsa fövqəladə vəziyyət elan olunmaz. Habelə 
fövqəladə vəziyyəti bütün ölkə ərazisində elan etmək mümkün olmadığı halda, 
hərbi vəziyyət bütün ölkədə elan oluna bilər. 
Hərbi vəziyyətin müddətinə gəldikdə isə, müharibə təhlükəsi davam et-
diyi qədərdir. Yəni İngiltərə - Fransa arasında yüzillik müharibə nəzərə alınsa405, 
müddətsiz də ola bilər.  
Diqqət edilsə, beynəlxalq sənədlərdə fövqəladə/hərbi vəziyyət kimi bir 
ayırım nəzərdə tutulmur, bunların rejimi eyni qaydalara görə tənzimlənib.  
Hərbi vəziyyət rejimi ilə müvafiq Konstitusion tənzimləmələr və hədlər 
fövqəladə rejim ilə olanlarla ortaqdır. Daha əvvəl izah etdiyimiz üçün burada 
təkrar etməyə ehtiyac görmürük.  
Konstitusiyanın 35-ci maddəsində, məcburi əmək qadağasının istisnası ilə 
bağlı tənzimləmə yer alır. Buna görə, hərbi xidmət zamanı səlahiyyətli şəxslərin 
əmrlərinin yerinə yetirilməsi ilə əlaqədar işlətmək, fövqəladə vəziyyət və hərbi 
vəziyyət zamanı vətəndaşlara tələb olunan işləri gördürmək hallarına yol verilir. 
Diqqət edilsə fövqəladə vəziyyət də istisna halı kimi göstərilir. 
Hərbi vəziyyət rejimi fövqəladə vəziyyət rejiminden daha sərt bir rejim-
dir. Başlıca səbəbi də budur ki, ictimai həyat daha təhlükəli zamanlar keçirir. 
Hüquqları məhdudlaşdırıcı daha sərt tədbirlər həyata keçirilə bilər. Bunlar 
qanunla nəzərdə tutulmalıdır. Ölkəmizdə bunları 6.01.1994 tarixli Hərbi vəziy-
yət haqqında Qanun tənzimləyir.  
b) Qanuni tənzimləmə 
Mövzumuzla bağlı olaraq, burada ancaq hansı hüquqların və nə dərəcədə 
məhdudlaşdırıla biləcəyinə nəzər salaq. Diqqət edilsə, aşağıda verilən qanuni 
tənzimləmələrdə 1966 tarixli BMT Paktının “izlərini” görmək mümkündür.  
                                                 
405  Janna d`Ark məhz bu müharibənin qəhrəmanı olub. 
Dr. Fərhad Mehdiyev 
 326 
Hərbi vəziyyət Prezidentin müvafiq fərmanı ilə tətbiq edilir. 24 saat 
ərzində parlamentin təsdiqinə təqdim olunmalıdır. Vacib məsələ olduğuna görə 
24 saat ərzində qərar verilməlidir. Parlament üzvləri istirahət edirlərsə (toplantı 
aralarında), Sədrin çağırışı üzrə bu istirahətlərinə ara verməli, Milli Məclis 
toplantıya çağırılmalı və 72 saat ərzində müvafiq qərar alınmalıdır.406 Alınma-
lıdır dedikdə, Milli Məclis müvafiq fərmanı təsdiq etməyə də bilər. Bilirik ki, 
bizdə Milli Məclis müstəqil orqan olub, qərar verəndə ancaq ictimai mənafeni 
üstün tutaraq ona görə qərar verir.  
Hərbi vəziyyətin tətbiqi haqqında fərman qüvvəyə minməsindən ən az 6 
saat əvvəl  kütləvi informasiya vasitələri ilə, mümkün deyilsə, başqa üsullarla 
yayımlanır (m. 4/1). Bu müddət olduqca azdır. Belə ki, hərbi vəziyyət bütün 
ölkə ərazisində elan edilə bilər. Hərçənd fövqəladə vəziyyətin elanı haqqında 
fərmanda belə bir müddət ümumiyyətlə nəzərdə tutulmayıb, amma unutmama-
lıyıq ki, bu rejim həm zamanla məhdud olur, həm də ki, bütün ərazidə tətbiq 
olunmur. Hərbi vəziyyət haqqında fərmanın isə qüvvəyə minməsindən 24 saat 
əvvəl yayımlanması, buna imkan tanıyardı ki, ölkəni tərk etmək istəyənlər bunu 
edə bilsinlər. Amma bu 6 saatlıq müddəti də qısaltmaq olar, belə ki, əgər əha-
linin həyatı və təhlükəsizliyinin qorunması üçün təxirəsalınmaz tədbirlər alın-
malıdırsa, hərbi vəziyyətin tətbiqi haqqında fərmanda, qüvvəyə minmə vaxtı 
dəyişdirilə bilər (m. 4/2).  
Hərbi vəziyyət zamanı qoyulan məhdudlaşdırmalara aid hədlər : 
Qanunun 7-ci maddəsində, tətbiq ediləcək məhdudlaşdırmalara aid meyar-
lar belə göstərilir: 
 tədbirlər yaranmış vəziyyətin kəskinliyindən irəli gələn hüdudlar 
daxilində həyata keçirilməli, 
 beynəlxalq müqavilələrindən irəli gələn öhdəliklərə zidd olmamalıdır. 
Habelə bu məhdudlaşdırmalar: 
• yaşamaq hüququnu,  
• fikir, vicdan və din azadlıqlarını,  
• hüquq subyektliyinin məhdudlaşdıra bilməzliyini  
• işgəncələrin tətbiq edilməsinin,  
• köləliyin və qul alverinin,  
• yalnız hər hansı müqavilə öhdəliyinin yerinə yetirilməsinə görə 
azadlıqdan məhrum edilmənin,  
                                                 
406 Daha ayrıntılı məlumat üçün Hərbi vəziyyət haqqında Qanunun 2-ci maddəsinə baxın.  
İnsan Hüquqları 
 327 
• ayrı-ayrı şəxslərə və ya əhali qruplarına qarşı yalnız irqinə, 
milliyyətinə, cinsinə, dilinə, siyasi əqidəsinə və ya sosial mənşəyinə 
görə hər hansı ayrı-seçkiliyin qadağan olunmasını,  
• əmələ görə cəza müəyyən edən və ya cəzanı ağırlaşdıran qanunun 
geriyə qüvvəsinin tətbiqinin yolverilməzliyini  
aradan qaldıra bilməz. 
Göründüyü kimi burada göstərilən meyarlar 1966 tarixli BMT Paktı ilə, 
demək olar ki, eynilik göstərir. Qanun müddəalarının beynəlxalq öhdəlikləri-
mizə uyğun olduğunu qeyd etməklə bərabər, hüququ çeynəmək niyyətiniz var-
sa, bir çox qanun kimi, bu qanun da, əlbəttə ki, təsirsiz olacaqdır.  
Ümumiyyətlə bilinməlidir ki, qanunun pis ya da yaxşı olmasından çox, 
hüquqi-siyasi sistem bir bütöv olaraq ya düzgündür (yaxşıdır), ya pisdir və ya 
yarıtmazdır, ya da ki, bu ikisinin arasındadır lakin birisinə doğru gedir. İnsan 
hüquqlarının vəziyyəti məsələsinə gəldikdə, buna çox amil təsir göstərir və 
qanuni tənzimləmə də bu amillərdən ancaq birisidir, zəruridir, amma həlledici 
olub-olmaması yenə də mübahisəlidir. 
Hərbi vəziyyət zamanı qoyula bilən məhdudlaşdırmalar 
Əvvəlcə qeyd edək ki, fövqəladə vəziyyətdə olduğu kimi, bu tədbirlər 
müvafiq Fərmanda göstərilməlidir. Yuxarıda qeyd olunduğu kimi, bu tədbirlər 
məqsədə nail olmaq üçün zərurət olduğu minimum ölçüdə tətbiq olunmalıdır. 
Bunlar:  
1) hərəkət sərbəstliyinin məhdudlaşdırılması: 
a) günün müəyyən edilmiş vaxtlarında xüsusi icazə vərəqələri və şəx-
siyyəti təsdiq edən sənədlər olmadan küçələrdə və başqa ictimai 
yerlərdə olmağın qadağan edilməsi; 
b) xüsusi icazə vərəqələri və şəxsiyyəti təsdiq edən sənədlər olmadan 
hərbi vəziyyət elan edilən yerlərdə olmağın qadağan edilməsi; 
v)  hərbi vəziyyət tətbiq edilən əraziyə, habelə, hərbi əməliyyatlar böl-
gəsinə gediş-gəlişin xüsusi qaydaları; 
q)  əhalinin və hüquqi şəxslərin hərbi əməliyyat bölgəsindən evakua-
siyası; 
ğ)  ölkəyə giriş-çıxışın xüsusi qaydalarının müəyyən edilməsi; 
2) kütləvi informasiya azadlığının məhdudlaşdırılması: 
a) senzuranın tətbiq edilməsi; 
Dr. Fərhad Mehdiyev 
 328 
b) KİV-lərin fəaliyyətinin dayandırılması haqqında müvafiq orqanlara 
təqdimatlar verilməsi; 
v) KİV-lərin məhsullarının yoxlanılması; 
q) hərbi vəziyyətin ehtiyacları üçün KİV-lərdən yararlanmada üstünlük 
hüququnun verilməsi; 
3) əmək hüquqlarının məhdudlaşdırılması: 
a) qanunvericiliyə uyğun olaraq əhalinin ictimai işlərdə iştirak etməyə 
cəlb edilməsi; 
b) müdafiə ehtiyaclarının yerinə yetirilməsini təmin etmək məqsədilə 
istənilən müəssisədə işçilərin iş vaxtından artıq işə cəlb olunması, 
növbəti məzuniyyətlərin pul ilə əvəz etməklə başqa vaxta keçirilməsi, 
əmək müqaviləsinin bağlanması və xitam edilməsi; 
v) tətillərin qadağan olunması; 
4) mülkiyyət toxunulmazlığı hüququnun məhdudlaşdırılması: 
a) bütün müəssisələrin, idarələrin və təşkilatların ehtiyatlarının hərbi 
vəziyyətin ehtiyacları üçün səfərbərliyə alınması, onların iş rejiminin 
dəyişdirilməsi, fəaliyyətinin zəruri məhsulların istehsalına yönəldilməsi; 
b) xüsusi və kollektiv mülkiyyətdə olan nəqliyyat və qoşqu vasitə-
lərinin müəyyən edilmiş qaydada əvəzi ödənilməklə, dövlət mülkiy-
yətində olan nəqliyyat və qoşqu vasitələrinin əvəzsiz olaraq hərbi 
vəziyyətin ehtiyacları üçün alınması; 
5)  bütün ticarət, ictimai iaşə və kommunal xidməti müəssisələrinin, 
mədəniyyət və başqa xidmət təşkilatlarının iş rejiminin dəyişdirilməsi; 
6)  ərzaq və sənaye məhsullarının norma ilə buraxılması, yaxud ticarətin 
xüsusi qaydalarının müəyyən edilməsi; 
7)  əhalinin mülki müdafiə hazırlığı ilə əlaqədar məcburi tədbirlərin həyata 
keçirilməsi; 
8)  təhsil müəssisələrinin fəaliyyətinin yeni rejiminin müəyyən edilməsi, 
yaxud dayandırılması; 
9)  dövlət orqanlarına, siyasi partiyalara, həmkarlar ittifaqlarına və ictimai 
birliklərə məxsus bina və otaqların, nəqliyyat vasitələrinin yoxlanıl-
ması, təhlükəsizlik baxımından zərərli hesab edilən əşyaların müvəq-
qəti alınması; 
10)  yığıncaqlar, mitinqlər, küçə yürüşləri və nümayişləri, habelə, başqa 
kütləvi tədbirlərin keçirilməsinin qadağan edilməsi; 
İnsan Hüquqları 
 329 
11)  hərbi vəziyyət şəraitində müəyyən edilmiş tədbirlərin həyata keçiril-
məsinə mane olan siyasi partiyaların, həmkarlar ittifaqlarının və icti-
mai birliklərin fəaliyyətinin dayandırılması haqqında müvafiq orqan-
lara təqdimatlar verilməsi. 
12)  hərbi vəziyyət şəraitində vəzifəli şəxslərin və vətəndaşların dövlət 
sirri ilə işləməyə buraxılması qaydasının dəyişdirilməsi. 
Bu məhdudlaşdırma tədbirlərinə nəzər saldıqdan sonra bunları qeyd etmə-
liyik: hərbi vəziyyətin maksimum uzama müddəti nəzərdə tutulmadığına görə, 
məhdudlaşdırmanın “müvəqqəti olma” meyarı öz təsirini itirir. Habelə yuxarıda 
sayılan tədbirlərdən bəziləri “dayandırma və qadağadan” bəhs edir. Halbuki 
“dayandırma” da məhdudlaşdırmanın “qismi olma” tələblərinə cavab vermir. 
Belə olan halda, daha yüksək hüquqi qüvvəyə sahib olan Konstitusiyanın 71-ci 
maddəsinin müddəaları necə tətbiq olunmalıdır? Bu sualların cavabını artıq yu-
xarıda vermişik. Məsələn, qanun təhsil müəssisələrinin iş rejiminin dayandırıl-
masına imkan tanıyır. Bunu belə başa düşmək olarmı ki, orta və ali təhsil 
müəssisələrinin fəaliyyəti tamamilə dayandırıla bilər?  
Beynəlxalq konvensiyalar hazırlananda, bunlar üzərində uzun müddət və 
çox xırda detalına qədər düşünürlər. Demişdik ki, nə AİHK-da, nə də ki, 1966 
tarixli BMT Paktında, məhdudlaşdırmanın “müvəqqəti və qismi” olması haq-
qında heç nə yazılmayıb. Oradakı ölçü başqadır. Bunlar mütənasiblik, zərurət 
və məqsədəuyğunluq ölçüləridir. Əgər müharibə vaxtında təcavüzkar günorta 
vaxtlarında şəhəri top və bomba atəşinə məruz qoyursa, bu hal davam etdiyi 
müddət ərzində, əlbəttə ki, təhsil müəssisələrinin fəaliyyəti mütləq dayan-
dırılmalıdır. 
Məhdudlaşdırmalarda ehtimal olunan qəddarlığın, özbaşınalığın qarşısını 
az da olsa ala bilmək üçün beynəlxalq mexanizmlər belə bir tələb irəli sürür ki, 
dövlətlər hansı hüququ necə məhdudlaşdırdıqlarına dair müvafiq beynəlxalq 
orqana məlumat versinlər. Hərbi vəziyyət haqqında Qanunun 17-ci maddəsində 
bunu nəzərdə tutan müddəa var. Buna görə, ölkə Prezidenti hərbi vəziyyət 
dövründə insan hüquq və azadlıqlarının 1966 tarixli BMT Paktında nəzərdə 
tutulan öhdəliklərdən kənara çıxan məhdudiyyətləri, bu məhdudiyyətlərin 
həcmi və belə qərarın səbəbləri haqqında BMT Baş katibinə üç gün müddətində 
məlumat verilməsini təmin etməlidir. 1994-cü ildə Azərbaycan AİHK-na tərəf 
deyildi. Hərçənd indiki zamanda, AŞ Baş Katibinə də məlumat verməlidir. 
 Cinayət məsuliyyəti ağır məsuliyyətdir. Bu qanunun da müsbət cəhət-
lərindən biri budur ki, hərbi vəziyyət rejiminin pozuntusu eyni zamanda cinayət 
Dr. Fərhad Mehdiyev 
 330 
məsuliyyətinə səbəb olmur. Bu cür pozuntular müvafiq qanunvericilikdə (Cina-
yət Məcəlləsində) ancaq xüsusi olaraq göstərilibsə, məsuliyyətə səbəb olar (m. 
13). Məcəllədə də buna dair xüsusi cinayət tipi nəzərdə tutulmur, lakin şəxsin 
hərəkətində başqa cinayətin tərkibi yarana bilər, məsələn, vətənə xəyanət ya da 
sabotaj kimi.  
 Hərbi vəziyyət zamanı bütün məhkəmələr öz işlərinə davam edirlər. Hər 
hansı bir fövqəladə məhkəmə şəkillərinin qurulması, icraat qaydalarının 
dəyişdirilməsi ya da sürətləndirilməsi yolverilməzdir (m. 15). Maddənin 
müddəası yerindədir. Hərbi vəziyyət məhkəmələrinin qurulması da qadağandır. 
Həqiqətən də hələ 100 il bundan əvvəl müharibələr zamanı hərbi məhkəmələrin 
qurulması və xüsusi icraat qaydaları tətbiq edərək insanları məhkum etmək bir 
çox dövlətdə dəb kimi bir şeydi.  
 Hərbi vəziyyət sona çatanda, fövqəladə vəziyyətdə olduğu kimi, bunun 
nəticələri də aradan qalxır. Habelə Ombudsman da hərbi vəziyyət dövründə öz 
fəaliyyətinə davam edir. 
   
 
İnsan Hüquqları 
 331 
X. XÜSUSİ MƏHDUDLAŞDIRMA STANDARTLARI 
İnsan hüquqları nəzəriyyəsində, insan hüquqlarının mütləq və dövlətdən 
xaric olduğu qəbul edilsə belə, vətəndaş və siyasi hüquqların qeyri-məhdud 
olduqlarına dair fikir birliyi var.407 Belə ki, bir şəxsin hüquqları digər şəxslərin 
hüquqları ilə ziddiyyət təşkil edə bilər, ya da fərdi hüquqlar cəmiyyət dəyərləri 
və ictimai maraqlarla toqquşa bilər. Həm UDHR həm də ICCPR, dövlətin 
müəyyən ictimai maraqları qorumaq üçün zərurəti olduğunda hüquqların 
məhdudlaşdırıla biləcəyini nəzərdə tutur: 
“Öz hüquq və azadlıqlarını həyata keçirərkən, hər kəs, başqalarının hüquq 
və azadlıqlarına lazımi hörmət və tanınmanın təmin edilməsi və demokratik 
cəmiyyətdə ümumi rifah, ictimai qayda-qanun və əxlaq tələblərinin yerinə 
yetirilməsi məqsədilə, yalnız qanun tərəfindən müəyyən edilmiş məhdudiyyət-
lərə tabe olacaqdır”. Buradaki meyarlar, fövqəladə rejimə aid deyildir.  
Fövqəladə rejim standardlarının xaricində də Konvensiyalar məhdudlaş-
dırıla biləcək hüquqları və məhdudlaşdırmadakı ölçüləri müəyyən edib. Əgər 
Konvensiyada xüsusi məhdudlaşdırma şərtləri nəzərdə tutulmayıbsa, adi 
hallarda belə hüquqlar məhdudlaşdırıla bilməz. Habelə xüsusi məhdudlaşdırma 
şərtlərinə uyğun olmayan müdaxilə də qeyri-legitim sayılmalıdır. Məsələn, 
işgəncə görməmə hüququ və ya ədalətli məhkəmə baxışı hüququ heç vaxt 
məhdudlaşdırıla bilməz. Belə bir sual yarana bilər ki, məsələn, AİHK-nın 15-ci 
maddəsində fövqəladə rejimlərdə toxunula bilməz hüquqlar arasında ancaq 2, 3, 
4 və 7-ci maddələri göstərib. Bəs digər maddələrdə tənzimlənən hüquqlar 
baxımından, 15-ci maddə fövqəladə rejim şəraitində ayrıca, daha ağır məhdud-
laşdırma imkanını tanıyırmı? Başqa sözlə sərbəst toplaşma azadlığı baxımın-
dan, 15-ci maddə nə qədər məhdudlaşdırma imkanını tanıyır?  
Bunun cavabı belə olacaq ki, bu konkret hüququn mahiyyətinə, fövqəladə 
rejimin səbəbinə və qoyulmaq istənən məhdudiyyətin dərəcəsi və formasına 
görə dəyişə bilər. Məsələn, “şəxsi həyat” anlayışına bir çox hal aiddir, bun-
lardan bəziləri məhdudlaşa bildiyi halda, bəzilərinə toxunmaq mümkün deyil-
dir. Əslində bu sual bir yuxarı bölməyə aid bir sualdır. Aşağıda isə fövqəladə 
rejim olmadan, adi zamanlarda bəzi hüquqlar baxımından BMT və Avropa 
Konvensiyalarının nə cür standartlar gətirdiyini nəzərədən keçirəcəyik. Lakin 
burada onu qeyd etməliyik ki, buradakı izahatlar ümumi mənalıdır. Konkret 
hala görə dəqiq məhdudlaşdırma standartları AİHM qərarlarında əks olunur. 
Buna görə, ayrı-ayrı hüquqlar baxımından bu standartların nə mənaya gəldiyini 
                                                 
407  Henkin, Numan, Libron, s.341. 
Dr. Fərhad Mehdiyev 
 332 
öyrənmək istəyənlər, AİHM qərarlarını öyrənməlidirlər. Fikirləşməyin ki, BMT 
1966 tarixli Saziş, 1950 tarixli AİHK-dan ayrıdır və standartların bir arada 
tətbiq edilməsi mümkün deyildir. Daha əvvəl qeyd etmişdik ki, insan hüquqları 
sənədləri öz aralarında bütövlük təşkil edirlər. 
A. BMT Mülki və Siyasi Hüquqlar haqqında Saziş  
Qəbul tarixi: l6 Dekabr 1966; 
Qüvvəyə minmə: 23 Mart 1976 
Bu konvensiyada məhdudlaşdırma ölçüləri konkret hüquqlar baxımından 
göstərilib. Bunlar yerləşmə, sərbəst hərəkət (movement), ölkədən çıxarılmama, 
toplantıların açıqlığı, din ya da ibadət azadlığı, söz, ifadə və məlumat alma və 
yayma, toplanma, birləşmə, həmkarlar ittifaqı qurma kimi azadlıqlardır. Bu 
məsələdə qarşımıza tez-tez çıxan “bir demokratik cəmiyyətdə zəruri olma”, 
təfsir məsələsidir, bəlli bir anlayış və yanaşmanı tələb edir. Diqqətdən qaçı-
rılmamalıdır ki, “milli təhlükəsizlik” konsepti də bu anlayışa görə təfsir olun-
malıdır. Xüsusi məhdudlaşdırma ölçülərinin hər iki konvensiyadakı xeyli bən-
zər olması, habelə ölkəmizin qanunvericiliyində də müvafiq tənzimləmələrin 
olması, bu məsələnin subyektiv tənzimləmədən daha çox bir ehtiyac, obyektiv 
bir qiymətləndirmə olduğunu göstərir. Habelə məhdudlaşdırıla biləcək hüquqlar 
arasında böyük bir yaxınlıq, bəlkə də eynilik, məsələnin sırf bu hüquqlarla 
məhdud olduğunu da göstərir. 
BMT Mülki və Siyasi Hüquqlar Haqqında sazişin ölçü gətirdiyi ilk hüquq 
yerləşmə, hərəkət və ölkədən çıxma azadlığıdır. Bu hüquqlar milli təhlükəsiz-
lik, ictimai asayiş, ictimai sağlamlıq ya da ümumi əxlaq ya da başqalarının 
hüquq və azadlıqlarını qorumaq üçün zəruri olan hallarda və bu konvensiyada 
tanınmış digər hüquqlara uyğun şəkildə, qanunla müəyyən edilən formada məh-
dudlaşdırıla bilər. 
Xarici vətəndaşın, hüquqa uyğun olaraq yaşadığı Konvensiya tərəfi bir 
Dövlətin hakimiyyəti altında olan ərazidən çıxarılması ancaq milli təhlükəsizlik 
səbəblərinə görə mümkündür, digər hallarda buna qarşı şəxsin müraciət hüququ 
tanınmalıdır.  
Yenə bu Konvensiyaya görə, bir toplantının bütünü ya da bir hissəsi, 
mətbuata və ictimaiyyətə (izləyicilərə), bir demokratik cəmiyyətdə ümumi 
əxlaq, ictimai asayiş ya da milli təhlükəsizlik səbəbləri üçün ya da tərəflərın 
şəxsi həyatlarına aid maraqların qorunması üçün, yaxud əgər açıqlıq ədalət 
maraqlarını zədələyəcəksə, məhkəmənin rəyinə görə və ancaq zəruri olduğu 
qədər qapalı tutula bilər. 
İnsan Hüquqları 
 333 
Din ya da inancı açıqlama azadlığı, sadəcə, ictimai təhlükəsizlik, ictimai 
asayiş, ümumi sağlamlıq ya da ümumi əxlaqı ya da başqalarının hüquqlarını və 
azadlıqlarını qorumaq üçün zəruri və qanunla nəzərdə tutulma şərti ilə, məh-
dudlaşdırmaya tabe ola bilər. 
Söz, ifadə, hər cür görüşü və məlumatı araşdırma, alma və yayma azad-
lıqlarına, Konvensiyaya görə, yalnızca, qanunla nəzərdə tutulma şərti ilə, ancaq 
aşağıda sayılan şərtlər daxilində məhdudiyyətlər qoyula bilər: 
1. başqalannın hüquqlarına ya da başqalarının şöhrətinə hörmət olunması,  
2. milli təhlükəsizliyin ya da ictimai asayişin ya da 
3. ümumi sağlamlığın ya da ümumi əxlaqın qorunması üçün zəruri olma-
lıdır.  
Burada bir məqamı qeyd etməliyik. “Qanunla nəzərdə tutulma” o mənaya 
gəlir ki, müdaxilənin forması və mümkünlüyü formal qanunda göstərilməlidir. 
Başqa bir sözlə, əgər Milli Televiziya və Radio Şurası rus dilində olan veriliş-
ləri qadağan etmək istəyirsə, bunu edə bilməməlidir, çünki o parlament deyil ki, 
buna dair qanun çıxara bilsin. Demək istədiyimiz budur ki, Avropa Konven-
siyasında da bənzər müddəa olduğu halda, milli qanunvericiliyimizdə bunu 
diqqətə almırlar. 
Toplaşma hüququnun məhdudlaşdırılması baxımından da Pakt belə ölçü-
lər gətirir: qanunla nəzərdə tutulması şərti ilə, bir demokratik cəmiyyətdə milli 
təhlükəsizlik ya da ictimai qayda, ictimai asayiş maraqları, ictimai (ümumi) 
sağlamlığın ya da ümumi əxlaqın qorunması ya da başqalarının hüquqlarının və 
azadlıqlarının qorunması üçün, məhdudlaşdırma gətirilə bilər. 
Birləşmə, həmkarlar ittifaqı qurma və bunlara üzv olma azadlığının istifa-
dəsinə tətbiq oluna bilən məhdudlaşdırmalar, yenə qanunla nəzərdə tutulmalı, 
habelə, digər hüquqlarda olduğu kimi, bu məhdudlaşdırmaların da bir demokra-
tik cəmiyyətdə milli təhlükəsizlik, ictimai qayda ya da ictimai asayiş maraqları, 
ümümi  sağlamlığın ya da ümumi əxlaqın qorunması ya da başqalarının hüquq-
larının və azadlıqlarının qorunması məqsədinə yönəlməlidir. 
B. Avropa İnsan Hüquqları Konvensiyası 
Qəbul tarixi: 04 Fevral 1950 (Roma) 
Qüvvəyə minmə: 03 Sentyabr 1953 
Konvensiya xüsusi məhdudlaşdırma ölçülərini ayrı-ayrı hüquqlar baxı-
mından tənzimləyib. Bu hüquqlar azadlıq hüququ, məhkəmədə iclasların açıq-
lığı, şəxsi həyat və ailə yaşamına hörmət, mənzil toxunulmazlığı və yazışma 
Dr. Fərhad Mehdiyev 
 334 
sirrinə hörmət azadlığı, fikir, vicdan, din ya da inancı açıqlama azadlığı, söz, 
ifadə və məlumat alma və yayma hüquqları, toplaşma, birləşmə, həmkarlar 
ittifaqı qurma azadlıqlarıdır.  
Bunların məhdudlaşdırılmasında ortaq şərtlər (azadlıq hüququ istisna 
olmaqla), milli təhlükəsizlik, ictimai asayiş, sağlamlığın qorunmasıdır. Diqqət 
yetirməliyik ki, milli təhlükəsizlik və ictimai mənfəət anlayışları geniş və 
mücərrəd anlayışlardır, bunları təfsir edəndə, insan hüquqlarının əsas prinsip-
lərindən olan “demokratik cəmiyyət” ehtiyaclarına görə təfsir etməliyik. Söhbət 
ondan gedir ki, demokratik cəmiyyətdə milli təhlükəsizlik ehtiyacları fərqlidir, 
avtoritar cəmiyyətdə isə çox daha geniş və qeyri-müəyyəndir. Daha əvvəl qeyd 
etidiyimiz kimi, milli təhlükəsizlik və ictimai qayda tələbləri azadlıq hüququ-
nun məhdudlaşdırılmasının legitim səbəbi ola bilməz. Şəxsi azadlıq hüququnun 
məhdudlaşdırıla bilməsi, Konvensiyanın 5-ci maddəsinə görə aşağıdakı hallarda 
mümkündür:  
a)  səlahiyyətli məhkəmə tərəfindən məhkum olunduqdan sonra şəxsin qa-
nuni həbsə alınması; 
b)  məhkəmənin qanuni çıxardığı qərarı icra etməməyə görə və ya qanunla 
nəzərdə tutulmuş hər hansı öhdəliyin icra olunmasını təmin etmək 
məqsədilə şəxsin qanuni tutulması və ya həbsə alınması; 
c)  hüquq pozuntusunun törədilməsində əsaslı şübhə ilə bağlı şəxsin səla-
hiyyətli məhkəmə orqanı qarşısında durmasından irəli gələn və ya 
onun tərəfindən törədilən hüquq pozuntusunun, yaxud törətdikdən son-
ra onun gizlənməsinin qarşısını almaq üçün kifayət qədər zəruri əsaslar 
olduğunun hesab edildiyi hallarda şəxsin qanuni tutulması və ya həbsə 
alınması;  
d)  yetkinlik yaşına çatmamış şəxsin tərbiyə nəzarəti üçün qanuni qərar 
əsasında həbsə alınması və ya onun səlahiyyətli orqana verilməsi üçün 
qanuni həbsə alınması; 
e)  yoluxucu xəstəliklərin yayılmasının qarşısını almaq üçün şəxslərin, ha-
belə, ruhi xəstələrin, alkoqolizmə və narkomaniyaya mübtəla olanların 
və ya səfillərin qanuni həbsə alınması;  
f)  şəxsin ölkəyə qanunsuz gəlməsinin qarşısını almaq məqsədilə və ya 
barəsində deportasiya yaxud ekstradisiya tədbirləri tətbiq olunan şəx-
sin qanuni tutulması və ya həbsə alınması.  
Təqsirləndirilən şəxsin hüququnun qoruna bilməsi üçün məhkəmələrdə 
iclasların açıq keçməsi qərəzsizliyi təmin etmək üçündür. Avropa İnsan Hüquq-
ları Konvensiyasının bu məsələdə qoyduğu ölçülər belədir: bir məhkəmə iclası-
İnsan Hüquqları 
 335 
nın tamamı ya da bir hissəsi, mediyaya və ictimaiyyətə / izləyicilərə ancaq aşa-
ğıdakı hallarda, qapalı tutula bilər: 
a) bir demokratik cəmiyyətdə ümumi əxlaq, ictimai qayda ya da milli 
təhlükəsizliyin yararı üçün;  
b)  həmçinin yetkinlik yaşına çatmayanların maraqları  və ya 
c)  tərəflərin şəxsi həyatının müdafiəsi bunu tələb etdikdə, yaxud  
d) məhkəmənin fikrincə, aşkarlığın ədalət mühakiməsinin maraqlarını 
poza biləcəyi xüsusi hallar zamanı ciddi zərurət olduqda, mümkündür.  
 8-ci maddədə tənzimlənən şəxsi həyat və ailə yaşamına hörmət, mənzil 
toxunulmazlığı və yazışma azadlığı hüquqlarının istifadəsində hakimiyyət or-
qanları aşağıdakı hallarda, hüquqa uyğun şəkildə, məhdudlaşdırma apara bilər: 
a)  bir demokratik cəmiyyətdə milli təhlükəsizlik, ictimai qayda ya da 
ölkənin ekonomik rifahının yararı üçün (ölkənin ekonomik rifahı 
ancaq bu maddə üçün müdaxilə təşkil edə bilər); 
b)  iğtişaşların ya da cinayətlərin qarşısının alınması, sağlamlığın ya da 
ümumi əxlaqın qorunması ya da başqalarının hüquq və azadlıqlarının 
qorunması üçün. 
Fikir, din və vicdan azadlığına gəldikdə isə, əvvəlcə onu qeyd edək ki, 
fikir və vicdan azadlığı məhdudlaşdırıla bilməz, yəni ona müdaxilə etmək hər 
halda hüquqa ziddir. Fikrə ancaq totalitar dövlətlər müdaxilə edir. Din və ibadət 
azadlığına gəldikdə isə, müdaxilə ancaq demokratik cəmiyyətdə zəruri olduğu 
ölçüdə, qanunla nəzərdə tutulma şərti ilə; 
-  bir demokratik cəmiyyətdə ictimai qayda, ümumi sağlamlığın ya da ümumi 
əxlaqın ya da başqalarının hüquqlarının və azadlıqlarının qorunması üçün 
məhdudlaşdırıla bilər. Qeyd etməliyik ki, burada ərazi bütovülüyü və milli 
təhlükəsizlik kimi müdaxilə səbəbləri nəzərdə tutulmur. 
Söz və ifadə azadlığı (10-cu maddə), habelə, toplaşma və birləşmə 
azadlığı (11-ci maddə) baxımından gətirilən məhdudlaşdırma standartları 
bənzərdir, belə bir fərq var ki, söz və ifadə azadlığının məhdudlaşdırılmasında 
ərazi bütövlüyünün qorunması məhdudlaşdırma səbəbi kimi çıxış edə bilər 
(digər hüquqlar baxımından isə ola bilməz). Qanunla nəzərdə tutulma və 
demokratik cəmiyyətdə zəruri olma ölçüləri burada yenə təkrar olunur. Silahlı 
qüvvələrin, dövlət qulluqçularının və polis orqanlarının toplaşma və birləşmə 
azadlıqlarına qanunla digər məhdudiyyətlər də qoyula bilər. 
8, 9, 10 və 11-ci maddələrin ikinci bəndlərinə baxılsa görünər ki, ən geniş 
müdaxilə səbəbləri söz azadlığı üçün nəzərdə tutulduğu halda, ən az müdaxilə 
Dr. Fərhad Mehdiyev 
 336 
səbəbləri fikir və din azadlığı üçün nəzərdə tutulub. Habelə buradakı heç bir 
meyarı, azadlıq hüququnun məhdudlaşdırmasında tətbiq etmək olmaz. Bunu 
ona görə qeyd edirik ki, hüququn əhəmiyyət dərəcəsinə görə, ona tətbiq edilən 
məhdudlaşdırma standartları da fərqli olur. 
Konvensiya, ümumiyyətlə, xarici vətəndaşların siyasi hüquqlarının məh-
dudlaşdırıla biləcəyini qəbul edib. Konvensiyaya görə, 10, 11 və 14-cü maddə-
lərdəki heç bir müddəa Yüksək Tərəf Dövlətlərin, xaricilərin siyasi fəaliyyət-
lərinə məhdudiyyətlər qoymasına əngəl deyildir.  
Konvensiyanın 17-ci və 18-ci maddələrində məhdudlaşdırmalarla bağlı 
çox vacib qeydlər nəzərdə tutulur. Belə ki, bu qeydlər ilk başda tam aydın da 
olmur. 17-ci maddə nəzərdə tutulan hüquqların əleyhinə təfsir qadağasını gətirir 
və deyir ki, heç nəyə əsaslanaraq müvafiq hüquqları ləğv etmək ya da onları 
icazə veriləndən daha çox məhdudlaşdırmaq olmaz. 18-ci maddə isə, hüquqlara 
tətbiq edilən məhdudlaşdırmaların, ancaq nəzərdə tutulmuş müvafiq məhdud-
laşdırma səbəblərinə əsaslana biləcəyi və başqa uydurma ya da göz boyama 
səbəbləri ilə haqlı görülməyəcəyini bəyan edir. Diqqət edilsə 17 və 18-ci maddə 
bir-birini tamamlayır. Həqiqətən də bəzi ölkələrdə hüquqların məhdudlaşdırıl-
masında uydurma və göz boyama səbəblərinin istifadəsi o qədər geniş yayılıb 
ki, Konvensiya bunu xüsusilə qeyd edib.  
C. Avropa İnsan Hüquqları Konvensiyasının 1 Nömrəli Əlavə Protokolu 
Qəbul tarixi: 20 Mart 1952  
Qüvvəyə minmə: 18 May 1954  
Bu protokolda mülkiyyət hüququnun məhdudlaşdırılması ölçüləri nəzərdə 
tutulub. Protokola görə (md.1/1), qanunla nəzərdə tutulan ictimai mənfəət 
istisna olmaqla və beynəlxalq hüququn ümumi prinsiplərinə uyğun olaraq, heç 
kəs mülkiyyətindən məhrum oluna bilməz.  
D. Avropa İnsan Hüquqları Konvensiyasının 4 Nömrəli Əlavə Protokolu 
Qəbul tarixi: 16 Sentyabr 1965  
Qüvvəyə minmə: 2 May 1968  
Bu protokol ilə yerləşmə, sərbəst hərəkət və ölkədən çıxma hüquq və azad-
lıqlarının istifadəsində məhdudlaşdırma standartları göstərilib. Protokola görə, bir 
demokratik cəmiyyətdə zərurət daxilində olmaq şərti ilə, milli təhlükəsizlik ya da 
ictimai asayişin qorunması, ictimai asayiş maraqları naminə, ictimai qaydanı qo-
rumaq üçün, cinayətlərin qarşısını almaq üçün, sağlamlığın və mənəviyyatın qo-
runması üçün və ya digər şəxslərin hüquq və azadlıqlarının müdafiəsi üçün qa-
nunla nəzərdə tutulmuş olanlardan başqa, heç bir məhdudiyyət qoyula bilməz. 
İnsan Hüquqları 
 337 
İSTİFADƏ OLUNMUŞ ƏDƏBİYYAT 
 
− Akıllıoğlu Tekin, İnsan Hakları, AÜSBF Yayınları, Ankara 1995. 
− Akın İlhan, Kamu Hukuku, Beta Basım, İstanbul 1993. 
− Beetham David, Demokrasi ve İnsan Hakları, tərcümə edən: Bilal Canatan, Liberte 
Yayınları, Ankara 2008. 
− Bozkurt Enver, Uluslararası İnsan Hakları Hukuku, Asil Yayınları, Ankara 2006. 
− Quinn Frederick and Rzelinzki André (red), Права Человека и Судопроизвод-
ство, OSCE Publications, Warsaw 1999. 
− Cavadova İradə, Məmmədov Sahib, İnsan Hüquqlarının Müdafiəsi, Adiloğlu 
Nəşriyyatı, Bakı 2004. 
− Cavadova İradə, Namazlı Fariz, BMT-nin Müqavilə Orqanlarına Fərdi Şikayət-
lərin Verilmə Qaydaları, Adiloğlu Nəşriyyatı, Bakı 2008. 
− Cavadova İradə, Məmmədov Sahib, Beynəlxalq Məhkəmələr və Kvaziməhkəmələr, 
Qanun Nəşriyyatı, Bakı 2005. 
− Ishay Micheline, The History of Human Rights: From Ancient Times to the 
Globalisation Era, University of California Press, 2004. 
− Introduction to the European Convention on Human Rights, Council of Europe 
Publications, Human Rights File, No 1, Strasbourg 2005. 
− İbayev V.Ə., “Avropa Məhkəməsi Presedentləri: Mülkiyyət Hüququ”, Bakı-2007. 
− Mehdi Niyazi (red), Haqları Necə Qorumalı, Bakı 1999. 
− Əliyev İntiqam və Abbasov Kamal (red), Avropa İnsan Hüquqları Məhkəməsi: 
Konvensiyanın 8 və 14-cü maddələri üzrə məhkəmə təcrübəsi, Qanun Nəşriyyatı, 
Bakı 2005. 
− Əliyev İntiqam (red), Avropa İnsan Hüquqları Məhkəməsinin Azərbaycanla bağlı 
Qərarları, GİSO Nəşriyyat, Bakı 2007. 
− Əliyev İntiqam (red), İnsan Hüquqlarının və Əsas Azadlıqlarının Müdafiəsi haqqında 
Konvensiyanın 6-cı maddəsi üzrə Praktikum, GARİOL MMC, Bakı 2008. 
− Əliyev İntiqam (red), Avropa İnsan Hüquqları Məhkəməsi Konvensiyanın 3 və 5-
ci maddələri ilə bağlı seçilmiş qərarlar, GİSO Nəşriyyatı, Bakı 2005. 
− Əliyev İntiqam, Abbasov Kamal, Avropa İnsan Hüquqları Məhkəməsi: 
Konvensiyanın 9, 10 və 11-ci maddələri üzrə məhkəmə təcrübəsi, QAPP-
POLİQRAF, Bakı 2005. 
− Əliyev İntiqam (red), Avropa İnsan Hüquqları Məhkəməsi, Seçilmiş Qərarlar 
Toplusu, Bakı 2008. 
− Əliyev Əmir, Müasir Beynəlxalq Hüquqda İnsan Hüquqları, Əhali və Miqrasiya 
Problemləri, NAT Co Nəşriyyatı, Bakı 2007. 
− Gemalmaz Mehmet Semih, Yaşam Hakkı ve İşkence Yasağı, Kavram Yayınları, 
İstanbul 1994. 
Dr. Fərhad Mehdiyev 
 338 
− Gemalmaz Mehmet Semih, Temel Belgelerde İnsan Hakları, İHD yayını, Ankara 
1996. 
− Gemalmaz Mehmet Semih, Temel Belgelerde İnsan Hakları- Usul Hukuku 1, İHD 
yayını, Ankara 1996. 
− Göze Ayferi, Siyasi Düşünceler ve Yönetimler, Beta Yayınları, İstanbul 1995. 
− Hacızadə Hikmət, Demokratiya: Gediləsi uzun yol, Bakı 2001.  
− Hacker Andrew, Political Theory, Macmillian Company, New York 1961. 
− Kraynak P.Robert, Tocqueville’s Constitutionalism, in American Political Science 
Review, December 1987, Volume 81, Number 4. 
− Henkin Luis, Numan Gerald L, Orentlicher Diane F, Libron David V., İnsan Hüquq-
ları, Adiloğlu Nəşriyyatı, Bakı 2008. 
− Куин Фредерик, Права человека и ты, Издательство ОБСЕ/БДИПЧ, Варшава 1997. 
− Makovey Monica, Azadlıq və Şəxsi Toxunulmazlıq Hüququ, AŞ Yayınları. 
− Michael Moore, General Theory of Criminal Law, Oxford University Press, 2006. 
− Mehdiyev Fərhad, İnzibati İdarəetmə Hüququ, Qafqaz Universiteti Yayınları, Bakı 
2008. 
− Kapani Münci, İnsan Haklarının Uluslararası Boyutları, Bilgi Yayınevi, Ankara 1996. 
− Michael Moore, Causation and Responsibility, Oxford University Press, 2006. 
− Michael Moore, Torture and the balance of evils, Israel Law Review 23 (1989), 
s.280-344. 
− Mustafa Şentop, “Avrupa İnsan Hakları Sözleşmesinde Adil Yargılanma Hakkı”, 
Argumentum, Temmuz-Aralık 1997, Sayı 53, s.315. 
− Моисеев Сергей, Философия Права, Сибирское Университетское Издательство, 
Новосибирск 2004. 
− Thomas Buergenthal, Dinan Shelton, David Stewart, International Human Rights, 
West Group, Minnesota 2004. 
− Yılmaz Reha, Medeniyetlerin Devlet ve Hukuk Tarihi, Qafqaz Universiteti 
Yayınları, Bakı 2007. 
− Ünal Mehmet, “Mülki Hüquq Beynəxalq Simpozium” Materialları, Bakı 2005. 
− Hacılı Rəşid, Media Hüququ, Bakı 2007. 
− Raymond Wacks, Introduction to Law, Oxford University Press, New York 2008. 
Qeyd:  kitabın yazılmasında istifadə olunan AİHM, CAT və HRC qərarları internetdən 
alınmışdır. Həmin işlərə baxmaq üçün, müvafiq haşiyyədə verilən işin adı və 
tarixindən istifadə edərək, google ya da “HUDOC online” axtarış saytlarından əldə 
edə bilərsiniz. İşlərin bəziləri üçün birbaşa internet adresləri haşiyyədə verilmişdir. 
Avropa İnsan Hüquqları Məhkəməsinin qərarlarının tam mətni HUDOC servisində 
olur, konkret işlərin isə internet adresi olmur. HUDOC servisinin adresi isə belədir: 
http://cmiskp.echr.coe.int/tkp197/search.asp?skin=hudoc-en Bu sayta daxil olub iş 
adını yazaraq lazımi istinad materialları əldə oluna bilər. 
İnsan Hüquqları 
 339 
ƏLAVƏLƏR: ƏSAS BEYNƏLXALQ SƏNƏDLƏR 
 
İnsan hüquqları haqqında  
ÜMUMİ BƏYANNAMƏ 
 
BMT Baş Məclisinin 1948-ci il 10 dekabr tarixli 
217A(III) nömrəli Qətnaməsi ilə qəbul və bəyan 
edilmişdir. 
 
 
Preambula  
Bəşər ailəsinin bütün üzvlərinə xas olan ləyaqət hissinin və onların bərabər və ayrılmaz hüquqlarının tanın-
masının azadlıq, ədalət və ümumi sülhün əsası olduğunu nəzərə alaraq, 
insan hüquqlarına etinasızlıq və nifrətin bəşəriyyəti dəhşətə gətirən barbarizm hərəkətlərinə səbəb olduğunu 
və insanların söz və etiqad azadlığına malik, qorxu və ehtiyacdan azad olacaqları bir dünyanın yaradılma-
sının insanların ən ali istəyi olduğunu nəzərə alaraq, 
insanın son vasitə kimi istibdad və zülmə qarşı qiyama qalxmağa məcbur olmamasını təmin etmək üçün 
insan hüquqlarının qanunun gücü ilə müdafiə olunmasının zəruriliyini nəzərə alaraq, 
xalqlar arasında mehriban münasibətlərin inkişafını dəstəkləməyin vacibliyini nəzərə alaraq, 
Birləşmiş Millətlərin xalqlarının BMT Nizamnaməsində əsas insan hüquqlarına, insan şəxsiyyətinin ləyaqət 
və dəyərinə, kişi və qadınların hüquq bərabərliyinə inamlarını təsdiq etdiklərini və daha geniş azadlıq şə-
raitində sosial tərəqqi və həyat şəraitinin yaxşılaşdırılmasına yardım etməyə qət etdiklərini nəzərə alaraq, 
üzv-dövlətlərin Birləşmiş Millətlər Təşkilatı ilə əməkdaşlıq şəraitində insan hüquqlarına və əsas azadlıqlara 
ümumi hörmət və onlara əməl olunmasına yardım etməyi öhdələrinə götürdüklərini nəzərə alaraq, 
bu hüquq və azadlıqların xarakterinin tam şəkildə dərk olunmasının həmin öhdəliyin hərtərəfli yerinə yetiril-
məsi üçün böyük əhəmiyyət kəsb etdiyini nəzərə alaraq, 
Baş məclis 
İnsan Hüquqları haqqında Ümumi Bəyannaməni, hər bir kəsin və cəmiyyətin hər bir orqanının bu Bəyan-
naməni rəhbər tutaraq maarif və tədris yolu ilə həmin hüquq və azadlıqlara hörmət olunmasına yardım etmə-
ləri və milli və beynəlxalq səviyyədə mütərəqqi tədbirlər yolu ilə, həm təşkilatın üzvü olan dövlətlərin xalqları, 
həm də onların yurisdiksiyası altında olan ərazilərin xalqları arasında ümumilikdə və effektiv tanınması və 
həyata keçirilməsinə səy göstərmələri məqsədilə bütün xalqlar və bütün dövlətlərin yerinə yetirməyə can 
atmalı olduqları vəzifə kimi bəyan edir. 
Maddə 1.  Bütün insanlar ləyaqət və hüquqlarına görə azad və bərabər doğulurlar. Onların şüurları və 
vicdanları var və bir-birlərinə münasibətdə qardaşlıq ruhunda davranmalıdırlar. 
Maddə 2.  Hər bir şəxs irqindən, dərisinin rəngindən, cinsindən, dilindən, dinindən, siyasi və digər əqidəsin-
dən, milli və ya sosial mənşəyindən, əmlak, sosial mövqe və digər vəziyyətindən asılı olmayaraq, 
bu Bəyannamədə elan olunmuş bütün hüquq və azadlıqlara malik olmalıdır. Bundan əlavə, 
həmin şəxsin mənsub olduğu ölkənin və ya ərazinin siyasi, hüquqi və beynalxalq statusuna görə, 
həmin ərazinin müstəqilliyindən, qəyyumluq altında olmasından, özünü idarə edib-etməməsin-
dən və ya suverenliyinin hər hansı şəkildə məhdudluğundan asılı olmayaraq heç bir ayrı-seçki-
liyə yol verilməməlidir. 
Maddə 3.   Hər bir şəxsin yaşamaq, azadlıq və şəxsi toxunulmazlıq hüququ var. 
Maddə 4.   Heç kəs kölə və ya asılı vəziyyətdə saxlanıla bilməz; quldarlıq və qul ticarəti bütün formalarda 
qadağan edilir. 
Maddə 5.  Heç kim işgəncəyə və ya qəddar, qeyri-insani və ya onun ləyaqətini alçaldan münasibətə və 
cəzaya məruz qalmamalıdır. 
Maddə 6.  Hər bir şəxs harada olmasından asılı olmayaraq, hüquq subyekti kimi tanınmaq hüququna 
malikdir. 
Dr. Fərhad Mehdiyev 
 340 
Maddə 7.  Bütün insanlar qanun qarşısında bərabərdirlər və qanun tərəfindən bərabər müdafiə hüququna 
malikdirlər. Bütün insanlar bu Bəyannaməni pozan hər hansı ayrı-seçkilikdən və belə ayrı-seçki-
liyə hər hansı cəhddən eyni dərəcədə müdafiə olunma hüququna malikdirlər. 
Maddə 8.  Hər bir şəxs Konstitusiyanın və ya qanunun ona verdiyi hüquqların pozulması zamanı 
səlahiyyətli milli məhkəmələr tərəfindən hüquqlarının bərpa olunması hüququna malikdir. 
Maddə 9.  Heç kim özbaşına həbsə, tutulmaya və ya sürgünə məruz qala bilməz. 
Maddə 10.  Hər bir şəxs onun hüquq və vəzifələrinin təyini və ona qarşı irəli sürülmüş cinayət ittihamının 
əsaslığının müəyyənləşdirilməsi üçün onun işinin müstəqil və bitərəf məhkəmədə, tam bərabərlik 
əsasında, aşkarlıq və ədalətin bütün tələblərinin gözlənilməsi şəraitində baxılması hüququna 
malikdir. 
Maddə 11. 1. Cinayət törətməkdə ittiham olunan hər bir şəxs ona müdafiə üçün bütün imkanların təmin 
olunduğu açıq məhkəmə istintaqında günahı qanuni şəkildə sübut olunanadək günahsız hesab 
edilmək hüququna malikdir. 
 2. Heç bir kəs milli qanunvericilik və ya beynəlxalq hüquqa əsasən törədildiyi zaman cinayət 
hesab edilməyən hərəkət və ya hərəkətsizlik üçün cinayətdə ittiham oluna bilməz. Eyni zamanda 
cinayətin törədildiyi zaman tətbiq oluna biləcək cəzadan daha ağır cəza tətbiq oluna bilməz. 
Maddə 12. Heç kim şəxsi və ailə həyatına müdaxiləyə, evinin toxunulmazlığına, məktublaşmasının gizlili-
yinə, şərəf və nüfuzuna özbaşına qəsdə məruz qala bilməz. Hər bir şəxsin belə müdaxilə və 
qəsddən qanun tərəfindən müdafiə olunmaq hüququ var. 
Maddə 13. 1. Hər bir şəxs hər bir ölkə hüdudunda sərbəst hərəkət etmək və yaşayış yeri seçmək hüququna 
malikdir. 
 2. Hər bir şəxs öz ölkəsi də daxil olmaqla, istənilən ölkəni tərk etmək və öz ölkəsinə qayıtmaq 
hüququna malikdir. 
Maddə 14. 1. Hər bir şəxs digər ölkələrdə təqibdən sığınacaq axtarmaq və bu sığınacaqdan istifadə etmək 
hüququna malikdir. 
 2. Bu hüquq həqiqətən də qeyri-siyasi cinayət və ya Birləşmiş Millətlər Təşkilatının məqsəd və 
prinsiplərinə zidd hərəkət törədilməsinə əsaslanan təqiblər zamanı tətbiq oluna bilməz. 
Maddə 15. 1. Hər bir şəxs vətəndaşlıq hüququna malikdir. 
 2. Heç kim özbaşına olaraq vətəndaşlıqdan və vətəndaşlığını dəyişmək hüququndan məhrum 
edilə bilməz. 
Maddə 16. 1. Yetkinlik yaşına çatmış kişilər və qadınlar irqi, milli və dini əlamətlərinə görə heç bir məhdu-
diyyət qoyulmadan nikaha daxil olmaq və ailə qurmaq hüququna malikdirlər. Onlar nikaha daxil 
olarkən, nikah müddətində və onun pozulması zamanı eyni hüquqlardan istifadə edirlər. 
 2. Nikah, nikaha daxil olan hər iki tərəfin azad və tam razılığı olarsa, bağlana bilər. 
 3. Ailə cəmiyyətin təbii və başlıca özəyidir və cəmiyyət və dövlət tərəfindən müdafiə olunma hü-
ququna malikdir. 
Maddə 17. 1. Hər bir şəxsin həm təkbaşına, həm də müştərək mülkiyyətə sahib olma hüququ var. 
 2. Heç kim özbaşına olaraq mülkiyyətdən məhrum edilə bilməz. 
Maddə 18. Hər bir şəxs fikir, vicdan və din azadlığı hüququna malikdir; bu hüquqa öz dinini və etiqadını 
dəyişmək azadlığı və öz dininə və əqidəsinə təhsil, dua, dini ayin və mərasimlər zamanı təklikdə 
və ya başqaları ilə birlikdə, aşkar və ya fərdi şəkildə etiqad etmək azadlığı daxildir. 
Maddə 19. Hər bir şəxs əqidə və onu sərbəst ifadə etmək azadlığı hüququna malikdir; bu hüquqa maneəsiz 
olaraq əqidəyə malik olmaq və dövlət sərhədlərindən asılı olmayaraq informasiya və ideyaları 
istənilən vasitələrlə axtarmaq, əldə etmək və yaymaq azadlığı daxildir. 
Maddə 20. 1. Hər bir şəxs dinc yığıncaqlar və assosiasiyalar azadlığı hüququna malikdir. 
 2. Heç bir şəxs hər hansı bir assosiasiyaya qoşulmağa məcbur edilə bilməz. 
Maddə 21. 1. Hər bir şəxs dövlətin idarə olunmasında bilavasitə və ya azad şəkildə seçilmiş nümayəndələr 
vasitəsilə iştirak etmək hüququna malikdir. 
 2. Hər bir şəxs öz ölkəsində dövlət qulluğuna girməkdə bərabər imkana malik olmaq hüququna 
malikdir. 
 3. Xalqın iradəsi iqtidar hakimiyyətinin əsası olmalıdır: bu iradə öz ifadəsini gizli səsvermə yolu 
ilə, ümumi və bərabər seçki hüququ və ya səsvermənin azadlığını təmin edən digər eynimənalı 
formalar əsasında keçirilən mütəmadi və saxtalaşdırılmamış seçkilərdə tapmalıdır. 
İnsan Hüquqları 
 341 
Maddə 22. Hər bir şəxs cəmiyyətin üzvü kimi sosial təminat hüququna və milli səylər və beynəlxalq əmək-
daşlıq yolu ilə və hər bir dövlətin strukturu və ehtiyatlarına uyğun olaraq onun ləyaqətinin 
müdafiəsi və şəxsiyyətinin azad inkişafı üçün iqtisadi, sosial və mədəni sahələrdə hüquqlara 
malikdir. 
Maddə 23. 1. Hər bir şəxsin əmək, sərbəst iş yeri seçmək, ədalətli və münasib iş şəraiti və işsizlikdən 
müdafiə hüququ var. 
 2. Hər bir şəxs heç bir ayrı-seçkilik olmadan eyni iş üçün eyni əmək haqqı almaq hüququna 
malikdir. 
 3. Hər bir işləyən şəxs əməyinin lazım gələrsə digər sosial müdafiə vasitələrilə tamamlanan, 
onun özünün və ailəsinin layiqli dolanışığını təmin edə bilən ədalətli və qənaətbəxş ödənilməsi 
hüququna malikdir. 
 4. Hər bir şəxsin həmkarlar ittifaqları yaratmaq və öz sosial maraqlarını müdafiə etmək üçün 
həmkarlar ittifaqlarına daxil olmaq hüququ var. 
Maddə 24. Hər bir şəxsin istirahət və asudə vaxt, o cümlədən iş gününün ağlabatan hüququ və ödənilən 
vaxtaşırı məzuniyyət hüququ var. 
Maddə 25. 1. Hər bir şəxs onun özünün və ailəsinin səhhət və rifahını təmin etmək üçün lazım olan qida, 
geyim, tibbi xidmət və lazımi sosial təminat da daxil olmaqla, həyat səviyyəsi hüququna və iş-
sizlik, xəstəlik, əlillik, dul qalma, qocalıq və özündən asılı olmayan səbəblər üzündən yaşayış 
vasitələrinin itirilməsi zamanı təminat hüququna malikdir. 
 2. Analar və uşaqlar xüsusi qayğı və yardım almaq hüququna malikdirlər. Həm nikah nəticəsin-
də, həm də nikahdan kənar doğulmuş uşaqlar eyni sosial müdafiədən istifadə etməlidirlər. 
 
Maddə 26. 1. Hər bir şəxsin təhsil hüququ var. Ən azı ibtidai və ümumi təhsil pulsuz olmalıdır. İbtidai təhsil 
icbari olmalıdır. Hər kəs texniki və peşə təhsili almaq imkanına malik olmalıdır, ali təhsil də hər 
kəsin qabiliyyəti əsasında hamıya eyni dərəcədə müyəssər olmalıdır. 
 2. Təhsil insan şəxsiyyətinin tam inkişafına və insan hüquqları və əsas azadlıqlara hörmətin 
artırılmasına yönəldilməlidir. Təhsil xalqlar, irqi və dini qruplar arasında qarşılıqlı anlaşmanın, 
dözümlülüyün və dostluğun möhkəmləndirilməsinə və Birləşmiş Millətlərin sülhü qoruma 
sahəsində fəaliyyətinə yardım etməlidir. 
 3. Valideynlər öz azyaşlı uşaqları üçün təhsil növünü seçməkdə üstünlüyə malikdirlər. 
Maddə 27. 1. Hər bir şəxs cəmiyyətin mədəni həyatında sərbəst iştirak etmək, incəsənətdən zövq almaq, 
elmi tərəqqidə iştirak etmək və ondan bəhrələnmək hüququna malikdir. 
 2. Hər bir şəxs müəllifi olduğu elmi, ədəbi, yaxud incəsənət əsərlərinin nəticəsində meydana çıxan 
maddi və mənəvi mənafelərinin qorunması hüququna malikdir. 
Maddə 28. Hər bir şəxsin bu Bəyannamədə ifadə olunmuş hüquq və azadlıqların tam şəkildə həyata keçirilə 
biləcəyi sosial və beynəlxalq nizam hüququ var. 
Maddə 29. 1. Hər bir şəxs yalnız onun şəxsiyyətinin azad və tam inkişafının mümkün olduğu cəmiyyət 
qarşısında vəzifələr daşıyır. 
 2. Öz hüquq və azadlıqlarını həyata keçirərkən hər bir şəxs yalnız elə məhdudiyyətlərə məruz 
qala bilər ki, onlar qanun tərəfindən digərlərinin hüquq və azadlıqlarının tanınması və hörmət 
olunmasının təmin edilməsi və demokratik cəmiyyətin əxlaqi, ictimai asayiş və ümumi rifah 
tələblərini yerinə yetirmək məqsədilə təyin edilmiş olsun. 
 3. Bu hüquq və azadlıqların həyata keçirilməsi Birləşmiş Millətlər Təşkilatının məqsəd və 
prinsiplərinə zidd olmamalıdır. 
Maddə 30. Bu Bəyannamədə heç nə hər hansı dövlətə, şəxslər qrupuna və yaxud ayrı-ayrı şəxslərə, həmin 
Bəyannamədə elan olunmuş hüquq və azadlıqların ləğvinə yönəldilmiş hər hansı fəaliyyətlə 
məşğul olmaq və yaxud hər hansı hərəkəti törətmək hüququnun verilməsi kimi təfsir oluna 
bilməz. 
 
Dr. Fərhad Mehdiyev 
 342 
İnsan hüquqlarının və əsas azadlıqların müdafiəsi haqqında  
AVROPA KONVENSİYASI 
 
Roma, 4 noyabr 1950-ci il 
3 sentyabr 1953-cü ildə qüvvəyə minmişdir 
1998-ci il noyabrın 1-də qüvvəyə minmiş 11 saylı 
Protokolla dəyişikliklər və əlavələr edilmişdir. 
 
Avropa Şurasının üzvü olub, bu Konvensiyanı imzalayan hökumətlər, 
1948-ci il dekabrın 10-da BMT Baş Məclisi tərəfindən bəyan edilmiş İnsan hüquqları haqqında Ümumi 
Bəyannaməni nəzərə alaraq; 
bu Bəyannamənin məqsədinin, bəyan etdiyi hüquqların hamılıqla və səmərəli tanınmasının və həyata 
keçirilməsinin təmin edilməsi olduğunu nəzərə alaraq; 
Avropa Şurasının məqsədinin onun üzvləri arasında böyük birliyə nail olmaqdan ibarət olduğunu və bu 
məqsədlərə nail olmağın əsas vasitələrindən birinin insan hüquqlarının və əsas azadlıqların dəstəklənməsi 
və gələcək reallaşdırılması olduğunu hesab edərək; 
dünyada ədalətin və sülhün əsası olan və riayət edilməsi başlıca olaraq, bir tərəfdən həqiqi demokratik siyasi 
rejimlə və digər tərəfdən onların sadiq qaldığı insan hüquqlarını hamının anlaması və riayət etməsi ilə təmin 
olunan əsas azadlıqlara öz dərin sədaqətlərini təsdiq edərək; 
vahid səylərlə hərəkət edən və siyasi ənənələrin, idealların, azadlığın və hüququn aliliyinin ümumi irsinə 
malik olan Avropa ölkələrinin hökumətləri kimi Ümumi Bəyannamədə təsbit olunmuş bəzi hüquqların kollektiv 
həyata keçirilməsinin təmin edilməsi yolunda ilk addımlar atmaq əzmində olaraq, 
aşağıdakılar barədə razılığa gəldilər: 
 
Maddə 1.  İnsan hüquqlarına hörmət olunması öhdəliyi 
Razılığa gələn Yüksək Tərəflər onların yurisdiksiyasında olan hər kəs üçün bu Konvensiyanın I 
bölməsində müəyyən olunmuş hüquq və azadlıqları təmin edirlər. 
 
I bölmə. Hüquqlar və azadlıqlar 
Maddə 2.  Yaşamaq hüququ 
1. Hər kəsin yaşamaq hüququ qanunla qorunur. Heç kəs qanunla ölüm cəzası nəzərdə tutulmuş 
cinayət törətməyə görə, məhkəmə tərəfindən çıxarılmış belə hökmün icrasından başqa, həyatın-
dan məhrum edilə bilməz. 
2. Həyatdan məhrumetmə, aşağıdakı məqsədlər üçün güc tətbiqində mütləq zərurətin nəticəsi 
olduqda, bu maddənin pozulması hesab edilmir: 
a) istənilən şəxsin hüquqa zidd zorakılıqdan qorunması üçün; 
b) qanuni həbsi həyata keçirmək və ya qanuni əsaslarla həbsdə olan şəxsin qaçmasının 
qarşısını almaq üçün; 
c) qanuna müvafiq olaraq iğtişaş və ya qiyamın yatırılması üçün. 
Maddə 3.  İşgəncələrin qadağan olunması 
Heç kəs işgəncəyə, qeyri-insani və ya ləyaqəti alçaldan rəftara və ya cəzaya məruz qalmama-
lıdır. 
Maddə 4. Köləliyin və məcburi əməyin qadağan olunması 
1. Heç kəs köləlikdə və ya əsarət altında saxlanılmamalıdır. 
2. Heç kəs məcburi və ya icbari əməyə cəlb olunmamalıdır. 
3. Bu maddənin məqsədləri üçün «məcburi və ya icbari əmək» termini aşağıdakıları ehtiva etmir: 
a) bu Konvensiyanın 5-ci maddəsinin müddəalarına müvafiq olaraq həbsdə olan və ya belə 
həbsdən şərti azad edilmiş şəxsin adətən yerinə yetirməli olduğu hər hansı iş; 
b) hərbi xarakterli hər hansı xidmət və ya hərbi xidmətdən əqidəyə görə imtina etmənin qanuni 
hesab edildiyi ölkələrdə məcburi hərbi xidmətin əvəzinə müəyyən edilmiş xidmət; 
İnsan Hüquqları 
 343 
c) fövqəladə vəziyyət və ya əhalinin həyatı və rifahı üçün təhlükə yaradan fəlakət hallarında 
hər hansı məcburi xidmət; 
d) adi vətəndaşlıq vəzifələrinin bir hissəsi olan hər hansı iş və ya xidmət. 
Maddə 5.  Azadlıq və toxunulmazlıq hüququ 
1. Hər kəsin azadlıq və şəxsi toxunulmazlıq hüququ vardır. Heç kəs qanunla müəyyən olunmuş 
aşağıdakı hallardan və qaydadan başqa, azadlıqdan məhrum edilə bilməz: 
a) səlahiyyətli məhkəmə tərəfindən məhkum olunduqdan sonra şəxsin qanuni həbsə alın-
ması; 
b) məhkəmənin qanuni çıxardığı qərarı icra etməməyə görə və ya qanunla nəzərdə tutulmuş 
hər hansı öhdəliyin icra olunmasını təmin etmək məqsədi ilə şəxsin qanuni tutulması və ya 
həbsə alınması; 
c) hüquq pozuntusunun törədilməsində əsaslı şübhə ilə bağlı şəxsin səlahiyyətli məhkəmə 
orqanı qarşısında durmasından irəli gələn və ya onun tərəfindən törədilən hüquq pozuntusu-
nun, yaxud törətdikdən sonra onun gizlənməsinin qarşısını almaq üçün kifayət qədər zəruri 
əsaslar olduğunun hesab edildiyi hallarda şəxsin qanuni tutulması və ya həbsə alınması; 
d) yetkinlik yaşına çatmamış şəxsin tərbiyə nəzarəti üçün qanuni qərar əsasında həbsə 
alınması və ya onun səlahiyyətli orqana verilməsi üçün qanuni həbsə alınması; 
e) yoluxucu xəstəliklərin yayılmasının qarşısını almaq üçün şəxslərin, habelə ruhi xəstələrin, 
alkoqolizmə və narkomaniyaya mübtəla olanların və ya səfillərin qanuni həbsə alınması; 
f) şəxsin ölkəyə qanunsuz gəlməsinin qarşısını almaq məqsədi ilə və ya barəsində deporta-
siya, yaxud ekstradisiya tədbirləri tətbiq olunan şəxsin qanuni tutulması və ya həbsə alınması. 
2. Tutulmuş hər bir kəsə ona aydın olan dildə onun tutulmasının səbəbləri və ona qarşı irəli 
sürülən istənilən ittiham barədə dərhal məlumat verilir. 
3. Bu maddənin I bəndinin «c» yarımbəndinə müvafiq olaraq tutulmuş və ya həbsə alınmış hər 
kəs dərhal hakimin və ya qanunla məhkəmə hakimiyyətini həyata keçirmək səlahiyyəti verilmiş 
digər vəzifəli şəxsin yanına gətirilir və ağlabatan müddət ərzində məhkəmə araşdırması və ya 
məhkəməyə qədər azad edilmək hüququna malikdir. Azad edilmək məhkəməyə gəlmə təminat-
larının təqdim edilməsi ilə şərtləndirilə bilər. 
4. Tutulma və ya həbsə alınma nəticəsində azadlıqdan məhrum edilmiş hər kəs onun həbsə 
alınmasının qanuniliyinə məhkəmə tərəfindən təxirə salınmadan baxılması hüququna və əgər 
onun həbsi məhkəmə tərəfindən qanunsuz hesab edilibsə, azad edilmək hüququna malikdir. 
5. Bu maddənin müddəalarının pozulması ilə tutulmağa və ya həbsə alınmağa məruz qalan hər 
kəsin iddia ilə təmin olunan kompensasiya hüququ var. 
Maddə 6.  Ədalətli məhkəmə araşdırması hüququ 
1. Hər kəs, onun mülki hüquq və vəzifələri müəyyən edilərkən və ya ona qarşı hər hansı cinayət 
ittihamı irəli sürülərkən, qanun əsasında yaradılmış müstəqil və qərəzsiz məhkəmə vasitəsi ilə, 
ağlabatan müddətdə işinin ədalətli və açıq araşdırılması hüququna malikdir. Məhkəmə qərarı 
açıq elan edilir, lakin demokratik cəmiyyətdə əxlaq, ictimai qayda və ya milli təhlükəsizlik müla-
hizələrinə görə, həmçinin yetkinlik yaşına çatmayanların maraqları və ya tərəflərin şəxsi həyatı-
nın müdafiəsi bunu tələb etdikdə, yaxud məhkəmənin fikrincə, aşkarlığın ədalət mühakiməsinin 
maraqlarını poza biləcəyi xüsusi hallar zamanı ciddi zərurət olduqda mətbuat və ictimaiyyət 
bütün proses boyu və ya onun bir hissəsində məhkəmə iclasına buraxılmaya bilər. 
2. Cinayət törətməkdə ittiham olunan hər kəs onun təqsiri qanun əsasında sübut edilənədək 
təqsirsiz hesab edilir. 
3. Cinayət törətməkdə ittiham olunan hər kəs ən azı aşağıdakı hüquqlara malikdir: 
a) ona qarşı irəli sürülmüş ittihamın xarakteri və əsasları haqqında onun başa düşdüyü dildə 
dərhal və ətraflı məlumatlandırılmaq; 
b) öz müdafiəsini hazırlamaq üçün kifayət qədər vaxta və imkana malik olmaq; 
c) şəxsən və ya özünün seçdiyi müdafiəçi vasitəsi ilə özünü müdafiə etmək ya müdafiəçinin 
xidmətini ödəmək üçün vəsaiti kifayət etmədiyi zaman, ədalət mühakiməsinin maraqları tələb 
etdikdə, belə müdafiədən pulsuz istifadə etmək; 
Dr. Fərhad Mehdiyev 
 344 
d) onun əleyhinə ifadə vermiş şahidləri dindirmək və ya bu şahidlərin dindirilməsi hüququna 
malik olmaq və onun əleyhinə ifadə vermiş şahidlər üçün eyni olan şərtlərlə onun lehinə olan 
şahidlərin çağırılması və dindirilməsi hüququna malik olmaq; 
e) məhkəmədə istifadə olunan dili başa düşmürsə və ya bu dildə danışa bilmirsə, tərcüməçi-
nin pulsuz köməyindən istifadə etmək. 
Maddə 7.  Qanunsuz cəzalandırılmamaq 
1. Heç kəs törədildiyi zaman milli və ya beynəlxalq hüquqa görə cinayət sayılmayan hər hansı 
hərəkət və ya hərəkətsizliyə görə cinayət törətməkdə təqsirli hesab edilə bilməz. Habelə cinayət 
əməlinin törədildiyi zaman tətbiq edilməli olan cəzadan daha ağır cəza verilə bilməz. 
2. Bu maddə sivil ölkələrin tanıdığı hüququn ümumi prinsiplərinə müvafiq olaraq, törədildiyi 
zaman cinayət hesab edilən hər hansı hərəkət və ya hərəkətsizliyə görə istənilən şəxsin 
mühakimə edilməsinə və ya cəzalandırılmasına mane olmur. 
Maddə 8.  Şəxsi həyata və ailə həyatına hörmət hüququ 
1. Hər kəs öz şəxsi və ailə həyatına, mənzilinə və yazışma sirrinə hörmət hüququna malikdir. 
2. Milli təhlükəsizlik və ictimai asayiş, ölkənin iqtisadi rifah maraqları naminə, iğtişaş və ya cina-
yətlərin qarşısını almaq üçün, sağlamlığı, yaxud mənəviyyatı qorumaq üçün və ya digər şəxslərin 
hüquq və azadlıqlarını müdafiə etmək üçün qanunla nəzərdə tutulmuş və demokratik cəmiyyətdə 
zəruri olan hallar istisna olmaqla, bu hüququn həyata keçirilməsinə dövlət hakimiyyəti orqanları 
tərəfindən müdaxiləyə yol verilmir. 
Maddə 9.  Fikir, vicdan və din azadlığı 
1. Hər kəsin fikir, vicdan və din azadlığı hüququ vardır; bu hüquqa öz dinini və ya əqidəsini də-
yişmək azadlığı, öz dininə və ya əqidəsinə həm təkbaşına, həm də başqaları ilə birlikdə etiqad 
etmək və açıq, yaxud şəxsi qaydada ibadəti, təlimləri, dini və mərasim ayinlərini yerinə yetirmək 
azadlığı daxildir. 
2. Öz dininə və baxışlarına etiqad etmək azadlığı yalnız ictimai asayiş maraqları naminə, ictimai 
qaydanı, sağlamlığı, yaxud mənəviyyatı qorumaq üçün və yadigər şəxslərin hüquq və azadlıqla-
rını müdafiə etmək üçün qanunla nəzərdə tutulmuş və demokratik cəmiyyətdə zəruri olan 
məhdudiyyətlərə məruz qala bilər. 
Maddə 10.  Fikri ifadə etmək azadlığı 
1. Hər kəs öz fikrini ifadə etmək azadlığı hüququna malikdir. Bu hüquqa öz rəyində qalmaq 
azadlığı, dövlət hakimiyyəti orqanları tərəfindən hər hansı maneə olmadan və dövlət sərhədlərin-
dən asılı olmayaraq, məlumat və ideyaları almaq və yaymaq azadlığı daxildir. Bu maddə 
dövlətlərin radioyayım, televiziya və kinematoqrafiya müəssisələrinə lisenziya tələbi qoymasına 
mane olmur. 
2. Bu azadlıqların həyata keçirilməsi milli təhlükəsizlik, ərazi bütövlüyü və ya ictimai asayiş 
maraqları naminə, iğtişaşın və ya cinayətin qarşısını almaq üçün, sağlamlığın və mənəviyyatın 
qorunması üçün, digər şəxslərin nüfuzu və ya hüquqlarının müdafiəsi üçün, gizli əldə edilmiş 
məlumatların açıqlanmasının qarşısını almaq üçün və ya ədalət mühakiməsinin nüfuz və qərəz-
sizliyini təmin etmək üçün qanunla nəzərdə tutulmuş və demokratik cəmiyyətdə zəruri olan 
müəyyən rəsmiyyətə, şərtlərə, məhdudiyyətlərə və ya sanksiyalara məruz qala bilər. 
Maddə 11.  Yığıncaqlar və birləşmək azadlığı 
1. Hər kəsin dinc toplaşmaq azadlığı və öz maraqlarını müdafiə etmək üçün həmkarlar ittifaqları 
yaratmaq və onlara qoşulmaq hüququ da daxil olmaqla, başqaları ilə birləşmək azadlığı hüququ 
vardır. 
2. Bu hüquqların həyata keçirilməsinə milli təhlükəsizlik və ictimai asayiş maraqları naminə, 
iğtişaşın və cinayətin qarşısını almaq üçün, sağlamlığın və mənəviyyatın qorunması üçün və ya 
digər şəxslərin hüquq və azadlıqlarının müdafiəsi üçün qanunla nəzərdə tutulmuş və demokratik 
cəmiyyətdə zəruri olanlardan başqa, heç bir məhdudiyyət qoyula bilməz. Bu maddə silahlı qüv-
vələr, polis və ya inzibati dövlət orqanları üzvlərinin belə hüquqlarının həyata keçirilməsinə 
qanuni məhdudiyyətlər qoyulmasına mane olmur. 
Maddə 12.  Nikah hüququ 
Nikah yaşına çatmış kişilər və qadınlar bu hüququn həyata keçirilməsini tənzimləyən milli qanun-
vericiliyə müvafiq olaraq, nikaha daxil olmaq və ailə qurmaq hüququna malikdirlər. 
İnsan Hüquqları 
 345 
Maddə 13.  Səmərəli hüquqi müdafiə vasitələri hüququ 
Bu Konvensiyada təsbit olunmuş hüquq və azadlıqları pozulan hər kəs, hətta bu pozulma rəsmi 
fəaliyyət göstərən şəxslər tərəfindən törədildikdə belə, dövlət orqanları qarşısında səmərəli 
hüquqi müdafiə vasitələrinə malikdir. 
Maddə 14.  Ayrı-seçkiliyin qadağan olunması 
Bu Konvensiyada təsbit olunmuş hüquq və azadlıqlardan istifadə cins, irq, dərinin rəngi, dil, din, 
siyasi və ya digər baxışlar, milli və ya sosial mənşə, milli azlıqlara mənsubiyyət, əmlak vəziyyəti, 
doğum və ya digər hər hansı əlamətlərinə görə ayrı-seçkilik olmadan təmin olunmalıdır. 
Maddə 15. Fövqəladə hallar zamanı məhdudlaşdırma 
1. Müharibə və ya millətin həyatını təhdid edən digər fövqəladə hallar zamanı Razılığa gələn 
Yüksək Tərəflərdən hər hansı biri onun beynəlxalq hüquqa müvafiq digər öhdəliklərinə zidd 
olmamaq şərti ilə, yalnız vəziyyətin fövqəladəliyinin şərtləndirə biləcəyi səviyyədə bu Konvensiya 
üzrə öhdəliklərindən geri çəkilən tədbirlər görə bilər. 
2. Bu müddəa, qanuni müharibə əməliyyatları nəticəsində ölüm halları istisna olmaqla, 2-ci 
maddənin və ya 3-cü maddənin müddəalarından, 4-cü maddənin 1-ci bəndinin və 7-ci maddənin 
müddəalarından geri çəkilməyə əsas vermir. 
3. Bu geri çəkilmə hüququndan istifadə edən Razılığa gələn hər hansı Yüksək Tərəf gördüyü 
tədbirlər və onların səbəbləri haqqında Avropa Şurasının Baş katibini tam məlumatlandırır. O, 
həmçinin belə tədbirlərin dayandırılması və Konvensiyanın müddəalarının yenidən tam həyata 
keçirilməyə başlanması haqqında Avropa Şurasının Baş katibinə məlumat verir. 
Maddə 16.  Əcnəbilərin siyasi fəaliyyətinin məhdudlaşdırılması 
10, 11 və 14-cü maddələrdə heç nə Razılığa gələn Yüksək Tərəflər üçün əcnəbilərin siyasi 
fəaliyyətinə məhdudiyyətlər qoyulmasına maneə hesab edilə bilməz. 
Maddə 17.  Hüquqlardan sui-istifadənin qadağan olunması 
Bu Konvensiyada heç nə hər hansı dövlətin, qrupun və ya şəxsin burada təsbit olunan hüquq və 
azadlıqlarının ləğvinə yönəlmiş hər hansı fəaliyyətlə məşğul olmaq və ya hər hansı əməl 
törətmək və ya onları Konvensiyada nəzərdə tutulandan daha artıq məhdudlaşdırmaq hüququna 
malik olması kimi şərh oluna bilməz. 
Maddə 18.  Hüquqlarla bağlı məhdudiyyətlərdən istifadənin hədləri 
Qeyd olunan hüquq və azadlıqlarla bağlı bu Konvensiyada yol verilən məhdudiyyətlər, nəzərdə 
tutulduğundan başqa, hər hansı digər məqsəd üçün tətbiq olunmamalıdır. 
II bölmə. Avropa insan hüquqları məhkəməsi 
Maddə 19.  Məhkəmənin təsis olunması 
Razılığa gələn Yüksək Tərəflər bu Konvensiya və ona dair Protokollar ilə öz üzərlərinə götürdük-
ləri öhdəliklərə riayət olunmasını təmin etmək məqsədi ilə Avropa İnsan Hüquqları Məhkəməsini 
(bundan sonra «Məhkəmə» adlanacaq) təsis edirlər. O, daimi əsaslarla fəaliyyət göstərir. 
Maddə 20.  Hakimlərin sayı 
Məhkəmə Razılığa gələn Yüksək Tərəflərə bərabər sayda hakimlərdən ibarətdir. 
Maddə 21.  Hakimliyə dair tələblər 
1. Hakimlər yüksək mənəvi keyfiyyətlərə malik olmalı və yüksək məhkəmə vəzifələrinə təyin 
olunarkən qoyulan tələblərə cavab verməli və ya tanınmış nüfuzlu hüquqşünaslar olmalıdırlar. 
2. Hakimlər Məhkəmənin işində şəxsən iştirak edirlər. 
3. Vəzifədə olduqları bütün müddət ərzində hakimlər onların müstəqilliyi, qərəzsizliyi ilə və ya 
tam iş gününün xarakterindən irəli gələn tələblərlə bir araya sığmayan heç bir fəaliyyətlə məşğul 
olmamalıdırlar. Bu bəndin müddəalarının tətbiqi ilə bağlı yaranan bütün məsələləri Məhkəmə həll 
edir. 
Maddə 22.  Hakimlərin seçilməsi 
1. Razılığa gələn hər bir Yüksək Tərəf üzrə hakim Razılığa gələn Yüksək Tərəfin təqdim etdiyi üç 
namizəd siyahısından, Parlament Assambleyasının səs çoxluğu ilə seçilir. 
2. Konvensiyaya Razılığa gələn yeni Yüksək Tərəflər qoşulduqda, həmçinin yaranan boş yerlər 
doldurularkən Məhkəmənin tərkibinə əlavə seçkilər üçün analoji prosedur tətbiq olunur. 
Dr. Fərhad Mehdiyev 
 346 
Maddə 23.  Səlahiyyət müddəti 
1. Hakimlər 6 il müddətinə seçilirlər. Onlar yenidən seçilə bilərlər. Lakin birinci seçkidə seçilmiş 
hakimlərin yarısının səlahiyyət müddəti seçildikləri vaxtdan üç il sonra bitir. 
2. Birinci üç ildən sonra səlahiyyət müddəti bitən hakimlər seçildikdən dərhal sonra Avropa 
Şurasının Baş katibi tərəfindən püşkatma yolu ilə müəyyənləşdirilir. 
3. Məhkəmənin yarı tərkibinin hər üç ildən bir, mümkün olduqca, yeniləşməsini təmin etmək 
məqsədi ilə Parlament Assambleyası hər hansı növbəti seçkilərin keçirilməsinə qədər qərar 
qəbul edə bilər ki, seçilmiş bir və ya bir neçə hakimin səlahiyyət müddəti və ya müddətləri bütün 
hallarda üç ildən az və doqquz ildən çox olmamaqla, altı il yox, başqa müddət olacaqdır. 
4. Birdən çox səlahiyyət müddətindən söhbət getdiyi və Parlament Assambleyasının bundan 
əvvəlki bəndin müddəalarını tətbiq etdiyi hallarda səlahiyyət müddətləri Avropa Şurasının Baş 
katibi tərəfindən seçkilərdən dərhal sonra püşkatma yolu ilə müəyyənləşdirilir. 
5. Səlahiyyət müddəti hələ bitməmiş hakimi əvəz etmək üçün seçilmiş hakim bu vəzifəni öz 
sələfinin səlahiyyət müddətinin qalan hissəsi qədər tutur. 
6. Hakimlər 70 yaşa çatdıqda onların səlahiyyət müddəti bitir. 
7. Hakimlər öz vəzifələrini onlar dəyişdirilənə qədər tuturlar. Bununla yanaşı, onlar artıq icraat-
larında olan işlərə dəyişdirildikdən sonra da baxmaqda davam edirlər. 
Maddə 24.  Vəzifədən azad etmə 
Digər hakimlərin üçdə iki səs çoxluğu ilə hər hansı hakimin qoyulan tələblərə daha cavab vermə-
diyi haqqında qərarı olmadan hakim öz vəzifəsindən azad edilə bilməz. 
Maddə 25.  Dəftərxana və referentlər 
Məhkəmənin, vəzifələri və təşkili Məhkəmə Reqlamenti ilə müəyyənləşdirilən dəftərxanası vardır. 
Referentlər Məhkəməyə xidmət edirlər. 
Maddə 26.  Məhkəmənin Plenumu 
Məhkəmənin Plenumu: 
a) öz Sədrini və Sədrin bir, yaxud iki müavinini üç il müddətinə seçir; 
onlar yenidən seçilə bilərlər; 
b) müəyyən müddət üçün nəzərdə tutulan Palatalar yaradır; 
c) Məhkəmə Palatasının Sədrlərini seçir; onlar yenidən seçilə bilərlər; 
d) Məhkəmə Reqlamentini təsdiq edir; 
e) dəftərxana rəhbərini və onun bir, yaxud bir neçə müavinini seçir. 
Maddə 27.  Komitələr, Palatalar və Böyük Palata 
1. Məhkəmə, ona verilmiş işlərə baxmaq üçün üç hakimdən ibarət komitələr, yeddi hakimdən 
ibarət palatalar yaradır və on yeddi hakimdən ibarət Böyük Palata yaradır. Məhkəmə palataları 
müəyyən müddət üçün nəzərdə tutulan komitələr yaradır. 
2. İşdə tərəf olan dövlətdən seçilmiş hakim Palatanın və Böyük Palatanın exofficio üzvü olur; 
belə hakim olmadığı hallarda və ya o, iclasda iştirak edə bilmədikdə, həmin üzv dövlətin təyin 
etdiyi şəxs hakim qismində iştirak edir. 
3. Böyük Palatanın tərkibinə, həmçinin Məhkəmənin Sədri, Məhkəmə Sədrinin müavinləri, Palata 
Sədrləri və Məhkəmə Reqlamentinə müvafiq olaraq təyin edilmiş Məhkəmənin digər üzvləri də 
daxil olur. 43-cü maddənin müddəalarına müvafiq olaraq işin Böyük Palataya verildiyi hallarda 
onun iclaslarında, bu Palatanın Sədri və işdə tərəf olan dövlətin hakimi istisna olmaqla, qərar 
çıxaran Palatanın hakimlərindən heç biri iştirak etməməlidir. 
Maddə 28.  Komitələrin şikayəti qəbul olunmayan elan etməsi 
Komitə 34-cü maddənin müddəalarına müvafiq olaraq verilmiş fərdi şikayəti yekdil qərarla qəbul 
olunmayan elan edə bilər və ya əgər belə qərar şikayət əlavə öyrənilmədən qəbul edilibsə, onu 
icraatda olan işlərin siyahısından çıxara bilər. Bu qərar qətidir. 
Maddə 29.  Şikayətin qəbul olunması və mahiyyəti barədə Palatanın qərarları 
1. Əgər 28-ci maddədə nəzərdə tutulmuş heç bir qərar qəbul edilməyibsə, Palata 34-cü maddə-
nin müddəalarına müvafiq verilmiş fərdi şikayətin qəbul olunması və işin mahiyyəti üzrə qərar 
çıxarır. 
2. Palata 33-cü maddənin müddəalarına müvafiq olaraq dövlətin verdiyi şikayətin qəbul olunması 
və mahiyyəti üzrə qərar çıxarır. 
3. Əgər məhkəmə istisna qaydasında digər qərar qəbul etməzsə, şikayətin qəbul olunması haq-
qında qərar ayrılıqda çıxarılır. 
İnsan Hüquqları 
 347 
Maddə 30.  Böyük Palatanın xeyrinə yurisdiksiyadan imtina 
Əgər Palatanın icraatında olan iş Konvensiyanın və ya ona dair protokolların şərhi barədə ciddi 
məsələyə toxunursa, yaxud məsələnin həlli Məhkəmənin əvvəllər çıxardığı qərara zidd ola bilər-
sə, tərəflərdən heç biri buna etiraz etmədikdə, Palata öz qərarını çıxarana qədər istənilən vaxt 
Böyük Palatanın xeyrinə yurisdiksiyadan imtina edə bilər. 
Maddə 31.  Böyük Palatanın səlahiyyətləri 
Böyük Palata: 
a) Palata 30-cu maddənin müddəalarına əsasən yurisdiksiyasından imtina etdikdə və ya 43-
cü maddənin müddəalarına müvafiq olaraq iş ona göndərildikdə 33-cü və ya 34-cü 
maddələrin müddəalarına müvafiq olaraq verilmiş şikayətlər üzrə qərar çıxarır; və 
b) 47-ci maddənin müddəalarına müvafiq olaraq təqdim edilmiş məsləhət rəyləri çıxarmaq 
üçün verilmiş xahişlərə baxır. 
Maddə 32.  Məhkəmənin səlahiyyəti 
1. Konvensiyanın və ona dair Protokolların müddəalarının şərhi və tətbiqinə dair ona verilə bilən, 
33,34 və 47-ci maddələrdə nəzərdə tutulmuş bütün məsələlər Məhkəmənin səlahiyyətindədir. 
2. Konkret iş üzrə Məhkəmənin səlahiyyəti ilə bağlı mübahisəni Məhkəmənin özü həll edir. 
Maddə 33.  Dövlətlərarası işlər 
Razılığa gələn hər hansı Yüksək Tərəf Razılığa gələn digər Yüksək Tərəfin Konvensiyanın və 
ona dair Protokolların müddəalarını hər hansı şəkildə pozması ehtimalı ilə bağlı Məhkəməyə 
müraciət edə bilər. 
Maddə 34.  Fərdi şikayətlər 
Məhkəmə istənilən fiziki şəxsdən, qeyri-hökumət təşkilatından və ya ayrı-ayrı şəxslər qrupundan, 
Razılığa gələn Yüksək Tərəflərdən birinin onun bu Konvensiyanın və ya ona dair Protokolların 
müddəaları ilə nəzərdə tutulmuş hüquqlarını pozmasının qurbanı olduğunu iddia edən şikayətlər 
qəbul edə bilər. Razılığa gələn Yüksək Tərəflər bu hüququn səmərəli həyata keçirilməsinə heç 
bir yolla mane olmamağı öhdələrinə götürürlər. 
Maddə 35.  Qəbul edilmə şərtləri 
1. Məhkəmə yalnız beynəlxalq hüququn hamılıqla qəbul edilmiş normalarına müvafiq olaraq 
bütün daxili hüquq müdafiə vasitələri tükəndikdən sonra işi baxılmağa qəbul edə bilər və iş üzrə 
son qərarın çıxarıldığı tarixdən altı ay keçənədək işə baxa bilər. 
2. Məhkəmə 34-cü maddənin müddəalarına müvafiq olaraq verilmiş aşağıdakı fərdi şikayətlərə 
baxmır: 
a) anonim olan; və ya 
b) mahiyyətcə Məhkəmənin artıq baxdığı məsələ ilə eyni olan, yaxud beynəlxalq araşdırmanın 
və ya tənzimləmənin digər prosedurunun predmeti olan və işə aid yeni faktları əks etdirməyən. 
3. Məhkəmə 34-cü maddənin müddəalarına müvafiq olaraq verilmiş istənilən fərdi şikayəti, bu 
Konvensiya və ya ona dair Protokolların müddəaları ilə bir araya sığmayan, açıq-aydın əsassız 
və ya şikayət vermə hüququndan sui-istifadə hesab edərsə, qəbul olunmayan elan edə bilər. 
4. Məhkəmə bu maddəyə müvafiq olaraq qəbul olunmayan hesab etdiyi istənilən şikayəti rədd 
edir. O bunu icraatın istənilən mərhələsində edə bilər. 
Maddə 36.  Üçüncü tərəfin iştirakı 
1. Palataların birində və ya Böyük Palatada olan bütün işlərdə vətəndaşı şikayətçi olan Razılığa 
gələn hər bir Yüksək Tərəfin yazılı qeydlər təqdim etmək və dinləmələrdə iştirak etmək hüququ 
vardır. 
2. Ədalət mühakiməsinin lazımi qaydada həyata keçirilməsi naminə Məhkəmənin Sədri işdə tərəf 
olmayan istənilən Razılığa gələn Tərəfi və ya şikayətçi olmayan istənilən maraqlı şəxsi yazılı 
qeydlər təqdim etmək və ya dinləmələrdə iştirak etmək üçün dəvət edə bilər. 
Maddə 37.  Şikayətlərin siyahıdan çıxarılması 
1. Əgər vəziyyət aşağıdakı nəticələrə gəlməyə əsas verirsə, icraatın istənilən mərhələsində 
Məhkəmə şikayəti işlərin siyahısından çıxarmaq barədə qərar qəbul edə bilər: 
a) şikayətçi daha öz ərizəsinə baxılmasına nail olmaq üçün səy göstərmirsə; və ya 
b) məsələ öz həllini tapıbsa; və ya 
Dr. Fərhad Mehdiyev 
 348 
c) Məhkəmənin müəyyənləşdirdiyi istənilən digər səbəbə görə, şikayətəbaxışı davam 
etdirməyə lüzum yoxdursa. 
Bununla belə, əgər bu Konvensiyanın və ona dair Protokolların müddəalarında müəyyən 
edilən insan hüquqlarına riayət olunması bunu tələb edirsə, Məhkəmə şikayətə baxmaqda 
davam edir. 
2. Əgər Məhkəmə işin gedişinin buna bəraət qazandırdığını hesab edirsə, şikayətin baxılmalı 
işlər siyahısına bərpa edilməsi haqqında qərar qəbul edə bilər. 
Maddə 38.  Maraqlı tərəflərin iştirakı ilə işə baxılma və dostcasına həll proseduru 
1. Əgər Məhkəmə şikayəti qəbul edilən elan edirsə, o: 
a) maraqlı tərəflərin nümayəndələrinin iştirakı ilə işə baxılmasını davam etdirir və ehtiyac 
olduqda, işin hallarını təhqiq edir; bunun səmərəli aparılması üçün maraqlı dövlətlər bütün 
zəruri şəraiti yaradırlar; 
b) bu Konvensiyada və ona dair Protokollarda müəyyən edilmiş insan hüquqlarına hörmət 
əsasında işin dostcasına həllini təmin etmək məqsədi ilə maraqlı tərəflərə öz xidmətlərini 
təqdim edir. 
2. 1-ci bəndin «b» yarımbəndində nəzərdə tutulan prosedur məxfi xarakter daşıyır. 
Maddə 39.  Dostcasına həllin tapılması 
Dostcasına həll səmərə verdikdə, Məhkəmə faktların qısa xülasəsini və əldə olunan razılığı əks 
etdirən qərar çıxarmaqla işi öz siyahısından çıxarır. 
Maddə 40.  Açıq məhkəmə iclasları və sənədlərdən istifadə 
1. Məhkəmə istisna hal kimi digər qərar qəbul etməzsə, onun iclasları açıq keçirilir. 
2. Məhkəmə Sədri digər qərar qəbul etməzsə, saxlanılmaq üçün dəftərxanaya verilmiş sənədlər 
ictimaiyyət üçün açıqdır. 
Maddə 41.  Əvəzin ədalətli ödənilməsi 
Əgər Məhkəmə Konvensiyanın və ona dair Protokolların müddəalarının pozulduğunu, lakin 
Razılığa gələn Yüksək Tərəfin daxili hüququnun yalnız bu pozuntunun nəticələrinin qismən ara-
dan qaldırılmasına imkan verdiyini müəyyən edirsə, Məhkəmə zəruri halda, zərərçəkən tərəfə 
əvəzin ədalətli ödənilməsini təyin edir. 
Maddə 42.  Palataların qərarları 
44-cü maddənin 2-ci bəndinin müddəalarına uyğun olaraq Palataların qərarları qətidir. 
Maddə 43.  İşin Böyük Palataya verilməsi 
1. Palatanın qərar çıxarmasından sonrakı üç ay ərzində, iş üzrə istənilən tərəf, müstəsna hallar-
da, işin baxılmaq üçün Böyük Palataya verilməsi barədə ərizə verə bilər. 
2. Əgər iş bu Konvensiyanın və ona dair Protokolların müddəalarının şərhi və ya tətbiqinə dair 
ciddi məsələ və ya ümumi xarakterli digər ciddi məsələ qaldırsa, Böyük Palatanın beş hakimdən 
ibarət Komitəsi ərizəni qəbul edir. 
Komitə ərizəni qəbul edirsə, onda Böyük Palata öz qərarını çıxarmaqla işi həll edir. 
Maddə 44.  Qəti qərarlar 
1. Böyük Palatanın qərarı qətidir. 
2. Palatanın qərarı aşağıdakı hallarda qəti olur: 
a) tərəflər işin Böyük Palataya verilməsi barədə müraciət etməyəcəklərini bəyan etdikdə; və ya 
b) əgər işin Böyük Palataya verilməsi barədə müraciət edilməyibsə, qərar çıxarılan tarixdən üç 
ay sonra; və ya 
c) Böyük Palatanın Komitəsi 43-cü maddənin müddəalarına müvafiq olaraq işin verilməsi 
haqqında müraciəti rədd etdikdə. 
3. Qəti qərar dərc olunmalıdır. 
Maddə 45.  Qərar və qətnamələrin əsaslandırılması 
1. Qərarlar, həmçinin şikayətləri qəbul edilən və ya qəbul olunmayan ylan edən qətnamələr 
əsaslandırılmalıdır. 
2. Əgər qərar bütövlükdə və ya qismən hakimlərin yekdil rəyini ifadə etmirsə, onda hər hansı 
hakim özünün xüsusi rəyini verə bilər. 
İnsan Hüquqları 
 349 
Maddə 46.  Qərarların məcburi qüvvəsi və icrası 
1. Razılığa gələn Yüksək Tərəflər, Məhkəmənin onların tərəf olduqları işlər üzrə qəti qərarını icra 
etməyi öhdələrinə götürürlər. 
2. Məhkəmənin qəti qərarı onun icrasına nəzarəti həyata keçirən Nazirlər Komitəsinə göndərilir. 
Maddə 47.  Məsləhət rəyləri 
1. Məhkəmə Nazirlər Komitəsinin sorğusu ilə Konvensiyanın və ona dair Protokolların müddəa-
larının şərhinə dair hüquqi məsələlər üzrə məsləhət rəyləri verə bilər. 
2. Belə rəylər nə Konvensiyanın I Bölməsi və ona dair Protokollarda müəyyən edilən hüquq və 
azadlıqların məzmun və həcminə dair hər hansı məsələyə, nə də Məhkəmənin və ya Nazirlər 
Komitəsinin Konvensiyada nəzərdə tutulan hər hansı müraciətə baxarkən toxunmalı olduğu digər 
məsələlərə aid olmalıdır. 
3. Məhkəmənin məsləhət rəyini almaq barədə Nazirlər Komitəsinin qərarı Komitənin iştirak 
etmək hüququ olan nümayəndələrinin səs çoxluğu ilə qəbul edilir. 
Maddə 48.  Məsləhət rəyləri barədə Məhkəmənin səlahiyyəti 
Məsləhət rəyi vermək haqqında Nazirlər Komitəsi tərəfindən edilən sorğunun Məhkəmənin səla-
hiyyətinə aid olub-olmamasını, 47-ci maddədə müəyyən edildiyi kimi, Məhkəmə özü həll edir. 
Maddə 49.  Məsləhət rəylərinin əsaslandırılması 
1. Məhkəmənin məsləhət rəyləri əsaslandırılmalıdır. 
2. Əgər məsləhət rəyi ümumilikdə və ya qismən hakimlərin yekdil rəyini əks etdirmirsə, onda hər 
hansı hakim özünün xüsusi rəyini vermək hüququna malikdir. 
3. Məhkəmənin məsləhət rəyləri Nazirlər Komitəsinə göndərilir. 
Maddə 50.  Məhkəmənin saxlanılması xərcləri 
Məhkəmənin saxlanılması xərclərini Avropa Şurası ödəyir. 
Maddə 51.  Hakimlərin imtiyaz və immunitetləri 
Hakimlər öz vəzifələrini yerinə yetirərkən Avropa Şurası Nizamnaməsinin 40-cı maddəsində və 
onun əsasında bağlanmış sazişlərin müddəalarında nəzərdə tutulan imtiyaz və immunitetlərə 
malikdirlər. 
III bölmə. Sair müddəalar 
Maddə 52.  Baş katibin sorğuları 
Avropa Şurası Baş katibinin sorğusu əsasında Razılığa gələn hər bir Yüksək Tərəf öz daxili 
hüququnun bu Konvensiyanın hər hansı müddəasının səmərəli tətbiqini necə təmin edəcəyi ilə 
bağlı izahat təqdim edir. 
Maddə 53.  Təsbit olunmuş insan hüquqları ilə bağlı təminatlar 
Bu Konvensiyada heç nə Razılığa gələn hər hansı Yüksək Tərəfin qanunvericiliyi və ya onun 
iştirak etdiyi hər hansı digər sazişlə təmin edilə bilən insan hüquqlarından və əsas azadlıqlardan 
hər hansını məhdudlaşdırmaq və ya ondan kənara çıxmaq kimi şərh oluna bilməz. 
Maddə 54.  Nazirlər Komitəsinin səlahiyyətləri 
Bu Konvensiyada heç nə Avropa Şurası Nizamnaməsinin Nazirlər Komitəsinə verdiyi səlahiy-
yətlərə xələl gətirmir. 
Maddə 55.  Mübahisələrin digər vasitələrlə tənzimlənməsindən imtina 
Razılığa gələn Yüksək Tərəflər, bu barədə xüsusi saziş imzalanması halları istisna olmaqla, bu 
Konvensiyanın müddəalarının şərhi və ya tətbiqi ilə bağlı mübahisələri petisiya yolu ilə baxıl-
mağa verərkən, onlar arasında qüvvədə olan müqavilələrə, konvensiyalara və ya bəyannamə-
lərə müraciət etməyəcəklərinə və mübahisələrin tənzimlənməsinin bu Konvensiyada nəzərdə 
tutulan vasitələrindən başqa, digər vasitələrdən istifadə etməməyə razılıq verirlər. 
Maddə 56.  Ərazilərə tətbiq 
1. Hər hansı dövlət imzalama, yaxud ratifikasiya zamanı və ya sonra istənilən vaxt Avropa Şura-
sının Baş katibinə ünvanlanmış bildiriş vasitəsi ilə bu maddənin 4-cü bəndi nəzərə alınmaqla, 
beynəlxalq əlaqələrinə görə həmin dövlətin məsuliyyət daşıdığı bütün ərazilərə, yaxud onlardan 
hər hansı birinə şamil ediləcəyini bəyan edə bilər. 
2. Konvensiya bildirişdə adı çəkilən əraziyə və ya ərazilərə Avropa Şurası Baş katibinin bildirişi 
almasının otuzuncu günündən şamil edilir. 
3. Bu Konvensiyanın müddəaları belə ərazilərdə yerli şəraitin lazımi qaydada nəzərə alınması ilə 
tətbiq edilir. 
Dr. Fərhad Mehdiyev 
 350 
4. Bu maddənin 1-ci bəndinə müvafiq olaraq bəyanat vermiş hər hansı dövlət sonradan istənilən 
vaxt həmin bəyanatda göstərilmiş bir və ya bir neçə ərazinin adından Konvensiyanın 34-cü 
maddəsinə müvafiq olaraq, Məhkəmənin fiziki şəxslərdən, qeyri-hökumət təşkilatlarından və ya 
fərdlər qrupundan şikayətlər qəbul etmək səlahiyyətini tanıdığını bəyan edə bilər. 
Maddə 57.  Qeyd-şərtlər 
1. İstənilən dövlət bu Konvensiyanı imzalayarkən və ya təsdiqnaməni saxlanmağa verərkən 
Konvensiyanın hər hansı konkret müddəası ilə bağlı, o dövrdə, onun ərazisində qüvvədə olan bu 
və ya digər qanunun həmin müddəaya uyğun olmaması ilə əlaqədar qeyd-şərt verə bilər. Bu 
maddəyə müvafiq olaraq, ümumi xarakterli qeyd-şərtlərə yol verilmir. 
2. Bu maddəyə uyğun olaraq edilmiş istənilən qeyd-şərtdə müvafiq qanunun qısa şərhi verilmə-
lidir. 
Maddə 58.  Denonsasiya 
1. Razılığa gələn Yüksək Tərəf, yalnız bu Konvensiyanın tərəfi olduğu tarixdən beş il keçdikdən 
sonra və bu barədə Avropa Şurasının Baş katibinə bildiriş göndərdikdən altı ay sonra bu 
Konvensiyanı denonsasiya edə bilər; Baş katib Razılığa gələn digər Yüksək Tərəfləri bu barədə 
məlumatlandıracaq. 
2. Denonsasiya Razılığa gələn müvafiq Yüksək Tərəfi denonsasiyanın qüvvəyə minəcəyi tarixə-
dək törədə biləcəyi və bu Konvensiya üzrə onun öhdəliklərini poza biləcək hər hansı əməlinə 
münasibətdə belə öhdəliklərindən azad etmir. 
3. Avropa Şurasının üzvlüyündən çıxan Razılığa gələn hər hansı Yüksək Tərəf eyni şərtlərlə bu 
Konvensiyanın da Tərəfi olmur. 
4. Konvensiya 56-cı maddənin müddəalarına əsasən, onun şamil olunmasının bəyan edildiyi istə-
nilən əraziyə münasibətdə əvvəlki bəndlərin müddəalarına müvafiq olaraq denonsasiya edilə bilər. 
Maddə 59.  İmzalama və ratifikasiya 
1. Bu Konvensiya Avropa Şurasının üzvü olan dövlətlər tərəfindən imzalanmaq üçün açıqdır. O, 
ratifikasiya olunmalıdır. Təsdiqnamələr saxlanılmaq üçün Avropa Şurasının Baş katibinə verilir. 
2. Bu Konvensiya on təsdiqnamə saxlanılmağa verildikdən sonra qüvvəyə minir. 
3. Konvensiya onu sonradan ratifikasiya edən dövlətlər üçün onların öz təsdiqnamələrini saxla-
nılmağa verdikləri tarixdən qüvvəyə minir. 
4. Avropa Şurasının Baş katibi Konvensiyasının qüvvəyə minməsi, onu ratifikasiya etmiş Razılı-
ğa gələn Yüksək Tərəflərin adları və sonralar alına biləcək təsdiqnamələrin saxlanılmağa 
verilməsi haqqında Avropa Şurasının üzvü olan bütün dövlətləri xəbərdar edir. 
1950-ci il noyabrın 4-də Romada hər iki mətni eyni qüvvəyə malik olmaqla, ingilis və fransız 
dillərində, bir nüsxədə imzalanmışdır və Avropa Şurasının arxivində saxlanılır. Avropa Şurasının 
Baş katibi təsdiq olunmuş surətləri Konvensiyanı imzalamış bütün dövlətlərə göndərəcəkdir. 
İnsan Hüquqları 
 351 
BMT-nin mülki və siyasi hüquqlar haqqında  
PAKTI 
 
Baş Məclisin 2200A(XX1) saylı 16 dekabr 
1966-cı il tarixli qətnaməsi ilə qəbul edilmişdir 
və imzalanmaq, təsdiq edilmək və qoşulmaq 
üçün açıqdır 
 
Qüvvəyə Minməsi: 49-cu maddəyə müvafiq 
olaraq 23 mart 1976-cı il 
 
PREAMBULA 
Bu  Paktda  iştirak edən  dövlətlər 
Birləşmiş Millətlər Təşkilatının Nizamnaməsində elan edilmiş prinsiplərə müvafiq olaraq bəşər nəslinin bütün 
üzvlərinə məxsus ləyaqətin və onların bərabər və ayrılmaz hüquqlarının azadlıq, ədalət və ümumi sülhün 
əsası olduğunu nəzərə alaraq, 
həmin hüquqların insan şəxsiyyətinə məxsus olan ləyaqətdən doğduğunu etiraf edərək, 
İnsan Hüquqları Haqqında Ümumdünya bəyannaməyə əsasən mülki və siyasi azadlıqdan istifadə edən və 
qorxu və ehtiyacdan azad insan şəxsiyyəti idealının yalnız hər kəsin öz iqtisadi, sosial və mədəni, eləcə də 
mülki və siyasi hüquqlarından istifadə edə bilməsi üçün şərait yaradıldığı təqdirdə həyata keçirilə biləcəyini 
etiraf edərək, 
Birləşmiş Millətlər Təşkilatının Nizamnaməsinə görə dövlətlərin insanın hüquq və azadlıqlarına hamılıqla 
hörmət edilməsini təşviq etməyə və onlara riayət olunmasına yardım göstərməyə borclu olduqlarını nəzərə 
alaraq, 
ayrılıqda hər bir insanın başqalarına və mənsub olduğu kollektivin üzvlərinə münasibətdə vəzifələr daşı-
yaraq, bu Paktda tanınan hüquqların təşviq edilməsinə səy göstərməli olduğunu nəzərə alaraq, 
aşağıdakı maddələrlə  razılaşırlar: 
 
I HİSSƏ 
Maddə 1  
1. Bütün xalqlar öz müqəddəratını təyin etmək hüququna malikdir. Onlar 6u hüquqa əsasən öz 
siyasi statuslarını azad şəkildə müəyyən edir və özlərinin iqtisadi, sosial və mədəni inkişaflarını 
azad surətdə təmin edirlər. 
2. Bütün xalqlar öz məqsədlərinə çatmaq üçün öz təbii sərvətləri və ehtiyatları barəsində qarşılıqlı 
mənfəət prinsipinə və beynəlxalq hüquqa əsaslanan beynəlxalq iqtisadi əməkdaşlıqdan irəli gələn 
hər hansı öhdəliyə zərər yetirmədən azad sərəncam verə bilərlər. Heç bir xalq heç bir vəchlə ona 
məxsus yaşayış vasitələrindən məhrum edilə bilməz. 
3. Bu Paktda iştirak edən bütün dövlətlər, o cümlədən özünü idarə etməyən və qəyyumluq altında 
olan ərazilərin idarə olunması üçün məsuliyyət daşıyan dövlətlər Birləşmiş Millətlər Təşkilatı 
Nizamnaməsinin müddəalarına əsasən xalqların öz müqəddəratını təyin etmək hüququnun həyata 
keçirilməsini təşviq etməli və ona hörmət bəsləməlidirlər. 
II HİSSƏ 
Maddə 2 
1. Bu Paktda iştirak edən hər bir dövlət onun ərazisi hüdudlarında və onun yurisdiksiyasında olan 
bütün şəxslərin bu Paktda elan olunan hüquqlarına heç bir cəhətdən, o cümlədən irqi, dərisinin 
rəngi, cinsi, dili, dini, siyasi və digər əqidələri, milli, yaxud sosial mənşəyi, mülki vəziyyəti, doğu-
luşu, yaxud digər hallar baxımından fərq qoyulmadan hörmət etməyi və onların təmin olunmasını 
öhdəsinə götürür. 
2. Əgər hələlik mövcud qanunvericilik tədbirlərində, yaxud digər tədbirlərdə nəzərdə tutulmamışsa, 
bu Paktda iştirak edən dövlətlər öz ölkələrinin konstitusiya prosedurlarına və bu Paktın 
müddəalarına müvafiq olaraq bu Paktda elan olunmuş hüquqların həyata keçirilməsi üçün zəruri 
Dr. Fərhad Mehdiyev 
 352 
ola biləcək belə qanunvericilik tədbirlərinin və digər tədbirlərin qəbul edilməsi üçün lazımi ölçü 
götürməyi öhdələrinə alırlar. 
3. Bu Paktda iştirak edən hər bir dövlət aşağıdakıları öhdəsinə götürür: 
a) bu Paktda elan olunmuş hüquq və azadlıqları pozulmuş şəxsi, həmin pozuntu rəsmi 
səviyyədə hərəkət edən şəxslər tərəfindən törədilmişsə də, təsirli hüquqi müdafiə vasitələri ilə 
təmin etmək; 
b) belə müdafiəyə ehtiyacı olan hər bir şəxsin hüquqi müdafiə hüququnun səlahiyyətli məhkə-
mə, inzibati, yaxud qanunvericilik hakimiyyəti orqanları, yaxud dövlətin hüquq sisteminin nəzər-
də tutduğu dikər səlahiyyətli orqan tərəfindən bərqərar olmasını təmin etmək və məhkəmə 
müdafiəsinin imkanlarını inkişaf etdirmək; 
c) nəzərdə tutulduğu hallarda, səlahiyyətli hakimiyyət orqanlarının hüquqi müdafiə vasitələrinin 
tətbiq olunmasını təmin etmək; 
Maddə 3 
Bu Paktda iştirak edən dövlətlər kişilər və qadınlar üçün bu Paktda nəzərdə tutulan bütün mülki və 
siyasi hüquqlardan bərabər surətdə istifadə olunmasını təmin etməyi öhdələrinə götürürlər. 
Maddə 4 
1. Dövlətdə millətin taleyini təhlükədə qoyan və mövcudluğu haqda rəsmi surətdə elan edilmiş 
fövqəladə vəziyyət yarandıqda, bu Paktda iştirak edən dövlətlər Pakt üzrə öhdəliklərindən 
geriçəkilmə; tədbirləri qəbul edə bilər, lakin bu, vəziyyətin kəskinliyinin tələb etdiyi dərəcədə, belə 
tədbirlərin onların beynəlxalq hüquqa dair digər öhdəliklərinə zidd olmaması və müstəsna olaraq 
irq, dərisinin rəngi, cins, dil, din, yaxud sosial mənşə əsasında ayrı-seçkiliyə gətirib çıxarmaması 
şərtilə olmalıdır. 
2. Bu müddəa 6, 7, 8(1-ci və 2-ci bəndlər), 11, 15, 16 və 18-ci maddələrdən hər hansı bir şəkildə 
geriçəkilmə üçün əsas ola bilməz. 
3. Bu Paktda iştirak edən hər bir dövlət geriçəkilmə hüququndan istifadə etdikdə, dərhal həmin 
Paktda iştirak edən digər dövlətlərə geri çəkildiyi müddəalar və onu belə geriçəkilməyə vadar edən 
səbəblər haqqında Birləşmiş Millətlər Təşkilatının Baş katibi vasitəsilə məlumat verməlidir. Eləcə 
də, həmin vasitəçi ilə onun bu geriçəkilməyə xitam verdiyi tarix bildirilməlidir. 
Maddə 5  
1. Bu Paktda heç nə hər hansı bir dövlətin, hər hansı bir insan qrupunun, yaxud kiminsə bu Paktda 
tanınmış Hüquq və ya azadlıqlardan hər hansı birini ləğv etməyə, yaxud onları .bu Paktda nəzərdə 
tutulduğundan çox məhdudlaşdırmağa yönəldilmiş hansısa fəaliyyətlə məşğul olmaq, yaxud 
hansısa hərəkətlərə yol vermək hüququna malik olması kimi yozula bilməz. 
2. Hər hansı bir ölkədə qanunla, konvensiyalarla, qayda, yaxud adətlərlə tanınan, yaxud mövcud 
olan əsas insan hüquqlarından heç birinin həmin hüquqların bu Paktda tanınmadığı, yaxud məh-
dud həcmdə tanınması bəhanəsi ilə heç cür məhdudlaşdırılmasına, yaxud onların əhəmiyyətinin 
azaldılmasına yol verilmir. 
III HİSSƏ 
Maddə 6 
1. Yaşamaq hüququ hər bir insanın ayrılmaz hüququdur. Bu hüquq qanunla qorunur. Heç kəs 
özbaşına həyatdan məhrum edilə bilməz. 
2. Ölüm cəzasının ləğv edilmədiyi ölkələrdə ölüm hökmü ən ağır cinayətlərə görə, həmin cinayətlər 
törədildiyi vaxt qüvvədə olan və bu Paktın qərarlarına və Soyqırımı cinayətinin qarşısını almaq və 
ona görə cəzalandırma haqqında konvensiyaya zidd olmayan qanuna müvafiq çıxarıla bilər. Bu 
cəza səlahiyyətli məhkəmənin qəti qərarı əsasında yerinə yetirilə bilər. 
3. Həyatdan məhrumetmədə soyqırımı cinayəti tərkibi varsa, nəzərə almaq lazımdır ki, bu maddə-
də heç nə bu Paktda iştirak edən dövlətlərə hər hansı bir yolla Soyqırımı  cinayətinin qarşısını 
almaq və ona görə cəzalandırma haqqında konvensiyanın qərarlarına müvafiq qəbul edilmiş hər 
hansı öhdəlikdən geri çəkilmək hüququ vermir. 
4. Ölüm cəzasına məhkum edilmiş hər kəsin bağışlanmasını, yaxud hökmün yumşaldılmasını 
xahiş etmək hüququ var. Amnistiya, bağışlanma, yaxud ölüm hökmünün dəyişdirilməsi bütün 
hallarda mümkündür.  
5. Ölüm hökmü törətdikləri cinayətlərə görə yaşı on səkkizdən az olan şəxslər barəsində çıxarılmır 
və hamilə qadınlar barəsində icra olunmur. 
İnsan Hüquqları 
 353 
6. Bu maddədə heç nə ölüm hökmünün bu . Paktda iştirak edən: hər hansı bir dövlət tərəfindən 
təxirə salınmasına, yaxud ləğv olunmasına icazə verilməməsi üçün əsas sayıla bilməz. 
Maddə 7 
Heç kəs qəddar, insanlıqdan kənar işkəncələrə, yaxud onun ləyaqətini alçaldan davranışa, yaxud 
cəzaya məruz qalmamalıdır. O cümlədən, heç bir şəxs üzərində onun azad razılığı olmadan tibbi, 
yaxud elmi təcrübə aparıla bilməz. 
Maddə 8 
1. Heç kəs köləlikdə saxlana bilməz. Köləlik və qul ölkələrinin bütün növləri qadağandır. 
2. Heç kəs asılı vəziyyətdə saxlana bilməz. 
3. a) heç kəs məcburi, yaxud icbari əməyə vadar edilə bilməz; 
b) cinayətə görə cəzanın katorqa işləri ilə birlikdə azadlıqdan məhrumetmə şəklində təyin edilə 
bildiyi ölkələrdə  3.a) bəndi belə cəza təyin etmiş səlahiyyətli məhkəmənin hökmü üzrə katorqa 
işlərinin yerinə yetirilməsinə maneə sayıla bilməz; 
c) bu bənddə «məcburi, yaxud icbari əmək» termini aşağıdakıları əhatə etmir: 
i) bir qayda olaraq, məhkəmənin qanuni sərəncamı ilə həbsdə olan, yaxud belə həbsdən şərti 
azad edilmiş şəxsin yerinə yetirdiyi, i) yarımbəndində xatırlanmayan hər hansı bir iş, yaxud 
xidmət; 
ii) Hərbi xarakterli hər hansı bir.xidmət, hərbi xidmətdən siyasi və  dini-etik motivlərə görə imtina 
olunmasının qəbul edildiyi ölkələrdə isə həmin motivlərə görə hərbi xidmətdən imtina etmiş 
şəxslər üçün nəzərdə tutulan hər hansı bir xidmət;  
iii) əhalinin həyatı, yaxud rifahı üçün təhlükəli olan fövqəladə vəziyyət, yaxud fəlakət hallarında 
hər hansı bir icbari xidmət;  
iv) adi vətəndaşlıq vəzifələrinə daxil olan hər hansı bir iş, yaxud xidmət. 
Maddə 9 
1. Hər bir insanın azadlıq və şəxsi toxunulmazlıq hüququ var. Heç kəs zorla həbs və yaxud dustaq 
edilə bilməz. Heç kəs qanunla müəyyən olunmuş əsaslar olmadan və müvafiq prosedurlara əməl 
olunmadan azadlıqdan məhrum edilməməlidir. 
2. Hər kəs həbs olunarkən, əleyhinə sürülən hər hansı ittiham dərhal ona bildirilir. 
3. Cinayət ittihamı ilə həbs olunmuş, yaxud tutulub saxlanmış hər bir şəxs təcili surətdə məhkəmə 
hakiminin, yaxud məhkəmə hakimiyyətini icra etmək hüququna və ağlabatan müddətdə məhkəmə 
baxışı .aparmaq, yaxud azad etmək hüququ olan vəzifəli şəxsin yanına gətirilir. Məhkəmə baxışını 
közləyən şəxslərin dustaq saxlanması ümumi qayda olmamalıdır. Lakin azad olunma məhkəməyə, 
məhkəmə təhqiqatının hər hansı bir mərhələsinə və zəruri hallarda hökmün   icrası üçün gəlmək 
haqqında təminat verməkdən asılı edilə bilər. 
4. Həbs, yaxud dustaqlıq nəticəsində azadlıqdan məhrum edilən hər bir şəxs tutulub saxlanılma-
sının qanuniliyi barədə qərar çıxarılmaq, əgər həbs qanunsuzdursa, azad edilməsi barədə sərən-
cam verilmək üçün onun işinə məhkəmədə baxılması hüququna malikdir. 
5. Qanunsuz həbs, yaxud dustaqlıq qurbanı olan hər kəsin iddia gücünə malik kompensasiya 
hüququ var. 
Maddə 10 
1. Azadlıqdan məhrum edilmiş bütün şəxslər humanist davranışa,. insan şəxsiyyətinin ləyaqətinə 
hörmət edilməsi hüququna malikdirlər. 
2. a) Müttəhimlər, müstəsna hallar olmadıqda, məhkum olunmuş şəxslərdən ayrı saxlanılır və 
onlar üçün məhkum olunmamış şəxslər statusuna uyğun rejim qoyulur. 
b) yetkinliyə çatmamış müttəhimlər yetkinliyə çatmışlardan təcrid edilir və ən qısa müddətdə 
qərar çıxarılmaq üçün məhkəməyə göndərilir. 
3. Həbs cəzası sistemində məhbuslar üçün əsas məqsədi onları islah və yenidəntərbiyə etmək 
olan rejim nəzərdə tutulur. Yetkinliyə çatmamış qanun pozucuları yetkinliyə çatmışlardan təcrid 
edilir və onlar üçün yaşlarına və hüquqi statuslarına uyğun rejim qoyulur. 
Maddə 11 
1. Heç kəs hər hansı bir müqavilə öhdəliyini yerinə yetirmək iqtidarında olmamasına əsasən 
azadlıqdan məhrum edilə bilməz. 
Dr. Fərhad Mehdiyev 
 354 
Maddə 12 
1. Hər hansı bir ölkənin ərazisində qanuni surətdə olan hər kəsin həmin ölkənin hüdudlarında 
sərbəst şəkildə yerdəyişmək və yaşayış yeri seçmək hüququ var. 
2. Hər bir insanın, öz ölkəsi də daxil olmaqla, hər hansı bir ölkəni tərk etmək hüququ var. 
3. Yuxarıda xatırlanan hüquqlar qanunda nəzərdə tutulan, dövlət təhlükəsizliyinin, ictimai asayişin, 
əhalinin sağlamlığının, yaxud mənəviyyatının, yaxud başqalarının hüquq və azadlıqlarının və bu 
Paktda tanınan hüquqlara uyğun digər Hüquqların qorunması üçün zəruri olan məhdudiyyətlərdən 
başqa məhdudiyyət obyekti ola bilməz. 
4. Heç kəs özbaşına öz ölkəsinə gəlmək hüququndan məhrum edilə bilməz. 
Maddə 13 
Bu Paktda iştirak edən dövlətlərdən hər hansı birinin ərazisində qanuni surətdə olan əcnəbi yalnız 
qanuna müvafiq çıxarılan qərara əsasən sürgün edilə bilər, əgər dövlət təhlükəsizliyi mülahizələri 
bunu qeyd-şərtsiz tələb etmirsə, sürgün olunması əleyhinə dəlillərini gətirmək, öz işinə səlahiyyətli 
hakimiyyət orqanı, yaxud səlahiyyətli hakimiyyət orqanı tərəfindən xüsusi təyin olunmuş şəxs və ya 
şəxslər1 tərəfindən yenidən baxılmaq və bu məqsədlə həmin hakimiyyət orqanı, şəxs və ya 
şəxslər qarşısında təmsil olunmaq hüququna malikdir.  
Maddə 14 
1. Bütün şəxslər məhkəmə və tribunal qarşısında bərabərdir. Hər kəs ona qarşı irəli sürülən hər 
hansı cinayət ittihamına baxılarkən, yaxud hər hansı bir mülki prosesdə onun hüquq və vəzifələri 
müəyyənləşdirilərkən işinə qanun əsasında yaradılmış səlahiyyətli, müstəqil və qərəzsiz məhkəmə 
tərəfindən ədalətlə və açıq baxılması hüququna malikdir. Demokratik cəmiyyətdə mətbuat və 
ictimaiyyət əxlaq, ictimai asayiş, yaxud dövlət təhlükəsizliyi mülahizələrinə görə, yaxud tərəflərin 
şəxsi həyatlarının mənafeyi tələb etdikdə, yaxud məhkəmənin fikrincə ciddi zərurət olduqda — 
açıq məhkəmənin ədalət məhkəməsini poza biləcəyi xüsusi hallarda — məhkəmə baxışına 
bütövlükdə, yaxud onun bir hissəsinə buraxılmaya bilər; lakin yetkinliyə çatmamışların mənafeyinin 
tələb etdiyi, yaxud işin evlənməyə, yaxud uşaqlar üzərində qəyyumluq mübahisələrinə aid olduğu 
hallar istisna edilməklə, cinayət, yaxud mülki işlərə dair hər bir məhkəmə qərarı açıq olmalıdır. 
2. Cinayətdə ittiham olunan hər kəs onun təqsiri qanuna əsasən sübut edilənədək günahkar 
sayılmamaq hüququna malikdir. 
3. Hər kəs ona qarşı irəli sürülən hər hansı cinayət ittihamına baxılarkən, tam bərabərlik əsasında 
minimum aşağıdakılara təminat hüququna malikdir: 
a) ona qarşı irəli sürülən ittihamın xarakteri və əsası ilə təcili qaydada və onun başa düşdüyü 
dildə ətraflı xəbərdar edilmək; 
b) özünü müdafiəyə hazırlamaq üçün kifayət qədər vaxta və özünün seçdiyi müdafiəçi ilə əlaqə 
saxlamaq imkanına malik olmaq;  
c) əsassız ləngitməyə yol verilmədən mühakimə edilmək;  
d) özünün iştirakı ilə mühakimə olunmaq və özünü şəxsən, yaxud özünün seçdiyi müdafiəçi 
vasitəsilə müdafiə etmək: əgər müdafiəçisi yozdursa, bu hüququ haqqında xəbərdar edilmək və 
ədalət məhkəməsinin, mənafeyi tələb etdiyi bütün hallarda təyin olunmuş müdafiəçiyə və 
müdafiə haqqını ödəmək üçün kifayət qədər vəsaiti olmadığı hallarda pulsuz müdafiəçiyə malik 
olmaq; 
e) onun əleyhinə ifadə verən şahidləri dindirmək, yaxud bu şahidlərin dindirilməsi hüququna 
malik olmaq, öz şahidlərinin onun əleyhinə ifadə verən şahidlər üçün mövcud olan şərtlərlə 
istintaqa .çağırılması hüququna malik olmaq; 
l) məhkəmədə istifadə olunan dili başa düşmürsə, yaxud bu dildə danışmırsa, tərcüməçinin 
köməyindən pulsuz istifadə etmək; 
g) və əleyhinə ifadə verməyə, yaxud özünün müqəssir olduğunu etiraf etməyə məcbur edilmə-
mək. 
4. Yetkinliyə çatmayanlar barəsində məhkəmə prosesi onların yaşı və yenidəntərbiyə edilmək 
istəyinə yardım göstərilməsi nəzərə alınmaqla aparılmalıdır. 
5. Hər hansı bir cinayətə görə məhkum olunmuş hər kəs onun barəsindəki ittihama və hökmə 
qanuna əsasən yuxarı məhkəmə instansiyalarında yenidən baxılması hüququna malikdir. 
6. Əgər hansısa şəxs cinayətə görə məhkəmənin qəti qərarı ilə məhkum olunmuşsa və haqqında 
çıxarılmış hökm məhkəmə səhvi buraxıldığını şəksiz təsdiq edən yeni, yaxud yeni aşkar edilmiş bir 
İnsan Hüquqları 
 355 
cəhətə əsasən sonradan ləğv edilmiş, yaxud o, əfv olunmuşsa, onda göstərilən naməlum cəhətin 
tamamilə, yaxud qismən onun təqsirindən üzə çıxarılmadığı sübut edilməzsə, belə ittiham 
əsasında cəza çəkmiş şəxs qanuna əsasən kompensasiya alır. 
7. Heç kəs hər hansı bir ölkənin qanununa və cinayət-prosessual hüququna müvafiq olaraq artıq 
qəti surətdə məhkum olunduğu, yaxud bəraət qazandığı bir cinayət üçün ikinci dəfə mühakimə 
edilməməli, yaxud cəzalandırılmamalıdır. 
Maddə 15 
1. Heç kəs qüvvədə olan ölkədaxili qanunvericiliyə, yaxud beynəlxalq hüquqa əsasən törədildiyi 
vaxt cinayət olmayan hansısa hərəkət, yaxud səhv üstündə hansısa cinayət törətməkdə müqəssir 
sayıla bilməz. Eləcə də, cinayət törədildiyi vaxt tətbiq edilməli olan cəzadan ağır cəza təyin edilə 
bilməz. Əgər cinayət törədildikdən sonra qanunla daha yüngül cəza müəyyən edilirsə, bu qanunun 
təsiri həmin cinayətkara da şamil olunur.  
2. Bu maddədə heç nə hər bir şəxsin törədilərkən beynəlxalq aləm tərəfindən qəbul olunmuş 
hüquq prinsiplərinə əsasən cinayət olan hər hansı bir əməlinə, yaxud xətasına görə məhkəməyə 
verilməsinə  və cəzalandırılmasına mane olmur.  
Maddə 16 
Hər bir insan harada olursa-olsun hüquq subyektliyi kimi qəbul edilmək hüququna malikdir.  
Maddə 17 
1. Heç kəsin şəxsi və ailə həyatına özbaşına, yaxud qanunsuz müdaxilə, mənzil toxunulmazlığını, 
yaxud yazışma sirrinə özbaşına, yaxud qanunsuz qəsd, yaxud şərəfinə və adına qanunsuz qəsd 
edilə bilməz. 
2. Hər bir insanın. belə müdaxilə və qəsdlərdən qanunla müdafiə olunmaq hüququ var. 
Maddə 18 
1. Hər bir insanın fikir, vicdan və din azadlığı hüququ var. Bu hüquqa özünün seçdiyi dinə və əqi-
dəyə malik olmaq, öz dininə və əqidəsinə istər təklikdə, istərsə də başqaları ilə birgə, açıq, yaxud 
xüsusi qaydada, ibadətdə, dini ayin və mərasimlərin icrasında və təlimdə etiqad bəsləmək azadlığı 
daxildir. 
2. Heç kəs onun dinə, yaxud əqidəyə malik olmaq və ya onları öz istəyi ilə qəbul etmək azadlığına 
xələl gətirən məcburiyyətə məruz qalmamalıdır.  
3. Din, yaxud əqidə azadlığı yalnız qanunla qoyulmuş və ictimai təhlükəsizliyin, asayişin, sağlam-
lığın və əxlaqın, eləcə də başqa şəxslərin əsas hüquq və azadlıqlarının qorunması üçün zəruri 
olduğu qədər məhdudlaşdırılmalıdır. 
4. Bu Paktda iştirak edən dövlətlər valideynlərin və müvafiq hallarda qanuni qəyyumların uşaqları-
nın öz şəxsi əqidələrinə uyğun dini və mənəvi tərbiyə almasını təmin etmək azadlığına hörmət 
etməyi öhdələrinə götürürlər. 
Maddə 19 
1. Hər bir insan şəxsi fikri olmaq hüququna malikdir. 
2. Hər bir insanın öz fikrini sərbəst ifadə etmək hüququ var. Bu hüquqa dövlət sərhədlərindən asılı 
olmayaraq hər cür informasiya və ideyaları axtarmaq, almaq, şifahi, yazılı, mətbuat, yaxud bədii 
ifadə formaları vasitəsilə, yaxud özü seçdiyi başqa üsullarla yaymaq azadlığı daxildir. 
3. Bu maddənin 2-ci bəndində göstərilən hüquqlardan istifadə olunması xüsusi vəzifələr qoyur və 
məsuliyyət tələb edir. Belə ki, bu, bir sıra məhdudiyyətlərlə bağlı ola bilər. Lakin onlar qanunla 
müəyyənləşdirilməli və aşağıdakıların təmin edilməsi üçün zəruri olmalıdır: 
a) başqalarının hüquqlarına və adına hörmət edilməsi üçün; 
b) dövlət təhlükəsizliyinin, ictimai asayişin, əhalinin sağlamlıq, yaxud mənəviyyatının qorunması 
üçün; 
Maddə 20 
1. Hər cür müharibə təbliğatı qanunla qadağan edilməlidir. 
2. Ayrı-seçkiliyə, düşmənçiliyə, zorakılığa təhrik olan milli, irqi, yaxud dini nifrətin lehinə edilən hər 
hansı bir çıxış qanunla, qadağan olunmalıdır. 
Maddə 21 
Dinc yığıncaqlar hüququ tanınır. Bu hüquqdan istifadə edilməsinə qanuna müvafiq olaraq qoyulan 
və demokratik cəmiyyətdə dövlət! təhlükəsizliyinin, yaxud ictimai təhlükəsizliyin, ictimai asayişin.Y 
Dr. Fərhad Mehdiyev 
 356 
əhalinin sağlamlığının və mənəviyyatının, yaxud başqa şəxslərin hüquq və azadlıqlarının müda-
fiəsi üçün zəruri olanlardan başqa heç bir məhdudiyyət qoyulmur. 
Maddə 22 
1. Hər bir insan öz mənafelərini müdafiə etmək üçün həmkarlar ittifaqları yaratmaq və belə ittifaq-
lara girmək hüququ da daxil olmaqla, başqaları ilə birgə assosiasiyalar yaratmaq hüququna ma-
likdir. 
2. Bu hüquqdan; istifadə edilməsinə qanunda nəzərdə tutulan və demokratik cəmiyyətdə dövlət 
təhlükəsizliyinin, yaxud ictimai təhlükəsizliyin, ictimai asayişin, əhalinin sağlamlığının və mənəviy-
yatının, yaxud başqa şəxslərin hüquq və azadlıqlarının müdafiəsi üçün zəruri olanlardan başqa 
heç bir məhdudiyyət qoyulmur. Bu maddə silahlı qüvvələrin, yaxud polisin tərkibinə daxil olan 
şəxslərin həmin hüquqdan istifadə etməsinə qanuni məhdudiyyətlər tətbiq edilməsinə mane olmur. 
3. Bu maddədə heç nə Beynəlxalq Əmək Təşkilatının assosiasiyalar yaratmaq və təşkilatlanma 
hüququnun müdafiəsinə dair 1948-ci il Konvensiyasında iştirak edən dövlətlərə həmin Konvensi-
yada nəzərdə tutulan təminatların zərərinə qanunvericilik aktları qəbul etmək, yaxud qanunu bu 
təminatlara xələl gətirə biləcək şəkildə tətbiq etmək hüququ vermir. 
Maddə 23  
1. Ailə cəmiyyətin təbii və əsas özəyidir və cəmiyyət və dövlət tərəfindən müdafiə olunmaq hüqu-
quna malikdir. 
2. Nikah yaşına çatmış bütün kişilərin və qadınların nikaha daxil,  olmaq hüququ və ailə qurmaq 
hüququ var. 
3. Heç bir nikah ona daxil olan tərəflərin azad və tam razılığı olmadan bağlana, bilməz. 
4. Bu Paktda iştirak edən bütün dövlətlər ər-arvadın nikah bağlayarkən, nikahda olarkən və onu 
pozarkən hüquq və vəzifələrinin bərabərliyinin təmin olunması üçün lazımi tədbirlər görməlidirlər. 
Nikah pozulduğu halda bütün uşaqların lazımi müdafiəsi nəzərdə tutulmalıdır.  
Maddə 24 
1. Hər bir uşağın irq, dərisinin rəngi, cins, dil, din, milli, yaxud sosial mənşə, mülki vəziyyət, yaxud 
doğuluş əlamətlərinə görə heç bir ayrı-seçkilik qoyulmadan, ailəsi, cəmiyyət və dövlət tərəfindən 
azyaşlı kimi vəziyyətinin tələb etdiyi müdafiə tədbirləri görülməsi hüququ var. 
2. Hər bir uşaq doğulan kimi dərhal qeydiyyata alınmalı və onun adı olmalıdır. 
3. Hər bir uşağın vətəndaşlıq əldə etmək hüququ var. 
Maddə 25 
Hər bir insan 2-ci maddədə xatırlanan heç bir ayrı-seçkilik və əsassız məhdudiyyət qoyulmadan 
aşağıdakı hüquq və imkanlara malik olmalıdır: 
a) dövlət işlərinin aparılmasında istər bilavasitə, istərsə də azad şəraitdə seçilmiş nümayəndə-
ləri vasitəsilə iştirak etmək; 
b) səs vermək və ümumi və bərabər seçki hüququ əsasında gizli səsvermə yolu ilə keçirilən və 
seçicilərin sərbəst iradəsini təmin edən həqiqi vaxtaşırı seçkilərdə seçilmək; 
c) öz ölkəsində ümumi bərabərlik əsasında dövlət qulluğuna buraxılmaq. 
Maddə 26 
Bütün insanlar qanun qarşısında bərabərdir və heç bir ayrı-seçkilik qoyulmadan müdafiə olunmaq 
hüququna malikdir. Bu baxımdan hər cür ayrı-seçkilik qanunla qadağan olunmalı və qanun bütün 
şəxslərin hər hansı əlamətinə, o cümlədən irqinə, dərisinin rənginə, cinsinə, dilinə, dininə, siyasi, 
yaxud digər əqidələrinə, milli, yaxud sosial mənşəyinə, mülki vəziyyətinə, doğuluşuna, yaxud digər 
hallara görə ayrı-seçkilikdən bərabər və təsirli müdafiə olunmasını təmin etməlidir. 
Maddə 27 
Etnik, din və dil azlıqlarının mövcud olduğu ölkələrdə belə azlıqlara mənsub olan şəxslər həmin 
qrupun digər üzvləri ilə birlikdə öz mədəniyyətindən bəhrələnmək, öz dininə etiqad bəsləmək və 
onun ayinlərini icra etmək, eləcə də öz doğma dilindən istifadə etmək hüququndan məhkum edilə 
bilməz. 
IV HİSSƏ 
Maddə 28 
1. İnsan hüquqları Komitəsi (bu Paktda bundan sonra Komitə adlandırılacaq) yaradılır. O, on 
səkkiz üzvdən ibarət olub, aşağıda nəzərdə tutulan funksiyaları yerinə yetirir. 
İnsan Hüquqları 
 357 
2. Komitənin tərkibinə bu Paktda iştirak edən dövlətin vətəndaşı olan yüksək mənəvi keyfiyyətlərə, 
insan hüquqları sahəsində mötəbər səlahiyyətə malik şəxslər daxildir, hüquq təcrübəsinə malik bir 
sıra şəxslərin iştirakının faydalılığı da nəzərə alınır. 
3. Komitə üzvləri şəxsi keyfiyyətdə seçilir və işləyirlər. 
Maddə 29 
1. Komitə üzvləri 28-ci maddənin tələblərinə cavab verən və bu Paktda iştirak edən dövlətlərin 
həmin məqsədlə namizədliklərini irəli sürdükləri şəxslərin siyahısından gizli səsvermə yolu ilə 
seçilir. 
2. Bu Paktda iştirak edən dövlətlərdən hər biri iki şəxsdən çox namizəd irəli sürə bilməz. Bu 
şəxslər onların namizədliyini irəli sürmüş dövlətin vətəndaşı olmalıdır.  
3. Hər bir şəxsin namizədliyinin təkrar irəli sürülmək hüququ var. 
Maddə 30 
1. İlk seçkilər bu Paktın qüvvəyə mindiyi kündən sonra altı aydan gec olmayaraq keçirilir.  
2. 34-cü maddəyə müvafiq olaraq açıq vakansiyaları tutmaq üçün elan olunan seçkilərdən başqa, 
hər seçkiyə heç olmasa dörd ay qalmış Birləşmiş Millətlər Təşkilatının Baş katibi bu Paktda iştirak 
edən bütün dövlətlərə üç ay müddətində Komitənin üzvlüyünə namizədlərin təqdim olunması 
barədə yazılı müraciət edir. 
3. birləşmiş Millətlər Təşkilatının Baş katibi namizədliyi həmin qayda ilə irəli sürülmüş bütün 
şəxslərin, bu Paktda iştirak edən hansı dövlət tərəfindən irəli sürüldüyü göstərilməklə, əlifba sırası 
ilə siyahısını tərtib edir, həmin siyahını hər seçkinin keçiriləcəyi tarixən bir ay keç olmayaraq bu 
Paktda iştirak edən dövlətlərə tətbiq edir.  
4. Komitə üzvlərinin seçkisi bu Paktda iştirak edən dövlətlərin Birləşmiş Millətlər Təşkilatı Baş 
katibi tərəfindən Birlərmiş Millətlər Təşkilatının Mərkəzi idarələrində çağırılan iclasında keçirilir. 
Yetərsay üçün bu Paktda iştirak edən dövlətlərin üçdə ikisinin iştirakı kifayət olan həmin iclasda 
namizədlikləri daha çox səs alan və iştirakçı-dövlətlərin iclasda və səsvermədə iştirak edən 
nümayəndələrinin mütləq səs çoxluğunu qazanan şəxslər Komitəyə üzv seçilmiş sayılır. 
Maddə 31 
1. Komitəyə eyni dövlətdən bir vətəndaşdan çox üzv daxil ola bilməz. 
2. Komitəyə seçkilər zamanı üzvlərin ədalətli coğrafi bölgüsü, müxtəlif sivilizasiya formalarının və 
əsas hüquq sistemlərinin təmsil olunması nəzərə alınır. 
Maddə 32 
1. Komitə üzvləri dörd il müddətinə seçilir. Onların namizədlikləri yenidən irəli sürüldükdə təkrar 
seçilmək hüququ var. Lakin ilk seçkilərdə seçilmiş üzvlərdən doqquzunun səlahiyyət müddəti ikinci 
ilin sonunda bitir; ilk seçkilərdən dərhal sonra həmin doqquz üzvün adı 30-cu maddənin 4-cü 
bəndində xatırlanan Sədr tərəfindən püşk vasitəsilə müəyyən edilir.    
2. Səlahiyyət müddəti bitdikdə bu Paktın bu hissəsinin əvvəlki maddələrinə müvafiq olaraq seçkilər 
keçirilir. 
Maddə 33 
1. Əgər digər üzvlərin yekdil fikrincə Komitənin hər hansı bir üzvü Hər hansı səbəbdən, müvəqqəti 
iştirak etməmək nəzərə alınmamaqla, öz funksiyalarını icra etməyə xitam veribsə, Komitənin Sədri 
bu barədə Birləşmiş Millətlər Təşkilatının Baş katibinə məlumat verir. Baş katib isə bundan sonra 
həmin üzvün yerini boş elan edir. 
2. Komitə üzvlərindən hansısa öldükdə, yaxud istefaya çıxdıqda Komitənin Sədri dərhal Birləşmiş 
Millətlər Təşkilatının Baş katibinə məlumat verir. Baş katib isə həmin yeri ölüm günündən, yaxud 
istefanın gerçəkləşdiyi gündən boş elan edir. 
Maddə 34 
1. 33-cü maddəyə müvafiq olaraq vakansiya elan olunduqda və əvəz ediləsi üzvün səlahiyyət 
müddəti bu vakansiya elan ediləndən sonra altı ay müddətində qurtarmırsa, Birləşmiş Millətlər 
Təşkilatının Baş katibi 29-cu maddəyə müvafiq olaraq bu Paktın həmin vakansiyanı tutmaq üçün 
iki ay müddətində öz namizədini irəli surə bilən hər bir iştirakçı-dövlətini xəbərdar edir. 
2. Birləşmiş Millətlər Təşkilatının Baş katibi bu qayda ilə namizədliyi irəli sürülmüş şəxslərin siya-
hısını tərtib edərək hamin siyahını bu Paktda iştirak edən dövlətlərə təqdim edir. Sonra vakan-
siyaları tutmaq üçün bu Paktın hazırki hissəsinin müvafiq müddəalarına əsasən seçkilər keçirilir. 
3. Komitənin 33-cü maddəyə müvafiq olaraq elan edilmiş vakansiyanı tutmaq üçün seçilən üzvü, 
göstərilən maddənin müddəalarına əsasən, vəzifəsini Komitədə yeri boşalan üzvün yerdə qalan 
səlahiyyət müddəti ərzində daşıyır. 
Dr. Fərhad Mehdiyev 
 358 
Maddə 35 
Komitə üzvləri Birləşmiş Millətlər Təşkilatı Baş Məclisinin Komitənin vəzifələrinin əhəmiyyəti nəzə-
rə alınmaqla müəyyən etdiyi qayda və şərtlərlə Birləşmiş Millətlər Təşkilatının vəsaitindən Bir-
ləşmiş Millətlər Təşkilatı Baş Məclisi tərəfindən təsdiq olunmuş əmək haqqı alırlar. 
Maddə 36 
Birləşmiş Millətlər Təşkilatının Baş katibi Komitənin bu Pakta müvafiq olaraq funksiyalarını 
səmərəli həyata keçirməsi üçün lazımi sayda personal və maddi vəsait ayırır. 
Maddə 37 
1.Birləşmiş Millətlər Təşkilatının Baş katibi Komitənin ilk iclasını Birləşmiş Millətlər Təşkilatının 
Mərkəzi idarələrində çağırır. 
2. Komitə ilk iclasdan sonra onun prosedura qaydalarında nəzərdə tutulan vaxtlarda yığışır. 
3. Komitə adətən, Birləşmiş Millətlər Təşkilatının Mərkəzi idarələrində, yaxud Birləşmiş Millətlər 
Təşkilatının Cenevrədəki şöbəsində toplaşır,  
Maddə 38 
1. Komitənin hər bir üzvü öz vəzifələrinin icrasına başlamazdan əvvəl Komitənin açıq iclasında öz 
funksiyalarını qərəzsiz və vidanla yerinə yetirəcəyi barədə təntənəli bəyanat verir. 
Maddə 39 
1. Komitə iki il müddətinə öz vəzifəli şəxslərini seçir. Onlar təkrar seçilə bilərlər. 
2. Komitə özünün məxsusi prosedura qaydalarını müəyyən edir. Lakin bu qaydalar Həm də aşağı-
dakıları nəzərdə tutmalıdır: 
a) yetərsay Komitənin on iki üzvündən ibarətdir; 
b) Komitənin qərarları iştirak edən üzvlərin səs çoxluğu ilə qəbul edilir. 
Maddə 40 
1. Bu Paktda iştirak edən dövlətlər bu Paktda tanınan hüquqların həyata keçirilməsi ilə əlaqədar 
gördükləri tədbirlər və həmik hüquqlardan istifadə olunmasında əldə edilmiş uğurlar Haqqında 
aşağıdakı qaydada məruzələr təqdim etməyi öhdələrinə götürürlər:  
a) bu Pakt qüvvəyə mindikdən sonra bir il ərzində müvafiq iştirakçı-dövlətlər barəsində; 
b) gələcəkdə Komitənin tələb etdiyi bütün hallarda.  
2. Bütün məruzələr Birləşmiş Millətlər Təşkilatının Baş katibinə təqdim edilir, o isə həmin məruzə-
ləri baxılmaq üçün Komitə üzvlərinə göndərir. Məruzələrdə bu Paktın həyata keçirilməsinə təsir 
göstərən amillər çətinliklər, əgər varsa, göstərilir. 
3. Birləşmiş Millətlər Təşkilatının Baş katibi Komitə ilə1 məsləhətləşmədən sonra məruzələrin 
maraqlı ixtisaslaşdırılmış idarələrin səlahiyyət dairəsinə aid ola bilən hissələrinin nüsxələrini onlara 
göndərə bilər. 
4. Komitə bu Paktda iştirak edən dövlətlərin təqdim etdiyi məruzələri öyrənir. O, öz məruzələrini və 
məqsədəuyğun saydığı ümumi xarakterli qeydlərini iştirakçı dövlətlərə göndərir. Komitə həmin 
qeydləri bu Paktda iştirak edən dövlətlərdən aldığı məruzələrin nüsxələri ilə birlikdə İqtisadi və 
Sosial Şuraya da göndərə bilər. 
5. Bu Paktda iştirak edən dövlətlər bu maddənin 4-cü bəndinə müvafiq olaraq edilə bilən hər hansı 
qeydə dair öz mülahizələrini Komitəyə təqdim edə bilər. 
Maddə 41 
1. Bu maddəyə müvafiq olaraq bu Paktda iştirak edən dövlət istənilən vaxt hansısa iştirakçı-
dövlətin. başqa bir iştirakçı-dövlətin bu Pakt üzrə öz öhdəliklərini yerinə yetirmədiyini iddia etməsi 
barədə məlumatı almaq və ona baxmaq səlahiyyətini tanıdığını bəyan edə bilər. Bu maddədə 
nəzərdə tutulan məlumatlara yalnız onların bu Komitənin səlahiyyətini tanıdıqlarını bəyan etmiş 
iştirakçı-dövlətlər tərəfindən təqdim olunduğu təqdirdə baxıla bilər. Komitə bu cur bəyanat 
verməmiş iştirakçı-dövlətə aid heç bir məlumat qəbul etmir. Bu maddəyə müvafiq olaraq, alınmış 
məlumatlara aşağıdakı prosedura qaydasına uyğun baxılır; 
a) Əgər bu Paktda iştirak edən dövlətlərdən biri hesab edirsə ki, başqa bir iştirakçı-dövlət bu 
Pakdan qərarlarını yerinə yetirmir, onda o, bu məsələni yazılı məlumatla göstərilən dövlətin 
nəzərinə çatdıra bilər. Bu məlumatı alan dövlət bundan sonra üç ay ərzində həmin məlumatı 
göndərmiş dövlətə izahat, yaxud hər hansı bir digər bəyanat təqdim edir. Burada mümkün və 
məqsədəuyğun, olduğu qədər; daxili prosedurlara istinad edilməli və həmin. məsələ, ilə 
əlaqədar görülmüş, yaxud görülə biləcək tədbirlər barədə məlumat verilməlidir;  
İnsan Hüquqları 
 359 
b) əgər məsələ hər iki iştirakçı-dövlət üçün qənaətbəxş şəkildə həll olunmazsa, məktubu alan 
dövlətin ilk məlumatı almasından sonra, altı ay ərzində həmin dövlətlərdən hər biri həmin 
məsələni, Komitəni və digər dövləti xəbərdar etməklə, Komitənin müzakirəsinə vermək hüququ-
na malikdir; 
c) Komitə ona verilmiş məsələyə yalnız indiki halda hamı tərəfindən q&bul edilmiş beynəlxalq 
hüquq prinsiplərinə müvafiq olaraq, bütün mümkün daxili vasitələrin sınaqdan çıxarıldığına və 
tükəndiyinə əmin olduqdan sonra baxır. Həmin qayda bu vasitələrdən istifadə əsassız olaraq 
ləngidildikdə işləmir; 
d) Komitə bu maddədə nəzərdə tutulan məlumatlara qapalı iclaslarda baxır; 
e) Komitə c) yarımbəndinin qərarlarına riayət edərək məsələnin bu Paktda tanınan insan 
hüquqlarına və əsas azadlıqlara hörmət əsasında dostcasına həll etmək məqsədilə maraqlı 
iştirakçı-dövlətlərə xeyirxah xidmət göstərir; 
f) Komitə ona baxılmağa verilmiş hər hansı bir məsələ barəsində  b) yarımbəndində xatırlanan 
maraqlı iştirakçı-dövlətlərə müraciətlə işə dair istənilən məlumatı təqdim etməyi xahiş edə bilər; 
g) Bu maddənin v) yarımbəndində xatırlanan maraqlı iştirakçı-dövlətlər məsələyə Komitədə 
baxılarkən, təmsil olunmaq və şifahi, yaxud yazılı təqdimatlar vermək hüququna malikdirlər; 
h) Komitə v) yarımbəndinə müvafiq olaraq, bildiriş aldığı gündən sonra 12 ay ərzində məruzə 
təqdim edir; 
i) əgər  e) yarımbəndinin qərarları çərçivəsində qərar əldə edilərsə, Komitə öz məruzəsində 
faktların və əldə edilmiş qərarın qısa şərhi ilə kifayətlənir; 
ii) əgər e) yarımbəndinin qərarları çərçivəsində qərar qəbul edilməzsə, Komitə öz məruzəsin-də   
faktların qısa şərhi ilə kifayətlənir; yazılı təqdimatlar və maraqlı iştirakçı-dövlətlərin şifahi təq-
dimatlarının yazılı mətnləri məruzəyə əlavə edilir. Hər bir məsələyə dair məruzə maraqlı 
iştirakçı-dövlətlərə göndərilir. 
2. Bu maddənin qərarları, bu Paktda iştirak edən on dövlət bu maddənin 1-ci bəndinə müvafiq 
olaraq bəyanat verdikdə qüvvəyə minir. Həmin bəyanatlar iştirakçı-dövlətlər tərəfindən Birləşmiş 
Millətlər Təşkilatı Baş katibinin yanında depozitə qoyulur. Baş katib həmin bəyanatların surətlərini 
qalan iştirakçı-dövlətlərə göndərir. Ərizə Baş katibə bildirilməklə geri götürülə bilər. Bu hərəkət bu 
maddəyə müvafiq olaraq artıq təqdim olunmuş məlumata aid hər hansı məsələyə baxılmasına 
mane olmur. Maraqlı iştirakçı-dövlət yeni bəyanat verməzsə, hər hansı iştirakçı-dövlətin ərizənin 
geri götürülməsi barədə Baş katib bildiriş aldıqdan sonra təqdim etdiyi heç bir sonrakı məlumat 
qəbul edilmir. 
Maddə 42 
1. a) 41-ci maddəyə müvafiq olaraq, artıq Komitəyə verilmiş hər hansı bir məsələ maraqlı olan 
iştirakçı-dövlətləri qaneedici şəkildə həll edilməmişsə, Komitə maraqlı iştirakçı-dövlətlərlə ilkin 
razılaşmadan sonra xüsusi razılaşdırıcı komissiya (bundan sonra «Komissiya» adlandırılacaq) 
təyin edə bilər. Komissiya maraqlı iştirakçı-dövlətlərə həmin məsələnin xoşluqla həll olunması 
məqsədilə xeyirxah xidmət göstərir; 
b) Komissiya maraqlı iştirakçı-dövlətlər üçün məqbul olan beş şəxsdən ibarət olur. Əgər maraqlı 
iştirakçı-dövlətlər üç ay ərzində Komissiyanın tam, yaxud bir hissəsinin tərkibi barəsində razılıq 
əldə etməzsə, Komissiyanın təyin olunmaları barəsində razılıq əldə edilməmiş üzvləri gizli 
səsvermə yolu ilə Komitə üzvləri tərkibinin üçdə ikisinin səs çoxluğu ilə seçilir. 
2. Komissiya üzvləri vəzifələrini şəxsi keyfiyyətlə yerinə yetirirlər, onlar maraqlı iştirakçı-dövlətlərin, 
yaxud bu Paktda iştirak etməyən, yaxud 41-ci maddəyə müvafiq olaraq bəyanat verməmiş dövlətin 
vətəndaşı olmamalıdır. 
3. Komissiya öz Sədrini seçir və özünün məxsusi prosedura qaydalarını müəyyən edir. 
4. Komissiyanın iclasları, adətən, Birləşmiş Millətlər Təşkilatının Mərkəzi idarələrində, yaxud 
Birləşmiş Millətlər Təşkilatının Cenevrə şöbəsində keçirilir. Lakin onlar Komissiyanın Birləşmiş 
Millətlər Təşkilatının Baş katibi və müvafiq iştirakçı-dövlətlərlə məsləhətləşmədə müəyyən etdiyi bu 
cür digər əlverişli yerlərdə də keçirilə bilər. 
36-cı maddəyə müvafiq olaraq ayrılmış Katiblik, həmçinin, bu maddəyə əsasən yaradılmış komis-
siyalara xidmət göstərir. 
6. Komitənin aldığı və öyrəndiyi informasiya Komissiyanın sərəncamına verilir. Komissiya maraqlı 
iştirakçı-dövlətlərə müraciətlə işə dair istənilən informasiya təqdim olunmasını xahiş edə bilər. 
Dr. Fərhad Mehdiyev 
 360 
7. Komissiya məsələyə tam şəkildə baxdıqdan — lakin hər halda, həmin məsələ ona veriləndən 
sonra 12 aydan gec olmayaraq — Komitə Sədrinə maraqlı iştirakçı-dövlətlərə göndərilmək üçün 
məruzə təqdim edir: 
a) Komissiya həmin məsələyə baxılmasını başa çatdıra bilməmişsə, öz məruzəsində həmin 
məsələyə baxılması vəziyyətinin qısa şərhi ilə kifayətlənir; 
b) həmin məsələ bu Paktda tanınan insan hüquqlarına riayət edilməsi əsasında xoşluqla həll 
edilərsə, Komissiya öz məruzəsində faktların və əldə edilmiş qərarın qısa şərhi ilə kifayətlənir;  
c) əgər  b) yarımbəndində göstərilən qərar əldə edilməzsə, Komissiyanın məruzəsində maraqlı 
iştirakçı-dövlətlər arasındakı mübahisəyə aid bütün faktik xarakterli məsələlərə dair onun rəyi və 
məsələnin xoşluqla tənzimlənməsi imkanları barədə mülahizələri əksini tapır. Bu məruzəyə 
maraqlı iştirakçı-dövlətlərin yazılı təqdimatları və şifahi təqdimatlarının yazılı mətnləri də əlavə 
edilir; 
d) Komissiyanın məruzəsi c) yarımbəndinə əsasən təqdim edildikdə, maraqlı iştirakçı-dövlətlər 
həmin məruzəni aldıqdan sonra üç ay ərzində Komissiyanın məruzəsinin məzmunu ilə razı 
olub-olmadıqlarını Komitə Sədrinə bildirirlər. 
8. Bu maddənin müddəaları Komitənin 41-ci maddədə nəzərdə tutulan vəzifələrinin əhəmiyyətini 
azaltmır 
9. Maraqlı iştirakçı-dövlətlər Komissiya üzvlərinin bütün xərclərini Birləşmiş Millətlər Təşkilatı Baş 
katibinin təqdim etdiyi smeta əsasında bərabər şəkildə ödəyirlər. 
10. Birləşmiş Millətlər Təşkilatının Baş katibi, lazım gəldikdə, Komissiya üzvlərinin xərclərini bu 
maddənin 9-cu bəndinə müvafiq olaraq həmin xərcləri maraqlı iştirakçı-dövlətlər ödəyənə qədər 
ödəmək hüququna malikdir. 
Maddə 43 
Komitə üzvlərinin və 42-ci maddəyə əsasən təyin edilə bilən xüsusi razılaşdırma komissiyaları 
üzvlərinin Birləşmiş Millətlər Təşkilatının imtiyazlar və immunitetlər haqqında Konvensiyasının mü-
vafiq bölmələrində nəzərdə tutulduğu kimi, Birləşmiş Millətlər Təşkilatının ezamiyyətə göndərilən 
ekspertlərinin malik olduqları güzəşt, imtiyaz və immunitetlər hüququ var. 
Maddə 44  
Bu Paktın yerinə yetirilməsinə dair müddəalar Birləşmiş Millətlər Təşkilatının və ixtisaslaşdırılmış 
idarələrin təsisat aktları və konvensiyalarının göstərişlərinə əsasən, yaxud onlara müvafiq olaraq 
insan hüquqları sahəsində prosedurlara xələl gətirmədən tətbiq edilir; və bu Paktda iştirak edən 
dövlətlərin aralarındakı qüvvədə olan ümumi və xüsusi beynəlxalq sazişlərə əsasən mübahisəni 
həll etmək üçün digər üsullara əl atmalarına mane olmur. 
Maddə 45 
Komitə öz işi barədə İqtisadi və Sosial Şura vasitəsilə Birləşmiş Millətlər Təşkilatının Baş Məclisinə 
illik məruzə təqdim edir. 
V HİSSƏ 
Maddə 46 
Bu Paktda heç nə Birləşmiş Millətlər Təşkilatının və ixtisaslaşdırılmış ibarələrin Nizamnamələrinin 
Birləşmiş Millətlər Təşkilatının müxtəlif orqanlarının və ixtisaslaşdırılmış idarələrin bu Paktın aid 
olduğu məsələlərə dair müvafiq vəzifələrini müəyyənləşdirən qərarlarının əhəmiyyətinin azaldıl-
ması kimi yozulmamalıdır. 
Maddə 47 
Bu Paktda heç nə xalqların öz təbii sərvət və ehtiyatlarının sahibi olmaq və onlardan tam və azad 
surətdə istifadə etmək kimi ayrılmaz hüququnun sıxışdırılması kimi yozulmamalıdır 
 
VI HİSSƏ 
Maddə 48 
I. Bu Pakt Birləşmiş Millətlər Təşkilatının, yaxud onun hər-hansı ixtisaslaşdırılmış idarəsinin 
üzvünün, Beynəlxalq Məhkəmə Statutunun hər bir iştirakçı-dövlətinin və Birləşmiş Millətlər Təşkila-
tı Baş Məclisinin bu Paktda iştiraka dəvət etdiyi hər bir dövlətin imzalanması üçün, açıqdır.  
2. Bu Pakt təsdiq edilməlidir. Təsdiqetmə fərmanları Birləşmiş Millətlər Təşkilatı Baş katibinin 
yanında depozitə qoyulur. 
3. Bu Pakt bu maddənin 1-ci bəndində göstərilən hər bir dövlətin qoşulması üçün açıqdır. 
İnsan Hüquqları 
 361 
4. Qoşulma bu haqda sənədin Birləşmiş Millətlər Təşkilatı Baş katibinin yanında depozitə qoyul-
ması ilə həyata keçirilir. 
5. Birləşmiş Millətlər Təşkilatının Baş katibi bu Paktı imzalamış, yaxud ona qoşulmuş dövlətlərə 
Hər bir təsdiqetmə fərmanının, yaxud qoşulma sənədinin depozitə qoyulması haqqında bildiriş 
göndərir. 
Maddə 49 
1. Bu Pakt otuz beşinci təsdiqetmə fərmanı, yaxud qoşulma haqqında sənəd Birləşmiş Millətlər 
Təşkilatı Baş katibi yanında depozitə, qoyulduğu kündən üç ay sonra qüvvəyə minir. 
2. Bu Pakt onu otuz beşinci təsdiqetmə fərmanı, yaxud qoşulma haqqında sənəd depozitə qo-
yulduqdan sonra təsdiq edən, yaxud ona qoşulan hər bir dövlət üçün həmin dövlətin özünün 
təsdiqetmə fərmanı, yaxud qoşulma haqqında sənədi depozitə qoyulduğu kündən üç ay sonra 
qüvvəyə minir. 
Maddə 50 
Bu Paktın qərarları heç bir məhdudiyyət qoyulmadan, yaxud istisnalar edilmədən federativ döv-
lətlərin bütün tərkib hissələrinə şamildir. 
Maddə 51 
1. Bu Paktda iştirak edən hər bir dövlət düzəlişlər təklif edə və onları Birləşmiş Millətlər Təşkilatının 
Baş katibinə təqdim edə bilər. Sonra Baş katib təklif olunan hər bir düzəlişi bu Paktda iştirak edən 
dövlətlərə göndərərək onların həmin düzəlişlərə baxmaq və onları səsə qoymaq məqsədi ilə 
iştirakçı-dövlətlərin konfransının çağırılmasına razı olub-olmadıqlarını ona bildirməyi xahiş edir. 
İştirakçı-dövlətlərin heç olmasa üçdə biri belə konfransın çağırılmasına razılığını bildirsə, Birləşmiş 
Millətlər Təşkilatının Baş katibi həmin konfransı Birləşmiş Millətlər Təşkilatının himayəsi altında 
çağırır. Bu konfransda və səsvermədə iştirak €dən iştirakçı-dövlətlərin əksəriyyəti tərəfindən qəbul 
edilən hər bir düzəliş təsdiq üçün Birləşmiş Millətlər Təşkilatının Baş Məclisinə təqdim edilir. 
2. Düzəlişlər Birləşmiş Millətlər Təşkilatının Baş Məclisində və Paktda iştirak edən dövlətlərin, 
onların konstitusiya proseduralarına müvafiq olaraq, üçdə İkisi tərəfindən təsdiq edildikdən sonra 
qüvvəyə minir. 
3. Düzəlişlər qüvvəyə minəndən sonra Onları qəbul edən iştirakçı-dövlətlər üçün icbari olur. Digər 
iştirakçı-dövlətlər üçün isə bu Paktın qərarları və onların qəbul etdiyi bütün əvvəlki düzəlişlər icbari 
olaraq qalır. 
Maddə 52 
Birləşmiş Millətlər Təşkilatının Baş katibi 48-ci maddənin 5-ci bəndində edilən bildirişdən asılı 
olmayaraq, həmin maddənin 1-ci bəndində söhbət gedən bütün dövlətlərə aşağıdakılar haqqında 
məlumat verir:a) 48-ci maddəyə əsasən imzalamalar, təsdiqetmələr və qoşulmalar; b) 49-cu 
maddəyə əsasən bu Paktın qüvvəyə minmə tarixi, 51-ci maddəyə əsasən hər hansı düzəlişin 
qüvvəyə minmə tarixi. 
Maddə 53 
1. İngilis, ispan, Çin, rus və fransız dillərindəki mətni eyni qüvvəyə malik olan bu Pakt saxlanmaq 
üçün Birləşmiş Millətlər Təşkilatının arxivinə təhvil verilməlidir. 
2. Birləşmiş Millətlər Təşkilatının Baş katibi bu Paktın təsdiq olunmuş nüsxələrini 48-ci maddədə 
göstərilən bütün dövlətlərə göndərir. 
 
 
 
 
Dr. Fərhad Mehdiyev 
 362 
İşgəncələrə və digər qəddar, qeyri-insani, yaxud ləyaqəti alçaldan 
davranış və cəza növlərinə qarşı  
KONVENSİYA  
 
BMT Baş Məclisinin 10 dekabr 1984-cü il tarixli 
39/46 saylı qətnaməsi ilə qəbul edilmişdir və 
imzalanmaq, təsdiq və qoşulmaq üçün açıqdır  
 
qüvvəyə minməsi: 27 (1)-ci maddəyə müvafiq 
olaraq 26 iyun 1987-ci il 
 
Bu Konvensiyanın iştirakçı dövlətləri  
Birləşmiş Millətlər Təşkilatının Nizamnaməsində elan edilmiş prinsiplərə müvafiq surətdə, insana məxsus 
ləyaqətin və insan birliyinin bütün üzvlərinin bərabər və bölünməz hüquqlarının tanınmasının bütün dünyada 
azadlığın, ədalətin və sülhün əsası olduğunu hesab edərək,  
bu hüquqların insana məxsus ləyaqətdən irəli gəldiyini nəzərə alaraq, dövlətlərin Nizamnaməyə, məsələn, 
55-ci maddəyə müvafiq olaraq, insan hüquqlarına və əsas azadlıqlarına hamılıqla hörmət və riayət 
edilməsinə yardım göstərməyə dair öhdəliklərini rəhbər tutaraq,  
hər ikisinin - həm İnsan Hüquqları haqqında Ümumi Bəyannamənin 5-ci maddəsinin, həm də Mülki və Siyasi 
Hüquqlar haqqında Beynəlxalq Paktın 7-ci maddəsinin - heç kəsin işgəncəyə və ya qəddar, qeyri-insani, 
yaxud ləyaqəti alçaldan davranış və cəza növlərinə məruz qalmamalı olduğunu bəyan etdiyinə diqqət yetirə-
rək,  
həmçinin, Baş Məclisinin 9 dekabr 1975-ci ildə qəbul etdiyi Bütün şəxslərin işgəncələrdən və digər qəddar, 
qeyri-insani, yaxud ləyaqəti alçaldan davranış və cəza növlərindən müdafiə olunması haqqında Bəyanna-
məni nəzərə alaraq,  
işgəncələrə və digər qəddar, qeyri-insani, yaxud ləyaqəti alçaldan davranış və cəza növlərinə qarşı mübari-
zənin səmərəsini artırmaq istəyərək,  
aşağıdakılar barədə razılığa gəldilər: 
 
I HİSSƏ 
Maddə 1  
1. Bu Konvensiyanın məqsədləri üçün "işgəncə" termini hər hansı bir şəxsə ondan və ya başqa 
şəxsdən məlumat almaq, yaxud onun etirafına nail olmaq, onu və ya başqa şəxsi törətdiyi, yaxud 
törədilməsində şübhələnilən hərəkətə görə cəzalandırmaq, həmçinin onu və ya başqa şəxsi 
qorxutmaq və ya məcbur etmək, yaxud dövlətin vəzifəli şəxsi və ya rəsmi şəxs kimi çıxış edən 
başqa bir şəxs tərəfindən, yaxud da onların təhriki və ya onların bixəbərliyi, yaxud göz yumması ilə 
hər hansı xarakterli ayrı-seçkiliyə əsaslanan istənilən səbəbə görə qəsdən güclü, fiziki, yaxud 
mənəvi ağrı və əzab yetirən hərəkətlər deməkdir. Bu anlayışa qanuni sanksiyalar nəticəsində 
törəyən, bu sanksiayaların ayrılmaz tərkib hissəsi kimi olan, yaxud onların təsadüfən doğurduğu 
ağrı və əzablar daxil edilmir.  
2. Bu maddə daha geniş tətbiqə dair müddəalar nəzərdə tutan və ya tuta bilən hər hansı bey-
nəlxalq müqaviləyə, yaxud milli qanunvericiliyə xələl yetirmir.  
Maddə 2  
1. Hər hansı bir iştirakçı dövlət öz yurisdiksiyasında olan hər hansı ərazidə işgəncə hərəkətlərinin 
qarşısını almaq üçün təsirli qanunvericilik, inzibati, məhkəmə və ya digər tədbirləri görür.  
2. Necə olmasından asılı olmayaraq heç bir müstəsna hal: müharibə vəziyyəti və ya təhlükəsi, 
daxili siyasi qeyri-sabitlik, yaxud hər hansı digər fövqəladə şərait - işgəncəyə bəraət qazandıra 
bilməz.  
3. Yüksək vəzifəli şəxsin, yaxud dövlət hakimiyyəti orqanının əmri işgəncə verilməsinə bəraət 
qazandıra bilməz.  
Maddə 3  
1. İştirakçı dövlət hər hansı şəxsi işgəncə veriləcəyini ehtimal etməyə ciddi əsaslar olan başqa bir 
dövlətə sürgün etməməli, qaytarmamalı və ya təhvil verməməlidir.  
İnsan Hüquqları 
 363 
2. Səlahiyyətli hakimiyyət orqanları belə əsasların olmasını müəyyən etmək üçün işlə əlaqədar 
bütün şəraiti, o cümlədən həmin dövlətə insan hüquqlarının kobudcasına, biabırçı və kütləvi 
surətdə pozulması praktikasının mütəmadiliyini nəzərə alır.  
Maddə 4  
1. Hər bir iştirakçı dövlət bütün işgəncə hərəkətlərinin öz cinayət qanunvericiliyinə müvafiq olaraq 
baxılmasını təmin edir. Bu, işgəncə vermək cəhdinə və ya hər hansı bir şəxsin işgəncədə iştirak-
çılıq, yaxud iştirakdan ibarət olan hərəkətlərinə də aiddir.  
2. Hər bir iştirakçı dövlət bu cinayətlərin ağırlıq xarakterini nəzərə almaqla müvafiq cəzalar müəy-
yən edir.  
Maddə 5  
1. Hər bir iştirakçı dövlət 4-cü maddədə göstərilən cinayətlər barəsində öz yurisdiksiyasını bərqə-
rar etmək üçün zəruri ola biləcək tədbirləri aşağıdakı hallarda görür:  
a) cinayətlər onun yurisdiksiyasında olan hər hansı ərazidə və ya həmin dövlətdə qeydiyyatdan 
keçirilmiş dəniz, yaxud hava gəmisində törədildikdə;  
b) şübhə edələn şəxs həmin dövlətin vətəndaşı olduqda;  
c) cinayətin qurbanı həmin dövlətin vətəndaşı olduqda və həmin dövlət müvafiq tədbiri məqsə-
dəuyğun saydıqda.  
2. Hər bir iştirakçı dövlət belə cinayətlər barəsində öz yurisdiksiyasını bərqərar etməkdə zəruri ola 
biləcək həmin tədbirləri şübhə edilən şəxsin onun yurisdiksiyasındakı hər hansı ərazidə olduğu və 
onu 8-ci maddəyə müvafiq olaraq, bu maddənin 1-ci bəndində xatırlanan dövlətlərin hər hansı 
birinə təhvil vermədiyi hallarda da həmin qaydada görür.  
3. Bu Konvensiya daxili qanunvericiliyə müvafiq hər hansı cinayət yurisdiksiyasının həyata keçi-
rilməsini istisna etmir.  
Maddə 6  
1. 4-cü maddədə göstərilən cinayətlərdən hər hansı birini törətdiyi şübhə edilən şəxsin ərazisində 
olduğu hər hansı iştirakçı dövlət sərəncamındakı informasiyanı araşdırdıqdan sonra, şəraitin tələb 
etdiyinə əmin olduqda, həmin şəxsi həbsə alır və ya onun ölkədə qalmasını təmin edən digər 
hüquqi tələbləri görür. Həbsə alma və bu qəbil digər tədbirlər həmin dövlətin qanunvericiliyinə 
müvafiq surətdə həyata keçirilir və cinayət-prosessual hərəkətləri, yaxud təhvil vermə işləri görmək 
üçün zəruri olan vaxt ərzində davam edə bilər.  
2. Belə dövlət dərhal faktların ilkin təhqiqatını aparır.  
3. Bu maddənin 1-ci bəndinə əsasən həbs edilmiş hər hansı br şəxsin vətəndaşı olduğu dövlətin 
ən yaxında olan müvafiq nümayəndəsi və ya o, vətəndaşlığı olmayan şəxsdirsə, adətən yaşadığı 
dövlətin nümayəndəsi ilə dərhal əlaqə yaratmasına yardım göstərilir.  
4. Dövlət bu maddəyə müvafiq olaraq hər hansı bir şəxsi həbs etdikdə, 5-ci maddənin 1-ci bən-
dində xatırlanan dövlətlərə həmin şəxsin həbsdə olması faktı və onun tutulmasına əsas verən 
hallar barədə dərhal xəbər verir. Bu maddənin 2-ci bəndində nəzərdə tutulan ilkin təhqiqatı aparan 
dövlət aldığı məlumatları yuxarıda xatırlanan dövlətlərə gecikdirmədən bildirir və öz yurisdiksi-
yasını tətbiq etmək niyyətində olub-olmadığını göstərir.  
Maddə 7  
1. 4-cü maddədə göstərilən cinayətlərdən hər hansı birini törətməkdə şübhə edilən şəxsi, yuris-
diksiyasındakı ərazidə oldduğu aşkar edilən iştirakçı dövlət 5-ci maddədə nəzərdə tutulan hallarda 
təhvil vermirsə, həmin işi məhkəmə təqibi üçün özünün səlahiyyətli hakimiyyət orqanlarına verir.  
2. Bu hakimiyyət orqanları həmin dövlətin qanunvericiliyinə müvafiq olaraq, böyük ictimai təhlükəli 
hər hansı cinayət hallarında olduğu qaydada qərar qəbul edirlər. 5-ci maddənin 2-ci bəndində sa-
dalanan hallarda məhkəmə təqibi və məhkum etmə üçün zəruri olan dəlillərə irəli sürülən tələblərin 
ciddiliyi 5-ci maddənin 1-ci bəndində göstərilən hallarda tətbiq edildiyindən heç də az olmur.  
3. 4-cü maddədə göstərilən hər hansı cinayətlə bağlı barəsində təhqiqat aparılan istənilən şəxsə 
təhqiqatın bütün mərhələlərində ədalətli davranış təminatı verilir.  
Maddə 8  
1. 4-cü maddədə göstərilən cinayətlər iştirakçı dövlətlər arasında təhvil verməyə dair mövcud olan 
hər hansı müqaviləyə təhvil vermə doğuran cinayətlər kimi daxil edilməlidir. İştirakçı dövlətlər belə 
cinayətləri təhvil verməyə dair aralarında bağlanan hər hansı müqaviləyə təhvil vermə doğuran 
cinayətlər kimi daxil etməyi öhdələrinə götürürlər.  
Dr. Fərhad Mehdiyev 
 364 
2. Təhvil vermə üçün müvafiq müqavilə olmasını tələb edən iştirakçı dövlət təhvil verməyə dair 
müqavilə bağlamış olduğu digər iştirakçı dövlətdən təhvil vermə barədə xahiş alarsa, həmin cina-
yətlərə münasibətdə bu Konvensiyanı təhvil vermənin hüquqi əsası kimi götürə bilər. Təhvil vermə 
bu barədə xahiş edilən dövlətin qanunvericiliyində nəzərdə tutulan digər şərtlərə müvafiq həyata 
keçirilir.  
3. Təhvil vermə üçün müvafiq müqavilənin olmasını tələb etməyən iştirakçı dövlətlər öz araların-
dakı münasibətlərdə belə cinayətlərə təhvil vermə xahiş edilən dövlətin qanunvericiliyində nəzərdə 
tutulan şərtlərə müvafiq olaraq, təhvil vermə doğuran cinayətlər kimi baxırlar.  
4. Belə cinayətlərə iştirakçı dövlətlərin təhvil vermə məqsədləri baxımından elə nəzərdən keçirilir 
ki, sanki onlar ancaq törədildiyi yerdə deyil, həm də 5-ci maddənin 1-ci bəndinə müvafiq olaraq, öz 
yurisdiksiyasını bərqərar etməyə borclu olan dövlətlərin ərazisində baş vermişdir.  
Maddə 9  
1. İştirakçı dövlətlər 4-cü maddədə sadalanan cinayətlərdən hər hansı biri barədə görülən cinayət-
prosessual hərəkətlərlə bağlı bir-birinə, məhkəmə araşdırması üçün sərəncamlarında olan bütün 
zəruri sübutların təqdimi də daxil olmaqla, dolğun yardım göstərirlər.  
2. İştirakçı dövlətlər bu maddənin 1-ci bəndində göstərilən öhdəliklərini qarşılıqlı hüquqi yardım 
haqqında aralarında bağlana biləcək müqavilələrə müvafiq yerinə yetirirlər.  
Maddə 10  
1. Hər bir iştirakçı dövlət işgəncələrin qadağan edilməsinə dair tədris materiallarının və informasi-
yanın hüquqtətbiqedici orqanların heyətinin, mülki, hərbi və ya tibbi heyətin, dövlətin vəzifəli şəxs-
lərinin və hər hansı formada həbs edilmiş, tutulmuş, yaxud azadlıqdan məhrum edilmişlərin 
həbsdə saxlanılması və dindirilməsi, habelə onlarla təmasda olan şəxslərin hazırlığı proqramlarına 
tam şəkildə daxil olunmasını təmin edir.  
2. Hər bir iştirakçı dövlət bu qadağanı belə şəxslərdən hər hansı birinin vəzifə və funksiyalarına aid 
qaydalara və ya təlimatlara da daxil edir.  
Maddə 11  
Hər bir iştirakçı dövlət yurisdiksiyasında olan ərazidə hər hansı formada həbs edilmiş, tutulmuş, 
yaxud azadlıqdan məhrum edilmiş şəxslərin dinlənilməsinə, həmçinin saxlanılma şərtlərinə və 
onlarla davranışa dair qaydaları, təlimatları, üsulları və praktikanı hansısa işgəncə hallarına yol 
verməmək üçün müntəzəm surətdə nəzərdən keçirir.  
Maddə 12  
Hər bir iştirakçı dövlət yurisdiksiyasında olan hər hansı ərazidə işgəncə tətbiq olunmasını ehtimal 
etməyə kifayət qədər əsas olduqda, səlahiyyətli orqanlarının təcili və obyektiv təhqiqat aparması 
üçün şərait təmin edir.  
Maddə 13  
Hər bir iştirakçı dövlət yurisdiksiyasında olan hər hansı ərazidə işgəncələrə məruz qaldığını iddia 
edən hər bir şəxsin bu dövlətin səlahiyyətli hakimiyyət orqanlarına şikayət verməsi və onlar tərə-
findən belə şikayətlərə təcili və obyektiv baxılması hüququnu təmin edir. Şikayət və şahid ifadə-
lərinə görə iddiaçı və şahidlərin pis davranış, yaxud hədə-qorxudan müdafiəsini təmin etmək üçün 
tədbirlər görülür.  
Maddə 14  
1. Hər bir iştirakçı dövlət işgəncə qurbanının əvəz almasını və hüquqi sanksiya ilə möhkəmləndi-
rilən ədalətli və adekvat kompensasiyanı, o cümlədən mümkün qədər daha tam reabilitasiya va-
sitələri əldə etməsini öz hüquq sistemində təmin edir. İşgəncə qurbanı işgəncə nəticəsində ölərsə, 
kompensasiya almaq hüququ onun öhdəsində olanlara verilir.  
2. Bu maddə işgəncə qurbanının və ya digər şəxslərin milli qanunvericiliyə əsasən mümkün olan 
hər hansı kompensasiya hüququna toxunur.  
Maddə 15  
Hər bir iştirakçı dövlət işgəncə altında verildiyi müəyyən ediliş hər hansı bəyanatdan, bu bəyanatın 
işgəncə verməkdə ittiham olunan şəxsə qarşı sübut kimi istifadə edilməsi halları istisna olmaqla 
istənilən məhkəmə baxışında sübut kimi istifadə olunmasını təmin edir.  
Maddə 16  
1. Hər bir iştirakçı dövlət işgəncənin 1-ci maddədəki anlayışına daxil olmayan digər qəddar, qeyri-
insani, yaxud ləyaqəti alçaldan davranış və cəza növlərinin, yurisdiksiyasında olan hər hansı 
ərazidə dövlətin vəzifəli şəxslərinin və ya rəsmi şəxs kimi çıxış edən şəxsin təhriki, ya da icazəsi 
İnsan Hüquqları 
 365 
və ya sükutlu razılığı ilə törədilməsinin qarşısını almağı, habelə 10,11, 12 və 13-cü maddələrdəki 
öhdəliklərin tətbiqini işgəncə sözünü digər qəddar, qeyri-insani, yaxud ləyaqəti alçaldan davranış 
və cəza növləri sözlərilə əvəz etməklə öhdəsinə götürür.  
2. Bu Konvensiyanın müddəaları qəddar, qeyri-insani, yaxud ləyaqəti alçaldan davranış və cəza 
növlərini qadağan edən, yaxud təhvil verməyə, sürgün olunmağa dair hər hansı digər beynəlxalq 
müqavilənin və ya milli qanunvericiliyin müddəalarına xələl gətirmir. 
 
II HİSSƏ 
Maddə 17  
1. Aşağıda nəzərdə tutulan funksiyaları yerinə yetirən İşgəncələrə qarşı Komitə (bundan sonra - 
Komitə) yaradılır. Komitə yüksək əxlaqi keyfiyyətlərə malik, insan hüquqları sahəsində səriştəsi ilə 
tanınan və fərdi qaydada çıxış edən on bir ekspertdən ibarətdir. Ekspertlər iştirakçı dövlətlər 
tərəfindən seçilir və bu zaman diqqət, ədalətli coğrafi bölgüyə, habelə hüquq təcrübəsi olan bir 
neçə şəxsin iştirakının məqsədəuyğunluğuna yetirilir.  
2. Komitə üzvləri iştirakçı dövlətlərin irəli sürdükləri namizədlər siyahısından gizli səsvermə yolu ilə 
seçilir. Hər iştirakçı dövlət öz vətəndaşları arasından bir namizəd irəli sürə bilər. İştirakçı dövlətlər 
Mülki və Siyasi Hüquqlar haqqında Beynəlxalq Pakta müvafiq olaraq təsis edilmiş İnsan Hüquqları 
Komitəsinin üzvü olan və İşgəncələrə qarşı Komitədə işləmək arzusunu bildirən şəxslərin 
namizədliyini irəli sürməyin məqsədəuyğunlunu nəzərə alırlar.  
3. Komitə üzvləri iştirakçı dövlətlərin Birləşmiş Millətlər Təşkilatı Baş Katibinin iki ildə bir dəfə 
çığırdığı müşavirələrində seçilir. İştirakçı dövlətlərin üçdə ikisinin yetərsay olduğu bu müşavirələrdə 
ən çox səs alan və müşavirə və səsvermədə iştirak edən bu Konvensiyanın iştirakçısı olan dövlət 
nümayəndələrinin mütləq səs çoxluğunu əldə etmiş namizədlər Komitəyə üzv seçilmiş hesab edilir.  
4. İlk seçkilər bu Konvensiyanın qüvvəyə minməsi tarixindən sonra altı aydan gec olmayaraq 
keçirilir. Növbəti seçkilərin keçirilməsinə ən azı dörd ay qalmış Birləşmiş Millətlər Təşkilatının Baş 
Katibi iştirakçı dövlətlərə üç ay müddətində öz namizədlərini irəli sürmək təklifilə məktub göndərir. 
Baş Katib namizədlərin əlifba sırası ilə düzülmüş siyahısını onları irəli sürmüş iştirakçı dövlətləri 
göstərməklə hazırlayır və iştirakçı dövlətlərə təqdim edir.  
5. Komitə üzvləri dörd ilə seçilir. Onlar namizədlikləri təkrar irəli sürüldükdə yenidən seçilmək 
hüququna malikdirlər. Lakin ilk seçkilərdə seçilmiş beş üzvün səlahiyyət müddəti ikinci ilin sonunda 
qurtarır. Həmin beş üzvün adları bu maddənin 3-cü bəndində qeyd olunan müşavirə sədrinin ilk 
seçkidən dərhal sonra keçirdiyi püşk vasitəsilə müəyyən edilir.  
6. Komitə üzvü ölkədə və ya istefa verdikdə, yaxud hər hansı başqa səbəblərə görə Komitədə öz 
funksiyalarını yerinə yetirə bilmədikdə, onun namizədliyini irəli sürmüş iştirakçı dövlət qalan 
müddətə öz vətəndaşları arasından iştirakçı dövlətlərin əksəriyyəti tərəfindən bəyənilməklə başqa 
ekspert təyin edir. İştirakçı dövlətlərin yarısı və ya bundan çoxu təklif olunan təyinat haqqında 
Birləşmiş Millətlər Təşkilatının Baş Katibindən məlumat aldıqdan sonra altı həftə ərzində mənfi 
cavab vermədikdə, namizəd bəyənilmiş sayılır.  
7. İştirakçı dövlətlər Komitə üzvlərinin Komitədə üzərlərinə düşən vəzifələri yerinə yetirdikləri 
müddətdəki xərclərinin ödənməsini öz üzərlərinə götürürlər.  
Maddə 18  
1. Komitə vəzifəli şəxslərini iki il müddətinə seçir. Onlar yenidən seçilə bilərlər.  
2. Komitə özünün xüsusi prosedura qaydalarını müəyyən edir, lakin bu qaydalarda aşağıdakılar da 
nəzərdə tutulmalıdır.:  
a) altı üzv yetərsay təşkil edir;  
b) Komitənin qərarları iştirak edən üzvlərin səs çoxluğu ilə qəbul edilir.  
3. Birləşmiş Millətlər Təşkilatının Baş Katibi Komitəni bu Konvensiyaya müvafiq olaraq funksiya-
larını səmərəli yerinə yetirməsi üçün onu lazımi heyət və şəraitlə təmin edir.  
4. Birləşmiş Millətlər Təşkilatının Baş Katibi Komitənin ilk müşavirəsini çağırır. Komitə ilk müşavirə-
dən sonra, prosedura qaydalarında nəzərdə tutulan müddətlərdə toplaşır.  
5. İştirakçı dövlətlər bu dövlətlərin və Komitənin müşavirələrinin keçirilməsi ilə bağlı xərcələri - 
Birəlişmiş Millətlər Təşkilatına ödənilən hər hansı xərclər, o cümlədən Birləşmiş Millətlər Təşkilatı-
nın bu maddənin 3-cü bəndinə müvafiq olaraq təmin etdiyi heyət və şərait üçün ödənilən xərclər də 
daxil olmaqla - öz üzərlərinə götürürlər.  
Dr. Fərhad Mehdiyev 
 366 
Maddə 19  
1. İştirakçı dövlətlər bu Konvensiyanın onlar üçün qüvvəyə mindiyi vaxtdan keçən bir il ərzində 
Birləşmiş Millətlər Təşkilatının Baş Katibi vasitəsilə Komitəyə bu Konvensiyaya əsasən öhdəliklə-
rini həyata keçirmək üçün gördükləri tədbirlər haqqında məruzə təqdim edirlər. Sonralar iştirakçı 
dövlətlər görülmüş hər hansı yeni tədbirlər haqqında dörd ildə bir dəfə əlavə məruzələr, həmçinin 
Komitənin istəyə biləcəyi digər məruzələr təqdim edirlər.  
2. Birləşmiş Millətlər Təşkilatının Baş Katibi bu məruzələri bütün iştirakçı dövlətlərə göndərir.  
3. Hər bir məruzə Komitədə baxılır. Komitə məruzəyə məqsədəuyğun saydığı ümumi xarakterli 
qeydlər edə bilər və onları müvafiq iştirakçı dövlətlərə göndərir. Bununla əlaqədar iştirakçı dövlət 
münasib saydığı istənilən qeydlərini Komitəyə təqdim edə bilər.  
4. Komitə bu maddənin 3-cü bəndinə müvafiq olaraq etdiyi qeydlərdən və onlara dair müvafiq 
iştirakçı dövlətlərdən aldığı qeydlərdən hər hansı birinin, 24-cü maddəyə müvafiq olaraq, hazırla-
dığı illik məruzəyə salınması məsələsini öz mülahizəsi ilə həll edir. Komitə bu maddənin 1-ci 
bəndinə müvafiq olaraq təqdim edilmiş məruzənin nüsxəsini də, müvafiq iştirakçı dövlətin xahişi 
ilə, özünün illik məruzəsinə daxil edə bilər.  
Maddə 20  
1. Komitə hər hansı iştirakçı dövlətin ərazisində müntəzəm olaraq işgəncə tətbiq edildiyinə dair, 
onun fikrincə, tam əsaslı dəlillərə malik mötəbər informasiya alarsa, həmin iştirakçı dövlətə bu in-
formasiyaya baxılmasında əməkdaşlıq etməyi və bu məqsədlə həmin informasiyaya dair qeydlərini 
təqdim etməyi təklif edir.  
2. Komitə müvafiq iştirakçı dövlətin təqdim etdiyi hər hansı qeydi, həmçinin işə dair sərəncamında 
olan hər hansı digər informasiyanı nəzərə almaqla, məqsədəuyğun hesab edirsə, özünün və ya bir 
neçə üzvünü məxfi təhqiqat aparmaq və Komitəyə təcili surətdə müvafiq məruzə təqdim etmək 
üçün təyin edə bilər.  
3. Bu maddənin 2-ci bəndinə uyğun olaraq təhqiqat aparılarsa, Komitə müvafiq iştrakçı dövlətlə 
əməkdaşlıq yaratmağa çalışır. Bu iştirakçı dövlətin razılığı ilə təhqiqat onun ərazisində də aparıla 
bilər.  
4. Üzvün və ya üzvlərin apardığı təhqiqatın bu maddənin 2-ci bəndinə müvafiq olaraq, təqdim 
edilən nəticələrinə baxdıqdan sonra Komitə həmin nəticələri mövcud vəziyyətdə məqsədəuyğun 
olan hər hansı qeyd və təkliflərlə birlikdə müvafiq iştirakçı dövlətə göndərir.  
5. Komitənin bu maddənin 1-4-cü bəndlərində xatırlanan bütün işləri məxfi xarakter daşıyır işin 
bütün mərhələlərində iştirakçı dövlətlə əməkdaşlığa səy göstərilməlidir. 2-ci bəndə müvafiq olaraq 
aparılmış təhqiqatla bağlı iş başa çatdıqdan sonra Komitə müvafiq iştirakçı dövlətlə məsləhətləş-
məklə həmin iş nəticələrinə dair hazırladığı qısa hesabatı 24-cü maddəyə uyğun olaraq tərtib etdiyi 
illik məruzəyə daxil etmək haqqında qərar qəbul edə bilər.  
Maddə 21  
1. Bu maddəyə müvafiq olaraq, bu Konvensiyanın hər hansı iştirakçı dövləti bir iştirakçı dövlətin 
digər iştirakçı dövlətə bu Konvensiya üzrə öhdəliklərini yerinə yetirməməsi ilə bağlı ərizəyə aid 
məlumatları Komitənin almaq və onlara baxmaq səlahiyyətini tanındığı istənilən vaxt bəyan edə 
bilər. Belə məlumatlar bu maddədə şərh edilən prosedurlara müvafiq olaraq, yalnız o halda qəbul 
edilə və baxıla bilər ki, onlar Komitənin səlahiyyətini tanındığını bəyan etmiş iştirakçı dövlət tərə-
findən təqdim edilmiş olsun. Bu maddə üzrə verilmiş məlumatlar belə bəyanat verməmiş iştirakçı 
dövlətlərə aiddirsə, Komitə onlara baxmır. Bu maddəyə əsasən alınmış məlumatlar aşağıdakı pro-
sedura ilə baxılır:  
a) bir iştirakçı dövlət digər iştirakçı dövlətin bu Konvensiya müddəalarını yerinə yetirmədiyini 
hesab edirsə, onda bu məsələni yazılı surətdə iştirakçı dövlətin diqqətinə çatdıra bilər. Bu 
məlumatı qəbul edən dövlət onu aldıqdan sonra üç ay ərzində belə məlumatı göndərmiş 
dövlətə yazılı formada izahat və ya bu məsələni aydınlaşdıran digər bəyanat göndərir ki, 
burada mümkün və məqsədəuyğun olduğu qədər, daxili proseduralar və bu məsələ üzrə 
görülmüş, görüləcək, yaxud görülə biləcək tədbirlər göstərilməlidir;  
b) məlumat göndərilmiş dövlətin bunu almasından keçən altı ay ərzində məsələ hər iki müvafiq 
iştirakçı dövlət üçün qənaətbəxş şəkildə həll edilməzsə, bu dövlətlərdən hər hansı birinin 
məsələni, Komitəyə və digər dövlətə bildirməklə, Komitəyə vermək hüququ vardır;  
c) Komitə bu maddəyə uyğun olaraq, ona verilmiş məsələyə yalnız bütün mümkün daxili 
tədbirlərin hamılıqla tanınmış beynəlxalq hüquq normalarına müvafiq olaraq tətbiq edildiyini və 
tükəndiyini yəqin etdikdə sonra baxır. Bu qayda həmin tədbirlərin tətbiqinin əsassız ləngidilməsi 
İnsan Hüquqları 
 367 
və ya bu Konvensiyanın pozulmasının qurbanı olan şəxsə səmərəli gömək edilə bilməsinin 
çətin olması hallarına aid edilir;  
d) Komitə bu maddə üzrə məlumatlara baxarkən iclaslarını qapalı keçirir;  
e) məsələni bu Konvensiyada nəzərdə tutulan öhdəliklərə hörmət əsasında dostcasına həll 
etmək məqsədilə Komitə "c" yarımbəndinin müddəalarına riayət etməklə, müvafiq iştirakçı 
dövlətlərə xeyirxah xidmətlər göstərir. Komitə bu məqsədlə, lazım gəldikdə, xüsusi razılaşma 
komissiyası təsis edə bilər;  
f) bu maddəyə müvafiq olaraqona verilmiş istənilən məsələ üzrə Komitə "b" yarımbəndində 
xatırlanan iştirakçı dövlətlərdən işə dair hər hansı məlumatı istəyə bilər;  
g) "b" yarımbəndində xatırlanan müvafiq iştirakçı dövlətlər məsələyə Komitədə baxılarkən, 
təmsil olunmaq və şifahi, yaxud yazılı təqdimat vermək hüququna malikdirlər;  
h) Komitə "b" yarımbəndinə müvafiq olaraq bildiriş aldıqdan sonra on iki ay ərzində məlumat 
bildirir;  
i) "e" yarımbəndinin müddəaları çərçivəsində nəticə əldə edilərsə, Komitə öz məlumatında 
faktların və əldə edilmiş nəticənin qısa şərhi ilə kifayətlənir;  
j) "c" yarımbəndinin müddəaları çərçivəsində nəticə əldə edilməzsə, Komitə öz məlumatında 
faktların qısa şərhi ilə kifayətlənir, iştirakçı dövlətlərin təqdim etdikləri yazılı təqdimatlar və şifahi 
bəyanatların yazılı mətni məlumata əlavə edilir.  
Hər məsələyə dair məlumat müvafiq iştirakçı dövlətlərə göndərilir.  
2. Bu maddənin müddəaları bu Konvensiyanın beş iştirakçı dövləti bu maddənin 1-ci bəndinə 
müvafiq olaraq bəyanat verdikdə qüvvəyə minir. İştirakçı dövlətlər belə bəyanatları Birləşmiş 
Millətlər Təşkilatının Baş Katibinə saxlanmaq üçün təhvil verirlər. Baş Katib onların nüsxələrini 
digər iştirakçı dövlətlərə göndərir. Bəyanat istənilən vaxt Baş Katibin adına bildiriş göndərməklə 
geri götürülə bilər. Belə geri götürmə, bu maddəyə müvafiq olaraq artıq verilmiş məlumatın möv-
zusu olan hər hansı məsələyə baxılmasına xələl gətirməməlidir. Baş Katib bəyanatın geri gö-
türülməsi haqqında bildiriş aldıqdan sonra müvafiq iştirakçı dövlət yeni bəyanat verməmişdirsə, hər 
hansı iştirakçı dövlətdən bu maddəyə müvafiq olaraq heç bir məlumat qəbul edilmir.  
Maddə 22  
1. Bu Konvensiyanın iştirakçı dövləti Konvensiya müddəalarını iştirakçı dövlətin pozmasının 
qurbanı olduqlarını iddia etmələrinə dair yurisdiksiyasında olan şəxslərin məlumatlarını, yaxud 
onların adından gələn bu qəbil məlumatları Komitənin almaq və onlara baxmaq səlahiyyətini tanın-
dığı istənilən vaxt bu maddəyə müvafiq olaraq bəyan edə bilər. Komitə belə bəyanat verməmiş 
iştirakçı dövlətə aid heç bir məlumat qəbul etmir.  
2. Komitə anonim və ya onun fikrincə, belə məlumatlar təqdim etmək hüququndan sui-istifadə 
edildiyi halda, yaxud bu Konvensiyanın müddəalarına uyğun gəlməyən hər hansı məlumatı bu 
maddəyə əsasən qəbul edilən saymır.  
3. Komitə 2-ci bəndin müddəalarını nəzərə alaraq, bu maddəyə müvafiq olaraq ona təqdim edilmiş 
hər hansı məlumatı bu Konvensiyanın 1-ci bəndinə əsasən bəyanat vermiş və Konvensiyanın bu 
və ya digər müddəasını pozması güman edilən iştirakçı dövlətin diqqətinə çatdırır. Məlumatı almış 
iştirakçı dövlət altı ay ərzində Komitəyə məsələni və həmin dövlətin görə biləcəyi tədbirləri 
dəqiqləşdirən yazılı izahat və ya bəyanat təqdim edir.  
4. Komitə bu maddəyə əsasən aldığı məlumatı həmin şəxs və ya onun adından, yaxud müvafiq 
iştirakçı dövlət tərəfindən Komitəyə təqdim edilmiş bütün informasiya baxımından nəzərdən keçirir.  
5. Komitə, aşağıdakıları yəqin etməyincə, hər hansı şəxsin təqdim etdiyi heç bir məlumata bu 
maddəyə əsasən baxmır:  
a) bu məsələ beynəlxalq istintaqın və ya tənzimin hər hansı başqa prosedurası üzrə 
baxılmamışdır və baxılmır;  
b) həmin şəxsin bütün daxili hüquqi müdafiə tədbirləri tükənmişdir, həmin qayda bu tdbirlərin 
tətbiqinin əsassız ləngidilməsi və ya bu Konvensiyanın pozulmasının qurbanı olan şəxsə 
səmərəli kömək edilə bilməsinin çətin olması hallarına aid edilmir.  
6. Bu maddə üzrə məlumatları baxarkən Komitə iclaslarını qapalı keçirir.  
7. Komitə öz rəyini müvafiq iştirakçı dövlətə və həmin şəxsə bildirir.  
8. Bu maddənin müddəaları bu Konvensiyanın beş iştirakçı dövləti bu maddənin 1-ci bəndinə 
müvafiq olaraq bəyanat verdikdə qüvvəyə minir. İştirakçı dövlətlər belə bəyanatları saxlanmaq 
üçün Birləşmiş Millətlər Təşkilatının Baş Katibinə təhvil verirlər. Baş Katib onların nüsxələrini digər 
Dr. Fərhad Mehdiyev 
 368 
iştirakçı dövlətlərə göndərir. Bəyanat istənilən vaxt Baş Katibin adına bildiriş göndərməklə geri 
götürülə bilər. Belə götürə bilmə, bu maddəyə müvafiq olaraq artıq verilmiş məlumatın mövzusu 
olan hər hansı məsələyə baxılmasına xələl gətirməməlidir. Baş Katib bəyanatın geri götürülməsi 
haqqında bildiriş aldıqdan sonra, müvafiq iştirakçı dövlət yeni bəyanat verməmişdirsə, hər hansı 
iştirakçı dövlətdən bu maddəyə müvafiq olaraq heç bir məlumat qəbul edilmir.  
Maddə 23  
Komitənin və 21-ci maddənin 1-ci bəndinin "e" yarımbəndinə əsasən təyin edə bilən xüsusi 
razılaşma komissiyalarının üzvləri Birləşmiş Millətlər Təşkilatının imtiyaz və immunitetləri haqqında 
Konvensiyanın müvafiq bölmələrində nəzərdə tutulduğu kimi, Birləşmiş Millətlər Təşkilatının 
tapşırığı ilə fəaliyyət göstərən ekspertlərin malik olduqları güzəştlərə, imtiyazlara və immunitetlərə 
malikdirlər.  
Maddə 24  
Komitə bu Konvensiyaya müvafiq olaraq gördüyü işlər barədə iştirakçı dövlətlərə və Birləşmiş 
Millətlər Təşkilatının Baş Məclisinə illik hesabat təqdim edir. 
III HİSSƏ 
Maddə 25  
1. Bu Konvensiya bütün dövlətlərin imzalanması üçün açıqdır.  
2. Bu Konvensiya təsdiq edilməlidir. Təsdiqetmə fərmanları saxlanmaq üçün Birləşmiş Millətlər 
Təşkilatının Baş Katibinə təhvil verilir.  
Maddə 26  
Bu Konvensiya bütün dövlətlərin qoşulması üçün açıqdır. Qoşulma bu haqda sənədin saxlanmaq 
üçün Birləşmiş Millətlər Təşkilatının Baş Katibinə təhvil verilməsi yolu ilə həyata keçirilir.  
Maddə 27  
1. Bu Konvensiya iyirminci təsdiqetmə fərmanı və ya qoşulma haqqında sənəd saxlanmaq üçün 
Birləşmiş Millətlər Təşkilatının Baş Katibinə təhvil veriləndən sonra otuzuncu gün qüvvəyə minir.  
2. Bu Konvensiya iyirminci təsdiqetmə fərmanı və ya qoşulma haqqında sənəd saxlanmağa təhvil 
veriləndən sonra onu təsdiq edən, yaxud ona qoşulan hər bir dövlət üçün həmin dövlət öz 
təsdiqetmə fərmanını, yaxud qoşulma haqqında sənədini saxlanmağa təhvil verəndən sonra 
otuzuncu gün qüvvəyə minir.  
Maddə 28  
1. Hər hansı bir dövlət bu Konvensiyanı imzalayarkən və ya təsdiq edərkən, yaxud ona qoşularkən 
Komitənin 20-ci maddədə müəyyən edilən səlahiyyətini tanınmadığını bəyan edə bilər.  
2. Bu maddənin 1-ci bəndinə müvafiq olaraq şərt qoymuş iştirakçı dövlət istənilən vaxt Birləşmiş 
Millətlər Təşkilatının Baş Katibinə bildirməklə şərtini geri götürə bilər.  
Maddə 29  
1. Bu Konvensiyanın hər hansı iştirakçı dövləti düzəliş təklif edə və onu Birləşmiş Millətlər 
Təşkilatının Baş Katibinə təqdim edə bilər. Sonra Birləşmiş Millətlər Təşkilatının Baş Katibi təklif 
olunmuş düzlişi iştirakçı dövlətlərə göndərərək, bu təklifə baxmaq və onu səsə qoymaq məqsədilə 
iştirakçı dövlətlərin konfransının çağırılmasına razı olub-olmamalarını ona bildirməyi xahiş edir. Bu 
məktubun göndərildiyi tarixdən keçən dörd ay ərzində iştirakçı dövlətlərdən ən azı üçdə biri belə 
konfransın çağırılmasına razılıq verərsə Baş Katib Birləşmiş Millətlər Təşkilatının himayəsilə 
konfrans çağırır. Baş Katib bu konfransda və səsvermədə iştirak edən iştirakçı dövlətlərin əksəriy-
yəti tərəfindən qəbul edilən hər hansı düzəlişi təsdiq üçün bütün iştirakçı dövlətlərə göndərir.  
2. Bu maddənin 1-ci bəndinə müvafiq olaraq qəbul edilmiş düzəliş bu Konvensiyanın iştirakçı 
dövlətlərinin üçdə ikisi həmin düzəlişi öz konstitusiya prosedurlarına müvafiq qaydada qəbul 
etdiklərini Birləşmiş Millətlər Təşkilatının Baş Katibinə bildirdikdən sonra qüvvəyə minir.  
3. Düzəlişlər qüvvəyə mindikdən sonra, onları qəbul etmiş iştirakçı dövlətlər üçün məcburi olur, 
digər iştirakçı dövlətlər üçün isə qəbul etmiş olduqları bu Konveniya müddəaları və əvvəlki düzə-
lişlər məcbüri olaraq qalır.  
Maddə 30  
1. Bu Konvensiyanın şərhinə və ya tətbiqinə dair iki, yaxud daha çox iştirakçı dövlət arasında 
danışıqlar yolu ilə həll edilə bilməyən hər hansı mübahisə onlardan birinin xahişi ilə arbitraja verilir. 
Tərəflər arbitraj haqqında xahişin verilməsindən sonra altı ay ərzində arbitrajın təşkili məsələsi 
barəsində razılığa gələ bilmirsə, mübahisə tərəflərdən hər hansı birinin xahişilə Məhkəmə 
Statusuna müvafiq olaraq, Beynəlxalq Məhkəməyə verilə bilər.  
İnsan Hüquqları 
 369 
2. Hər bir dövlət bu Konvensiyanı imzalayarkən və ya təsdiq edərkən, yaxud ona qoşularkən 
özünün bu maddənin 1-ci bəndinin müddəaları ilə bağlı olmadığını bəyan edə bilər. Digər iştirakçı 
dövlətlər belə şərt qoymuş iştirakçı dövlətlər barəsində bu maddənin 1-ci bəndinin müddəaları ilə 
bağlı olmayacaqlar.  
3. Bu maddənin 2-ci bəndinə müvafiq olaraq bəyanat vermiş hər hansı iştirakçı dövlət Birləşmiş 
Millətlər Təşkilatının Baş Katibinə bildiriş göndərməklə öz şərtini geri götürə bilər.  
Maddə 31  
1. Hər hansı iştirakçı dövlət Birləşmiş Millətlər Təşkilatının Baş Katibinə yazılı bildiriş göndərməklə 
bu Konvensiyanı denonsasiya edə bilər. Denonsasiya Baş Katib bildiriş alandan sonra qüvvəyə 
minir.  
2. Belə denonsasiya iştirakçı dövləti denonsasiya qüvvəyə minənə qədər baş vermiş hərəkətinə və 
ya xətasına görə bu Konvensiya üzrə öhdəliklərindən azad etmir və denonsasiya qüvvəyə minənə 
qədər Komitədə artıq baxılmış və baxılmaqda olan hər hansı məsələyə xələl gətirə bilməz  
3. Denonsasiya hər hansı dövlət üçün qüvvəyə mindikdən sonra Komitə həmin dövlətə aid yeni 
məsələlərin baxılmasına başlamır.  
Maddə 32  
Birləşmiş Millətlər Təşkilatının Baş Katibi Birləşmiş Millətlər Təşkilatının bütün üzv dövlətlərinə və 
bu Konvensiyanı imzalamış və ya ona qoşulmuş bütün dövlətlərə aşağıdakı məlumatları bildirir:  
a) 25 və 26-cı maddələrə müvafiq olaraq, imzalama, təsdiqetmə və qoşulmaları;  
b) 27-ci maddəyə müvafiq olaraq, bu Konvensiyanın qüvvəyə mindiyi tarixi və 29-cu maddəyə 
müvafiq olaraq, hər hansı düzəlişin qüvvəyə mindiyi tarixi;  
c) 31-ci maddəyə müvafiq olaraq denonsasiyaları.  
Maddə 33  
1. İngilis, ərəb, ispan, çin, rus və fransız dillərindəki mətnləri eyni qüvvəyə malik olan bu Konven-
siya saxlanmaq üçün Birləşmiş Millətlər Təşkilatının Baş Katibinə təhvil verilir.  
2. Birləşmiş Millətlər Təşkilatının Baş Katibi bu Konvensiyanın təsdiq edilmiş nüsxələrini bütün 
dövlətlərə göndərir.

 
 
 
 
 
 
NƏZƏRİYYƏ VƏ TƏCRÜBƏDƏ  
İNSAN HÜQUQLARI 
- Dərs vəsaiti - 
 
 
Dr. Fərhad Mehdiyev 
 
 
 
Dizayn: 
Sahib Kazımov 
 
 
 
Çapa imzalanmışdır:  20.10.2009. 
Kağız Formatı 70x100 1/16. Həcmi: 23.125 ç.v.   
Sifariş №: 158.  Sayı: 200 ədəd. 
 
“İLAY MMC” mətbəəsində hazır depozitivlərdən  
istifadə olunaraq çap olunmuşdur.  
Bakı ş., Şərifzadə küç., 202. 
Tel: 012-433-00-43 
